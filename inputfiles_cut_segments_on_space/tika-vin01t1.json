{
  "tika-vin01t1:6": "Namo tassa bhagavato arahato sammāsambuddhassa",
  "tika-vin01t1:7": "Vinayapiṭake",
  "tika-vin01t1:8": "Sāratthadīpanī-ṭīkā (paṭhamo bhāgo)",
  "tika-vin01t1:9": "Ganthārambhakathā",
  "tika-vin01t1:10": "Mahākāruṇikaṃ buddhaṃ, dhammañca vimalaṃ varaṃ;",
  "tika-vin01t1:11": "Vande ariyasaṅghañca, dakkhiṇeyyaṃ niraṅgaṇaṃ.",
  "tika-vin01t1:12": "Uḷārapuññatejena, katvā sattuvimaddanaṃ;",
  "tika-vin01t1:13": "Pattarajjābhisekena, sāsanujjotanatthinā.",
  "tika-vin01t1:14": "Nissāya sīhaḷindena, yaṃ parakkamabāhunā;",
  "tika-vin01t1:15": "Katvā nikāyasāmaggiṃ, sāsanaṃ suvisodhitaṃ.",
  "tika-vin01t1:16": "Kassapaṃ taṃ mahātheraṃ, saṅghassa pariṇāyakaṃ;",
  "tika-vin01t1:17": "Dīpasmiṃ tambapaṇṇimhi, sāsanodayakārakaṃ.",
  "tika-vin01t1:18": "Paṭipattiparādhīnaṃ, sadāraññanivāsinaṃ;",
  "tika-vin01t1:19": "Pākaṭaṃ gagane canda-maṇḍalaṃ viya sāsane.",
  "tika-vin01t1:20": "Saṅghassa pitaraṃ vande, vinaye suvisāradaṃ;",
  "tika-vin01t1:21": "Yaṃ nissāya vasantohaṃ, vuddhippattosmi sāsane.",
  "tika-vin01t1:22": "Anutheraṃ mahāpuññaṃ, sumedhaṃ sutivissutaṃ;",
  "tika-vin01t1:23": "Avikhaṇḍitasīlādi-parisuddhaguṇodayaṃ.",
  "tika-vin01t1:24": "Bahussutaṃ satimantaṃ, dantaṃ santaṃ samāhitaṃ;",
  "tika-vin01t1:25": "Namāmi sirasā dhīraṃ, garuṃ me gaṇavācakaṃ.",
  "tika-vin01t1:26": "Āgatāgamatakkesu, saddasatthanayaññusu;",
  "tika-vin01t1:27": "Yassantevāsibhikkhūsu, sāsanaṃ suppatiṭṭhitaṃ.",
  "tika-vin01t1:28": "Vinayaṭṭhakathāyāhaṃ, līnasāratthadīpaniṃ;",
  "tika-vin01t1:29": "Karissāmi suviññeyyaṃ, paripuṇṇamanākulaṃ.",
  "tika-vin01t1:30": "Porāṇehi kataṃ yaṃ tu, līnatthassa pakāsanaṃ;",
  "tika-vin01t1:31": "Na taṃ sabbattha bhikkhūnaṃ, atthaṃ sādheti sabbaso.",
  "tika-vin01t1:32": "Duviññeyyasabhāvāya, sīhaḷāya niruttiyā;",
  "tika-vin01t1:33": "Gaṇṭhipadesvanekesu, likhitaṃ kiñci katthaci.",
  "tika-vin01t1:34": "Māgadhikāya bhāsāya, ārabhitvāpi kenaci;",
  "tika-vin01t1:35": "Bhāsantarehi sammissaṃ, likhitaṃ kiñcideva ca.",
  "tika-vin01t1:36": "Asāraganthabhāropi, tattheva bahu dissati;",
  "tika-vin01t1:37": "Ākulañca kataṃ yattha, suviññeyyampi atthato.",
  "tika-vin01t1:38": "Tato aparipuṇṇena, tādisenettha sabbaso;",
  "tika-vin01t1:39": "Kathamatthaṃ vijānanti, nānādesanivāsino.",
  "tika-vin01t1:40": "Bhāsantaraṃ tato hitvā, sāramādāya sabbaso;",
  "tika-vin01t1:41": "Anākulaṃ karissāmi, paripuṇṇavinicchayanti.",
  "tika-vin01t1:42": "Ganthārambhakathāvaṇṇanā",
  "tika-vin01t1:43_0": "Vinayasaṃvaṇṇanārambhe ratanattayaṃ namassitukāmo tassa visiṭṭhaguṇayogasandassanatthaṃ",
  "tika-vin01t1:43_1": "“yo kappakoṭīhipī”tiādimāha. Visiṭṭhaguṇayogena hi vandanārahabhāvo, vandanārahe",
  "tika-vin01t1:43_2": "ca katā vandanā yathādhippetamatthaṃ sādheti. Ettha ca saṃvaṇṇanārambhe ratanattayapaṇāmakaraṇappayojanaṃ",
  "tika-vin01t1:43_3": "tattha tattha bahudhā papañcenti ācariyā. Tathā hi vaṇṇayanti –",
  "tika-vin01t1:44_0": "“Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-vin01t1:44_1": "taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahaṇadhāraṇādikkamaladdhabbāya",
  "tika-vin01t1:44_2": "sammāpaṭipattiyā sabbahitasukhanipphādanatthaṃ. Atha vā maṅgalabhāvato, sabbakiriyāsu",
  "tika-vin01t1:44_3": "pubbakiccabhāvato, paṇḍitehi samācaritabhāvato, āyatiṃ paresaṃ diṭṭhānugatiāpajjanato",
  "tika-vin01t1:44_4": "ca saṃvaṇṇanāyaṃ ratanattayapaṇāmakiriyā”ti.",
  "tika-vin01t1:45_0": "Mayaṃ pana idhādhippetameva payojanaṃ dassayissāma. Tasmā saṃvaṇṇanārambhe ratanattayapaṇāmakaraṇaṃ",
  "tika-vin01t1:45_1": "yathāpaṭiññātasaṃvaṇṇanāya anantarāyena parisamāpanatthanti veditabbaṃ. Idameva hi",
  "tika-vin01t1:45_2": "payojanaṃ ācariyena idhādhippetaṃ. Tathā hi vakkhati –",
  "tika-vin01t1:46": "“Iccevamaccantanamassaneyyaṃ,",
  "tika-vin01t1:47": "Namassamāno ratanattayaṃ yaṃ;",
  "tika-vin01t1:48": "Puññābhisandaṃ vipulaṃ alatthaṃ,",
  "tika-vin01t1:49": "Tassānubhāvena hatantarāyo”ti.",
  "tika-vin01t1:50_0": "Ratanattayapaṇāmakaraṇena cettha yathāpaṭiññātasaṃvaṇṇanāya anantarāyena parisamāpanaṃ",
  "tika-vin01t1:50_1": "ratanattayapūjāya paññāpāṭavabhāvato, tāya paññāpāṭavañca rāgādimalavidhamanato. Vuttañhetaṃ –",
  "tika-vin01t1:51_0": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye",
  "tika-vin01t1:51_1": "rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ",
  "tika-vin01t1:51_2": "cittaṃ hoti, ujugatamevassa tasmiṃ samaye cittaṃ hotī”tiādi.",
  "tika-vin01t1:52": "Tasmā ratanattayapūjanena vikkhālitamalāya paññāya pāṭavasiddhi.",
  "tika-vin01t1:53": "Atha vā ratanattayapūjanassa paññāpadaṭṭhānasamādhihetuttā paññāpāṭavaṃ. Vuttañhi tassa samādhihetuttaṃ –",
  "tika-vin01t1:54_0": "“Evaṃ ujugatacitto kho, mahānāma, ariyasāvako labhati atthavedaṃ, labhati dhammavedaṃ,",
  "tika-vin01t1:54_1": "labhati dhammūpasaṃhitaṃ pāmojjaṃ, pamuditassa pīti jāyati, pītimanassa kāyo passambhati,",
  "tika-vin01t1:54_2": "passaddhakāyo sukhaṃ vediyati, sukhino cittaṃ samādhiyatī”ti.",
  "tika-vin01t1:55_0": "Samādhissa ca paññāya padaṭṭhānabhāvo vuttoyeva “samāhito yathābhūtaṃ pajānātī”ti.",
  "tika-vin01t1:55_1": "Tato evaṃ paṭubhūtāya paññāya paṭiññāmahattakataṃ khedamabhibhuyya anantarāyena saṃvaṇṇanaṃ",
  "tika-vin01t1:55_2": "samāpayissati. Tena vuttaṃ “anantarāyena parisamāpanattha”nti.",
  "tika-vin01t1:56": "Atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṃ veditabbaṃ. Ratanattayapaṇāmena hi āyuvaṇṇasukhabalāni vaḍḍhanti. Vuttañhetaṃ –",
  "tika-vin01t1:57": "“Abhivādanasīlissa, niccaṃ vuḍḍhāpacāyino;",
  "tika-vin01t1:58": "Cattāro dhammā vaḍḍhanti, āyu vaṇṇo sukhaṃ bala”nti. ;",
  "tika-vin01t1:59": "Tato āyuvaṇṇasukhabalavuḍḍhiyā hoteva kāriyaniṭṭhānamiti vuttaṃ “anantarāyena parisamāpanattha”nti.",
  "tika-vin01t1:60": "Atha vā ratanattayagāravassa paṭibhānāparihānāvahattā. Aparihānāvahañhi tīsupi ratanesu gāravaṃ. Vuttañhetaṃ –",
  "tika-vin01t1:61": "“Sattime, bhikkhave, aparihāniyā dhammā. Katame satta? Satthugāravatā dhammagāravatā saṅghagāravatā sikkhāgāravatā samādhigāravatā kalyāṇamittatā sovacassatā”ti.",
  "tika-vin01t1:62": "Hoteva ca tato paṭibhānāparihānena yathāpaṭiññātaparisamāpanaṃ.",
  "tika-vin01t1:63": "Atha vā pasādavatthūsu pūjāya puññātisayabhāvato. Vuttañhi tassa puññātisayattaṃ –",
  "tika-vin01t1:64": "“Pūjārahe pūjayato, buddhe yadiva sāvake;",
  "tika-vin01t1:65": "Papañcasamatikkante, tiṇṇasokapariddave.",
  "tika-vin01t1:66": "“Te tādise pūjayato, nibbute akutobhaye;",
  "tika-vin01t1:67": "Na sakkā puññaṃ saṅkhātuṃ, imettamapi kenacī”ti. ;",
  "tika-vin01t1:68": "Puññātisayo ca yathādhippetaparisamāpanupāyo. Yathāha –",
  "tika-vin01t1:69": "“Esa devamanussānaṃ, sabbakāmadado nidhi;",
  "tika-vin01t1:70": "Yaṃ yadevābhipatthenti, sabbametena labbhatī”ti. ;",
  "tika-vin01t1:71_0": "Upāyesu ca paṭipannassa hoteva kāriyaniṭṭhānaṃ. Ratanattayapūjā hi niratisayapuññakkhettasaṃbuddhiyā",
  "tika-vin01t1:71_1": "aparimeyyappabhavo puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya",
  "tika-vin01t1:71_2": "pahoti, bhayādiupaddavañca nivāreti. Tasmā suvuttaṃ “saṃvaṇṇanārambhe ratanattayapaṇāmakaraṇaṃ",
  "tika-vin01t1:71_3": "yathāpaṭiññātasaṃvaṇṇanāya anantarāyena parisamāpanatthanti veditabba”nti.",
  "tika-vin01t1:72_0": "Evaṃ pana sappayojanaṃ ratanattayavandanaṃ kattukāmo paṭhamaṃ tāva bhagavato vandanaṃ",
  "tika-vin01t1:72_1": "kātuṃ tammūlakattā sesaratanānaṃ “yo kappa…pe… mahākāruṇikassa tassā”ti āha. Ettha",
  "tika-vin01t1:72_2": "pana yassā desanāya saṃvaṇṇanaṃ kattukāmo, sā yasmā karuṇāppadhānā, na suttantadesanā",
  "tika-vin01t1:72_3": "viya karuṇāpaññāppadhānā, nāpi abhidhammadesanā viya paññāppadhānā, tasmā karuṇāppadhānameva",
  "tika-vin01t1:72_4": "bhagavato thomanaṃ āraddhaṃ. Esā hi ācariyassa pakati, yadidaṃ ārambhānurūpathomanā.",
  "tika-vin01t1:72_5": "Teneva suttantadesanāya saṃvaṇṇanārambhe “karuṇāsītalahadayaṃ, paññāpajjotavihatamohatama”nti",
  "tika-vin01t1:72_6": "karuṇāpaññāppadhānaṃ, abhidhammadesanāya saṃvaṇṇanārambhe “karuṇā viya sattesu, paññā",
  "tika-vin01t1:72_7": "yassa mahesino”ti paññāppadhānañca thomanaṃ āraddhaṃ. Karuṇāpaññāppadhānā hi suttantadesanā",
  "tika-vin01t1:72_8": "tesaṃ tesaṃ sattānaṃ āsayānusayādhimutticariyādibhedaparicchindanasamatthāya paññāya",
  "tika-vin01t1:72_9": "sattesu ca mahākaruṇāya tattha sātisayappavattito. Suttantadesanāya hi mahākaruṇāsamāpattibahulo",
  "tika-vin01t1:72_10": "veneyyasantānesu tadajjhāsayānulomena gambhīramatthapadaṃ patiṭṭhāpesi. Abhidhammadesanā",
  "tika-vin01t1:72_11": "ca kevalaṃ paññāppadhānā paramatthadhammānaṃ yathāsabhāvapaṭivedhasamatthāya paññāya",
  "tika-vin01t1:72_12": "tattha sātisayappavattito.",
  "tika-vin01t1:73_0": "Vinayadesanā pana āsayādinirapekkhaṃ kevalaṃ karuṇāya pākatikasattenapi asotabbārahaṃ",
  "tika-vin01t1:73_1": "suṇanto apucchitabbārahaṃ pucchanto avattabbārahañca vadanto bhagavā sikkhāpadaṃ",
  "tika-vin01t1:73_2": "paññapesīti karuṇāppadhānā. Tathā hi ukkaṃsapariyantagatahirottappopi bhagavā lokiyasādhujanehipi",
  "tika-vin01t1:73_3": "pariharitabbāni “sikharaṇīsī”tiādīni vacanāni yathāparādhañca garahavacanāni vinayapiṭakadesanāya",
  "tika-vin01t1:73_4": "mahākaruṇāsañcoditamānaso mahāparisamajjhe abhāsi, taṃtaṃsikkhāpadapaññattikāraṇāpekkhāya",
  "tika-vin01t1:73_5": "verañjādīsu sārīrikañca khedamanubhosi. Tasmā kiñcāpi bhūmantarapaccayākārasamayantarakathānaṃ",
  "tika-vin01t1:73_6": "viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī,",
  "tika-vin01t1:73_7": "karuṇāya kiccaṃ pana tatopi adhikanti karuṇāppadhānā vinayadesanā. Karuṇābyāpārādhikatāya",
  "tika-vin01t1:73_8": "hi desanāya karuṇāppadhānatā. Tasmā ārambhānurūpaṃ karuṇāppadhānameva ettha thomanaṃ katanti veditabbaṃ.",
  "tika-vin01t1:74_0": "Karuṇāggahaṇena ca aparimeyyappabhāvā sabbepi buddhaguṇā saṅgahitāti daṭṭhabbā taṃmūlakattā",
  "tika-vin01t1:74_1": "sesabuddhaguṇānaṃ. Mahākaruṇāya vā chasu asādhāraṇañāṇesu aññatarattā taṃsahacaritasesāsādhāraṇañāṇānampi",
  "tika-vin01t1:74_2": "gahaṇasabbhāvato sabbepi buddhaguṇā nayato dassitāva honti. Esoyeva hi niravasesato",
  "tika-vin01t1:74_3": "buddhaguṇānaṃ dassanupāyo yadidaṃ nayaggāho. Aññathā ko nāma samattho bhagavato guṇe",
  "tika-vin01t1:74_4": "anupadaṃ niravasesato dassetuṃ. Tenevāha –",
  "tika-vin01t1:75": "“Buddhopi buddhassa bhaṇeyya vaṇṇaṃ,",
  "tika-vin01t1:76": "Kappampi ce aññamabhāsamāno;",
  "tika-vin01t1:77": "Khīyetha kappo ciradīghamantare,",
  "tika-vin01t1:78": "Vaṇṇo na khīyetha tathāgatassā”ti. ;",
  "tika-vin01t1:79_0": "Teneva ca āyasmatā sāriputtattherenapi buddhaguṇaparicchedanaṃ patianuyuttena “no",
  "tika-vin01t1:79_1": "hetaṃ, bhante”ti paṭikkhipitvā “apica me, bhante, dhammanvayo vidito”ti vuttaṃ. Tasmā",
  "tika-vin01t1:79_2": "“yo kappakoṭīhipī”tiādinā karuṇāmukhena saṅkhepato sakalasabbaññuguṇehi bhagavantaṃ",
  "tika-vin01t1:79_3": "abhitthavīti daṭṭhabbaṃ. Ayamettha samudāyattho.",
  "tika-vin01t1:80_0": "Ayaṃ pana avayavattho – yoti aniyamavacanaṃ. Tassa “nātho”ti iminā sambandho. “Kappakoṭīhipī”tiādinā",
  "tika-vin01t1:80_1": "pana yāya karuṇāya so “mahākāruṇiko”ti vuccati, tassā vasena kappakoṭigaṇanāyapi",
  "tika-vin01t1:80_2": "appameyyaṃ kālaṃ lokahitatthāya atidukkaraṃ karontassa bhagavato dukkhānubhavanaṃ",
  "tika-vin01t1:80_3": "dasseti. Karuṇāya baleneva hi so bhagavā hatthagatampi nibbānaṃ pahāya saṃsārapaṅke",
  "tika-vin01t1:80_4": "nimuggaṃ sattanikāyaṃ tato samuddharaṇatthaṃ cintetumpi asakkuṇeyyaṃ nayanajīvitaputtabhariyadānādikaṃ",
  "tika-vin01t1:80_5": "atidukkaramakāsi. Kappakoṭīhipi appameyyaṃ kālanti kappakoṭigaṇanāyapi “ettakā kappakoṭiyo”ti",
  "tika-vin01t1:80_6": "pametuṃ asakkuṇeyyaṃ kālaṃ, kappakoṭigaṇanavasenapi paricchinditumasakkuṇeyyattā",
  "tika-vin01t1:80_7": "aparicchinnāni kappasatasahassādhikāni cattāri asaṅkhyeyyānīti vuttaṃ hoti. Kappakoṭivaseneva",
  "tika-vin01t1:80_8": "hi so kālo appameyyo, asaṅkhyeyyavasena pana paricchinnoyeva. “Kappakoṭīhipī”ti apisaddo",
  "tika-vin01t1:80_9": "kappakoṭivasenapi tāva pametuṃ na sakkā, pageva vassagaṇanāyāti dasseti. “Appameyyaṃ",
  "tika-vin01t1:80_10": "kāla”nti accantasaṃyoge upayogavacanaṃ “māsamadhīte, divasaṃ caratī”tiādīsu viya.",
  "tika-vin01t1:80_11": "Karonto atidukkarānīti pañcamahāpariccāgādīni atidukkarāni karonto. Evamatidukkarāni",
  "tika-vin01t1:80_12": "karonto kiṃ vindīti ce? Khedaṃ gato, kāyikaṃ khedamupagato, parissamaṃ pattoti attho,",
  "tika-vin01t1:80_13": "dukkhamanubhavīti vuttaṃ hoti. Dukkhañhi khijjati sahitumasakkuṇeyyanti “khedo”ti",
  "tika-vin01t1:80_14": "vuccati. Lokahitāyāti “anamatagge saṃsāre vaṭṭadukkhena accantapīḷitaṃ sattalokaṃ",
  "tika-vin01t1:80_15": "tamhā dukkhato mocetvā nibbānasukhabhāgiyaṃ karissāmī”ti evaṃ sattalokassa hitakaraṇatthāyāti",
  "tika-vin01t1:80_16": "attho. Assa ca “atidukkarāni karonto”ti iminā sambandho. Lokahitāya khedaṃ gatoti",
  "tika-vin01t1:80_17": "yojanāyapi natthi doso. Mahāgaṇṭhipadepi hi “atidukkarāni karonto khedaṃ gato, kimatthanti",
  "tika-vin01t1:80_18": "ce? Lokahitāyā”ti vuttaṃ.",
  "tika-vin01t1:81_0": "Yaṃ pana evaṃ yojanaṃ asambhāventena kenaci vuttaṃ “na hi bhagavā lokahitāya saṃsāradukkhamanubhavati.",
  "tika-vin01t1:81_1": "Na hi kassaci dukkhānubhavanaṃ lokassa upakāraṃ āvahatī”ti, taṃ tassa matimattaṃ.",
  "tika-vin01t1:81_2": "Evaṃ yojanāyapi atidukkarāni karontassa bhagavato dukkhānubhavanaṃ lokahitakaraṇatthāyāti",
  "tika-vin01t1:81_3": "ayamattho viññāyati, na tu dukkhānubhavaneneva lokahitasiddhīti. Paṭhamaṃ vuttayojanāyapi",
  "tika-vin01t1:81_4": "hi na dukkarakaraṇamattena lokahitasiddhi. Na hi dukkaraṃ karonto kañci sattaṃ maggaphalādīsu",
  "tika-vin01t1:81_5": "patiṭṭhāpeti, atha kho tādisaṃ atidukkaraṃ katvā sabbaññubhāvaṃ sacchikatvā niyyānikadhammadesanāya",
  "tika-vin01t1:81_6": "maggaphalādīsu satte patiṭṭhāpento lokassa hitaṃ sādheti.",
  "tika-vin01t1:82_0": "Kāmañcettha sattasaṅkhārabhājanavasena tividho loko, hitakaraṇassa pana adhippetattā",
  "tika-vin01t1:82_1": "taṃvisayasseva sattalokassa vasena attho gahetabbo. So hi lokīyanti ettha puññapāpāni",
  "tika-vin01t1:82_2": "taṃvipāko cāti “loko”ti vuccati. Katthaci pana “sanarāmaralokagaru”ntiādīsu samūhatthopi",
  "tika-vin01t1:82_3": "lokasaddo samudāyavasena lokīyati paññāpīyatīti. Yaṃ panettha kenaci vuttaṃ “iminā",
  "tika-vin01t1:82_4": "sattalokañca jātilokañca saṅgaṇhāti, tasmā tassa sattalokassa idhalokaparalokahitaṃ,",
  "tika-vin01t1:82_5": "atikkantaparalokānaṃ vā ucchinnalokasamudayānaṃ idha jātiloke okāsaloke vā diṭṭhadhammasukhavihārasaṅkhātañca",
  "tika-vin01t1:82_6": "hitaṃ sampiṇḍetvā lokassa, lokānaṃ, loke vā hitanti sarūpekasesaṃ katvā lokahitamiccevāhā”ti,",
  "tika-vin01t1:82_7": "na taṃ sārato paccetabbaṃ diṭṭhadhammasukhavihārasaṅkhaātahitassapi sattalokavisayattā,",
  "tika-vin01t1:82_8": "sattalokaggahaṇeneva ucchinnamūlānaṃ khīṇāsavānampi saṅgahitattā.",
  "tika-vin01t1:83_0": "Sabbattha “kenacī”ti vutte “vajirabuddhiṭīkākārenā”ti gahetabbaṃ. “Mahāgaṇṭhipade”ti",
  "tika-vin01t1:83_1": "vā “majjhimagaṇṭhipade”ti vā “cūḷagaṇṭhipade”ti vā vutte “sīhaḷagaṇṭhipadesū”ti gahetabbaṃ.",
  "tika-vin01t1:83_2": "Kevalaṃ “gaṇṭhipade”ti vutte “māgadhabhāsāya likhite gaṇṭhipade”ti gahetabbaṃ.",
  "tika-vin01t1:84_0": "Nāthoti lokapaṭisaraṇo, lokasāmī lokanāyakoti vuttaṃ hoti. Tathā hi sabbānatthapaahārapubbaṅgamāya",
  "tika-vin01t1:84_1": "niravasesahitasukhavidhānatapparāya niratisayāya payogasampattiyā sadevamanussāya",
  "tika-vin01t1:84_2": "pajāya accantupakāritāya aparimitanirupamappabhāvaguṇavisesasamaṅgitāya ca sabbasattuttamo",
  "tika-vin01t1:84_3": "bhagavā aparimāṇāsu lokadhātūsu aparimāṇānaṃ sattānaṃ ekapaṭisaraṇo patiṭṭhā. Atha",
  "tika-vin01t1:84_4": "vā nāthatīti nātho, veneyyānaṃ hitasukhaṃ mettāyanavasena āsīsati patthetīti attho.",
  "tika-vin01t1:84_5": "Atha vā nāthati veneyyagate kilese upatāpetīti attho, nāthatīti vā yācatīti attho.",
  "tika-vin01t1:84_6": "Bhagavā hi “sādhu, bhikkhave, bhikkhu kālena kālaṃ attasampattiṃ paccavekkheyyā”tiādinā",
  "tika-vin01t1:84_7": "sattānaṃ taṃ taṃ hitapaṭipattiṃ yācitvāpi karuṇāya samussāhito te tattha niyojeti.",
  "tika-vin01t1:84_8": "Paramena vā cittissariyena samannāgato sabbasatte īsati abhibhavatīti paramissaro",
  "tika-vin01t1:84_9": "bhagavā “nātho”ti vuccati. Sabbopi cāyamattho saddasatthānusārato veditabbo.",
  "tika-vin01t1:85_0": "Mahākāruṇikassāti yo karuṇāya kampitahadayattā lokahitatthaṃ atidukkarakiriyāya anekappakāraṃ",
  "tika-vin01t1:85_1": "tādisaṃ saṃsāradukkhamanubhavitvā āgato, tassa mahākāruṇikassāti attho. Tattha kiratīti",
  "tika-vin01t1:85_2": "karuṇā, paradukkhaṃ vikkhipati apanetīti attho. Dukkhitesu vā kirīyati pasārīyatīti",
  "tika-vin01t1:85_3": "karuṇā. Atha vā kiṇātīti karuṇā, paradukkhe sati kāruṇikaṃ hiṃsati vibādheti, vināseti",
  "tika-vin01t1:85_4": "vā parassa dukkhanti attho. Paradukkhe sati sādhūnaṃ kampanaṃ hadayakhedaṃ karotīti",
  "tika-vin01t1:85_5": "vā karuṇā. Atha vā kamiti sukhaṃ, taṃ rundhatīti karuṇā. Esā hi paradukkhāpanayanakāmatālakkhaṇā",
  "tika-vin01t1:85_6": "attasukhanirapekkhatāya kāruṇikānaṃ sukhaṃ rundhati vibādhetīti. Karuṇāya niyuttoti",
  "tika-vin01t1:85_7": "kāruṇiko yathā “dovāriko”ti. Yathā hi dvāraṭṭhānato aññattha vattamānopi dvārapaṭibaddhajīviko",
  "tika-vin01t1:85_8": "puriso dvārānativattavuttitāya dvāre niyuttoti “dovāriko”ti vuccati, evaṃ bhagavā",
  "tika-vin01t1:85_9": "mettādivasena karuṇāvihārato aññattha vattamānopi karuṇānativattavuttitāya karuṇāya",
  "tika-vin01t1:85_10": "niyuttoti “kāruṇiko”ti vuccati. Mahābhinīhārato paṭṭhāya hi yāva mahāparinibbānā",
  "tika-vin01t1:85_11": "lokahitatthameva lokanāthā tiṭṭhanti. Mahanto kāruṇikoti mahākāruṇiko. Satipi bhagavato",
  "tika-vin01t1:85_12": "tadaññaguṇānampi vasena mahantabhāve kāruṇikasaddasannidhānena vuttattā karuṇāvasenettha",
  "tika-vin01t1:85_13": "mahantabhāvo veditabbo yathā “mahāveyyākaraṇo”ti. Evañca katvā “mahākāruṇikassā”ti",
  "tika-vin01t1:85_14": "iminā padena puggalādhiṭṭhānena satthu mahākaruṇā vuttā hoti.",
  "tika-vin01t1:86_0": "Atha vā karuṇā karuṇāyanaṃ sīlaṃ pakati etassāti kāruṇiko, pathavīphassādayo viya",
  "tika-vin01t1:86_1": "kakkhaḷaphusanādisabhāvā karuṇāyanasabhāvo sabhāvabhūtakaruṇoti attho. Sesaṃ purimasadisameva.",
  "tika-vin01t1:86_2": "Atha vā mahāvisayatāya mahānubhāvatāya mahābalatāya ca mahatī karuṇāti mahākaruṇā.",
  "tika-vin01t1:86_3": "Bhagavato hi karuṇā niravasesesu sattesu pavattati, pavattamānā ca anaññasādhāraṇā",
  "tika-vin01t1:86_4": "pavattati, diṭṭhadhammikādibhedañca mahantameva sattānaṃ hitasukhaṃ ekantato nipphādeti,",
  "tika-vin01t1:86_5": "mahākaruṇāya niyuttoti mahākāruṇikoti sabbaṃ vuttanayeneva veditabbaṃ. Atha vā mahatī",
  "tika-vin01t1:86_6": "pasatthā karuṇā assa atthīti mahākāruṇiko. Pūjāvacano hettha mahantasaddo “mahāpuriso”tiādīsu",
  "tika-vin01t1:86_7": "viya. Pasatthā ca bhagavato karuṇā mahākaruṇāsamāpattivasenapi pavattito anaññasādhāraṇattāti.",
  "tika-vin01t1:87_0": "Evaṃ karuṇāmukhena saṅkhepato sakalasabbaññuguṇehi bhagavantaṃ thometvā idāni saddhammaṃ",
  "tika-vin01t1:87_1": "thometuṃ “asambudha”ntiādimāha. Tattha asambudhanti pubbakālakiriyāniddeso, tassa",
  "tika-vin01t1:87_2": "asambujjhanto appaṭivijjhantoti attho, yathāsabhāvaṃ appaṭivijjhanatoti vuttaṃ hoti.",
  "tika-vin01t1:87_3": "Hetuattho hettha antasaddo “paṭhanto nisīdatī”tiādīsu viya. Yanti pubbakālakiriyāya",
  "tika-vin01t1:87_4": "aniyamato kammaniddeso. Buddhanisevitanti tassa visesanaṃ. Tattha buddhasaddassa",
  "tika-vin01t1:87_5": "tāva “bujjhitā saccānīti buddho, bodhetā pajāyāti buddho”tiādinā niddesanayena attho",
  "tika-vin01t1:87_6": "veditabbo. Atha vā savāsanāya aññāṇaniddāya accantavigamato, buddhiyā vā vikasitabhāvato",
  "tika-vin01t1:87_7": "buddhavāti buddho jāgaraṇavikasanatthavasena. Atha vā kassacipi ñeyyadhammassa anavabuddhassa",
  "tika-vin01t1:87_8": "abhāvena ñeyyavisesassa kammabhāvena aggahaṇato kammavacanicchāya abhāvena avagamanatthavaseneva",
  "tika-vin01t1:87_9": "kattuniddeso labbhatīti buddhavāti buddho. Atthato pana pāramitāparibhāvito sayambhūñāṇena",
  "tika-vin01t1:87_10": "saha vāsanāya vihataviddhaṃsitaniravasesakileso mahākaruṇāsabbaññutaññāṇādiaparimeyyaguṇagaṇādhāro",
  "tika-vin01t1:87_11": "khandhasantāno buddho. Yathāha “buddhoti yo so bhagavā sayambhū anācariyako pubbe",
  "tika-vin01t1:87_12": "ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu",
  "tika-vin01t1:87_13": "ca vasībhāva”nti. Tena evaṃ nirupamappabhāvena buddhena nisevitaṃ gocarāsevanābhāvanāsevanāhi",
  "tika-vin01t1:87_14": "yathārahaṃ nisevitaṃ anubhūtanti attho.",
  "tika-vin01t1:88_0": "Tattha nibbānaṃ gocarāsevanāvaseneva nisevitaṃ, maggo pana attanā bhāvito ca bhāvanāsevanāvasena",
  "tika-vin01t1:88_1": "sevito, parehi uppāditāni pana maggaphalāni cetopariyañāṇādinā yadā parijānāti, attanā",
  "tika-vin01t1:88_2": "uppāditāni vā paccavekkhaṇañāṇena paricchindati, tadā gocarāsevanāvasenapi sevitāni",
  "tika-vin01t1:88_3": "hontiyeva. Ettha ca pariyattidhammassapi pariyāyato dhammaggahaṇena gahaṇe sati sopi",
  "tika-vin01t1:88_4": "desanāsammasanañāṇagocaratāya gocarāsevanāya sevitoti sakkā gahetuṃ. “Abhidhammanayasamuddaṃ",
  "tika-vin01t1:88_5": "adhigacchati, tīṇi piṭakāni sammasī”ti ca aṭṭhakathāyaṃ vuttattā pariyattidhammassapi",
  "tika-vin01t1:88_6": "sacchikiriyāya sammasanapariyāyo labbhatīti yaṃ asambudhaṃ asambujjhanto asacchikarontoti",
  "tika-vin01t1:88_7": "atthasambhavato sopi idha vutto evāti daṭṭhabbaṃ. Tampi ca appaṭivijjhanto bhavābhavaṃ",
  "tika-vin01t1:88_8": "gacchati, pariññātadhammavinayo pana tadatthapaṭipattiyā sammāpaṭipanno na cirasseva",
  "tika-vin01t1:88_9": "dukkhassantaṃ karissati. Vuttañhetaṃ –",
  "tika-vin01t1:89": "“Yo imasmiṃ dhammavinaye, appamatto vihassati;",
  "tika-vin01t1:90": "Pahāya jātisaṃsāraṃ, dukkhassantaṃ karissatī”ti. ;",
  "tika-vin01t1:91_0": "Ettha ca kiñcāpi maggaphalanibbānāni paccekabuddhabuddhasāvakehipi gocarāsevanādinā",
  "tika-vin01t1:91_1": "sevitāni honti, tathāpi ukkaṭṭhaparicchedavasena “buddhanisevita”nti vuttaṃ. Kenaci",
  "tika-vin01t1:91_2": "pana buddhasaddassa sāmaññato buddhānubuddhapaccekabuddhānampi ettheva saṅgaho vutto.",
  "tika-vin01t1:92_0": "Bhavābhavanti aparakālakiriyāya kammaniddeso, bhavato bhavanti attho. Atha vā bhavābhavanti",
  "tika-vin01t1:92_1": "sugatiduggativasena hīnapaṇītavasena ca khuddakaṃ mahantañca bhavanti attho. Vuddhatthopi",
  "tika-vin01t1:92_2": "hi a-kāro dissati “asekkhā dhammā”tiādīsu viya. Tasmā abhavoti mahābhavo vuccati.",
  "tika-vin01t1:92_3": "Atha vā bhavoti vuddhi, abhavoti hāni. Bhavoti vā sassatadiṭṭhi, abhavoti ucchedadiṭṭhi.",
  "tika-vin01t1:92_4": "Vuttappakāro bhavo ca abhavo ca bhavābhavo. Taṃ bhavābhavaṃ. Gacchatīti aparakālakiriyāniddeso.",
  "tika-vin01t1:92_5": "Jīvalokoti sattaloko. Jīvaggahaṇena hi saṅkhārabhājanalokaṃ nivatteti tassa bhavābhavagamanāsambhavato.",
  "tika-vin01t1:92_6": "Namo atthūti pāṭhaseso daṭṭhabbo.",
  "tika-vin01t1:93_0": "Avijjādikilesajālaviddhaṃsinoti dhammavisesanaṃ. Tattha avindiyaṃ vindatīti avijjā.",
  "tika-vin01t1:93_1": "Pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho. Tabbiparītato",
  "tika-vin01t1:93_2": "kāyasucaritādi vindiyaṃ nāma, taṃ vindiyaṃ na vindatīti vā avijjā, khandhānaṃ rāsaṭṭhaṃ,",
  "tika-vin01t1:93_3": "āyatanānaṃ āyatanaṭṭhaṃ, dhātūnaṃ suññataṭṭhaṃ, indriyānaṃ adhipatiyaṭṭhaṃ, saccānaṃ",
  "tika-vin01t1:93_4": "tathaṭṭhaṃ aviditaṃ karotīti vā avijjā, dukkhādīnaṃ pīḷanādivasena vuttaṃ catubbidhaṃ",
  "tika-vin01t1:93_5": "atthaṃ aviditaṃ karotītipi avijjā, antavirahite saṃsāre sabbayonigatibhavaviññāṇaṭṭhitisattāvāsesu",
  "tika-vin01t1:93_6": "satte javāpetīti vā avijjā, paramatthato avijjamānesupi itthipurisādīsu javati, vijjamānesupi",
  "tika-vin01t1:93_7": "khandhādīsu na javatīti vā avijjā. Sā ādi yesaṃ taṇhādīnaṃ te avijjādayo, teyeva",
  "tika-vin01t1:93_8": "kilissanti etehi sattāti kilesā, teyeva ca sattānaṃ bandhanaṭṭhena jālasadisāti jālaṃ,",
  "tika-vin01t1:93_9": "taṃ viddhaṃseti sabbaso vināseti sīlenāti avijjādikilesajālaviddhaṃsī. Nanu cettha",
  "tika-vin01t1:93_10": "sapariyattiko navalokuttaradhammo adhippeto, tattha ca maggoyeva kilese viddhaṃseti,",
  "tika-vin01t1:93_11": "netareti ce? Vuccate. Maggassapi nibbānamāgamma kilesaviddhaṃsanato nibbānampi kilese",
  "tika-vin01t1:93_12": "viddhaṃseti nāma, maggassa kilesaviddhaṃsanakiccaṃ phalena nipphannanti phalampi",
  "tika-vin01t1:93_13": "“kilesaviddhaṃsī”ti vuccati. Pariyattidhammopi kilesaviddhaṃsanassa paccayattā “kilesaviddhaṃsī”ti",
  "tika-vin01t1:93_14": "vattumarahatīti na koci doso.",
  "tika-vin01t1:94": "Dhammavarassa tassāti pubbe aniyamitassa niyamavacanaṃ. Tattha yathānusiṭṭhaṃ paṭipajjamāne catūsu apāyesu apatamāne dhāretīti dhammo.",
  "tika-vin01t1:95": "“Ye keci dhammaṃ saraṇaṃ gatāse, na te gamissanti apāyabhūmiṃ;",
  "tika-vin01t1:96": "Pahāya mānusaṃ dehaṃ, devakāyaṃ paripūressantī”ti. –",
  "tika-vin01t1:97_0": "Hi vuttaṃ. Saṃsāradukkhe vā apatamāne katvā dhāretīti dhammo maggaphaluppattiyā sattakkhattuparamatādivasena",
  "tika-vin01t1:97_1": "saṃsārassa paricchinnattā. Apāyādinibbattakakilesaviddhaṃsanañcettha dhāraṇaṃ. Evañca",
  "tika-vin01t1:97_2": "katvā ariyamaggo tassa tadatthasiddhihetutāya nibbānañcāti ubhayameva nippariyāyato",
  "tika-vin01t1:97_3": "dhāreti, ariyaphalaṃ pana taṃsamucchinnakilesapaṭippassambhanena tadanuguṇatāya,",
  "tika-vin01t1:97_4": "pariyattidhammo tadadhigamahetutāyāti ubhayaṃ pariyāyato dhāretīti veditabbaṃ. Vuttappakāro",
  "tika-vin01t1:97_5": "dhammoyeva attano uttaritarābhāvena varo pavaro anuttaroti dhammavaro, tassa dhammavarassa",
  "tika-vin01t1:97_6": "namo atthūti sambandho. Ettāvatā cettha amhehi sārattho pakāsito. Yaṃ panettha kenaci",
  "tika-vin01t1:97_7": "papañcitaṃ, amhehi ca idha na dassitaṃ, na taṃ sārato paccetabbaṃ. Ito paresupi evameva",
  "tika-vin01t1:97_8": "daṭṭhabbaṃ. Tasmā ito paṭṭhāya ettakampi avatvā sāratthameva dassayissāma. Yattha",
  "tika-vin01t1:97_9": "pana kenaci accantaviruddhaṃ likhitaṃ, tampi katthaci dassayissāma. Ettha ca “avijjādikilesajālaviddhaṃsino”ti",
  "tika-vin01t1:97_10": "etena svākkhātatādīhi dhammaṃ thometi, “dhammavarassā”ti etena aññassa visiṭṭhassa",
  "tika-vin01t1:97_11": "abhāvadīpanato paripuṇṇatāya. Paṭhamena vā pahānasampadaṃ dhammassa dasseti, dutiyena pabhāvasampadaṃ.",
  "tika-vin01t1:98_0": "Evaṃ saṅkhepeneva sabbadhammaguṇehi saddhammaṃ thometvā idāni ariyasaṅghaṃ thometuṃ",
  "tika-vin01t1:98_1": "“guṇehī”tiādimāha. “Guṇehī”ti padassa “yutto”ti iminā sambandho. Idāni yehi guṇehi",
  "tika-vin01t1:98_2": "yutto, te dassento “sīlasamādhī”tiādimāha. Tattha catupārisuddhisīlādi “sīla”nti",
  "tika-vin01t1:98_3": "vuccati. Samādhīti paṭhamajjhānādi. Samādhisīsena hi paṭhamajjhānādayo vuttā. Paññāti",
  "tika-vin01t1:98_4": "maggapaññā. Vimutti ca vimuttiñāṇañca vimuttivimuttiñāṇanti vattabbe ekadesasarūpekasesanayena",
  "tika-vin01t1:98_5": "“vimuttiñāṇa”nti vuttaṃ. Ādisaddapariyāyena pabhutisaddena vā vimuttiggahaṇaṃ veditabbaṃ.",
  "tika-vin01t1:98_6": "Tattha vimuttīti phalaṃ. Vimuttiñāṇanti paccavekkhaṇañāṇaṃ. Pabhuti-saddena chaḷabhiññācatupaṭisambhidādayo",
  "tika-vin01t1:98_7": "guṇā saṅgahitāti daṭṭhabbaṃ. Ettha ca sīlādayo guṇā lokiyā lokuttarā ca yathāsambhavaṃ",
  "tika-vin01t1:98_8": "niddiṭṭhāti veditabbā. Yaṃ panettha kenaci vuttaṃ “sīlādayo kiñcāpi lokiyalokuttarā",
  "tika-vin01t1:98_9": "yathāsambhavaṃ labbhanti, tathāpi ante ‘ariyasaṅgha’nti vacanato sīlādayo cattāro",
  "tika-vin01t1:98_10": "dhammakkhandhā lokuttarāvā”ti, taṃ tassa matimattaṃ. Na hi ariyasaṅghassa lokiyaguṇehipi",
  "tika-vin01t1:98_11": "thomanāya koci doso dissati, sabbaññubuddhassapi tāva lokiyalokuttaraguṇehi thomanā",
  "tika-vin01t1:98_12": "hoti, kimaṅgaṃ pana ariyasaṅghassāti.",
  "tika-vin01t1:99_0": "Kusalatthikānaṃ janānaṃ puññassa vuddhiyā khettasadisattā khettanti āha “khettaṃ",
  "tika-vin01t1:99_1": "janānaṃ kusalatthikāna”nti. Khittaṃ bījaṃ mahapphalabhāvakaraṇena tāyatīti hi khettaṃ,",
  "tika-vin01t1:99_2": "pubbaṇṇāparaṇṇaviruhanabhūmi, taṃsadisattā ariyasaṅghopi “khetta”nti vuccati. Iminā",
  "tika-vin01t1:99_3": "ariyasaṅghassa anuttarapuññakkhettabhāvaṃ dīpeti. “Anuttaraṃ puññakkhettaṃ lokassā”ti",
  "tika-vin01t1:99_4": "hi vuttaṃ. Tanti pubbe “yo”ti aniyamena vuttassa niyamavacanaṃ. Ariyasaṅghanti ettha",
  "tika-vin01t1:99_5": "ārakattā kilesehi, anaye na iriyanato, aye ca iriyanato ariyā niruttinayena. Atha",
  "tika-vin01t1:99_6": "vā sadevakena lokena saraṇanti araṇīyato upagantabbato upagatānañca tadatthasiddhito",
  "tika-vin01t1:99_7": "ariyā. Ariyānaṃ saṅgho samūhoti ariyasaṅgho. Atha vā ariyo ca so yathāvuttanayena",
  "tika-vin01t1:99_8": "saṅgho ca diṭṭhisīlasāmaññena saṃhatabhāvatoti ariyasaṅgho, aṭṭha ariyapuggalā. Taṃ",
  "tika-vin01t1:99_9": "ariyasaṅghaṃ. Bhagavato aparabhāge buddhadhammaratanānampi samadhigamo saṅgharatanādhīnoti",
  "tika-vin01t1:99_10": "ariyasaṅghassa bahūpakārataṃ dassetuṃ idheva “sirasā namāmī”ti vuttanti daṭṭhabbaṃ.",
  "tika-vin01t1:100_0": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā",
  "tika-vin01t1:100_1": "idāni taṃ nipaccakāraṃ yathādhippete payojane pariṇāmento āha “icceva”miccādi. Iccevaṃ",
  "tika-vin01t1:100_2": "yathāvuttanayena accantaṃ ekantena namassaneyyaṃ namassitabbaṃ ratanattayaṃ namassamāno",
  "tika-vin01t1:100_3": "kāyavācācittehi vandamāno ahaṃ vipulaṃ yaṃ puññābhisandaṃ alatthanti sambandho. Tattha",
  "tika-vin01t1:100_4": "buddhādayo ratijananaṭṭhena ratanaṃ. Tesañhi “itipi so bhagavā”tiādinā yathābhūtaguṇe",
  "tika-vin01t1:100_5": "āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-vin01t1:101_0": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye",
  "tika-vin01t1:101_1": "rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ",
  "tika-vin01t1:101_2": "cittaṃ hoti, ujugatamevassa tasmiṃ samaye cittaṃ hoti, ujugatacitto kho pana, mahānāma,",
  "tika-vin01t1:101_3": "ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ,",
  "tika-vin01t1:101_4": "pamuditassa pīti jāyatī”tiādi.",
  "tika-vin01t1:102": "Cittīkatādibhāvo vā ratanaṭṭho. Vuttañhetaṃ –",
  "tika-vin01t1:103": "“Cittīkataṃ mahagghañca, atulaṃ dullabhadassanaṃ;",
  "tika-vin01t1:104": "Anomasattaparibhogaṃ, ratanaṃ tena vuccatī”ti. ;",
  "tika-vin01t1:105": "Cittīkatabhāvādayo ca anaññasādhāraṇā buddhādīsuyeva labbhantīti.",
  "tika-vin01t1:106_0": "“Puññābhisandanti puññarāsiṃ puññappavattaṃ vā”ti mahāgaṇṭhipade vuttaṃ. Majjhimagaṇṭhipade",
  "tika-vin01t1:106_1": "pana cūḷagaṇṭhipade ca “puññābhisandanti puññābhinisaṃsa”ntipi attho vutto. Puññābhisandanti",
  "tika-vin01t1:106_2": "puññanadiṃ, puññappavāhanti evaṃ panettha attho veditabbo. Avicchedena pavattiyamānañhi",
  "tika-vin01t1:106_3": "puññaṃ abhisandanaṭṭhena “puññābhisando”ti vuccati. Teneva sāratthapakāsiniyā saṃyuttanikāyaṭṭhakathāya –",
  "tika-vin01t1:107_0": "“Cattārome, bhikkhave, puññābhisandā kusalābhisandā sukhassāhārā. Katame cattāro?",
  "tika-vin01t1:107_1": "Idha, bhikkhave, ariyasāvako buddhe aveccappasādena samannāgato hoti ‘itipi so bhagavā…pe…",
  "tika-vin01t1:107_2": "buddho bhagavā’ti, ayaṃ paṭhamo puññābhisando kusalābhisando sukhassāhāro”ti –",
  "tika-vin01t1:108_0": "Evamādikāya pāḷiyā atthaṃ dassento “puññābhisandā kusalābhisandāti puññanadiyo kusalanadiyo”ti",
  "tika-vin01t1:108_1": "vuttaṃ. Yaṃ pana gaṇṭhipade vuttaṃ “puññābhisandanti puññaphala”nti, taṃ na sundaraṃ.",
  "tika-vin01t1:108_2": "Na hi ratanattayaṃ namassamāno tasmiṃ khaṇe puññaphalaṃ alattha, kintu anappakaṃ",
  "tika-vin01t1:108_3": "puññarāsiṃ tadā alabhi, tassa ca phalaṃ paralokabhāgī, diṭṭhadhamme tu antarāyavighāto",
  "tika-vin01t1:108_4": "tassa ca puññassa ānisaṃsamattakaṃ, “tassānubhāvena hatantarāyo”ti ca vuttaṃ, na",
  "tika-vin01t1:108_5": "ca puññaphale anuppanne tassānubhāvena hatantarāyabhāvo na sijjhati, na cetaṃ tasmiṃyeva",
  "tika-vin01t1:108_6": "khaṇe diṭṭhadhammavedanīyaṃ ahosi. Tasmā tassa mahato puññappavāhassa ānubhāvena",
  "tika-vin01t1:108_7": "hatantarāyoti ayameva attho yujjati. Athāpi paṇāmakiriyāya janitattā puññameva puññaphalanti",
  "tika-vin01t1:108_8": "tassādhippāyo siyā, evaṃ sati yujjeyya. So ca puññappavāho na appamattako, atha kho",
  "tika-vin01t1:108_9": "mahantoyevāti dassento āha “vipula”nti, mahantaṃ anappakanti vuttaṃ hoti. Alatthanti",
  "tika-vin01t1:108_10": "alabhiṃ, pāpuṇinti attho.",
  "tika-vin01t1:109_0": "Tassānubhāvenāti tassa yathāvuttassa puññappavāhassa ānubhāvena balena. Hatantarāyoti",
  "tika-vin01t1:109_1": "taṃtaṃsampattiyā vibandhanavasena sattasantānassa antare vemajjhe eti āgacchatīti",
  "tika-vin01t1:109_2": "antarāyo, diṭṭhadhammikādianattho. Paṇāmapayojane vuttavidhinā hato viddhasto antarāyo",
  "tika-vin01t1:109_3": "upaddavo assāti hatantarāyo. Assa “vaṇṇayissaṃ vinaya”nti iminā sambandho, hatantarāyo",
  "tika-vin01t1:109_4": "hutvā vinayaṃ vaṇṇayissanti vuttaṃ hoti. Etena tassa puññappavāhassa attano pasādasampattiyā",
  "tika-vin01t1:109_5": "ratanattayassa ca khettabhāvasampattiyā atthasaṃvaṇṇanāya upaghātakaupaddavānaṃ hanane samatthataṃ dīpeti.",
  "tika-vin01t1:110_0": "Evaṃ ratanattayassa nipaccakārakaraṇe payojanaṃ dassetvā idāni yassa vinayapiṭakassa",
  "tika-vin01t1:110_1": "atthaṃ saṃvaṇṇetukāmo, tassa tāva bhagavato sāsanassa mūlapatiṭṭhānabhāvaṃ dassetvā",
  "tika-vin01t1:110_2": "tampi thomento āha “yasmiṃ ṭhite”tiādi. Aṭṭhitassa susaṇṭhitassa bhagavato sāsanaṃ",
  "tika-vin01t1:110_3": "yasmiṃ ṭhite patiṭṭhitaṃ hotīti yojetabbaṃ. Tattha yasminti yasmiṃ vinayapiṭake.",
  "tika-vin01t1:110_4": "Ṭhiteti pāḷito ca atthato ca anūnaṃ hutvā lajjīpuggalesu pavattanaṭṭhena ṭhiteti",
  "tika-vin01t1:110_5": "attho. Sāsananti adhisīlaadhicittaadhipaññāsaṅkhātasikkhattayasaṅgahitaṃ sāsanaṃ.",
  "tika-vin01t1:110_6": "Aṭṭhitassāti kāmasukhallikattakilamathānuyogasaṅkhāte antadvaye aṭṭhitassāti attho.",
  "tika-vin01t1:110_7": "“Appatiṭṭhaṃ khvāhaṃ, āvuso, anāyūhaṃ oghamatari”nti hi vuttaṃ. Ayañcattho tīsupi",
  "tika-vin01t1:110_8": "sīhaḷagaṇṭhipadesu vuttoyeva. Gaṇṭhipade pana “aṭṭhitassāti parinibbutassapi bhagavato”ti vuttaṃ.",
  "tika-vin01t1:111_0": "Patiṭṭhitaṃ hotīti tesuyeva lajjīpuggalesu pavattanaṭṭhena patiṭṭhitaṃ hoti. Susaṇṭhitassāti",
  "tika-vin01t1:111_1": "ettha tāva tīsupi gaṇṭhipadesu idaṃ vuttaṃ “dvattiṃsamahāpurisalakkhaṇaasītianubyañjanehi",
  "tika-vin01t1:111_2": "samannāgamanavasena susaṇṭhānassāti attho. Anena assa rūpakāyasampattiṃ nidassetī”ti.",
  "tika-vin01t1:111_3": "Gaṇṭhipade pana “yathāṭhāne patiṭṭhitehi lakkhaṇehi samannāgatattā rūpakāyena susaṇṭhito,",
  "tika-vin01t1:111_4": "kāyavaṅkādirahitattā tādilakkhaṇasamannāgatattā ca nāmakāyenapī”ti vuttaṃ. Kenaci",
  "tika-vin01t1:111_5": "pana “catubrahmavihāravasena sattesu suṭṭhu sammā ca ṭhitassāti atthavasena vā susaṇṭhitassa.",
  "tika-vin01t1:111_6": "Susaṇṭhitattā hesa kevalaṃ sattānaṃ dukkhaṃ apanetukāmo hitaṃ upasaṃharitukāmo sampattiyā",
  "tika-vin01t1:111_7": "ca pamudito apakkhapatito ca hutvā vinayaṃ deseti. Tasmā imasmiṃ vinayasaṃvaṇṇanādhikāre",
  "tika-vin01t1:111_8": "sāruppāya thutiyā thomento āha ‘susaṇṭhitassā”’ti vatvā “gaṇṭhipadesu vuttattho adhippetādhikārānurūpo",
  "tika-vin01t1:111_9": "na hotī”ti vuttaṃ. Ayaṃ panettha amhākaṃ khanti – yathāvuttakāmasukhallikādiantadvaye",
  "tika-vin01t1:111_10": "aṭṭhitattāyeva majjhimāya paṭipadāya sammā ṭhitattā susaṇṭhitassāti evamattho gahetabboti.",
  "tika-vin01t1:111_11": "Evañhi sati ārambhānurūpathomanā katā hoti yathāvuttaantadvayaṃ vivajjetvā majjhimāya",
  "tika-vin01t1:111_12": "paṭipadāya vinayapaññattiyāyeva yebhuyyena pakāsanato.",
  "tika-vin01t1:112_0": "Tanti pubbe “yasmi”nti aniyametvā vuttassa niyamavacanaṃ, tassa “vinaya”nti iminā",
  "tika-vin01t1:112_1": "sambandho. Asammissanti bhāvanapuṃsakaniddeso, nikāyantaraladdhīhi asammissaṃ katvā",
  "tika-vin01t1:112_2": "anākulaṃ katvā vaṇṇayissanti vuttaṃ hoti. Sikkhāpadapaññattiyā anurūpassa kālamattassapi",
  "tika-vin01t1:112_3": "dhammasenāpatisāriputtattherasadisenapi duviññeyyabhāvato kevalaṃ buddhavisayaṃ vinayapiṭakaṃ",
  "tika-vin01t1:112_4": "attano balena vaṇṇayissāmīti vacanamattampi aññehi vattumasakkuṇeyyattā “nissāya",
  "tika-vin01t1:112_5": "pubbācariyānubhāva”nti āha. Pubbācariyānubhāvo nāma atthato pubbācariyehi saṃvaṇṇitā",
  "tika-vin01t1:112_6": "aṭṭhakathā, tatoyeva ca “pubbācariyānubhāvo aṭṭhakathā”ti sabbattha gaṇṭhipadesu",
  "tika-vin01t1:112_7": "vuttaṃ. Tasmā pubbācariyehi saṃvaṇṇitaṃ aṭṭhakathaṃ nissāya vaṇṇayissaṃ, na attanoyeva",
  "tika-vin01t1:112_8": "balaṃ nissāyāti vuttaṃ hoti.",
  "tika-vin01t1:113_0": "Atha “porāṇaṭṭhakathāsu vijjamānāsu puna vinayasaṃvaṇṇanāya kiṃ payojana”nti yo vadeyya,",
  "tika-vin01t1:113_1": "tassa porāṇaṭṭhakathāya anūnabhāvaṃ attano ca saṃvaṇṇanāya payojanaṃ dassento “kāmañcā”tiādimāha.",
  "tika-vin01t1:113_2": "Kāmanti ekantena, yathicchakaṃ vā, sabbasoti vuttaṃ hoti, tassa “saṃvaṇṇito”ti iminā",
  "tika-vin01t1:113_3": "sambandho. Kāmaṃ saṃvaṇṇitoyeva, no na saṃvaṇṇitoti attho. Kehi pana so vinayo saṃvaṇṇitoti",
  "tika-vin01t1:113_4": "āha “pubbācariyāsabhehī”ti. Mahākassapattherādayo pubbācariyā eva akampiyaṭṭhena",
  "tika-vin01t1:113_5": "uttamaṭṭhena ca āsabhā, tehi pubbācariyāsabhehīti vuttaṃ hoti. Kīdisā panete pubbācariyāti",
  "tika-vin01t1:113_6": "āha “ñāṇambū”tiādi. Aggamaggañāṇasaṅkhātena ambunā salilena niddhotāni nissesato",
  "tika-vin01t1:113_7": "āyatiṃ anuppattidhammatāpādanena dhotāni vikkhālitāni visodhitāni rāgādīni tīṇi malāni",
  "tika-vin01t1:113_8": "kāmāsavādayo ca cattāro āsavā yehi te ñāṇambuniddhātamalāsavā, tehīti attho. Iminā",
  "tika-vin01t1:113_9": "ca na kevalaṃ etesu ācariyabhāvoyeva, atha kho rāgādimalarahitā khīṇāsavā visuddhasattā eteti dasseti.",
  "tika-vin01t1:114_0": "Khīṇāsavabhāvepi na ete sukkhavipassakā, atha kho evarūpehipi ānubhāvehi samannāgatāti",
  "tika-vin01t1:114_1": "dassento āha “visuddhavijjāpaṭisambhidehī”ti. Visuddhā accantaparisuddhā vijjā catasso",
  "tika-vin01t1:114_2": "ca paṭisambhidā yesaṃ te visuddhavijjāpaṭisambhidā, tehi. Ekadesena paṭisambhidaṃ",
  "tika-vin01t1:114_3": "appattānaṃ ariyānameva abhāvato etehi adhigatapaṭisambhidā paṭutaraladdhappabhedāti",
  "tika-vin01t1:114_4": "dassetuṃ visuddhaggahaṇaṃ kataṃ. Vijjāti tisso vijjā, aṭṭha vijjā vā. Tattha dibbacakkhuñāṇaṃ",
  "tika-vin01t1:114_5": "pubbenivāsañāṇaṃ āsavakkhayañāṇañcāti imā tisso vijjā. Aṭṭha vijjā pana –",
  "tika-vin01t1:115": "“Vipassanāñāṇamanomayiddhi,",
  "tika-vin01t1:116": "Iddhippabhedopi ca dibbasotaṃ;",
  "tika-vin01t1:117": "Parassa cetopariyāyañāṇaṃ,",
  "tika-vin01t1:118": "Pubbenivāsānugatañca ñāṇaṃ;",
  "tika-vin01t1:119": "Dibbañca cakkhāsavasaṅkhayo ca,",
  "tika-vin01t1:120": "Etāni ñāṇāni idhaṭṭha vijjā”ti. –",
  "tika-vin01t1:121_0": "Evaṃ vipassanāñāṇamanomayiddhīhi saddhiṃ pariggahitā cha abhiññāyeva. Atthapaṭisambhidā",
  "tika-vin01t1:121_1": "dhammapaṭisambhidā niruttipaṭisambhidā paṭibhānapaṭisambhidāti catasso paṭisambhidā.",
  "tika-vin01t1:121_2": "Tattha saṅkhepato hetuphale ñāṇaṃ atthapaṭisambhidā, hetumhi ñāṇaṃ dhammapaṭisambhidā,",
  "tika-vin01t1:121_3": "hetuhetuphalānurūpaṃ vohāresu ñāṇaṃ niruttipaṭisambhidā, idaṃ ñāṇaṃ imamatthaṃ jotayatīti",
  "tika-vin01t1:121_4": "iminā ākārena heṭṭhā vuttesu tīsu ñāṇesu pavattañāṇaṃ paṭibhānapaṭisambhidā. Etāsaṃ",
  "tika-vin01t1:121_5": "pana vitthārakathā atipapañcabhāvato idha na vuccati. Paṭisambhidāppattānaṃ saddhammesu",
  "tika-vin01t1:121_6": "chekabhāvato āha “saddhammasaṃvaṇṇanakovidehī”ti. “Paṭisambhidāppattānampi dhammesu",
  "tika-vin01t1:121_7": "abhiyogavasena viseso hotīti laddhapaṭisambhidāsu sātisayataṃ dassetuṃ āhā”tipi vadanti.",
  "tika-vin01t1:121_8": "Saddhammasaṃvaṇṇanakovidehīti piṭakattayasaṅkhātassa saddhammassa saṃvaṇṇane sabbaso",
  "tika-vin01t1:121_9": "atthappakāsane kovidehi chekehi, kusalehīti attho.",
  "tika-vin01t1:122_0": "Kilesajālaṃ parikkhārabāhullaṃ vā saṃlikhati tanuṃ karotīti sallekho. Idha pana khīṇāsavādhikārattā",
  "tika-vin01t1:122_1": "parikkhārabāhullassa sallikhanavaseneva attho gahetabbo, tatoyeva ca gaṇṭhipade “sallekhiye",
  "tika-vin01t1:122_2": "parimitaparikkhāravuttiyā”ti attho vutto. Sallekhassa bhāvo sallekhiyaṃ, tasmiṃ sallekhiye,",
  "tika-vin01t1:122_3": "sallekhapaṭipattiyanti vuttaṃ hoti. Nosulabhūpamehīti asulabhūpamehi sallekhapaṭipattiyā",
  "tika-vin01t1:122_4": "asukasadisāti tesaṃ upamāya anucchavikapuggalānaṃ dullabhattā natthi sulabhā upamā",
  "tika-vin01t1:122_5": "etesanti nosulabhūpamā. Mahāvihārassāti cittalapabbataabhayagirisesanikāyadvayaṃ",
  "tika-vin01t1:122_6": "paṭikkhipati. Dhajūpamehīti rathassa sañjānanahetukaṃ rathe baddhadhajaṃ viya ajānantānaṃ",
  "tika-vin01t1:122_7": "“asukehi ca asukehi ca therehi nivāsito mahāvihāro nāmā”ti evaṃ mahāvihārassa sañjānanahetuttā",
  "tika-vin01t1:122_8": "mahāvihārassa dhajūpamehi. Saṃvaṇṇitoti sammā anūnaṃ katvā vaṇṇito. Saṃvaṇṇito ayaṃ",
  "tika-vin01t1:122_9": "vinayoti padacchedo kātabbo. Cittehi nayehīti anekappabhedanayattā vicittehi nayehi.",
  "tika-vin01t1:122_10": "Sambuddhavaranvayehīti sabbaññubuddhavaraṃ anugatehi, bhagavato adhippāyānugatehi",
  "tika-vin01t1:122_11": "nayehīti vuttaṃ hoti. Atha vā buddhavaraṃ anugatehi pubbācariyāsabhehīti sambandho kātabbo.",
  "tika-vin01t1:123_0": "Evaṃ porāṇaṭṭhakathāya anūnabhāvaṃ dassetvā idāni attano saṃvaṇṇanāya payojanavisesaṃ",
  "tika-vin01t1:123_1": "dassetuṃ “saṃvaṇṇanā”tiādimāha. Idaṃ vuttaṃ hoti – kiñcāpi pubbācariyāsabhehi yathāvuttaguṇavisiṭṭhehi",
  "tika-vin01t1:123_2": "ayaṃ vinayo sabbaso vaṇṇito, tathāpi tesaṃ esā saṃvaṇṇanā sīhaḷadīpavāsīnaṃ bhāsāya",
  "tika-vin01t1:123_3": "saṅkhatattā racitattā dīpantare bhikkhujanassa sīhaḷadīpato aññadīpavāsino bhikkhugaṇassa",
  "tika-vin01t1:123_4": "kiñci atthaṃ payojanaṃ yasmā nābhisambhuṇāti na sampādeti na sādheti, tasmā imaṃ",
  "tika-vin01t1:123_5": "saṃvaṇṇanaṃ pāḷinayānurūpaṃ katvā buddhasirittherena ajjhiṭṭho idāni samārabhissanti.",
  "tika-vin01t1:123_6": "Tattha saṃvaṇṇiyati attho etāyāti saṃvaṇṇanā, aṭṭhakathā. Sā pana dhammasaṅgāhakattherehi",
  "tika-vin01t1:123_7": "paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ āropitattā",
  "tika-vin01t1:123_8": "tisso saṅgītiyo āruḷhoyeva buddhavacanassa atthasaṃvaṇṇanābhūto kathāmaggo. Soyeva",
  "tika-vin01t1:123_9": "ca mahāmahindattherena tambapaṇṇidīpaṃ ābhato, pacchā tambapaṇṇiyehi mahātherehi",
  "tika-vin01t1:123_10": "nikāyantaraladdhīhi saṅkarapariharaṇatthaṃ sīhaḷabhāsāya ṭhapito. Tenāha “sīhaḷadīpakenā”tiādi.",
  "tika-vin01t1:123_11": "Sīhassa lānato gahaṇato sīhaḷo, sīhakumāro. Taṃvaṃsajātatāya tambapaṇṇidīpe khattiyānaṃ",
  "tika-vin01t1:123_12": "tesaṃ nivāsatāya tambapaṇṇidīpassapi sīhaḷabhāvo veditabbo, tasmiṃ sīhaḷadīpe bhūtattā",
  "tika-vin01t1:123_13": "sīhaḷadīpakena vākyena vacanena, sīhaḷabhāsāyāti vuttaṃ hoti.",
  "tika-vin01t1:124_0": "Pāḷinayānurūpanti pāḷinayassa anurūpaṃ katvā, māgadhabhāsāya parivattitvāti vuttaṃ",
  "tika-vin01t1:124_1": "hoti. Ajjhesananti garuṭṭhāniyaṃ payirupāsitvā garutaraṃ payojanaṃ uddissa abhipatthanā",
  "tika-vin01t1:124_2": "ajjhesanā, taṃ ajjhesanaṃ, āyācananti attho. Tassa “samanussaranto”ti iminā sambandho.",
  "tika-vin01t1:124_3": "Kassa ajjhesananti āha “buddhasirivhayassa therassā”ti. Buddhasirīti avhayo nāmaṃ",
  "tika-vin01t1:124_4": "yassa soyaṃ buddhasirivhayo, tassa, itthannāmassa therassa ajjhesanaṃ sammā ādarena",
  "tika-vin01t1:124_5": "samanussaranto hadaye ṭhapentoti attho.",
  "tika-vin01t1:125_0": "Idāni attano saṃvaṇṇanāya karaṇappakāraṃ dassento “saṃvaṇṇanaṃ tañcā”tiādimāha. Tattha",
  "tika-vin01t1:125_1": "tañca idāni vuccamānaṃ saṃvaṇṇanaṃ samārabhanto sakalāyapi mahāaṭṭhakathāya idha",
  "tika-vin01t1:125_2": "gahetabbato mahāaṭṭhakathaṃ tassā idāni vuccamānāya saṃvaṇṇanāya sarīraṃ katvā mahāpaccariyaṃ",
  "tika-vin01t1:125_3": "yo vinicchayo vutto, tatheva kurundīnāmādīsu vissutāsu aṭṭhakathāsu yo vinicchayo",
  "tika-vin01t1:125_4": "vutto, tatopi vinicchayato yuttamatthaṃ apariccajanto antogadhattheravādaṃ katvā",
  "tika-vin01t1:125_5": "saṃvaṇṇanaṃ samārabhissanti padatthasambandho veditabbo. Ettha ca attho kathiyati",
  "tika-vin01t1:125_6": "etāyāti atthakathā, sāyeva aṭṭhakathā tthakārassa ṭṭhakāraṃ katvā “dukkhassa pīḷanaṭṭho”tiādīsu",
  "tika-vin01t1:125_7": "viya. Mahāpaccariyanti ettha paccarīti uḷumpaṃ vuccati, tasmiṃ nisīditvā katattā",
  "tika-vin01t1:125_8": "tameva nāmaṃ jātaṃ. Kurundivallivihāro nāma atthi, tattha katattā kurundīti nāmaṃ",
  "tika-vin01t1:125_9": "jātanti vadanti. Ādisaddena andhakaṭṭhakathaṃ saṅkhepaṭṭhakathañca saṅgaṇhāti. Vissutāsūti",
  "tika-vin01t1:125_10": "sabbattha patthaṭāsu, pākaṭāsūti vuttaṃ hoti.",
  "tika-vin01t1:126_0": "Yuttamatthanti ettha tāva majjhimagaṇṭhipade cūḷagaṇṭhipade ca idaṃ vuttaṃ “yuttamatthanti",
  "tika-vin01t1:126_1": "saṃvaṇṇetabbaṭṭhānassa yuttamatthaṃ, na pana tattha ayuttampi atthīti vuttaṃ hotī”ti.",
  "tika-vin01t1:126_2": "Mahāgaṇṭhipade panettha na kiñci vuttaṃ. Kenaci pana “mahāaṭṭhakathānayena vinayayuttiyā",
  "tika-vin01t1:126_3": "vā yuttamattha”nti vuttaṃ, taṃ yuttaṃ viya dissati mahāpaccariādīsupi katthaci ayuttassāpi",
  "tika-vin01t1:126_4": "atthassa upari vibhāvanato. “Aṭṭhakathaṃyeva gahetvā saṃvaṇṇanaṃ karissāmī”ti vutte",
  "tika-vin01t1:126_5": "aṭṭhakathāsu vuttattheravādānaṃ bāhirabhāvo siyāti tepi antokattukāmo “antogadhatheravāda”nti",
  "tika-vin01t1:126_6": "āha, theravādepi antokatvāti vuttaṃ hoti. Saṃvaṇṇananti aparakālakiriyāya kammaniddeso.",
  "tika-vin01t1:126_7": "Pubbe vuttaṃ tu “saṃvaṇṇana”nti vacanaṃ tattheva “samārabhanto”ti pubbakālakiriyāya",
  "tika-vin01t1:126_8": "kammabhāvena yojetabbaṃ. Sammāti vattabbe gāthābandhavasena rassabhāvo katoti veditabbo.",
  "tika-vin01t1:127_0": "Evaṃ karaṇappakāraṃ dassetvā idāni sotūhi paṭipajjitabbavidhiṃ dassento “taṃ me”tiādimāha.",
  "tika-vin01t1:127_1": "Idaṃ vuttaṃ hoti – idāni vuccamānaṃ taṃ mama saṃvaṇṇanaṃ dhammapadīpassa tathāgatassa",
  "tika-vin01t1:127_2": "dhammaṃ sāsanadhammaṃ pāḷidhammaṃ vā sakkaccaṃ paṭimānayantā pūjentā thirehi sīlakkhandhādīhi",
  "tika-vin01t1:127_3": "samannāgatattā therā, acirapabbajitattā navā, tesaṃ majjhe bhavattā majjhimā ca bhikkhū",
  "tika-vin01t1:127_4": "pasannacittā yathāvuttanayena sappayojanattā upari vakkhamānavidhinā pamāṇattā ca",
  "tika-vin01t1:127_5": "saddahitvā pītisomanassayuttacittā issāpakatā ahutvā nisāmentu suṇantūti. Tattha",
  "tika-vin01t1:127_6": "dhammappadīpassāti dhammoyeva sattasantānesu mohandhakāravidhamanato padīpasadisattā",
  "tika-vin01t1:127_7": "padīpo assāti dhammapadīpo, bhagavā. Tassa dhammapadīpassa.",
  "tika-vin01t1:128_0": "Idāni attano saṃvaṇṇanāya āgamavisuddhiṃ dassetvā pamāṇabhāvaṃ dassento “buddhenā”tiādimāha.",
  "tika-vin01t1:128_1": "Yatheva buddhena yo dhammo ca vinayo ca vutto, so tassa buddhassa yehi puttehi dhammasenāpatiādīhi",
  "tika-vin01t1:128_2": "tatheva ñāto, tesaṃ buddhaputtānaṃ matimaccajantā sīhaḷaṭṭhakathācariyā yasmā pure",
  "tika-vin01t1:128_3": "aṭṭhakathā akaṃsūti ayamettha sambandho. Tattha dhammoti suttābhidhamme saṅgaṇhāti,",
  "tika-vin01t1:128_4": "vinayoti sakalaṃ vinayapiṭakaṃ. Ettāvatā ca sabbampi buddhavacanaṃ niddiṭṭhaṃ hoti.",
  "tika-vin01t1:128_5": "Sakalañhi buddhavacanaṃ dhammavinayavasena duvidhaṃ hoti. Vuttoti pāḷito ca atthato",
  "tika-vin01t1:128_6": "ca buddhena bhagavatā vutto. Na hi bhagavatā abyākataṃ nāma tantipadaṃ atthi, sabbesaṃyeva",
  "tika-vin01t1:128_7": "attho kathito, tasmā sammāsambuddheneva tiṇṇaṃ piṭakānaṃ atthavaṇṇanākkamopi bhāsitoti",
  "tika-vin01t1:128_8": "daṭṭhabbaṃ. Tattha tattha bhagavatā pavattitā pakiṇṇakadesanāyeva hi aṭṭhakathā.",
  "tika-vin01t1:128_9": "Tatheva ñātoti yatheva buddhena vutto, tatheva ekapadampi ekakkharampi avināsetvā",
  "tika-vin01t1:128_10": "adhippāyañca avikopetvā ñāto viditoti attho. Tesaṃ matimaccajantāti tesaṃ buddhaputtānaṃ",
  "tika-vin01t1:128_11": "adhippāyaṃ apariccajantā. Aṭṭhakathā akaṃsūti aṭṭhakathāyo akaṃsu. Katthaci “aṭṭhakathāmakaṃsū”ti",
  "tika-vin01t1:128_12": "pāṭho dissati, tatthāpi soyevattho, ma-kāro pana padasandhivasena āgatoti daṭṭhabbo.",
  "tika-vin01t1:128_13": "“Aṭṭhakathā”ti bahuvacananiddesena mahāpaccariyādikaṃ saṅgaṇhāti.",
  "tika-vin01t1:129_0": "Tasmāti yasmā tesaṃ buddhaputtānaṃ adhippāyaṃ avikopetvā pure aṭṭhakathā akaṃsu,",
  "tika-vin01t1:129_1": "tasmāti attho. Hīti nipātamattaṃ hetuatthassa “tasmā”ti imināyeva pakāsitattā. Yadi",
  "tika-vin01t1:129_2": "aṭṭhakathāsu vuttaṃ sabbampi pamāṇaṃ, evaṃ sati tattha pamādalekhāpi pamāṇaṃ siyāti",
  "tika-vin01t1:129_3": "āha “vajjayitvāna pamādalekha”nti. Tattha pamādalekhanti aparabhāge potthakāruḷhakāle",
  "tika-vin01t1:129_4": "pamajjitvā likhanavasena pavattaṃ pamādapāṭhaṃ. Idaṃ vuttaṃ hoti – pamādena satiṃ",
  "tika-vin01t1:129_5": "apaccupaṭṭhapetvā adinnādānassa pubbapayoge “saccepi alikepi dukkaṭa”nti vuttavacanasadisaṃ",
  "tika-vin01t1:129_6": "yaṃ likhitaṃ, taṃ vajjayitvā apanetvā sabbaṃ pamāṇanti. Vakkhati hi tattha –",
  "tika-vin01t1:130": "“Mahāaṭṭhakathāyaṃ pana saccepi alikepi dukkaṭameva vuttaṃ, taṃ pamādalikhitanti veditabbaṃ. Na hi adinnādānassa pubbapayoge pācittiyaṭṭhāne dukkaṭaṃ nāma atthī”ti.",
  "tika-vin01t1:131_0": "Kesaṃ pamāṇanti āha “sikkhāsu sagāravānaṃ idha paṇḍitāna”nti. Idhāti imasmiṃ sāsane.",
  "tika-vin01t1:131_1": "Puna “yasmā”ti vacanassa ko sambandhoti ce? Ettha tāva mahāgaṇṭhipade gaṇṭhipade",
  "tika-vin01t1:131_2": "ca na kiñci vuttaṃ, majjhimagaṇṭhipade pana cūḷagaṇṭhipade ca idaṃ vuttaṃ “yasmā",
  "tika-vin01t1:131_3": "pamāṇaṃ, tasmā nisāmentu pasannacittā”ti. Evamassa sambandho daṭṭhabbo. Yasmā aṭṭhakathāsu",
  "tika-vin01t1:131_4": "vuttaṃ pamāṇaṃ, tasmā idha vuttampi pamāṇamevāti pāṭhasesaṃ katvā vajirabuddhitthero",
  "tika-vin01t1:131_5": "vadati. Tattha idhāti imissā samantapāsādikāyāti attho gahetabbo.",
  "tika-vin01t1:132_0": "Tattha “yasmā”ti vacanassa paṭhamaṃ vuttasambandhavasena aṭṭhakathāsu vuttaṃ sabbampi",
  "tika-vin01t1:132_1": "pamāṇanti sādhitattā idāni vuccamānāpi saṃvaṇṇanā kevalaṃ vacanamatteneva bhinnā,",
  "tika-vin01t1:132_2": "atthato pana aṭṭhakathāyevāti dassetuṃ “tato ca bhāsantaramevā”tiādimāha. Pacchā",
  "tika-vin01t1:132_3": "vuttasambandhavasena pana idha vuttampi kasmā pamāṇanti ce? Yasmā vacanamattaṃ ṭhapetvā",
  "tika-vin01t1:132_4": "esāpi aṭṭhakathāyeva, tasmā pamāṇanti dassetuṃ “tato ca bhāsantaramevā”tiādimāha.",
  "tika-vin01t1:132_5": "Evamākulaṃ dubbiññeyyasabhāvañca katvā gaṇṭhipadesu sambandho dassito, anākulavacano",
  "tika-vin01t1:132_6": "ca bhadantabuddhaghosācariyo. Na hi so evamākulaṃ katvā vattumarahati, tasmā yathādhippetamatthamanākulaṃ",
  "tika-vin01t1:132_7": "suviññeyyañca katvā yathāṭhitassa sambandhavaseneva dassayissāma. Kathaṃ? Yasmā aṭṭhakathāsu",
  "tika-vin01t1:132_8": "vuttaṃ pamāṇaṃ, tasmā sakkaccaṃ anusikkhitabbāti evamettha sambandho daṭṭhabbo. Yadi",
  "tika-vin01t1:132_9": "nāma aṭṭhakathāsu vuttaṃ pamāṇaṃ, ayaṃ pana idāni vuccamānā kasmā sakkaccaṃ anusikkhitabbāti",
  "tika-vin01t1:132_10": "āha “tato ca bhāsantarameva hitvā”tiādi. Idaṃ vuttaṃ hoti – yasmā aṭṭhakathāsu vuttaṃ",
  "tika-vin01t1:132_11": "pamāṇaṃ, yasmā ca ayaṃ saṃvaṇṇanāpi bhāsantarapariccāgādimattavisiṭṭhā, atthato pana",
  "tika-vin01t1:132_12": "abhinnāva, tatoyeva ca pamāṇabhūtā hessati, tasmā sakkaccaṃ ādaraṃ katvā anusikkhitabbāti.",
  "tika-vin01t1:132_13": "Tathā hi porāṇaṭṭhakathānaṃ pamāṇabhāvo, imissā ca saṃvaṇṇanāya bhāsantarapariccāgādimattavisiṭṭhāya",
  "tika-vin01t1:132_14": "atthato tato abhinnabhāvoti ubhayampetaṃ sakkaccaṃ anusikkhitabbabhāvahetūti daṭṭhabbaṃ.",
  "tika-vin01t1:132_15": "Na hi kevalaṃ porāṇaṭṭhakathānaṃ satipi pamāṇabhāve ayaṃ saṃvaṇṇanā tato bhinnā atthato",
  "tika-vin01t1:132_16": "aññāyeva ca sakkaccaṃ anusikkhitabbāti vattumarahati, nāpi imissā saṃvaṇṇanāya tatoabhinnabhāvepi",
  "tika-vin01t1:132_17": "porāṇaṭṭhakathānaṃ asati pamāṇabhāve ayaṃ saṃvaṇṇanā sakkaccaṃ anusikkhitabbāti vattuṃ",
  "tika-vin01t1:132_18": "yuttarūpā hoti, tasmā yathāvuttanayena ubhayampetaṃ sakkaccaṃ anusikkhitabbabhāvahetūti daṭṭhabbaṃ.",
  "tika-vin01t1:133_0": "Tatoti aṭṭhakathāto. Bhāsantarameva hitvāti kañcukasadisaṃ sīhaḷabhāsaṃ apanetvā.",
  "tika-vin01t1:133_1": "Vitthāramaggañca samāsayitvāti porāṇaṭṭhakathāsu upari vuccamānampi ānetvā tattha",
  "tika-vin01t1:133_2": "tattha papañcitaṃ “ñatticatutthena kammena akuppena ṭhānārahena upasampannoti bhikkhū”ti",
  "tika-vin01t1:133_3": "ettha apalokanādīnaṃ catunnampi kammānaṃ vitthārakathā viya tādisaṃ vitthāramaggaṃ",
  "tika-vin01t1:133_4": "saṅkhipitvā vaṇṇayissāmāti adhippāyo. Tathā hi vakkhati –",
  "tika-vin01t1:134_0": "“Ettha ca ñatticatutthakammaṃ ekameva āgataṃ, imasmiṃ pana ṭhāne ṭhatvā cattāri saṅghakammāni",
  "tika-vin01t1:134_1": "nīharitvā vitthārato kathetabbānīti sabbaaṭṭhakathāsu vuttaṃ, tāni ca ‘apalokanakammaṃ",
  "tika-vin01t1:134_2": "ñattikammaṃ ñattidutiyakammaṃ ñatticatutthakamma’nti paṭipāṭiyā ṭhapetvā vitthārena",
  "tika-vin01t1:134_3": "khandhakato parivārāvasāne kammavibhaṅgato ca pāḷiṃ āharitvā kathitāni. Tāni mayaṃ",
  "tika-vin01t1:134_4": "parivārāvasāne kammavibhaṅgeyeva vaṇṇayissāma. Evañhi sati paṭhamapārājikavaṇṇanā",
  "tika-vin01t1:134_5": "ca na bhāriyā bhavissati, yathāṭhitāya ca pāḷiyā vaṇṇanā suviññeyyā bhavissati, tāni",
  "tika-vin01t1:134_6": "ca ṭhānāni asuññāni bhavissanti, tasmā anupadavaṇṇanameva karomā”ti.",
  "tika-vin01t1:135_0": "Vinicchayaṃ sabbamasesayitvāti taṃtaṃaṭṭhakathāsu vuttaṃ sabbampi vinicchayaṃ asesayitvā",
  "tika-vin01t1:135_1": "sesaṃ akatvā, kiñcimattampi apariccajitvāti vuttaṃ hoti. Vaṇṇituṃ yuttarūpaṃ hutvā",
  "tika-vin01t1:135_2": "anukkamena āgataṃ pāḷiṃ apariccajitvā saṃvaṇṇanato sīhaḷaṭṭhakathāsu ayuttaṭṭhāne",
  "tika-vin01t1:135_3": "vaṇṇitaṃ yathāṭhāneyeva saṃvaṇṇanato ca vuttaṃ “tantikkamaṃ kiñci avokkamitvā”ti,",
  "tika-vin01t1:135_4": "kiñci pāḷikkamaṃ anatikkamitvā anukkameneva vaṇṇayissāmāti adhippāyo.",
  "tika-vin01t1:136_0": "Suttantikānaṃ vacanānamatthanti suttantapāḷiyaṃ āgatānampi vacanānamatthaṃ. Sīhaḷaṭṭhakathāsu",
  "tika-vin01t1:136_1": "“suttantikānaṃ bhāro”ti vatvā avuttānampi verañjakaṇḍādīsu jhānakathāānāpānassatisamaādhiādīnaṃ",
  "tika-vin01t1:136_2": "suttantavacanānamatthaṃ taṃtaṃsuttānurūpaṃ sabbaso paridīpayissāmīti adhippāyo. Hessatīti",
  "tika-vin01t1:136_3": "bhavissati, kariyissatīti vā attho. Ettha ca paṭhamasmiṃ atthavikappe bhāsantarapariccāgādikaṃ",
  "tika-vin01t1:136_4": "catubbidhaṃ kiccaṃ nipphādetvā suttantikānaṃ vacanānamatthaṃ paridīpayantī ayaṃ vaṇṇanā",
  "tika-vin01t1:136_5": "bhavissatīti vaṇṇanāya vasena samānakattukatā veditabbā. Pacchimasmiṃ atthavikappe",
  "tika-vin01t1:136_6": "pana heṭṭhāvuttabhāsantarapariccāgādiṃ katvā suttantikānaṃ vacanānamatthaṃ paridīpayantī",
  "tika-vin01t1:136_7": "ayaṃ vaṇṇanā amhehi kariyissatīti evaṃ ācariyavasena samānakattukatā veditabbā. Vaṇṇanāpīti",
  "tika-vin01t1:136_8": "ettha apisaddaṃ gahetvā “tasmāpi sakkaccaṃ anusikkhitabbāti yojetabba”nti cūḷagaṇṭhipade",
  "tika-vin01t1:136_9": "vuttaṃ. Tattha pubbe vuttappayojanavisesaṃ pamāṇabhāvañca sampiṇḍetīti adhippāyo.",
  "tika-vin01t1:136_10": "Majjhimagaṇṭhipade pana “tasmā sakkaccaṃ anusikkhitabbāpī”ti sambandho vutto. Ettha",
  "tika-vin01t1:136_11": "pana na kevalaṃ ayaṃ vaṇṇanā hessati, atha kho anusikkhitabbāpīti imamatthaṃ sampiṇḍetīti",
  "tika-vin01t1:136_12": "adhippāyo. Etthāpi yathāṭhitavaseneva apisaddassa attho gahetabboti amhākaṃ khanti.",
  "tika-vin01t1:136_13": "Idaṃ vuttaṃ hoti – yasmā aṭṭhakathāsu vuttaṃ pamāṇaṃ, yasmā ca ayaṃ vaṇṇanāpi tato",
  "tika-vin01t1:136_14": "abhinnattā pamāṇabhūtāyeva hessati, tasmā sakkaccaṃ anusikkhitabbāti.",
  "tika-vin01t1:137": "Ganthārambhakathāvaṇṇanā niṭṭhitā.",
  "tika-vin01t1:138": "Bāhiranidānakathā",
  "tika-vin01t1:139_0": "Idāni “taṃ vaṇṇayissaṃ vinaya”nti paṭiññātattā yathāpaṭiññātavinayasaṃvaṇṇanaṃ kattukāmo",
  "tika-vin01t1:139_1": "saṃvaravinayapahānavinayādivasena vinayassa bahuvidhattā idha saṃvaṇṇetabbabhāvena",
  "tika-vin01t1:139_2": "adhippeto tāva vinayo vavatthapetabboti dassento āha “tatthā”tiādi. Tattha tatthāti",
  "tika-vin01t1:139_3": "tāsu gāthāsu. Tāva-saddo paṭhamanti imasmiṃ atthe daṭṭhabbo. Tena paṭhamaṃ vinayaṃ",
  "tika-vin01t1:139_4": "vavatthapetvā pacchā tassa vaṇṇanaṃ karissāmīti dīpeti. Vavatthapetabboti niyametabbo.",
  "tika-vin01t1:139_5": "Tenetaṃ vuccatīti yasmā vavatthapetabbo, tena hetunā etaṃ “vinayo nāmā”tiādikaṃ niyāmakavacanaṃ",
  "tika-vin01t1:139_6": "vuccatīti attho. Assāti vinayassa. Mātikāti uddeso. So hi niddesapadānaṃ jananīṭhāne",
  "tika-vin01t1:139_7": "ṭhitattā mātā viyāti mātikāti vuccati.",
  "tika-vin01t1:140_0": "Idāni vaṇṇetabbamatthaṃ mātikaṃ ṭhapetvā dassento āha “vuttaṃ yenā”tiādi. Idaṃ vuttaṃ",
  "tika-vin01t1:140_1": "hoti – etaṃ “tena samayena buddho bhagavā verañjāyaṃ viharatī”tiādinidānavacanapaṭimaṇḍitaṃ",
  "tika-vin01t1:140_2": "vinayapiṭakaṃ yena puggalena vuttaṃ, yasmiṃ kāle vuttaṃ, yasmā kāraṇā vuttaṃ, yena",
  "tika-vin01t1:140_3": "dhāritaṃ, yena ca ābhataṃ, yesu patiṭṭhitaṃ, etaṃ yathāvuttavidhānaṃ vatvā tato “tena",
  "tika-vin01t1:140_4": "samayenā”tiādipāṭhassa atthaṃ anekappakārato dassayanto vinayassa atthavaṇṇanaṃ karissāmīti.",
  "tika-vin01t1:140_5": "Ettha ca “vuttaṃ yena yadā yasmā”ti idaṃ vacanaṃ “tena samayena buddho bhagavā”tiādinidānavacanamattaṃ",
  "tika-vin01t1:140_6": "apekkhitvā vattukāmopi visuṃ avatvā “nidānena ādikalyāṇaṃ, ‘idamavocā’ti nigamanena",
  "tika-vin01t1:140_7": "pariyosānakalyāṇa”nti ca vacanato nidānanigamanānipi satthudesanāya anuvidhānattā",
  "tika-vin01t1:140_8": "tadantogadhānevāti nidānassapi vinayapāḷiyaṃyeva antogadhattā “vuttaṃ yena yadā yasmā”ti",
  "tika-vin01t1:140_9": "idampi vinayapiṭakasambandhaṃyeva katvā mātikaṃ ṭhapesi. Mātikāya hi “eta”nti vuttaṃ",
  "tika-vin01t1:140_10": "vinayapiṭakaṃyeva sāmaññato sabbattha sambandhamupagacchati.",
  "tika-vin01t1:141_0": "Idāni pana taṃ visuṃ nīharitvā dassento “tattha vuttaṃ yenā”tiādimāha. Tattha tatthāti",
  "tika-vin01t1:141_1": "tesu mātikāpadesu. Atha kasmā idameva vacanaṃ sandhāya vuttanti āha “idañhī”tiādi.",
  "tika-vin01t1:141_2": "Idanti “tena samayena buddho bhagavā”tiādivacanaṃ. Hi-saddo yasmāti atthe daṭṭhabbo,",
  "tika-vin01t1:141_3": "yasmā buddhassa bhagavato attapaccakkhavacanaṃ na hoti, tasmāti vuttaṃ hoti. Attapaccakkhavacanaṃ",
  "tika-vin01t1:141_4": "na hotīti attano paccakkhaṃ katvā vuttavacanaṃ na hoti, bhagavatā vuttavacanaṃ na",
  "tika-vin01t1:141_5": "hotīti adhippāyo. “Attapaccakkhavacanaṃ na hotīti āhacca bhāsitaṃ na hotīti adhippāyo”ti",
  "tika-vin01t1:141_6": "kenaci vuttaṃ. Gaṇṭhipade pana “attapaccakkhavacanaṃ na hotīti attano dharamānakāle",
  "tika-vin01t1:141_7": "vuttavacanaṃ na hotī”ti likhitaṃ. Tadubhayampi atthato samānameva. Idāni pañhakaraṇaṃ",
  "tika-vin01t1:141_8": "vatvā anukkamena yathāvuttapañhavissajjanaṃ karonto “āyasmatā”tiādimāha. Iminā puggalaṃ",
  "tika-vin01t1:141_9": "niyameti, “tañcā”tiādinā kālaṃ niyameti. Tañca upālittherena vuttavacanaṃ kālato",
  "tika-vin01t1:141_10": "paṭhamamahāsaṅgītikāle vuttanti attho.",
  "tika-vin01t1:142": "Paṭhamamahāsaṅgītikathāvaṇṇanā",
  "tika-vin01t1:143_0": "Idāni taṃ paṭhamamahāsaṅgītiṃ dassetukāmo tassā tantiāruḷhāya idha vacane kāraṇaṃ",
  "tika-vin01t1:143_1": "dassento “paṭhamamahāsaṅgīti nāma cesā…pe… veditabbā”ti āha. Paṭhamamahāsaṅgīti nāma",
  "tika-vin01t1:143_2": "cesāti ca-saddo īdisesu ṭhānesu vattabbasampiṇḍanattho, tañca paṭhamamahāsaṅgītikāle",
  "tika-vin01t1:143_3": "vuttaṃ, esā ca paṭhamamahāsaṅgīti evaṃ veditabbāti vuttaṃ hoti. Upaññāsattho vā ca-saddo.",
  "tika-vin01t1:143_4": "Upaññāsoti ca vākyārambho vuccati. Esā hi ganthakārānaṃ pakati, yadidaṃ kiñci vatvā",
  "tika-vin01t1:143_5": "puna paraṃ vattumārabhantānaṃ casaddappayogo. Yaṃ pana kenaci vuttaṃ “paṭhamamahāsaṅgīti",
  "tika-vin01t1:143_6": "nāma cāti ettha ca-saddo atirekattho, tena aññāpi atthīti dīpetī”ti. Tadeva tassa",
  "tika-vin01t1:143_7": "ganthakkame akovidataṃ dasseti. Na hettha casaddena atirekattho viññāyati. Yadi cettha",
  "tika-vin01t1:143_8": "etadatthoyeva ca-kāro adhippeto siyā, evaṃ sati na kattabboyeva paṭhamasaddeneva",
  "tika-vin01t1:143_9": "aññāsaṃ dutiyādisaṅgītīnampi atthibhāvassa dīpitattā. Dutiyādiṃ upādāya hi paṭhamasaddappayogo",
  "tika-vin01t1:143_10": "dīghādiṃ upādāya rassādisaddappayogo viya. Yathāpaccayaṃ tattha tattha desitattā",
  "tika-vin01t1:143_11": "paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ saṅgīti.",
  "tika-vin01t1:143_12": "Etena taṃtaṃsikkhāpadānaṃ suttānañca ādipariyosānesu antarantarā ca sambandhavasena",
  "tika-vin01t1:143_13": "ṭhapitaṃ saṅgītikāravacanaṃ saṅgahitaṃ hoti. Mahāvisayattā pūjanīyattā ca mahatī",
  "tika-vin01t1:143_14": "saṅgīti mahāsaṅgīti, paṭhamā mahāsaṅgīti paṭhamamahāsaṅgīti. Nidānakosallatthanti",
  "tika-vin01t1:143_15": "nidadāti desanaṃ desakālādivasena aviditaṃ viditaṃ katvā nidassetīti nidānaṃ, tattha",
  "tika-vin01t1:143_16": "kosallaṃ nidānakosallaṃ, tadatthanti attho.",
  "tika-vin01t1:144_0": "Sattānaṃ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato",
  "tika-vin01t1:144_1": "kiriyāsu “buddho bodheyya”nti paṭiññāya anulomanato veneyyānaṃ maggaphaluppattihetubhūtā",
  "tika-vin01t1:144_2": "kiriyā nippariyāyena buddhakiccanti āha “dhammacakkappavattanañhi ādiṃ katvā”ti.",
  "tika-vin01t1:144_3": "Tattha saddhindriyādidhammoyeva pavattanaṭṭhena cakkanti dhammacakkaṃ. Atha vā cakkanti",
  "tika-vin01t1:144_4": "āṇā, dhammato anapetattā dhammañca taṃ cakkañcāti dhammacakkaṃ, dhammena ñāyena cakkantipi",
  "tika-vin01t1:144_5": "dhammacakkaṃ. Yathāha –",
  "tika-vin01t1:145": "“Dhammañca pavatteti cakkañcāti dhammacakkaṃ, cakkañca pavatteti dhammañcāti dhammacakkaṃ, dhammena pavattetīti dhammacakkaṃ, dhammacariyāya pavattetīti dhammacakka”ntiādi.",
  "tika-vin01t1:146_0": "Katabuddhakicceti kataṃ pariniṭṭhāpitaṃ buddhakiccaṃ yena, tasmiṃ katabuddhakicce",
  "tika-vin01t1:146_1": "bhagavati lokanātheti sambandho. Etena buddhakattabbassa kassacipi asesitabhāvaṃ",
  "tika-vin01t1:146_2": "dasseti. Tatoyeva hi so bhagavā parinibbutoti. Nanu ca sāvakehi vinītāpi vineyyā",
  "tika-vin01t1:146_3": "bhagavatāyeva vinītā honti, tathā hi sāvakabhāsitaṃ suttaṃ buddhavacananti vuccati,",
  "tika-vin01t1:146_4": "sāvakavineyyā ca na tāva vinītāti? Nāyaṃ doso tesaṃ vinayanūpāyassa sāvakesu ṭhapitattā. Tenevāha –",
  "tika-vin01t1:147_0": "“Na tāvāhaṃ pāpima parinibbāyissāmi, yāva na bhikkhū viyattā vinītā visāradā bahussutā",
  "tika-vin01t1:147_1": "āgatāgamā dhammadharā vinayadharā mātikādharā uppannaṃ parappavādaṃ sahadhammena",
  "tika-vin01t1:147_2": "suniggahitaṃ niggahetvā sappāṭihāriyaṃ dhammaṃ desessantī”tiādi.",
  "tika-vin01t1:148_0": "“Kusinārāya”ntiādinā bhagavato parinibbutadesakālavisesadassanaṃ, “aparinibbuto bhagavā”ti",
  "tika-vin01t1:148_1": "gāhassa micchābhāvadassanatthaṃ loke jātasaṃvaḍḍhabhāvadassanatthañca. Tathā hi manussabhāvassa",
  "tika-vin01t1:148_2": "supākaṭakaraṇatthaṃ mahābodhisattā carimabhave dārapariggahādīnipi karontīti. Kusinārāyanti",
  "tika-vin01t1:148_3": "evaṃnāmake nagare. Samīpatthe cetaṃ bhummavacanaṃ. Upavattane mallānaṃ sālavaneti",
  "tika-vin01t1:148_4": "tassa nagarassa upavattanabhūtaṃ mallarājūnaṃ sālavanuyyānaṃ dasseti. Tattha nagaraṃ",
  "tika-vin01t1:148_5": "pavisitukāmā uyyānato upecca vattanti gacchanti etenāti upavattananti sālavanaṃ vuccati.",
  "tika-vin01t1:148_6": "Yathā hi anurādhapurassa thūpārāmo dakkhiṇapacchimadisāyaṃ, evaṃ taṃ uyyānaṃ kusinārāya",
  "tika-vin01t1:148_7": "dakkhiṇapacchimadisāya hoti. Yathā ca thūpārāmato dakkhiṇadvārena nagaraṃ pavisanamaggo",
  "tika-vin01t1:148_8": "pācīnamukho gantvā uttarena nivattati, evaṃ uyyānato sālapanti pācīnamukhā gantvā",
  "tika-vin01t1:148_9": "uttarena nivattā, tasmā taṃ “upavattana”nti vuccati. Yamakasālānamantareti yamakasālānaṃ",
  "tika-vin01t1:148_10": "vemajjhe. Tattha kira bhagavato paññattassa parinibbānamañcassa ekā sālapanti sīsabhāge",
  "tika-vin01t1:148_11": "hoti, ekā pādabhāge, tatrāpi eko taruṇasālo sīsabhāgassa āsanno hoti, eko pādabhāgassa,",
  "tika-vin01t1:148_12": "tasmā “yamakasālānamantare”ti vuttaṃ. Api ca “yamakasālā nāma mūlakkhandhaviṭapapattehi",
  "tika-vin01t1:148_13": "aññamaññaṃ saṃsibbetvā ṭhitasālā”tipi mahāaṭṭhakathāyaṃ vuttaṃ.",
  "tika-vin01t1:149_0": "Anupādisesāya nibbānadhātuyāti upādīyate kammakilesehīti upādi, vipākakkhandhā kaṭattā",
  "tika-vin01t1:149_1": "ca rūpaṃ. So pana upādi kilesābhisaṅkhāramāranimmathanena nibbānappattiyaṃ anossaṭṭho,",
  "tika-vin01t1:149_2": "idha khandhamaccumāranimmathanena ossaṭṭho nisesitoti ayaṃ anupādisesā nibbānadhātu",
  "tika-vin01t1:149_3": "natthi etissā upādisesoti katvā. Nibbānadhātūti cettha nibbutimattaṃ adhippetaṃ,",
  "tika-vin01t1:149_4": "itthambhūtalakkhaṇe cāyaṃ karaṇaniddeso. Parinibbāneti parinibbānaṭṭhāne, nimittatthe",
  "tika-vin01t1:149_5": "vā bhummavacanaṃ, parinibbānahetu sannipatitānanti attho. Saṅghassa thero saṅghatthero.",
  "tika-vin01t1:149_6": "So pana saṅgho kiṃparimāṇoti āha “sattannaṃ bhikkhusatasahassāna”nti. Niccasāpekkhattā",
  "tika-vin01t1:149_7": "hi īdisesu samāso hotiyeva yathā “devadattassa garukula”nti. Sattannaṃ bhikkhusatasahassānanti",
  "tika-vin01t1:149_8": "ca saṅghattherānaṃyeva sattannaṃ bhikkhusatasahassānaṃ. Tadā hi “sannipatitā bhikkhū",
  "tika-vin01t1:149_9": "ettakā”ti pamāṇarahitā. Tathā hi veḷuvagāme vedanāvikkhambhanato paṭṭhāya “na cirena",
  "tika-vin01t1:149_10": "bhagavā parinibbāyissatī”ti sutvā tato tato āgatesu bhikkhūsu ekabhikkhupi pakkanto",
  "tika-vin01t1:149_11": "nāma natthi, tasmā gaṇanaṃ vītivatto saṅgho ahosi. Āyasmā mahākassapo dhammavinayasaṅgāyanatthaṃ",
  "tika-vin01t1:149_12": "bhikkhūnaṃ ussāhaṃ janesīti sambandho.",
  "tika-vin01t1:150_0": "Tattha mahākassapoti mahantehi sīlakkhandhādīhi samannāgatattā mahanto kassapoti",
  "tika-vin01t1:150_1": "mahākassapo, apica kumārakassapattheraṃ upādāya ayaṃ mahāthero “mahākassapo”ti vuccati.",
  "tika-vin01t1:150_2": "Atha kimatthaṃ āyasmā mahākassapo dhammavinayasaṅgāyanatthaṃ ussāhaṃ janesīti āha",
  "tika-vin01t1:150_3": "“sattāhaparinibbute”tiādi. Satta ahāni samāhaṭāni sattāhaṃ, sattāhaṃ parinibbutassa",
  "tika-vin01t1:150_4": "assāti sattāhaparinibbuto, bhagavā, tasmiṃ sattāhaparinibbute bhagavati, bhagavato",
  "tika-vin01t1:150_5": "parinibbānadivasato paṭṭhāya sattāhe vītivatteti vuttaṃ hoti. Subhaddena vuḍḍhapabbajitena",
  "tika-vin01t1:150_6": "vuttavacanaṃ samanussarantoti sambandho. Tattha subhaddoti tassa nāmaṃ, vuḍḍhakāle",
  "tika-vin01t1:150_7": "pana pabbajitattā vuḍḍhapabbajitoti vuccati. “Alaṃ āvuso”tiādinā tena vuttavacanaṃ",
  "tika-vin01t1:150_8": "nidasseti. So hi sattāhaparinibbute bhagavati āyasmatā mahākassapattherena saddhiṃ",
  "tika-vin01t1:150_9": "pāvāya kusināraṃ addhānamaggappaṭipannesu pañcamattesu bhikkhusatesu avītarāge bhikkhū",
  "tika-vin01t1:150_10": "antarāmagge diṭṭhaājīvakassa santikā bhagavato parinibbānaṃ sutvā pattacīvarāni chaḍḍetvā",
  "tika-vin01t1:150_11": "bāhā paggayha nānappakāraṃ paridevante disvā evamāha.",
  "tika-vin01t1:151_0": "Kasmā pana so evamāha? Bhagavati āghātena. Ayaṃ kira so khandhake āgate ātumāvatthusmiṃ",
  "tika-vin01t1:151_1": "nahāpitapubbako vuḍḍhapabbajito bhagavati kusinārato nikkhamitvā aḍḍhateḷasehi bhikkhusatehi",
  "tika-vin01t1:151_2": "saddhiṃ ātumaṃ gacchante “bhagavā āgacchatī”ti sutvā āgatakāle “yāgudānaṃ karissāmī”ti",
  "tika-vin01t1:151_3": "sāmaṇerabhūmiyaṃ ṭhite dve putte etadavoca “bhagavā kira tātā ātumaṃ āgacchati mahatā",
  "tika-vin01t1:151_4": "bhikkhusaṅghena saddhiṃ aḍḍhateḷasehi bhikkhusatehi, gacchatha tumhe tātā khurabhaṇḍaṃ",
  "tika-vin01t1:151_5": "ādāya nāḷiyāvāpakena anugharakaṃ anugharakaṃ āhiṇḍatha, loṇampi telampi taṇḍulampi",
  "tika-vin01t1:151_6": "khādanīyampi saṃharatha, bhagavato āgatassa yāgudānaṃ karissāmī”ti. Te tathā akaṃsu.",
  "tika-vin01t1:151_7": "Atha bhagavati ātumaṃ āgantvā bhusāgārakaṃ paviṭṭhe subhaddo sāyanhasamayaṃ gāmadvāraṃ",
  "tika-vin01t1:151_8": "gantvā manusse āmantetvā “hatthakammamattaṃ me dethā”ti hatthakammaṃ yācitvā “kiṃ",
  "tika-vin01t1:151_9": "bhante karomā”ti vutte “idañcidañca gaṇhathā”ti sabbūpakaraṇāni gāhāpetvā vihāre",
  "tika-vin01t1:151_10": "uddhanāni kāretvā ekaṃ kāḷakaṃ kāsāvaṃ nivāsetvā tādisameva pārupitvā “idaṃ karotha,",
  "tika-vin01t1:151_11": "idaṃ karothā”ti sabbarattiṃ vicārento satasahassaṃ vissajjetvā bhojjayāguñca madhugoḷakañca",
  "tika-vin01t1:151_12": "paṭiyādāpesi. Bhojjayāgu nāma bhuñjitvā pātabbayāgu, tattha sappimadhuphāṇitamacchamaṃsapupphaphalarasādi",
  "tika-vin01t1:151_13": "yaṃ kiñci khādanīyaṃ nāma atthi, taṃ sabbaṃ pavisati, kīḷitukāmānaṃ sīsamakkhanayoggā",
  "tika-vin01t1:151_14": "hoti sugandhagandhā.",
  "tika-vin01t1:152_0": "Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ",
  "tika-vin01t1:152_1": "ātumābhimukho pāyāsi. Manussā tassa ārocesuṃ “bhagavā piṇḍāya gāmaṃ pavisati, tayā",
  "tika-vin01t1:152_2": "kassa yāgu paṭiyāditā”ti. So yathānivatthapāruteheva tehi kāḷakakāsāvehi ekena hatthena",
  "tika-vin01t1:152_3": "dabbiñca kaṭacchuñca gahetvā brahmā viya dakkhiṇajāṇumaṇḍalaṃ bhūmiyaṃ patiṭṭhāpetvā",
  "tika-vin01t1:152_4": "vanditvā “paṭiggaṇhatu me bhante bhagavā yāgu”nti āha. Tato “jānantāpi tathāgatā",
  "tika-vin01t1:152_5": "pucchantī”ti khandhake āgatanayena bhagavā pucchitvā ca sutvā ca taṃ vuḍḍhapabbajitaṃ",
  "tika-vin01t1:152_6": "vigarahitvā tasmiṃ vatthusmiṃ akappiyasamādāpanasikkhāpadaṃ khurabhaṇḍapariharaṇasikkhāpadañcāti",
  "tika-vin01t1:152_7": "dve sikkhāpadāni paññapetvā “bhikkhave anekakappakoṭiyo bhojanaṃ pariyesanteheva",
  "tika-vin01t1:152_8": "vītināmitā, idaṃ pana tumhākaṃ akappiyaṃ, adhammena uppannabhojanaṃ imaṃ paribhuñjitvā",
  "tika-vin01t1:152_9": "anekāni attabhāvasahassāni apāyesveva nibbattissanti, apetha mā gaṇhathā”ti bhikkhācārābhimukho",
  "tika-vin01t1:152_10": "agamāsi, ekabhikkhunāpi na kiñci gahitaṃ.",
  "tika-vin01t1:153_0": "Subhaddo anattamano hutvā “ayaṃ ‘sabbaṃ jānāmī’ti āhiṇḍati, sace na gahetukāmo pesetvā",
  "tika-vin01t1:153_1": "ārocetabbaṃ assa, pakkāhāro nāma sabbaciraṃ tiṭṭhanto sattāhamattaṃ tiṭṭheyya, idañca",
  "tika-vin01t1:153_2": "mama yāvajīvaṃ pariyattaṃ assa, sabbaṃ tena nāsitaṃ, ahitakāmo ayaṃ mayha”nti bhagavati",
  "tika-vin01t1:153_3": "āghātaṃ bandhitvā dasabale dharamāne kiñci vattuṃ nāsakkhi. Evaṃ kirassa ahosi “ayaṃ",
  "tika-vin01t1:153_4": "uccakulā pabbajito mahāpuriso, sace kiñci vakkhāmi, mamaṃyeva santajjessatī”ti. Svāyaṃ",
  "tika-vin01t1:153_5": "ajja mahākassapattherena saddhiṃ āgacchanto “parinibbuto bhagavā”ti sutvā laddhassāso",
  "tika-vin01t1:153_6": "viya haṭṭhatuṭṭho evamāha. Thero pana taṃ sutvā hadaye pahāraṃ viya matthake patitasukkāsaniṃ",
  "tika-vin01t1:153_7": "viya maññi, dhammasaṃvego cassa uppajji “sattāhamattaparinibbuto bhagavā, ajjāpissa",
  "tika-vin01t1:153_8": "suvaṇṇavaṇṇaṃ sarīraṃ dharatiyeva, dukkhena bhagavatā ārādhitasāsane nāma evaṃ lahuṃ",
  "tika-vin01t1:153_9": "mahantaṃ pāpakasaṭaṃ kaṇṭako uppanno, alaṃ kho panesa pāpo vaḍḍhamāno aññepi evarūpe",
  "tika-vin01t1:153_10": "sahāye labhitvā sāsanaṃ osakkāpetu”nti.",
  "tika-vin01t1:154_0": "Tato thero cintesi “sace kho panāhaṃ imaṃ mahallakaṃ idheva pilotikaṃ nivāsetvā chārikāya",
  "tika-vin01t1:154_1": "okirāpetvā nīharāpessāmi, manussā ‘samaṇassa gotamassa sarīre dharamāneyeva sāvakā",
  "tika-vin01t1:154_2": "vivadantī’ti amhākaṃ dosaṃ dassessanti, adhivāsemi tāva. Bhagavatā hi desitadhammo",
  "tika-vin01t1:154_3": "asaṅgahitapuppharāsisadiso, tattha yathā vātena pahaṭapupphāni yato vā tato vā gacchanti,",
  "tika-vin01t1:154_4": "evameva evarūpānaṃ vasena gacchante gacchante kāle vinaye ekaṃ dve sikkhāpadāni nassissanti",
  "tika-vin01t1:154_5": "vinassissanti, sutte eko dve pañhavārā nassissanti, abhidhamme ekaṃ dve bhūmantarāni",
  "tika-vin01t1:154_6": "nassissanti, evaṃ anukkamena mūle naṭṭhe pisācasadisā bhavissāma, tasmā dhammavinayasaṅgahaṃ",
  "tika-vin01t1:154_7": "karissāmi, evaṃ sati daḷhasuttena saṅgahitapupphāni viya ayaṃ dhammavinayo niccalo",
  "tika-vin01t1:154_8": "bhavissati. Etadatthañhi bhagavā mayhaṃ tīṇi gāvutāni paccuggamanaṃ akāsi, tīhi ovādehi",
  "tika-vin01t1:154_9": "upasampadaṃ akāsi, kāyato cīvaraparivattanaṃ akāsi, ākāse pāṇiṃ cāletvā candopamapaṭipadaṃ",
  "tika-vin01t1:154_10": "kathento maññeva sakkhiṃ katvā kathesi, tikkhattuṃ sakalasāsanaratanaṃ paṭicchāpesi,",
  "tika-vin01t1:154_11": "mādise bhikkhumhi tiṭṭhamāne ayaṃ pāpo sāsane vaḍḍhiṃ mā alatthu, yāva adhammo na",
  "tika-vin01t1:154_12": "dippati, dhammo na paṭibāhīyati, avinayo na dippati, vinayo na paṭibāhīyati, adhammavādino",
  "tika-vin01t1:154_13": "na balavanto honti, dhammavādino na dubbalā honti, avinayavādino na balavanto honti,",
  "tika-vin01t1:154_14": "vinayavādino na dubbalā honti, tāva dhammañca vinayañca saṅgāyissāmi, tato bhikkhū",
  "tika-vin01t1:154_15": "attano attano pahonakaṃ gahetvā kappiyākappiye kathessanti, athāyaṃ pāpo sayameva",
  "tika-vin01t1:154_16": "niggahaṃ pāpuṇissati, puna sīsaṃ ukkhipituṃ na sakkhissati, sāsanaṃ iddhañceva phītañca",
  "tika-vin01t1:154_17": "bhavissatī”ti. Cintetvā so “evaṃ nāma mayhaṃ cittaṃ uppanna”nti kassaci anārocetvā",
  "tika-vin01t1:154_18": "bhikkhusaṅghaṃ samassāsetvā atha pacchā dhātubhājanadivase dhammavinayasaṅgāyanatthaṃ",
  "tika-vin01t1:154_19": "bhikkhūnaṃ ussāhaṃ janesi. Tena vuttaṃ “āyasmā mahākassapo sattāhaparinibbute…pe…",
  "tika-vin01t1:154_20": "dhammavinayasaṅgāyanatthaṃ bhikkhūnaṃ ussāhaṃ janesī”ti.",
  "tika-vin01t1:155_0": "Tattha alanti paṭikkhepavacanaṃ. Āvusoti paridevante bhikkhū ālapati. Mā socitthāti",
  "tika-vin01t1:155_1": "citte uppannabalavasokena mā socittha. Mā paridevitthāti vācāya mā paridevittha “paridevanaṃ",
  "tika-vin01t1:155_2": "vilāpo”ti vacanato. Idāni asocanādīsu kāraṇaṃ dassento “sumuttā maya”ntiādimāha.",
  "tika-vin01t1:155_3": "Tena mahāsamaṇenāti nissakke karaṇavacanaṃ, tato mahāsamaṇato suṭṭhu muttā mayanti",
  "tika-vin01t1:155_4": "attho, upaddutā ca homa tadāti adhippāyo. Homāti vā atītatthe vattamānavacanaṃ, ahumhāti",
  "tika-vin01t1:155_5": "attho, anussaranto dhammasaṃvegavasenāti adhippāyo. Dhammasabhāvacintāvasena pavattaṃ",
  "tika-vin01t1:155_6": "sahottappañāṇaṃ dhammasaṃvego. Vuttañhetaṃ –",
  "tika-vin01t1:156": "“Sabbasaṅkhatadhammesu, ottappākārasaṇṭhitaṃ;",
  "tika-vin01t1:157": "Ñāṇamohitabhārānaṃ, dhammasaṃvegasaññita”nti.",
  "tika-vin01t1:158_0": "Ṭhānaṃ kho panetaṃ vijjatīti tiṭṭhati ettha phalaṃ tadāyattavuttitāyāti ṭhānaṃ, hetu.",
  "tika-vin01t1:158_1": "Khoti avadhāraṇe, etaṃ kāraṇaṃ vijjateva, no na vijjatīti attho. Kiṃ taṃ kāraṇanti",
  "tika-vin01t1:158_2": "āha “yaṃ pāpabhikkhū”tiādi. Ettha yanti nipātamattaṃ, kāraṇaniddeso vā, yena kāraṇena",
  "tika-vin01t1:158_3": "antaradhāpeyyuṃ, tadetaṃ kāraṇaṃ vijjatīti attho. Pāpabhikkhūti pāpikāya lāmikāya",
  "tika-vin01t1:158_4": "icchāya samannāgatā bhikkhū. Atīto atikkanto satthā ettha, etassāti vā atītasatthukaṃ,",
  "tika-vin01t1:158_5": "pāvacanaṃ. Padhānaṃ vacanaṃ pāvacanaṃ, dhammavinayanti vuttaṃ hoti. Pakkhaṃ labhitvāti",
  "tika-vin01t1:158_6": "alajjīpakkhaṃ labhitvā. Na cirassevāti na cireneva. Yāva ca dhammavinayo tiṭṭhatīti",
  "tika-vin01t1:158_7": "yattakaṃ kālaṃ dhammo ca vinayo ca lajjīpuggalesu tiṭṭhati.",
  "tika-vin01t1:159_0": "Vuttañhetaṃ bhagavatāti parinibbānamañcake nipannena bhagavatā bhikkhū ovadantena",
  "tika-vin01t1:159_1": "etaṃ vuttanti attho. Desito paññattoti dhammopi desito ceva paññatto ca. Suttābhidhammasaṅgahitassa",
  "tika-vin01t1:159_2": "hi dhammassa abhisajjanaṃ pabodhanaṃ desanā, tasseva pakārato ñāpanaṃ vineyyasantāne",
  "tika-vin01t1:159_3": "ṭhapanaṃ paññāpanaṃ, tasmā dhammopi desito ceva paññatto cāti vutto. Paññattoti ca",
  "tika-vin01t1:159_4": "ṭhapitoti attho. Vinayopi desito ceva paññatto ca. Vinayatantisaṅgahitassa hi atthassa",
  "tika-vin01t1:159_5": "kāyavācānaṃ vinayanato vinayoti laddhādhivacanassa atisajjanaṃ pabodhanaṃ desanā,",
  "tika-vin01t1:159_6": "tasseva pakārato ñāpanaṃ asaṅkarato ṭhapanaṃ paññāpanaṃ, tasmā vinayopi desito ceva",
  "tika-vin01t1:159_7": "paññatto cāti vuccati.",
  "tika-vin01t1:160_0": "So vo mamaccayenāti so dhammavinayo tumhākaṃ mamaccayena satthā. Idaṃ vuttaṃ hoti",
  "tika-vin01t1:160_1": "– mayā vo ṭhiteneva “idaṃ lahukaṃ, idaṃ garukaṃ, idaṃ satekicchaṃ, idaṃ atekicchaṃ,",
  "tika-vin01t1:160_2": "idaṃ lokavajjaṃ, idaṃ paṇṇattivajjaṃ. Ayaṃ āpatti puggalassa santike vuṭṭhāti, ayaṃ",
  "tika-vin01t1:160_3": "gaṇassa, ayaṃ saṅghassa santike vuṭṭhātī”ti sattannaṃ āpattikkhandhānaṃ avītikkamanīyatāvasena",
  "tika-vin01t1:160_4": "otiṇṇavatthusmiṃ sakhandhakaparivāro ubhatovibhaṅgo mahāvinayo nāma desito, taṃ sakalampi",
  "tika-vin01t1:160_5": "vinayapiṭakaṃ mayi parinibbute tumhākaṃ satthukiccaṃ sādhessati “idaṃ vo kattabbaṃ,",
  "tika-vin01t1:160_6": "idaṃ vo na kattabba”nti kattabbākattabbassa vibhāgena anusāsanato. Ṭhiteneva ca mayā",
  "tika-vin01t1:160_7": "“ime cattāro satipaṭṭhānā, cattāro sammappadhānā, cattāro iddhipādā, pañcindriyāni,",
  "tika-vin01t1:160_8": "pañca balāni, satta bojjhaṅgāni, ariyo aṭṭhaṅgiko maggo”ti tena tena vineyyānaṃ ajjhāsayānurūpena",
  "tika-vin01t1:160_9": "pakārena ime sattatiṃsa bodhipakkhiyadhamme vibhajitvā suttantapiṭakaṃ desitaṃ, taṃ",
  "tika-vin01t1:160_10": "sakalampi suttantapiṭakaṃ mayi parinibbute tumhākaṃ satthukiccaṃ sādhessati taṃtaṃcariyānurūpaṃ",
  "tika-vin01t1:160_11": "sammāpaṭipattiyā anusāsanato. Ṭhiteneva ca mayā “pañcakkhandhā, dvādasāyatanāni,",
  "tika-vin01t1:160_12": "aṭṭhārasa dhātuyo, cattāri saccāni, bāvīsatindriyāni, nava hetū, cattāro āhārā, satta",
  "tika-vin01t1:160_13": "phassā, satta vedanā, satta saññā, satta cetanā, satta cittāni, tatrāpi ettakā dhammā",
  "tika-vin01t1:160_14": "kāmāvacarā, ettakā rūpāvacarā, ettakā arūpāvacarā, ettakā pariyāpannā, ettakā apariyāpannā,",
  "tika-vin01t1:160_15": "ettakā lokiyā, ettakā lokuttarā”ti ime dhamme vibhajitvā abhidhammapiṭakaṃ desitaṃ,",
  "tika-vin01t1:160_16": "taṃ sakalampi abhidhammapiṭakaṃ mayi parinibbute tumhākaṃ satthukiccaṃ sādhessati,",
  "tika-vin01t1:160_17": "khandhādivibhāgena ñāyamānaṃ catusaccasambodhāvahattā satthārā sammāsambuddhena kattabbakiccaṃ",
  "tika-vin01t1:160_18": "nipphādessati. Iti sabbampetaṃ abhisambodhito yāva parinibbānā pañcacattālīsa vassāni",
  "tika-vin01t1:160_19": "bhāsitaṃ lapitaṃ, tīṇi piṭakāni, pañca nikāyā, navaṅgāni, caturāsīti dhammakkhandhasahassānīti",
  "tika-vin01t1:160_20": "evaṃ mahappabhedaṃ hoti. Iti imāni caturāsīti dhammakkhandhasahassāni tiṭṭhanti,",
  "tika-vin01t1:160_21": "ahaṃ ekova parinibbāyāmi, ahañca panidāni ekova ovadāmi anusāsāmi, mayi parinibbute",
  "tika-vin01t1:160_22": "imāni caturāsīti buddhasahassāni tumhe ovadissanti anusāsissanti ovādānusāsanīkiccassa nipphādanatoti.",
  "tika-vin01t1:161_0": "Sāsananti pariyattipaṭipattipaṭivedhavasena tividhaṃ sāsanaṃ, nippariyāyato pana",
  "tika-vin01t1:161_1": "sattatiṃsa bodhipakkhiyadhammā. Addhaniyanti addhānamaggagāmīti addhaniyaṃ, addhānakkhamanti",
  "tika-vin01t1:161_2": "attho. Ciraṭṭhitikanti ciraṃ ṭhiti etassāti ciraṭṭhitikaṃ, sāsanaṃ, assa bhaveyyāti",
  "tika-vin01t1:161_3": "sambandho. Idaṃ vuttaṃ hoti – yathā yena pakārena idaṃ sāsanaṃ dīghamaddhānaṃ pavattituṃ",
  "tika-vin01t1:161_4": "samatthaṃ, tatoyeva ciraṭṭhitikaṃ assa, tathā tena pakārena dhammañca vinayañca saṅgāyeyyanti.",
  "tika-vin01t1:162_0": "Idāni sammāsambuddhena attano kataṃ anuggahavisesaṃ vibhāvento āha “yañcāhaṃ bhagavatā”tiādi.",
  "tika-vin01t1:162_1": "Tattha “yañcāha”nti etassa “anuggahito”ti etena sambandho. Tattha yanti yasmā, yena",
  "tika-vin01t1:162_2": "kāraṇenāti vuttaṃ hoti. Kiriyāparāmasanaṃ vā etaṃ, tena “anuggahito”ti ettha anuggaṇhanaṃ",
  "tika-vin01t1:162_3": "parāmasati. Dhāressasītiādikaṃ pana bhagavā aññatarasmiṃ rukkhamūle mahākassapattherena",
  "tika-vin01t1:162_4": "paññattasaṅghāṭiyaṃ nisinno taṃ cīvaraṃ vikasitapadumapupphavaṇṇena pāṇinā antare",
  "tika-vin01t1:162_5": "parāmasanto āha. Vuttañhetaṃ kassapasaṃyutte mahākassapatthereneva ānandattheraṃ",
  "tika-vin01t1:162_6": "āmantetvā kathentena –",
  "tika-vin01t1:163_0": "“Atha kho, āvuso, bhagavā maggā okkamma yena aññataraṃ rukkhamūlaṃ tenupasaṅkami,",
  "tika-vin01t1:163_1": "atha khvāhaṃ, āvuso, paṭapilotikānaṃ saṅghāṭiṃ catugguṇaṃ paññāpetvā bhagavantaṃ",
  "tika-vin01t1:163_2": "etadavocaṃ ‘idha, bhante, bhagavā nisīdatu, yaṃ mamassa dīgharattaṃ hitāya sukhāyā’ti.",
  "tika-vin01t1:163_3": "Nisīdi kho, āvuso, bhagavā paññatte āsane, nisajja kho maṃ, āvuso, bhagavā etadavoca",
  "tika-vin01t1:163_4": "‘mudukā kho tyāyaṃ kassapa paṭapilotikānaṃ saṅghāṭī’ti. ‘Paṭiggaṇhātu me, bhante,",
  "tika-vin01t1:163_5": "bhagavā paṭapilotikānaṃ saṅghāṭiṃ anukampaṃ upādāyā’ti. ‘Dhāressasi pana me tvaṃ",
  "tika-vin01t1:163_6": "kassapa sāṇāni paṃsukūlāni nibbasanānī’ti. ‘Dhāressāmahaṃ, bhante, bhagavato sāṇāni",
  "tika-vin01t1:163_7": "paṃsukūlāni nibbasanānī’ti. So khvāhaṃ, āvuso, paṭapilotikānaṃ saṅghāṭiṃ bhagavato",
  "tika-vin01t1:163_8": "pādāsiṃ, ahaṃ pana bhagavato sāṇāni paṃsukūlāni nibbasanāni paṭipajji”nti.",
  "tika-vin01t1:164_0": "Tattha mudukā kho tyāyanti mudukā kho te ayaṃ. Kasmā bhagavā evamāhāti? Therena saha",
  "tika-vin01t1:164_1": "cīvaraṃ parivattetukāmatāya. Kasmā parivattetukāmo jātoti? Theraṃ attano ṭhāne ṭhapetukāmatāya.",
  "tika-vin01t1:164_2": "Kiṃ sāriputtamoggallānā natthīti? Atthi, evaṃ panassa ahosi “ime na ciraṃ ṭhassanti,",
  "tika-vin01t1:164_3": "kassapo pana vīsavassasatāyuko, ‘so mayi parinibbute sattapaṇṇiguhāyaṃ vasitvā dhammavinayasaṅgahaṃ",
  "tika-vin01t1:164_4": "katvā mama sāsanaṃ pañcavassasahassaparimāṇaṃ kālaṃ pavattanakaṃ karissatī’ti attano",
  "tika-vin01t1:164_5": "naṃ ṭhāne ṭhapemi, evaṃ bhikkhū kassapassa sussūsitabbaṃ maññissantī”ti, tasmā evamāha.",
  "tika-vin01t1:164_6": "Thero pana yasmā cīvarassa vā pattassa vā vaṇṇe kathite “imaṃ tumhākaṃ gaṇhathā”ti",
  "tika-vin01t1:164_7": "cārittameva, tasmā “paṭiggaṇhātu me bhante bhagavā”ti āha. Dhāressasi pana me tvaṃ",
  "tika-vin01t1:164_8": "kassapāti kassapa tvaṃ imāni paribhogajiṇṇāni paṃsukūlāni pārupituṃ sakkhissasīti",
  "tika-vin01t1:164_9": "vadati. Tañca kho na kāyabalaṃ sandhāya, paṭipattipūraṇaṃ pana sandhāya evamāha.",
  "tika-vin01t1:164_10": "Ayañhettha adhippāyo – ahaṃ imaṃ cīvaraṃ puṇṇaṃ nāma dāsiṃ pārupitvā āmakasusāne",
  "tika-vin01t1:164_11": "chaḍḍitaṃ tumbamattehi pāṇakehi samparikiṇṇaṃ te pāṇake vidhunitvā mahāariyavaṃse",
  "tika-vin01t1:164_12": "ṭhatvā aggahesiṃ, tassa me imaṃ cīvaraṃ gahitadivase dasasahassacakkavāḷe mahāpathavī",
  "tika-vin01t1:164_13": "mahāravaṃ viravamānā kampittha, ākāsaṃ taṭataṭāyi, cakkavāḷadevatā sādhukāraṃ adaṃsu",
  "tika-vin01t1:164_14": "“imaṃ cīvaraṃ gaṇhantena bhikkhunā jātipaṃsukūlikena jātiāraññikena jātiekāsanikena",
  "tika-vin01t1:164_15": "jātisapadānacārikena bhavituṃ vaṭṭati, tvaṃ imassa cīvarassa anucchavikaṃ kātuṃ sakkhissasī”ti.",
  "tika-vin01t1:164_16": "Theropi attanā pañcannaṃ hatthīnaṃ balaṃ dhāreti. So taṃ atakkayitvā “ahametaṃ paṭipattiṃ",
  "tika-vin01t1:164_17": "pūressāmī”ti ussāhena sugatacīvarassa anucchavikaṃ kātukāmo “dhāressāmahaṃ bhante”ti",
  "tika-vin01t1:164_18": "āha. Paṭipajjinti paṭipannosiṃ. Evaṃ pana cīvaraparivattanaṃ katvā therena pārutacīvaraṃ",
  "tika-vin01t1:164_19": "bhagavā pārupi, satthu cīvaraṃ thero. Tasmiṃ samaye mahāpathavī udakapariyantaṃ katvā",
  "tika-vin01t1:164_20": "unnadantī kampittha.",
  "tika-vin01t1:165_0": "Sāṇāni paṃsukūlānīti matakaḷevaraṃ pariveṭhetvā chaḍḍitāni tumbamatte kimī papphoṭetvā",
  "tika-vin01t1:165_1": "gahitāni sāṇavākamayāni paṃsukūlacīvarāni. Rathikasusānasaṅkārakūṭādīnaṃ yattha katthaci",
  "tika-vin01t1:165_2": "paṃsūnaṃ upari ṭhitattā abbhuggataṭṭhena tesu paṃsukūlamivāti paṃsukūlaṃ. Atha vā",
  "tika-vin01t1:165_3": "paṃsu viya kucchitabhāvaṃ ulati gacchatīti paṃsukūlanti paṃsukūlasaddassa attho daṭṭhabbo.",
  "tika-vin01t1:165_4": "Nibbasanānīti niṭṭhitavasanakiccāni, paribhogajiṇṇānīti attho. Ettha “kiñcāpi ekameva",
  "tika-vin01t1:165_5": "taṃ cīvaraṃ, anekāvayavattā pana bahuvacanaṃ kata”nti majjhimagaṇṭhipade vuttaṃ.",
  "tika-vin01t1:165_6": "Cīvare sādhāraṇaparibhogenāti ettha attanā sādhāraṇaparibhogenāti viññāyamānattā",
  "tika-vin01t1:165_7": "viññāyamānatthassa ca-saddassa payoge kāmācārattā “attanā”ti na vuttaṃ. “Dhāressasi",
  "tika-vin01t1:165_8": "pana me tvaṃ, kassapa, sāṇāni paṃsukūlānī”ti hi vuttattā attanāva sādhāraṇaparibhogo",
  "tika-vin01t1:165_9": "viññāyati, nāññena. Na hi kevalaṃ saddatoyeva sabbattha atthanicchayo bhavissati",
  "tika-vin01t1:165_10": "atthapakaraṇādināpi yebhuyyena atthassa niyametabbattā. Ācariyadhammapālattherena",
  "tika-vin01t1:165_11": "panettha idaṃ vuttaṃ “cīvare sādhāraṇaparibhogenāti ettha attanā samasamaṭṭhapanenāti",
  "tika-vin01t1:165_12": "idha attanāsaddaṃ ānetvā cīvare attanā sādhāraṇaparibhogenā”ti yojetabbaṃ.",
  "tika-vin01t1:166": "“Yassa yena hi sambandho, dūraṭṭhampi ca tassa taṃ;",
  "tika-vin01t1:167": "Atthato hyasamānānaṃ, āsannattamakāraṇa”nti.",
  "tika-vin01t1:168_0": "Atha vā bhagavatā cīvare sādhāraṇaparibhogena bhagavatā anuggahitoti yojanīyaṃ ekassapi",
  "tika-vin01t1:168_1": "karaṇaniddesassa sahayogakattutthajotakattasambhavatoti. Sabbattha “ācariyadhammapālattherenā”ti",
  "tika-vin01t1:168_2": "vutte suttantaṭīkākārenāti gahetabbaṃ. Samānaṃ dhāraṇametassāti sādhāraṇo, paribhogo.",
  "tika-vin01t1:168_3": "Sādhāraṇaparibhogena ceva samasamaṭṭhapanena ca anuggahitoti sambandho.",
  "tika-vin01t1:169": "Idāni –",
  "tika-vin01t1:170_0": "“Ahaṃ, bhikkhave, yāvade ākaṅkhāmi vivicceva kāmehi vivicca akusalehi dhammehi savitakkaṃ",
  "tika-vin01t1:170_1": "savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi. Kassapopi, bhikkhave,",
  "tika-vin01t1:170_2": "yāvade ākaṅkhati vivicceva kāmehi vivicca akusalehi dhammehi savitakkaṃ savicāraṃ",
  "tika-vin01t1:170_3": "vivekajaṃ pītisukhaṃ paṭhamaṃ jhānaṃ upasampajja viharati.",
  "tika-vin01t1:171_0": "“Ahaṃ, bhikkhave, yāvade ākaṅkhāmi vitakkavicārānaṃ vūpasamā ajjhattaṃ sampasādanaṃ",
  "tika-vin01t1:171_1": "cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja",
  "tika-vin01t1:171_2": "viharāmi. Kassapopi, bhikkhave, yāvade ākaṅkhati vitakkavicārānaṃ vūpasamā…pe… dutiyaṃ",
  "tika-vin01t1:171_3": "jhānaṃ upasampajja viharati.",
  "tika-vin01t1:172_0": "“Ahaṃ, bhikkhave, yāvade ākaṅkhāmi pītiyā ca virāgā upekkhako ca viharāmi, sato ca",
  "tika-vin01t1:172_1": "sampajāno sukhañca kāyena paṭisaṃvedemi, yaṃ taṃ ariyā ācikkhanti ‘upekkhako satimā",
  "tika-vin01t1:172_2": "sukhavihārī’ti, tatiyaṃ jhānaṃ upasampajja viharāmi. Kassapopi, bhikkhave, yāvade",
  "tika-vin01t1:172_3": "ākaṅkhati pītiyā ca virāgā upekkhako ca viharati…pe… tatiyaṃ jhānaṃ upasampajja viharati.",
  "tika-vin01t1:173_0": "“Ahaṃ, bhikkhave, yāvade ākaṅkhāmi sukhassa ca pahānā dukkhassa ca pahānā pubbeva",
  "tika-vin01t1:173_1": "somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ",
  "tika-vin01t1:173_2": "jhānaṃ upasampajja viharāmi. Kassapopi, bhikkhave, yāvade ākaṅkhati sukhassa ca pahānā",
  "tika-vin01t1:173_3": "dukkhassa ca pahānā pubbeva…pe… catutthaṃ jhānaṃ upasampajja viharati.",
  "tika-vin01t1:174_0": "“Ahaṃ, bhikkhave, yāvade ākaṅkhāmi sabbaso rūpasaññānaṃ samatikkamā paṭighasaññānaṃ",
  "tika-vin01t1:174_1": "atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja",
  "tika-vin01t1:174_2": "viharāmi. Kassapopi, bhikkhave, yāvade ākaṅkhati sabbaso rūpasaññānaṃ samatikkamā…pe…",
  "tika-vin01t1:174_3": "ākāsānañcāyatanaṃ upasampajja viharati.",
  "tika-vin01t1:175_0": "“Ahaṃ, bhikkhave, yāvade ākaṅkhāmi sabbaso ākāsānañcāyatanaṃ samatikkama ‘anantaṃ",
  "tika-vin01t1:175_1": "viññāṇa’nti viññāṇañcāyatanaṃ upasampajja viharāmi. Kassapopi, bhikkhave, yāvade",
  "tika-vin01t1:175_2": "ākaṅkhati sabbaso ākāsānañcāyatanaṃ samatikkamma…pe… viññāṇañcāyatanaṃ upasampajja viharati.",
  "tika-vin01t1:176_0": "“Ahaṃ, bhikkhave, yāvade ākaṅkhāmi sabbaso viññāṇañcāyatanaṃ samatikkamma ‘natthi",
  "tika-vin01t1:176_1": "kiñcī’ti ākiñcaññāyatanaṃ upasampajja viharāmi. Kassapopi, bhikkhave, yāvade ākaṅkhati…pe…",
  "tika-vin01t1:176_2": "ākiñcaññāyatanaṃ upasampajja viharati.",
  "tika-vin01t1:177_0": "“Ahaṃ, bhikkhave, yāvade ākaṅkhāmi sabbaso ākiñcaññāyatanaṃ samatikkamma nevasaññānāsaññāyatanaṃ",
  "tika-vin01t1:177_1": "upasampajja viharāmi. Kassapopi, bhikkhave, yāvade ākaṅkhati…pe… nevasaññānāsaññāyatanaṃ",
  "tika-vin01t1:177_2": "upasampajja viharati.",
  "tika-vin01t1:178_0": "“Ahaṃ, bhikkhave, yāvade ākaṅkhāmi sabbaso nevasaññānāsaññāyatanaṃ samatikkamma saññāvedayitanirodhaṃ",
  "tika-vin01t1:178_1": "upasampajja viharāmi. Kassapopi…pe… saññāvedayitanirodhaṃ upasampajja viharati.",
  "tika-vin01t1:179_0": "“Ahaṃ, bhikkhave, yāvade ākaṅkhāmi anekavihitaṃ iddhividhaṃ paccanubhomi, ekopi hutvā",
  "tika-vin01t1:179_1": "bahudhā homi, bahudhāpi hutvā eko homi, āvibhāvaṃ tirobhāvaṃ tirokuṭṭaṃ tiropākāraṃ",
  "tika-vin01t1:179_2": "tiropabbataṃ asajjamāno gacchāmi seyyathāpi ākāse, pathaviyāpi ummujjanimujjaṃ karomi",
  "tika-vin01t1:179_3": "seyyathāpi udake, udakepi abhijjamāne gacchāmi seyyathāpi pathaviyaṃ, ākāsepi pallaṅkena",
  "tika-vin01t1:179_4": "kamāmi seyyathāpi pakkhī sakuṇo, imepi candimasūriye evaṃmahiddhike evaṃmahānubhāve",
  "tika-vin01t1:179_5": "pāṇinā parimasāmi parimajjāmi, yāva brahmalokāpi kāyena vasaṃ vattemi. Kassapopi",
  "tika-vin01t1:179_6": "bhikkhave yāvade ākaṅkhati anekavihitaṃ iddhividhaṃ paccanubhoti…pe… yāva brahmalokāpi",
  "tika-vin01t1:179_7": "kāyena vasaṃ vatteti.",
  "tika-vin01t1:180_0": "“Ahaṃ, bhikkhave, yāvade ākaṅkhāmi dibbāya sotadhātuyā visuddhāya atikkantamānusikāya",
  "tika-vin01t1:180_1": "ubho sadde suṇāmi dibbe ca mānuse ca ye dūre santike ca. Kassapopi, bhikkhave, yāvade",
  "tika-vin01t1:180_2": "ākaṅkhati dibbāya sotadhātuyā…pe… ye dūre santike ca.",
  "tika-vin01t1:181_0": "“Ahaṃ, bhikkhave, yāvade ākaṅkhāmi parasattānaṃ parapuggalānaṃ cetasā ceto paricca",
  "tika-vin01t1:181_1": "pajānāmi, sarāgaṃ vā cittaṃ ‘sarāgaṃ citta’nti pajānāmi, vītarāgaṃ vā cittaṃ ‘vītarāgaṃ",
  "tika-vin01t1:181_2": "citta’nti pajānāmi, sadosaṃ vā cittaṃ…pe… vītadosaṃ vā cittaṃ…pe… samohaṃ vā cittaṃ…pe…",
  "tika-vin01t1:181_3": "vītamohaṃ vā cittaṃ…pe… saṃkhittaṃ vā cittaṃ…pe… vikkhittaṃ vā cittaṃ…pe… mahaggataṃ",
  "tika-vin01t1:181_4": "vā cittaṃ…pe… amahaggataṃ vā cittaṃ…pe… sauttaraṃ vā cittaṃ…pe… anuttaraṃ vā cittaṃ…pe…",
  "tika-vin01t1:181_5": "samāhitaṃ vā cittaṃ…pe… asamāhitaṃ vā cittaṃ…pe… vimuttaṃ vā cittaṃ…pe… avimuttaṃ",
  "tika-vin01t1:181_6": "vā cittaṃ ‘avimuttaṃ citta’nti pajānāmi. Kassapopi, bhikkhave, yāvade ākaṅkhati parasattānaṃ",
  "tika-vin01t1:181_7": "parapuggalānaṃ cetasā ceto paricca pajānāti, sarāgaṃ vā cittaṃ ‘sarāgaṃ citta’nti",
  "tika-vin01t1:181_8": "pajānāti…pe… avimuttaṃ vā cittaṃ ‘avimuttaṃ citta’nti pajānāti.",
  "tika-vin01t1:182_0": "“Ahaṃ, bhikkhave, yāvade ākaṅkhāmi anekavihitaṃ pubbenivāsaṃ anussarāmi. Seyyathidaṃ",
  "tika-vin01t1:182_1": "– ekampi jātiṃ dvepi jātiyo tissopi jātiyo catassopi jātiyo pañcapi jātiyo dasapi",
  "tika-vin01t1:182_2": "jātiyo vīsampi jātiyo tiṃsampi jātiyo cattālīsampi jātiyo paññāsampi jātiyo jātisatampi",
  "tika-vin01t1:182_3": "jātisahassampi jātisatasahassampi anekepi saṃvaṭṭakappe anekepi vivaṭṭakappe anekepi",
  "tika-vin01t1:182_4": "saṃvaṭṭavivaṭṭakappe ‘amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī",
  "tika-vin01t1:182_5": "evamāyupariyanto, so tato cuto amutra udapādiṃ, tatrāpāsiṃ evaṃnāmo evaṃgotto evaṃvaṇṇo",
  "tika-vin01t1:182_6": "evamāhāro evaṃsukhadukkhappaṭisaṃvedī evamāyupariyanto, so tato cuto idhūpapanno’ti.",
  "tika-vin01t1:182_7": "Iti sākāraṃ sauddesaṃ anekavihitaṃ pubbenivāsaṃ anussarāmi. Kassapopi, bhikkhave,",
  "tika-vin01t1:182_8": "yāvade ākaṅkhati anekavihitaṃ pubbenivāsaṃ anussarati. Seyyathidaṃ – ekampi jātiṃ…pe…",
  "tika-vin01t1:182_9": "iti sākāraṃ sauddesaṃ anekavihitaṃ pubbenivāsaṃ anussarati.",
  "tika-vin01t1:183_0": "“Ahaṃ, bhikkhave, yāvade ākaṅkhāmi dibbena cakkhunā visuddhena atikkantamānusakena",
  "tika-vin01t1:183_1": "satte passāmi cavamāne upapajjamāne hīne paṇīte suvaṇṇe dubbaṇṇe sugate duggate,",
  "tika-vin01t1:183_2": "yathākammūpage satte pajānāmi ‘ime vata bhonto sattā kāyaduccaritena samannāgatā",
  "tika-vin01t1:183_3": "vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā",
  "tika-vin01t1:183_4": "micchādiṭṭhikammasamādānā, te kāyassa bhedā paraṃ maraṇā apāyaṃ duggatiṃ vinipātaṃ",
  "tika-vin01t1:183_5": "nirayaṃ upapannā. Ime vā pana bhonto sattā kāyasucaritena samannāgatā vacīsucaritena",
  "tika-vin01t1:183_6": "samannāgatā manosucaritena samannāgatā ariyānaṃ anupavādakā sammādiṭṭhikā sammādiṭṭhikammasamādānā,",
  "tika-vin01t1:183_7": "te kāyassa bhedā paraṃ maraṇā sugatiṃ saggaṃ lokaṃ upapannā’ti. Iti dibbena cakkhunā",
  "tika-vin01t1:183_8": "visuddhena atikkantamānusakena satte passāmi cavamāne upapajjamāne hīne paṇīte suvaṇṇe",
  "tika-vin01t1:183_9": "dubbaṇṇe sugate duggate, yathākammūpage satte pajānāmi. Kassapopi, bhikkhave, yāvade",
  "tika-vin01t1:183_10": "ākaṅkhati dibbena cakkhunā visuddhena atikkantamānusakena satte passati cavamāne",
  "tika-vin01t1:183_11": "upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti.",
  "tika-vin01t1:184_0": "“Ahaṃ, bhikkhave, āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme",
  "tika-vin01t1:184_1": "sayaṃ abhiññā sacchikatvā upasampajja viharāmi. Kassapopi, bhikkhave, āsavānaṃ khayā",
  "tika-vin01t1:184_2": "anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatī”ti –",
  "tika-vin01t1:185_0": "Evaṃ navānupubbavihārachaḷabhiññāppabhede uttarimanussadhamme attanā samasamaṭṭhapanatthāya",
  "tika-vin01t1:185_1": "bhagavatā vuttaṃ kassapasaṃyutte āgataṃ pāḷimimaṃ peyyālamukhena ādiggahaṇena ca",
  "tika-vin01t1:185_2": "saṅkhipitvā dassento āha “ahaṃ bhikkhave”tiādi.",
  "tika-vin01t1:186_0": "Tattha yāvade ākaṅkhāmīti yāvadeva icchāmīti attho. Tatoyeva hi majjhimagaṇṭhipade",
  "tika-vin01t1:186_1": "cūḷagaṇṭhipade ca “yāvadeti yāvadevāti vuttaṃ hotī”ti likhitaṃ. Saṃyuttanikāyaṭṭhakathāyampi",
  "tika-vin01t1:186_2": "“yāvade ākaṅkhāmīti yāvadeva icchāmī”ti attho vutto. Tathā hi tattha līnatthapakāsaniyaṃ",
  "tika-vin01t1:186_3": "ācariyadhammapālatthereneva vuttaṃ “yāvadevāti iminā samānatthaṃ yāvadeti idaṃ pada”nti.",
  "tika-vin01t1:186_4": "Potthakesu pana katthaci “yāvadevā”ti ayameva pāṭho dissati. Yāni pana ito paraṃ",
  "tika-vin01t1:186_5": "“vivicceva kāmehī”tiādinā nayena cattāri rūpāvacarakiriyajhānāni, “sabbaso rūpasaññānaṃ",
  "tika-vin01t1:186_6": "samatikkamā”tiādinā nayena catasso arūpasamāpattiyo, “sabbaso nevasaññānāsaññāyatanaṃ",
  "tika-vin01t1:186_7": "samatikkamma saññāvedayitanirodha”ntiādinā nayena nirodhasamāpatti, “anekavihitaṃ",
  "tika-vin01t1:186_8": "iddhividha”ntiādinā nayena abhiññā ca vuttā. Tattha yaṃ vattabbaṃ siyā, taṃ anupadavaṇṇanāya",
  "tika-vin01t1:186_9": "ceva bhāvanāvidhānena ca saddhiṃ visuddhimagge sabbaso vitthāritaṃ. Idhāpi ca verañjakaṇḍe",
  "tika-vin01t1:186_10": "cattāri rūpāvacarajhānāni tisso ca vijjā āvi bhavissanti, tasmā tattha yaṃ vattabbaṃ,",
  "tika-vin01t1:186_11": "taṃ tattheva vaṇṇayissāma.",
  "tika-vin01t1:187_0": "Navānupubbavihārachaḷabhiññāppabhedeti ettha navānupubbavihārā nāma anupaṭipāṭiyā",
  "tika-vin01t1:187_1": "samāpajjitabbabhāvato evaṃsaññitā nirodhasamāpattiyā saha aṭṭha samāpattiyo. Chaḷabhiññā",
  "tika-vin01t1:187_2": "nāma āsavakkhayañāṇena saddhiṃ pañcābhiññāyoti evaṃ lokiyalokuttarabhedā sabbā abhiññāyo.",
  "tika-vin01t1:187_3": "Uttarimanussadhammeti uttarimanussānaṃ jhāyīnañceva ariyānañca dhammo uttarimanussadhammo.",
  "tika-vin01t1:187_4": "Atha vā uttari manussadhammāti uttarimanussadhammo, manussadhammo nāma dasakusalakammapathadhammo.",
  "tika-vin01t1:187_5": "So hi vinā bhāvanāmanasikārena pakatiyāva manussehi nibbattetabbato manussattabhāvāvahato",
  "tika-vin01t1:187_6": "vā “manussadhammo”ti vuccati, tato uttari pana jhānādīni “uttarimanussadhammo”ti",
  "tika-vin01t1:187_7": "veditabbāni. Attanā samasamaṭṭhapanenāti ahaṃ yattakaṃ kālaṃ yattake vā samāpattivihāre",
  "tika-vin01t1:187_8": "abhiññāyo ca vaḷañjemi, tathā kassapopīti evaṃ yathāvuttauttarimanussadhamme attanā",
  "tika-vin01t1:187_9": "samasamaṃ katvā ṭhapanena. Idañca navānupubbavihārachaḷabhiññādibhāvasāmaññena pasaṃsāmattaṃ",
  "tika-vin01t1:187_10": "vuttanti daṭṭhabbaṃ. Na hi āyasmā mahākassapo bhagavā viya devasikaṃ catuvīsatikoṭisatasahassasaṅkhā",
  "tika-vin01t1:187_11": "samāpattiyo samāpajjati, yamakapāṭihāriyādivasena vā abhiññāyo vaḷañjeti. Ettha ca",
  "tika-vin01t1:187_12": "“uttarimanussadhamme attanā samasamaṭṭhapanenā”ti idaṃ nidassanamattanti veditabbaṃ. Tathā hi –",
  "tika-vin01t1:188": "“Ovada kassapa bhikkhū, karohi kassapa bhikkhūnaṃ dhammiṃ kathaṃ, ahaṃ vā kassapa bhikkhū ovadeyyaṃ tvaṃ vā, ahaṃ vā kassapa bhikkhūnaṃ dhammiṃ kathaṃ kareyyaṃ tvaṃ vā”ti.",
  "tika-vin01t1:189_0": "Evampi attanā samasamaṭṭhāne ṭhapetiyeva, tassa kimaññaṃ āṇaṇyaṃ bhavissati aññatra",
  "tika-vin01t1:189_1": "dhammavinayasaṅgāyanāti adhippāyo. Tattha “tassāti tassa anuggahassā”ti majjhimagaṇṭhipade",
  "tika-vin01t1:189_2": "vuttaṃ. Tassa meti vā attho gahetabbo. Potthakesu hi katthaci “tassa me”ti pāṭhoyeva",
  "tika-vin01t1:189_3": "dissati, dhammavinayasaṅgāyanaṃ ṭhapetvā aññaṃ kiṃ nāma tassa me āṇaṇyaṃ aṇaṇabhāvo",
  "tika-vin01t1:189_4": "bhavissatīti attho. “Nanu maṃ bhagavā”tiādinā vuttamevatthaṃ upamāvasena vibhāveti.",
  "tika-vin01t1:189_5": "Sakakavacaissariyānuppadānenāti ettha cīvarassa nidassanavasena kavacassa gahaṇaṃ",
  "tika-vin01t1:189_6": "kataṃ, samāpattiyā nidassanavasena issariyaṃ gahitaṃ. Kulavaṃsappatiṭṭhāpakanti kulavaṃsassa",
  "tika-vin01t1:189_7": "kulappaveṇiyā patiṭṭhāpakaṃ. “Me saddhammavaṃsappatiṭṭhāpako”ti niccasāpekkhattā",
  "tika-vin01t1:189_8": "samāso daṭṭhabbo, me saddhammavaṃsassa patiṭṭhāpako pavattakoti vuttaṃ hoti. Vuttavacanamanussaranto",
  "tika-vin01t1:189_9": "anuggahesīti cintayanto dhammavinayasaṅgāyanatthaṃ bhikkhūnaṃ ussāhaṃ janesīti sambandho,",
  "tika-vin01t1:189_10": "dhātubhājanadivase tattha sannipatitānaṃ bhikkhūnaṃ ussāhaṃ janesīti attho.",
  "tika-vin01t1:190_0": "Idāni yathāvuttamatthaṃ pāḷiyā vibhāvento āha “yathāhā”tiādi. Tattha ekamidāhanti",
  "tika-vin01t1:190_1": "ettha idanti nipātamattaṃ. Ekaṃ samayanti ca bhummatthe upayogavacanaṃ, ekasmiṃ samayeti",
  "tika-vin01t1:190_2": "vuttaṃ hoti. Pāvāyāti pāvānagarato, tattha piṇḍāya caritvā kusināraṃ gamissāmīti",
  "tika-vin01t1:190_3": "addhānamaggappaṭipannoti vuttaṃ hoti. Addhānamaggoti ca dīghamaggo vuccati. Dīghapariyāyo",
  "tika-vin01t1:190_4": "hettha addhānasaddo. Mahatā bhikkhusaṅghena saddhinti guṇamahattenapi saṅkhyāmahattenapi",
  "tika-vin01t1:190_5": "mahatā. Bhikkhūnaṃ saṅghena bhikkhusaṅghena, samaṇagaṇena saddhiṃ ekatoti attho.",
  "tika-vin01t1:190_6": "“Pañcamattehī”tiādinā saṅkhyāmahattaṃ vibhāveti. Matta-saddo cettha pamāṇavacano",
  "tika-vin01t1:190_7": "“bhojane mattaññutā”tiādīsu viya. Sabbaṃ subhaddakaṇḍaṃ vitthārato veditabbanti sabbaṃ",
  "tika-vin01t1:190_8": "subhaddakaṇḍaṃ idha ānetvā vitthārato dassetabbanti adhippāyo.",
  "tika-vin01t1:191_0": "“Tato paranti tato bhikkhūnaṃ ussāhajananato para”nti ācariyadhammapālattherena vuttaṃ.",
  "tika-vin01t1:191_1": "Mahāgaṇṭhipade pana “tato paranti subhaddakaṇḍato para”nti vuttaṃ. Idamevettha sārato",
  "tika-vin01t1:191_2": "paccetabbanti no takko. Ayameva hi ussāhajananappakāro, yadidaṃ “handa mayaṃ, āvuso,",
  "tika-vin01t1:191_3": "dhammañca vinayañca saṅgāyeyyāma, pure adhammo dippatī”tiādi, tasmā ussāhajananato",
  "tika-vin01t1:191_4": "paranti na vattabbaṃ heṭṭhā ussāhajananappakārassa pāḷiyaṃ avuttattā. Ayañhettha pāḷikkamo –",
  "tika-vin01t1:192_0": "“Atha kho āyasmā mahākassapo bhikkhū āmantesi, ekamidāhaṃ, āvuso, samayaṃ pāvāya",
  "tika-vin01t1:192_1": "kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehi.",
  "tika-vin01t1:192_2": "Atha khvāhaṃ, āvuso, maggā okkamma aññatarasmiṃ rukkhamūle nisīdiṃ.",
  "tika-vin01t1:193_0": "“Tena kho pana samayena aññataro ājīvako kusinārāya mandāravapupphaṃ gahetvā pāvaṃ",
  "tika-vin01t1:193_1": "addhānamaggappaṭipanno hoti. Addasaṃ kho ahaṃ, āvuso, taṃ ājīvakaṃ dūratova āgacchantaṃ,",
  "tika-vin01t1:193_2": "disvāna taṃ ājīvakaṃ etadavocaṃ ‘apāvuso, amhākaṃ satthāraṃ jānāsī’ti? ‘Āma, āvuso,",
  "tika-vin01t1:193_3": "jānāmi. Ajja sattāhaparinibbuto samaṇo gotamo, tato me idaṃ mandāravapupphaṃ gahitanti.",
  "tika-vin01t1:193_4": "Tatrāvuso, ye te bhikkhū avītarāgā, appekacce bāhā paggayha kandanti, chinnapātaṃ",
  "tika-vin01t1:193_5": "papatanti āvaṭṭanti vivaṭṭanti, ‘atikhippaṃ bhagavā parinibbuto, atikhippaṃ sugato",
  "tika-vin01t1:193_6": "parinibbuto, atikhippaṃ cakkhuṃ loke antarahita’nti. Ye pana te bhikkhū vītarāgā,",
  "tika-vin01t1:193_7": "te satā sampajānā adhivāsenti ‘aniccā saṅkhārā, taṃ kutettha labbhā”’ti.",
  "tika-vin01t1:194_0": "“Atha khvāhaṃ, āvuso, te bhikkhū etadavocaṃ – ‘alaṃ, āvuso, mā socittha mā paridevittha,",
  "tika-vin01t1:194_1": "nanvetaṃ, āvuso, bhagavatā paṭikacceva akkhātaṃ ‘sabbeheva piyehi manāpehi nānābhāvo",
  "tika-vin01t1:194_2": "vinābhāvo aññathābhāvo. Taṃ kutettha, āvuso, labbhā, yaṃ taṃ jātaṃ bhūtaṃ saṅkhataṃ",
  "tika-vin01t1:194_3": "palokadhammaṃ, taṃ vata mā palujjī’ti netaṃ ṭhānaṃ vijjatī”ti.",
  "tika-vin01t1:195_0": "“Tena kho pana samayena, āvuso, subhaddo nāma vuḍḍhapabbajito tassaṃ parisāyaṃ nisinno",
  "tika-vin01t1:195_1": "hoti. Atha kho āvuso subhaddo vuḍḍhapabbajito te bhikkhū etadavoca ‘alaṃ, āvuso,",
  "tika-vin01t1:195_2": "mā socittha mā paridevittha, sumuttā mayaṃ tena mahāsamaṇena, upaddutā ca mayaṃ homa’",
  "tika-vin01t1:195_3": "‘idaṃ vo kappati, idaṃ vo na kappatī’ti, ‘idāni pana mayaṃ yaṃ icchissāma, taṃ karissāma,",
  "tika-vin01t1:195_4": "yaṃ na icchissāma, na taṃ karissāmā’ti. Handa mayaṃ āvuso dhammañca vinayañca saṅgāyeyyāma,",
  "tika-vin01t1:195_5": "pure adhammo dippati, dhammo paṭibāhīyati, avinayo pure dippati, vinayo paṭibāhīyati,",
  "tika-vin01t1:195_6": "pure adhammavādino balavanto honti, dhammavādino dubbalā honti, pure avinayavādino",
  "tika-vin01t1:195_7": "balavanto honti, vinayavādino dubbalā hontī”ti.",
  "tika-vin01t1:196_0": "“‘Tena hi, bhante, thero bhikkhū uccinatū’ti. Atha kho āyasmā mahākassapo ekenūnapañcaarahantasatāni",
  "tika-vin01t1:196_1": "uccini. Bhikkhū āyasmantaṃ mahākassapaṃ etadavocuṃ ‘ayaṃ, bhante, āyasmā ānando kiñcāpi",
  "tika-vin01t1:196_2": "sekkho, abhabbo chandā dosā mohā bhayā agatiṃ gantuṃ, bahu cānena bhagavato santike",
  "tika-vin01t1:196_3": "dhammo ca vinayo ca pariyatto. Tena hi, bhante, thero āyasmantampi ānandaṃ uccinatū”’tiādi.",
  "tika-vin01t1:197_0": "Tasmā tato paranti ettha subhaddakaṇḍato paranti evamattho daṭṭhabbo. “Sabbaṃ subhaddakaṇḍaṃ",
  "tika-vin01t1:197_1": "vitthārato veditabba”nti hi iminā “yaṃ na icchissāma, na taṃ karissāmā”ti etaṃ pariyantaṃ",
  "tika-vin01t1:197_2": "subhaddakaṇḍapāḷiṃ dassetvā idāni avasesaṃ ussāhajananappakārappavattaṃ pāḷimeva",
  "tika-vin01t1:197_3": "dassento “handa mayaṃ āvuso”tiādimāha.",
  "tika-vin01t1:198_0": "Tattha pure adhammo dippatīti ettha adhammo nāma dasakusalakammapathadhammapaṭipakkhabhūto",
  "tika-vin01t1:198_1": "adhammo. Pure dippatīti api nāma dippati. Atha vā yāva adhammo dhammaṃ paṭibāhituṃ",
  "tika-vin01t1:198_2": "samattho hoti, tato puretaramevāti attho. Āsanne hi anāgate ayaṃ puresaddo. Dippatīti",
  "tika-vin01t1:198_3": "dippissati. Pure-saddayogena hi anāgatatthe ayaṃ vattamānapayogo yathā “purā vassati",
  "tika-vin01t1:198_4": "devo”ti. Keci panettha evaṃ vaṇṇayanti “pureti pacchā anāgate yathā addhānaṃ gacchantassa",
  "tika-vin01t1:198_5": "gantabbamaggo ‘pure’ti vuccati, tathā idha daṭṭhabba”nti. Avinayoti pahānavinayasaṃvaravinayānaṃ",
  "tika-vin01t1:198_6": "paṭipakkhabhūto avinayo. “Vinayavādino dubbalā hontī”ti evaṃ iti-saddopi ettha daṭṭhabbo,",
  "tika-vin01t1:198_7": "“tato paraṃ āhā”ti iminā sambandho. Potthakesu pana katthaci iti-saddo na dissati,",
  "tika-vin01t1:198_8": "pāḷiyaṃ pana dīghanikāyaṭṭhakathāyañca attheva iti-saddo.",
  "tika-vin01t1:199_0": "Tena hīti uyyojanatthe nipāto. Uccinane uyyojentā hi taṃ mahākassapattheraṃ evamāhaṃsu.",
  "tika-vin01t1:199_1": "Bhikkhū uccinatūti saṅgītiyā anurūpe bhikkhū uccinitvā gaṇhātūti attho. “Sakalanavaṅga…pe…",
  "tika-vin01t1:199_2": "pariggahesī”ti etena sukkhavipassakakhīṇāsavapariyantānaṃ yathāvuttapuggalānaṃ satipi",
  "tika-vin01t1:199_3": "āgamādhigamasabbhāve saha paṭisambhidāhi tevijjādiguṇayuttānaṃ āgamādhigamasampattiyā",
  "tika-vin01t1:199_4": "ukkaṃsagatattā saṅgītiyā bahūpakārataṃ dasseti. Tattha sakalanavaṅgasatthusāsanapariyattidhareti",
  "tika-vin01t1:199_5": "sakalaṃ suttageyyādi navaṅgaṃ ettha, etassa vā atthīti sakalanavaṅgaṃ, satthusāsanaṃ.",
  "tika-vin01t1:199_6": "Atthakāmena pariyāpuṇitabbato diṭṭhadhammikādipurisattapariyattabhāvato ca pariyattīti",
  "tika-vin01t1:199_7": "tīṇi piṭakāni vuccanti, taṃ sakalanavaṅgasatthusāsanasaṅkhātaṃ pariyattiṃ dhārentīti",
  "tika-vin01t1:199_8": "sakalanavaṅgasatthusāsanapariyattidharā, tādiseti attho. Bahūnaṃ nānappakārānaṃ kilesānaṃ",
  "tika-vin01t1:199_9": "sakkāyadiṭṭhiyā ca avihatattā tā janenti, tāhi vā janitāti puthujjanā. Duvidhā puthujjanā",
  "tika-vin01t1:199_10": "andhaputhujjanā kalyāṇaputhujjanāti. Tattha yesaṃ khandhadhātuāyatanādīsu uggahaparipucchāsavanadhāraṇapaccavekkhaṇāni",
  "tika-vin01t1:199_11": "natthi, te andhaputhujjanā. Yesaṃ tāni atthi, te kalyāṇaputhujjanā. Te idha “puthujjanā”ti",
  "tika-vin01t1:199_12": "adhippetā. Samathabhāvanāsinehābhāvena sukkhā lūkhā asiniddhā vipassanā etesanti sukkhavipassakā.",
  "tika-vin01t1:200_0": "Tipiṭakasabbapariyattippabhedadhareti tiṇṇaṃ piṭakānaṃ samāhāro tipiṭakaṃ, tipiṭakasaṅkhātaṃ",
  "tika-vin01t1:200_1": "navaṅgādivasena anekadhā bhinnaṃ sabbapariyattippabhedaṃ dhārentīti tipiṭakasabbapariyattippabhedadharā,",
  "tika-vin01t1:200_2": "tādiseti attho. Anu anu taṃsamaṅgīnaṃ bhāveti vaḍḍhetīti anubhāvo, anubhāvo eva ānubhāvo,",
  "tika-vin01t1:200_3": "pabhāvo. Mahanto ānubhāvo yesaṃ te mahānubhāvā. Tevijjādibhedeti tisso vijjāyeva",
  "tika-vin01t1:200_4": "tevijjā, tā ādi yesaṃ chaḷabhiññādīnaṃ te tevijjādayo, te bhedā anekappakārā bhinnā",
  "tika-vin01t1:200_5": "etesanti tevijjādibhedā, khīṇāsavā, tādiseti attho. Atha vā tisso vijjā etassa atthīti",
  "tika-vin01t1:200_6": "tevijjo, so ādi yesaṃ chaḷabhiññādīnaṃ te tevijjādayo, te bhedā yesaṃ khīṇāsavānaṃ",
  "tika-vin01t1:200_7": "te tevijjādibhedā, tādiseti attho. Ye sandhāya idaṃ vuttanti ye bhikkhū sandhāya",
  "tika-vin01t1:200_8": "idaṃ “atha kho āyasmā”tiādivacanaṃ saṅgītikkhandhake vuttanti attho.",
  "tika-vin01t1:201_0": "Kissa panāti kasmā pana. Sikkhatīti sekkho, atha vā sikkhanaṃ sikkhā, sāyeva tassa",
  "tika-vin01t1:201_1": "sīlanti sekkho. So hi apariyositasikkhattā ca tadadhimuttattā ca ekantena sikkhanasīlo",
  "tika-vin01t1:201_2": "na asekkho viya pariniṭṭhitasikkho tattha paṭipassaddhussāho, nāpi vissaṭṭhasikkho",
  "tika-vin01t1:201_3": "pacurajano viya tattha anadhimutto. Atha vā ariyāya jātiyā tīsu sikkhāsu jāto, tattha",
  "tika-vin01t1:201_4": "vā bhavoti sekkho. Atha vā ikkhati etāyāti ikkhā, maggaphalasammādiṭṭhi. Saha ikkhāyāti",
  "tika-vin01t1:201_5": "sekkho. Uparimaggattayakiccassa apariyositattā saha karaṇīyenāti sakaraṇīyo. Assāti",
  "tika-vin01t1:201_6": "anena. Asammukhā paṭiggahitaṃ nāma natthīti nanu ca –",
  "tika-vin01t1:202": "“Dvāsīti buddhato gaṇhiṃ, dve sahassāni bhikkhuto;",
  "tika-vin01t1:203": "Caturāsīti sahassāni, ye me dhammā pavattino”ti. –",
  "tika-vin01t1:204_0": "Vuttattā kathametaṃ yujjatīti? Dve sahassāni bhikkhutoti vuttampi bhagavato santike",
  "tika-vin01t1:204_1": "paṭiggahitamevāti katvā vuttanti nāyaṃ virodho. Bahukārattāti bahuupakārattā. Upakāravacano",
  "tika-vin01t1:204_2": "hettha kārasaddo. Assāti bhaveyya.",
  "tika-vin01t1:205_0": "Ativiya vissatthoti ativiya vissāsiko. Nanti ānandattheraṃ, “ovadatī”ti iminā sambandho.",
  "tika-vin01t1:205_1": "Ānandattherassa yebhuyyena navakāya parisāya vibbhamanena mahākassapatthero evamāha",
  "tika-vin01t1:205_2": "“na vāyaṃ kumārako mattamaññāsī”ti. Tathā hi parinibbute satthari mahākassapatthero",
  "tika-vin01t1:205_3": "satthuparinibbāne sannipatitassa bhikkhusaṅghassa majjhe nisīditvā dhammavinayasaṅgāyanatthaṃ",
  "tika-vin01t1:205_4": "pañcasate bhikkhū uccinitvā “āvuso, rājagahe vassaṃ vasantā dhammavinayaṃ saṅgāyeyyāma,",
  "tika-vin01t1:205_5": "tumhe pure vassūpanāyikāya attano attano palibodhaṃ pacchinditvā rājagahe sannipatathā”ti",
  "tika-vin01t1:205_6": "vatvā attanā rājagahaṃ gato. Ānandattheropi bhagavato pattacīvaramādāya mahājanaṃ",
  "tika-vin01t1:205_7": "saññāpento sāvatthiṃ gantvā tato nikkhamma rājagahaṃ gacchanto dakkhiṇagirismiṃ cārikaṃ",
  "tika-vin01t1:205_8": "cari. Tasmiṃ samaye ānandattherassa tiṃsamattā saddhivihārikā yebhuyyena kumārabhūtā",
  "tika-vin01t1:205_9": "ekavassikaduvassikabhikkhū ceva anupasampannā ca vibbhamiṃsu. Kasmā panete pabbajitā,",
  "tika-vin01t1:205_10": "kasmā vibbhamiṃsūti? Tesaṃ kira mātāpitaro cintesuṃ “ānandatthero satthuvissāsiko",
  "tika-vin01t1:205_11": "aṭṭha vare yācitvā upaṭṭhahati, icchiticchitaṭṭhānaṃ satthāraṃ gahetvā gantuṃ sakkoti,",
  "tika-vin01t1:205_12": "amhākaṃ dārake etassa santike pabbājessāma, so satthāraṃ gahetvā āgamissati, tasmiṃ",
  "tika-vin01t1:205_13": "āgate mayaṃ mahāsakkāraṃ kātuṃ labhissāmā”ti iminā tāva kāraṇena nesaṃ ñātakā te",
  "tika-vin01t1:205_14": "pabbājesuṃ. Satthari pana parinibbute tesaṃ sā patthanā upacchinnā, atha ne ekadivaseneva uppabbājesuṃ.",
  "tika-vin01t1:206": "Atha ānandattheraṃ dakkhiṇagirismiṃ cārikaṃ caritvā rājagahamāgataṃ disvā mahākassapatthero evamāha “na vāyaṃ kumārako mattamaññāsī”ti. Vuttañhetaṃ kassapasaṃyutte –",
  "tika-vin01t1:207_0": "“Atha kiñcarahi tvaṃ, āvuso ānanda, imehi navehi bhikkhūhi indriyesu aguttadvārehi",
  "tika-vin01t1:207_1": "bhojane amattaññūhi jāgariyaṃ ananuyuttehi saddhiṃ cārikaṃ carasi, sassaghātaṃ maññe",
  "tika-vin01t1:207_2": "carasi, kulūpaghātaṃ maññe carasi, olujjati kho te, āvuso ānanda, parisā, palujjanti",
  "tika-vin01t1:207_3": "kho te āvuso navappāyā, na vāyaṃ kumārako mattamaññāsīti.",
  "tika-vin01t1:208_0": "“Api me bhante kassapa sirasmiṃ palitāni jātāni, atha ca pana mayaṃ ajjāpi āyasmato",
  "tika-vin01t1:208_1": "mahākassapassa kumārakavādā na muccāmāti. Tathā hi pana tvaṃ, āvuso ānanda, imehi",
  "tika-vin01t1:208_2": "navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi",
  "tika-vin01t1:208_3": "saddhiṃ cārikaṃ carasi, sassaghātaṃ maññe carasi, kulūpaghātaṃ maññe carasi, olujjati",
  "tika-vin01t1:208_4": "kho te, āvuso ānanda, parisā, palujjanti kho te āvuso navappāyā, na vāyaṃ kumārako mattamaññāsī”ti.",
  "tika-vin01t1:209_0": "Tattha sassaghātaṃ maññecarasīti sassaṃ ghātento viya āhiṇḍasi. Kulūpaghātaṃ maññe",
  "tika-vin01t1:209_1": "carasīti kulāni upaghātento viya hananto viya āhananto viya āhiṇḍasi. Olujjatīti",
  "tika-vin01t1:209_2": "palujjati bhijjati. Palujjanti kho te āvuso navappāyāti, āvuso, evaṃ ete tuyhaṃ pāyena",
  "tika-vin01t1:209_3": "yebhuyyena navakā ekavassikaduvassikadaharā ceva sāmaṇerā ca palujjanti. Na vāyaṃ",
  "tika-vin01t1:209_4": "kumārako mattamaññāsīti ayaṃ kumārako attano pamāṇaṃ na vata jānātīti theraṃ tajjento",
  "tika-vin01t1:209_5": "āha. Kumārakavādā na muccāmāti kumārakavādato na muccāma. Tathā hi pana tvanti idamassa",
  "tika-vin01t1:209_6": "evaṃ vattabbatāya kāraṇadassanatthaṃ vuttaṃ. Ayañhettha adhippāyo – yasmā tvaṃ imehi",
  "tika-vin01t1:209_7": "navakehi bhikkhūhi indriyasaṃvararahitehi saddhiṃ vicarasi, tasmā kumārakehi saddhiṃ",
  "tika-vin01t1:209_8": "caranto “kumārako”ti vattabbataṃ arahasīti.",
  "tika-vin01t1:210_0": "“Na vāyaṃ kumārako mattamaññāsī”ti ettha vā-saddo padapūraṇe. Vā-saddo hi upamānasamuccayasaṃsayavavassaggapadapūraṇavikappādīsu",
  "tika-vin01t1:210_1": "bahūsu atthesu dissati. Tathā hesa “paṇḍito vāpi tena so”tiādīsu upamāne dissati,",
  "tika-vin01t1:210_2": "sadisabhāveti attho. “Taṃ vāpi dhīrā muni vedayantī”tiādīsu samuccaye. “Ke vā ime",
  "tika-vin01t1:210_3": "kassa vā”tiādīsu saṃsaye. “Ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu",
  "tika-vin01t1:210_4": "vavassagge. “Ye hi keci, bhikkhave, samaṇā vā brāhmaṇā vā”tiādīsu vikappeti. Idha",
  "tika-vin01t1:210_5": "pana padapūraṇe daṭṭhabbo. Teneva ca ācariyadhammapālattherena vuttaṃ “vāsaddassa",
  "tika-vin01t1:210_6": "atthuddhāraṃ karontena ‘na vāyaṃ kumārako mattamaññāsī’tiādīsu padapūraṇe”ti. Aṭṭhakathāyampi",
  "tika-vin01t1:210_7": "ettakameva vuttaṃ “na vāyaṃ kumārako mattamaññāsīti ayaṃ kumārako attano pamāṇaṃ",
  "tika-vin01t1:210_8": "na vata jānātīti theraṃ tajjento āhā”ti. Etthāpi vatāti vacanasiliṭṭhatāya vuttaṃ.",
  "tika-vin01t1:210_9": "Yaṃ panettha kenaci vuttaṃ “na vāyanti ettha vāti vibhāsā, aññāsipi na aññāsipīti",
  "tika-vin01t1:210_10": "attho”ti. Taṃ tassa matimattanti daṭṭhabbaṃ. Na hettha ayamattho sambhavati, tasmā",
  "tika-vin01t1:210_11": "attano pamāṇaṃ nāññāsīti evamattho veditabbo. Tatrāti evaṃ sati. Chandāgamanaṃ viyāti",
  "tika-vin01t1:210_12": "ettha chandā āgamanaṃ viyāti padacchedo kātabbo, chandena āgamanaṃ pavattanaṃ viyāti",
  "tika-vin01t1:210_13": "attho, chandena akattabbakaraṇaṃ viyāti vuttaṃ hoti. Chandaṃ vā āgacchati sampayogavasenāti",
  "tika-vin01t1:210_14": "chandāgamanaṃ, tathā pavatto apāyagamanīyo akusalacittuppādo. Atha vā ananurūpaṃ",
  "tika-vin01t1:210_15": "gamanaṃ agamanaṃ, chandena agamanaṃ chandāgamanaṃ, chandena sinehena ananurūpaṃ gamanaṃ",
  "tika-vin01t1:210_16": "pavattanaṃ akattabbakaraṇaṃ viyāti vuttaṃ hoti. Asekkhapaṭisambhidāppatteti asekkhabhūtā",
  "tika-vin01t1:210_17": "paṭisambhidā asekkhapaṭisambhidā, taṃ patte, paṭiladdhaasekkhapaṭisambhideti attho.",
  "tika-vin01t1:210_18": "Anumatiyāti anuññāya, yācanāyāti vuttaṃ hoti.",
  "tika-vin01t1:211_0": "“Kiñcāpi sekkho”ti idaṃ na sekkhānaṃ agatigamanasabbhāvena vuttaṃ, asekkhānaṃyeva",
  "tika-vin01t1:211_1": "pana uccinitattāti daṭṭhabbaṃ. Paṭhamamaggeneva hi cattāri agatigamanāni pahīyanti,",
  "tika-vin01t1:211_2": "tasmā kiñcāpi sekkho, tathāpi thero āyasmantampi ānandaṃ uccinatūti evamettha sambandho",
  "tika-vin01t1:211_3": "veditabbo. Na pana kiñcāpi sekkho, tathāpi abhabbo agatiṃ gantunti yojetabbaṃ. “Abhabbo”tiādinā",
  "tika-vin01t1:211_4": "pana dhammasaṅgītiyā tassa arahabhāvaṃ dassentā vijjamāne guṇe kathenti. Tattha chandāti",
  "tika-vin01t1:211_5": "chandena, sinehenāti attho. Agatiṃ gantunti agantabbaṃ gantuṃ, akattabbaṃ kātunti",
  "tika-vin01t1:211_6": "vuttaṃ hoti. Imāni pana cattāri agatigamanāni bhaṇḍabhājanīye ca vinicchayaṭṭhāne",
  "tika-vin01t1:211_7": "ca labbhanti. Tattha bhaṇḍabhājanīye tāva attano bhārabhūtānaṃ bhikkhūnaṃ amanāpe",
  "tika-vin01t1:211_8": "bhaṇḍe sampatte taṃ parivattitvā manāpaṃ dento chandāgatiṃ gacchati nāma. Attano",
  "tika-vin01t1:211_9": "pana abhārabhūtānaṃ manāpe bhaṇḍe sampatte taṃ parivattitvā amanāpaṃ dento dosāgatiṃ",
  "tika-vin01t1:211_10": "gacchati nāma. Bhaṇḍesu bhājanīyavatthuñca ṭhitikañca ajānanto mohāgatiṃ gacchati",
  "tika-vin01t1:211_11": "nāma. Mukharānaṃ vā rājādinissitānaṃ vā “ime me amanāpe bhaṇḍe dinne anatthaṃ kareyyu”nti",
  "tika-vin01t1:211_12": "bhayena parivattitvā manāpaṃ dento bhayāgatiṃ gacchati nāma. Yo pana evaṃ na gacchati,",
  "tika-vin01t1:211_13": "sabbesaṃ tulābhūto pamāṇabhūto majjhattova hutvā yaṃ yassa pāpuṇāti, tadeva tassa",
  "tika-vin01t1:211_14": "deti, ayaṃ catubbidhampi agatiṃ na gacchati nāma. Vinicchayaṭṭhāne pana attano bhārabhūtassa",
  "tika-vin01t1:211_15": "garukāpattiṃ lahukāpattiṃ katvā kathento chandāgatiṃ gacchati nāma. Itarassa lahukāpattiṃ",
  "tika-vin01t1:211_16": "garukāpattiṃ katvā kathento dosāgatiṃ gacchati nāma. Āpattivuṭṭhānaṃ pana samuccayakkhandhakañca",
  "tika-vin01t1:211_17": "ajānanto mohāgatiṃ gacchati nāma. Mukharassa vā rājapūjitassa vā “ayaṃ me garukaṃ",
  "tika-vin01t1:211_18": "katvā āpattiṃ kathentassa anatthampi kareyyā”ti garukameva lahukāpattiṃ kathento",
  "tika-vin01t1:211_19": "bhayāgatiṃ gacchati nāma. Yo pana sabbesaṃ yathābhūtameva kathesi, ayaṃ catubbidhampi",
  "tika-vin01t1:211_20": "agatigamanaṃ na gacchati nāma. Theropi tādiso catunnampi agatigamanānaṃ paṭhamamaggeneva",
  "tika-vin01t1:211_21": "pahīnattā, tasmā saṅgāyanavasena dhammavinayavinicchaye sampatte chandādivasena aññathā",
  "tika-vin01t1:211_22": "akathetvā yathābhūtameva kathetīti vuttaṃ “abhabbo…pe… agatiṃ gantu”nti. Pariyattoti",
  "tika-vin01t1:211_23": "adhīto, uggahitoti attho.",
  "tika-vin01t1:212_0": "Uccinitenāti uccinitvā gahitena. Etadahosīti etaṃ parivitakkanaṃ ahosi. Rājagahaṃ",
  "tika-vin01t1:212_1": "kho mahāgocaranti ettha “rājagahanti rājagahasāmantaṃ gahetvā vutta”nti cūḷagaṇṭhipade",
  "tika-vin01t1:212_2": "majjhimagaṇṭhipade ca vuttaṃ. Gāvo caranti etthāti gocaro, gocaro viya gocaro, bhikkhācaraṇaṭṭhānaṃ.",
  "tika-vin01t1:212_3": "So mahanto assa, etthāti vā mahāgocaraṃ, rājagahaṃ. Thāvarakammanti ciraṭṭhāyikammaṃ.",
  "tika-vin01t1:212_4": "Visabhāgapuggalo subhaddasadiso. Ukkoṭeyyāti nivāreyyāti attho. Ñattidutiyena kammena sāvesīti –",
  "tika-vin01t1:213_0": "“Suṇātu me, āvuso, saṅgho, yadi saṅghassa pattakallaṃ, saṅgho imāni pañca bhikkhusatāni",
  "tika-vin01t1:213_1": "sammanneyya ‘rājagahe vassaṃ vasantāni dhammañca vinayañca saṅgāyituṃ, na aññehi",
  "tika-vin01t1:213_2": "bhikkhūhi rājagahe vassaṃ vasitabba’nti, esā ñatti.",
  "tika-vin01t1:214_0": "“Suṇātu me, āvuso, saṅgho, saṅgho imāni pañca bhikkhusatāni sammannati ‘rājagahe",
  "tika-vin01t1:214_1": "vassaṃ vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ",
  "tika-vin01t1:214_2": "vasitabba’nti, yassāyasmato khamati imesaṃ pañcannaṃ bhikkhusatānaṃ sammuti ‘rājagahe",
  "tika-vin01t1:214_3": "vassaṃ vasantānaṃ dhammañca vinayañca saṅgāyituṃ, na aññehi bhikkhūhi rājagahe vassaṃ",
  "tika-vin01t1:214_4": "vasitabba’nti, so tuṇhassa. Yassa nakkhamati, so bhāseyya.",
  "tika-vin01t1:215_0": "“Sammatāni saṅghena imāni pañca bhikkhusatāni ‘rājagahe vassaṃ vasantāni dhammañca",
  "tika-vin01t1:215_1": "vinayañca saṅgāyituṃ, na aññehi bhikkhūhi rājagahe vassaṃ vasitabba’nti, khamati",
  "tika-vin01t1:215_2": "saṅghassa, tasmā tuṇhī, evametaṃ dhārayāmī”ti –",
  "tika-vin01t1:216": "Evaṃ ñattidutiyena kammena sāvesi. Idaṃ sandhāya vuttaṃ “taṃ saṅgītikkhandhake vuttanayeneva ñātabba”nti.",
  "tika-vin01t1:217_0": "Ayaṃ pana kammavācā tathāgatassa parinibbānato ekavīsatime divase katā. Vuttañhetaṃ",
  "tika-vin01t1:217_1": "dīghanikāyaṭṭhakathāyaṃ “ayaṃ pana kammavācā tathāgatassa parinibbānato ekavīsatime",
  "tika-vin01t1:217_2": "divase katā. Bhagavā hi visākhapuṇṇamāyaṃ paccūsasamaye parinibbuto, athassa sattāhaṃ",
  "tika-vin01t1:217_3": "suvaṇṇavaṇṇaṃ sarīraṃ gandhamālādīhi pūjayiṃsu. Evaṃ sattāhaṃ sādhukīḷanadivasā nāma",
  "tika-vin01t1:217_4": "ahesuṃ. Tato sattāhaṃ citakāya agginā jhāyi, sattāhaṃ sattipañjaraṃ katvā santhāgārasālāyaṃ",
  "tika-vin01t1:217_5": "dhātupūjaṃ kariṃsūti ekavīsati divasā gatā. Jeṭṭhamūlasukkapakkhapañcamiyaṃ pana",
  "tika-vin01t1:217_6": "dhātuyo bhājayiṃsu. Etasmiṃ dhātubhājanadivase sannipatitassa mahābhikkhusaṅghassa",
  "tika-vin01t1:217_7": "subhaddena vuḍḍhapabbajitena kataṃ anācāraṃ ārocetvā vuttanayeneva bhikkhū uccinitvā",
  "tika-vin01t1:217_8": "ayaṃ kammavācā katā. Imañca pana kammavācaṃ katvā thero bhikkhū āmantesi ‘āvuso idāni",
  "tika-vin01t1:217_9": "tumhākaṃ cattālīsadivasā okāso, tato paraṃ ayaṃ nāma no palibodho atthīti vattuṃ",
  "tika-vin01t1:217_10": "na labbhā, tasmā etthantare yassa rogapalibodho vā ācariyupajjhāyapalibodho vā mātāpitupalibodho",
  "tika-vin01t1:217_11": "vā atthi, pattaṃ vā pana pacitabbaṃ cīvaraṃ vā kātabbaṃ, so taṃ palibodhaṃ chinditvā",
  "tika-vin01t1:217_12": "karaṇīyaṃ karotū’ti. Evañca pana vatvā thero attano pañcasatāya parisāya parivuto",
  "tika-vin01t1:217_13": "rājagahaṃ gato, aññepi mahātherā attano attano parivāraṃ gahetvā sokasallasamappitaṃ",
  "tika-vin01t1:217_14": "mahājanaṃ assāsetukāmā taṃ taṃ disaṃ pakkantā. Puṇṇatthero pana sattasatabhikkhuparivāro",
  "tika-vin01t1:217_15": "‘tathāgatassa parinibbānaṭṭhānaṃ āgatāgataṃ mahājanaṃ assāsessāmī’ti kusinārāyameva",
  "tika-vin01t1:217_16": "aṭṭhāsi. Āyasmā ānando yathā pubbe aparinibbutassa, evaṃ parinibbutassapi bhagavato",
  "tika-vin01t1:217_17": "sayameva pattacīvaramādāya pañcahi bhikkhusatehi saddhiṃ yena sāvatthi tena cārikaṃ",
  "tika-vin01t1:217_18": "pakkāmi. Gacchato panassa parivārā bhikkhū gaṇanapathaṃ vītivattā”ti. Tasmā tathāgatassa",
  "tika-vin01t1:217_19": "parinibbānato tīsu sattāhesu atikkantesu ekavīsatime divase imaṃ kammavācaṃ sāvetvā",
  "tika-vin01t1:217_20": "thero rājagahaṃ pakkantoti veditabbaṃ.",
  "tika-vin01t1:218_0": "Yadi evaṃ kasmā pana idha maṅgalasuttaṭṭhakathāyañca “sattasu sādhukīḷanadivasesu",
  "tika-vin01t1:218_1": "sattasu ca dhātupūjādivasesu vītivattesū”ti vuttaṃ? Sattasu dhātupūjādivasesu gahitesu",
  "tika-vin01t1:218_2": "tadavinābhāvato majjhe citakāya jhāpanasattāhampi gahitamevāti katvā visuṃ na vuttaṃ",
  "tika-vin01t1:218_3": "viya dissati. Yadi evaṃ atha kasmā “aḍḍhamāso atikkanto, diyaḍḍhamāso seso”ti ca",
  "tika-vin01t1:218_4": "vuttanti? Nāyaṃ doso. Appakañhi ūnamadhikaṃ vā gaṇanūpagaṃ na hoti, tasmā samudāyo",
  "tika-vin01t1:218_5": "appakena adhikopi anadhiko viya hotīti katvā aḍḍhamāsato adhikepi pañca divase “aḍḍhamāso",
  "tika-vin01t1:218_6": "atikkanto”ti vuttaṃ “dvāsītikhandhakavattānaṃ katthaci asītikhandhakavattānī”ti vacanaṃ",
  "tika-vin01t1:218_7": "viya. Tathā appakena ūnopi ca samudāyo anūno viya hotīti katvā “diyaḍḍhamāsato ūnepi",
  "tika-vin01t1:218_8": "pañca divase diyaḍḍhamāso seso”ti ca vuttaṃ. Satipaṭṭhānavibhaṅgaṭṭhakathāyañhi chamāsato",
  "tika-vin01t1:218_9": "ūnepi aḍḍhamāse “cha māse sajjhāyo kātabbo”ti vuttavacanaṃ viya. Tattha hi tacapañcakādīsu",
  "tika-vin01t1:218_10": "catūsu pañcakesu dvīsu ca chakkesu ekekasmiṃ anulomato pañcāhaṃ, paṭilomato pañcāhaṃ,",
  "tika-vin01t1:218_11": "anulomapaṭilomato pañcāhaṃ, tathā purimapurimehi pañcakachakkehi saddhiṃ anulomato",
  "tika-vin01t1:218_12": "pañcāhaṃ, paṭilomato pañcāhaṃ, anulomapaṭilomato pañcāhanti evaṃ visuṃ tipañcāhaṃ",
  "tika-vin01t1:218_13": "ekato tipañcāhañca sajjhāyaṃ katvā chamāsaṃ sajjhāyo kātabboti vacanaṃ viya. Tattha",
  "tika-vin01t1:218_14": "hi vakkapañcakādīsu tīsu pañcakesu dvīsu ca chakkesu visuṃ heṭṭhimehi ekato ca sajjhāye",
  "tika-vin01t1:218_15": "pañcannaṃ pañcannaṃ pañcakānaṃ vasena pañcamāsaparipuṇṇā labbhanti, tacapañcake pana",
  "tika-vin01t1:218_16": "visuṃ tipañcāhamevāti aḍḍhamāsoyeveko labbhatīti aḍḍhamāsādhikapañcamāsā labbhanti.",
  "tika-vin01t1:219_0": "Evaṃ sati yathā tattha aḍḍhamāse ūnepi māsaparicchedena paricchijjamāne sajjhāye",
  "tika-vin01t1:219_1": "cha māsā paricchedakā hontīti paricchijjamānassa sajjhāyassa sattamāsādimāsantaragamananivāraṇatthaṃ",
  "tika-vin01t1:219_2": "chamāsaggahaṇaṃ kataṃ, na sakalachamāse sajjhāyappavattidassanatthaṃ, evamidhāpi",
  "tika-vin01t1:219_3": "māsavasena kāle paricchijjamāne ūnepi pañcadivase diyaḍḍhamāso paricchedako hotīti",
  "tika-vin01t1:219_4": "paricchijjamānassa kālassa dvimāsādimāsantaragamananivāraṇatthaṃ “diyaḍḍhamāso seso”ti",
  "tika-vin01t1:219_5": "diyaḍḍhamāsaggahaṇaṃ katanti evamettha attho gahetabbo. Aññathā ca aṭṭhakathāvacanānaṃ",
  "tika-vin01t1:219_6": "aññamaññavirodho āpajjati. Ekāhameva vā bhagavato sarīraṃ citakāya jhāyīti khuddakabhāṇakānaṃ",
  "tika-vin01t1:219_7": "adhippāyoti gahetabbaṃ. Evañhi sati parinibbānato sattasu sādhukīḷanadivasesu vītivattesu",
  "tika-vin01t1:219_8": "aṭṭhamiyaṃ citakāya bhagavato sarīraṃ jhāpetvā tato paraṃ sattasu divasesu dhātupūjaṃ",
  "tika-vin01t1:219_9": "akaṃsūti aḍḍhamāso atikkanto, gimhānaṃ diyaḍḍho ca māso seso hoti. Parinibbānasuttantapāḷiyampi",
  "tika-vin01t1:219_10": "hi citakāya jhāpanasattāhaṃ na āgataṃ, dveyeva sattāhāni āgatāni, upaparikkhitvā",
  "tika-vin01t1:219_11": "pana yaṃ ruccati, taṃ gahetabbaṃ. Ito aññena vā pakārena yathā na virujjhati, tathā",
  "tika-vin01t1:219_12": "kāraṇaṃ pariyesitabbaṃ. Yaṃ panettha kenaci vuttaṃ “aḍḍhamāso atikkantoti ettha eko",
  "tika-vin01t1:219_13": "divaso naṭṭho. So pāṭipadadivaso kolāhaladivaso nāma, tasmā idha na gahito”ti. Taṃ",
  "tika-vin01t1:219_14": "na sundaraṃ parinibbānasuttantapāḷiyaṃ pāṭipadadivasatoyeva paṭṭhāya sattāhassa vuttattā",
  "tika-vin01t1:219_15": "aṭṭhakathāyañca parinibbānadivasenapi saddhiṃ tiṇṇaṃ sattāhānaṃ gahitattā. Tathā",
  "tika-vin01t1:219_16": "hi parinibbānadivasena saddhiṃ tiṇṇaṃ sattāhānaṃ gahitattā jeṭṭhamūlasukkapañcamī",
  "tika-vin01t1:219_17": "ekavīsatimo divaso hoti.",
  "tika-vin01t1:220_0": "Sattasu sādhukīḷanadivasesūti ettha sādhukīḷanaṃ nāma saṃvegavatthuṃ kittetvā kittetvā",
  "tika-vin01t1:220_1": "aniccatāpaṭisaṃyuttāni gītāni gāyitvā pūjāvasena kīḷanato sundaraṃ kīḷananti sādhukīḷanaṃ.",
  "tika-vin01t1:220_2": "Atha vā saparahitasādhanaṭṭhena sādhu, tesaṃ saṃvegavatthuṃ kittetvā kittetvā kīḷanaṃ",
  "tika-vin01t1:220_3": "sādhukīḷanaṃ, uḷārapuññapasavanato samparāyikatthāvirodhikīḷāvihāroti attho. Ettha",
  "tika-vin01t1:220_4": "ca purimasmiṃ sattāhe sādhukīḷāya ekadesena katattā sādhukīḷanadivasā nāma te jātā.",
  "tika-vin01t1:220_5": "Visesato pana dhātupūjādivasesuyeva sādhukīḷanaṃ akaṃsu. Tatoyeva ca mahāparinibbānasuttantapāḷiyaṃ –",
  "tika-vin01t1:221_0": "“Atha kho kosinārakā mallā bhagavato sarīrāni sattāhaṃ santhāgāre sattipañjaraṃ karitvā",
  "tika-vin01t1:221_1": "dhanupākāraṃ parikkhipāpetvā naccehi gītehi vāditehi mālehi gandhehi sakkariṃsu garuṃ",
  "tika-vin01t1:221_2": "kariṃsu mānesuṃ pūjesu”nti.",
  "tika-vin01t1:222": "Etassa aṭṭhakathāyaṃ vuttaṃ –",
  "tika-vin01t1:223_0": "“Kasmā panete evamakaṃsūti? Ito purimesu dvīsu sattāhesu te bhikkhusaṅghassa ṭhānanisajjokāsaṃ",
  "tika-vin01t1:223_1": "karontā khādanīyabhojanīyādīni saṃvidahantā sādhukīḷikāya okāsaṃ na labhiṃsu. Tato",
  "tika-vin01t1:223_2": "nesaṃ ahosi ‘imaṃ sattāhaṃ sādhukīḷitaṃ kīḷissāma, ṭhānaṃ kho panetaṃ vijjati, yaṃ",
  "tika-vin01t1:223_3": "amhākaṃ pamattabhāvaṃ ñatvā kocideva āgantvā dhātuyo gaṇheyya, tasmā ārakkhaṃ ṭhapetvā",
  "tika-vin01t1:223_4": "kīḷissāmā’ti, tena te evamakaṃsū”ti.",
  "tika-vin01t1:224_0": "Tasmā visesato sādhukīḷikā dhātupūjādivasesuyevāti daṭṭhabbaṃ. Te pana dhātupūjāya",
  "tika-vin01t1:224_1": "katattā “dhātupūjādivasā”ti pākaṭā jātāti āha “sattasu ca dhātupūjādivasesū”ti. Upakaṭṭhāti",
  "tika-vin01t1:224_2": "āsannā. Vassaṃ upanenti upagacchanti etthāti vassūpanāyikā. Ekaṃ maggaṃ gatoti cārikaṃ",
  "tika-vin01t1:224_3": "caritvā mahājanaṃ assāsetuṃ ekena maggena gato. Evaṃ anuruddhattherādayopi tesu tesu",
  "tika-vin01t1:224_4": "janapadesu cārikaṃ caritvā mahājanaṃ assāsentā gatāti daṭṭhabbaṃ. Yena sāvatthi,",
  "tika-vin01t1:224_5": "tena cārikaṃ pakkāmīti yattha sāvatthi, tattha cārikaṃ pakkāmi, yena vā disābhāgena",
  "tika-vin01t1:224_6": "sāvatthi pakkamitabbā hoti, tena disābhāgena cārikaṃ pakkāmīti attho.",
  "tika-vin01t1:225_0": "Tatrāti tassaṃ sāvatthiyaṃ. Sudanti nipātamattaṃ. Aniccatādipaṭisaṃyuttāyāti “sabbe",
  "tika-vin01t1:225_1": "saṅkhārā aniccā”tiādinayappavattāya. Asamucchinnataṇhānusayattā avijjātaṇhābhisaṅkhatena",
  "tika-vin01t1:225_2": "kammunā bhavayonigatiṭhitisattāvāsesu khandhapañcakasaṅkhātaṃ attabhāvaṃ janeti abhinibbattetīti",
  "tika-vin01t1:225_3": "jano, kilese janeti, ajani, janissatīti vā jano, mahanto janoti mahājano, taṃ mahājanaṃ,",
  "tika-vin01t1:225_4": "bahujananti attho. Saññāpetvāti samassāsetvā. Gandhakuṭiyā dvāraṃ vivaritvāti paribhogacetiyabhāvato",
  "tika-vin01t1:225_5": "gandhakuṭiṃ vanditvā gandhakuṭiyā dvāraṃ vivarīti veditabbaṃ. Teneva dīghanikāyaṭṭhakathāyaṃ",
  "tika-vin01t1:225_6": "“gandhakuṭiṃ vanditvā”ti vuttaṃ. Milātaṃ mālākacavaraṃ milātamālākacavaraṃ. Yathāṭhāne",
  "tika-vin01t1:225_7": "ṭhapetvāti paṭhamaṭhitaṭṭhānaṃ anatikkamitvā yathāṭhitaṭṭhāneyeva ṭhapetvāti attho.",
  "tika-vin01t1:225_8": "Bhagavato ṭhitakāle karaṇīyaṃ vattaṃ sabbamakāsīti senāsane kattabbavattaṃ sandhāya",
  "tika-vin01t1:225_9": "vuttaṃ. Karonto ca nhānakoṭṭhake sammajjanaudakūpaṭṭhānādikālesu gandhakuṭiṃ gantvā",
  "tika-vin01t1:225_10": "“nanu bhagavā ayaṃ tumhākaṃ nhānakālo, ayaṃ dhammadesanākālo, ayaṃ bhikkhūnaṃ ovādadānakālo,",
  "tika-vin01t1:225_11": "ayaṃ sīhaseyyaṃ kappanakālo, ayaṃ mukhadhovanakālo”tiādinā nayena paridevamānova",
  "tika-vin01t1:225_12": "akāsi. Tamenaṃ aññatarā devatā “bhante ānanda, tumhe evaṃ paridevamānā kathaṃ aññe",
  "tika-vin01t1:225_13": "assāsayissathā”ti saṃvejesi. So tassā vacanena saṃviggahadayo santhambhitvā tathāgatassa",
  "tika-vin01t1:225_14": "parinibbānato pabhuti ṭhānanisajjabahulatāya ussannadhātukaṃ kāyaṃ samassāsetuṃ khīravirecanaṃ",
  "tika-vin01t1:225_15": "pivi. Idāni taṃ dassento “atha thero”tiādimāha.",
  "tika-vin01t1:226_0": "Ussannadhātukanti upacitasemhādidhātukaṃ kāyaṃ. Samassāsetunti santappetuṃ. Dutiyadivaseti",
  "tika-vin01t1:226_1": "devatāya saṃvejitadivasato. “Jetavanavihāraṃ paviṭṭhadivasato vā dutiyadivase”ti",
  "tika-vin01t1:226_2": "vadanti. Viriccati etenāti virecanaṃ, osadhaparibhāvitaṃ khīrameva virecananti khīravirecanaṃ.",
  "tika-vin01t1:226_3": "Yaṃ sandhāyāti yaṃ bhesajjapānaṃ sandhāya. Aṅgasubhatāya subhoti evaṃ laddhanāmattā",
  "tika-vin01t1:226_4": "subhena māṇavena. Pahitaṃ māṇavakanti “satthā parinibbuto ānandatthero kirassa pattacīvaraṃ",
  "tika-vin01t1:226_5": "gahetvā āgato, mahājano ca taṃ dassanāya upasaṅkamatī”ti sutvā “vihāraṃ kho pana",
  "tika-vin01t1:226_6": "gantvā mahājanamajjhe na sakkā sukhena paṭisanthāraṃ vā kātuṃ dhammakathaṃ vā sotuṃ,",
  "tika-vin01t1:226_7": "gehaṃ āgataṃyeva naṃ disvā sukhena paṭisanthāraṃ karissāmi, ekā ca me kaṅkhā atthi,",
  "tika-vin01t1:226_8": "tampi naṃ pucchissāmī”ti cintetvā subhena māṇavena pesitaṃ māṇavakaṃ. Etadavocāti",
  "tika-vin01t1:226_9": "etaṃ “akālo kho”tiādikaṃ ānandatthero avoca. Akālo khoti ajja gantuṃ yuttakālo na",
  "tika-vin01t1:226_10": "hoti. Kasmāti ce āha “atthi me ajjā”tiādi. Bhesajjamattāti appamattakaṃ bhesajjaṃ.",
  "tika-vin01t1:226_11": "Appattho hi ayaṃ mattāsaddo “mattā sukhapariccāgā”tiādīsu viya.",
  "tika-vin01t1:227_0": "Dutiyadivaseti khīravirecanaṃ pītadivasato dutiyadivase. Cetakattherenāti cetiyaraṭṭhe",
  "tika-vin01t1:227_1": "jātattā “cetako”ti evaṃladdhanāmena. Subhena māṇavena puṭṭhoti “yesu dhammesu bhavaṃ",
  "tika-vin01t1:227_2": "gotamo imaṃ lokaṃ patiṭṭhāpesi, te tassa accayena naṭṭhā nu kho, dharanti, sace dharanti,",
  "tika-vin01t1:227_3": "ānando jānissati, handa naṃ pucchāmī”ti evaṃ cintetvā “yesaṃ so bhavaṃ gotamo dhammānaṃ",
  "tika-vin01t1:227_4": "vaṇṇavādī ahosi, yattha ca imaṃ janataṃ samādapesi nivesesi patiṭṭhāpesi, katamesānaṃ",
  "tika-vin01t1:227_5": "kho bho ānanda dhammānaṃ so bhavaṃ gotamo vaṇṇavādī ahosī”tiādinā subhena māṇavena",
  "tika-vin01t1:227_6": "puṭṭho. Athassa thero tīṇi piṭakāni sīlakkhandhādīhi tīhi khandhehi saṅgahetvā dassento",
  "tika-vin01t1:227_7": "“tiṇṇaṃ kho, māṇava, khandhānaṃ so bhagavā vaṇṇavādī”tiādinā subhasuttamabhāsi. Taṃ",
  "tika-vin01t1:227_8": "sandhāya vuttaṃ “dīghanikāye subhasuttaṃ nāma dasamaṃ suttamabhāsī”ti.",
  "tika-vin01t1:228_0": "Khaṇḍaphullapaṭisaṅkharaṇanti ettha khaṇḍanti chinnaṃ. Phullanti bhinnaṃ. Tesaṃ paṭisaṅkharaṇaṃ",
  "tika-vin01t1:228_1": "puna sammā pākatikakaraṇaṃ, abhinavakaraṇanti vuttaṃ hoti. Rājagahanti evaṃnāmakaṃ",
  "tika-vin01t1:228_2": "nagaraṃ. Tañhi mandhatumahāgovindādīhi pariggahitattā “rājagaha”nti vuccati. Chaḍḍitapatitauklāpāti",
  "tika-vin01t1:228_3": "chaḍḍitā ca patitā ca uklāpā ca ahesunti attho. Idaṃ vuttaṃ hoti – bhagavato parinibbānaṭṭhānaṃ",
  "tika-vin01t1:228_4": "gacchantehi bhikkhūhi chaḍḍitā vissaṭṭhā, tatoyeva ca upacikādīhi khāditattā ito",
  "tika-vin01t1:228_5": "cito ca patitā, sammajjanābhāvena ākiṇṇakacavarattā uklāpā ca ahesunti. Imamevatthaṃ",
  "tika-vin01t1:228_6": "dassento āha “bhagavato hī”tiādi. Paricchedavasena veṇiyati dissatīti pariveṇaṃ.",
  "tika-vin01t1:228_7": "Tatthāti tesu vihāresu. Khaṇḍaphullapaṭisaṅkharaṇanti iminā sambandho. Paṭhamaṃ māsanti",
  "tika-vin01t1:228_8": "vassānassa paṭhamaṃ māsaṃ, accantasaṃyoge cetaṃ upayogavacanaṃ. Senāsanavattānaṃ",
  "tika-vin01t1:228_9": "paññattattā senāsanakkhandhake ca senāsanapaṭibaddhānaṃ bahūnaṃ vacanato “bhagavatā…pe… vaṇṇita”nti vuttaṃ.",
  "tika-vin01t1:229_0": "Dutiyadivaseti “khaṇḍaphullapaṭisaṅkharaṇaṃ karomā”ti cintitadivasato dutiyadivase.",
  "tika-vin01t1:229_1": "So ca vassūpanāyikadivasato dutiyadivasoti veditabbo. Te hi therā āsāḷhīpuṇṇamāya",
  "tika-vin01t1:229_2": "uposathaṃ katvā pāṭipade sannipatitvā vassaṃ upagantvā evaṃ cintesuṃ. Ajātasattu",
  "tika-vin01t1:229_3": "rājāti ajāto hutvā pituno paccatthiko jātoti “ajātasattū”ti laddhavohāro rājā. Tasmiṃ",
  "tika-vin01t1:229_4": "kira kucchigate deviyā evarūpo dohaḷo uppajji “aho vatāhaṃ rañño dakkhiṇabāhuto lohitaṃ",
  "tika-vin01t1:229_5": "piveyya”nti. Atha tassā kathetuṃ asakkontiyā kisabhāvaṃ dubbaṇṇabhāvañca disvā rājā",
  "tika-vin01t1:229_6": "sayameva pucchitvā ñatvā ca vejje pakkosāpetvā suvaṇṇasatthakena bāhuṃ phāletvā suvaṇṇasarakena",
  "tika-vin01t1:229_7": "lohitaṃ gahetvā udakena sambhinditvā pāyesi. Nemittakā taṃ sutvā “esa gabbho rañño",
  "tika-vin01t1:229_8": "sattu bhavissati, iminā rājā haññissatī”ti byākariṃsu, tasmā “ajātoyeva rañño sattu",
  "tika-vin01t1:229_9": "bhavissatī”ti nemittakehi niddiṭṭhattā ajātasattu nāma jāto. Kinti kāraṇapucchanatthe",
  "tika-vin01t1:229_10": "nipāto, kasmāti attho. Paṭivedesunti nivedesuṃ, jānāpesunti attho. Vissatthāti nirāsaṅkacittā.",
  "tika-vin01t1:229_11": "Āṇācakkanti āṇāyeva appaṭihatavuttiyā pavattanaṭṭhena cakkanti āṇācakkaṃ. Sannisajjaṭṭhānanti",
  "tika-vin01t1:229_12": "sannipatitvā nisīdanaṭṭhānaṃ.",
  "tika-vin01t1:230_0": "Rājabhavanavibhūtinti rājabhavanasampattiṃ. Avahasantamivāti avahāsaṃ kurumānaṃ viya.",
  "tika-vin01t1:230_1": "Siriyā niketamivāti siriyā vasanaṭṭhānamiva. Ekanipātatitthamiva ca devamanussanayanavihaṅgānanti",
  "tika-vin01t1:230_2": "ekasmiṃ pānīyatitthe sannipatantā pakkhino viya sabbesaṃ janānaṃ cakkhūni maṇḍapeyeva",
  "tika-vin01t1:230_3": "nipatantīti devamanussānaṃ nayanasaṅkhātavihaṅgānaṃ ekanipātatitthamiva ca. Lokarāmaṇeyyakamiva",
  "tika-vin01t1:230_4": "sampiṇḍitanti ekattha sampiṇḍitaṃ rāsikataṃ loke ramaṇīyabhāvaṃ viya. Yadi loke vijjamānaṃ",
  "tika-vin01t1:230_5": "ramaṇīyattaṃ sabbameva ānetvā ekattha sampiṇḍitaṃ siyā, taṃ viyāti vuttaṃ hoti. “Daṭṭhabbasāramaṇḍanti",
  "tika-vin01t1:230_6": "pheggurahitasāraṃ viya kasaṭavinimuttaṃ pasannabhūtaṃ viya ca daṭṭhabbesu daṭṭhuṃ",
  "tika-vin01t1:230_7": "araharūpesu sārabhūtaṃ pasannabhūtañcā”ti tīsupi gaṇṭhipadesu vuttaṃ. Daṭṭhabbo dassanīyo",
  "tika-vin01t1:230_8": "sārabhūto visiṭṭhataro maṇḍo maṇḍanaṃ alaṅkāro etassāti daṭṭhabbasāramaṇḍo, maṇḍapoti",
  "tika-vin01t1:230_9": "evamettha attho gahetabboti amhākaṃ khanti, upaparikkhitvā yuttataraṃ gahetabbaṃ.",
  "tika-vin01t1:230_10": "Maṇḍaṃ sūriyarasmiṃ pāti nivāretīti maṇḍapo. Vividha…pe… cāruvitānanti ettha kusumadāmāni",
  "tika-vin01t1:230_11": "ca tāni olambakāni cāti kusumadāmaolambakāni. Ettha ca visesanassa paranipāto daṭṭhabbo,",
  "tika-vin01t1:230_12": "olambakakusumadāmānīti attho. Tāni vividhāni anekappakārāni viniggalantaṃ vamentaṃ",
  "tika-vin01t1:230_13": "nikkhāmentamiva cāru sobhanaṃ vitānaṃ etthāti vividhakusumadāmaolambakaviniggalantacāruvitāno,",
  "tika-vin01t1:230_14": "maṇḍapo, taṃ alaṅkaritvāti yojetabbaṃ. Ratanavicitramaṇikaoṭṭimatalamivāti nānāpupphūpahāravicittasupariniṭṭhitabhūmikammattāyeva",
  "tika-vin01t1:230_15": "nānāratanehi vicittabhūtamaṇikoṭṭimatalamivāti attho. Ettha ca ratanavicittaggahaṇaṃ",
  "tika-vin01t1:230_16": "nānāpupphūpahāravicittatāya nidassanaṃ, maṇikoṭṭimatalaggahaṇaṃ supariniṭṭhitabhūmiparikammatāyāti",
  "tika-vin01t1:230_17": "veditabbaṃ. Maṇiyo koṭṭetvā katatalattā maṇikoṭṭanena nibbattatalanti maṇikoṭṭimatalaṃ.",
  "tika-vin01t1:230_18": "Nanti maṇḍapaṃ. Pupphūpahāro pupphapūjā. Uttarābhimukhanti uttaradisābhimukhaṃ. Āsanārahanti",
  "tika-vin01t1:230_19": "nisīdanārahaṃ. Dantakhacitanti dantehi racitaṃ, dantehi katanti vuttaṃ hoti. Etthāti",
  "tika-vin01t1:230_20": "āsane. Niṭṭhitaṃ bhante mama kiccanti mayā kattabbakiccaṃ niṭṭhitanti attho.",
  "tika-vin01t1:231_0": "Tasmiṃ pana divase ekacce bhikkhū āyasmantaṃ ānandaṃ sandhāya evamāhaṃsu “imasmiṃ",
  "tika-vin01t1:231_1": "bhikkhusaṅghe eko bhikkhu vissagandhaṃ vāyanto vicaratī”ti. Thero taṃ sutvā “imasmiṃ",
  "tika-vin01t1:231_2": "bhikkhusaṅghe añño vissagandhaṃ vāyanto vicaraṇakabhikkhu nāma natthi, addhā ete",
  "tika-vin01t1:231_3": "maṃ sandhāya vadantī”ti saṃvegaṃ āpajji. Ekacce naṃ āhaṃsuyeva “sve, āvuso, sannipāto”tiādi.",
  "tika-vin01t1:231_4": "Idāni taṃ dassento āha “bhikkhū āyasmantaṃ ānandaṃ āhaṃsū”tiādi. Tenāti tasmā. Āvajjesīti",
  "tika-vin01t1:231_5": "upanāmesi. Anupādāyāti taṇhādiṭṭhivasena kañci dhammaṃ agahetvā, yehi vā kilesehi",
  "tika-vin01t1:231_6": "sabbehi vimuccati, tesaṃ lesamattampi agahetvāti attho. Āsavehīti bhavato ābhavaggaṃ",
  "tika-vin01t1:231_7": "dhammato vā āgotrabhuṃ savanato pavattanato āsavasaññitehi kilesehi. Lakkhaṇavacanañcetaṃ",
  "tika-vin01t1:231_8": "āsavehīti, tadekaṭṭhatāya pana sabbehipi kilesehi, sabbehipi pāpadhammehi cittaṃ",
  "tika-vin01t1:231_9": "vimuccatiyeva. Cittaṃ vimuccīti cittaṃ arahattamaggakkhaṇe āsavehi vimuccamānaṃ katvā",
  "tika-vin01t1:231_10": "arahattaphalakkhaṇe vimuccīti attho. Caṅkamenāti caṅkamanakiriyāya. Vivaṭṭūpanissayabhūtaṃ",
  "tika-vin01t1:231_11": "kataṃ upacitaṃ puññaṃ etenāti katapuñño, arahattādhigamāya katādhikāroti attho. Padhānamanuyuñjāti",
  "tika-vin01t1:231_12": "vīriyaṃ anuyuñja, arahattādhigamāya anuyogaṃ karohīti attho. Kathādoso nāma natthīti",
  "tika-vin01t1:231_13": "kathāya aparajjhaṃ nāma natthi. Accāraddhaṃ vīriyanti ativiya āraddhaṃ vīriyaṃ. Uddhaccāyāti",
  "tika-vin01t1:231_14": "uddhatabhāvāya. Vīriyasamataṃ yojemīti caṅkamanavīriyassa adhimattattā tassa pahānavasena",
  "tika-vin01t1:231_15": "samādhinā samarasatāpādanena vīriyasamataṃ yojemi.",
  "tika-vin01t1:232_0": "Dutiyadivaseti therena arahattappattadivasato dutiyadivase. Dhammasabhāyaṃ sannipatitāti",
  "tika-vin01t1:232_1": "pakkhassa pañcamiyaṃ sannipatiṃsu. Attano arahattappattiṃ ñāpetukāmoti “sekkhatāya",
  "tika-vin01t1:232_2": "dhammasaṅgītiyā gahetuṃ ayuttampi bahussutattā gaṇhissāmā”ti cintetvā nisinnānaṃ",
  "tika-vin01t1:232_3": "therānaṃ “idāni arahattappatto”ti somanassuppādanatthaṃ “appamatto hohī”ti dinnaovādassa",
  "tika-vin01t1:232_4": "saphalatādīpanatthaṃ attupanāyikaṃ akatvā aññabyākaraṇassa bhagavatā saṃvaṇṇitattā",
  "tika-vin01t1:232_5": "ca thero attano arahattappattiṃ ñāpetukāmo ahosīti veditabbaṃ. Yathāvuḍḍhanti vuḍḍhapaṭipāṭiṃ",
  "tika-vin01t1:232_6": "anatikkamitvā. Eketi majjhimabhāṇakānaṃyeva eke. Pubbe vuttampi hi sabbaṃ majjhimabhāṇakā",
  "tika-vin01t1:232_7": "vadantiyevāti veditabbaṃ. Dīghabhāṇakā panettha evaṃ vadanti –",
  "tika-vin01t1:233_0": "“Atha kho āyasmā ānando arahā samāno sannipātaṃ agamāsi. Kathaṃ agamāsi? ‘Idānimhi",
  "tika-vin01t1:233_1": "sannipātamajjhaṃ pavisanāraho’ti haṭṭhatuṭṭhacitto ekaṃsaṃ cīvaraṃ katvā bandhanā",
  "tika-vin01t1:233_2": "muttatālapakkaṃ viya paṇḍukambale nikkhittajātimaṇi viya vigatavalāhake nabhe samuggatapuṇṇacando",
  "tika-vin01t1:233_3": "viya bālātapasamphassavikasitareṇupiñjaragabbhaṃ padumaṃ viya ca parisuddhena pariyodātena",
  "tika-vin01t1:233_4": "sappabhena sassirikena mukhavarena attano arahattappattiṃ ārocayamāno viya ca agamāsi.",
  "tika-vin01t1:233_5": "Atha naṃ disvā āyasmato mahākassapassa etadahosi ‘sobhati vata bho arahattappatto",
  "tika-vin01t1:233_6": "ānando, sace satthā dhareyya, addhā ajja ānandassa sādhukāraṃ dadeyya, handa imassāhaṃ",
  "tika-vin01t1:233_7": "idāni satthārā dātabbaṃ sādhukāraṃ dadāmī’ti tikkhattuṃ sādhukāramadāsī”ti.",
  "tika-vin01t1:234_0": "Ākāsena āgantvā nisīdītipi eketi ettha pana tesaṃ tesaṃ tathā tathā gahetvā āgatamattaṃ",
  "tika-vin01t1:234_1": "ṭhapetvā visuṃ visuṃ vacane aññaṃ visesakāraṇaṃ natthīti vadanti. Upatissatthero",
  "tika-vin01t1:234_2": "panāha “sattamāsaṃ katāya dhammasaṅgītiyā kadāci pathaviyaṃ nimujjitvā āgatattā taṃ",
  "tika-vin01t1:234_3": "gahetvā eke vadanti. Kadāci ākāsena āgatattā taṃ gahetvā eke vadantī”ti.",
  "tika-vin01t1:235_0": "Bhikkhū āmantesīti bhikkhū ālapi abhāsi sambodhesīti ayamettha attho. Aññatra pana",
  "tika-vin01t1:235_1": "ñāpanepi hoti. Yathāha – “āmantayāmi vo, bhikkhave, paṭivedayāmi vo, bhikkhave”ti.",
  "tika-vin01t1:235_2": "Pakkosanepi dissati. Yathāha “ehi tvaṃ, bhikkhu, mama vacanena sāriputtaṃ āmantehī”ti.",
  "tika-vin01t1:235_3": "Āvusoti āmantanākāradīpanaṃ. Kaṃ dhuraṃ katvāti kaṃ jeṭṭhakaṃ katvā. Kiṃ ānando nappahotīti",
  "tika-vin01t1:235_4": "aṭṭhakathācariyehi ṭhapitapucchā. Nappahotīti na sakkoti. Etadagganti eso aggo. Liṅgavipallāsena",
  "tika-vin01t1:235_5": "hi ayaṃ niddeso. Yadidanti ca yo ayanti attho, yadidaṃ khandhapañcakanti vā yojetabbaṃ.",
  "tika-vin01t1:235_6": "Sammannīti sammataṃ akāsi. Upāliṃ vinayaṃ puccheyyanti pucchadhātussa dvikammakattā",
  "tika-vin01t1:235_7": "vuttaṃ. Bījaniṃ gahetvāti ettha bījanīgahaṇaṃ dhammakathikānaṃ dhammatāti veditabbaṃ.",
  "tika-vin01t1:235_8": "Bhagavāpi hi dhammakathikānaṃ dhammatādassanatthameva vicittabījaniṃ gaṇhāti. Na",
  "tika-vin01t1:235_9": "hi aññathā sabbassapi lokassa alaṅkārabhūtaṃ paramukkaṃsagatasikkhāsaṃyamānaṃ buddhānaṃ",
  "tika-vin01t1:235_10": "mukhacandamaṇḍalaṃ paṭicchādetabbaṃ hoti. “Paṭhamaṃ, āvuso upāli, pārājikaṃ kattha",
  "tika-vin01t1:235_11": "paññatta”nti kasmā vuttaṃ, nanu tassa saṅgītiyā purimakāle paṭhamabhāvo na yuttoti?",
  "tika-vin01t1:235_12": "No na yutto bhagavatā paññattānukkamena pātimokkhuddesānukkamena ca paṭhamabhāvassa",
  "tika-vin01t1:235_13": "siddhattā. Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni,",
  "tika-vin01t1:235_14": "visesato vinayābhidhammapiṭakānīti daṭṭhabbaṃ. Kismiṃ vatthusmiṃ methunadhammeti",
  "tika-vin01t1:235_15": "ca nimittatthe bhummavacanaṃ.",
  "tika-vin01t1:236_0": "Vatthumpi pucchītiādi “kattha paññatta”ntiādinā dassitena saha tato avasiṭṭhampi",
  "tika-vin01t1:236_1": "saṅgahetvā dassanavasena vuttaṃ. Kiṃ panettha paṭhamapārājikapāḷiyaṃ kiñci apanetabbaṃ",
  "tika-vin01t1:236_2": "vā pakkhipitabbaṃ vā āsi nāsīti? Buddhassa bhagavato bhāsite apanetabbaṃ nāma natthi.",
  "tika-vin01t1:236_3": "Na hi tathāgatā ekabyañjanampi niratthakaṃ vadanti, sāvakānaṃ pana devatānaṃ vā bhāsite",
  "tika-vin01t1:236_4": "apanetabbampi hoti, taṃ dhammasaṅgāhakattherā apanayiṃsu, pakkhipitabbaṃ pana sabbatthāpi",
  "tika-vin01t1:236_5": "atthi, tasmā yaṃ yattha pakkhipituṃ yuttaṃ, taṃ tattha pakkhipiṃsuyeva. Kiṃ pana",
  "tika-vin01t1:236_6": "tanti ce? “Tena samayenā”ti vā “tena kho pana samayenā”ti vā “atha kho”iti vā “evaṃ",
  "tika-vin01t1:236_7": "vutte”ti vā “etadavocā”ti vā evamādikaṃ sambandhavacanamattaṃ. Evaṃ pakkhipitabbayuttaṃ",
  "tika-vin01t1:236_8": "pakkhipitvā pana idaṃ paṭhamapārājikanti ṭhapesuṃ. Paṭhamapārājike saṅgahamāruḷhe",
  "tika-vin01t1:236_9": "pañca arahantasatāni saṅgahaṃ āropitanayeneva gaṇasajjhāyamakaṃsu. “Tena samayena",
  "tika-vin01t1:236_10": "buddho bhagavā verañjāyaṃ viharatī”ti ca nesaṃ sajjhāyārambhakāleyeva sādhukāraṃ",
  "tika-vin01t1:236_11": "dadamānā viya mahāpathavī udakapariyantaṃ katvā kampittha. Te eteneva nayena sesapārājikānipi",
  "tika-vin01t1:236_12": "saṅgahaṃ āropetvā “idaṃ pārājikakaṇḍa”nti ṭhapesuṃ. Evaṃ terasa saṅghādisesāni “terasaka”ntiādīni",
  "tika-vin01t1:236_13": "vatvā vīsādhikāni dve sikkhāpadasatāni “mahāvibhaṅgo”ti kittetvā ṭhapesuṃ. Mahāvibhaṅgāvasānepi",
  "tika-vin01t1:236_14": "purimanayeneva mahāpathavī akampittha. Tato bhikkhunivibhaṅge aṭṭha sikkhāpadāni",
  "tika-vin01t1:236_15": "“pārājikakaṇḍaṃ nāmā”tiādīni vatvā tīṇi sikkhāpadasatāni cattāri ca sikkhāpadāni",
  "tika-vin01t1:236_16": "“bhikkhunivibhaṅgo”ti kittetvā “ayaṃ ubhatovibhaṅgo nāma catusaṭṭhibhāṇavāro”ti ṭhapesuṃ.",
  "tika-vin01t1:236_17": "Ubhatovibhaṅgāvasānepi vuttanayeneva pathavī akampittha. Etenevupāyena asītibhāṇavāraparimāṇaṃ",
  "tika-vin01t1:236_18": "khandhakaṃ pañcavīsatibhāṇavāraparimāṇaṃ parivārañca saṅgahaṃ āropetvā “idaṃ vinayapiṭakaṃ",
  "tika-vin01t1:236_19": "nāmā”ti ṭhapesuṃ. Vinayapiṭakāvasānepi vuttanayeneva pathavīkampo ahosi. Taṃ āyasmantaṃ",
  "tika-vin01t1:236_20": "upālittheraṃ paṭicchāpesuṃ “āvuso, idaṃ tuyhaṃ nissitake vācehī”ti evamettha avuttopi viseso veditabbo.",
  "tika-vin01t1:237_0": "Evaṃ vinayapiṭakaṃ saṅgahamāropetvā suttantapiṭakaṃ saṅgāyiṃsu. Idāni taṃ dassento",
  "tika-vin01t1:237_1": "āha “vinayaṃ saṅgāyitvā”tiādi. Mahākassapatthero ānandattheraṃ dhammaṃ pucchīti ettha",
  "tika-vin01t1:237_2": "ayamanukkamo veditabbo – ānandatthere dantakhacitaṃ bījaniṃ gahetvā dhammāsane nisinne",
  "tika-vin01t1:237_3": "āyasmā mahākassapatthero bhikkhū pucchi “kataraṃ, āvuso, piṭakaṃ paṭhamaṃ saṅgāyāmā”ti?",
  "tika-vin01t1:237_4": "“Suttantapiṭakaṃ, bhanteti. Suttantapiṭake catasso saṅgītiyo, tāsu paṭhamaṃ kataraṃ",
  "tika-vin01t1:237_5": "saṅgītinti? Dīghasaṅgītiṃ, bhanteti. Dīghasaṅgītiyaṃ catuttiṃsa suttāni, tayo ca",
  "tika-vin01t1:237_6": "vaggā, tesu paṭhamaṃ kataraṃ vagganti. Sīlakkhandhavaggaṃ, bhanteti. Sīlakkhandhavagge",
  "tika-vin01t1:237_7": "terasa suttantā, tesu paṭhamaṃ kataraṃ suttanti? Brahmajālasuttaṃ nāma bhante tividhasīlālaṅkataṃ",
  "tika-vin01t1:237_8": "nānāvidhamicchājīvakuhanalapanādividdhaṃsanaṃ dvāsaṭṭhidiṭṭhijālaviniveṭhanaṃ dasasahassilokadhātupakampanaṃ,",
  "tika-vin01t1:237_9": "taṃ paṭhamaṃ saṅgāyāmā”ti. Atha kho āyasmā mahākassapo āyasmantaṃ ānandaṃ etadavoca",
  "tika-vin01t1:237_10": "“brahmajālaṃ, āvuso ānanda, kattha bhāsita”nti?",
  "tika-vin01t1:238_0": "Antarā ca bhante rājagahaṃ antarā ca nāḷandanti ettha antarā-saddo kāraṇakhaṇacittavemajjhavivarādīsu",
  "tika-vin01t1:238_1": "dissati. Tathā hi “tadantaraṃ ko jāneyya aññatra tathāgatā”ti ca, “janā saṅgamma",
  "tika-vin01t1:238_2": "mantenti, mañca tañca kimantara”nti ca ādīsu kāraṇe antarāsaddo vattati. “Addasa",
  "tika-vin01t1:238_3": "maṃ bhante aññatarā itthī vijjantarikāya bhājanaṃ dhovantī”tiādīsu khaṇe. “Yassantarato",
  "tika-vin01t1:238_4": "na santi kopā”tiādīsu citte. “Antarā vosānamāpādī”tiādīsu vemajjhe. “Api cāyaṃ tapodā",
  "tika-vin01t1:238_5": "dvinnaṃ mahānirayānaṃ antarikāya āgacchatī”tiādīsu vivare. Svāyamidha vivare vattati,",
  "tika-vin01t1:238_6": "tasmā rājagahassa ca nāḷandāya ca vivareti evamettha attho daṭṭhabbo, antarāsaddena",
  "tika-vin01t1:238_7": "pana yuttattā upayogavacanaṃ kataṃ. Īdisesu ca ṭhānesu akkharacintakā “antarā gāmañca",
  "tika-vin01t1:238_8": "nadiñca yātī”ti evaṃ ekameva antarāsaddaṃ payujjanti, so dutiyapadenapi yojetabbo",
  "tika-vin01t1:238_9": "hoti. Ayojiyamāne upayogavacanaṃ na pāpuṇāti sāmivacanappasaṅge antarāsaddayogena",
  "tika-vin01t1:238_10": "upayogavacanassa icchitattā. Idha pana yojetvā evaṃ vutto. Rājāgāraketi tattha rañño",
  "tika-vin01t1:238_11": "kīḷanatthaṃ paṭibhānacittavicitraṃ agāraṃ akaṃsu, taṃ rājāgārakanti pavuccati, tasmiṃ.",
  "tika-vin01t1:238_12": "Ambalaṭṭhikāti rañño uyyānaṃ. Tassa kira dvārasamīpe taruṇo ambarukkho atthi, taṃ",
  "tika-vin01t1:238_13": "ambalaṭṭhikāti vadanti. Tassa avidūrabhavattā uyyānampi ambalaṭṭhikātveva saṅkhyaṃ",
  "tika-vin01t1:238_14": "gataṃ “varuṇānagara”ntiādīsu viya.",
  "tika-vin01t1:239_0": "Suppiyañca paribbājakanti ettha suppiyoti tassa nāmaṃ, paribbājakoti sañjayassa antevāsī",
  "tika-vin01t1:239_1": "channaparibbājako. Brahmadattañca māṇavakanti ettha brahmadattoti tassa nāmaṃ. Māṇavoti",
  "tika-vin01t1:239_2": "sattopi coropi taruṇopi vuccati. Tathā hi –",
  "tika-vin01t1:240": "“Coditā devadūtehi, ye pamajjanti māṇavā;",
  "tika-vin01t1:241": "Te dīgharattaṃ socanti, hīnakāyūpagā narā”ti. –",
  "tika-vin01t1:242_0": "Ādīsu satto māṇavoti vutto. “Māṇavehipi samāgacchanti katakammehipi akatakammehipī”tiādīsu",
  "tika-vin01t1:242_1": "coro. “Ambaṭṭhamāṇavo aṅgako māṇavo”tiādīsu taruṇo māṇavoti vutto. Idhāpi ayameva",
  "tika-vin01t1:242_2": "adhippeto. Idaṃ vuttaṃ hoti “brahmadattaṃ nāma taruṇapurisaṃ ārabbhā”ti. Jīvakambavaneti",
  "tika-vin01t1:242_3": "jīvakassa komārabhaccassa ambavane. Atha “kaṃ ārabbhā”ti avatvā “kenasaddhi”nti kasmā",
  "tika-vin01t1:242_4": "vuttaṃ? Na etaṃ suttaṃ bhagavatā eva vuttaṃ, raññāpi “yathā nu kho imāni puthusippāyatanānī”tiādinā",
  "tika-vin01t1:242_5": "kiñci kiñci vuttaṃ atthi, tasmā evaṃ vuttanti daṭṭhabbaṃ. Vedehiputtenāti ayaṃ kosalarañño",
  "tika-vin01t1:242_6": "dhītāya putto, na videharañño, “vedehī”ti pana paṇḍitādhivacanametaṃ. Vidanti etenāti",
  "tika-vin01t1:242_7": "vedo, ñāṇassetaṃ adhivacanaṃ. Vedena īhati ghaṭati vāyamatīti vedehī, vedehiyā putto vedehiputto, tena.",
  "tika-vin01t1:243_0": "Etenevupāyena pañca nikāye pucchīti ettha ayamanukkamo veditabbo. Vuttanayena brahmajālassa",
  "tika-vin01t1:243_1": "pucchāvisajjanāvasāne pañca arahantasatāni sajjhāyamakaṃsu. Vuttanayeneva ca pathavīkampo",
  "tika-vin01t1:243_2": "ahosi. Evaṃ brahmajālaṃ saṅgāyitvā tato paraṃ “sāmaññaphalaṃ panāvuso ānanda, kattha",
  "tika-vin01t1:243_3": "bhāsita”ntiādinā pucchāvisajjanānukkamena saddhiṃ brahmajālena terasasuttantaṃ saṅgāyitvā",
  "tika-vin01t1:243_4": "“ayaṃ sīlakkhandhavaggo nāmā”ti kittetvā ṭhapesuṃ. Tadanantaraṃ mahāvaggaṃ, tadanantaraṃ",
  "tika-vin01t1:243_5": "pāthikavagganti evaṃ tivaggasaṅgahaṃ catuttiṃsasuttantapaṭimaṇḍitaṃ catusaṭṭhibhāṇavāraparimāṇaṃ",
  "tika-vin01t1:243_6": "tantiṃ saṅgāyitvā “ayaṃ dīghanikāyo nāmā”ti vatvā āyasmantaṃ ānandattheraṃ paṭicchāpesuṃ",
  "tika-vin01t1:243_7": "“āvuso, imaṃ tuyhaṃ nissitake vācehī”ti. Tato anantaraṃ asītibhāṇavāraparimāṇaṃ majjhimanikāyaṃ",
  "tika-vin01t1:243_8": "saṅgāyitvā dhammasenāpatisāriputtattherassa nissitake paṭicchāpesuṃ “imaṃ tumhe pariharathā”ti.",
  "tika-vin01t1:243_9": "Tadanantaraṃ bhāṇavārasataparimāṇaṃ saṃyuttanikāyaṃ saṅgāyitvā mahākassapattheraṃ",
  "tika-vin01t1:243_10": "paṭicchāpesuṃ “bhante, imaṃ tumhākaṃ nissitake vācethā”ti. Tadanantaraṃ vīsatibhāṇavārasatapaamāṇaṃ",
  "tika-vin01t1:243_11": "aṅguttaranikāyaṃ saṅgāyitvā anuruddhattheraṃ paṭicchāpesuṃ “imaṃ tumhākaṃ nissitake vācethā”ti.",
  "tika-vin01t1:244": "Tadanantaraṃ –",
  "tika-vin01t1:245": "“Dhammasaṅgaṇiṃ vibhaṅgañca, kathāvatthuñca puggalaṃ;",
  "tika-vin01t1:246": "Dhātuyamakaṃ paṭṭhānaṃ, abhidhammoti vuccatī”ti. –",
  "tika-vin01t1:247_0": "Evaṃ saṃvaṇṇitaṃ sukhumañāṇagocaraṃ tantiṃ saṅgāyitvā “idaṃ abhidhammapiṭakaṃ nāmā”ti",
  "tika-vin01t1:247_1": "vatvā pañca arahantasatāni sajjhāyamakaṃsu. Vuttanayeneva pathavīkampo ahosi. Tato",
  "tika-vin01t1:247_2": "paraṃ jātakaṃ mahāniddeso paṭisambhidāmaggo apadānaṃ suttanipāto khuddakapāṭho dhammapadaṃ",
  "tika-vin01t1:247_3": "udānaṃ itivuttakaṃ vimānavatthu petavatthu theragāthā therīgāthāti imaṃ tantiṃ saṅgāyitvā",
  "tika-vin01t1:247_4": "“khuddakagantho nāma aya”nti ca vatvā abhidhammapiṭakasmiṃyeva saṅgahaṃ āropayiṃsūti",
  "tika-vin01t1:247_5": "dīghabhāṇakā vadanti. Majjhimabhāṇakā pana “cariyāpiṭakabuddhavaṃsehi saddhiṃ sabbampi",
  "tika-vin01t1:247_6": "taṃ khuddakaganthaṃ suttantapiṭake pariyāpanna”nti vadanti. Ayamettha adhippāyo –",
  "tika-vin01t1:247_7": "jātakādike khuddakanikāyapariyāpanne yebhuyyena ca dhammaniddesabhūte tādise abhidhammapiṭake",
  "tika-vin01t1:247_8": "saṅgaṇhituṃ yuttaṃ, na pana dīghanikāyādippakāre suttantapiṭake, nāpi paññattiniddesabhūte",
  "tika-vin01t1:247_9": "vinayapiṭaketi. Dīghabhāṇakā “jātakādīnaṃ abhidhammapiṭake saṅgaho”ti vadanti. Cariyāpiṭakabuddhavaṃsānañcettha",
  "tika-vin01t1:247_10": "aggahaṇaṃ jātakagatikattā. Majjhimabhāṇakā pana aṭṭhuppattivasena desitānaṃ jātakādīnaṃ",
  "tika-vin01t1:247_11": "yathānulomadesanābhāvato tādise suttantapiṭake saṅgaho yutto, na pana sabhāvadhammaniddesabhūte",
  "tika-vin01t1:247_12": "yathādhammasāsane abhidhammapiṭaketi jātakādīnaṃ suttapariyāpannataṃ vadanti. Tattha",
  "tika-vin01t1:247_13": "yuttaṃ vicāretvā gahetabbaṃ. Khuddakanikāyassa sesanikāyānaṃ viya apākaṭattā sese",
  "tika-vin01t1:247_14": "ṭhapetvā khuddakanikāyaṃ pākaṭaṃ katvā dassento “tattha khuddakanikāyo nāmā”tiādimāha.",
  "tika-vin01t1:247_15": "Tatthāti tesu nikāyesu. Tatthāti khuddakanikāye.",
  "tika-vin01t1:248_0": "Evaṃ nimittapayojanakāladesakārakakaraṇappakārehi paṭhamamahāsaṅgītiṃ dassetvā idāni",
  "tika-vin01t1:248_1": "tattha vavatthāpitesu dhammavinayesu nānappakārakosallatthaṃ ekavidhādibhede dassetuṃ",
  "tika-vin01t1:248_2": "“tadetaṃ sabbampī”tiādimāha. Tattha anuttaraṃ sammāsambodhinti ettha anāvaraṇañāṇapadaṭṭhānaṃ",
  "tika-vin01t1:248_3": "maggañāṇaṃ maggañāṇapadaṭṭhānañca anāvaraṇañāṇaṃ “sammāsambodhī”ti vuccati. Paccavekkhantena",
  "tika-vin01t1:248_4": "vāti udānādivasena pavattadhammaṃ sandhāyāha. Vimuttirasanti arahattaphalassādaṃ",
  "tika-vin01t1:248_5": "vimuttisampattikaṃ vā aggaphalanipphādanato, vimuttikiccaṃ vā kilesānaṃ accantavimuttisampādanato.",
  "tika-vin01t1:249_0": "Kiñcāpi avisesena sabbampi buddhavacanaṃ kilesavinayanena vinayo, yathānusiṭṭhaṃ",
  "tika-vin01t1:249_1": "paṭipajjamāne apāyapatanādito dhāraṇena dhammo ca hoti, idhādhippete pana dhammavinaye",
  "tika-vin01t1:249_2": "niddhāretuṃ “tattha vinayapiṭaka”ntiādimāha. Khandhādivasena sabhāvadhammadesanābāhullato",
  "tika-vin01t1:249_3": "āha “avasesaṃ buddhavacanaṃ dhammo”ti. Atha vā yadipi dhammoyeva vinayo pariyattiādibhāvato,",
  "tika-vin01t1:249_4": "tathāpi vinayasaddasannidhāno abhinnādhikaraṇabhāvena payutto dhammasaddo vinayatantiviparītaṃ",
  "tika-vin01t1:249_5": "tantiṃ dīpeti yathā “puññañāṇasambhāro, gobalībadda”ntiādi.",
  "tika-vin01t1:250_0": "Anekajātisaṃsāranti ayaṃ gāthā bhagavatā attano sabbaññutaññāṇapadaṭṭhānaṃ arahattappattiṃ",
  "tika-vin01t1:250_1": "paccavekkhantena ekūnavīsatimassa paccavekkhaṇañāṇassa anantaraṃ bhāsitā. Tenāha",
  "tika-vin01t1:250_2": "“idaṃ paṭhamabuddhavacana”nti. Idaṃ kira sabbabuddhehi avijahitaudānaṃ. Ayamassa",
  "tika-vin01t1:250_3": "saṅkhepattho – ahaṃ imassa attabhāvagehassa kārakaṃ taṇhāvaḍḍhakiṃ gavesanto yena",
  "tika-vin01t1:250_4": "ñāṇena taṃ daṭṭhuṃ sakkā, tassa bodhiñāṇassatthāya dīpaṅkarapādamūle katābhinīhāro",
  "tika-vin01t1:250_5": "ettakaṃ kālaṃ anekajātisaṃsāraṃ anekajātisatasahassasaṅkhyaṃ saṃsāravaṭṭaṃ anibbisaṃ",
  "tika-vin01t1:250_6": "anibbisanto taṃ ñāṇaṃ avindanto alabhantoyeva sandhāvissaṃ saṃsariṃ. Yasmā jarābyādhimaraṇamissatāya",
  "tika-vin01t1:250_7": "jāti nāmesā punappunaṃ upagantuṃ dukkhā, na ca sā tasmiṃ adiṭṭhe nivattati, tasmā",
  "tika-vin01t1:250_8": "taṃ gavesanto sandhāvissanti attho.",
  "tika-vin01t1:251_0": "Diṭṭhosīti idāni mayā sabbaññutaññāṇaṃ paṭivijjhantena diṭṭho asi. Puna gehanti puna",
  "tika-vin01t1:251_1": "imaṃ attabhāvasaṅkhātaṃ mama gehaṃ na kāhasi na karissasi. Tava sabbā anavasesā kilesaphāsukā",
  "tika-vin01t1:251_2": "mayā bhaggā. Imassa tayā katassa attabhāvagehassa kūṭaṃ avijjāsaṅkhātaṃ kaṇṇikamaṇḍalaṃ",
  "tika-vin01t1:251_3": "visaṅkhataṃ viddhaṃsitaṃ. Visaṅkhāraṃ nibbānaṃ ārammaṇakaraṇavasena gataṃ anupaviṭṭhaṃ",
  "tika-vin01t1:251_4": "idāni mama cittaṃ, ahañca taṇhānaṃ khayasaṅkhātaṃ arahattamaggaṃ arahattaphalaṃ vā",
  "tika-vin01t1:251_5": "ajjhagā adhigato pattosmīti attho. Gaṇṭhipadesu pana “visaṅkhāragatanti cittameva",
  "tika-vin01t1:251_6": "taṇhānaṃ khayasaṅkhātaṃ arahattamaggaṃ arahattaphalaṃ vā ajjhagā adhigato patto”ti",
  "tika-vin01t1:251_7": "evampi attho vutto. Ayaṃ manasā pavattitadhammānaṃ ādi. “Yadā have pātubhavanti dhammāti",
  "tika-vin01t1:251_8": "ayaṃ pana vācāya pavattitadhammānaṃ ādī”ti vadanti. Antojappanavasena kira bhagavā",
  "tika-vin01t1:251_9": "“anekajātisaṃsāra”ntiādimāha.",
  "tika-vin01t1:252_0": "Kecīti khandhakabhāṇakā. Paṭhamaṃ vutto pana dhammapadabhāṇakānaṃ adhippāyoti veditabbo.",
  "tika-vin01t1:252_1": "Ettha ca khandhakabhāṇakā vadanti “dhammapadabhāṇakānaṃ gāthā manasā desitattā tadā",
  "tika-vin01t1:252_2": "mahato janassa upakārāya na hoti, amhākaṃ pana gāthā vacībhedaṃ katvā desitattā tadā",
  "tika-vin01t1:252_3": "suṇantānaṃ devabrahmānaṃ upakārāya ahosi, tasmā idameva paṭhamabuddhavacana”nti.",
  "tika-vin01t1:252_4": "Dhammapadabhāṇakā pana “desanāya janassa upakārānupakārabhāvo lakkhaṇaṃ na hoti,",
  "tika-vin01t1:252_5": "bhagavatā manasā desitattāyeva idaṃ paṭhamabuddhavacana”nti vadanti, tasmā ubhayampi",
  "tika-vin01t1:252_6": "aññamaññaṃ viruddhaṃ na hotīti veditabbaṃ. Nanu ca yadi “anekajātisaṃsāra”nti manasā",
  "tika-vin01t1:252_7": "desitaṃ, atha kasmā dhammapadaaṭṭhakathāyaṃ “anekajātisaṃsāranti imaṃ dhammadesanaṃ",
  "tika-vin01t1:252_8": "satthā bodhirukkhamūle nisinno udānavasena udānetvā aparabhāge ānandattherena puṭṭho",
  "tika-vin01t1:252_9": "kathesī”ti vuttanti? Tatthāpi manasā udānetvāti evamattho gahetabbo. Atha vā manasāva",
  "tika-vin01t1:252_10": "desitanti evaṃ gahaṇe kiṃ kāraṇanti ce? Yadi vacībhedaṃ katvā desitaṃ siyā, udānapāḷiyaṃ",
  "tika-vin01t1:252_11": "āruḷhaṃ bhaveyya, tasmā udānapāḷiyaṃ anāruḷhabhāvoyeva vacībhedaṃ akatvā manasā desitabhāve kāraṇanti vadanti.",
  "tika-vin01t1:253_0": "Yadā have pātubhavanti dhammāti ettha itisaddo ādiattho. Tena “ātāpino jhāyato brāhmaṇassa,",
  "tika-vin01t1:253_1": "athassa kaṅkhā vapayanti sabbā. Yato pajānāti sahetudhamma”nti ādigāthāttayaṃ saṅgaṇhāti.",
  "tika-vin01t1:253_2": "Udānagāthanti pana jātiyā ekavacanaṃ, tatthāpi paṭhamagāthaṃyeva vā gahetvā vuttanti",
  "tika-vin01t1:253_3": "veditabbaṃ. Ettha pana yaṃ vattabbaṃ, taṃ khandhake āvi bhavissati. Pāṭipadadivaseti",
  "tika-vin01t1:253_4": "idaṃ “sabbaññubhāvappattassā”ti na etena sambandhitabbaṃ, “paccavekkhantassa uppannā”ti",
  "tika-vin01t1:253_5": "etena pana sambandhitabbaṃ. Visākhapuṇṇamāyameva hi bhagavā paccūsasamaye sabbaññutaṃ",
  "tika-vin01t1:253_6": "pattoti. Somanassamayañāṇenāti somanassasampayuttañāṇena. Āmantayāmīti nivedayāmi,",
  "tika-vin01t1:253_7": "bodhemīti attho. Vayadhammāti aniccalakkhaṇamukhena dukkhānattalakkhaṇampi saṅkhārānaṃ",
  "tika-vin01t1:253_8": "vibhāveti “yadaniccaṃ taṃ dukkhaṃ, yaṃ dukkhaṃ tadanattā”ti vacanato. Lakkhaṇattayavibhāvananayeneva",
  "tika-vin01t1:253_9": "tadārammaṇaṃ vipassanaṃ dassento sabbatitthiyānaṃ avisayabhūtaṃ buddhāveṇikaṃ catusaccakammaṭṭhānādhiṭṭhānaṃ",
  "tika-vin01t1:253_10": "aviparītaṃ nibbānagāminiṃ paṭipadaṃ pakāsetīti daṭṭhabbaṃ. Idāni tattha sammāpaṭipattiyaṃ",
  "tika-vin01t1:253_11": "niyojeti “appamādena sampādethā”ti. Atha vā “vayadhammā saṅkhārā”ti etena saṅkhepena",
  "tika-vin01t1:253_12": "saṃvejetvā “appamādena sampādethā”ti saṅkhepeneva niravasesaṃ sammāpaṭipattiṃ dasseti.",
  "tika-vin01t1:253_13": "Appamādapadañhi sikkhattayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhatīti.",
  "tika-vin01t1:253_14": "Antareti antarāḷe, vemajjheti attho.",
  "tika-vin01t1:254_0": "Suttantapiṭakanti ettha yathā kammameva kammantaṃ, evaṃ suttameva suttantanti veditabbaṃ.",
  "tika-vin01t1:254_1": "Asaṅgītanti saṅgītikkhandhakakathāvatthuppakaraṇādi. Keci pana “subhasuttampi paṭhamasaṅgītiyaṃ",
  "tika-vin01t1:254_2": "asaṅgīta”nti vadanti, taṃ na yujjati. “Paṭhamasaṅgītito puretarameva hi āyasmatā",
  "tika-vin01t1:254_3": "ānandattherena jetavane viharantena subhassa māṇavassa desita”nti ācariyadhammapālattherena",
  "tika-vin01t1:254_4": "vuttaṃ. Subhasuttaṃ pana “evaṃ me sutaṃ – ekaṃ samayaṃ āyasmā ānando sāvatthiyaṃ",
  "tika-vin01t1:254_5": "viharati jetavane anāthapiṇḍikassa ārāme aciraparinibbute bhagavatī”tiādinā āgataṃ.",
  "tika-vin01t1:254_6": "Tattha “evaṃ me suta”ntiādivacanaṃ paṭhamasaṅgītiyaṃ āyasmatā ānandatthereneva vattuṃ",
  "tika-vin01t1:254_7": "yuttarūpaṃ na hoti. Na hi ānandatthero sayameva subhasuttaṃ desetvā “evaṃ me suta”ntiādīni",
  "tika-vin01t1:254_8": "vadati. Evaṃ pana vattabbaṃ siyā “ekamidāhaṃ, bhante, samayaṃ sāvatthiyaṃ viharāmi",
  "tika-vin01t1:254_9": "jetavane anāthapiṇḍikassa ārāme”ti, tasmā dutiyatatiyasaṅgītikārakehi “evaṃ me suta”ntiādinā",
  "tika-vin01t1:254_10": "subhasuttaṃ saṅgītimāropitaṃ viya dissati. Atha ācariyadhammapālattherassa evamadhippāyo",
  "tika-vin01t1:254_11": "siyā “ānandatthereneva vuttampi subhasuttaṃ paṭhamasaṅgītiṃ āropetvā tantiṃ ṭhapetukāmehi",
  "tika-vin01t1:254_12": "mahākassapattherādīhi aññesu suttesu āgatanayeneva ‘evaṃ me suta’ntiādinā tanti ṭhapitā”ti,",
  "tika-vin01t1:254_13": "evaṃ sati yujjeyya. Atha vā āyasmā ānandatthero subhasuttaṃ sayaṃ desentopi sāmaññaphalādīsu",
  "tika-vin01t1:254_14": "bhagavatā desitanayeneva desesīti bhagavato sammukhā laddhanaye ṭhatvā desitattā",
  "tika-vin01t1:254_15": "bhagavatā desitaṃ dhammaṃ attani adahanto “evaṃ me suta”ntiādimāhāti evamadhippāyo veditabbo.",
  "tika-vin01t1:255_0": "Ubhayāni pātimokkhānīti bhikkhubhikkhunīpātimokkhavasena. Dve vibhaṅgānīti bhikkhubhikkhunīvibhaṅgavaseneva",
  "tika-vin01t1:255_1": "dve vibhaṅgāni. Dvāvīsati khandhakānīti mahāvaggacūḷavaggesu āgatāni dvāvīsati khandhakāni.",
  "tika-vin01t1:255_2": "Soḷasaparivārāti soḷasahi parivārehi upalakkhitattā soḷasaparivārāti vuttaṃ. Tathā",
  "tika-vin01t1:255_3": "hi parivārapāḷiyaṃ “yaṃ tena bhagavatā jānatā passatā arahatā sammāsambuddhena paṭhamaṃ",
  "tika-vin01t1:255_4": "pārājikaṃ kattha paññatta”ntiādinā paññattivāro, tato paraṃ “methunaṃ dhammaṃ paṭisevanto",
  "tika-vin01t1:255_5": "kati āpattiyo āpajjatī”tiādinā katāpattivāro, “methunaṃ dhammaṃ paṭisevantassa āpattiyo",
  "tika-vin01t1:255_6": "catunnaṃ vipattīnaṃ kati vipattiyo bhajantī”tiādippabhedo vipattivāro, “methunaṃ",
  "tika-vin01t1:255_7": "dhammaṃ paṭisevantassa āpattiyo sattannaṃ āpattikkhandhānaṃ katihi āpattikkhandhehi",
  "tika-vin01t1:255_8": "saṅgahitā”tiādippabhedo saṅgahavāro, “methunaṃ dhammaṃ paṭisevantassa āpattiyo channaṃ",
  "tika-vin01t1:255_9": "āpattisamuṭṭhānānaṃ katihi samuṭṭhānehi samuṭṭhantī”tiādinā samuṭṭhānavāro, “methunaṃ",
  "tika-vin01t1:255_10": "dhammaṃ paṭisevantassa āpattiyo catunnaṃ adhikaraṇānaṃ katamaṃ adhikaraṇa”ntiādinā",
  "tika-vin01t1:255_11": "adhikaraṇavāro, “methunaṃ dhammaṃ paṭisevantassa āpattiyo sattannaṃ samathānaṃ katihi",
  "tika-vin01t1:255_12": "samathehi sammantī”tiādippabhedo samathavāro, tadanantaraṃ samuccayavāro cāti aṭṭha",
  "tika-vin01t1:255_13": "vārā vuttā. Tato paraṃ “methunaṃ dhammaṃ paṭisevanapaccayā pārājikaṃ kattha paññatta”ntiādinā",
  "tika-vin01t1:255_14": "nayena puna paccayavasena eko paññattivāro, tassa vasena purimasadisā eva katāpattivārādayo",
  "tika-vin01t1:255_15": "satta vārāti evaṃ aparepi aṭṭha vārā vuttā. Iti imāni aṭṭha, purimānipi aṭṭhāti mahāvibhaṅge",
  "tika-vin01t1:255_16": "soḷasa vārā dassitā. Tato paraṃ teneva nayena bhikkhunivibhaṅgepi soḷasa vārā āgatāti",
  "tika-vin01t1:255_17": "imehi soḷasahi vārehi upalakkhitattā soḷasaparivārāti vuccati. Potthakesu pana katthaci",
  "tika-vin01t1:255_18": "“parivāro”ti ettakameva dissati, bahūsu pana potthakesu dīghanikāyaṭṭhakathāyaṃ abhidhammaṭṭhakathāyañca",
  "tika-vin01t1:255_19": "“soḷasaparivārā”ti evameva vuttattā ayampi pāṭho na sakkā paṭibāhitunti tassevattho vutto.",
  "tika-vin01t1:256_0": "Brahmajālādicatuttiṃsasuttasaṅgahoti brahmajālasuttādīni catuttiṃsa suttāni saṅgayhanti",
  "tika-vin01t1:256_1": "ettha, etenāti vā brahmajālādicatuttiṃsasuttasaṅgaho. Vuttappamāṇānaṃ vā suttānaṃ",
  "tika-vin01t1:256_2": "saṅgaho etassāti brahmajālādicatuttiṃsasuttasaṅgahoti. Evaṃ sesesupi veditabbaṃ.",
  "tika-vin01t1:257_0": "Vividhavisesanayattāti imissā gāthāya atthaṃ vibhāvento āha “vividhā hī”tiādi. Daḷhīkammasithilakaraṇappayojanāti",
  "tika-vin01t1:257_1": "yathākkamaṃ lokavajjesu sikkhāpadesu daḷhīkammappayojanā, paṇṇattivajjesu sithilakaraṇappayojanāti",
  "tika-vin01t1:257_2": "veditabbaṃ. Ajjhācāranisedhanatoti saññamavelaṃ atibhavitvā pavatto ācāro ajjhācāro,",
  "tika-vin01t1:257_3": "vītikkamo, tassa nisedhanatoti attho. Tenāti vividhanayattādihetunā. Etanti “vividhavisesanayattā”tiādigāthāvacanaṃ.",
  "tika-vin01t1:257_4": "Etassāti vinayassa. Itaraṃ panāti suttaṃ.",
  "tika-vin01t1:258_0": "Idāni atthānaṃ sūcanatotiādigāthāya atthaṃ pakāsento āha “tañhī”tiādi. Attatthaparatthādibhedeti",
  "tika-vin01t1:258_1": "yo taṃ suttaṃ sajjhāyati suṇāti vāceti cinteti deseti ca, suttena saṅgahito sīlādiattho",
  "tika-vin01t1:258_2": "tassapi hoti, tena parassa sādhetabbato parassapi hotīti tadubhayaṃ taṃ suttaṃ sūceti",
  "tika-vin01t1:258_3": "dīpeti. Tathā diṭṭhadhammikasamparāyikatthe lokiyalokuttaratthe cāti evamādibhede",
  "tika-vin01t1:258_4": "atthe ādisaddena saṅgaṇhāti. Atthasaddo cāyaṃ hitapariyāyavacano, na bhāsitatthavacano.",
  "tika-vin01t1:258_5": "Yadi siyā, suttaṃ attanopi bhāsitatthaṃ sūceti parassapīti ayamattho vutto siyā,",
  "tika-vin01t1:258_6": "suttena ca yo attho pakāsito, so tasseva hoti, na tena parattho sūcito hotīti. Tena",
  "tika-vin01t1:258_7": "sūcetabbassa paratthassa nivattetabbassa abhāvā attaggahaṇañca na kattabbaṃ. Attatthaparatthavinimuttassa",
  "tika-vin01t1:258_8": "bhāsitatthassa abhāvā ādiggahaṇañca na kattabbaṃ, tasmā yathāvuttassa hitapariyāyassa",
  "tika-vin01t1:258_9": "atthassa sutte asambhavato suttādhārassa puggalassa vasena attatthaparatthā vuttā.",
  "tika-vin01t1:259_0": "Atha vā suttaṃ anapekkhitvā ye attatthādayo atthappabhedā “na haññadatthatthi pasaṃsalābhā”ti",
  "tika-vin01t1:259_1": "etassa padassa niddese vuttā attattho, parattho, ubhayattho, diṭṭhadhammiko attho,",
  "tika-vin01t1:259_2": "samparāyiko attho, uttāno attho, gambhīro attho, guḷho attho, paṭicchanno attho,",
  "tika-vin01t1:259_3": "neyyo attho, nīto attho, anavajjo attho, nikkileso attho, vodāno attho, paramatthoti,",
  "tika-vin01t1:259_4": "te atthe suttaṃ sūcetīti attho gahetabbo. Tathā hi kiñcāpi suttanirapekkhaṃ attatthādayo",
  "tika-vin01t1:259_5": "vuttā suttatthabhāvena aniddiṭṭhattā, tesu pana ekopi atthappabhedo suttena dīpetabbataṃ",
  "tika-vin01t1:259_6": "nātikkamati, tasmā te atthe suttaṃ sūcetīti vuccati. Imasmiñca atthavikappe attha-saddoyaṃ",
  "tika-vin01t1:259_7": "bhāsitatthapariyāyopi hoti. Ettha hi purimakā pañca atthappabhedā hitapariyāyā, tato",
  "tika-vin01t1:259_8": "pare cha bhāsitatthabhedā, pacchimakā pana ubhayasabhāvā. Tattha duradhigamatāya",
  "tika-vin01t1:259_9": "vibhāvane agādhabhāvo gambhīro, na vivaṭo guḷho, mūludakādayo viya paṃsunā akkharasannivesādinā",
  "tika-vin01t1:259_10": "tirohito paṭicchanno. Niddhāretvā ñāpetabbo neyyo, yathārutavasena veditabbo nīto.",
  "tika-vin01t1:259_11": "Anavajjanikkilesavodānā pariyāyavasena vuttā, kusalavipākakiriyadhammavasena vā.",
  "tika-vin01t1:259_12": "Paramattho nibbānaṃ, dhammānaṃ aviparītasabhāvo eva vā.",
  "tika-vin01t1:260_0": "Atha vā attanā ca appiccho hotīti attatthaṃ, appicchākathañca paresaṃ kattā hotīti",
  "tika-vin01t1:260_1": "paratthaṃ sūceti. Evaṃ “attanā ca pāṇātipātā paṭivirato hotī”tiādīni suttāni yojetabbāni.",
  "tika-vin01t1:260_2": "Vinayābhidhammehi ca visesetvā suttasaddassa attho vattabbo, tasmā veneyyajjhāsayavasappavattāya",
  "tika-vin01t1:260_3": "desanāya attahitaparahitādīni sātisayaṃ pakāsitāni honti tappadhānabhāvato, na āṇādhammasabhāvavasappavattāyāti",
  "tika-vin01t1:260_4": "idameva atthānaṃ sūcanato suttanti vuttaṃ. Evañca katvā “ettakaṃ tassa bhagavato",
  "tika-vin01t1:260_5": "suttāgataṃ suttapariyāpanna”nti ca “sakavāde pañca suttasatānī”ti ca evamādīsu suttasaddo",
  "tika-vin01t1:260_6": "upacaritoti gahetabbo.",
  "tika-vin01t1:261_0": "Suttesu āṇādhammasabhāvā ca veneyyajjhāsayaṃ anuvattanti, na vinayābhidhammesu viya",
  "tika-vin01t1:261_1": "veneyyajjhāsayo āṇādhammasabhāve, tasmā veneyyānaṃ ekantahitapaṭilābhasaṃvattanikā",
  "tika-vin01t1:261_2": "suttantadesanā hotīti “suvuttā cettha atthā”tiādi vuttaṃ. “Ekantahitapaṭilābhasaṃvattanikā",
  "tika-vin01t1:261_3": "suttantadesanā”ti idampi veneyyānaṃ hitasampāpane suttantadesanāya tapparabhāvaṃyeva",
  "tika-vin01t1:261_4": "sandhāya vuttaṃ. Tapparabhāvo ca veneyyajjhāsayānulomato daṭṭhabbo. Tenevāha “veneyyajjhāsayānulomena",
  "tika-vin01t1:261_5": "vuttattā”ti. Vinayadesanaṃ viya issarabhāvato āṇāpatiṭṭhāpanavasena adesetvā veneyyānaṃ",
  "tika-vin01t1:261_6": "ajjhāsayānulomena cariyānurūpaṃ vuttattā desitattāti attho.",
  "tika-vin01t1:262_0": "Anupubbasikkhādivasena kālantare abhinipphattiṃ dassento āha “sassamiva phala”nti.",
  "tika-vin01t1:262_1": "Pasavatīti phalati, nipphādetīti attho. Upāyasamaṅgīnaṃyeva nipphajjanabhāvaṃ dassento",
  "tika-vin01t1:262_2": "“dhenu viya khīra”nti āha. Dhenutopi hi upāyavantānaṃyeva khīrapaṭilābho hoti. Anupāyena",
  "tika-vin01t1:262_3": "hi akāle ajātavacchaṃ dhenuṃ dohanto kālepi vā visāṇaṃ gahetvā dohanto neva khīraṃ",
  "tika-vin01t1:262_4": "paṭilabhati. “Suttāṇā”ti etassa atthaṃ pakāsetuṃ “suṭṭhu ca ne tāyatī”ti vuttaṃ.",
  "tika-vin01t1:263_0": "Suttasabhāganti suttasadisaṃ. Suttasabhāgataṃyeva dassento āha “yathā hī”tiādi. Tacchakānaṃ",
  "tika-vin01t1:263_1": "suttanti vaḍḍhakīnaṃ kāḷasuttaṃ. Pamāṇaṃ hotīti tadanusārena tacchanato. Evametampi",
  "tika-vin01t1:263_2": "viññūnanti yathā kāḷasuttaṃ pasāretvā saññāṇe kate gahetabbaṃ vissajjetabbañca paññāyati,",
  "tika-vin01t1:263_3": "evaṃ vivādesu uppannesu sutte ānītamatte “idaṃ gahetabbaṃ, idaṃ vissajjetabba”nti",
  "tika-vin01t1:263_4": "viññūnaṃ pākaṭattā vivādo vūpasammatīti etampi suttaṃ viññūnaṃ pamāṇaṃ hotīti attho.",
  "tika-vin01t1:263_5": "Idāni aññathāpi suttasabhāgataṃ dassento āha “yathā cā”tiādi. Suttaṃ viya pamāṇattā",
  "tika-vin01t1:263_6": "saṅgāhakattā ca suttamiva suttanti vuttaṃ hoti. Ettha ca attatthādividhāne suttassa",
  "tika-vin01t1:263_7": "pamāṇabhāvo attatthādīnaṃyeva ca saṅgāhakattaṃ yojetabbaṃ tadatthappakāsanapadhānattā",
  "tika-vin01t1:263_8": "suttassa. Vinayābhidhammehi visesattañca pubbe vuttanayeneva yojetabbaṃ. Etanti “atthānaṃ",
  "tika-vin01t1:263_9": "sūcanato”tiādikaṃ atthavacanaṃ. Etassāti suttassa.",
  "tika-vin01t1:264_0": "Yanti yasmā. Etthāti abhidhamme. Abhikkamantīti ettha abhi-saddo kamanakiriyāya vuḍḍhibhāvaṃ",
  "tika-vin01t1:264_1": "atirekataṃ dīpetīti āha “abhikkamantītiādīsu vuḍḍhiyaṃ āgato”ti. Abhiññātāti aḍḍhacandādinā",
  "tika-vin01t1:264_2": "kenaci saññāṇena ñātā paññātā pākaṭāti attho. Aḍḍhacandādibhāvo hi rattiyā upalakkhaṇavasena",
  "tika-vin01t1:264_3": "saññāṇaṃ hoti, yasmā aḍḍho cando, tasmā aṭṭhamī, yasmā ūno, tasmā cātuddasī, yasmā",
  "tika-vin01t1:264_4": "puṇṇo, tasmā pannarasīti. Abhilakkhitāti etthāpi ayamevattho veditabbo. Abhilakkhitasaddapariyāyo",
  "tika-vin01t1:264_5": "abhiññātasaddoti āha “abhiññātā abhilakkhitātiādīsu lakkhaṇe”ti. Ettha ca vācakasaddantarasannidhānena",
  "tika-vin01t1:264_6": "nipātānaṃ tadatthajotakamattattā lakkhitasaddatthajotako abhisaddo lakkhaṇe vattatīti",
  "tika-vin01t1:264_7": "vutto. Rājābhirājāti rājūhi pūjetuṃ araho rājā. Pūjiteti pūjārahe.",
  "tika-vin01t1:265_0": "Abhidhammeti “supinantena sukkavissaṭṭhiyā anāpattibhāvepi akusalacetanā upalabbhatī”tiādinā",
  "tika-vin01t1:265_1": "vinayapaññattiyā saṅkaravirahite dhamme. “Pubbāparavirodhābhāvato dhammānaṃyeva ca",
  "tika-vin01t1:265_2": "aññamaññasaṅkaravirahite dhamme”tipi vadanti. “Pāṇātipāto akusala”nti evamādīsu ca",
  "tika-vin01t1:265_3": "maraṇādhippāyassa jīvitindriyupacchedakapayogasamuṭṭhāpikā cetanā akusalaṃ, na pāṇasaṅkhātajīvitindriyassa",
  "tika-vin01t1:265_4": "upacchedasaṅkhāto atipāto, tathā adinnassa parasantakassa ādānasaṅkhātā viññatti",
  "tika-vin01t1:265_5": "abyākato dhammo, taṃviññattisamuṭṭhāpikā theyyacetanā akusalo dhammoti evamādināpi",
  "tika-vin01t1:265_6": "aññamaññasaṅkaravirahite dhammeti attho veditabbo. Abhivinayeti ettha “jātarūparajataṃ",
  "tika-vin01t1:265_7": "na paṭiggahetabba”nti vadanto vinaye vineti nāma. Ettha “evaṃ paṭiggaṇhato pācittiyaṃ,",
  "tika-vin01t1:265_8": "evaṃ dukkaṭanti vadanto ca abhivinaye vineti nāmā”ti vadanti. Tasmā jātarūparajataṃ",
  "tika-vin01t1:265_9": "theyyacittena parasantakaṃ gaṇhantassa yathāvatthu pārājikathullaccayadukkaṭesu aññataraṃ,",
  "tika-vin01t1:265_10": "bhaṇḍāgārikasīsena gaṇhantassa pācittiyaṃ, attatthāya gaṇhantassa nissaggiyaṃ pācittiyaṃ.",
  "tika-vin01t1:265_11": "Kevalaṃ lolatāya gaṇhantassa anāmāsadukkaṭaṃ, rūpiyachaḍḍakassa sammatassa anāpattīti",
  "tika-vin01t1:265_12": "evaṃ aññamaññasaṅkaravirahite vinaye paṭibalo vinetunti attho veditabbo. Abhikkantenāti",
  "tika-vin01t1:265_13": "ettha kantiyā adhikattaṃ abhisaddo dīpetīti āha “adhike”ti.",
  "tika-vin01t1:266_0": "Nanu ca “abhikkamantī”ti ettha abhisaddo kamanakiriyāya vuḍḍhibhāvaṃ atirekataṃ dīpeti,",
  "tika-vin01t1:266_1": "“abhiññātā abhilakkhitā”ti ettha ñāṇalakkhaṇakiriyānaṃ supākaṭattā visesaṃ, “abhikkantenā”ti",
  "tika-vin01t1:266_2": "ettha kantiyā adhikattaṃ visiṭṭhataṃ dīpetīti idaṃ tāva yuttaṃ kiriyāvisesakattā",
  "tika-vin01t1:266_3": "upasaggassa, “abhirājā abhivinayo”ti pana pūjitaparicchinnesu rājavinayesu abhisaddo",
  "tika-vin01t1:266_4": "vattatīti kathametaṃ yujjeyyāti ce? Idhāpi natthi doso pūjanaparicchedanakiriyādīpanato,",
  "tika-vin01t1:266_5": "tāhi ca kiriyāhi rājavinayānaṃ yuttattā, tasmā ettha atimālādīsu atisaddo viya abhisaddo",
  "tika-vin01t1:266_6": "saha sādhanena kiriyaṃ vadatīti abhirājaabhivinayasaddā siddhā, evaṃ abhidhammasadde",
  "tika-vin01t1:266_7": "abhisaddo saha sādhanena vuḍḍhiyādikiriyaṃ dīpetīti ayamattho dassitoti daṭṭhabbaṃ.",
  "tika-vin01t1:267_0": "Ettha cāti abhidhamme. Bhāvetīti cittassa vaḍḍhanaṃ vuttaṃ. Pharitvāti ārammaṇassa",
  "tika-vin01t1:267_1": "vaḍḍhanaṃ vuttaṃ. Vuḍḍhimantoti bhāvanāpharaṇavuḍḍhīhi vuḍḍhimantopi dhammā vuttāti",
  "tika-vin01t1:267_2": "attho. Ārammaṇādīhīti ārammaṇasampayuttakammadvārapaṭipadādīhi. Lakkhaṇīyattāti sañjānitabbattā.",
  "tika-vin01t1:267_3": "Ekantato lokuttaradhammānaṃyeva pūjārahattā “sekkhā dhammā”tiādinā lokuttarāyeva",
  "tika-vin01t1:267_4": "pūjitāti dassitā. Sabhāvaparicchinnattāti phusanādisabhāvena paricchinnattā. Adhikāpi",
  "tika-vin01t1:267_5": "dhammā vuttāti ettha kāmāvacarehi mahantabhāvato mahaggatā dhammāpi adhikā nāma hontīti",
  "tika-vin01t1:267_6": "tehi saddhiṃ adhikā dhammā vuttā.",
  "tika-vin01t1:268_0": "Yaṃ panettha avisiṭṭhanti ettha vinayādīsu tīsu aññamaññavisiṭṭhesu yaṃ avisiṭṭhaṃ",
  "tika-vin01t1:268_1": "samānaṃ, taṃ piṭakasaddanti attho. Vinayādayo hi tayo saddā aññamaññaṃ asādhāraṇattā",
  "tika-vin01t1:268_2": "visiṭṭhā nāma, piṭakasaddo pana tehi tīhipi sādhāraṇattā avisiṭṭhoti vuccati. Mā",
  "tika-vin01t1:268_3": "piṭakasampadānenāti pāḷisampadānavasena mā gaṇhathāti vuttaṃ hoti. Kudālañca piṭakañca",
  "tika-vin01t1:268_4": "kudālapiṭakaṃ. Tattha ku vuccati pathavī, tassā dālanato vidālanato ayomayo upakaraṇaviseso",
  "tika-vin01t1:268_5": "kudālaṃ nāma, tālapaṇṇavettalatādīhi kato bhājanaviseso piṭakaṃ nāma, taṃ ādāya gahetvāti",
  "tika-vin01t1:268_6": "attho. Yathāvuttenāti “evaṃ duvidhatthenā”tiādinā vuttappakārena.",
  "tika-vin01t1:269_0": "Desanāsāsanakathābhedanti ettha kathetabbānaṃ atthānaṃ desakāyattena āṇādividhinā",
  "tika-vin01t1:269_1": "abhisajjanaṃ pabodhanaṃ desanā. Sāsitabbapuggalagatena yathāparādhādinā sāsitabbabhāvena",
  "tika-vin01t1:269_2": "anusāsanaṃ vinayanaṃ sāsanaṃ. Kathetabbassa saṃvarāsaṃvarādino atthassa kathanaṃ",
  "tika-vin01t1:269_3": "vacanapaṭibaddhatākaraṇaṃ kathāti vuccati. Tasmā desitāraṃ bhagavantamapekkhitvā",
  "tika-vin01t1:269_4": "desanā, sāsitabbapuggalavasena sāsanaṃ, kathetabbassa atthassa vasena kathāti evamettha",
  "tika-vin01t1:269_5": "desanādīnaṃ nānākaraṇaṃ veditabbaṃ. Ettha ca kiñcāpi desanādayo desetabbādinirapekkhā",
  "tika-vin01t1:269_6": "na honti, āṇādayo pana visesato desakādiadhīnāti taṃtaṃvisesayogavasena desanādīnaṃ",
  "tika-vin01t1:269_7": "bhedo vutto. Tathā hi āṇāvidhānaṃ visesato āṇārahādhīnaṃ tattha kosallayogato. Evaṃ",
  "tika-vin01t1:269_8": "vohāraparamatthavidhānāni ca vidhāyakādhīnānīti āṇādividhino desakāyattatā vuttā.",
  "tika-vin01t1:269_9": "Aparādhajjhāsayānurūpaṃ viya dhammānurūpampi sāsanaṃ visesato, tathā vinetabbapuggalāpekkhanti",
  "tika-vin01t1:269_10": "sāsitabbapuggalavasena sāsanaṃ vuttaṃ. Saṃvarāsaṃvaranāmarūpānaṃ viya viniveṭhetabbāya",
  "tika-vin01t1:269_11": "diṭṭhiyāpi kathanaṃ sati vācāvatthusmiṃ nāsatīti visesato tadadhīnanti kathetabbassa",
  "tika-vin01t1:269_12": "atthassa vasena kathā vuttā. Bhedasaddo visuṃ visuṃ yojetabbo “desanābhedaṃ sāsanabhedaṃ",
  "tika-vin01t1:269_13": "kathābhedañca yathārahaṃ paridīpaye”ti. Bhedanti ca nānattanti attho. Tesu piṭakesu",
  "tika-vin01t1:269_14": "sikkhā ca pahānāni ca gambhīrabhāvo ca sikkhāpahānagambhīrabhāvaṃ, tañca yathārahaṃ",
  "tika-vin01t1:269_15": "paridīpayeti attho. Pariyattibhedañca vibhāvayeti sambandho.",
  "tika-vin01t1:270_0": "Pariyattibhedanti ca pariyāpuṇanabhedanti attho. Yahinti yasmiṃ vinayādike piṭake.",
  "tika-vin01t1:270_1": "Yaṃ sampattiñca vipattiñca yathā pāpuṇāti, tampi sabbaṃ vibhāvayeti sambandho. Atha",
  "tika-vin01t1:270_2": "vā yaṃ pariyattibhedaṃ sampattiñca vipattiñcāpi yahiṃ yathā pāpuṇāti, tampi sabbaṃ",
  "tika-vin01t1:270_3": "vibhāvayeti yojetabbaṃ. Ettha yathāti yehi upārambhādihetupariyāpuṇanādippakārehi",
  "tika-vin01t1:270_4": "upārambhanissaraṇadhammakosakarakkhaṇahetupariyāpuṇanaṃ suppaṭipatti duppaṭipattīti",
  "tika-vin01t1:270_5": "etehi pakārehīti vuttaṃ hoti.",
  "tika-vin01t1:271_0": "Paridīpanā vibhāvanā cāti heṭṭhā vuttassa anurūpato vuttaṃ, atthato pana ekameva.",
  "tika-vin01t1:271_1": "Āṇārahenāti āṇaṃ ṭhapetuṃ arahatīti āṇāraho, bhagavā. So hi sammāsambuddhatāya mahākāruṇikatāya",
  "tika-vin01t1:271_2": "ca aviparītahitopadesakabhāvena pamāṇavacanattā āṇaṃ paṇetuṃ arahati, vohāraparamatthānampi",
  "tika-vin01t1:271_3": "sambhavato āha “āṇābāhullato”ti. Ito paresupi eseva nayo.",
  "tika-vin01t1:272_0": "Paṭhamanti vinayapiṭakaṃ. Pacurāparādhā seyyasakattherādayo. Te hi dosabāhullato",
  "tika-vin01t1:272_1": "“pacurāparādhā”ti vuttā. Pacuro bahuko bahulo aparādho doso vītikkamo yesaṃ te pacurāparādhā.",
  "tika-vin01t1:272_2": "Anekajjhāsayātiādīsu āsayova ajjhāsayo. So ca atthato diṭṭhi ñāṇañca, pabhedato pana",
  "tika-vin01t1:272_3": "catubbidhaṃ hoti. Tathā hi pubbacariyavasena āyatiṃ sati paccaye uppajjamānārahā",
  "tika-vin01t1:272_4": "sassatucchedasaṅkhātā micchādiṭṭhi saccānulomikañāṇakammassakataññāṇasaṅkhātā sammādiṭṭhi",
  "tika-vin01t1:272_5": "ca “āsayo”ti vuccati. Vuttañhetaṃ –",
  "tika-vin01t1:273": "“Sassatucchedadiṭṭhi ca, khanti cevānulomikā;",
  "tika-vin01t1:274": "Yathābhūtañca yaṃ ñāṇaṃ, etaṃ āsayasaññita”nti.",
  "tika-vin01t1:275_0": "Idañca catubbidhaṃ āsayanti ettha sattā nivasantīti āsayoti vuccati. Anusayā kāmarāgabhavarāgadiṭṭhipaṭighavicikicchāmānāvijjāvasena",
  "tika-vin01t1:275_1": "satta. Mūsikavisaṃ viya kāraṇalābhe uppajjanārahā anāgatā kilesā, atītā paccuppannā",
  "tika-vin01t1:275_2": "ca tatheva vuccanti. Na hi kālabhedena dhammānaṃ sabhāvabhedo atthīti. Cariyāti rāgacariyādikā",
  "tika-vin01t1:275_3": "cha mūlacariyā, antarabhedena anekavidhā, saṃsaggavasena pana tesaṭṭhi honti. Atha",
  "tika-vin01t1:275_4": "vā cariyāti caritaṃ, taṃ sucaritaduccaritavasena duvidhaṃ. “Adhimutti nāma ‘ajjeva",
  "tika-vin01t1:275_5": "pabbajissāmi, ajjeva arahattaṃ gaṇhissāmī’tiādinā tanninnabhāvena pavattamānaṃ sanniṭṭhāna”nti",
  "tika-vin01t1:275_6": "gaṇṭhipadesu vuttaṃ. Ācariyadhammapālattherena pana “sattānaṃ pubbacariyavasena abhirucī”ti",
  "tika-vin01t1:275_7": "vuttaṃ. Sā duvidhā hīnapaṇītabhedena. Yathānulomanti ajjhāsayādīnaṃ anurūpaṃ. Ahaṃ",
  "tika-vin01t1:275_8": "mamāti saññinoti diṭṭhimānataṇhāvasena ahaṃ mamāti evaṃ pavattasaññino. Yathādhammanti",
  "tika-vin01t1:275_9": "natthettha attā attaniyaṃ vā, kevalaṃ dhammamattametanti evaṃ dhammasabhāvānurūpanti attho.",
  "tika-vin01t1:276_0": "Saṃvarāsaṃvaroti ettha saṃvaraṇaṃ saṃvaro, kāyavācāhi avītikkamo. Mahanto saṃvaro",
  "tika-vin01t1:276_1": "asaṃvaro. Vuḍḍhiattho hi ayaṃ a-kāro yathā “asekkhā dhammā”ti, tasmā khuddako mahanto",
  "tika-vin01t1:276_2": "ca saṃvaroti attho. Diṭṭhiviniveṭhanāti diṭṭhiyā vimocanaṃ. Adhisīlasikkhādīnaṃ vibhāgo",
  "tika-vin01t1:276_3": "parato paṭhamapārājikasaṃvaṇṇanāya āvi bhavissati. Suttantapāḷiyaṃ “vivicceva kāmehī”tiādinā",
  "tika-vin01t1:276_4": "samādhidesanābāhullato “suttantapiṭake adhicittasikkhā”ti vuttaṃ. Vītikkamappahānaṃ",
  "tika-vin01t1:276_5": "kilesānanti saṃkilesadhammānaṃ kammakilesānaṃ vā yo kāyavacīdvārehi vītikkamo, tassa",
  "tika-vin01t1:276_6": "pahānaṃ. Anusayavasena santāne anuvattantā kilesā kāraṇalābhe pariyuṭṭhitāpi sīlabhedavasena",
  "tika-vin01t1:276_7": "vītikkamituṃ na labhantīti āha “vītikkamapaṭipakkhattā sīlassā”ti. Pariyuṭṭhānappahānanti",
  "tika-vin01t1:276_8": "okāsadānavasena kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ,",
  "tika-vin01t1:276_9": "tassa pahānaṃ cittasantānesu uppattivasena kilesānaṃ pariyuṭṭhānassa pahānanti vuttaṃ",
  "tika-vin01t1:276_10": "hoti. Anusayappahānanti appahīnabhāvena santāne anu anu sayanakā kāraṇalābhe uppattiarahā",
  "tika-vin01t1:276_11": "anusayā. Te pana anurūpaṃ kāraṇaṃ laddhā uppajjanārahā thāmagatā kāmarāgādayo satta",
  "tika-vin01t1:276_12": "kilesā, tesaṃ pahānaṃ anusayappahānaṃ. Te ca sabbaso ariyamaggapaññāya pahīyantīti",
  "tika-vin01t1:276_13": "āha “anusayapaṭipakkhattā paññāyā”ti.",
  "tika-vin01t1:277_0": "Tadaṅgappahānanti dīpālokeneva tamassa dānādipuññakiriyavatthugatena tena tena kusalaṅgena",
  "tika-vin01t1:277_1": "tassa tassa akusalaṅgassa pahānaṃ “tadaṅgappahāna”nti vuccati. Idha pana tena tena",
  "tika-vin01t1:277_2": "susīlyaṅgena tassa tassa dussīlyaṅgassa pahānaṃ “tadaṅgappahāna”nti veditabbaṃ. Vikkhambhanasamaucchedappahānānīti",
  "tika-vin01t1:277_3": "ettha upacārappanābhedena samādhinā pavattinivāraṇena ghaṭappahāreneva jalatale sevālassa",
  "tika-vin01t1:277_4": "tesaṃ tesaṃ nīvaraṇānaṃ dhammānaṃ vikkhambhanavasena pahānaṃ vikkhambhanappahānaṃ.",
  "tika-vin01t1:277_5": "Catunnaṃ ariyamaggānaṃ bhāvitattā taṃtaṃmaggavato santāne samudayapakkhikassa kilesagaṇassa",
  "tika-vin01t1:277_6": "accantaṃ appavattisaṅkhātasamucchedavasena pahānaṃ samucchedappahānaṃ. Duccaritasaṃkilesassa",
  "tika-vin01t1:277_7": "pahānanti kāyaduccaritādi duṭṭhu caritaṃ, kilesehi vā dūsitaṃ caritanti duccaritaṃ.",
  "tika-vin01t1:277_8": "Tadeva yattha uppannaṃ, taṃ santānaṃ sammā kileseti bādhayati upatāpeti cāti saṃkileso,",
  "tika-vin01t1:277_9": "tassa pahānaṃ, kāyavacīduccaritavasena pavattasaṃkilesassa tadaṅgavasena pahānanti",
  "tika-vin01t1:277_10": "vuttaṃ hoti. Samādhissa kāmacchandapaṭipakkhattā suttantapiṭake taṇhāsaṃkilesassa",
  "tika-vin01t1:277_11": "pahānaṃ vuttaṃ. Attādivinimuttasabhāvadhammappakāsanato abhidhammapiṭake diṭṭhisaṃkilesassa pahānaṃ vuttaṃ.",
  "tika-vin01t1:278_0": "Ekamekasmiñcetthāti etesu tīsu piṭakesu ekamekasmiṃ piṭaketi attho daṭṭhabbo. Dhammoti",
  "tika-vin01t1:278_1": "pāḷīti ettha pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttibhāvato",
  "tika-vin01t1:278_2": "buddhādīhi bhāsitattā ca pakaṭṭhānaṃ vacanappabandhānaṃ āḷīti pāḷi, pariyattidhammo.",
  "tika-vin01t1:278_3": "“Dhammoti pāḷīti ettha bhagavatā vuccamānassa atthassa vohārassa ca dīpano saddoyeva",
  "tika-vin01t1:278_4": "pāḷi nāmā”ti gaṇṭhipadesu vuttaṃ. Abhidhammaṭṭhakathāya likhite sīhaḷagaṇṭhipade",
  "tika-vin01t1:278_5": "pana idaṃ vuttaṃ – sabhāvatthassa sabhāvavohārassa ca anurūpavasena bhagavatā manasā",
  "tika-vin01t1:278_6": "vavatthāpitā paṇḍatti pāḷīti vuccati. Yadi saddoyeva pāḷi siyā, pāḷiyā desanāya ca",
  "tika-vin01t1:278_7": "nānattena bhavitabbaṃ. Manasā vavatthāpitāya ca pāḷiyā vacībhedakaraṇamattaṃ ṭhapetvā",
  "tika-vin01t1:278_8": "desanāya nānattaṃ natthi. Tathā hi desanaṃ dassentena manasā vavatthāpitāya pāḷiyā",
  "tika-vin01t1:278_9": "desanāti vacībhedakaraṇamattaṃ vinā pāḷiyā saha desanāya anaññathā vuttā. Tathā ca",
  "tika-vin01t1:278_10": "upari “desanāti paññattī”ti vuttattā desanāya anaññabhāvena pāḷiyā paṇṇattibhāvo",
  "tika-vin01t1:278_11": "kathito hoti. Apica yadi pāḷiyā aññāyeva desanā siyā, “pāḷiyā ca pāḷiatthassa ca",
  "tika-vin01t1:278_12": "desanāya ca yathābhūtāvabodho”ti vattabbaṃ siyā, evaṃ pana avatvā “pāḷiyā ca pāḷiatthassa",
  "tika-vin01t1:278_13": "ca yathābhūtāvabodho”ti vuttattā pāḷiyā desanāya ca anaññabhāvo dassito hoti. Evañca",
  "tika-vin01t1:278_14": "katvā upari “desanā nāma paññattī”ti dassentena desanāya anaññabhāvato pāḷiyā paṇṇattibhāvo kathitova hotīti.",
  "tika-vin01t1:279_0": "Ettha ca “saddoyeva pāḷi nāmā”ti imasmiṃ pakkhe dhammassapi saddasabhāvattā dhammadesanānaṃ",
  "tika-vin01t1:279_1": "ko visesoti ce? Tesaṃ tesaṃ atthānaṃ bodhakabhāvena ñāto uggahaṇādivasena ca pubbe",
  "tika-vin01t1:279_2": "vavatthāpito saddappabandho dhammo, pacchā paresaṃ avabodhanatthaṃ pavattito tadatthappakāsako",
  "tika-vin01t1:279_3": "saddo desanāti veditabbaṃ. Atha vā yathāvuttasaddasamuṭṭhāpako cittuppādo desanā",
  "tika-vin01t1:279_4": "“desīyati samuṭṭhāpīyati saddo etenā”ti katvā musāvādādayo viya. Tatthāpi hi musāvādādisamuṭṭhāpikā",
  "tika-vin01t1:279_5": "cetanā musāvādādisaddena voharīyati.",
  "tika-vin01t1:280_0": "Tīsupi cetesu ete dhammatthadesanāpaṭivedhāti ettha pāḷiattho pāḷidesanā pāḷiatthapaṭivedho",
  "tika-vin01t1:280_1": "cāti ime tayo pāḷivisayā hontīti vinayapiṭakādīnaṃ atthassa desanāya paṭivedhassa",
  "tika-vin01t1:280_2": "ca ādhārabhāvo yutto, piṭakāni pana pāḷiyoyevāti tesaṃ dhammassa ādhārabhāvo kathaṃ",
  "tika-vin01t1:280_3": "yujjeyyāti ce? Pāḷisamudāyassa avayavapāḷiyā ādhārabhāvato. Avayavassa hi samudāyo",
  "tika-vin01t1:280_4": "ādhārabhāvena vuccati yathā “rukkhe sākhā”ti. Ettha ca dhammādīnaṃ dukkhogāhabhāvato",
  "tika-vin01t1:280_5": "tehi dhammādīhi vinayādayo gambhīrāti vinayādīnampi catubbidho gambhīrabhāvo vuttoyeva,",
  "tika-vin01t1:280_6": "tasmā dhammādayo eva dukkhogāhattā gambhīrā, na vinayādayoti na codetabbametaṃ sammukhena",
  "tika-vin01t1:280_7": "visayavisayīmukhena ca vinayādīnaṃyeva gambhīrabhāvassa vuttattā. Dhammo hi vinayādayo,",
  "tika-vin01t1:280_8": "tesaṃ visayo attho, dhammatthavisayā ca desanāpaṭivedhāti. Tattha paṭivedhassa dukkarabhāvato",
  "tika-vin01t1:280_9": "dhammatthānaṃ, desanāñāṇassa dukkarabhāvato desanāya ca dukkhogāhabhāvo veditabbo.",
  "tika-vin01t1:280_10": "Paṭivedhassa pana uppādetuṃ asakkuṇeyyattā taṃvisayañāṇuppattiyā ca dukkarabhāvato",
  "tika-vin01t1:280_11": "dukkhogāhatā veditabbā. Dukkhena ogayhantīti dukkhogāhā. Ekadesena ogāhantehipi mandabuddhīhi",
  "tika-vin01t1:280_12": "patiṭṭhā laddhuṃ na sakkāti āha “alabbhaneyyapatiṭṭhā cā”ti. Ekamekasminti ekekasmiṃ",
  "tika-vin01t1:280_13": "piṭake. Etthāti etesu piṭakesu. Niddhāraṇe cetaṃ bhummavacanaṃ.",
  "tika-vin01t1:281_0": "Idāni hetuhetuphalādīnaṃ vasenapi gambhīrabhāvaṃ dassento āha “aparo nayo”tiādi.",
  "tika-vin01t1:281_1": "Hetūti paccayo. So hi attano phalaṃ dahati vidahatīti dhammoti vuccati. Dhammasaddassa",
  "tika-vin01t1:281_2": "cettha hetupariyāyatā kathaṃ viññāyatīti āha “vuttañheta”ntiādi. Nanu ca “hetumhi",
  "tika-vin01t1:281_3": "ñāṇaṃ dhammapaṭisambhidā”ti etena vacanena dhammassa hetubhāvo kathaṃ viññāyatīti",
  "tika-vin01t1:281_4": "ce? Dhammapaṭisambhidāti etassa samāsapadassa avayavapadatthaṃ dassentena “hetumhi",
  "tika-vin01t1:281_5": "ñāṇa”nti vuttattā. “Dhamme paṭisambhidā dhammapaṭisambhidā”ti ettha hi “dhamme”ti",
  "tika-vin01t1:281_6": "etassa atthaṃ dassentena “hetumhī”ti vuttaṃ, “paṭisambhidā”ti etassa atthaṃ dassentena",
  "tika-vin01t1:281_7": "“ñāṇa”nti, tasmā hetudhammasaddā ekatthā ñāṇapaṭisambhidāsaddā cāti imamatthaṃ vadantena",
  "tika-vin01t1:281_8": "sādhito dhammassa hetubhāvo. Hetuphale ñāṇaṃ atthapaṭisambhidāti etena vacanena sādhito",
  "tika-vin01t1:281_9": "atthassa hetuphalabhāvopi evameva daṭṭhabbo. Hetuno phalaṃ hetuphalaṃ. Tañca yasmā",
  "tika-vin01t1:281_10": "hetuanusārena arīyati adhigamīyati sampāpuṇīyati, tasmā atthoti vuccati.",
  "tika-vin01t1:282_0": "Yathādhammanti ettha dhammasaddo hetuṃ hetuphalañca sabbaṃ saṅgaṇhāti. Sabhāvavācako",
  "tika-vin01t1:282_1": "hesa dhammasaddo, na pariyattihetubhāvavācako, tasmā yathādhammanti yo yo avijjādisaṅkhārādidhammo,",
  "tika-vin01t1:282_2": "tasmiṃ tasminti attho. Dhammānurūpaṃ vā yathādhammaṃ. Desanāpi hi paṭivedho viya",
  "tika-vin01t1:282_3": "aviparītavisayavibhāvanato dhammānurūpaṃ pavattati, tatoyeva ca aviparītābhilāpoti",
  "tika-vin01t1:282_4": "vuccati. Dhammābhilāpoti atthabyañjanako aviparītābhilāpo. Ettha ca abhilappatīti",
  "tika-vin01t1:282_5": "abhilāpoti saddo vuccati. Etena “tatra dhammaniruttābhilāpe ñāṇaṃ niruttipaṭisambhidā”ti",
  "tika-vin01t1:282_6": "ettha vuttaṃ dhammaniruttiṃ dasseti saddasabhāvattā desanāya. Tathā hi niruttipaṭisambhidāya",
  "tika-vin01t1:282_7": "parittārammaṇādibhāvo paṭisambhidāvibhaṅgapāḷiyaṃ vutto. Aṭṭhakathāyañca “taṃ sabhāvaniruttiṃ",
  "tika-vin01t1:282_8": "saddaṃ ārammaṇaṃ katvā”tiādinā saddārammaṇatā dassitā. Tathā hi imassa atthassa ayaṃ",
  "tika-vin01t1:282_9": "saddo vācakoti vacanavacanatthe vavatthapetvā taṃtaṃvacanatthavibhāvanavasena pavattito",
  "tika-vin01t1:282_10": "saddo desanāti vuccati. Adhippāyoti etena “desanāti paññattī”ti etaṃ vacanaṃ dhammaniruttābhilāpaṃ",
  "tika-vin01t1:282_11": "sandhāya vuttaṃ, na tato vinimuttaṃ paññattiṃ sandhāyāti adhippāyaṃ dasseti. Desīyati",
  "tika-vin01t1:282_12": "attho etenāti hi desanā, pakārena ñāpīyati etena, pakārato ñāpetīti vā paññattīti",
  "tika-vin01t1:282_13": "dhammaniruttābhilāpo vuccati. Evaṃ “desanā nāma saddo”ti imasmiṃ pakkhe ayamattho",
  "tika-vin01t1:282_14": "veditabbo. “Desanāti paññattī”ti ettha paññattivādino pana evaṃ vadanti – kiñcāpi",
  "tika-vin01t1:282_15": "“dhammābhilāpo”ti ettha abhilappatīti abhilāpoti saddo vuccati, na paṇṇatti, tathāpi",
  "tika-vin01t1:282_16": "sadde vuccamāne tadanurūpaṃ vohāraṃ gahetvā tena vohārena dīpitassa atthassa jānanato",
  "tika-vin01t1:282_17": "sadde kathite tadanurūpā paṇṇattipi kāraṇūpacārena kathitāyeva hoti. Atha vā “dhammābhilāpoti",
  "tika-vin01t1:282_18": "attho”ti avatvā “dhammābhilāpoti adhippāyo”ti vuttattā desanā nāma saddo na hotīti dīpitamevāti.",
  "tika-vin01t1:283_0": "Idāni paṭivedhaṃ niddisanto āha “paṭivedhoti abhisamayo”ti. Paṭivijjhatīti ñāṇaṃ",
  "tika-vin01t1:283_1": "paṭivedhoti vuccati. Paṭivijjhanti etenāti vā paṭivedho, abhisametīti abhisamayo,",
  "tika-vin01t1:283_2": "abhisamenti etenāti vā abhisamayo. Idāni abhisamayappabhedato abhisamayappakārato",
  "tika-vin01t1:283_3": "ārammaṇato sabhāvato ca pākaṭaṃ kātuṃ “so ca lokiyalokuttaro”tiādimāha. Visayato",
  "tika-vin01t1:283_4": "asammohato ca avabodhoti sambandho. Tattha visayato atthādianurūpaṃ dhammādīsu avabodho",
  "tika-vin01t1:283_5": "nāma avijjādidhammārammaṇo saṅkhārādiatthārammaṇo tadubhayapaññāpanārammaṇo lokiyo",
  "tika-vin01t1:283_6": "avabodho. Asammohato atthādianurūpaṃ dhammādīsu avabodho pana nibbānārammaṇo maggayutto",
  "tika-vin01t1:283_7": "yathāvuttadhammatthapaññattīsu sammohaviddhaṃsano lokuttaro abhisamayo. Tathā hi",
  "tika-vin01t1:283_8": "“ayaṃ hetu, idamassa phalaṃ, ayaṃ tadubhayānurūpo vohāro”ti evaṃ ārammaṇakaraṇavasena",
  "tika-vin01t1:283_9": "lokiyañāṇaṃ visayato paṭivijjhati, lokuttarañāṇaṃ pana hetuhetuphalādīsu sammohassa",
  "tika-vin01t1:283_10": "maggañāṇena samucchinnattā asammohato paṭivijjhati. Atthānurūpaṃ dhammesūti avijjā",
  "tika-vin01t1:283_11": "hetu, saṅkhārā hetusamuppannā, saṅkhāre uppādeti avijjāti evaṃ kāriyānurūpaṃ kāraṇesūti",
  "tika-vin01t1:283_12": "attho. Atha vā puññābhisaṅkhāraapuññābhisaṅkhāraāneñjābhisaṅkhāresu tīsu apuññābhisaṅkhārassa",
  "tika-vin01t1:283_13": "sampayuttaavijjā paccayo, itaresaṃ yathānurūpantiādinā kāriyānurūpaṃ kāraṇesu paṭivedhoti",
  "tika-vin01t1:283_14": "attho. Dhammānurūpaṃ atthesūti “avijjāpaccayā saṅkhārā”tiādinā kāraṇānurūpaṃ kāriyesu",
  "tika-vin01t1:283_15": "avabodhoti attho. Paññattipathānurūpaṃ paññattīsūti paññattiyā vuccamānadhammānurūpaṃ",
  "tika-vin01t1:283_16": "paṇṇattīsu avabodhoti attho.",
  "tika-vin01t1:284_0": "Yathāvuttehi dhammādīhi piṭakānaṃ gambhīrabhāvaṃ dassetuṃ “idāni yasmā etesu piṭakesū”tiādimāha.",
  "tika-vin01t1:284_1": "Dhammajātanti kāraṇappabhedo kāraṇameva vā. Atthajātanti kāriyappabhedo kāriyameva",
  "tika-vin01t1:284_2": "vā. Yā cāyaṃ desanāti sambandho. Yo cetthāti etāsu taṃtaṃpiṭakagatāsu dhammatthadesanāsu",
  "tika-vin01t1:284_3": "yo paṭivedhoti attho. Dukkhogāhanti ettha avijjāsaṅkhārādīnaṃ dhammatthānaṃ duppaṭivijjhatāya",
  "tika-vin01t1:284_4": "dukkhogāhatā. Tesaṃ paññāpanassa dukkarabhāvato desanāya paṭivedhanasaṅkhātassa paṭivedhassa",
  "tika-vin01t1:284_5": "ca uppādanavisayīkaraṇānaṃ asakkuṇeyyatāya dukkhogāhatā veditabbā. Evampīti pisaddo",
  "tika-vin01t1:284_6": "pubbe vuttappakārantaraṃ sampiṇḍeti. Etthāti etesu tīsu piṭakesu. Vuttatthāti vutto",
  "tika-vin01t1:284_7": "saṃvaṇṇito attho assāti vuttatthā.",
  "tika-vin01t1:285_0": "Tīsu piṭakesūti ettha “ekekasmi”nti adhikārato pakaraṇato vā veditabbaṃ. Pariyattibhedoti",
  "tika-vin01t1:285_1": "pariyāpuṇanaṃ pariyatti. Pariyāpuṇanavācako hettha pariyattisaddo, na pāḷipariyāyo,",
  "tika-vin01t1:285_2": "tasmā evamettha attho daṭṭhabbo “tīsu piṭakesu ekekasmiṃ pariyāpuṇanappakāro daṭṭhabbo",
  "tika-vin01t1:285_3": "ñātabbo”ti. Tatoyeva ca “pariyattiyo pariyāpuṇanappakārā”ti tīsupi gaṇṭhipadesu vuttaṃ.",
  "tika-vin01t1:285_4": "Atha vā tīhi pakārehi pariyāpuṇitabbā pāḷiyo eva pariyattīti vuccanti, tatoyeva ca",
  "tika-vin01t1:285_5": "“pariyattiyo pāḷikkamā”ti abhidhammaṭṭhakathāya likhite sīhaḷagaṇṭhipade vuttaṃ.",
  "tika-vin01t1:285_6": "Evampi hi alagaddūpamāpariyāpuṇanayogato alagaddūpamā pariyattīti pāḷipi sakkā vattuṃ,",
  "tika-vin01t1:285_7": "evañca katvā “duggahitā upārambhādihetu pariyāpuṭā alagaddūpamā”ti parato niddesavacanampi",
  "tika-vin01t1:285_8": "upapannaṃ hoti. Tattha hi pāḷiyeva duggahitā pariyāpuṭāti vattuṃ vaṭṭati. Alagaddūpamāti",
  "tika-vin01t1:285_9": "alagaddo alagaddaggahaṇaṃ upamā etissāti alagaddūpamā. Alagaddassa gahaṇañhettha",
  "tika-vin01t1:285_10": "alagaddasaddena vuttanti daṭṭhabbaṃ. “Āpūpiko”ti ettha apūpasaddena apūpakhādanaṃ",
  "tika-vin01t1:285_11": "viya alagaddaggahaṇena gahitapariyatti upamīyati, na pana alagaddena. “Alagaddaggahaṇūpamā”ti",
  "tika-vin01t1:285_12": "vā vattabbe majjhepadalopaṃ katvā “alagaddūpamā”ti vuttaṃ “oṭṭhamukho”tiādīsu viya.",
  "tika-vin01t1:285_13": "Alagaddoti cettha āsīviso vuccati. Gadoti hi visassa nāmaṃ. Tañca tassa alaṃ paripuṇṇaṃ",
  "tika-vin01t1:285_14": "atthi, tasmā alaṃ pariyatto paripuṇṇo gado assāti anunāsikalopaṃ dakārāgamañca katvā",
  "tika-vin01t1:285_15": "“alagaddo”ti vuccati. Atha vā alaṃ jīvitaharaṇe samattho gado assāti alagaddo. Nissaraṇatthāti",
  "tika-vin01t1:285_16": "vaṭṭadukkhato nissaraṇaṃ attho payojanaṃ etissāti nissaraṇatthā. Bhaṇḍāgārikapariyattīti",
  "tika-vin01t1:285_17": "ettha bhaṇḍāgāre niyutto bhaṇḍāgāriko, bhaṇḍāgāriko viya bhaṇḍāgāriko, dhammaratanānupālako.",
  "tika-vin01t1:285_18": "Aññaṃ atthaṃ anapekkhitvā bhaṇḍāgārikasseva sato pariyatti bhaṇḍāgārikapariyatti.",
  "tika-vin01t1:286_0": "Duggahitāti duṭṭhu gahitā. Duggahitabhāvameva vibhāvento āha “upārambhādihetu pariyāpuṭā”ti,",
  "tika-vin01t1:286_1": "upārambhā itivādappamokkhādihetu uggahitāti attho. Lābhasakkārādihetu pariyāpuṇanampi",
  "tika-vin01t1:286_2": "ettheva saṅgahitanti daṭṭhabbaṃ. Vuttañhetaṃ alagaddasuttaṭṭhakathāyaṃ –",
  "tika-vin01t1:287_0": "“Yo hi buddhavacanaṃ ‘evaṃ cīvarādīni vā labhissāmi, catuparisamajjhe vā maṃ jānissantī’ti",
  "tika-vin01t1:287_1": "lābhasakkārādihetu pariyāpuṇāti, tassa sā pariyatti alagaddapariyatti nāma. Evaṃ",
  "tika-vin01t1:287_2": "pariyāpuṇanato hi buddhavacanaṃ apariyāpuṇitvā niddokkamanaṃ varatara”nti.",
  "tika-vin01t1:288_0": "Nanu ca alagaddaggahaṇūpamā pariyatti alagaddūpamāti vuccati, evañca sati suggahitāpi",
  "tika-vin01t1:288_1": "pariyatti alagaddūpamāti vattuṃ vaṭṭati tatthāpi alagaddaggahaṇassa upamābhāvena",
  "tika-vin01t1:288_2": "pāḷiyaṃ vuttattā. Vuttañhetaṃ –",
  "tika-vin01t1:289_0": "“Seyyathāpi, bhikkhave, puriso alagaddatthiko alagaddagavesī alagaddapariyesanaṃ",
  "tika-vin01t1:289_1": "caramāno, so passeyya mahantaṃ alagaddaṃ, tamenaṃ ajapadena daṇḍena suniggahitaṃ",
  "tika-vin01t1:289_2": "niggaṇheyya, ajapadena daṇḍena suniggahitaṃ niggahetvā gīvāya suggahitaṃ gaṇheyya.",
  "tika-vin01t1:289_3": "Kiñcāpi so, bhikkhave, alagaddo tassa purisassa hatthaṃ vā bāhaṃ vā aññataraṃ vā",
  "tika-vin01t1:289_4": "aṅgapaccaṅgaṃ bhogehi paliveṭheyya, atha kho so neva tatonidānaṃ maraṇaṃ vā nigaccheyya",
  "tika-vin01t1:289_5": "maraṇattaṃ vā dukkhaṃ. Taṃ kissa hetu, suggahitattā, bhikkhave, alagaddassa, evameva",
  "tika-vin01t1:289_6": "kho, bhikkhave, idhekacce kulaputtā dhammaṃ pariyāpuṇanti suttaṃ geyya”ntiādi.",
  "tika-vin01t1:290_0": "Tasmā idha duggahitā eva pariyatti alagaddūpamāti ayaṃ viseso kuto viññāyati, yena",
  "tika-vin01t1:290_1": "duggahitā upārambhādihetu pariyāpuṭā alagaddūpamāti vuccatīti? Saccametaṃ, idaṃ pana",
  "tika-vin01t1:290_2": "pārisesañāyena vuttanti daṭṭhabbaṃ. Tathā hi nissaraṇatthabhaṇḍāgārikapariyattīnaṃ",
  "tika-vin01t1:290_3": "visuṃ gahitattā pārisesato alagaddassa duggahaṇūpamā pariyatti alagaddūpamāti viññāyati.",
  "tika-vin01t1:290_4": "Suggahaṇūpamā hi pariyatti nissaraṇatthā vā hoti bhaṇḍāgārikapariyatti vā, tasmā",
  "tika-vin01t1:290_5": "suvuttametaṃ “duggahitā upārambhādihetu pariyāpuṭā alagaddūpamā”ti. Yaṃ sandhāyāti",
  "tika-vin01t1:290_6": "yaṃ pariyattiduggahaṇaṃ sandhāya. Vuttanti alagaddasutte vuttaṃ.",
  "tika-vin01t1:291_0": "Alagaddatthikoti āsīvisatthiko. Alagaddaṃ gavesati pariyesati sīlenāti alagaddagavesī.",
  "tika-vin01t1:291_1": "Alagaddapariyesanaṃ caramānoti alagaddapariyesanatthaṃ caramāno. Bhogeti sarīre.",
  "tika-vin01t1:291_2": "Hatthe vā bāhāya vāti ettha maṇibandhako yāva agganakhā “hattho”ti veditabbo, saddhiṃ",
  "tika-vin01t1:291_3": "aggabāhāya avasesā “bāhā”ti. Katthaci pana “kapparato paṭṭhāyapi yāva agganakhā hattho”ti",
  "tika-vin01t1:291_4": "vuccati. Aññatarasmiṃ vā aṅgapaccaṅgeti vuttalakkhaṇaṃ hatthañca bāhañca ṭhapetvā",
  "tika-vin01t1:291_5": "avasesaṃ sarīraṃ “aṅgapaccaṅga”nti veditabbaṃ. Tatonidānanti taṃnidānaṃ, taṃkāraṇāti",
  "tika-vin01t1:291_6": "vuttaṃ hoti. Purimapade hi vibhattialopaṃ katvā niddeso. Taṃ hatthādīsu ḍaṃsanaṃ",
  "tika-vin01t1:291_7": "nidānaṃ kāraṇaṃ etassāti taṃnidānanti hi vattabbe “tatonidāna”nti purimapade paccatte",
  "tika-vin01t1:291_8": "nissakkavacanaṃ katvā tassa ca lopaṃ akatvā niddeso. Taṃ kissa hetūti yaṃ vuttaṃ",
  "tika-vin01t1:291_9": "hatthādīsu ḍaṃsanaṃ taṃnidānañca maraṇādiupagamanaṃ, taṃ kissa hetu kena kāraṇenāti",
  "tika-vin01t1:291_10": "ce. Idhāti imasmiṃ sāsane. Ekacce moghapurisāti ekacce tucchapurisā. Dhammanti pāḷidhammaṃ.",
  "tika-vin01t1:291_11": "Pariyāpuṇantīti uggaṇhantīti attho, sajjhāyanti ceva vācuggatā karontā dhārenti cāti",
  "tika-vin01t1:291_12": "vuttaṃ hoti. Atthanti yathābhūtaṃ bhāsitatthaṃ payojanatthañca. Na upaparikkhantīti",
  "tika-vin01t1:291_13": "na pariggaṇhanti na vicārenti. Idaṃ vuttaṃ hoti – “imasmiṃ ṭhāne sīlaṃ kathitaṃ,",
  "tika-vin01t1:291_14": "idha samādhi, idha paññā kathitā, mayañca taṃ pūressāmā”ti evaṃ bhāsitatthaṃ payojanatthañca",
  "tika-vin01t1:291_15": "“sīlaṃ samādhissa kāraṇaṃ, samādhi vipassanāyā”tiādinā na pariggaṇhantīti. Anupaparikkhatanti",
  "tika-vin01t1:291_16": "anupaparikkhantānaṃ. Na nijjhānaṃ khamantīti nijjhānapaññaṃ nakkhamanti, nijjhāyitvā",
  "tika-vin01t1:291_17": "paññāya disvā rocetvā gahetabbā na hontīti adhippāyo. Tena imamatthaṃ dīpeti “tesaṃ",
  "tika-vin01t1:291_18": "paññāya atthaṃ anupaparikkhantānaṃ te dhammā na upaṭṭhahanti, ‘imasmiṃ ṭhāne sīlaṃ,",
  "tika-vin01t1:291_19": "samādhi, vipassanā, maggo, phalaṃ, vaṭṭaṃ, vivaṭṭaṃ kathita’nti evaṃ jānituṃ na sakkā hontī”ti.",
  "tika-vin01t1:292_0": "Te upārambhānisaṃsā cevāti te paresaṃ vāde dosāropanānisaṃsā hutvā pariyāpuṇantīti",
  "tika-vin01t1:292_1": "attho. Itivādappamokkhānisaṃsā cāti iti evaṃ etāya pariyattiyā vādappamokkhānisaṃsā,",
  "tika-vin01t1:292_2": "attano upari parehi āropitavādassa niggahassa pamokkhappayojanā hutvā dhammaṃ pariyāpuṇantīti",
  "tika-vin01t1:292_3": "attho. Idaṃ vuttaṃ hoti – parehi sakavāde dose āropite taṃ dosaṃ evañca evañca mocessāmāti",
  "tika-vin01t1:292_4": "iminā ca kāraṇena pariyāpuṇantīti. Atha vā so so vādo itivādo, itivādassa pamokkho",
  "tika-vin01t1:292_5": "itivādappamokkho, itivādappamokkho ānisaṃso etesanti itivādappamokkhānisaṃsā, taṃtaṃvādappamocanānisaṃsā",
  "tika-vin01t1:292_6": "cāti attho. Yassa catthāya dhammaṃ pariyāpuṇantīti yassa ca sīlādipūraṇassa maggaphalanibbānassa",
  "tika-vin01t1:292_7": "vā atthāya imasmiṃ sāsane kulaputtā dhammaṃ pariyāpuṇanti. Tañcassa atthaṃ nānubhontīti",
  "tika-vin01t1:292_8": "tañca assa dhammassa sīlādiparipūraṇasaṅkhātaṃ atthaṃ ete duggahitagāhino nānubhonti na vindanti.",
  "tika-vin01t1:293_0": "Atha vā yassa upārambhassa itivādappamokkhassa vā atthāya ye moghapurisā dhammaṃ",
  "tika-vin01t1:293_1": "pariyāpuṇanti, te parehi “ayamattho na hotī”ti vutte duggahitattāyeva soyevatthoti",
  "tika-vin01t1:293_2": "paṭipādanakkhamā na hontīti parassa vāde upārambhaṃ āropetuṃ attano vādā taṃ mocetuñca",
  "tika-vin01t1:293_3": "asakkontāpi taṃ atthaṃ nānubhontiyevāti evamattho daṭṭhabbo. Dīgharattaṃ ahitāya",
  "tika-vin01t1:293_4": "dukkhāya saṃvattantīti tesaṃ te dhammā duggahitattā upārambhamānadappamakkhapalāsādihetubhāvena",
  "tika-vin01t1:293_5": "dīgharattaṃ ahitāya dukkhāya saṃvattanti. Ettha hi kāraṇe phalavohārena “te dhammā",
  "tika-vin01t1:293_6": "ahitāya dukkhāya saṃvattantī”ti vuttaṃ. Tathā hi kiñcāpi na te dhammā ahitāya dukkhāya",
  "tika-vin01t1:293_7": "saṃvattanti, tathāpi vuttanayena pariyāpuṇantānaṃ sajjhāyakāle vivādasamaye ca taṃmūlakānaṃ",
  "tika-vin01t1:293_8": "upārambhādīnaṃ anekesaṃ akusalānaṃ uppattisabbhāvato “te dhammā ahitāya dukkhāya",
  "tika-vin01t1:293_9": "saṃvattantī”ti kāraṇe phalavohārena vuttaṃ. Taṃ kissa hetūti ettha tanti yathāvuttassatthassa",
  "tika-vin01t1:293_10": "anabhisambhuṇanaṃ tesañca dhammānaṃ ahitāya dukkhāya saṃvattanaṃ parāmasati.",
  "tika-vin01t1:294_0": "Sīlakkhandhādipāripūriṃyevāti ettha ādisaddena samādhivipassanādīnaṃ saṅgaho veditabbo.",
  "tika-vin01t1:294_1": "Yo hi buddhavacanaṃ uggaṇhitvā sīlassa āgataṭṭhāne sīlaṃ pūretvā samādhino āgataṭṭhāne",
  "tika-vin01t1:294_2": "samādhigabbhaṃ gaṇhāpetvā vipassanāya āgataṭṭhāne vipassanaṃ paṭṭhapetvā maggaphalānaṃ",
  "tika-vin01t1:294_3": "āgataṭṭhāne maggaṃ bhāvessāmi, phalaṃ sacchikarissāmīti uggaṇhāti, tasseva sā pariyatti",
  "tika-vin01t1:294_4": "nissaraṇatthā nāma hoti. Yaṃ sandhāya vuttanti yaṃ pariyattisuggahaṇaṃ sandhāya alagaddasutte",
  "tika-vin01t1:294_5": "vuttaṃ. Dīgharattaṃ hitāya sukhāya saṃvattantīti sīlādīnaṃ āgataṭṭhāne sīlādīni pūrentānampi",
  "tika-vin01t1:294_6": "arahattaṃ patvā parisamajjhe dhammaṃ desetvā dhammadesanāya pasannehi upanīte cattāro",
  "tika-vin01t1:294_7": "paccaye paribhuñjantānampi paresaṃ vāde sahadhammena upārambhaṃ āropentānampi sakavādato",
  "tika-vin01t1:294_8": "dosaṃ harantānampi dīgharattaṃ hitāya sukhāya saṃvattanti. Tathā hi na kevalaṃ suggahitapariyattiṃ",
  "tika-vin01t1:294_9": "nissāya maggabhāvanāphalasacchikiriyādīneva, paravādaniggahasakavādapatiṭṭhāpanānipi",
  "tika-vin01t1:294_10": "ijjhanti. Tathā ca vuttaṃ “uppannaṃ parappavādaṃ sahadhammena suniggahitaṃ niggahetvā”tiādi.",
  "tika-vin01t1:295_0": "Pariññātakkhandhoti dukkhaparijānanena pariññātakkhandho. Pahīnakilesoti samudayappahānena",
  "tika-vin01t1:295_1": "pahīnakileso. Paṭividdhākuppoti paṭividdhaarahattaphalo. Na kuppatīti akuppanti hi",
  "tika-vin01t1:295_2": "arahattaphalassetaṃ nāmaṃ. Satipi hi catunnaṃ maggānaṃ catunnañca phalānaṃ akuppasabhāve",
  "tika-vin01t1:295_3": "sattannaṃ sekkhānaṃ sakasakanāmapariccāgena uparūpari nāmantarappattito tesaṃ maggaphalāni",
  "tika-vin01t1:295_4": "“akuppānī”ti na vuccanti, arahā pana sabbadāpi arahāyeva nāmāti tasseva phalaṃ “akuppa”nti",
  "tika-vin01t1:295_5": "vuttaṃ. Iminā ca imamatthaṃ dasseti “khīṇāsavasseva pariyatti bhaṇḍāgārikapariyatti",
  "tika-vin01t1:295_6": "nāmā”ti. Tassa hi apariññātaṃ appahīnaṃ abhāvitaṃ asacchikataṃ vā natthi, tasmā buddhavacanaṃ",
  "tika-vin01t1:295_7": "pariyāpuṇanto tantidhārako paveṇīpālako vaṃsānurakkhako ca hutvā uggaṇhāti. Tenevāha",
  "tika-vin01t1:295_8": "“paveṇīpālanatthāyā”tiādi. Tattha paveṇīti dhammasantati, dhammassa avicchedena pavattīti",
  "tika-vin01t1:295_9": "attho. Vaṃsānurakkhaṇatthāyāti buddhassa bhagavato vaṃsānurakkhaṇatthaṃ. Tassa vaṃsopi",
  "tika-vin01t1:295_10": "atthato paveṇīyevāti veditabbaṃ.",
  "tika-vin01t1:296_0": "Nanu ca yadi paveṇīpālanatthāya buddhavacanassa pariyāpuṇanaṃ bhaṇḍāgārikapariyatti,",
  "tika-vin01t1:296_1": "kasmā “khīṇāsavo”ti visesetvā vuttaṃ. Ekaccassa puthujjanassapi hi ayaṃ nayo labbhati.",
  "tika-vin01t1:296_2": "Tathā hi ekacco bhikkhu chātakabhayādīsu ganthadharesu ekasmiṃ ṭhāne vasituṃ asakkontesu",
  "tika-vin01t1:296_3": "sayaṃ bhikkhācārena akilamamāno atimadhuraṃ buddhavacanaṃ mā nassatu, tantiṃ dhāressāmi,",
  "tika-vin01t1:296_4": "vaṃsaṃ ṭhapessāmi, paveṇiṃ pālessāmīti pariyāpuṇāti, tasmā tassapi pariyatti bhaṇḍāgārikapariyatti",
  "tika-vin01t1:296_5": "nāma kasmā na hotīti? Vuccate – evaṃ santepi puthujjanassa pariyatti bhaṇḍāgārikapariyatti",
  "tika-vin01t1:296_6": "nāma na hoti. Kiñcāpi hi puthujjano “paveṇiṃ pālessāmī”ti ajjhāsayena pariyāpuṇāti,",
  "tika-vin01t1:296_7": "attano pana bhavakantārato anittiṇṇattā tassa pariyatti nissaraṇapariyatti nāma hoti,",
  "tika-vin01t1:296_8": "tasmā puthujjanassa pariyatti alagaddūpamā vā hoti nissaraṇatthā vā, sattannaṃ sekkhānaṃ",
  "tika-vin01t1:296_9": "nissaraṇatthāva, khīṇāsavānaṃ bhaṇḍāgārikapariyattiyevāti veditabbaṃ. Khīṇāsavo ca",
  "tika-vin01t1:296_10": "bhaṇḍāgārikasadisattā bhaṇḍāgārikoti vuccati. Yathā hi bhaṇḍāgāriko alaṅkārabhaṇḍaṃ",
  "tika-vin01t1:296_11": "paṭisāmetvā pasādhanakāle tadupiyaṃ alaṅkārabhaṇḍaṃ rañño upanāmetvā alaṅkaroti,",
  "tika-vin01t1:296_12": "evaṃ khīṇāsavopi dhammaratanabhaṇḍaṃ sampaṭicchitvā mokkhādhigamassa bhabbarūpe sahetuke",
  "tika-vin01t1:296_13": "satte passitvā tadanurūpaṃ dhammadesanaṃ vaḍḍhetvā maggaṅgabojjhaṅgādisaṅkhātena",
  "tika-vin01t1:296_14": "lokuttarena alaṅkārena alaṅkarotīti bhaṇḍāgārikoti vuccati.",
  "tika-vin01t1:297_0": "Evaṃ tisso pariyattiyo vibhajitvā idāni tīsupi piṭakesu yathārahaṃ sampattivipattiyo",
  "tika-vin01t1:297_1": "vitthāretvā dassento āha “vinaye panā”tiādi. Sīlasampattiṃ nissāya tisso vijjā pāpuṇātītiādīsu",
  "tika-vin01t1:297_2": "yasmā sīlaṃ visujjhamānaṃ satisampajaññabalena kammassakataññāṇabalena ca saṃkilesamalato",
  "tika-vin01t1:297_3": "visujjhati, pāripūriñca gacchati, tasmā sīlasampadā sijjhamānā upanissayasampattibhāvena",
  "tika-vin01t1:297_4": "satibalaṃ ñāṇabalañca paccupaṭṭhapetīti tassā vijjattayūpanissayatā veditabbā sabhāgahetusampadānato.",
  "tika-vin01t1:297_5": "Satibalena hi pubbenivāsavijjāsiddhi, sampajaññena sabbakiccesu sudiṭṭhakāritāparicayena",
  "tika-vin01t1:297_6": "cutūpapātañāṇānubaddhāya dutiyavijjāya siddhi, vītikkamābhāvena saṃkilesappahānasabbhāvato",
  "tika-vin01t1:297_7": "vivaṭṭūpanissayatāvasena ajjhāsayasuddhiyā tatiyavijjāsiddhi. Puretarasiddhānaṃ samādhipaññānaṃ",
  "tika-vin01t1:297_8": "pāripūriṃ vinā sīlassa āsavakkhayañāṇūpanissayatā sukkhavipassakakhīṇāsavehi dīpetabbā.",
  "tika-vin01t1:297_9": "“Samāhito yathābhūtaṃ pajānātī”ti vacanato samādhisampadā chaḷabhiññatāya upanissayo.",
  "tika-vin01t1:297_10": "“Yogā ve jāyati bhūrī”ti vacanato pubbayogena garuvāsadesabhāsākosallauggahaṇaparipucchādīhi",
  "tika-vin01t1:297_11": "ca paribhāvitā paññāsampatti paṭisambhidāppabhedassa upanissayo. Ettha ca “sīlasampattiṃ",
  "tika-vin01t1:297_12": "nissāyā”ti vuttattā yassa samādhivijambhanabhūtā anavasesā cha abhiññā na ijjhanti,",
  "tika-vin01t1:297_13": "tassa ukkaṭṭhaparicchedavasena na samādhisampadā atthīti satipi vijjānaṃ abhiññekadesabhāve",
  "tika-vin01t1:297_14": "sīlasampattisamudāgatā eva tisso vijjā gahitā. Yathā hi paññāsampattisamudāgatā catasso",
  "tika-vin01t1:297_15": "paṭisambhidā upanissayasampannassa maggeneva ijjhanti maggakkhaṇe eva tāsaṃ paṭilabhitabbato.",
  "tika-vin01t1:297_16": "Evaṃ sīlasampattisamudāgatā tisso vijjā samādhisampattisamudāgatā ca cha abhiññā",
  "tika-vin01t1:297_17": "upanissayasampannassa maggeneva ijjhantīti maggādhigameneva tāsaṃ adhigamo veditabbo.",
  "tika-vin01t1:297_18": "Paccekabuddhānaṃ sammāsambuddhānañca paccekabodhisammāsambodhidhammasamadhigamasadisā",
  "tika-vin01t1:297_19": "hi imesaṃ ariyānaṃ ime visesādhigamāti.",
  "tika-vin01t1:298_0": "Tāsaṃyeva ca tattha pabhedavacanatoti ettha tāsaṃyevāti avadhāraṇaṃ pāpuṇitabbānaṃ",
  "tika-vin01t1:298_1": "chaḷabhiññācatupaṭisambhidānaṃ vinaye pabhedavacanābhāvaṃ sandhāya vuttaṃ. Verañjakaṇḍe",
  "tika-vin01t1:298_2": "hi tisso vijjāva vibhattāti. Dutiye tāsaṃyevāti avadhāraṇaṃ catasso paṭisambhidā",
  "tika-vin01t1:298_3": "apekkhitvā kataṃ, na tisso vijjā. Tā hi chasu abhiññāsu antogadhattā sutte vibhattāyevāti.",
  "tika-vin01t1:298_4": "Tāsañcāti ettha ca-saddena sesānampi tattha atthibhāvaṃ dīpeti. Abhidhammapiṭake",
  "tika-vin01t1:298_5": "hi tisso vijjā cha abhiññā catasso ca paṭisambhidā vuttāyeva. Paṭisambhidānaṃ pana",
  "tika-vin01t1:298_6": "aññattha pabhedavacanābhāvaṃ tattheva ca sammā vibhattabhāvaṃ dīpetukāmo heṭṭhā vuttanayena",
  "tika-vin01t1:298_7": "avadhāraṇaṃ akatvā “tatthevā”ti parivattetvā avadhāraṇaṃ ṭhapesi.",
  "tika-vin01t1:299_0": "Idāni “vinaye duppaṭipanno ‘mudukānaṃ attharaṇādīnaṃ samphasso viya itthisamphassopi",
  "tika-vin01t1:299_1": "vaṭṭatī’ti methunavītikkame dosaṃ adisvā sīlavipattiṃ pāpuṇātī”ti dassento āha “vinaye",
  "tika-vin01t1:299_2": "pana duppaṭipanno”tiādi. Tattha sukho samphasso etesanti sukhasamphassāni, attharaṇapāvuraṇādīni.",
  "tika-vin01t1:299_3": "Upādinnaphasso itthiphasso, methunadhammoti vuttaṃ hoti. Vuttampi hetanti ariṭṭhena",
  "tika-vin01t1:299_4": "bhikkhunā vuttaṃ. So hi bahussuto dhammakathiko kammakilesavipākaupavādaāṇāvītikkamavasena",
  "tika-vin01t1:299_5": "pañcavidhesu antarāyikesu sesantarāyike jānāti, vinaye pana akovidattā paṇṇattivītikkamantarāyike",
  "tika-vin01t1:299_6": "na jānāti, tasmā rahogato evaṃ cintesi “ime agārikā pañca kāmaguṇe paribhuñjantā",
  "tika-vin01t1:299_7": "sotāpannāpi sakadāgāminopi anāgāminopi honti. Bhikkhūpi manāpikāni cakkhuviññeyyāni",
  "tika-vin01t1:299_8": "rūpāni passanti…pe… kāyaviññeyye phoṭṭhabbe phusanti, mudukāni attharaṇapāvuraṇādīni",
  "tika-vin01t1:299_9": "paribhuñjanti, etaṃ sabbaṃ vaṭṭati, kasmā itthīnaṃyeva rūpasaddagandharasaphoṭṭhabbā",
  "tika-vin01t1:299_10": "na vaṭṭanti, etepi vaṭṭantī”ti anavajjena paccayaparibhuñjanarasena sāvajjakāmaguṇaparibhogarasaṃ",
  "tika-vin01t1:299_11": "saṃsanditvā sacchandarāgaparibhogañca nicchandarāgaparibhogañca ekaṃ katvā thūlavākehi",
  "tika-vin01t1:299_12": "saddhiṃ atisukhumasuttaṃ ghaṭento viya sāsapena saddhiṃ sineruno sadisataṃ upasaṃharanto",
  "tika-vin01t1:299_13": "viya pāpakaṃ diṭṭhigataṃ uppādetvā “kiṃ bhagavatā mahāsamuddaṃ bandhantena viya mahatā",
  "tika-vin01t1:299_14": "ussāhena paṭhamapārājikaṃ paññattaṃ, natthi ettha doso”ti sabbaññutaññāṇena saddhiṃ",
  "tika-vin01t1:299_15": "paṭivirujjhanto vesārajjañāṇaṃ paṭibāhanto ariyamagge khāṇukaṇṭakādīni pakkhipanto",
  "tika-vin01t1:299_16": "“methunadhamme doso natthī”ti jinassa āṇācakke pahāramadāsi. Tenāha “tathāhaṃ bhagavatā",
  "tika-vin01t1:299_17": "dhammaṃ desitaṃ ājānāmī”tiādi.",
  "tika-vin01t1:300_0": "Tattha antarāyikāti taṃtaṃsampattiyā vibandhanavasena sattasantānassa antare vemajjhe",
  "tika-vin01t1:300_1": "eti āgacchatīti antarāyo, diṭṭhadhammikādianattho. Anatikkamanaṭṭhena tasmiṃ antarāye",
  "tika-vin01t1:300_2": "niyuttā, antarāyaṃ vā phalaṃ arahanti, antarāyassa vā karaṇasīlāti antarāyikā, saggamokkhānaṃ",
  "tika-vin01t1:300_3": "antarāyakarāti vuttaṃ hoti. Te ca kammakilesavipākaupavādaāṇāvītikkamavasena pañcavidhā.",
  "tika-vin01t1:300_4": "Tesaṃ vitthārakathā parato ariṭṭhasikkhāpade āvi bhavissati. Ayaṃ panettha padatthasambandho",
  "tika-vin01t1:300_5": "– ye ime dhammā antarāyikā antarāyakarāti bhagavatā vuttā desitā ceva paññattā ca,",
  "tika-vin01t1:300_6": "te dhamme paṭisevato paṭisevantassa yathā yena pakārena te dhammā antarāyāya saggamokkhānaṃ",
  "tika-vin01t1:300_7": "antarāyakaraṇatthaṃ nālaṃ samatthā na honti, tathā tena pakārenāhaṃ bhagavatā desitaṃ",
  "tika-vin01t1:300_8": "dhammaṃ ājānāmīti. Tato dussīlabhāvaṃ pāpuṇātīti tato anavajjasaññībhāvahetuto vītikkamitvā",
  "tika-vin01t1:300_9": "dussīlabhāvaṃ pāpuṇāti.",
  "tika-vin01t1:301": "Cattārome, bhikkhavetiādinā –",
  "tika-vin01t1:302_0": "“Cattārome, bhikkhave, puggalā santo saṃvijjamānā lokasmiṃ. Katame cattāro, attahitāya",
  "tika-vin01t1:302_1": "paṭipanno hoti, no parahitāya, parahitāya paṭipanno hoti, no attahitāya, neva attahitāya",
  "tika-vin01t1:302_2": "paṭipanno hoti no parahitāya, attahitāya ceva paṭipanno hoti parahitāya cā”ti –",
  "tika-vin01t1:303_0": "Ādinā puggaladesanāpaṭisaṃyuttasuttantapāḷiṃ nidasseti. Adhippāyaṃ ajānantoti “ayaṃ",
  "tika-vin01t1:303_1": "puggaladesanā vohāravasena, na paramatthato”ti evaṃ bhagavato adhippāyaṃ ajānanto.",
  "tika-vin01t1:303_2": "Buddhassa hi bhagavato duvidhā desanā sammutidesanā paramatthadesanā cāti. Tattha",
  "tika-vin01t1:303_3": "“puggalo satto itthī puriso khattiyo brāhmaṇo devo māro”ti evarūpā sammutidesanā.",
  "tika-vin01t1:303_4": "“Aniccaṃ dukkhaṃ anattā khandhā dhātuyo āyatanāni satipaṭṭhānā”ti evarūpā paramatthadesanā.",
  "tika-vin01t1:303_5": "Tattha bhagavā ye sammutivasena desanaṃ sutvā atthaṃ paṭivijjhitvā mohaṃ pahāya visesamadhigantuṃ",
  "tika-vin01t1:303_6": "samatthā, tesaṃ sammutidesanaṃ deseti. Ye pana paramatthavasena desanaṃ sutvā atthaṃ",
  "tika-vin01t1:303_7": "paṭivijjhitvā mohaṃ pahāya visesamadhigantuṃ samatthā, tesaṃ paramatthadesanaṃ deseti.",
  "tika-vin01t1:304_0": "Tatrāyaṃ upamā – yathā hi desabhāsākusalo tiṇṇaṃ vedānaṃ atthasaṃvaṇṇako ācariyo",
  "tika-vin01t1:304_1": "ye damiḷabhāsāya vutte atthaṃ jānanti, tesaṃ damiḷabhāsāya ācikkhati, ye andhakabhāsādīsu",
  "tika-vin01t1:304_2": "aññatarāya, tesaṃ tāya bhāsāya, evaṃ te māṇavā chekaṃ byattaṃ ācariyamāgamma khippameva",
  "tika-vin01t1:304_3": "sippaṃ uggaṇhanti. Tattha ācariyo viya buddho bhagavā, tayo vedā viya kathetabbabhāve",
  "tika-vin01t1:304_4": "ṭhitāni tīṇi piṭakāni, desabhāsāya kosallamiva sammutiparamatthakosallaṃ, nānādesabhāsāmāṇavakā",
  "tika-vin01t1:304_5": "viya sammutiparamatthavasena paṭivijjhanasamatthā veneyyasattā, ācariyassa damiḷabhāsādiācikkhanaṃ",
  "tika-vin01t1:304_6": "viya bhagavato sammutiparamatthavasenapi desanā veditabbā. Āha cettha –",
  "tika-vin01t1:305": "“Duve saccāni akkhāsi, sambuddho vadataṃ varo;",
  "tika-vin01t1:306": "Sammutiṃ paramatthañca, tatiyaṃ nūpalabbhati.",
  "tika-vin01t1:307": "“Saṅketavacanaṃ saccaṃ, lokasammutikāraṇā;",
  "tika-vin01t1:308": "Paramatthavacanaṃ saccaṃ, dhammānaṃ bhūtakāraṇā.",
  "tika-vin01t1:309": "“Tasmā vohārakusalassa, lokanāthassa satthuno;",
  "tika-vin01t1:310": "Sammutiṃ voharantassa, musāvādo na jāyatī”ti. ;",
  "tika-vin01t1:311_0": "Apica aṭṭhahi kāraṇehi bhagavā puggalakathaṃ katheti – hirottappadīpanatthaṃ kammassakatādīpanatthaṃ",
  "tika-vin01t1:311_1": "paccattapurisakāradīpanatthaṃ ānantariyadīpanatthaṃ brahmavihāradīpanatthaṃ pubbenivāsadīpanatthaṃ",
  "tika-vin01t1:311_2": "dakkhiṇāvisuddhidīpanatthaṃ lokasammutiyā appahānatthañcāti. “Khandhā dhātuyo āyatanāni",
  "tika-vin01t1:311_3": "hiriyanti ottappantī”ti vutte mahājano na jānāti, sammohamāpajjati, paṭisattu hoti",
  "tika-vin01t1:311_4": "“kimidaṃ khandhā dhātuyo āyatanāni hiriyanti ottappanti nāmā”ti. “Itthī hiriyati",
  "tika-vin01t1:311_5": "ottappati, puriso khattiyo brāhmaṇo devo māro”ti vutte mahājano jānāti, na sammohamāpajjati,",
  "tika-vin01t1:311_6": "na paṭisattu hoti, tasmā bhagavā hirottappadīpanatthaṃ puggalakathaṃ katheti. “Khandhā",
  "tika-vin01t1:311_7": "kammassakā dhātuyo āyatanānī”ti vuttepi eseva nayo. Tasmā bhagavā kammassakatādīpanatthaṃ",
  "tika-vin01t1:311_8": "puggalakathaṃ katheti. “Veḷuvanādayo mahāvihārā khandhehi kārāpitā, dhātūhi āyatanehī”ti",
  "tika-vin01t1:311_9": "vuttepi eseva nayo. Tasmā bhagavā paccattapurisakāradīpanatthaṃ puggalakathaṃ katheti.",
  "tika-vin01t1:311_10": "“Khandhā mātaraṃ jīvitā voropenti, pitaraṃ arahantaṃ, ruhiruppādakammaṃ saṅghabhedaṃ",
  "tika-vin01t1:311_11": "karonti, dhātuyo āyatanānī”ti vuttepi eseva nayo. Tasmā bhagavā ānantariyadīpanatthaṃ",
  "tika-vin01t1:311_12": "puggalakathaṃ katheti.",
  "tika-vin01t1:312_0": "“Khandhā mettāyanti, dhātuyo āyatanānī”ti vuttepi eseva nayo. Tasmā bhagavā brahmavihāradīpanatthaṃ",
  "tika-vin01t1:312_1": "puggalakathaṃ katheti. “Khandhā pubbenivāsaṃ anussaranti, dhātuyo āyatanānī”ti vuttepi",
  "tika-vin01t1:312_2": "eseva nayo. Tasmā bhagavā pubbenivāsadīpanatthaṃ puggalakathaṃ katheti. “Khandhā",
  "tika-vin01t1:312_3": "dānaṃ paṭiggaṇhanti, dhātuyo āyatanānī”ti vuttepi mahājano na jānāti, sammohamāpajjati,",
  "tika-vin01t1:312_4": "paṭisattu hoti “kimidaṃ khandhā dhātuyo āyatanāni paṭiggaṇhanti nāmā”ti. “Puggalā",
  "tika-vin01t1:312_5": "paṭiggaṇhanti sīlavanto kalyāṇadhammā”ti vutte pana jānāti, na sammohamāpajjati,",
  "tika-vin01t1:312_6": "na paṭisattu hoti. Tasmā bhagavā dakkhiṇāvisuddhidīpanatthaṃ puggalakathaṃ katheti.",
  "tika-vin01t1:312_7": "Lokasammutiñca buddhā bhagavanto na vijahanti, lokasamaññāya lokaniruttiyā lokābhilāpe",
  "tika-vin01t1:312_8": "ṭhitāyeva dhammaṃ desenti. Tasmā bhagavā lokasammutiyā appahānatthampi puggalakathaṃ",
  "tika-vin01t1:312_9": "katheti, tasmā iminā ca adhippāyena bhagavato puggaladesanā, na paramatthadesanāti",
  "tika-vin01t1:312_10": "evaṃ adhippāyaṃ ajānantoti vuttaṃ hoti.",
  "tika-vin01t1:313_0": "Duggahitaṃ gaṇhātīti “tathāhaṃ bhagavatā dhammaṃ desitaṃ ājānāmi, yathā tadevidaṃ",
  "tika-vin01t1:313_1": "viññāṇaṃ sandhāvati saṃsarati, anañña”ntiādinā duggahitaṃ katvā gaṇhāti, viparītaṃ",
  "tika-vin01t1:313_2": "gaṇhātīti vuttaṃ hoti. Duggahitanti hi bhāvanapuṃsakaniddeso. Yaṃ sandhāyāti yaṃ",
  "tika-vin01t1:313_3": "duggahitagāhaṃ sandhāya. Attanā duggahitena dhammenāti pāṭhaseso veditabbo. Atha",
  "tika-vin01t1:313_4": "vā duggahaṇaṃ duggahitaṃ. Attanāti ca sāmiatthe karaṇavacanaṃ, tasmā attano duggahaṇena",
  "tika-vin01t1:313_5": "viparītagāhenāti vuttaṃ hoti. Amhe ceva abbhācikkhatīti amhākañca abbhācikkhanaṃ",
  "tika-vin01t1:313_6": "karoti. Attānañca khanatīti attano kusalamūlāni khananto attānaṃ khanati nāma.",
  "tika-vin01t1:314_0": "Dhammacintanti dhammasabhāvavijānanaṃ. Atidhāvantoti ṭhātabbamariyādāyaṃ aṭṭhatvā",
  "tika-vin01t1:314_1": "“cittuppādamattena dānaṃ hoti, sayameva cittaṃ attano ārammaṇaṃ hoti, sabbaṃ cittaṃ",
  "tika-vin01t1:314_2": "asabhāvadhammārammaṇa”nti evamādinā atidhāvanto atikkamitvā pavattamāno. Cattārīti",
  "tika-vin01t1:314_3": "buddhavisayaiddhivisayakammavipākalokavisayasaṅkhātāni cattāri. Vuttañhetaṃ –",
  "tika-vin01t1:315_0": "“Cattārimāni, bhikkhave, acinteyyāni na cintetabbāni, yāni cintento ummādassa vighātassa",
  "tika-vin01t1:315_1": "bhāgī assa. Katamāni cattāri? Buddhānaṃ bhikkhave buddhavisayo acinteyyo na cintetabbo,",
  "tika-vin01t1:315_2": "yaṃ cintento ummādassa vighātassa bhāgī assa. Jhāyissa, bhikkhave, jhānavisayo acinteyyo",
  "tika-vin01t1:315_3": "na cintetabbo…pe… kammavipāko, bhikkhave, acinteyyo na cintetabbo…pe… lokacintā bhikkhave",
  "tika-vin01t1:315_4": "acinteyyā na cintetabbā…pe… imāni, bhikkhave, cattāri acinteyyāni na cintetabbāni,",
  "tika-vin01t1:315_5": "yāni cintento ummādassa vighātassa bhāgī assā”ti.",
  "tika-vin01t1:316_0": "Tattha “acinteyyānī”ti tesaṃ sabhāvanidassanaṃ. “Na cintetabbānī”ti tattha kattabbatānidassanaṃ.",
  "tika-vin01t1:316_1": "Tattha acinteyyānīti cintetumasakkuṇeyyāni, cintetuṃ araharūpāni na hontīti attho.",
  "tika-vin01t1:316_2": "Acinteyyattā eva na cintetabbāni, kāmaṃ acinteyyānipi cha asādhāraṇādīni anussarantassa",
  "tika-vin01t1:316_3": "kusaluppattihetubhāvato tāni cintetabbāni, imāni pana evaṃ na hontīti aphalabhāvato",
  "tika-vin01t1:316_4": "na cintetabbānīti adhippāyo. Tenevāha “yāni cintento ummādassa vighātassa bhāgī assā”ti.",
  "tika-vin01t1:316_5": "Tesanti tesaṃ piṭakānaṃ.",
  "tika-vin01t1:317_0": "Etanti etaṃ buddhavacanaṃ. Tivaggasaṅgahānīti sīlakkhandhavaggamahāvaggapāthikavaggasaṅkhātehi",
  "tika-vin01t1:317_1": "tīhi vaggehi saṅgaho etesanti tivaggasaṅgahāni. Catuttiṃseva suttantāti gāthāya evamatthayojanā",
  "tika-vin01t1:317_2": "veditabbā – yassa nikāyassa suttagaṇanāto catuttiṃseva ca suttantā vaggasaṅgahavasena",
  "tika-vin01t1:317_3": "tayo vaggā assa saṅgahassāti tivaggo saṅgaho. Esa paṭhamo nikāyo dīghanikāyoti anulomiko",
  "tika-vin01t1:317_4": "apaccanīko, atthānulomanato anvatthanāmoti vuttaṃ hoti.",
  "tika-vin01t1:318_0": "Atthānulomanato anulomiko, anulomikattaṃyeva vibhāvetuṃ “kasmā panā”tiādimāha. Ekanikāyampīti",
  "tika-vin01t1:318_1": "ekasamūhampi. Evaṃ cittanti evaṃ vicittaṃ. Yathayidanti yathā ime. Poṇikā cikkhallikā",
  "tika-vin01t1:318_2": "ca khattiyā, tesaṃ nivāso poṇikanikāyo cikkhallikanikāyoti vuccati. Evamādīni cettha",
  "tika-vin01t1:318_3": "sādhakāni sāsanato ca lokato cāti evamādīni udāharaṇāni ettha nikāyasaddassa samūhanivāsānaṃ",
  "tika-vin01t1:318_4": "vācakabhāve sāsanato ca vohārato ca sādhakāni pamāṇānīti attho. Ettha paṭhamamudāharaṇaṃ",
  "tika-vin01t1:318_5": "sāsanato sādhakavacanaṃ, dutiyaṃ lokatoti veditabbaṃ.",
  "tika-vin01t1:319_0": "Pañcadasavaggasaṅgahānīti mūlapariyāyavaggādīhi pañcadasahi vaggehi saṅgaho etesanti",
  "tika-vin01t1:319_1": "pañcadasavaggasaṅgahāni. Diyaḍḍhasataṃ dve ca suttānīti aḍḍhena dutiyaṃ diyaḍḍhaṃ,",
  "tika-vin01t1:319_2": "ekaṃ sataṃ dve paññāsasuttāni cāti attho. Yatthāti yasmiṃ nikāye. Pañcadasavaggapariggahoti",
  "tika-vin01t1:319_3": "pañcadasahi vaggehi pariggahito saṅgahitoti attho.",
  "tika-vin01t1:320_0": "Suttantānaṃ sahassāni sattasuttasatāni cāti pāṭhe suttantānaṃ satta sahassāni satta",
  "tika-vin01t1:320_1": "satāni cāti yojetabbaṃ. Katthaci pana “satta suttasahassāni satta suttasatāni cā”tipi",
  "tika-vin01t1:320_2": "pāṭho. Saṃyuttasaṅgahoti saṃyuttanikāyassa saṅgaho.",
  "tika-vin01t1:321_0": "Pubbe nidassitāti suttantapiṭakaniddese nidassitā. Vuttameva pakārantarena saṅkhipitvā",
  "tika-vin01t1:321_1": "dassetuṃ “ṭhapetvā cattāro nikāye avasesaṃ buddhavacana”nti vuttaṃ. Sakalaṃ vinayapiṭakantiādinā",
  "tika-vin01t1:321_2": "niddiṭṭhameva hi iminā pakārantarena saṅkhipitvā vuttaṃ. Tenevāha “ṭhapetvā caturopete”tiādi.",
  "tika-vin01t1:321_3": "Tadaññanti tehi catūhi nikāyehi aññaṃ avasesanti attho.",
  "tika-vin01t1:322_0": "Sabbameva 2 hidanti sabbameva idaṃ buddhavacanaṃ. Navappabhedanti ettha kathaṃ panetaṃ",
  "tika-vin01t1:322_1": "navappabhedaṃ hoti. Tathā hi navahi aṅgehi vavatthitehi aññamaññasaṅkararahitehi",
  "tika-vin01t1:322_2": "bhavitabbaṃ, tathā ca sati asuttasabhāvāneva geyyaṅgādīni siyuṃ, atha suttasabhāvāneva",
  "tika-vin01t1:322_3": "geyyaṅgādīni, evaṃ sati suttanti visuṃ suttaṅgameva na siyā, evaṃ sante aṭṭhaṅgaṃ",
  "tika-vin01t1:322_4": "sāsananti āpajjati. Apica “sagāthakaṃ suttaṃ geyyaṃ, niggāthakaṃ suttaṃ veyyākaraṇa”nti",
  "tika-vin01t1:322_5": "aṭṭhakathāyaṃ vuttaṃ. Suttañca nāma sagāthakaṃ vā siyā niggāthakaṃ vāti aṅgadvayeneva",
  "tika-vin01t1:322_6": "tadubhayaṃ saṅgahitanti tadubhayavinimuttañca suttaṃ udānādivisesasaññārahitaṃ natthi,",
  "tika-vin01t1:322_7": "yaṃ suttaṅgaṃ siyā, athāpi kathañci visuṃ suttaṅgaṃ siyā, maṅgalasuttādīnaṃ suttaṅgasaṅgaho",
  "tika-vin01t1:322_8": "vā na siyā gāthābhāvato dhammapadādīnaṃ viya, geyyaṅgasaṅgaho vā siyā sagāthakattā",
  "tika-vin01t1:322_9": "sagāthakavaggassa viya, tathā ubhatovibhaṅgādīsu sagāthakappadesānanti? Vuccate –",
  "tika-vin01t1:323": "Suttanti sāmaññavidhi, visesavidhayo pare;",
  "tika-vin01t1:324": "Sanimittā niruḷhattā, sahatāññena nāññato.",
  "tika-vin01t1:325": "Yathāvuttassa dosassa, natthi etthāvagāhaṇaṃ;",
  "tika-vin01t1:326": "Tasmā asaṅkaraṃyeva, navaṅgaṃ satthusāsanaṃ.",
  "tika-vin01t1:327_0": "Sabbassapi hi buddhavacanassa suttanti ayaṃ sāmaññavidhi. Tathā hi “ettakaṃ tassa",
  "tika-vin01t1:327_1": "bhagavato suttāgataṃ suttapariyāpannaṃ, sāvatthiyā suttavibhaṅge, sakavāde pañca",
  "tika-vin01t1:327_2": "suttasatānī”tiādivacanato vinayābhidhammapariyattivisesesupi suttavohāro dissati.",
  "tika-vin01t1:327_3": "Teneva ca āyasmā mahākaccāno nettiyaṃ āha – “navavidhasuttantapariyeṭṭhī”ti. Tattha",
  "tika-vin01t1:327_4": "hi suttādivasena navaṅgassa sāsanassa pariyeṭṭhi pariyesanā atthavicāraṇā “navavidhasuttantapariyeṭṭhī”ti",
  "tika-vin01t1:327_5": "vuttā. Tadekadesesu pana geyyādayo visesavidhayo tena tena nimittena patiṭṭhitā.",
  "tika-vin01t1:327_6": "Tathā hi geyyassa sagāthakattaṃ tabbhāvanimittaṃ. Lokepi hi sasilokaṃ sagāthakaṃ",
  "tika-vin01t1:327_7": "vā cuṇṇiyaganthaṃ “geyya”nti vadanti. Gāthāvirahe pana sati pucchaṃ katvā visajjanabhāvo",
  "tika-vin01t1:327_8": "veyyākaraṇassa tabbhāvanimittaṃ. Pucchāvisajjanañhi “byākaraṇa”nti vuccati. Byākaraṇameva",
  "tika-vin01t1:327_9": "veyyākaraṇaṃ. Evaṃ sante sagāthakādīnampi pucchaṃ katvā visajjanavasena pavattānaṃ",
  "tika-vin01t1:327_10": "veyyākaraṇabhāvo āpajjatīti? Nāpajjati. Geyyādisaññānaṃ anokāsabhāvato saokāsato",
  "tika-vin01t1:327_11": "anokāsavidhi balavāti “gāthāvirahe satī”ti visesitattā ca. Tathā hi dhammapadādīsu",
  "tika-vin01t1:327_12": "kevalaṃ gāthābandhesu sagāthakattepi somanassañāṇamayikagāthāyuttesu “vuttañheta”ntiādivacanasambandhesu",
  "tika-vin01t1:327_13": "abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā",
  "tika-vin01t1:327_14": "patiṭṭhitā. Ettha hi satipi saññantaranimittayoge anokāsasaññānaṃ balavabhāveneva",
  "tika-vin01t1:327_15": "gāthādisaññā patiṭṭhitā, tathā satipi gāthābandhabhāve bhagavato atītāsu jātīsu cariyānubhāvappakāsakesu",
  "tika-vin01t1:327_16": "jātakasaññā patiṭṭhitā, satipi pañhāvisajjanabhāve sagāthakatte ca kesuci suttantesu",
  "tika-vin01t1:327_17": "vedassa labhāpanato vedallasaññā patiṭṭhitāti evaṃ tena tena sagāthakattādinā nimittena",
  "tika-vin01t1:327_18": "tesu tesu suttavisesesu geyyādisaññā patiṭṭhitāti visesavidhayo suttaṅgato pare geyyādayo.",
  "tika-vin01t1:327_19": "Yaṃ panettha geyyaṅgādinimittarahitaṃ, taṃ suttaṅgaṃ visesasaññāparihārena sāmaññasaññāya pavattanato.",
  "tika-vin01t1:328_0": "Nanu ca evaṃ santepi sagāthakaṃ suttaṃ geyyaṃ, niggāthakaṃ suttaṃ veyyākaraṇanti",
  "tika-vin01t1:328_1": "suttaṅgaṃ na sambhavatīti codanā tadavatthā evāti? Na tadavatthā. Sodhitattā. Sodhitañhi",
  "tika-vin01t1:328_2": "pubbe gāthāvirahe sati pucchāvisajjanabhāvo veyyākaraṇassa tabbhāvanimittanti. Yañca",
  "tika-vin01t1:328_3": "vuttaṃ “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na, niruḷhattāti.",
  "tika-vin01t1:328_4": "Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo viya",
  "tika-vin01t1:328_5": "gāthābhāvena paññātāni, atha kho suttabhāveneva. Teneva hi aṭṭhakathāyaṃ suttanāmakanti",
  "tika-vin01t1:328_6": "nāmaggahaṇaṃ kataṃ. Yaṃ pana vuttaṃ “sagāthakattā geyyaṅgasaṅgaho siyā”ti, tampi",
  "tika-vin01t1:328_7": "natthi. Yasmā sahatāññena. Sahabhāvo hi nāma atthato aññena hoti, saha gāthāhīti",
  "tika-vin01t1:328_8": "ca sagāthakaṃ. Na ca maṅgalasuttādīsu gāthāvinimutto koci suttappadeso atthi, yo",
  "tika-vin01t1:328_9": "“saha gāthāhī”ti vucceyya. Nanu ca gāthāsamudāyo gāthāhi añño hoti, tathā ca tassa",
  "tika-vin01t1:328_10": "vasena saha gāthāhīti sagāthakanti sakkā vattunti? Taṃ na. Na hi avayavavinimutto",
  "tika-vin01t1:328_11": "samudāyo nāma koci atthi. Yampi vuttaṃ “ubhatovibhaṅgādīsu sagāthakappadesānaṃ geyyaṅgasaṅgaho",
  "tika-vin01t1:328_12": "siyā”ti, tampi na aññato. Aññāyeva hi tā gāthā jātakādipariyāpannattā. Atho na tāhi",
  "tika-vin01t1:328_13": "ubhatovibhaṅgādīnaṃ geyyaṅgabhāvoti evaṃ suttādīnaṃ aṅgānaṃ aññamaññasaṅkarābhāvo veditabbo.",
  "tika-vin01t1:329": "Idāni suttādīni navaṅgāni vibhajitvā dassento āha “tattha ubhatovibhaṅganiddesakhandhakaparivārā”tiādi. Tattha niddeso nāma suttanipāte –",
  "tika-vin01t1:330": "“Kāmaṃ kāmayamānassa, tassa cetaṃ samijjhati;",
  "tika-vin01t1:331": "Addhā pītimano hoti, laddhā macco yadicchatī”ti. –",
  "tika-vin01t1:332": "Ādinā āgatassa aṭṭhakavaggassa,",
  "tika-vin01t1:333": "“Kenassu nivuto loko, (iccāyasmā ajito;)",
  "tika-vin01t1:334": "Kenassu nappakāsati;",
  "tika-vin01t1:335": "Kissābhilepanaṃ brūsi,",
  "tika-vin01t1:336": "Kiṃsu tassa mahabbhaya”nti. –",
  "tika-vin01t1:337": "Ādinā āgatassa pārāyanavaggassa,",
  "tika-vin01t1:338": "“Sabbesu bhūtesu nidhāya daṇḍaṃ,",
  "tika-vin01t1:339": "Aviheṭhayaṃ aññatarampi tesaṃ;",
  "tika-vin01t1:340": "Na puttamiccheyya kuto sahāyaṃ,",
  "tika-vin01t1:341": "Eko care khaggavisāṇakappo”ti. –",
  "tika-vin01t1:342_0": "Ādinā āgatassa khaggavisāṇasuttassa ca tadatthavibhāgavasena satthukappena āyasmatā",
  "tika-vin01t1:342_1": "dhammasenāpatisāriputtattherena kato niddeso mahāniddeso cūḷaniddesoti ca vuccati.",
  "tika-vin01t1:342_2": "Evamidha niddesassa suttaṅgasaṅgaho bhadantabuddhaghosācariyena dassitoti veditabbo.",
  "tika-vin01t1:342_3": "Aññatthāpi ca dīghanikāyaṭṭhakathādīsu sabbattha ubhatovibhaṅganiddesakhandhakaparivārāti",
  "tika-vin01t1:342_4": "niddesassa suttaṅgasaṅgaho eva dassito. Ācariyadhammapālattherenapi nettipakaraṇaṭṭhakathāyaṃ",
  "tika-vin01t1:342_5": "evametassa suttaṅgasaṅgahova kathito. Keci pana niddesassa gāthāveyyākaraṇaṅgesu",
  "tika-vin01t1:342_6": "dvīsu saṅgahaṃ vadanti. Vuttañhetaṃ niddesaaṭṭhakathāyaṃ upasenattherena –",
  "tika-vin01t1:343_0": "“Tadetaṃ vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpannaṃ,",
  "tika-vin01t1:343_1": "dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu",
  "tika-vin01t1:343_2": "mahānikāyesu khuddakamahānikāye pariyāpannaṃ, suttaṃ geyyaṃ veyyākaraṇaṃ gāthā udānaṃ",
  "tika-vin01t1:343_3": "itivuttakaṃ jātakaṃ abbhutadhammaṃ vedallanti navasu satthusāsanaṅgesu yathāsambhavaṃ",
  "tika-vin01t1:343_4": "gāthāveyyākaraṇaṅgadvayasaṅgahita”nti.",
  "tika-vin01t1:344_0": "Ettha tāva katthaci pucchāvisajjanasabhāvato niddesekadesassa veyyākaraṇaṅgasaṅgaho",
  "tika-vin01t1:344_1": "yujjatu nāma, gāthaṅgasaṅgaho pana kathaṃ yujjeyyāti idamettha vīmaṃsitabbaṃ. Dhammapadādīnaṃ",
  "tika-vin01t1:344_2": "viya hi kevalaṃ gāthābandhabhāvo gāthaṅgassa tabbhāvanimittaṃ. Dhammapadādīsu hi",
  "tika-vin01t1:344_3": "kevalaṃ gāthābandhesu gāthāsamaññā patiṭṭhitā, niddese ca na koci kevalo gāthābandhappadeso",
  "tika-vin01t1:344_4": "upalabbhati. Sammāsambuddhena bhāsitānaṃyeva hi aṭṭhakavaggādisaṅgahitānaṃ gāthānaṃ",
  "tika-vin01t1:344_5": "niddesamattaṃ dhammasenāpatinā kataṃ. Atthavibhajanatthaṃ ānītāpi hi tā aṭṭhakavaggādisaṅgahitā",
  "tika-vin01t1:344_6": "niddisitabbā mūlagāthāyo suttanipātapariyāpannattā aññāyevāti na niddesasaṅkhyaṃ",
  "tika-vin01t1:344_7": "gacchanti ubhatovibhaṅgādīsu āgatabhāvepi taṃ vohāraṃ alabhamānā jātakādigāthāpariyāpannā",
  "tika-vin01t1:344_8": "gāthāyo viya, tasmā kāraṇantaramettha gavesitabbaṃ, yuttataraṃ vā gahetabbaṃ.",
  "tika-vin01t1:345_0": "Nālakasuttatuvaṭṭakasuttānīti ettha nālakasuttaṃ nāma padumuttarassa bhagavato sāvakaṃ",
  "tika-vin01t1:345_1": "moneyyapaṭipadaṃ paṭipannaṃ disvā tadatthaṃ abhikaṅkhamānena tato pabhuti kappasatasahassaṃ",
  "tika-vin01t1:345_2": "pāramiyo pūretvā āgatena asitassa isino bhāgineyyena nālakattherena dhammacakkappavattitadivasato",
  "tika-vin01t1:345_3": "sattame divase “aññātameta”ntiādīhi dvīhi gāthāhi moneyyapaṭipadaṃ puṭṭhena bhagavatā",
  "tika-vin01t1:345_4": "“moneyyaṃ te upaññissa”ntiādinā nālakattherassa bhāsitaṃ moneyyapaṭipadāparidīpakaṃ",
  "tika-vin01t1:345_5": "suttaṃ. Tuvaṭṭakasuttaṃ pana mahāsamayasuttantadesanāya sannipatitesu devesu “kā",
  "tika-vin01t1:345_6": "nu kho arahattappattiyā paṭipattī”ti uppannacittānaṃ ekaccānaṃ devatānaṃ tamatthaṃ",
  "tika-vin01t1:345_7": "pakāsetuṃ “pucchāmi taṃ ādiccabandhū”tiādinā nimmitabuddhena attānaṃ pucchāpetvā",
  "tika-vin01t1:345_8": "“mūlaṃ papañcasaṅkhāyā”tiādinā bhāsitaṃ suttaṃ. Evamidhasuttanipāte āgatānaṃ maṅgalasuttādīnaṃ",
  "tika-vin01t1:345_9": "suttaṅgasaṅgaho dassito, tattheva āgatānaṃ asuttanāmikānaṃ suddhikagāthānaṃ gāthaṅgasaṅgahañca",
  "tika-vin01t1:345_10": "dassayissati, evaṃ sati suttanipātaṭṭhakathārambhe –",
  "tika-vin01t1:346": "“Gāthāsatasamākiṇṇo, geyyabyākaraṇaṅkito;",
  "tika-vin01t1:347": "Kasmā suttanipātoti, saṅkhamesa gatoti ce”ti. –",
  "tika-vin01t1:348_0": "Sakalassapi suttanipātassa geyyaveyyākaraṇaṅgasaṅgaho kasmā coditoti? Nāyaṃ virodho.",
  "tika-vin01t1:348_1": "Kevalañhi tattha codakena sagāthakattaṃ katthaci pucchāvisajjanamattañca gahetvā",
  "tika-vin01t1:348_2": "codanāmattaṃ katanti gahetabbaṃ. Aññathā suttanipāte niggāthakassa suttasseva abhāvato",
  "tika-vin01t1:348_3": "veyyākaraṇaṅgasaṅgaho na codetabbo siyāti. Sagāthāvaggo geyyanti yojetabbaṃ. “Aṭṭhahi",
  "tika-vin01t1:348_4": "aṅgehi asaṅgahitaṃ nāma paṭisambhidādī”ti tīsupi gaṇṭhipadesu vuttaṃ. Keci pana paṭisambhidāmaggassa",
  "tika-vin01t1:348_5": "geyyaveyyākaraṇaṅgadvayasaṅgahaṃ vadanti. Vuttañhetaṃ paṭisambhidāmaggaṭṭhakathāyaṃ",
  "tika-vin01t1:348_6": "“navasu satthusāsanaṅgesu yathāsambhavaṃ geyyaveyyākaraṇaṅgadvayasaṅgahita”nti.",
  "tika-vin01t1:349": "Nosuttanāmikāti asuttanāmikā. “Suddhikagāthā nāma vatthugāthā”ti tīsu gaṇṭhipadesu vuttaṃ. Tattha vatthugāthāti –",
  "tika-vin01t1:350": "“Kosalānaṃ purā rammā, agamā dakkhiṇāpathaṃ;",
  "tika-vin01t1:351": "Ākiñcaññaṃ patthayāno, brāhmaṇo mantapāragū”ti. –",
  "tika-vin01t1:352": "Ādinā pārāyanavaggassa nidānaṃ āropentena āyasmatā ānandattherena saṅgītikāle vuttā chappaññāsa ca gāthāyo, ānandatthereneva saṅgītikāle nālakasuttassa nidānaṃ āropentena vuttā –",
  "tika-vin01t1:353": "“Ānandajāte tidasagaṇe patīte,",
  "tika-vin01t1:354": "Sakkañca indaṃ sucivasane ca deve;",
  "tika-vin01t1:355": "Dussaṃ gahetvā atiriva thomayante,",
  "tika-vin01t1:356": "Asito isi addasa divāvihāre”ti. –",
  "tika-vin01t1:357": "Ādikā vīsatimattā gāthāyo ca vuccanti. Tattha “nālakasuttassa vatthugāthāyo nālakasuttasaṅkhyaṃyeva gacchantī”ti aṭṭhakathāyaṃ vuttaṃ. Vuttañhetaṃ suttanipātaṭṭhakathāyaṃ –",
  "tika-vin01t1:358_0": "“Parinibbute pana bhagavati saṅgītiṃ karontena āyasmatā mahākassapena āyasmā ānando",
  "tika-vin01t1:358_1": "tameva moneyyapaṭipadaṃ puṭṭho yena yadā ca samādapito nālako bhagavantaṃ pucchi,",
  "tika-vin01t1:358_2": "taṃ sabbaṃ pākaṭaṃ katvā dassetukāmo ‘ānandajāte’tiādikā vīsati vatthugāthāyo vatvā",
  "tika-vin01t1:358_3": "abhāsi. Taṃ sabbampi nālakasuttanti vuccatī”ti.",
  "tika-vin01t1:359_0": "Tasmā nālakasuttassa vatthugāthāyo nālakasuttaggahaṇeneva saṅgahitāti pārāyanikavaggassa",
  "tika-vin01t1:359_1": "vatthugāthāyo idha suddhikagāthāti gahetabbaṃ. Tattheva panassa pārāyaniyavagge ajitamāṇavakādīnaṃ",
  "tika-vin01t1:359_2": "soḷasannaṃ brāhmaṇānaṃ pucchāgāthā bhagavato visajjanagāthā ca idha suddhikagāthāti",
  "tika-vin01t1:359_3": "evampi vattuṃ yujjati. Tāpi hi pāḷiyaṃ suttanāmena avatvā “ajitamāṇavakapucchā tissamettayyamāṇavakapucchā”tiādinā",
  "tika-vin01t1:359_4": "āgatattā cuṇṇiyaganthehi amissattā ca nosuttanāmikā suddhikagāthā nāmāti vattuṃ vaṭṭati.",
  "tika-vin01t1:360_0": "Idāni udānaṃ sarūpato vavatthapento āha “somanassañāṇamayikagāthāpaṭisaṃyuttā”tiādi.",
  "tika-vin01t1:360_1": "Kenaṭṭhena panetaṃ “udāna”nti vuccati? Udānanaṭṭhena. Kimidaṃ udānaṃ nāma? Pītivegasamuṭṭhāpito",
  "tika-vin01t1:360_2": "udāhāro. Yathā hi yaṃ telādi minitabbavatthu mānaṃ gahetuṃ na sakkoti, vissanditvā",
  "tika-vin01t1:360_3": "gacchati, taṃ “avaseko”ti vuccati, yañca jalaṃ taḷākaṃ gahetuṃ na sakkoti, ajjhottharitvā",
  "tika-vin01t1:360_4": "gacchati, taṃ “mahogho”ti vuccati, evameva yaṃ pītivegasamuṭṭhāpitaṃ vitakkavipphāraṃ",
  "tika-vin01t1:360_5": "hadayaṃ sandhāretuṃ na sakkoti, so adhiko hutvā anto asaṇṭhahitvā bahi vacīdvārena",
  "tika-vin01t1:360_6": "nikkhanto paṭiggāhakanirapekkho udāhāraviseso “udāna”nti vuccati. Dhammasaṃvegavasenapi",
  "tika-vin01t1:360_7": "ayamākāro labbhateva. Tayidaṃ katthaci gāthābandhavasena katthaci vākyavasena pavattaṃ. Tathā hi –",
  "tika-vin01t1:361_0": "“Tena kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti",
  "tika-vin01t1:361_1": "samādapeti samuttejeti sampahaṃseti. Tedha bhikkhū aṭṭhiṃ katvā manasi katvā sabbaṃ",
  "tika-vin01t1:361_2": "cetasā samannāharitvā ohitasotā dhammaṃ suṇanti. Atha kho bhagavā etamatthaṃ viditvā",
  "tika-vin01t1:361_3": "tāyaṃ velāyaṃ imaṃ udānaṃ udānesi ‘atthi, bhikkhave, tadāyatanaṃ, yattha neva pathavī na āpo”’ti –",
  "tika-vin01t1:362": "Ādīsu somanassañāṇasamuṭṭhitavākyavasena pavattaṃ.",
  "tika-vin01t1:363_0": "Nanu ca udānaṃ nāma pītisomanassasamuṭṭhāpito dhammasaṃvegasamuṭṭhāpito vā dhammapaṭiggāhakanirapekkho",
  "tika-vin01t1:363_1": "udāhāro tathā ceva sabbattha āgataṃ, idha kasmā bhagavā udānento bhikkhū āmantesīti?",
  "tika-vin01t1:363_2": "Tesaṃ bhikkhūnaṃ saññāpanatthaṃ. Nibbānapaṭisaṃyuttañhi bhagavā tesaṃ bhikkhūnaṃ",
  "tika-vin01t1:363_3": "dhammaṃ desetvā nibbānaguṇānussaraṇena uppannapītisomanassena udānaṃ udānento “idha",
  "tika-vin01t1:363_4": "nibbānavajjo sabbo sabhāvadhammo paccayāyattavuttikova upalabbhati, na paccayanirapekkho,",
  "tika-vin01t1:363_5": "ayaṃ pana nibbānadhammo kathamappaccayo upalabbhatī”ti tesaṃ bhikkhūnaṃ cetoparivitakkamaññāya",
  "tika-vin01t1:363_6": "tesaṃ ñāpetukāmo “atthi, bhikkhave, tadāyatana”nti -ādimāha. Na ekantato te paṭiggāhake katvāti veditabbaṃ.",
  "tika-vin01t1:364": "“Sace bhāyatha dukkhassa, sace vo dukkhamappiyaṃ;",
  "tika-vin01t1:365": "Mākattha pāpakaṃ kammaṃ, āvi vā yadi vā raho”ti. –",
  "tika-vin01t1:366": "Evamādikaṃ pana dhammasaṃvegavasappavattaṃ udānanti veditabbaṃ.",
  "tika-vin01t1:367": "“Sukhakāmāni bhūtāni, yo daṇḍena vihiṃsati;",
  "tika-vin01t1:368": "Attano sukhamesāno, pecca so na labhate sukha”nti. –",
  "tika-vin01t1:369_0": "Idampi dhammasaṃvegavasappavattaṃ udānanti vadanti. Tathā hi ekasmiṃ samaye sambahulā",
  "tika-vin01t1:369_1": "gopālakā antarā ca sāvatthiṃ antarā ca jetavanaṃ ahiṃ daṇḍehi hananti. Tena ca samayena",
  "tika-vin01t1:369_2": "bhagavā sāvatthiṃ piṇḍāya gacchanto antarāmagge te dārake ahiṃ daṇḍena hanante disvā",
  "tika-vin01t1:369_3": "“kasmā kumārakā imaṃ ahiṃ daṇḍena hanathā”ti pucchitvā “ḍaṃsanabhayena bhante”ti",
  "tika-vin01t1:369_4": "ca vutte “ime ‘attano sukhaṃ karissāmā’ti imaṃ paharantā nibbattaṭṭhāne dukkhaṃ anubhavissanti,",
  "tika-vin01t1:369_5": "aho avijjāya nikatikosalla”nti dhammasaṃvegaṃ uppādesi. Teneva ca dhammasaṃvegena",
  "tika-vin01t1:369_6": "imaṃ udānaṃ udānesi. Evametaṃ katthaci gāthābandhavasena katthaci vākyavasena katthaci",
  "tika-vin01t1:369_7": "somanassavasena katthaci dhammasaṃvegavasena pavattanti veditabbaṃ. Tasmā aṭṭhakathāyaṃ",
  "tika-vin01t1:369_8": "“somanassañāṇamayikagāthāpaṭisaṃyuttānī”ti yaṃ udānalakkhaṇaṃ vuttaṃ, taṃ yebhuyyavasena",
  "tika-vin01t1:369_9": "vuttanti gahetabbaṃ. Yebhuyyena hi udānaṃ gāthābandhavasena bhāsitaṃ pītisomanassasamuṭṭhāpitañca.",
  "tika-vin01t1:370": "Tayidaṃ sabbaññubuddhabhāsitaṃ paccekabuddhabhāsitaṃ sāvakabhāsitanti tividhaṃ hoti. Tattha paccekabuddhabhāsitaṃ –",
  "tika-vin01t1:371": "“Sabbesu bhūtesu nidhāya daṇḍaṃ,",
  "tika-vin01t1:372": "Aviheṭhayaṃ aññatarampi tesa”nti. –",
  "tika-vin01t1:373": "Ādinā khaggavisāṇasutte āgatameva. Sāvakabhāsitānipi –",
  "tika-vin01t1:374": "“Sabbo rāgo pahīno me, sabbo doso samūhato;",
  "tika-vin01t1:375": "Sabbo me vihato moho, sītibhūtosmi nibbuto”ti. –",
  "tika-vin01t1:376": "Ādinā theragāthāsu,",
  "tika-vin01t1:377": "“Kāyena saṃvutā āsiṃ, vācāya uda cetasā;",
  "tika-vin01t1:378": "Samūlaṃ taṇhamabbhuyha, sītibhūtāmhi nibbutā”ti. –",
  "tika-vin01t1:379_0": "Therigāthāsu ca āgatāni. Aññānipi sakkādīhi devehi bhāsitāni “aho dānaṃ paramadānaṃ",
  "tika-vin01t1:379_1": "kassape supatiṭṭhita”ntiādīni, soṇadaṇḍabrāhmaṇādīhi manussehi ca bhāsitāni “namo",
  "tika-vin01t1:379_2": "tassa bhagavato”tiādīni tisso saṅgītiyo āruḷhāni udānāni santi eva, na tāni idha",
  "tika-vin01t1:379_3": "adhippetāni. Yāni pana sammāsambuddhena sāmaṃ āhaccabhāsitāni jinavacanabhūtāni,",
  "tika-vin01t1:379_4": "tāneva ca dhammasaṅgāhakehi “udāna”nti saṅgītaṃ. Etāniyeva ca sandhāya bhagavato",
  "tika-vin01t1:379_5": "pariyattidhammaṃ navavidhā vibhajitvā uddisantena udānanti vuttaṃ.",
  "tika-vin01t1:380_0": "Yā pana “anekajātisaṃsāra”ntiādigāthā bhagavatā bodhiyā mūle udānavasena pavattitā",
  "tika-vin01t1:380_1": "anekasatasahassānaṃ sammāsambuddhānaṃ udānabhūtā ca, tā aparabhāge dhammabhaṇḍāgārikassa",
  "tika-vin01t1:380_2": "bhagavatā desitattā dhammasaṅgāhakehi udānapāḷiyaṃ saṅgahaṃ anāropetvā dhammapade",
  "tika-vin01t1:380_3": "saṅgahitā. Yañca “aññāsi vata bho koṇḍañño”ti udānavacanaṃ dasasahassilokadhātuyā",
  "tika-vin01t1:380_4": "devamanussānaṃ pavedanasamatthanigghosavipphāraṃ bhagavatā bhāsitaṃ, tadapi paṭhamabodhiyaṃ",
  "tika-vin01t1:380_5": "sabbesaṃ eva bhikkhūnaṃ sammāpaṭipattipaccavekkhaṇahetukaṃ “ārādhayiṃsu vata maṃ",
  "tika-vin01t1:380_6": "bhikkhū ekaṃ samaya”ntiādivacanaṃ viya dhammacakkappavattanasuttadesanāpariyosāne",
  "tika-vin01t1:380_7": "attanā adhigatadhammekadesassa yathādesitassa ariyamaggassa sāvakesu sabbapaṭhamaṃ",
  "tika-vin01t1:380_8": "therena adhigatattā attano parissamassa saphalabhāvapaccavekkhaṇahetukaṃ pītisomanassajanitaṃ",
  "tika-vin01t1:380_9": "udāhāramattāṃ, na “yadā have pātubhavanti dhammā”tiādivacanaṃ viya pavattiyā nivattiyā",
  "tika-vin01t1:380_10": "vā pakāsananti na dhammasaṅgāhakehi udānapāḷiyaṃ saṅgītanti daṭṭhabbaṃ.",
  "tika-vin01t1:381": "Udānapāḷiyañca bodhivaggādīsu aṭṭhasu vaggesu dasa dasa katvā asītiyeva suttantā saṅgītā, tatoyeva ca udānaṭṭhakathāyaṃ ācariyadhammapālattherena vuttaṃ –",
  "tika-vin01t1:382": "“Asīti eva suttantā, vaggā aṭṭha samāsato;",
  "tika-vin01t1:383": "Gāthā ca pañcanavuti, udānassa pakāsitā.",
  "tika-vin01t1:384": "“Aḍḍhūnanavamattā ca, bhāṇavārā pamāṇato;",
  "tika-vin01t1:385": "Ekādhikā tathāsīti, udānassānusandhayo.",
  "tika-vin01t1:386": "“Ekavīsasahassāni, satameva vicakkhaṇo;",
  "tika-vin01t1:387": "Padānetānudānassa, gaṇitāni viniddise. –",
  "tika-vin01t1:388": "Gāthāpādato pana –",
  "tika-vin01t1:389": "“Aṭṭhasahassamattāni, cattāreva satāni ca;",
  "tika-vin01t1:390": "Padānetānudānassa, tevīsati ca niddise.",
  "tika-vin01t1:391": "“Akkharānaṃ sahassāni, saṭṭhi satta satāni ca;",
  "tika-vin01t1:392": "Tīṇi dvāsīti ca tathā, udānassa paveditā”ti.",
  "tika-vin01t1:393": "Idha pana “dvāsīti suttantā”ti vuttaṃ, taṃ na sameti, tasmā “asīti suttantā”ti pāṭhena bhavitabbaṃ.",
  "tika-vin01t1:394_0": "Vuttañhetaṃ bhagavatā – “vuttamarahatāti me sutaṃ. Ekadhammaṃ, bhikkhave, pajahatha,",
  "tika-vin01t1:394_1": "ahaṃ vo pāṭibhogo anāgāmitāya. Katamaṃ ekadhammaṃ? Lobhaṃ, bhikkhave, ekadhammaṃ",
  "tika-vin01t1:394_2": "pajahatha, ahaṃ vo pāṭibhogo anāgāmitāyā”ti evamādinā ekakadukatikacatukkavasena",
  "tika-vin01t1:394_3": "itivuttakapāḷiyaṃ saṅgahamāropitāni dvādasuttarasatasuttantāni itivuttakaṃ nāmāti",
  "tika-vin01t1:394_4": "dassento āha “vuttañheta”ntiādi. Dasuttarasatasuttantāti etthāpi “dvādasuttarasatasuttantā”ti",
  "tika-vin01t1:394_5": "pāṭhena bhavitabbaṃ. Tathā hi ekakanipāte tāva sattavīsati suttāni, dukanipāte dvāvīsati,",
  "tika-vin01t1:394_6": "tikanipāte paññāsa, catukkanipāte terasāti dvādasuttarasatasuttantāneva itivuttakapāḷiyaṃ",
  "tika-vin01t1:394_7": "āgatāni. Tatoyeva ca pāḷiyaṃ –",
  "tika-vin01t1:395": "“Lobho doso ca moho ca,",
  "tika-vin01t1:396": "Kodho makkhena pañcamaṃ;",
  "tika-vin01t1:397": "Māno sabbaṃ puna māno,",
  "tika-vin01t1:398": "Lobho dosena terasa.",
  "tika-vin01t1:399": "“Moho kodho puna makkho,",
  "tika-vin01t1:400": "Nīvaraṇā taṇhāya pañcamaṃ;",
  "tika-vin01t1:401": "Dve sekkhabhedā sāmaggī,",
  "tika-vin01t1:402": "Paduṭṭhanirayena terasa.",
  "tika-vin01t1:403": "“Pasannā ekamābhāyi, puggalaṃ atītena pañcamaṃ;",
  "tika-vin01t1:404": "Evañce opadhikaṃ puññaṃ, sattavīsa pakāsitā”ti. –",
  "tika-vin01t1:405": "Evamādinā uddānagāthāhi dvādasuttarasatasuttāni gaṇetvā dassitāni. Teneva ca aṭṭhakathāyampi –",
  "tika-vin01t1:406": "“Suttato ekakanipāte tāva sattavīsati suttāni, dukanipāte dvāvīsati, tikanipāte paññāsa, catukkanipāte terasāti dvādasādhikasatasuttasaṅgaha”nti –",
  "tika-vin01t1:407_0": "Vuttaṃ. Kāmañcettha appakaṃ ūnamadhikaṃ vā gaṇanūpagaṃ na hotīti katvā “dvāsīti khandhakavattānī”ti",
  "tika-vin01t1:407_1": "vattabbe “asīti khandhakavattānī”ti vuttavacanaṃ viya “dvādasuttarasatasuttantā”ti",
  "tika-vin01t1:407_2": "vattabbe “dasuttarasatasuttantā”ti vuttantipi sakkā vattuṃ, tathāpi īdise ṭhāne pamāṇaṃ",
  "tika-vin01t1:407_3": "dassentena yāthāvatova niyametvā dassetabbanti “dvādasuttarasatasuttantā” icceva",
  "tika-vin01t1:407_4": "pāṭhena bhavitabbaṃ.",
  "tika-vin01t1:408": "Jātaṃ bhūtaṃ purāvutthaṃ bhagavato pubbacaritaṃ kāyati katheti pakāsetīti jātakaṃ.",
  "tika-vin01t1:409_0": "“Cattārome, bhikkhave, acchariyā abbhutā dhammā ānande. Katame cattāro? Sace, bhikkhave,",
  "tika-vin01t1:409_1": "bhikkhuparisā ānandaṃ dassanāya upasaṅkamati, dassanenapi sā attamanā hoti. Tattha",
  "tika-vin01t1:409_2": "ce ānando dhammaṃ bhāsati, bhāsitenapi sā attamanā hoti, atittāva, bhikkhave, bhikkhuparisā",
  "tika-vin01t1:409_3": "hoti, atha ānando tuṇhī bhavati. Sace bhikkhunīparisā…pe… upāsakaparisā…pe… upāsikā",
  "tika-vin01t1:409_4": "parisā ānandaṃ dassanāya upasaṅkamati, dassanenapi sā attamanā hoti. Tattha ce ānando",
  "tika-vin01t1:409_5": "dhammaṃ bhāsati, bhāsitenapi sā attamanā hoti, atittāva, bhikkhave, upāsikāparisā",
  "tika-vin01t1:409_6": "hoti, atha ānando tuṇhī bhavati. Ime kho, bhikkhave, cattāro acchariyā abbhutā dhammā",
  "tika-vin01t1:409_7": "ānande”ti evamādinayappavattā sabbepi acchariyaabbhutadhammapaṭisaṃyuttā suttantā",
  "tika-vin01t1:409_8": "abbhutadhammaṃ nāmāti dassento āha “cattārome, bhikkhave”tiādi.",
  "tika-vin01t1:410_0": "Cūḷavedallādīsu visākhena nāma upāsakena puṭṭhāya dhammadinnāya nāma bhikkhuniyā",
  "tika-vin01t1:410_1": "bhāsitaṃ suttaṃ cūḷavedallanti veditabbaṃ. Mahāvedallaṃ pana mahākoṭṭhikattherena",
  "tika-vin01t1:410_2": "pucchitena āyasmatā sāriputtattherena bhāsitaṃ. Sammādiṭṭhisuttampi bhikkhūhi puṭṭhena",
  "tika-vin01t1:410_3": "tenevāyasmatā sāriputtattherena bhāsitaṃ. Etāni majjhimanikāyapariyāpannāni. Sakkapañhaṃ",
  "tika-vin01t1:410_4": "pana sakkena puṭṭho bhagavā abhāsi, tañca dīghanikāyapariyāpannanti veditabbaṃ. Mahāpuṇṇamasuttampi",
  "tika-vin01t1:410_5": "tadahuposathe pannarase puṇṇamāya rattiyā aññatarena bhikkhunā puṭṭhena bhagavatā",
  "tika-vin01t1:410_6": "bhāsitaṃ, taṃ pana majjhimanikāyapariyāpannanti veditabbaṃ. Vedanti ñāṇaṃ. Tuṭṭhinti",
  "tika-vin01t1:410_7": "yathābhāsitadhammadesanaṃ viditvā “sādhu ayye, sādhāvuso”tiādinā abbhanumodanavasappavattaṃ",
  "tika-vin01t1:410_8": "pītisomanassaṃ. Laddhā laddhāti labhitvā labhitvā, punappunaṃ labhitvāti vuttaṃ hoti.",
  "tika-vin01t1:411_0": "Evaṃ aṅgavasena sakalampi buddhavacanaṃ vibhajitvā idāni dhammakkhandhavasena vibhajitvā",
  "tika-vin01t1:411_1": "kathetukāmo āha “kathaṃ dhammakkhandhavasenā”tiādi. Tattha dhammakkhandhavasenāti",
  "tika-vin01t1:411_2": "dhammarāsivasena. Dvāsīti sahassāni buddhato gaṇhiṃ, dve sahassāni bhikkhuto gaṇhinti",
  "tika-vin01t1:411_3": "sambandho. Tattha buddhato gaṇhinti sammāsambuddhato uggaṇhiṃ, dvesahassādhikāni",
  "tika-vin01t1:411_4": "asīti dhammakkhandhasahassāni satthu santikā adhigaṇhinti attho. Dve sahassāni bhikkhutoti",
  "tika-vin01t1:411_5": "dve dhammakkhandhasahassāni bhikkhuto uggaṇhiṃ, dhammasenāpatiādīnaṃ bhikkhūnaṃ santikā",
  "tika-vin01t1:411_6": "adhigaṇhiṃ. Sāriputtattherādīhi bhāsitānaṃ sammādiṭṭhisuttantādīnaṃ vasena hi “dve",
  "tika-vin01t1:411_7": "sahassāni bhikkhuto”ti vuttaṃ. Caturāsīti sahassānīti tadubhayaṃ samodhānetvā catusahassādhikāni",
  "tika-vin01t1:411_8": "asīti sahassāni. Ye me dhammā pavattinoti ye dhammā mama pavattino pavattamānā paguṇā",
  "tika-vin01t1:411_9": "vācuggatā jivhagge parivattanti, te dhammā caturāsīti dhammakkhandhasahassānīti vuttaṃ",
  "tika-vin01t1:411_10": "hoti. Keci pana “ye ime”ti padacchedaṃ katvā “ye ime dhammā buddhassa bhagavato bhikkhūnañca",
  "tika-vin01t1:411_11": "pavattino, tehi pavattitā, tesvāhaṃ dvāsīti sahassāni buddhato gaṇhiṃ, dve sahassāni",
  "tika-vin01t1:411_12": "bhikkhutoti evaṃ caturāsīti dhammakkhandhasahassānī”ti evamettha sambandhaṃ vadanti.",
  "tika-vin01t1:412_0": "Ettha ca subhasuttaṃ gopakamoggallānasuttañca parinibbute bhagavati ānandattherena",
  "tika-vin01t1:412_1": "vuttattā caturāsītidhammakkhandhasahassesu antogadhaṃ hoti, na hotīti? Tattha paṭisambhidāgaṇṭhipade",
  "tika-vin01t1:412_2": "tāva idaṃ vuttaṃ “sayaṃ vuttadhammakkhandhānaṃ bhikkhuto gahiteyeva saṅgahetvā evamāhāti",
  "tika-vin01t1:412_3": "daṭṭhabba”nti. Bhagavatā pana dinnanaye ṭhatvā bhāsitattā sayaṃ vuttadhammakkhandhānampi",
  "tika-vin01t1:412_4": "“buddhato gaṇhi”nti ettha saṅgahaṃ katvā vuttanti evamettha vattuṃ yuttataraṃ viya",
  "tika-vin01t1:412_5": "dissati. Bhagavatāyeva hi dinnanaye ṭhatvā sāvakā dhammaṃ desenti. Teneva hi tatiyasaṅgītiyañca",
  "tika-vin01t1:412_6": "moggaliputtatissattherena bhāsitampi kathāvatthuppakaraṇaṃ buddhabhāsitaṃ nāma jātaṃ,",
  "tika-vin01t1:412_7": "tatoyeva ca attanā bhāsitampi subhasuttādi saṅgītiṃ āropentena āyasmatā ānandattherena",
  "tika-vin01t1:412_8": "“evaṃ me suta”nti vuttaṃ.",
  "tika-vin01t1:413_0": "Evaṃ paridīpitadhammakkhandhavasenāti gopakamoggallānena brāhmaṇena “tvaṃ bahussutoti",
  "tika-vin01t1:413_1": "buddhasāsane pākaṭo, kittakā dhammā te satthārā bhāsitā, tayā dhāritā”ti pucchite",
  "tika-vin01t1:413_2": "tassa paṭivacanaṃ dentena āyasmatā ānandattherena evaṃ “dvāsīti buddhato gaṇhi”ntiādinā",
  "tika-vin01t1:413_3": "paridīpitadhammakkhandhānaṃ vasena. Ekānusandhikaṃ suttaṃ satipaṭṭhānādi. Satipaṭṭhānasuttañhi",
  "tika-vin01t1:413_4": "“ekāyano ayaṃ, bhikkhave, maggo sattānaṃ visuddhiyā”tiādinā cattāro satipaṭṭhāne",
  "tika-vin01t1:413_5": "ārabhitvā tesaṃyeva vibhāgadassanavasena pavattattā “ekānusandhika”nti vuccati. Anekānusandhikanti",
  "tika-vin01t1:413_6": "nānānusandhikaṃ parinibbānasuttādi. Parinibbānasuttañhi nānāṭhānesu nānādhammadesanānaṃ",
  "tika-vin01t1:413_7": "vasena pavattattā “anekānusandhika”nti vuccati. Gāthābandhesu pañhapucchananti –",
  "tika-vin01t1:414": "“Kati chinde kati jahe, kati cuttari bhāvaye;",
  "tika-vin01t1:415": "Kati saṅgātigo bhikkhu, ‘oghatiṇṇo’ti vuccatī”ti. –",
  "tika-vin01t1:416": "Evamādinayappavattaṃ pañhapucchanaṃ eko dhammakkhandhoti attho.",
  "tika-vin01t1:417": "“Pañca chinde pañca jahe, pañca cuttari bhāvaye;",
  "tika-vin01t1:418": "Pañca saṅgātigo bhikkhu, ‘oghatiṇṇo’ti vuccatī”ti. –",
  "tika-vin01t1:419_0": "Evamādinayappavattaṃ visajjananti veditabbaṃ. Tikadukabhājanaṃ nikkhepakaṇḍaaṭṭhakathākaṇḍavasena",
  "tika-vin01t1:419_1": "veditabbaṃ. Tasmā “kusalā dhammā, akusalā dhammā, abyākatā dhammā, sukhāya vedanāya",
  "tika-vin01t1:419_2": "sampayuttā dhammā, dukkhāya vedanāya sampayuttā dhammā, adukkhamasukhāya vedanāya",
  "tika-vin01t1:419_3": "sampayuttā dhammā”ti evamādīsu tikesu kusalattikassa vibhajanavasena yaṃ vuttaṃ nikkhepakaṇḍe –",
  "tika-vin01t1:420_0": "“Katame dhammā kusalā? Tīṇi kusalamūlāni alobho adoso amoho, taṃsampayutto vedanākkhandho",
  "tika-vin01t1:420_1": "saññākkhandho saṅkhārakkhandho viññāṇakkhandho, taṃsamuṭṭhānaṃ kāyakammaṃ vacīkammaṃ",
  "tika-vin01t1:420_2": "manokammaṃ. Ime dhammā kusalā.",
  "tika-vin01t1:421": "“Katame dhammā akusalā? Tīṇi akusalamūlāni lobho doso moho, tadekaṭṭhā ca kilesā, taṃsampayutto vedanākkhandho…pe… manokammaṃ. Ime dhammā akusalā.",
  "tika-vin01t1:422_0": "“Katame dhammā abyākatā? Kusalākusalānaṃ dhammānaṃ vipākā kāmāvacarā rūpāvacarā arūpāvacarā",
  "tika-vin01t1:422_1": "apariyāpannā vedanākkhandho …pe… viññāṇakkhandho, ye ca dhammā kiriyā neva kusalā",
  "tika-vin01t1:422_2": "nākusalā na ca kammavipākā sabbañca rūpaṃ asaṅkhatā ca dhātu. Ime dhammā abyākatā”ti –",
  "tika-vin01t1:423": "Ayameko dhammakkhandho. Evaṃ sesattikānampi ekekassa tikassa vibhajanaṃ ekeko dhammakkhandhoti veditabbaṃ.",
  "tika-vin01t1:424": "Tathā “hetū dhammā”ti evamādikesu dukesu ekekassa dukassa vibhajanavasena yaṃ vuttaṃ –",
  "tika-vin01t1:425": "“Katame dhammā hetū? Tayo kusalā hetū, tayo akusalā hetū, tayo abyākatā hetū”ti –",
  "tika-vin01t1:426": "Ādi, tatthāpi ekekassa dukassa vibhajanaṃ ekeko dhammakkhandho. Puna aṭṭhakathākaṇḍe –",
  "tika-vin01t1:427_0": "“Katame dhammā kusalā? Catūsu bhūmīsu kusalaṃ. Ime dhammā kusalā. Katame dhammā akusalā?",
  "tika-vin01t1:427_1": "Dvādasa akusalacittuppādā. Ime dhammā akusalā. Katame dhammā abyākatā? Catūsu bhūmīsu",
  "tika-vin01t1:427_2": "vipāko tīsu bhūmīsu kiriyābyākataṃ rūpañca nibbānañca. Ime dhammā abyākatā”ti –",
  "tika-vin01t1:428": "Evamādinā kusalattikādivibhajanavasena pavattesu tikabhājanesu ekekassa tikassa bhājanaṃ ekeko dhammakkhandho. Tathā –",
  "tika-vin01t1:429": "“Katame dhammā hetū? Tayo kusalā hetū, tayo akusalā hetū, tayo abyākatā hetū”ti –",
  "tika-vin01t1:430": "Ādinayappavattesu dukabhājanesu ekamekaṃ dukabhājanaṃ ekeko dhammakkhandhoti evamettha tikadukabhājanavasena dhammakkhandhavibhāgo veditabbo.",
  "tika-vin01t1:431": "Ekamekañca cittavārabhājananti ettha pana –",
  "tika-vin01t1:432": "“Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe… tasmiṃ samaye phasso hoti…pe… avikkhepo hotī”ti –",
  "tika-vin01t1:433_0": "Evamādinayappavatte cittuppādakaṇḍe ekamekaṃ cittavārabhājanaṃ ekeko dhammakkhandhoti",
  "tika-vin01t1:433_1": "gahetabbaṃ. Eko dhammakkhandhoti ettha “ekekatikadukabhājanaṃ ekamekaṃ cittavārabhājana”nti",
  "tika-vin01t1:433_2": "vuttattā ekeko dhammakkhandhoti attho veditabbo. “Ekeko”ti avuttepi hi ayamattho",
  "tika-vin01t1:433_3": "atthato viññāyamānova hotīti “eko dhammakkhandho”ti vuttaṃ. Atthi vatthūtiādīsu vatthu",
  "tika-vin01t1:433_4": "nāma sudinnakaṇḍādi. Mātikāti “yo pana bhikkhu bhikkhūnaṃ sikkhāsājīvasamāpanno”tiādinā",
  "tika-vin01t1:433_5": "tasmiṃ tasmiṃ ajjhācāre paññattasikkhāpadaṃ. Padabhājanīyanti tassa tassa sikkhāpadassa",
  "tika-vin01t1:433_6": "“yo panāti yo yādiso”tiādinayappavattaṃ vibhajanaṃ. Antarāpattīti “paṭilātaṃ ukkhipati,",
  "tika-vin01t1:433_7": "āpatti dukkaṭassā”ti evamādinā sikkhāpadantaresu paññattā āpatti. Anāpattīti “anāpatti",
  "tika-vin01t1:433_8": "ajānantassa asādiyantassa ummattakassa khittacittassa vedanāṭṭassa ādikammikassā”tiādinayappavatto",
  "tika-vin01t1:433_9": "kacchedoti “dasāhātikkante atikkantasaññī nissaggiyaṃ pācittiyaṃ, dasāhātikkante",
  "tika-vin01t1:433_10": "vematiko nissaggiyaṃ pācittiyaṃ, dasāhātikkante anatikkantasaññī nissaggiyaṃ pācittiya”nti",
  "tika-vin01t1:433_11": "evamādinayappavatto tikapācittiyatikadukkaṭādibhedo tikaparicchedo.",
  "tika-vin01t1:434_0": "Idāni evametaṃ abhedato rasavasena ekavidhantiādinā “ayaṃ dhammo, ayaṃ vinayo…pe…",
  "tika-vin01t1:434_1": "imāni caturāsīti dhammakkhandhasahassānī”ti buddhavacanaṃ dhammavinayādibhedena vavatthapetvā",
  "tika-vin01t1:434_2": "saṅgāyantena mahākassapapamukhena vasīgaṇena anekacchariyapātubhāvapaṭimaṇḍitāya",
  "tika-vin01t1:434_3": "saṅgītiyā imassa piṭakassa vinayabhāvo majjhimabuddhavacanādibhāvo ca vavatthāpitoti",
  "tika-vin01t1:434_4": "dasseti. Na kevalaṃ imamevimassa yathāvuttappabhedaṃ vavatthapetvā saṅgītaṃ, atha",
  "tika-vin01t1:434_5": "kho aññampīti dassento āha “na kevalañca imamevā”tiādi. Tattha uddānasaṅgaho paṭhamapārājikādīsu",
  "tika-vin01t1:434_6": "āgatānaṃ vinītavatthuādīnaṃ saṅkhepato saṅgahadassanavasena dhammasaṅgāhakehi kathitā –",
  "tika-vin01t1:435": "“Makkaṭī vajjiputtā ca, gihī naggo ca titthiyā;",
  "tika-vin01t1:436": "Dārikuppalavaṇṇā ca, byañjanehipare duve”ti. –",
  "tika-vin01t1:437_0": "Ādikā gāthāyo. Sīlakkhandhavaggamūlapariyāyavaggādivasena saṅgaho vaggasaṅgaho. Uttarimanussadhammapeyyālanīlacakkapeyyālādivavatthāpanavasena",
  "tika-vin01t1:437_1": "peyyālasaṅgaho. Aṅguttaranikāyādīsu ekakanipātādisaṅgaho. Saṃyuttanikāye devatāsaṃyuttādivasena",
  "tika-vin01t1:437_2": "saṃyuttasaṅgaho. Majjhimanikāyādīsu mūlapaṇṇāsakādivasena paṇṇāsakasaṅgaho.",
  "tika-vin01t1:438_0": "Assa buddhavacanassa saṅgītipariyosāne sādhukāraṃ dadamānā viyāti sambandho. Saṅkampīti",
  "tika-vin01t1:438_1": "uddhaṃ uddhaṃ gacchantī suṭṭhu kampi. Sampakampīti uddhaṃ adho ca gacchantī sampakampi.",
  "tika-vin01t1:438_2": "Sampavedhīti catūsu disāsu gacchantī suṭṭhu pavedhi. Accharaṃ paharituṃ yuttāni acchariyāni,",
  "tika-vin01t1:438_3": "pupphavassacelukkhepādīni. Yā paṭhamamahāsaṅgīti dhammasaṅgāhakehi mahākassapādīhi",
  "tika-vin01t1:438_4": "pañcahi satehi yena katā saṅgītā, tena pañcasatāni etissā atthīti “pañcasatā”ti ca,",
  "tika-vin01t1:438_5": "thereheva katattā therā mahākassapādayo etissā atthīti “therikā”ti ca loke vuccati,",
  "tika-vin01t1:438_6": "ayaṃ paṭhamamahāsaṅgīti nāmāti sambandho.",
  "tika-vin01t1:439_0": "Evaṃ paṭhamamahāsaṅgītiṃ dassetvā yadatthaṃ sā idha nidassitā, taṃ nigamanavasena",
  "tika-vin01t1:439_1": "dassento “imissā”tiādimāha. Āyasmatā upālittherena vuttanti “tena samayenā”tiādi",
  "tika-vin01t1:439_2": "vakkhamānaṃ sabbaṃ nidānavacanaṃ vuttaṃ. Kimatthaṃ panettha dhammavinayasaṅgahe kathiyamāne",
  "tika-vin01t1:439_3": "nidānavacanaṃ vuttaṃ, nanu ca bhagavatā bhāsitavacanasseva saṅgaho kātabboti? Vuccate",
  "tika-vin01t1:439_4": "– desanāya ṭhitiasammosasaddhaeyyabhāvasampādanatthaṃ. Kāladesadesakaparisāpadesehi",
  "tika-vin01t1:439_5": "upanibandhitvā ṭhapitā hi desanā ciraṭṭhitikā hoti asammosadhammā saddheyyā ca, desakālakattuhetunimittehi",
  "tika-vin01t1:439_6": "upanibandho viya vohāravinicchayo. Teneva ca āyasmatā mahākassapena “paṭhamapārājikaṃ",
  "tika-vin01t1:439_7": "āvuso, upāli, kattha paññatta”ntiādinā desādipucchāsu katāsu tāsaṃ visajjanaṃ karontena",
  "tika-vin01t1:439_8": "āyasmatā upālittherena “tena samayenā”tiādinā paṭhamapārājikassa nidānaṃ bhāsitaṃ.",
  "tika-vin01t1:440_0": "Apica sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa",
  "tika-vin01t1:440_1": "hi bhagavato natthi niratthakā paṭipatti attahitatthā vā, tasmā paresaṃyevatthāya",
  "tika-vin01t1:440_2": "pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-vin01t1:440_3": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena",
  "tika-vin01t1:440_4": "sāsanaṃ, na kabbaracanā. Tayidaṃ satthuracitaṃ kāladesadesakaparisāpadesehi saddhiṃ",
  "tika-vin01t1:440_5": "tattha tattha nidānavacanehi yathārahaṃ pakāsīyati.",
  "tika-vin01t1:441_0": "Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ,",
  "tika-vin01t1:441_1": "tañcassa pamāṇabhāvadassanaṃ “buddho bhagavā”ti iminā padadvayena vibhāvitanti veditabbaṃ.",
  "tika-vin01t1:441_2": "Buddhoti hi iminā tathāgatassa anaññasādhāraṇasuparisuddhañāṇādiguṇavisesayogaparidīpanena,",
  "tika-vin01t1:441_3": "bhagavāti ca iminā rāgadosamohādisabbakilesamaladuccaritādidosappahānadīpanena, tato",
  "tika-vin01t1:441_4": "eva ca sabbasattuttamabhāvadīpanena ayamattho sabbathā pakāsito hotīti idamettha",
  "tika-vin01t1:441_5": "nidānavacanappayojanassa mukhamattanidassanaṃ.",
  "tika-vin01t1:442_0": "Tatrāyaṃ ācariyaparamparāti tasmiṃ jambudīpe ayaṃ ācariyānaṃ paramparā paveṇī paṭipāṭi.",
  "tika-vin01t1:442_1": "Upāli dāsakotiādīsu upālitthero pākaṭoyeva, dāsakattherādayo pana evaṃ veditabbā.",
  "tika-vin01t1:442_2": "Vesāliyaṃ kira eko dāsako nāma brāhmaṇamāṇavo tiṇṇaṃ antevāsikasatānaṃ jeṭṭhantevāsiko",
  "tika-vin01t1:442_3": "hutvā ācariyassa santike sippaṃ uggaṇhanto dvādasavassikoyeva tiṇṇaṃ vedānaṃ pāragū",
  "tika-vin01t1:442_4": "ahosi. So ekadivasaṃ antevāsikaparivuto dhammavinayaṃ saṅgāyitvā vālikārāme nivasantaṃ",
  "tika-vin01t1:442_5": "āyasmantaṃ upālittheraṃ upasaṅkamitvā attano vedesu sabbāni gaṇṭhiṭṭhānāni theraṃ",
  "tika-vin01t1:442_6": "pucchi. Theropi sabbaṃ byākaritvā sayampi ekaṃ pañhaṃ pucchanto nāmaṃ sandhāya imaṃ",
  "tika-vin01t1:442_7": "pañhaṃ pucchi “ekadhammo kho, māṇava, sabbesu dhammesu anupatati, sabbepi, māṇava,",
  "tika-vin01t1:442_8": "dhammā ekadhammasmiṃ osaranti, katamo nu kho so, māṇavaka, dhammo”ti. Sopi kho māṇavo",
  "tika-vin01t1:442_9": "pañhassa atthaṃ ajānanto “kimidaṃ bho pabbajitā”ti āha. Buddhamantoyaṃ māṇavāti.",
  "tika-vin01t1:442_10": "Sakkā panāyaṃ bho mayhampi dātunti. Sakkā, māṇava, amhehi gahitapabbajjaṃ gaṇhantassa",
  "tika-vin01t1:442_11": "dātunti. “Sādhu kho bho pabbajitā”ti māṇavo sampaṭicchitvā attano mātaraṃ pitaraṃ",
  "tika-vin01t1:442_12": "ācariyañca anujānāpetvā tīhi antevāsikasatehi saddhiṃ therassa santike pabbajitvā",
  "tika-vin01t1:442_13": "paripuṇṇavīsativasso upasampadaṃ labhitvā arahattaṃ pāpuṇi. Thero taṃ dhuraṃ katvā",
  "tika-vin01t1:442_14": "khīṇāsavasahassassa piṭakattayaṃ vācesi.",
  "tika-vin01t1:443_0": "Soṇako pana dāsakattherassa saddhivihāriko. So kira kāsīsu ekassa vāṇijakassa putto",
  "tika-vin01t1:443_1": "hutvā pañcadasavassuddesiko ekaṃ samayaṃ mātāpitūhi saddhiṃ vāṇijjāya giribbajaṃ",
  "tika-vin01t1:443_2": "gato. Tato pañcapaññāsadārakehi saddhiṃ veḷuvanaṃ gantvā tattha dāsakattheraṃ saparisaṃ",
  "tika-vin01t1:443_3": "disvā ativiya pasanno pabbajjaṃ yācitvā therena mātāpitaro anujānāpetvā “pabbajāhī”ti",
  "tika-vin01t1:443_4": "vutto mātāpitusantikaṃ gantvā tamatthaṃ ārocetvā tesu anicchantesu chinnabhatto hutvā",
  "tika-vin01t1:443_5": "mātāpitaro anujānāpetvā pañcapaññāsāya dārakehi saddhiṃ therassa santike pabbajitvā",
  "tika-vin01t1:443_6": "laddhūpasampado arahattaṃ pāpuṇi. Taṃ thero sakalaṃ buddhavacanaṃ uggaṇhāpesi. Sopi",
  "tika-vin01t1:443_7": "gaṇapāmokkho hutvā bahūnaṃ dhammavinayaṃ vācesi.",
  "tika-vin01t1:444_0": "Siggavatthero pana soṇakattherassa saddhivihāriko ahosi. So kira pāṭaliputte siggavo",
  "tika-vin01t1:444_1": "nāma amaccaputto hutvā tiṇṇaṃ utūnaṃ anucchavikesu tīsu pāsādesu sampattiṃ anubhavamāno",
  "tika-vin01t1:444_2": "ekadivasaṃ attano sahāyena caṇḍavajjinā seṭṭhiputtena saddhiṃ saparivāro kukkuṭārāmaṃ",
  "tika-vin01t1:444_3": "gantvā tattha soṇakattheraṃ nirodhasamāpattiṃ samāpajjitvā nisinnaṃ disvā vanditvā",
  "tika-vin01t1:444_4": "attanā saddhiṃ anālapantaṃ ñatvā gantvā taṃ kāraṇaṃ bhikkhusaṅghaṃ pucchitvā bhikkhūhi",
  "tika-vin01t1:444_5": "“samāpattiṃ samāpannā nālapantī”ti vutto “kathaṃ, bhante, samāpattito vuṭṭhahantī”ti",
  "tika-vin01t1:444_6": "puna pucchitvā tehi ca bhikkhūhi “satthuno ceva saṅghassa ca pakkosanāya yathāparicchinnakālato",
  "tika-vin01t1:444_7": "āyusaṅkhayā ca vuṭṭhahantī”ti vatvā tassa saparivārassa upanissayaṃ disvā saṅghassa",
  "tika-vin01t1:444_8": "vacanena nirodhā vuṭṭhāpitaṃ soṇakattheraṃ disvā “kasmā, bhante, mayā saddhiṃ nālapitthā”ti",
  "tika-vin01t1:444_9": "pucchitvā therena “bhuñjitabbakaṃ kumāra bhuñjimhā”ti vutte “sakkā nu kho, bhante,",
  "tika-vin01t1:444_10": "amhehipi taṃ bhojetu”nti pucchitvā “sakkā, kumāra, amhādise katvā bhojetu”nti vutte",
  "tika-vin01t1:444_11": "tamatthaṃ mātāpitūnaṃ ārocetvā tehi anuññāto attano sahāyena caṇḍavajjinā tehi ca",
  "tika-vin01t1:444_12": "pañcahi purisasatehi saddhiṃ soṇakattherassa santike pabbajitvā upasampanno ahosi.",
  "tika-vin01t1:444_13": "Tattha siggavo ca caṇḍavajjī ca dve upajjhāyasseva santike dhammavinayaṃ pariyāpuṇitvā",
  "tika-vin01t1:444_14": "aparabhāge chaḷabhiññā ahesuṃ.",
  "tika-vin01t1:445_0": "Tissassa pana moggaliputtassa anupubbakathā parato āvi bhavissati. Vijitāvinoti vijitasabbakilesapaṭipakkhattā",
  "tika-vin01t1:445_1": "vijitavanto. Paramparāyāti paṭipāṭiyā, anukkamenāti vuttaṃ hoti. Jambusirivhayeti",
  "tika-vin01t1:445_2": "jambusadisanāme, jambunāmaketi vuttaṃ hoti. Mahantena hi jamburukkhena abhilakkhitattā",
  "tika-vin01t1:445_3": "dīpopi “jambū”ti vuccati. Acchijjamānaṃ avinassamānaṃ katvā.",
  "tika-vin01t1:446_0": "Vinayavaṃsantiādīhi tīhi vinayapāḷiyeva kathitā pariyāyavacanattā. Pakataññutanti",
  "tika-vin01t1:446_1": "veyyattiyaṃ, paṭubhāvanti vuttaṃ hoti. Dhuraggāho ahosīti padhānaggāhī ahosi, sabbesaṃ",
  "tika-vin01t1:446_2": "pāmokkho hutvā gaṇhīti vuttaṃ hoti. Bhikkhūnaṃ samudāyo samūho bhikkhusamudāyo, samaṇagaṇoti attho.",
  "tika-vin01t1:447": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:448": "Paṭhamamahāsaṅgītikathāvaṇṇanā samattā.",
  "tika-vin01t1:449": "Dutiyasaṅgītikathāvaṇṇanā",
  "tika-vin01t1:450_0": "“Yadā nibbāyiṃsū”ti sambandho. Jotayitvā ca sabbadhīti tameva saddhammaṃ sabbattha",
  "tika-vin01t1:450_1": "pakāsayitvā. “Jutimanto”ti vattabbe gāthābandhavasena “jutīmanto”ti vuttaṃ, paññājotisampannāti",
  "tika-vin01t1:450_2": "attho, tejavantoti vā, mahānubhāvāti vuttaṃ hoti. Nibbāyiṃsūti anupādisesāya nibbānadhātuyā",
  "tika-vin01t1:450_3": "parinibbāyiṃsu. Pahīnasabbakilesattā natthi etesaṃ katthaci ālayo taṇhāti anālayā,",
  "tika-vin01t1:450_4": "vītarāgāti vuttaṃ hoti.",
  "tika-vin01t1:451_0": "Vassasataparinibbute bhagavatīti vassasataṃ parinibbutassa assāti vassasataparinibbuto,",
  "tika-vin01t1:451_1": "bhagavā, tasmiṃ parinibbānato vassasate atikkanteti vuttaṃ hoti. Vesālikāti vesālīnivāsino.",
  "tika-vin01t1:451_2": "Vajjiputtakāti vajjiraṭṭhe vesāliyaṃ kulānaṃ puttā. Kappati siṅgīloṇakappoti siṅgena",
  "tika-vin01t1:451_3": "loṇaṃ pariharitvā pariharitvā aloṇakapiṇḍapātena saddhiṃ bhuñjituṃ kappati, na sannidhiṃ",
  "tika-vin01t1:451_4": "karotīti adhippāyo. Kappati dvaṅgulakappoti dvaṅgulaṃ atikkantāya chāyāya vikāle",
  "tika-vin01t1:451_5": "bhojanaṃ bhuñjituṃ kappatīti attho. Kappati gāmantarakappoti “gāmantaraṃ gamissāmī”ti",
  "tika-vin01t1:451_6": "pavāritena anatirittabhojanaṃ bhuñjituṃ kappatīti attho. Kappati āvāsakappoti ekasīmāyaṃ",
  "tika-vin01t1:451_7": "nānāsenāsanesu visuṃ visuṃ uposathādīni saṅghakammāni kātuṃ vaṭṭatīti attho. Kappati",
  "tika-vin01t1:451_8": "anumatikappoti “anāgatānaṃ āgatakāle anumatiṃ gahessāmī”ti tesu anāgatesuyeva vaggena",
  "tika-vin01t1:451_9": "saṅghena kammaṃ katvā pacchā anumatiṃ gahetuṃ kappati, vaggakammaṃ na hotīti adhippāyo.",
  "tika-vin01t1:451_10": "Kappati āciṇṇakappoti ācariyupajjhāyehi āciṇṇo kappatīti attho. So pana ekacco kappati",
  "tika-vin01t1:451_11": "dhammiko, ekacco na kappati adhammikoti veditabbo. Kappati amathitakappoti yaṃ khīraṃ",
  "tika-vin01t1:451_12": "khīrabhāvaṃ vijahitaṃ dadhibhāvaṃ asampattaṃ, taṃ bhuttāvinā pavāritena anatirittaṃ",
  "tika-vin01t1:451_13": "bhuñjituṃ kappatīti attho. Kappati jalogiṃ pātunti ettha jalogīti taruṇasurā. Yaṃ",
  "tika-vin01t1:451_14": "majjasambhāraṃ ekato kataṃ majjabhāvamasampattaṃ, taṃ pātuṃ vaṭṭatīti adhippāyo.",
  "tika-vin01t1:451_15": "Jātarūparajatanti sarasato vikāraṃ anāpajjitvā sabbadā jātaṃ rūpameva hotīti jātaṃ",
  "tika-vin01t1:451_16": "rūpametassāti jātarūpaṃ, suvaṇṇaṃ. Dhavalasabhāvatāya rājatīti rajataṃ, rūpiyaṃ.",
  "tika-vin01t1:451_17": "Susunāgaputtoti susunāgassa putto.",
  "tika-vin01t1:452_0": "Kākaṇḍakaputtoti kākaṇḍakabrāhmaṇassa putto. Vajjīsūti janapadavacanattā bahuvacanaṃ",
  "tika-vin01t1:452_1": "kataṃ. Ekopi hi janapado ruḷhīsaddattā bahuvacanena vuccati. Yena vesālī, tadavasarīti",
  "tika-vin01t1:452_2": "yena disābhāgena vesālī avasaritabbā, yasmiṃ vā padese vesālī, tadavasari, taṃ pattoti",
  "tika-vin01t1:452_3": "attho. Mahāvane kūṭāgārasālāyanti ettha mahāvanaṃ nāma sayaṃjātamaropimaṃ saparicchedaṃ",
  "tika-vin01t1:452_4": "mahantaṃ vanaṃ. Kapilavatthusāmantā pana mahāvanaṃ himavantena saha ekābaddhaṃ aparicchedaṃ",
  "tika-vin01t1:452_5": "hutvā mahāsamuddaṃ āhacca ṭhitaṃ, idaṃ tādisaṃ na hotīti saparicchedaṃ mahantaṃ vananti",
  "tika-vin01t1:452_6": "mahāvanaṃ. Kūṭāgārasālā pana mahāvanaṃ nissāya kate ārāme kūṭāgāraṃ anto katvā haṃsavaṭṭakacchannena",
  "tika-vin01t1:452_7": "haṃsamaṇḍalākārena katā.",
  "tika-vin01t1:453_0": "Tadahuposatheti ettha tadahūti tasmiṃ ahani, tasmiṃ divaseti attho. Upavasanti etthāti",
  "tika-vin01t1:453_1": "uposatho, upavasitabbadivaso. Upavasantīti ca sīlena vā sabbaso āhārassa ca abhuñjanasaṅkhātena",
  "tika-vin01t1:453_2": "anasanena vā khīrapānamadhupānādimattena vā upetā hutvā vasantīti attho. So panesa",
  "tika-vin01t1:453_3": "divaso aṭṭhamīcātuddasīpannarasībhedena tividho. Katthaci pana pātimokkhepi sīlepi",
  "tika-vin01t1:453_4": "upavāsepi paññattiyampi uposathasaddo āgato. Tathā hesa “āyāmāvuso kappina, uposathaṃ",
  "tika-vin01t1:453_5": "gamissāmā”tiādīsu pātimokkhuddese āgato. “Evaṃ aṭṭhaṅgasamannāgato kho visākhe uposatho",
  "tika-vin01t1:453_6": "upavuttho”tiādīsu sīle. “Suddhassa ve sadā pheggu, suddhassuposatho sadā”tiādīsu",
  "tika-vin01t1:453_7": "upavāse. “Uposatho nāma nāgarājā”tiādīsu paññattiyañca āgato. Tattha upecca vasitabbato",
  "tika-vin01t1:453_8": "uposatho pātimokkhuddeso. Upetena samannāgatena hutvā vasitabbato santāne vāsetabbato",
  "tika-vin01t1:453_9": "uposatho sīlaṃ. Asanādisaṃyamādiṃ vā upecca vasantīti uposatho upavāso. Tathārūpe",
  "tika-vin01t1:453_10": "hatthiassavisese uposathoti samaññāmattato uposatho paññatti. Idha pana “na, bhikkhave,",
  "tika-vin01t1:453_11": "tadahuposathe sabhikkhukā āvāsā”tiādīsu viya uposathadivaso adhippeto, tasmā tadahuposatheti",
  "tika-vin01t1:453_12": "tasmiṃ uposathadivaseti attho. Kaṃsapātinti suvaṇṇapātiṃ. Kahāpaṇampītiādīsu kahāpaṇassa",
  "tika-vin01t1:453_13": "samabhāgo aḍḍho. Pādo catutthabhāgo. Māsakoyeva māsakarūpaṃ. Sabbaṃ tāva vattabbanti",
  "tika-vin01t1:453_14": "iminā sattasatikakkhandhake āgatā sabbāpi pāḷi idha ānetvā vattabbāti dasseti. Sā",
  "tika-vin01t1:453_15": "kuto vattabbāti āha “yāva imāya pana vinayasaṅgītiyā”tiādi. Saṅgāyitasadisameva saṅgāyiṃsūti sambandho.",
  "tika-vin01t1:454_0": "Pubbe kataṃ upādāyāti pubbe kataṃ paṭhamasaṅgītimupādāya. Sā panāyaṃ saṅgītīti sambandho.",
  "tika-vin01t1:454_1": "Tesūti tesu saṅgītikārakesu theresu. Vissutāti gaṇapāmokkhatāya vissutā sabbattha",
  "tika-vin01t1:454_2": "pākaṭā. Tasmiñhi sannipāte aṭṭheva gaṇapāmokkhā mahātherā ahesuṃ, tesu ca vāsabhagāmī",
  "tika-vin01t1:454_3": "sumanoti dve therā anuruddhattherassa saddhivihārikā, avasesā cha ānandattherassa.",
  "tika-vin01t1:454_4": "Ete pana sabbepi aṭṭha mahātherā bhagavantaṃ diṭṭhapubbā. Idāni te there sarūpato",
  "tika-vin01t1:454_5": "dassento āha “sabbakāmī cā”tiādi. Sāṇasambhūtoti sāṇadesavāsī sambhūtatthero. Dutiyo",
  "tika-vin01t1:454_6": "saṅgahoti sambandho. Pannabhārāti patitakkhandhabhārā. “Bhārā have pañcakkhandhā”ti",
  "tika-vin01t1:454_7": "hi vuttaṃ. Katakiccāti catūsu saccesu catūhi maggehi kattabbassa pariññāpahānasaachakiriyābhāvanāsaṅkhātassa",
  "tika-vin01t1:454_8": "soḷasavidhassapi kiccassa pariniṭṭhitattā katakiccā.",
  "tika-vin01t1:455_0": "Abbudanti upaddavaṃ vadanti corakammampi bhagavato vacanaṃ thenetvā attano vacanassa",
  "tika-vin01t1:455_1": "dīpanato. Gaṇṭhipade pana “abbudaṃ gaṇḍo”ti vuttaṃ. Imanti vakkhamānanidassanaṃ.",
  "tika-vin01t1:455_2": "Sandissamānā mukhā sammukhā. Uparibrahmalokūpapattiyā bhāvitamagganti uparibrahmaloke",
  "tika-vin01t1:455_3": "upapattiyā uppāditajjhānaṃ. Jhānañhi tatrūpapattiyā upāyabhāvato idha “maggo”ti vuttaṃ.",
  "tika-vin01t1:455_4": "Upāyo hi “maggo”ti vuccati. Vacanattho panettha – taṃ taṃ upapattiṃ maggati gavesati",
  "tika-vin01t1:455_5": "janeti nipphādetīti maggoti evaṃ veditabbo. Atthato cāyaṃ maggo nāma cetanāpi hoti",
  "tika-vin01t1:455_6": "cetanāsampayuttadhammāpi tadubhayampi. “Nirayañcāhaṃ, sāriputta, jānāmi nirayagāmiñca",
  "tika-vin01t1:455_7": "magga”nti hi ettha cetanā maggo nāma.",
  "tika-vin01t1:456": "“Saddhā hiriyaṃ kusalañca dānaṃ,",
  "tika-vin01t1:457": "Dhammā ete sappurisānuyātā;",
  "tika-vin01t1:458": "Etañhi maggaṃ diviyaṃ vadanti,",
  "tika-vin01t1:459": "Etena hi gacchati devaloka”nti. –",
  "tika-vin01t1:460_0": "Ettha cetanāsampayuttadhammā maggo nāma. “Ayaṃ bhikkhave maggo ayaṃ paṭipadā”ti saṅkhārūpapattisuttādīsu",
  "tika-vin01t1:460_1": "cetanāpi cetanāsampayuttadhammāpi maggo nāma. Imasmiṃ ṭhāne jhānassa adhippetattā",
  "tika-vin01t1:460_2": "cetanāsampayuttadhammā gahetabbā.",
  "tika-vin01t1:461_0": "Moggalibrāhmaṇassāti lokasammatassa aputtakassa moggalināmabrāhmaṇassa. Nanu ca kathametaṃ",
  "tika-vin01t1:461_1": "nāma vuttaṃ “moggalibrāhmaṇassa gehe paṭisandhiṃ gahessatī”ti. Kiṃ uparūpapattiyā",
  "tika-vin01t1:461_2": "paṭiladdhasamāpattīnampi kāmāvacare uppatti hotīti? Hoti. Sā ca katādhikārānaṃ mahāpuññānaṃ",
  "tika-vin01t1:461_3": "cetopaṇidhivasena hoti, na sabbesanti daṭṭhabbaṃ. Atha mahaggatassa garukakammassa",
  "tika-vin01t1:461_4": "vipākaṃ paṭibāhitvā parittakammaṃ kathamattano vipākassa okāsaṃ karotīti? Ettha ca",
  "tika-vin01t1:461_5": "tāva tīsupi gaṇṭhipadesu idaṃ vuttaṃ “nikantibaleneva jhānā parihāyati, tato parihīnajjhānā",
  "tika-vin01t1:461_6": "nibbattantī”ti. Keci pana “anīvaraṇāvatthāya nikantiyā jhānassa parihāni vīmaṃsitvā",
  "tika-vin01t1:461_7": "gahetabbā”ti vatvā evamettha kāraṇaṃ vadanti “satipi mahaggatakammuno vipākapaṭibāhanasamatthassa",
  "tika-vin01t1:461_8": "parittakammassapi abhāve ‘ijjhati, bhikkhave, sīlavato cetopaṇidhi visuddhattā’ti",
  "tika-vin01t1:461_9": "vacanato kāmabhave cetopaṇidhi mahaggatakammassa vipākaṃ paṭibāhitvā parittakammuno",
  "tika-vin01t1:461_10": "vipākassa okāsaṃ karotī”ti.",
  "tika-vin01t1:462_0": "Sādhu sappurisāti ettha sādhūti āyācanatthe nipāto, taṃ yācāmāti attho. Haṭṭhapahaṭṭhoti",
  "tika-vin01t1:462_1": "cittapīṇanavasena punappunaṃ santuṭṭho. Udaggudaggoti sarīravikāruppādanapītivasena",
  "tika-vin01t1:462_2": "udaggudaggo. Pītimā hi puggalo kāyacittānaṃ uggatattā abbhuggatattā “udaggo”ti vuccati.",
  "tika-vin01t1:462_3": "Sādhūti paṭissuṇitvāti “sādhū”ti paṭivacanaṃ datvā. Tīretvāti niṭṭhapetvā. Puna paccāgamiṃsūti",
  "tika-vin01t1:462_4": "puna āgamiṃsu. Tena kho pana samayenāti yasmiṃ samaye dutiyasaṅgītiṃ akaṃsu, tasmiṃ",
  "tika-vin01t1:462_5": "samayeti attho. Navakāti vuttamevatthaṃ vibhāvetuṃ “daharabhikkhū”ti vuttaṃ. Taṃ",
  "tika-vin01t1:462_6": "adhikaraṇaṃ na sampāpuṇiṃsūti taṃ vajjiputtakehi uppāditaṃ adhikaraṇaṃ vinicchinituṃ",
  "tika-vin01t1:462_7": "na sampāpuṇiṃsu nāgamiṃsu. No ahuvatthāti sambandho. Idaṃ daṇḍakammanti idāni vattabbaṃ",
  "tika-vin01t1:462_8": "sandhāya vuttaṃ. Yāvatāyukaṃ ṭhatvā parinibbutāti sambandho, yāva attano attano āyuparimāṇaṃ,",
  "tika-vin01t1:462_9": "tāva ṭhatvā parinibbutāti attho.",
  "tika-vin01t1:463_0": "Kiṃ pana katvā te therā parinibbutāti āha “dutiyaṃ saṅgahaṃ katvā”tiādi. Anāgatepi",
  "tika-vin01t1:463_1": "saddhammavuḍḍhiyā hetuṃ katvā parinibbutāti sambandho. Idāni “tepi nāma evaṃ mahānubhāvā",
  "tika-vin01t1:463_2": "therā aniccatāya vasaṃ gatā, kimaṅgaṃ pana aññe”ti saṃvejetvā ovadanto āha “khīṇāsavā”tiādi.",
  "tika-vin01t1:463_3": "Aniccatāvasanti aniccatāvasattaṃ, aniccatāyattabhāvaṃ aniccatādhīnabhāvanti vuttaṃ",
  "tika-vin01t1:463_4": "hoti. Jammiṃ lāmakaṃ durabhisambhavaṃ anabhibhavanīyaṃ atikkamituṃ asakkuṇeyyaṃ aniccataṃ",
  "tika-vin01t1:463_5": "evaṃ ñatvāti sambandho. Keci pana “durabhisambhava”nti ettha “pāpuṇituṃ asakkuṇeyya”nti",
  "tika-vin01t1:463_6": "imamatthaṃ gahetvā “yaṃ durabhisambhavaṃ niccaṃ amataṃ padaṃ, taṃ pattuṃ vāyame dhīro”ti",
  "tika-vin01t1:463_7": "sambandhaṃ vadanti. Sabbākārenāti sabbappakārena vattabbaṃ kiñcipi asesetvā dutiyasaṅgīti",
  "tika-vin01t1:463_8": "saṃvaṇṇitāti adhippāyo.",
  "tika-vin01t1:464": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:465": "Dutiyasaṅgītikathāvaṇṇanā samattā.",
  "tika-vin01t1:466": "Tatiyasaṅgītikathāvaṇṇanā",
  "tika-vin01t1:467_0": "Imissā pana saṅgītiyā dhammasaṅgāhakattherehi nikkaḍḍhitā te dasasahassā vajjiputtakā",
  "tika-vin01t1:467_1": "bhikkhū pakkhaṃ pariyesamānā attano attano anurūpaṃ dubbalapakkhaṃ labhitvā visuṃ",
  "tika-vin01t1:467_2": "mahāsaṅghikaṃ ācariyakulaṃ nāma akaṃsu, tato bhijjitvā aparāni dve ācariyakulāni",
  "tika-vin01t1:467_3": "jātāni gokulikā ca ekabyohārikā ca. Gokulikanikāyato bhijjitvā aparāni dve ācariyakulāni",
  "tika-vin01t1:467_4": "jātāni paṇṇattivādā ca bāhuliyā ca. Bahussutikātipi tesaṃyeva nāmaṃ, tesaṃyeva antarā",
  "tika-vin01t1:467_5": "cetiyavādā nāma apare ācariyavādā uppannā. Evaṃ mahāsaṅghikācariyakulato dutiye vassasate",
  "tika-vin01t1:467_6": "pañcācariyakulāni uppannāni, tāni mahāsaṅghikehi saddhiṃ cha honti.",
  "tika-vin01t1:468_0": "Tasmiṃyeva dutiye vassasate theravādato bhijjitvā dve ācariyavādā uppannā mahisāsakā",
  "tika-vin01t1:468_1": "ca vajjiputtakā ca. Tattha vajjiputtakavādato bhijjitvā apare cattāro ācariyavādā",
  "tika-vin01t1:468_2": "uppannā dhammuttarikā bhaddayānikā channāgārikā samitikāti. Puna tasmiṃyeva dutiye",
  "tika-vin01t1:468_3": "vassasate mahisāsakavādato bhijjitvā sabbatthivādā dhammaguttikāti dve ācariyavādā",
  "tika-vin01t1:468_4": "uppannā. Puna sabbatthivādakulato bhijjitvā kassapikā nāma jātā, kassapikesupi bhinnesu",
  "tika-vin01t1:468_5": "apare saṅkantikā nāma jātā, saṅkantikesu bhinnesu suttavādā nāma jātāti theravādato",
  "tika-vin01t1:468_6": "bhijjitvā ime ekādasa ācariyavādā uppannā, te theravādena saddhiṃ dvādasa honti.",
  "tika-vin01t1:468_7": "Iti ime ca dvādasa mahāsaṅghikānañca cha ācariyavādāti sabbe aṭṭhārasa ācariyavādā",
  "tika-vin01t1:468_8": "dutiye vassasate uppannā. Aṭṭhārasa nikāyātipi aṭṭhārasācariyakulānītipi etesaṃyeva",
  "tika-vin01t1:468_9": "nāmaṃ. Etesu pana sattarasa vādā bhinnakā, theravādoveko asambhinnakoti veditabbo.",
  "tika-vin01t1:468_10": "Vuttampi cetaṃ dīpavaṃse –",
  "tika-vin01t1:469": "“Nikkaḍḍhitā pāpabhikkhū, therehi vajjiputtakā;",
  "tika-vin01t1:470": "Aññaṃ pakkhaṃ labhitvāna, adhammavādī bahū janā.",
  "tika-vin01t1:471": "“Dasasahassā samāgantvā, akaṃsu dhammasaṅgahaṃ;",
  "tika-vin01t1:472": "Tasmāyaṃ dhammasaṅgīti, mahāsaṅgīti vuccati.",
  "tika-vin01t1:473": "“Mahāsaṅgītikā bhikkhū, vilomaṃ akaṃsu sāsane;",
  "tika-vin01t1:474": "Bhinditvā mūlasaṅgahaṃ, aññaṃ akaṃsu saṅgahaṃ.",
  "tika-vin01t1:475": "“Aññatra saṅgahitaṃ suttaṃ, aññatra akariṃsu te;",
  "tika-vin01t1:476": "Atthaṃ dhammañca bhindiṃsu, vinaye nikāyesu ca pañcasu.",
  "tika-vin01t1:477": "“Pariyāyadesitañcāpi, atho nippariyāyadesitaṃ;",
  "tika-vin01t1:478": "Nītatthañceva neyyatthaṃ, ajānitvāna bhikkhavo.",
  "tika-vin01t1:479": "“Aññaṃ sandhāya bhaṇitaṃ, aññaṃ atthaṃ ṭhapayiṃsu te;",
  "tika-vin01t1:480": "Byañjanacchāyāya te bhikkhū, bahuṃ atthaṃ vināsayuṃ.",
  "tika-vin01t1:481": "“Chaḍḍetvāna ekadesaṃ, suttaṃ vinayagambhiraṃ;",
  "tika-vin01t1:482": "Patirūpaṃ suttaṃ vinayaṃ, tañca aññaṃ kariṃsu te.",
  "tika-vin01t1:483": "“Parivāraṃ atthuddhāraṃ, abhidhammaṃ chappakaraṇaṃ;",
  "tika-vin01t1:484": "Paṭisambhidañca niddesaṃ, ekadesañca jātakaṃ;",
  "tika-vin01t1:485": "Ettakaṃ vissajjetvāna, aññāni akariṃsu te.",
  "tika-vin01t1:486": "“Nāmaṃ liṅgaṃ parikkhāraṃ, ākappakaraṇāni ca;",
  "tika-vin01t1:487": "Pakatibhāvaṃ vijahitvā, tañca aññaṃ akaṃsu te.",
  "tika-vin01t1:488": "“Pubbaṅgamā bhinnavādā, mahāsaṅgītikārakā;",
  "tika-vin01t1:489": "Tesañca anukārena, bhinnavādā bahū ahu.",
  "tika-vin01t1:490": "“Tato aparakālamhi, tasmiṃ bhedo ajāyatha;",
  "tika-vin01t1:491": "Gokulikā ekabyohāri, dvidhā bhijjittha bhikkhavo.",
  "tika-vin01t1:492": "“Gokulikānaṃ dve bhedā, aparakālamhi jāyatha;",
  "tika-vin01t1:493": "Bahussutikā ca paññatti, dvidhā bhijjittha bhikkhavo.",
  "tika-vin01t1:494": "“Cetiyā ca punavādī, mahāsaṅgītibhedakā;",
  "tika-vin01t1:495": "Pañca vādā ime sabbe, mahāsaṅgītimūlakā.",
  "tika-vin01t1:496": "“Atthaṃ dhammañca bhindiṃsu, ekadesañca saṅgahaṃ;",
  "tika-vin01t1:497": "Ganthañca ekadesañhi, chaḍḍetvā aññaṃ akaṃsu te.",
  "tika-vin01t1:498": "“Nāmaṃ liṅgaṃ parikkhāraṃ, ākappakaraṇāni ca;",
  "tika-vin01t1:499": "Pakatibhāvaṃ vijahitvā, tañca aññaṃ akaṃsu te.",
  "tika-vin01t1:500": "“Visuddhattheravādamhi, puna bhedo ajāyatha;",
  "tika-vin01t1:501": "Mahisāsakā vajjiputtakā, dvidhā bhijjittha bhikkhavo.",
  "tika-vin01t1:502": "“Vajjiputtakavādamhi, catudhā bhedo ajāyatha;",
  "tika-vin01t1:503": "Dhammatturikā bhaddayānikā, channāgārikā ca samiti.",
  "tika-vin01t1:504": "“Mahisāsakānaṃ dve bhedā, aparakālamhi ajāyatha;",
  "tika-vin01t1:505": "Sabbatthivādā dhammaguttā, dvidhā bhijjittha bhikkhavo.",
  "tika-vin01t1:506": "“Sabbatthivādānaṃ kassapikā, saṅkanti kassapikena ca;",
  "tika-vin01t1:507": "Saṅkantikānaṃ suttavādī, anupubbena bhijjatha.",
  "tika-vin01t1:508": "“Ime ekādasa vādā, pabhinnā theravādato;",
  "tika-vin01t1:509": "Atthaṃ dhammañca bhindiṃsu, ekadesañca saṅgahaṃ;",
  "tika-vin01t1:510": "Ganthañca ekadesañhi, chaḍḍetvā aññaṃ akaṃsu te.",
  "tika-vin01t1:511": "“Nāmaṃ liṅgaṃ parikkhāraṃ, ākappakaraṇāni ca;",
  "tika-vin01t1:512": "Pakatibhāvaṃ vijahitvā, tañca aññaṃ akaṃsu te.",
  "tika-vin01t1:513": "“Sattarasa bhinnavādā, ekavādo abhinnako;",
  "tika-vin01t1:514": "Sabbevaṭṭhārasa honti, bhinnavādena te saha;",
  "tika-vin01t1:515": "Nigrodhova mahārukkho, theravādānamuttamo.",
  "tika-vin01t1:516": "“Anūnaṃ anadhikañca, kevalaṃ jinasāsanaṃ;",
  "tika-vin01t1:517": "Kaṇṭakā viya rukkhamhi, nibbattā vādasesakā.",
  "tika-vin01t1:518": "“Paṭhame vassasate natthi, dutiye vassasatantare;",
  "tika-vin01t1:519": "Bhinnā sattarasa vādā, uppannā jinasāsane”ti.",
  "tika-vin01t1:520_0": "Aparāparaṃ pana hemavatā rājagirikā siddhatthikā pubbaseliyā aparaseliyā vājiriyāti",
  "tika-vin01t1:520_1": "aññepi cha ācariyavādā uppannā. Purimakānaṃ pana aṭṭhārasannaṃ ācariyavādānaṃ vasena",
  "tika-vin01t1:520_2": "pavattamāne sāsane asoko dhammarājā paṭiladdhasaddho divase divase buddhapūjāya satasahassaṃ,",
  "tika-vin01t1:520_3": "dhammapūjāya satasahassaṃ, saṅghapūjāya satasahassaṃ, attano ācariyassa nigrodhattherassa",
  "tika-vin01t1:520_4": "satasahassaṃ, catūsu dvāresu bhesajjatthāya satasahassanti pañca satasahassāni pariccajanto",
  "tika-vin01t1:520_5": "sāsane uḷāraṃ lābhasakkāraṃ pavattesi. Tadā hatalābhasakkārehi titthiyehi uppāditaṃ",
  "tika-vin01t1:520_6": "anekappakāraṃ sāsanamalaṃ visodhetvā moggaliputtatissatthero tipiṭakapariyattidharānaṃ",
  "tika-vin01t1:520_7": "pabhinnapaṭisambhidānaṃ bhikkhūnaṃ sahassamekaṃ gahetvā yathā mahākassapatthero ca",
  "tika-vin01t1:520_8": "yasatthero ca dhammañca vinayañca saṅgāyiṃsu, evameva saṅgāyanto tatiyasaṅgītiṃ akāsi.",
  "tika-vin01t1:520_9": "Idāni taṃ tatiyasaṅgītiṃ mūlato pabhuti vitthāretvā dassento āha “tissopi kho mahābrahmā",
  "tika-vin01t1:520_10": "brahmalokato cavitvā moggalibrāhmaṇassa gehe paṭisandhiṃ aggahesī”tiādi.",
  "tika-vin01t1:521_0": "Tattha gehe paṭisandhiṃ aggahesīti moggalibrāhmaṇassa gehe brāhmaṇiyā kucchimhi paṭisandhiṃ",
  "tika-vin01t1:521_1": "aggahesīti attho. Gehassa pana tannissayattā nissite nissayavohāravasena “gehe paṭisandhiṃ",
  "tika-vin01t1:521_2": "aggahesī”ti vuttaṃ yathā “mañcā ukkuṭṭhiṃ karonti, sabbo gāmo āgato”ti. Sattavassānīti",
  "tika-vin01t1:521_3": "accantasaṃyoge upayogavacanaṃ. Aticchathāti atikkamitvā icchatha, idha bhikkhā na",
  "tika-vin01t1:521_4": "labbhati, ito aññattha gantvā bhikkhaṃ pariyesathāti adhippāyo. “Bho pabbajitā”tiādi",
  "tika-vin01t1:521_5": "brāhmaṇo attano gehe bhikkhālābhaṃ anicchanto āha. Paṭiyāditabhattatoti sampādetvā",
  "tika-vin01t1:521_6": "ṭhapitabhattato. Tadupiyanti tadanurūpaṃ. Upasamaṃ disvāti therassa kāyacittavūpasamaṃ",
  "tika-vin01t1:521_7": "punappunaṃ disvā, ñatvāti attho. Iriyāpathavūpasamasandassanena hi tannibandhino",
  "tika-vin01t1:521_8": "cittassa yoniso pavattiupasamopi viññāyati. Bhiyyoso mattāya pasīditvāti punappunaṃ",
  "tika-vin01t1:521_9": "visesato adhikataraṃ pasīditvā. Bhattavissaggakaraṇatthāyāti bhattakiccakaraṇatthāya.",
  "tika-vin01t1:521_10": "Adhivāsetvāti sampaṭicchitvā.",
  "tika-vin01t1:522_0": "Soḷasavassuddesikoti soḷasavassoti uddisitabbo voharitabboti soḷasavassuddeso, soyeva",
  "tika-vin01t1:522_1": "soḷasavassuddesiko. Soḷasavassoti vā uddisitabbataṃ arahatīti soḷasavassuddesiko,",
  "tika-vin01t1:522_2": "soḷasavassāni vā uddisitabbāni assāti soḷasavassuddesiko, soḷasavassoti uddeso vā",
  "tika-vin01t1:522_3": "assa atthīti soḷasavassuddesiko, atthato pana soḷasavassikoti vuttaṃ hoti. Tiṇṇaṃ",
  "tika-vin01t1:522_4": "vedānaṃ pāragūti iruvedayajuvedasāmavedasaṅkhātānaṃ tiṇṇaṃ vedānaṃ paguṇakaraṇavasena",
  "tika-vin01t1:522_5": "pāraṃ gatoti pāragū. Pāragūti cettha niccasāpekkhatāya samāsādikaṃ veditabbaṃ. Laggetvāti",
  "tika-vin01t1:522_6": "olambetvā. Na ca kācīti ettha ca-saddo avadhāraṇe, kāci kathā neva uppajjatīti attho.",
  "tika-vin01t1:522_7": "Pallaṅkanti nisīditabbāsanaṃ. Uppajjissatīti etthāpi “kathā”ti idaṃ ānetvā sambandhitabbaṃ.",
  "tika-vin01t1:522_8": "Kupito anattamanoti kopena kupito, anattamano domanassena. Domanassasamaṅgī hi puggalo",
  "tika-vin01t1:522_9": "pītisukhehi na attamano na attacittoti anattamanoti vuccati. Na sakamanoti vā anattamano",
  "tika-vin01t1:522_10": "attano vase aṭṭhitacittattā.",
  "tika-vin01t1:523_0": "Caṇḍikkabhāveti caṇḍiko vuccati caṇḍo thaddhapuggalo, tassa bhāvo caṇḍikkaṃ, thaddhabhāvoti",
  "tika-vin01t1:523_1": "attho. Idha pana “caṇḍikkabhāve”ti vuttattā caṇḍikoyeva caṇḍikkanti gahetabbaṃ, tena",
  "tika-vin01t1:523_2": "“caṇḍikkabhāve”ti ettha thaddhabhāveti attho veditabbo. Kiñci mantanti kiñci vedaṃ.",
  "tika-vin01t1:523_3": "Aññe ke jānissantīti na keci jānissantīti adhippāyo. Pucchitvā sakkā jānitunti attano",
  "tika-vin01t1:523_4": "padesañāṇe ṭhitattā thero evamāha. Sabbaññubuddhā eva hi “puccha, māṇava, yadākaṅkhasī”tiādinā",
  "tika-vin01t1:523_5": "paccekabuddhādīhi asādhāraṇaṃ sabbaññupavāraṇaṃ pavārenti. Sāvakā pana padesañāṇe",
  "tika-vin01t1:523_6": "ṭhitattā “sutvā vedissāmā”ti vā “pucchitvā sakkā jānitu”nti vā vadanti.",
  "tika-vin01t1:524_0": "Tīsu vedesūtiādīsu tayo vedā pubbe vuttanayā eva. Nighaṇḍūti nāmanighaṇḍurukkhādīnaṃ",
  "tika-vin01t1:524_1": "vevacanappakāsakaṃ satthaṃ, vevacanappakāsakanti ca pariyāyasaddadīpakanti attho,",
  "tika-vin01t1:524_2": "ekekassa atthassa anekapariyāyavacanavibhāvakanti vuttaṃ hoti. Nidassanamattañcetaṃ",
  "tika-vin01t1:524_3": "anekesaṃ atthānaṃ ekasaddassa vacanīyatāvibhāvanavasenapi tassa ganthassa pavattattā.",
  "tika-vin01t1:524_4": "Vacanīyavācakabhāvena atthaṃ saddañca nikhaṇḍeti bhindati vibhajja dassetīti nikhaṇḍu,",
  "tika-vin01t1:524_5": "so eva idha kha-kārassa gha-kāraṃ katvā nighaṇḍūti vutto. Keṭubhanti kiriyākappavikappo",
  "tika-vin01t1:524_6": "kavīnaṃ upakārasatthaṃ. Ettha ca kiriyākappavikappoti vacībhedādilakkhaṇā kiriyā",
  "tika-vin01t1:524_7": "kappīyati vikappīyati etenāti kiriyākappo, so pana vaṇṇapadabandhapadatthādivibhāgato",
  "tika-vin01t1:524_8": "bahuvikappoti kiriyākappavikappoti vuccati. Idañca mūlakiriyākappaganthaṃ sandhāya",
  "tika-vin01t1:524_9": "vuttaṃ. So hi satasahassaparimāṇo nayādicariyādikaṃ pakaraṇaṃ. Vacanatthato pana",
  "tika-vin01t1:524_10": "kiṭati gameti kiriyādivibhāgaṃ, taṃ vā anavasesapariyādānato gamento pūretīti keṭubhanti",
  "tika-vin01t1:524_11": "vuccati, saha nighaṇḍunā keṭubhena ca sanighaṇḍukeṭubhā, tayo vedā. Tesu sanighaṇḍukeṭubhesu.",
  "tika-vin01t1:524_12": "Ṭhānakaraṇādivibhāgato nibbacanavibhāgato ca akkharā pabhedīyanti etenāti akkharappabhedo,",
  "tika-vin01t1:524_13": "sikkhā ca nirutti ca. Saha akkharappabhedenāti sākkharappabhedā, tesu sākkharappabhedesu.",
  "tika-vin01t1:524_14": "Itihāsapañcamesūti athabbanavedaṃ catutthaṃ katvā “itiha āsa itiha āsā”ti īdisavacanapaṭisaṃyutto",
  "tika-vin01t1:524_15": "purāṇakathāsaṅkhāto itihāso pañcamo etesanti itihāsapañcamā, tayo vedā. Tesu itihāsapañcamesu.",
  "tika-vin01t1:524_16": "Neva attanā passatīti neva sayaṃ passati, neva jānātīti attho. Puccha, byākarissāmīti",
  "tika-vin01t1:524_17": "“sabbāpi pucchā vedesuyeva antogadhā”ti sallakkhento evamāha.",
  "tika-vin01t1:525_0": "Yassa cittantiādipañhadvayaṃ cuticittasamaṅgino khīṇāsavassa cuticittassa uppādakkhaṇaṃ",
  "tika-vin01t1:525_1": "sandhāya vuttaṃ. Tattha paṭhamapañhe uppajjatīti uppādakkhaṇasamaṅgitāya uppajjati.",
  "tika-vin01t1:525_2": "Na nirujjhatīti nirodhakkhaṇaṃ appattatāya na nirujjhati. Tassa cittanti tassa puggalassa",
  "tika-vin01t1:525_3": "tato paṭṭhāya cittaṃ nirujjhissati nuppajjissatīti pucchati. Yassa vā panātiādike",
  "tika-vin01t1:525_4": "pana dutiyapañhe nirujjhissatīti yassa cittaṃ bhaṅgakkhaṇaṃ patvā nirujjhissati.",
  "tika-vin01t1:525_5": "Nuppajjissatīti bhaṅgato parabhāge sayaṃ vā aññaṃ vā nuppajjissati, tassa puggalassa",
  "tika-vin01t1:525_6": "cittaṃ uppajjati na nirujjhatīti pucchati. Imesaṃ pana pañhānaṃ paṭhamo pañho vibhajjabyākaraṇīyo,",
  "tika-vin01t1:525_7": "tasmā “yassa cittaṃ uppajjati na nirujjhati, tassa cittaṃ nirujjhissati nuppajjissatī”ti",
  "tika-vin01t1:525_8": "evaṃ puṭṭhena satā evamayaṃ pañho ca vissajjetabbo “pacchimacittassa uppādakkhaṇe",
  "tika-vin01t1:525_9": "tesaṃ cittaṃ uppajjati na nirujjhati nirujjhissati na uppajjissati, itaresaṃ cittassa",
  "tika-vin01t1:525_10": "uppādakkhaṇe tesaṃ cittaṃ uppajjati na nirujjhati, nirujjhissati ceva uppajjissati",
  "tika-vin01t1:525_11": "cā”ti. Yesañhi paricchinnavaṭṭadukkhānaṃ khīṇāsavānaṃ sabbapacchimassa cuticittassa",
  "tika-vin01t1:525_12": "uppādakkhaṇe vattati, tesaṃ tadeva cuticittaṃ nirujjhissati nuppajjissatīti. Uppādappattatāya",
  "tika-vin01t1:525_13": "uppajjati nāma, bhaṅgaṃ appattatāya na nirujjhati. Bhaṅgaṃ pana patvā taṃ tesaṃ cittaṃ",
  "tika-vin01t1:525_14": "nirujjhissati, tato appaṭisandhikattā aññaṃ na uppajjissati. Ṭhapetvā pana pacchimacittasamaṅgikhīṇāsavaṃ",
  "tika-vin01t1:525_15": "itaresaṃ sekkhāsekkhaputhujjanānaṃ uppādakkhaṇasamaṅgicittaṃ uppādappattatāya uppajjati",
  "tika-vin01t1:525_16": "nāma, bhaṅgaṃ appattatāya na nirujjhati. Bhaṅgaṃ pana patvā nirujjhissateva, aññaṃ",
  "tika-vin01t1:525_17": "pana tasmiṃ vā aññasmiṃ vā attabhāve uppajjissati ceva nirujjhissati ca. Dutiyo pana",
  "tika-vin01t1:525_18": "pañho arahato cuticittassa uppādakkhaṇe niyamitattā ekaṃsabyākaraṇīyo, tasmā “yassa",
  "tika-vin01t1:525_19": "vā pana cittaṃ nirujjhissati na uppajjissati, tassa cittaṃ uppajjati na nirujjhatī”ti",
  "tika-vin01t1:525_20": "puṭṭhena “āmantā”ti vattabbaṃ. Khīṇāsavassa hi uppādakkhaṇasamaṅgicuticittaṃ bhaṅgaṃ",
  "tika-vin01t1:525_21": "patvā nirujjhissati nāma, tato paraṃ nuppajjissati. Uppādakkhaṇasamaṅgitāya pana",
  "tika-vin01t1:525_22": "uppajjati ceva bhaṅgaṃ appattatāya na nirujjhati cāti vuccati.",
  "tika-vin01t1:526_0": "Ayaṃ pana māṇavo evamime pañhe vissajjetumasakkonto vighātaṃ pāpuṇi, tasmā vuttaṃ",
  "tika-vin01t1:526_1": "“māṇavo uddhaṃ vā adho vā harituṃ asakkonto”tiādi. Tattha uddhaṃ vā adho vā harituṃ",
  "tika-vin01t1:526_2": "asakkontoti uparimapade vā heṭṭhimapadaṃ, heṭṭhimapade vā uparimapadaṃ atthato samannāharituṃ",
  "tika-vin01t1:526_3": "asakkontoti attho, pubbenāparaṃ yojetvā pañhassa atthaṃ paricchindituṃ asakkontoti",
  "tika-vin01t1:526_4": "vuttaṃ hoti. Dvattiṃsākārakammaṭṭhānaṃ tāva ācikkhīti “atthi imasmiṃ kāye”tiādikaṃ",
  "tika-vin01t1:526_5": "dvattiṃsākārakammaṭṭhānaṃ “mantassa upacāro aya”nti paṭhamaṃ ācikkhi. Sotāpannānaṃ",
  "tika-vin01t1:526_6": "sīlesu paripūrakāritāya samādinnasīlato natthi parihānīti āha “abhabbo dāni sāsanato",
  "tika-vin01t1:526_7": "nivattitu”nti. Vaḍḍhetvāti uparimaggatthāya kammaṭṭhānaṃ vaḍḍhetvā. Appossukko bhaveyya",
  "tika-vin01t1:526_8": "buddhavacanaṃ gahetunti arahattappattiyā katakiccabhāvatoti adhippāyo. Vohāravidhimhi",
  "tika-vin01t1:526_9": "chekabhāvatthaṃ “upajjhāyo maṃ bhante tumhākaṃ santikaṃ pahiṇī”tiādi vuttaṃ.",
  "tika-vin01t1:527_0": "Udakadantaponaṃ upaṭṭhāpesīti paribhogatthāya udakañca dantakaṭṭhañca paṭiyādetvā",
  "tika-vin01t1:527_1": "ṭhapesi. Dante punanti visodhenti etenāti dantaponaṃ vuccati dantakaṭṭhaṃ. Guṇavantānaṃ",
  "tika-vin01t1:527_2": "saṅgahetabbabhāvato thero sāmaṇerassa ca khantivīriyaupaṭṭhānādiguṇe paccakkhakaraṇatthaṃ",
  "tika-vin01t1:527_3": "vināva abhiññāya pakatiyā vīmaṃsamāno puna sammajjanādiṃ akāsi. “Sāmaṇerassa cittadamanatthaṃ",
  "tika-vin01t1:527_4": "akāsī”tipi vadanti. Buddhavacanaṃ paṭṭhapesīti buddhavacanaṃ uggaṇhāpetuṃ ārabhi.",
  "tika-vin01t1:527_5": "Ṭhapetvā vinayapiṭakanti ettha “sāmaṇerānaṃ vinayapariyāpuṇanaṃ cārittaṃ na hotīti",
  "tika-vin01t1:527_6": "ṭhapetvā vinayapiṭakaṃ avasesaṃ buddhavacanaṃ uggaṇhāpesī”ti tīsupi gaṇṭhipadesu",
  "tika-vin01t1:527_7": "vuttaṃ. Avassikova samānoti upasampadato paṭṭhāya aparipuṇṇaekavassoti adhippāyo.",
  "tika-vin01t1:527_8": "Moggaliputtatissattherassa hadaye patiṭṭhāpitampi buddhavacanaṃ vohāravasena tassa",
  "tika-vin01t1:527_9": "hatthe patiṭṭhāpitaṃ nāma hotīti katvā vuttaṃ “hatthe sakalaṃ buddhavacanaṃ patiṭṭhāpetvā”ti.",
  "tika-vin01t1:527_10": "Yāvatāyukaṃ ṭhatvā parinibbāyiṃsūti moggaliputtatissattherassa hatthe sakalasāsanapatiṭṭhāpanena",
  "tika-vin01t1:527_11": "dutiyasaṅgītikārakāropitadaṇḍakammato muttā hutvā yāvatāyukaṃ ṭhatvā parinibbāyiṃsu.",
  "tika-vin01t1:528_0": "Bindusārassa rañño ekasataputtāti ettha bindusāro nāma sakyakulappasuto candaguttassa",
  "tika-vin01t1:528_1": "nāma rañño putto. Tathā hi viṭaṭūbhasaṅgāme kapilavatthuto nikkhantasakyaputtehi",
  "tika-vin01t1:528_2": "māpite moriyanagare khattiyakulasambhavo candaguttakumāro pāṭaliputte rājā ahosi.",
  "tika-vin01t1:528_3": "Tassa putto bindusāro nāma rājakumāro pitu accayena rājā hutvā ekasataputtakānaṃ",
  "tika-vin01t1:528_4": "janako ahosi. Ekasatanti ekañca satañca ekasataṃ, ekenādhikaṃ satanti attho. Ekāva",
  "tika-vin01t1:528_5": "mātā assāti ekamātikaṃ, attanā sahodaranti vuttaṃ hoti. Na tāva ekarajjaṃ katanti",
  "tika-vin01t1:528_6": "āha “anabhisittova rajjaṃ kāretvā”ti. Ekarajjābhisekanti sakalajambudīpe ekādhipaccavasena",
  "tika-vin01t1:528_7": "kariyamānaṃ abhisekaṃ. Puññappabhāvena pāpuṇitabbāpi rājiddhiyo arahattamaggena āgatā",
  "tika-vin01t1:528_8": "paṭisambhidādayo avasesavisesā viya payogasampattibhūtā abhisekānubhāveneva āgatāti",
  "tika-vin01t1:528_9": "āha “abhisekānubhāvena cassa imā rājiddhiyo āgatā”ti.",
  "tika-vin01t1:529_0": "Tattha rājiddhiyoti rājabhāvānugatappabhāvā. Yatoti yato soḷasaghaṭato. Sāsane uppannasaddhoti",
  "tika-vin01t1:529_1": "buddhasāsane paṭiladdhasaddho. Asandhimittāti tassāva nāmaṃ. Tassā kira sarīre sandhayo",
  "tika-vin01t1:529_2": "na paññāyanti, tasmā evaṃnāmikā jātātipi vadanti. Devatā eva divase divase āharantīti",
  "tika-vin01t1:529_3": "sambandho. Devasikanti divase divase. Agadāmalakanti appakeneva sarīrasodhanādisamatthaṃ",
  "tika-vin01t1:529_4": "sabbadosaharaṇaṃ osadhāmalakaṃ. Agadaharītakampi tādisameva harītakaṃ. Tesu kira",
  "tika-vin01t1:529_5": "dvīsu yathākāmamekaṃ paribhuñjati. Chaddantadahatoti chaddantadahasamīpe ṭhitadevavimānato",
  "tika-vin01t1:529_6": "kapparukkhato vā. “Chaddantadahe tādisā rukkhavisesā santi, tato āharantī”tipi vadanti.",
  "tika-vin01t1:529_7": "Dibbañca pānakanti dibbaphalarasapānakañca. Asuttamayikanti kapparukkhato nibbattadibbadussattā",
  "tika-vin01t1:529_8": "suttehi na katanti asuttamayikaṃ. Sumanapupphapaṭanti sabbattha sukhumaṃ hutvā uggatapupphānaṃ",
  "tika-vin01t1:529_9": "atthitāya sumanapupphapaṭaṃ nāma jātaṃ. Uṭṭhitassa sālinoti sayaṃjātasālino. Samudāyāpekkhañcettha",
  "tika-vin01t1:529_10": "ekavacanaṃ, sālīnanti attho. Nava vāhasahassānīti ettha “catasso muṭṭhiyo eko kuḍuvo,",
  "tika-vin01t1:529_11": "cattāro kuḍuvā eko pattho, cattāro patthā eko āḷhako, cattāro āḷhakā ekaṃ doṇaṃ,",
  "tika-vin01t1:529_12": "cattāro doṇā ekamānikā, catasso mānikā ekakhārī, vīsati khāriyo eko vāho, tadeva",
  "tika-vin01t1:529_13": "ekaṃ sakaṭa”nti suttanipātaṭṭhakathādīsu vuttaṃ. Idha pana “dve sakaṭāni eko vāho”ti",
  "tika-vin01t1:529_14": "vadanti. Nitthusakaṇe karontīti thusakuṇḍakarahite karonti. Madhuṃ karontīti āgantvā",
  "tika-vin01t1:529_15": "samīpaṭṭhāne madhuṃ karonti. Balikammaṃ karontīti sabbattha balikammakārakā raṭṭhavāsino",
  "tika-vin01t1:529_16": "viya madhurasaraṃ vikūjantā baliṃ karonti. “Āgantvā ākāseyeva saddaṃ katvā attānaṃ",
  "tika-vin01t1:529_17": "ajānāpetvā gacchantī”ti vadanti.",
  "tika-vin01t1:530_0": "Suvaṇṇasaṅkhalikāyeva bandhanaṃ suvaṇṇasaṅkhalikabandhanaṃ. Catunnaṃ buddhānanti",
  "tika-vin01t1:530_1": "kakusandhādīnaṃ catunnaṃ buddhānaṃ. Adhigatarūpadassananti paṭiladdharūpadassanaṃ.",
  "tika-vin01t1:530_2": "Ayaṃ kira kappāyukattā catunnampi buddhānaṃ rūpasampattiṃ paccakkhato addakkhi. Kāḷaṃ",
  "tika-vin01t1:530_3": "nāma nāgarājānaṃ ānayitvāti ettha so pana nāgarājā gaṅgāyaṃ nikkhittasuvaṇṇasaṅkhalikāya",
  "tika-vin01t1:530_4": "gantvā attano pādesu patitasaññāya āgatoti veditabbo. Nanu ca asokassa rañño āṇā",
  "tika-vin01t1:530_5": "heṭṭhā yojanato upari pavattati, imassa ca vimānaṃ yojanaparicchedato heṭṭhā patiṭṭhitaṃ,",
  "tika-vin01t1:530_6": "tasmā kathaṃ ayaṃ nāgarājā rañño āṇāya āgatoti? Kiñcāpi attano vimānaṃ yojanaparicchedato",
  "tika-vin01t1:530_7": "heṭṭhā patiṭṭhitaṃ, tathāpi rañño āṇāpavattiṭṭhānena saha ekābaddhatāya tassa āṇaṃ",
  "tika-vin01t1:530_8": "akāsi. Yathā hi rajjasīmantaravāsino manussā tehi tehi rājūhi nippīḷiyamānā tesaṃ",
  "tika-vin01t1:530_9": "tesaṃ āṇāya pavattanti, evaṃsampadamidanti vadanti.",
  "tika-vin01t1:531_0": "Āpāthaṃ karohīti sammukhaṃ karohi, gocaraṃ karohīti attho. Tena nimmitaṃ buddharūpaṃ",
  "tika-vin01t1:531_1": "passantoti sambandho. Kīdisaṃ taṃ buddharūpanti āha “sakalasarīravippakiṇṇā”tiādi.",
  "tika-vin01t1:531_2": "Tattha puññappabhāvanibbattaggahaṇaṃ tena nimmitānampi asītianubyañjanapaṭimaṇḍitānaṃ",
  "tika-vin01t1:531_3": "dvattiṃsamahāpurisalakkhaṇānaṃ bhagavato puññappabhāvanibbattaasītianubyañjanādīhi",
  "tika-vin01t1:531_4": "sadisattā katanti daṭṭhabbaṃ. Na hi tena tadā nimmitaṃ anekākāraparipuṇṇaṃ buddharūpaṃ",
  "tika-vin01t1:531_5": "bhagavato puññappabhāvena nibbattanti sakkā vattuṃ. Asītianubyañjanaṃ tambanakhatuṅganāsādi.",
  "tika-vin01t1:531_6": "Dvattiṃsamahāpurisalakkhaṇaṃ suppatiṭṭhitapādatādi. Vikasita…pe… salilatalanti sūriyarasmisamphassena",
  "tika-vin01t1:531_7": "vikasitehi vikāsamupagatehi kaṃ alaṅkarotīti “kamala”nti laddhanāmehi rattapadumehi",
  "tika-vin01t1:531_8": "nīluppalādibhedehi uppalehi ceva setapadumasaṅkhātehi puṇḍarīkehi ca paṭimaṇḍitaṃ",
  "tika-vin01t1:531_9": "samantato sajjitaṃ jalatalamiva. Tārāgaṇa…pe… gaganatalanti sabbattha vippakiṇṇatārakagaṇassa",
  "tika-vin01t1:531_10": "rasmijālavisadehi vipphuritāya bhāsamānāya sobhāya kantiyā samujjalaṃ sammā bhāsamānaṃ",
  "tika-vin01t1:531_11": "gaganatalamiva ākāsatalamiva. Sañjhāppabhā…pe… kanakagirisikharanti sañjhākālasañjātappabhānurāgehi",
  "tika-vin01t1:531_12": "indacāpehi vijjulatāhi ca parikkhittaṃ samantato parivāritaṃ kanakagirisikharamiva",
  "tika-vin01t1:531_13": "suvaṇṇapabbatakūṭamiva. Vimalaketumālāti ettha “ketumālā nāma sīsato nikkhamitvā",
  "tika-vin01t1:531_14": "upari muddhani puñjo hutvā dissamānarasmirāsī”ti vadanti. “Muddhani majjhe paññāyamāno",
  "tika-vin01t1:531_15": "unnatappadesotipi vadantī”ti tīsupi gaṇṭhipadesu vuttaṃ. Yasmā pana asoko dhammarājā",
  "tika-vin01t1:531_16": "sañjātapītisomanasso sattāhaṃ nirāhāro hutvā yathāṭhitova avikkhittacitto pasādasommehi",
  "tika-vin01t1:531_17": "cakkhūhi nirantaraṃ buddharūpameva olokesi, tasmā akkhīhi pūjā katā nāma hotīti āha",
  "tika-vin01t1:531_18": "“akkhipūjaṃ nāma akāsī”ti. Atha vā cakkhūnaṃ tādisassa iṭṭhārammaṇassa upaṭṭhāpanena",
  "tika-vin01t1:531_19": "akkhīnaṃ pūjā katā nāma hotīti vuttaṃ “akkhipūjaṃ nāma akāsī”ti.",
  "tika-vin01t1:532_0": "Iddhivibhāvanādhikārappasaṅgena cetaṃ vatthu vuttaṃ, nānukkamena. Ayañhettha anukkamo",
  "tika-vin01t1:532_1": "– asoko kira mahārājā upari vakkhamānānukkamena sīhapañjarena olokento nigrodhasāmaṇeraṃ",
  "tika-vin01t1:532_2": "iriyāpathasampannaṃ nāgarajananayanāni ākaḍḍhantaṃ yugamattaṃ pekkhamānaṃ disvā pasīditvā",
  "tika-vin01t1:532_3": "sañjātapemo sabahumāno āmantāpetvā setacchattassa heṭṭhā sīhāsane nisīdāpetvā bhojetvā",
  "tika-vin01t1:532_4": "sāmaṇerassa vacanādāse dissamānaṃ dasabalassa dhammakāyaṃ disvā ratanattaye pasīditvā",
  "tika-vin01t1:532_5": "sapariso saraṇasīlesu patiṭṭhāya tato paṭṭhāya abhivaḍḍhamānasaddho pubbe bhojiyamānāni",
  "tika-vin01t1:532_6": "titthiyasaṭṭhisahassāni nīharitvā bhikkhūnaṃ saṭṭhisahassānaṃ suvakāhatasālisampāditabhattaṃ",
  "tika-vin01t1:532_7": "paṭṭhapetvā devatopanītaṃ anotattasalilaṃ nāgalatādantakaṭṭhañca upanāmetvā niccasaṅghupaṭṭhānaṃ",
  "tika-vin01t1:532_8": "karonto ekadivasaṃ suvaṇṇasaṅkhalikabandhanaṃ vissajjetvā kāḷaṃ nāgarājānaṃ ānayitvā",
  "tika-vin01t1:532_9": "tena nimmitaṃ vuttappakāraṃ sirīsobhaggasampannaṃ buddharūpaṃ passanto dīghaputhulaniccalanayanappabhāhi",
  "tika-vin01t1:532_10": "sattāhaṃ akkhipūjamakāsi.",
  "tika-vin01t1:533_0": "Idāni pana yathānusandhiṃ ghaṭetvā anukkamena tassa sāsanāvatāraṃ dassento āha “rājā",
  "tika-vin01t1:533_1": "kira abhisekaṃ pāpuṇitvā”tiādi. Bāhirakapāsaṇḍanti bāhirakappaveditaṃ samayavādaṃ.",
  "tika-vin01t1:533_2": "Bāhirakappaveditā hi samayavādā sattānaṃ taṇhāpāsaṃ diṭṭhipāsañca ḍenti oḍḍentīti",
  "tika-vin01t1:533_3": "“pāsaṇḍā”ti vuccanti. Pariggaṇhīti vīmaṃsamāno pariggahesi. Bindusāro brāhmaṇabhatto",
  "tika-vin01t1:533_4": "ahosīti attano pitu candaguttassa kālato paṭṭhāya brāhmaṇesu sambhatto ahosi. Candakena",
  "tika-vin01t1:533_5": "nāma kira brāhmaṇena samussāhito candaguttakumāro tena dinnanaye ṭhatvā sakalajambudīpe",
  "tika-vin01t1:533_6": "ekarajjamakāsi, tasmā tasmiṃ brāhmaṇe sañjātabahumānavasena candaguttakālato paṭṭhāya",
  "tika-vin01t1:533_7": "saṭṭhisahassamattā brāhmaṇajātikā tasmiṃ rājakule niccabhattikā ahesuṃ. Brāhmaṇānanti",
  "tika-vin01t1:533_8": "paṇḍaraṅgaparibbājakādibhāvamanupagate dasseti. Paṇḍaraṅgaparibbājakādayo ca brāhmaṇajātivantoti",
  "tika-vin01t1:533_9": "āha “brāhmaṇajātiyapāsaṇḍāna”nti. Ettha pana diṭṭhipāsādīnaṃ oḍḍanato paṇḍaraṅgādayova",
  "tika-vin01t1:533_10": "“pāsaṇḍā”ti vuttā. Sīhapañjareti mahāvātapāne. Upasamaparibāhirenāti upasamato paribāhirena,",
  "tika-vin01t1:533_11": "upasamarahitenāti attho. Antepuraṃ atiharathāti antepuraṃ pavesetha, ānethāti vuttaṃ hoti.",
  "tika-vin01t1:534_0": "Amā saha bhavanti kiccesūti amaccā, rajjakiccavosāpanakā. Devāti rājānaṃ ālapanti.",
  "tika-vin01t1:534_1": "Rājāno hi dibbanti kāmaguṇehi kīḷanti, tesu vā viharanti vijayasamatthatāyogena paccatthike",
  "tika-vin01t1:534_2": "vijetuṃ icchanti, issariyaṭhānādisakkāradānagahaṇaṃ taṃ taṃ atthānusāsanaṃ vā karonti",
  "tika-vin01t1:534_3": "voharanti, puññānubhāvappattāya jutiyā jotantīti vā “devā”ti vuccanti. Tathā hi te",
  "tika-vin01t1:534_4": "catūhi saṅgahavatthūhi janaṃ rañjentā sayaṃ yathāvuttehi visesehi rājanti dippanti",
  "tika-vin01t1:534_5": "sobhantīti “rājāno”ti ca vuccanti. Nigaṇṭhādayoti ettha nigaṇṭho nāma “amhākaṃ gaṇṭhanakileso",
  "tika-vin01t1:534_6": "saṃsāre palibuddhanakicco rāgādikileso khettavatthuputtadārādivisayo natthi, kilesagaṇṭhirahitā",
  "tika-vin01t1:534_7": "maya”nti evaṃ vāditāya “nigaṇṭhā”ti laddhanāmā titthiyā.",
  "tika-vin01t1:535_0": "Uccāvacānīti uccāni ca avacāni ca, mahantāni ceva khuddakāni ca, atha vā visiṭṭhāni",
  "tika-vin01t1:535_1": "ceva lāmakāni cāti attho. Bhaddapīṭhakesūti vettamayapīṭhesu. Sāroti sīlādiguṇasāro.",
  "tika-vin01t1:535_2": "Rājaṅgaṇenāti rājanivesanadvāre vivaṭena bhūmippadesena. Aṅgaṇanti hi katthaci kilesā",
  "tika-vin01t1:535_3": "vuccanti “rāgo aṅgaṇa”ntiādīsu. Rāgādayo hi aṅganti etehi taṃsamaṅgīpuggalā nihīnabhāvaṃ",
  "tika-vin01t1:535_4": "gacchantīti aṅgaṇānīti vuccanti. Katthaci malaṃ vā paṅko vā “tasseva rajassa vā aṅgaṇassa",
  "tika-vin01t1:535_5": "vā pahānāya vāyamatī”tiādīsu. Añjati sammakkhetīti hi aṅgaṇaṃ, malādi. Katthaci tathārūpo",
  "tika-vin01t1:535_6": "vivaṭappadeso “cetiyaṅgaṇaṃ bodhiyaṅgaṇa”ntiādīsu. Añjati tattha ṭhitaṃ atisundaratāya",
  "tika-vin01t1:535_7": "abhibyañjetīti hi aṅgaṇaṃ, vivaṭo bhūmippadeso. Idhāpi soyeva adhippeto. Dantantiādīsu",
  "tika-vin01t1:535_8": "kilesavipphandarahitacittatāya dantaṃ, niccaṃ paccupaṭṭhitasatārakkhatāya guttaṃ,",
  "tika-vin01t1:535_9": "cakkhādiindriyānaṃ santatāya santindriyaṃ, pāsādikena iriyāpathena samannāgatattā",
  "tika-vin01t1:535_10": "sampannairiyāpathaṃ. Idāni nigrodhasāmaṇeraṃ sarūpato vibhāvetukāmo āha “ko panāyaṃ",
  "tika-vin01t1:535_11": "nigrodho nāmā”tiādi.",
  "tika-vin01t1:536_0": "Tatrāyaṃ anupubbikathāti ettha bindusārassa kira ekasataputtesu moriyavaṃsajāya dhammadeviyā",
  "tika-vin01t1:536_1": "asokatissanāmānaṃ dvinnaṃ puttānaṃ majjhe jeṭṭho asokakumāro avantiraṭṭhaṃ bhuñjati.",
  "tika-vin01t1:536_2": "Pitarā pesito pāṭaliputtato paññāsayojanamatthake viṭaṭūbhabhayāgatānaṃ sākiyānamāvāsaṃ",
  "tika-vin01t1:536_3": "veṭisaṃ nāma nagaraṃ patvā tattha veṭisaṃ nāma seṭṭhidhītaraṃ ādāya ujjenīrājadhāniyaṃ",
  "tika-vin01t1:536_4": "rajjaṃ karonto mahindaṃ nāma kumāraṃ saṅghamittañca kumārikaṃ labhitvā tehi saddhiṃ",
  "tika-vin01t1:536_5": "rajjasukhamanubhavanto pituno gilānabhāvaṃ sutvā ujjeniṃ pahāya sīghaṃ pāṭaliputtaṃ",
  "tika-vin01t1:536_6": "upagantvā pitu upaṭṭhānaṃ katvā tassa accayena rajjaṃ aggahesi. Taṃ sutvā yuvarājā",
  "tika-vin01t1:536_7": "sumanābhidhāno kujjhitvā “ajja me maraṇaṃ vā hotu rajjaṃ vā”ti aṭṭhanavutibhātikaparivuto",
  "tika-vin01t1:536_8": "saṃvaṭṭasāgare jalataraṅgasaṅghāto viya ajjhottharanto upagacchati. Tato asoko ujjenīrājā",
  "tika-vin01t1:536_9": "saṅgāmaṃ pakkhanditvā sattumaddanaṃ karonto sumanaṃ nāma rājakumāraṃ gahetvā ghātesi.",
  "tika-vin01t1:536_10": "Tena vuttaṃ “bindusārarañño kira dubbalakāleyeva asokakumāro attanā laddhaṃ ujjenīrajjaṃ",
  "tika-vin01t1:536_11": "pahāya āgantvā sabbanagaraṃ attano hatthagataṃ katvā sumanaṃ nāma rājakumāraṃ aggahesī”ti.",
  "tika-vin01t1:537_0": "Paripuṇṇagabbhāti paripakkagabbhā. Ekaṃ sālanti sabbaparicchannaṃ ekaṃ pāsādaṃ. “Devatāya",
  "tika-vin01t1:537_1": "pana ānubhāvena tasmiṃ pāsāde mahājanena adissamānā hutvā vāsaṃ kappesī”ti vadanti.",
  "tika-vin01t1:537_2": "Nibaddhavattanti “ekassa divasassa ettaka”nti niyāmetvā ṭhapitavattaṃ. Hetusampadanti",
  "tika-vin01t1:537_3": "arahattūpanissayapuññasampadaṃ. Khuraggeyevāti khurakammapariyosāneyeva, tacapañcakakammaṭṭhānaṃ",
  "tika-vin01t1:537_4": "gahetvā taṃ pariggaṇhanto antimāya kesavaṭṭiyā voropanāya samakālameva ca arahattaṃ",
  "tika-vin01t1:537_5": "pāpuṇīti vuttaṃ hoti. Sarīraṃ jaggitvāti dantakaṭṭhakhādanamukhadhovanādīhi sarīraparikammaṃ katvā.",
  "tika-vin01t1:538_0": "Sīhapañjare caṅkamatīti sīhapañjarasamīpe aparāparaṃ caṅkamati. Taṅkhaṇaññevāti tasmiṃ",
  "tika-vin01t1:538_1": "khaṇeyeva. Ayaṃ janoti rājaṅgaṇe caramānaṃ janaṃ disvā vadati. Bhantamigappaṭibhāgoti",
  "tika-vin01t1:538_2": "anavaṭṭhitattā kāyacāpallena samannāgatattā bhantamigasadiso. Ativiya sobhatīti sambandho.",
  "tika-vin01t1:538_3": "Ālokitavilokitanti ettha ālokitaṃ nāma puratopekkhanaṃ. Abhimukholokanañhi “ālokita”nti",
  "tika-vin01t1:538_4": "vuccati. Vilokitanti anudisāpekkhanaṃ, yaṃ disābhimukhaṃ oloketi, tadanugatadisāpekkhananti",
  "tika-vin01t1:538_5": "attho. Samiñjanaṃ pabbasaṅkocanaṃ. Pasāraṇañca tesaṃyeva pasāraṇaṃ. Lokuttaradhammoti",
  "tika-vin01t1:538_6": "sesajanesu avijjamāno visiṭṭhadhammo. Pemaṃ saṇṭhahīti pemaṃ patiṭṭhāsi, uppajjīti",
  "tika-vin01t1:538_7": "attho. Vāṇijako ahosīti madhuvāṇijako ahosi.",
  "tika-vin01t1:539_0": "Atīte kira tayo bhātaro madhuvāṇijakā ahesuṃ. Tesu kaniṭṭho madhuṃ vikkiṇāti, itare",
  "tika-vin01t1:539_1": "araññato āharanti. Tadā eko paccekabuddho paṇḍukarogāturo ahosi. Aparo pana paccekabuddho",
  "tika-vin01t1:539_2": "tadatthaṃ madhubhikkhāya caramāno nagaraṃ pāvisi. Paviṭṭhañca taṃ ekā kumbhadāsī",
  "tika-vin01t1:539_3": "udakaharaṇatthaṃ titthaṃ gacchamānā addasa. Disvā ca pucchitvā āgatakāraṇañca ñatvā",
  "tika-vin01t1:539_4": "“ettha, bhante, madhuvāṇijakā vasanti, tattha gacchathā”ti hatthaṃ pasāretvā madhuāpaṇaṃ",
  "tika-vin01t1:539_5": "dassesi. So ca tattha agamāsi. Taṃ disvā kaniṭṭho madhuvāṇijo sañjātapītisomanasso",
  "tika-vin01t1:539_6": "“kenāgatāttha, bhante”ti pucchitvā tamatthaṃ viditvā pattaṃ gahetvā madhuno pūretvā",
  "tika-vin01t1:539_7": "dadamāno pattapuṇṇaṃ madhuṃ uggantvā mukhato vissanditvā bhūmiyaṃ patamānaṃ disvā",
  "tika-vin01t1:539_8": "pasannamānaso “imināhaṃ, bhante, puññakammena jambudīpe ekarajjaṃ kareyyaṃ, āṇā ca",
  "tika-vin01t1:539_9": "me ākāse pathaviyañca yojanappamāṇe ṭhāne pharatū”ti patthanamakāsi. Paccekabuddho",
  "tika-vin01t1:539_10": "ca “evaṃ hotu upāsakā”ti vatvā gandhamādanaṃ gantvā paccekabuddhassa bhesajjamakāsi.",
  "tika-vin01t1:540_0": "Kaniṭṭho pana madhuvāṇijo madhuṃ datvā gehe nisinno itare araññato āgate disvā evamāha",
  "tika-vin01t1:540_1": "“tumhākaṃ bhātaro cittaṃ pasādetha, mamañca tumhākañca madhuṃ gahetvā īdisassa nāma",
  "tika-vin01t1:540_2": "paccekabuddhassa pattaṃ pūretvā adāsi”nti. Tesu jeṭṭho kujjhitvā evamāha “caṇḍālāpi",
  "tika-vin01t1:540_3": "kāsāvanivāsino honti, nanu tava hatthato madhuṃ paṭiggahetvā gato caṇḍālo bhavissatī”ti.",
  "tika-vin01t1:540_4": "Majjhimo pana kujjhitvā “tava paccekabuddhaṃ gahetvā parasamudde nikkhipāhī”ti āha.",
  "tika-vin01t1:540_5": "Pacchā pana tepi dve bhātaro kaniṭṭhena vuccamānaṃ dānānisaṃsapaṭisaṃyuttakathaṃ",
  "tika-vin01t1:540_6": "sutvā anumodiṃsuyeva. Sāpi ca kumbhadāsī “tassa madhudāyakassa aggamahesī bhaveyya”nti",
  "tika-vin01t1:540_7": "patthanamakāsi. Tesu kaniṭṭho asoko dhammarājā ahosi, sā ca kumbhadāsī ativiya rūpasobhaggappattā",
  "tika-vin01t1:540_8": "asandhimittā nāma tassa aggamahesī ahosi. Parasamuddavādī pana majjhimo imasmiṃyeva",
  "tika-vin01t1:540_9": "tambapaṇṇidīpe devānaṃpiyatisso nāma mahānubhāvo rājā ahosi. Jeṭṭho pana caṇḍālavāditāya",
  "tika-vin01t1:540_10": "caṇḍālagāme jāto nigrodho nāma sāmaṇero ahosi. Tena vuttaṃ “pubbe hi kira puññakaraṇakāle",
  "tika-vin01t1:540_11": "esa rañño jeṭṭhabhātā vāṇijako ahosī”ti.",
  "tika-vin01t1:541_0": "Pubbe va sannivāsenāti ettha gāthābandhavasena vā-saddassa rassattaṃ katanti veditabbaṃ,",
  "tika-vin01t1:541_1": "pubbe sannivāsena vāti vuttaṃ hoti. Tattha pubbeti atītajātiyaṃ. Sannivāsenāti sahavāsena.",
  "tika-vin01t1:541_2": "Sahasaddattho hi ayaṃ saṃsaddo. Paccuppannahitena vāti paccuppanne vattamānabhave",
  "tika-vin01t1:541_3": "hitacaraṇena vā. Evaṃ imehi dvīhi kāraṇehi sinehasaṅkhātaṃ pemaṃ jāyate uppajjati.",
  "tika-vin01t1:541_4": "Idaṃ vuttaṃ hoti – pemaṃ nāmetaṃ dvīhipi kāraṇehi jāyati, purimabhave mātā vā pitā",
  "tika-vin01t1:541_5": "vā dhītā vā putto vā bhātā vā bhaginī vā pati vā bhariyā vā sahāyo vā mitto vā hutvā",
  "tika-vin01t1:541_6": "yo yena saddhiṃ ekaṭṭhāne nivutthapubbo, tassa iminā pubbe vā sannivāsena bhavantarepi",
  "tika-vin01t1:541_7": "anubandhanto so sineho na vijahati, imasmiṃ attabhāve katena paccuppannena hitena",
  "tika-vin01t1:541_8": "vāti evaṃ imehi dvīhi kāraṇehi taṃ pemaṃ nāma jāyatīti. Kiṃ viyāti āha “uppalaṃ va",
  "tika-vin01t1:541_9": "yathodake”ti. Etthāpi vā-saddassa vuttanayeneva rassattaṃ katanti daṭṭhabbaṃ. Avuttasampiṇḍanattho",
  "tika-vin01t1:541_10": "cettha vāsaddo. Tena padumādayo saṅgaṇhāti. Yathā-saddo upamāyaṃ. Idaṃ vuttaṃ hoti",
  "tika-vin01t1:541_11": "– yathā uppalañca sesañca padumādi udake jāyamānaṃ dve kāraṇāni nissāya jāyati udakañceva",
  "tika-vin01t1:541_12": "kalalañca, tathā etehi dvīhi kāraṇehi pemaṃ jāyatīti.",
  "tika-vin01t1:542_0": "Rañño hattheti santikaṃ upagatassa rañño hatthe. Rañño anurūpanti ekūnasatabhātukānaṃ",
  "tika-vin01t1:542_1": "ghātitattā caṇḍapakatitāya rajje ṭhitattā ca “pamādavihārī aya”nti maññamāno tadanurūpaṃ",
  "tika-vin01t1:542_2": "dhammapade appamādavaggaṃ desetuṃ ārabhi. Tattha appamādoti satiyā avippavāso, niccaṃ",
  "tika-vin01t1:542_3": "upaṭṭhitāya satiyā etaṃ adhivacanaṃ. Amatapadanti amataṃ vuccati nibbānaṃ. Tañhi",
  "tika-vin01t1:542_4": "ajātattā na jīyati na mīyati, tasmā “amata”nti vuccati. Amatassa padaṃ amatapadaṃ,",
  "tika-vin01t1:542_5": "amatassa adhigamupāyoti vuttaṃ hoti. Pamādoti pamajjanabhāvo, muṭṭhassaccasaṅkhātassa",
  "tika-vin01t1:542_6": "satiyā vossaggassetaṃ nāmaṃ. Maccunoti maraṇassa. Padanti upāyo maggo. Pamatto hi",
  "tika-vin01t1:542_7": "jātiṃ nātivattati, jāto pana jīyati ceva mīyati cāti pamādo maccuno padaṃ nāma hoti,",
  "tika-vin01t1:542_8": "maraṇaṃ upanetīti vuttaṃ hoti.",
  "tika-vin01t1:543_0": "Aññātaṃ tāta, pariyosāpehīti iminā “sadā appamādena hutvā vattitabbanti ettakeneva",
  "tika-vin01t1:543_1": "mayā ñātaṃ, tumhe dhammadesanaṃ niṭṭhapethā”ti tasmiṃ dhamme attano paṭipajjitukāmataṃ",
  "tika-vin01t1:543_2": "dīpento dhammadesanāya pariyosānaṃ pāpetvā kathane ussāhaṃ janeti. Keci pana “abhāsīti",
  "tika-vin01t1:543_3": "ettha ‘bhāsissāmi vitakkemī’ti atthaṃ gahetvā ‘sabbaṃ appamādavaggaṃ bhāsissāmī’ti",
  "tika-vin01t1:543_4": "sallakkhitattā abhāsīti vuttaṃ, raññā pana aḍḍhagāthaṃ sutvāva ‘aññātaṃ tāta, pariyosāpehī’ti",
  "tika-vin01t1:543_5": "vuttattā ‘upari na kathesī”’ti vadanti. “Taṃ pana yuttaṃ na hotī”ti tīsupi gaṇṭhipadesu",
  "tika-vin01t1:543_6": "vuttaṃ. Dhuvabhattānīti niccabhattāni. Vajjāvajjaṃ upanijjhāyatīti upajjhāyoti āha",
  "tika-vin01t1:543_7": "“vajjāvajjaṃ disvā codetā sāretā cā”ti. Tattha vajjāvajjanti khuddakaṃ mahantañca",
  "tika-vin01t1:543_8": "vajjaṃ. Codetāti “idaṃ tayā dukkaṭaṃ, idaṃ dubbhāsita”ntiādīni vatvā codetā. Sāretāti",
  "tika-vin01t1:543_9": "attano vajjaṃ assarantassa satiṃ uppādetā, sammāpaṭipattiyaṃ vā sāretā, pavattetāti attho.",
  "tika-vin01t1:544_0": "“Evaṃ tayā buddhavacanaṃ sajjhāyitabbaṃ, evaṃ abhikkamitabbaṃ, evaṃ paṭikkamitabba”ntiādinā",
  "tika-vin01t1:544_1": "ācārassa sikkhāpanato ācariyo nāmāti āha “imasmiṃ sāsane sikkhitabbakadhammesu patiṭṭhāpetā”ti.",
  "tika-vin01t1:544_2": "Tattha sikkhitabbakadhammo nāma sakalaṃ buddhavacanaṃ sīlādayo ca dhammā. “Pabbajjā",
  "tika-vin01t1:544_3": "ca upasampadā cā”ti idaṃ labbhamānavasena vuttaṃ. Ācariyupajjhāyānanti iminā pabbajjā",
  "tika-vin01t1:544_4": "upasampadā ca yojetabbā, mama cāti iminā pana pabbajjāva. Tadā sāmaṇerabhūmiyaṃ ṭhitattā",
  "tika-vin01t1:544_5": "nigrodhassa bhāviniṃ vā upasampadaṃ sandhāya ubhayampi yojetabbaṃ. Saraṇagamanavasena",
  "tika-vin01t1:544_6": "pabbajjāsiddhito bhikkhusaṅghassapi pabbajjāya nissayabhāvo veditabbo. Bhaṇḍukammavasenapi",
  "tika-vin01t1:544_7": "nissayabhāvo labbhatevāti gahetabbaṃ. Divase divase vaḍḍhāpentoti vuttanayeneva divase",
  "tika-vin01t1:544_8": "divase tato tato diguṇaṃ katvā vaḍḍhāpento. Pothujjanikenāti puthujjanabhāvānurūpena.",
  "tika-vin01t1:544_9": "Nigrodhattherassa ānubhāvakittanādhikārattā pubbe vuttampi pacchā vattabbampi sampiṇḍetvā",
  "tika-vin01t1:544_10": "āha “puna rājā asokārāmaṃ nāma mahāvihāraṃ kāretvā”tiādi. Cetiyapaṭimaṇḍitānīti ettha",
  "tika-vin01t1:544_11": "cayitabbaṃ pūjetabbanti cetiyaṃ, iṭṭhakādīhi citattā vā cetiyaṃ, cetiyehi paṭimaṇḍitāni",
  "tika-vin01t1:544_12": "vibhūsitānīti cetiyapaṭimaṇḍitāni. Dhammenāti dhammato anapetena.",
  "tika-vin01t1:545_0": "Vuttamevatthaṃ vitthārato vibhāvento āha “ekadivasaṃ kirā”tiādi. Asokārāme mahādānaṃ",
  "tika-vin01t1:545_1": "datvāti ettha kate ārāme pacchā kārāpakassa rañño nāmavasena niruḷhaṃ nāmapaṇṇattiṃ",
  "tika-vin01t1:545_2": "sandhāya vuttaṃ “asokārāme”ti. Keci pana “tasmiṃ divase rājā attano ghareyeva sabbaṃ",
  "tika-vin01t1:545_3": "bhikkhusaṅghaṃ nisīdāpetvā bhojetvā imaṃ pañhaṃ pucchī”ti vadanti. Mahādānaṃ datvāti",
  "tika-vin01t1:545_4": "bhojetvā sabbaparikkhāradānavasena mahādānaṃ datvā. Vuttañhetaṃ dīpavaṃse –",
  "tika-vin01t1:546": "“Nivesanaṃ pavesetvā, nisīdāpetvāna āsane;",
  "tika-vin01t1:547": "Yāguṃ nānāvidhaṃ khajjaṃ, bhojanañca mahārahaṃ;",
  "tika-vin01t1:548": "Adāsi payatapāṇi, yāvadatthaṃ yadicchakaṃ.",
  "tika-vin01t1:549": "“Bhuttāvibhikkhusaṅghassa, onītapattapāṇino;",
  "tika-vin01t1:550": "Ekamekassa bhikkhuno, adāsi yugasāṭakaṃ.",
  "tika-vin01t1:551": "“Pādaabbhañjanaṃ telaṃ, chattañcāpi upāhanaṃ;",
  "tika-vin01t1:552": "Sabbaṃ samaṇaparikkhāraṃ, adāsi phāṇitaṃ madhuṃ.",
  "tika-vin01t1:553": "“Abhivādetvā nisīdi, asokadhammo mahīpati;",
  "tika-vin01t1:554": "Nisajja rājā pavāresi, bhikkhusaṅghassa paccayaṃ.",
  "tika-vin01t1:555": "“Yāvatā bhikkhū icchanti, tāva demi yadicchakaṃ;",
  "tika-vin01t1:556": "Santappetvā parikkhārena, pavāretvāna paccaye;",
  "tika-vin01t1:557": "Tato apucchi gambhīraṃ, dhammakkhandhaṃ sudesita”nti.",
  "tika-vin01t1:558_0": "Aṅgato, mahārāja, nava aṅgānītiādi moggaliputtatissattherena vuttanti vadanti. Navakammādhiṭṭhāyakaṃ",
  "tika-vin01t1:558_1": "adāsīti caturāsītivihārasahassesu kattabbassa navakammassa adhiṭṭhāyakaṃ vidhāyakaṃ",
  "tika-vin01t1:558_2": "katvā adāsi. Ekadivasameva sabbanagarehi paṇṇāni āgamiṃsūti sabbavihāresu kira rāhunā",
  "tika-vin01t1:558_3": "candassa gahaṇadivase navakammaṃ ārabhitvā puna rāhunā candassa gahaṇadivaseyeva",
  "tika-vin01t1:558_4": "niṭṭhāpesuṃ, tasmā ekadivasameva paṇṇāni āgamiṃsūti vadanti. Aṭṭha sīlaṅgānīti aṭṭha",
  "tika-vin01t1:558_5": "uposathaṅgasīlāni. “Sabbālaṅkāravibhūsitāyā”ti idaṃ asamādinnuposathaṅgānaṃ vasena",
  "tika-vin01t1:558_6": "vuttaṃ. Amaravatiyā rājadhāniyāti tāvatiṃsadevanagare. Alaṅkatapaṭiyattanti alaṅkatakaraṇavasena sabbasajjitaṃ.",
  "tika-vin01t1:559_0": "Adhikaṃ kāraṃ adhikāraṃ, adhikaṃ kiriyanti vuttaṃ hoti. Lokavivaraṇaṃ nāma pāṭihāriyaṃ",
  "tika-vin01t1:559_1": "akaṃsūti ettha anekasahassasaṅkhyassa okāsalokassa tannivāsīsattalokassa ca vivaṭabhāvakaraṇapāṭihāriyaṃ",
  "tika-vin01t1:559_2": "lokavivaraṇaṃ nāma. Taṃ pana karonto iddhimā andhakāraṃ vā ālokaṃ karoti, paṭicchannaṃ",
  "tika-vin01t1:559_3": "vā vivaṭaṃ, anāpāthaṃ vā āpāthaṃ karoti. Kathaṃ? Ayañhi yathā paṭicchannopi dūre",
  "tika-vin01t1:559_4": "ṭhitopi attā vā paro vā dissati, evaṃ attānaṃ vā paraṃ vā pākaṭaṃ kātukāmo pādakajjhānato",
  "tika-vin01t1:559_5": "vuṭṭhāya “idaṃ andhakāraṭṭhānaṃ ālokajātaṃ hotū”ti vā “idaṃ paṭicchannaṃ vivaṭaṃ",
  "tika-vin01t1:559_6": "hotū”ti vā “idaṃ anāpāthaṃ āpāthaṃ hotū”ti vā āvajjetvā puna pādakajjhānaṃ samāpajjitvā",
  "tika-vin01t1:559_7": "vuṭṭhāya adhiṭṭhāti. Saha adhiṭṭhānena yathādhiṭṭhitameva hoti. Apare dūre ṭhitāpi",
  "tika-vin01t1:559_8": "passanti, sayampi passitukāmo passati bhagavā viya devorohaṇe. Bhagavā hi devaloke",
  "tika-vin01t1:559_9": "abhidhammadesanaṃ niṭṭhapetvā saṅkassanagaraṃ otaranto sinerumuddhani ṭhatvā puratthimaṃ",
  "tika-vin01t1:559_10": "lokadhātuṃ olokesi, anekāni cakkavāḷasahassāni vivaṭāni viya hutvā ekaṅgaṇaṃ viya",
  "tika-vin01t1:559_11": "hutvā pakāsiṃsu. Yathā ca puratthimena, evaṃ pacchimenapi uttarenapi dakkhiṇenapi",
  "tika-vin01t1:559_12": "sabbaṃ vivaṭamaddasa. Heṭṭhāpi yāva avīci upari ca yāva akaniṭṭhabhavanaṃ, tāva addasa.",
  "tika-vin01t1:559_13": "Manussāpi deve passanti, devāpi manusse. Tattha neva manussā uddhaṃ ullokenti, na",
  "tika-vin01t1:559_14": "devā adho olokenti, sabbe sammukhasammukhāva aññamaññaṃ passanti, taṃ divasaṃ lokavivaraṇaṃ nāma ahosi.",
  "tika-vin01t1:560_0": "Apica tambapaṇṇidīpe taḷaṅgaravāsī dhammadinnattheropi imaṃ pāṭihāriyaṃ akāsi. So",
  "tika-vin01t1:560_1": "kira ekadivasaṃ tissamahāvihāre cetiyaṅgaṇamhi nisīditvā “tīhi, bhikkhave, dhammehi",
  "tika-vin01t1:560_2": "samannāgato bhikkhu apaṇṇakapaṭipadaṃ paṭipanno hotī”ti apaṇṇakasuttaṃ kathento heṭṭhāmukhaṃ",
  "tika-vin01t1:560_3": "bījaniṃ akāsi, yāva avīcito ekaṅgaṇaṃ ahosi, tato uparimukhaṃ akāsi, yāva brahmalokā",
  "tika-vin01t1:560_4": "ekaṅgaṇaṃ ahosi. Thero nirayabhayena tajjetvā saggasukhena ca palobhetvā dhammaṃ",
  "tika-vin01t1:560_5": "desesi. Keci sotāpannā ahesuṃ, keci sakadāgāmī anāgāmī arahantoti evaṃ tasmiṃ divasepi",
  "tika-vin01t1:560_6": "lokavivaraṇaṃ nāma ahosi. Ime pana bhikkhū yathā asoko dhammarājā asokārāme ṭhito",
  "tika-vin01t1:560_7": "catuddisā anuvilokento samantato samuddapariyantaṃ jambudīpaṃ passati, caturāsīti",
  "tika-vin01t1:560_8": "ca vihārasahassāni uḷārāya vihāramahapūjāya virocamānāni, evaṃ adhiṭṭhahitvā lokavivaraṇaṃ",
  "tika-vin01t1:560_9": "nāma pāṭihāriyaṃ akaṃsu.",
  "tika-vin01t1:561_0": "Vihāramahapūjāyāti vihāramahasaṅkhātāya pūjāya. Vibhūtinti sampattiṃ. Evarūpaṃ pītipāmojjanti",
  "tika-vin01t1:561_1": "īdisaṃ pariccāgamūlakaṃ pītipāmojjaṃ. Moggaliputtatissattherassa bhāramakāsīti therassa",
  "tika-vin01t1:561_2": "mahānubhāvattā “uttaripi ce kathetabbaṃ atthi, tampi soyeva kathessatī”ti maññamāno",
  "tika-vin01t1:561_3": "bhikkhusaṅgho raññā pucchitapañhassa visajjanaṃ therassa bhāramakāsi. Sāsanassa dāyādo",
  "tika-vin01t1:561_4": "homi, na homīti sāsanassa ñātako abbhantaro homi, na homīti attho. Yesaṃ sāsane pabbajitā",
  "tika-vin01t1:561_5": "puttadhītaro na santi, na te sāsane kattabbakiccaṃ attano bhāraṃ katvā vahantīti",
  "tika-vin01t1:561_6": "imamatthaṃ sandhāya thero evamāha “na kho, mahārāja, ettāvatā sāsanassa dāyādo hotī”ti.",
  "tika-vin01t1:561_7": "Kathañcarahi, bhante, sāsanassa dāyādo hotīti ettha carahīti nipāto akkhantiṃ dīpeti.",
  "tika-vin01t1:561_8": "Idaṃ vuttaṃ hoti – yadi evarūpaṃ pariccāgaṃ katvāpi sāsanassa dāyādo na hoti, aññaṃ",
  "tika-vin01t1:561_9": "kiṃ nāma katvā hotīti.",
  "tika-vin01t1:562_0": "Tissakumārassa pabbajitakālato pabhutīti yadā ca tissakumāro pabbajito, yena ca kāraṇena",
  "tika-vin01t1:562_1": "pabbajito, taṃ sabbaṃ vitthārato uttari āvi bhavissati. Sakkhasīti sakkhissasi. Pāmojjajātoti",
  "tika-vin01t1:562_2": "sañjātapāmojjo. Puttānaṃ manaṃ labhitvāti ettha puttīpi sāmaññato puttasaddena vuttāti",
  "tika-vin01t1:562_3": "veditabbā, putto ca dhītā ca puttāti evaṃ ekasesanayena vā evaṃ vuttanti daṭṭhabbaṃ.",
  "tika-vin01t1:562_4": "Dhītusaddena saha payujjamāno hi puttasaddo ekova avasissati, dhītusaddo nivattatīti",
  "tika-vin01t1:562_5": "saddasatthavidū vadanti. Sikkhāya patiṭṭhāpesunti tasmiṃyeva sīmamaṇḍale sikkhāsammutiṃ",
  "tika-vin01t1:562_6": "datvā pāṇātipātāveramaṇiādīsu vikālabhojanāveramaṇipariyosānāsu chasu sikkhāsu samādapanavasena",
  "tika-vin01t1:562_7": "sikkhāya patiṭṭhāpesuṃ. Saṭṭhivassāyapi hi sāmaṇeriyā “pāṇātipātāveramaṇiṃ dve vassāni",
  "tika-vin01t1:562_8": "avītikkamma samādānaṃ samādiyāmī”tiādinā cha sikkhāyo samādiyitvā sikkhitabbāyeva.",
  "tika-vin01t1:562_9": "Na hi etāsu chasu sikkhāpadesu dve vassāni asikkhitasikkhaṃ sāmaṇeriṃ upasampādetuṃ",
  "tika-vin01t1:562_10": "vaṭṭati. Cha vassāni abhisekassa assāti chabbassābhiseko, abhisekato paṭṭhāya atikkantachavassoti vuttaṃ hoti.",
  "tika-vin01t1:563_0": "Sabbaṃ theravādanti dve saṅgītiyo āruḷhā pāḷiyevettha “theravādo”ti veditabbā. Sā",
  "tika-vin01t1:563_1": "hi mahākassapapabhutīnaṃ mahātherānaṃ vādattā “theravādo”ti vuccati. Kontaputtatissattheroti",
  "tika-vin01t1:563_2": "ettha kontasakuṇiyo nāma kinnarajātiyo. “Tāsu ekissā kucchiyaṃ sayito manussajātiko",
  "tika-vin01t1:563_3": "raññā posito kontaputtatissatthero nāmā”ti tīsupi gaṇṭhipadesu vuttaṃ. Mahāvaṃsepi cetaṃ vuttaṃ –",
  "tika-vin01t1:564": "“Pure pāṭaliputtamhā, vane vanacaro caraṃ;",
  "tika-vin01t1:565": "Kontakinnariyā saddhiṃ, saṃvāsaṃ kira kappayi.",
  "tika-vin01t1:566": "“Tena saṃvāsamanvāya, sā putte janayī duve;",
  "tika-vin01t1:567": "Tisso jeṭṭho kaniṭṭho tu, sumitto nāma nāmato.",
  "tika-vin01t1:568": "“Mahāvaruṇattherassa, kāle pabbaji santike;",
  "tika-vin01t1:569": "Arahattaṃ pāpuṇiṃsu, chaḷabhiññāguṇaṃ ubho”ti.",
  "tika-vin01t1:570_0": "Keci pana evaṃ vadanti “kontā nāma kaṭṭhavāhanarañño vaṃse jātā ekā rājadhītā. Taṃ",
  "tika-vin01t1:570_1": "garuḷayantena araññagataṃ eko vanacarako ānetvā tāya saddhiṃ saṃvāsaṃ kappesi. Sā",
  "tika-vin01t1:570_2": "tassa ubho putte vijāyi. Tatrāyaṃ jeṭṭhako mātunāmena kontaputto nāma jāto”ti. Kaṭṭhavāhanarañño",
  "tika-vin01t1:570_3": "kira nagare sabbepi vibhavasampannā nadīpabbatakīḷādīsu garuḷasakuṇasadisaṃ yantaṃ",
  "tika-vin01t1:570_4": "kāretvā kaṭṭhavāhanarājā viya garuḷavāhanena vicaranti.",
  "tika-vin01t1:571_0": "Byādhipaṭikammatthaṃ bhikkhācāravattena āhiṇḍanto pasatamattaṃ sappiṃ alabhitvāti",
  "tika-vin01t1:571_1": "tadā kira jeṭṭhassa kontaputtatissattherassa kucchivāto samuṭṭhāsi. Taṃ bāḷhāya dukkhavedanāya",
  "tika-vin01t1:571_2": "pīḷitaṃ kaniṭṭho sumitto nāma thero disvā “kimettha, bhante, laddhuṃ vaṭṭatī”ti pucchi.",
  "tika-vin01t1:571_3": "Tissatthero, “āvuso, pasatamattaṃ sappiṃ laddhuṃ vaṭṭatī”ti vatvā rañño nivedanaṃ",
  "tika-vin01t1:571_4": "tassa gilānapaccayaṃ pacchābhattaṃ sappiatthāya caraṇañca paṭikkhipitvā “bhikkhācāravelāyameva",
  "tika-vin01t1:571_5": "piṇḍāya carantena tayā yadi sakkā laddhuṃ, evaṃ vicaritvā yaṃ laddhaṃ, taṃ āharā”ti",
  "tika-vin01t1:571_6": "āha. Kaniṭṭhopi vuttanayeneva bhikkhācāravattena caranto pasatamattampi sappiṃ nālattha.",
  "tika-vin01t1:571_7": "So pana kucchivāto balavataro sappighaṭasatenapi vūpasametuṃ asakkuṇeyyo ahosi. Thero",
  "tika-vin01t1:571_8": "teneva byādhibalena kālamakāsi. Keci pana “vicchikanāmakena kīṭavisena ḍaṭṭho thero",
  "tika-vin01t1:571_9": "tassa visavegena adhimattāya dukkhavedanāya samannāgato taṃ vūpasametuṃ vuttanayeneva",
  "tika-vin01t1:571_10": "pasatamattaṃ sappiṃ alabhitvā parinibbuto”ti vadanti. Vuttañhetaṃ mahāvaṃse –",
  "tika-vin01t1:572": "“Pāde kīṭavisenāsi, ḍaṭṭho jeṭṭho savedano;",
  "tika-vin01t1:573": "Āha puṭṭho kaniṭṭhena, bhesajjaṃ pasataṃ ghataṃ.",
  "tika-vin01t1:574": "“Rañño nivedanaṃ thero, gilānapaccayepi ca;",
  "tika-vin01t1:575": "Sappiatthañca caraṇaṃ, pacchābhattaṃ paṭikkhipi.",
  "tika-vin01t1:576": "“Piṇḍāya ce caraṃ sappiṃ, labhase tvaṃ tamāhara;",
  "tika-vin01t1:577": "Iccāha tissatthero so, sumittaṃ theramuttamaṃ.",
  "tika-vin01t1:578": "“Piṇḍāya caratā tena, na laddhaṃ pasataṃ ghataṃ;",
  "tika-vin01t1:579": "Sappikumbhasatenāpi, byādhi jāto asādhiyo.",
  "tika-vin01t1:580": "“Teneva byādhinā thero, patto āyukkhayantikaṃ;",
  "tika-vin01t1:581": "Ovaditvappamādena, nibbātuṃ mānasaṃ akā.",
  "tika-vin01t1:582": "“Ākāsamhi nisīditvā, tejodhātuvasena so;",
  "tika-vin01t1:583": "Yathāruci adhiṭṭhāya, sarīraṃ parinibbuto.",
  "tika-vin01t1:584": "“Jālā sarīrā nikkhamma, nimaṃsachārikaṃ ḍahi;",
  "tika-vin01t1:585": "Therassa sakalaṃ kāyaṃ, aṭṭhikāni tu no ḍahī”ti.",
  "tika-vin01t1:586_0": "Appamādena ovaditvāti “amhādisānampi evaṃ paccayā dullabhā, tumhe labhamānesu paccayesu",
  "tika-vin01t1:586_1": "appamajjitvā samaṇadhammaṃ karothā”ti evaṃ appamādena ovaditvā. Pallaṅkenāti samantato",
  "tika-vin01t1:586_2": "ūrubaddhāsanena. Itthambhūtalakkhaṇe cetaṃ karaṇavacanaṃ. Tejodhātuṃ samāpajjitvāti",
  "tika-vin01t1:586_3": "tejodhātukasiṇārammaṇaṃ jhānaṃ samāpajjitvā. Therassa sakkāraṃ katvāti therassa dhātusakkāraṃ",
  "tika-vin01t1:586_4": "katvā. Catūsu dvāresu pokkharaṇiyo kārāpetvā bhesajjassa pūrāpetvāti ekasmiṃ dvāre",
  "tika-vin01t1:586_5": "catasso pokkharaṇiyo kārāpetvā tattha ekaṃ pokkharaṇiṃ sappissa pūrāpetvā ekaṃ madhuno,",
  "tika-vin01t1:586_6": "ekaṃ phāṇitassa, ekaṃ sakkarāya pūrāpesi. Sesadvāresupi evameva kārāpesīti vadanti.",
  "tika-vin01t1:587_0": "Sabhāyaṃ satasahassanti nagaramajjhe vinicchayasālāyaṃ satasahassaṃ. Iminā sakalanagarato",
  "tika-vin01t1:587_1": "samuṭṭhitaṃ āyaṃ nidasseti. Pañcasatasahassāni rañño uppajjantīti ca raṭṭhato uppajjanakaṃ",
  "tika-vin01t1:587_2": "āyaṃ ṭhapetvā vuttaṃ. Tatoti yathāvuttapañcasatasahassato. Nigrodhattherassa devasikaṃ",
  "tika-vin01t1:587_3": "satasahassaṃ visajjesīti kathaṃ pana therassa satasahassaṃ visajjesi? Rājā kira divasassa",
  "tika-vin01t1:587_4": "tikkhattuṃ sāṭake parivattento “therassa cīvaraṃ nīta”nti pucchitvā “āma nīta”nti",
  "tika-vin01t1:587_5": "sutvāva parivatteti. Theropi divasassa tikkhattuṃ ticīvaraṃ parivatteti. Tassa hi",
  "tika-vin01t1:587_6": "ticīvaraṃ hatthikkhandhe ṭhapetvā pañcahi ca gandhasamuggasatehi pañcahi ca mālāsamuggasatehi",
  "tika-vin01t1:587_7": "saddhiṃ pātova āharīyittha, tathā divā ceva sāyañca. Theropi na bhaṇḍikaṃ bandhitvā",
  "tika-vin01t1:587_8": "ṭhapesi, sampattasabrahmacārīnaṃ adāsi. Tadā kira jambudīpe bhikkhusaṅghassa yebhuyyena",
  "tika-vin01t1:587_9": "nigrodhattherasseva santakaṃ cīvaraṃ ahosi. Evaṃ therassa divase divase satasahassaṃ",
  "tika-vin01t1:587_10": "visajjesi. Uḷāro lābhasakkāroti ettha labbhati pāpuṇīyatīti lābho, catunnaṃ paccayānametaṃ",
  "tika-vin01t1:587_11": "adhivacanaṃ. Sakkaccaṃ kātabbo dātabboti sakkāro, cattāro paccayāyeva. Paccayā eva",
  "tika-vin01t1:587_12": "hi paṇītapaṇītā sundarasundarā abhisaṅkharitvā katā “sakkāro”ti vuccanti. Atha vā",
  "tika-vin01t1:587_13": "parehi kātabbagāravakiriyā pupphādīhi pūjā vā sakkāro.",
  "tika-vin01t1:588_0": "Diṭṭhigatānīti ettha diṭṭhiyeva diṭṭhigataṃ “gūthagataṃ muttagataṃ, saṅkhāragata”ntiādīsu",
  "tika-vin01t1:588_1": "viya. Gantabbābhāvato vā diṭṭhiyā gatamattaṃ diṭṭhigataṃ, diṭṭhiyā gahaṇamattanti",
  "tika-vin01t1:588_2": "attho. Diṭṭhippakāro vā diṭṭhigataṃ, diṭṭhibhedoti vuttaṃ hoti. Lokiyā hi vidhayuttagatappakārasadde",
  "tika-vin01t1:588_3": "samānatthe icchanti. Na kho panetaṃ sakkā imesaṃ majjhe vasantena vūpasametunti tesañhi",
  "tika-vin01t1:588_4": "majjhe vasanto tesuyeva antogadhattā ādeyyavacano na hoti, tasmā evaṃ cintesi. Tadā",
  "tika-vin01t1:588_5": "tasmiṃ ṭhāne vasantassa sukhavihārābhāvato taṃ pahāya icchitabbasukhavihāramattaṃ",
  "tika-vin01t1:588_6": "gahetvā vuttaṃ “attanā phāsukavihārena viharitukāmo”ti. Ahogaṅgapabbatanti evaṃnāmakaṃ",
  "tika-vin01t1:588_7": "pabbataṃ. Dhammena vinayena satthusāsanenāti ettha dhammoti bhūtaṃ vatthu. Vinayoti",
  "tika-vin01t1:588_8": "codanā sāraṇā ca. Satthusāsananti ñattisampadā anusāvanasampadā ca, tasmā bhūtena",
  "tika-vin01t1:588_9": "vatthunā codetvā sāretvā ñattisampadāya anusāvanasampadāya ca ukkhepanīyādikammavasena",
  "tika-vin01t1:588_10": "niggayhamānāpīti vuttaṃ hoti. Abbudaṃ thenanaṭṭhena, malaṃ kiliṭṭhabhāvakaraṇaṭṭhena,",
  "tika-vin01t1:588_11": "kaṇṭakaṃ vijjhanaṭṭhena. Aggiṃ paricarantīti aggihuttakā viya aggiṃ pūjenti. Pañcātape",
  "tika-vin01t1:588_12": "tappantīti catūsu ṭhānesu aggiṃ katvā majjhe ṭhatvā sūriyātapena tappanti. Ādiccaṃ",
  "tika-vin01t1:588_13": "anuparivattantīti udayakālato pabhuti sūriyaṃ olokayamānā yāvatthaṅgamanā sūriyābhimukhāva",
  "tika-vin01t1:588_14": "parivattanti. Vobhindissāmāti paggaṇhiṃsūti vināsessāmāti ussāhamakaṃsu. Avisahantoti asakkonto.",
  "tika-vin01t1:589_0": "Sattadivasena rajjaṃ sampaṭicchāti sattadivase rajjasukhaṃ tāva anubhava. Tamatthaṃ",
  "tika-vin01t1:589_1": "saññāpesīti kukkuccāyitamatthaṃ bodhesi. Kathaṃ saññāpesīti āha “so kirā”tiādi. Cittarūpanti",
  "tika-vin01t1:589_2": "cittānurūpaṃ, yathākāmanti vuttaṃ hoti. Kissāti kena kāraṇena. Are tvaṃ nāma paricchinnamaraṇanti",
  "tika-vin01t1:589_3": "sattahi divasehi paricchinnamaraṇaṃ. Vissatthoti nirāsaṅkacitto, maraṇasaṅkārahito",
  "tika-vin01t1:589_4": "nibbhayoti vuttaṃ hoti. Assāsapassāsanibaddhaṃ maraṇaṃ pekkhamānāti “aho vatāhaṃ",
  "tika-vin01t1:589_5": "tadantaraṃ jīveyyaṃ, yadantaraṃ assasitvā passasāmi passasitvā vā assasāmi, bhagavato",
  "tika-vin01t1:589_6": "sāsanaṃ manasi kareyyaṃ, bahu vata me kataṃ assā”ti evaṃ maraṇassatiyā anuyuñjanato",
  "tika-vin01t1:589_7": "assāsapassāsappavattikālapaṭibaddhaṃ maraṇaṃ pekkhamānā. Tattha assāsoti bahinikkhamananāsavāto.",
  "tika-vin01t1:589_8": "Passāsoti antopavisanavāto. Vuttavipariyāyenapi vadanti.",
  "tika-vin01t1:590_0": "Migavaṃ nikkhamitvāti migamāraṇatthāya “araññe migapariyesanaṃ carissāmī”ti nikkhamitvā.",
  "tika-vin01t1:590_1": "Tattha migavanti migānaṃ vānanato hesanato bādhanato “migava”nti laddhasamaññaṃ migavaṃ.",
  "tika-vin01t1:590_2": "Yonakamahādhammarakkhitattheranti yonakavisaye jātaṃ idhāgantvā pabbajitaṃ dhammarakkhitanāmadheyyaṃ",
  "tika-vin01t1:590_3": "mahātheraṃ. Hatthināgenāti mahāhatthinā. Mahantapariyāyopi hi nāgasaddoti vadanti.",
  "tika-vin01t1:590_4": "Ahināgādito vā visesanatthaṃ “hatthināgenā”ti vuttaṃ. Tassāsayaṃ tassa ajjhāsayaṃ.",
  "tika-vin01t1:590_5": "Tassa passantassevāti anādare sāmivacanaṃ, tasmiṃ passanteyevāti attho. Ākāse uppatitvāti",
  "tika-vin01t1:590_6": "ettha ayaṃ vikubbaniddhi na hotīti gihissapi imaṃ iddhipāṭihāriyaṃ dassesi. Sā hi",
  "tika-vin01t1:590_7": "“pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā, vividhampi senābyūhaṃ",
  "tika-vin01t1:590_8": "dassetī”ti evaṃ āgatā iddhi pakativaṇṇavijahanavikāravasena pavattattā vikubbaniddhi",
  "tika-vin01t1:590_9": "nāma. Adhiṭṭhāniddhiyā pana paṭikkhepo natthi. Tathā ca vakkhati khuddakavatthukkhandhakavaṇṇanāyaṃ",
  "tika-vin01t1:590_10": "“iddhipāṭihāriyanti ettha vikubbaniddhipāṭihāriyaṃ paṭikkhittaṃ, adhiṭṭhāniddhi pana",
  "tika-vin01t1:590_11": "appaṭikkhittāti veditabbā”ti. Laggetvāti ākāse kāyabandhanaṃ pasāretvā tattha cīvaraṃ laggetvā.",
  "tika-vin01t1:591_0": "Chaṇavesanti tuṭṭhijananavesaṃ, ussavavesanti attho. Paṭiyādesunti “āgatakāle cīvarādīnaṃ",
  "tika-vin01t1:591_1": "pariyesanaṃ bhāriya”nti paṭhamameva pattacīvarāni sampādesuṃ. Padhānagharanti bhāvanānuyogavasena",
  "tika-vin01t1:591_2": "vīriyārambhassa anurūpaṃ vivittasenāsanaṃ. Sopīti rañño bhāgineyyaṃ sandhāya vuttaṃ.",
  "tika-vin01t1:591_3": "Anupabbajitoti uḷāravibhavena khattiyajanena anugantvā pabbajito. Gantvāti iddhiyā",
  "tika-vin01t1:591_4": "gantvā. Kusalādhippāyoti manāpajjhāsayo. Dveḷhakajātoti “ime bhikkhū na ekamaggena",
  "tika-vin01t1:591_5": "kathentī”ti saṃsayamāpanno. Ekekaṃ bhikkhusahassaparivāranti ekekassa ekekasahassaparicchinnaṃ",
  "tika-vin01t1:591_6": "bhikkhuparivārañca. Gaṇhitvā āgacchathāti vuttepi “sāsanaṃ paggaṇhituṃ samattho”ti",
  "tika-vin01t1:591_7": "vuttattā therā bhikkhū “dhammakamma”nti maññamānā gatā. Īdisesu hi ṭhānesu kukkuccaṃ",
  "tika-vin01t1:591_8": "na kātabbaṃ. Kappiyasāsanañhetaṃ na gihikammapaṭisaṃyuttaṃ. Thero nāgacchīti kiñcāpi",
  "tika-vin01t1:591_9": "“rājā pakkosatī”ti vuttepi dhammakammatthāya āgantuṃ vaṭṭati, dvikkhattuṃ pana pesitepi",
  "tika-vin01t1:591_10": "na āgato kira. Thero hi sabbattha vikhyātavasena sambhāvanuppattito sambhāvitassa",
  "tika-vin01t1:591_11": "ca uddhaṃ kattabbakiccasiddhito asāruppavacanalesena na āgacchīti. Mahallako nu kho",
  "tika-vin01t1:591_12": "bhante theroti kiñcāpi rājā theraṃ diṭṭhapubbo, nāmaṃ pana sallakkhetuṃ asakkonto",
  "tika-vin01t1:591_13": "evaṃ pucchīti vadanti. Vayhanti upari maṇḍapasadisaṃ padaracchannaṃ, sabbapaliguṇṭhimaṃ",
  "tika-vin01t1:591_14": "vā chādetvā kataṃ sakaṭavisesaṃ vayhanti vadanti. Nāvāsaṅghāṭaṃ bandhitvāti ettha",
  "tika-vin01t1:591_15": "nāvāti poto. So hi orato pāraṃ patati gacchatīti poto, satte netīti nāvāti ca vuccati.",
  "tika-vin01t1:591_16": "Ekato saṅghaṭitā nāvā nāvāsaṅghāṭaṃ, tathā taṃ bandhitvāti attho.",
  "tika-vin01t1:592_0": "Sāsanapaccatthikānaṃ bahubhāvato āha “ārakkhaṃ saṃvidhāyā”ti. Yanti yasmā, yena kāraṇenāti",
  "tika-vin01t1:592_1": "attho. “Āguṃ na karotīti nāgo”ti vacanato pāpakaraṇābhāvato samaṇo idha nāgo nāmāti",
  "tika-vin01t1:592_2": "maññamānā “eko taṃ mahārāja samaṇanāgo dakkhiṇahatthe gaṇhissatī”ti byākariṃsu. Abbāhiṃsūti",
  "tika-vin01t1:592_3": "ākaḍḍhiṃsu. “Rañño hatthaggahaṇaṃ līḷāvasena kataṃ viya hotīti kasmātiādicodanaṃ",
  "tika-vin01t1:592_4": "kata”nti vadanti. Bāhiratoti uyyānassa bāhirato. Passantānaṃ atidukkaraṃ hutvā paññāyatīti",
  "tika-vin01t1:592_5": "āha “padesapathavīkampanaṃ dukkara”nti. Adhiṭṭhāne panettha visuṃ dukkaratā nāma",
  "tika-vin01t1:592_6": "natthi. Sīmaṃ akkamitvāti antosīmaṃ sīmāya abbhantaraṃ akkamitvā. Abhiññāpādakanti",
  "tika-vin01t1:592_7": "abhiññāya patiṭṭhābhūtaṃ. Vikubbaniddhiyā eva paṭikkhittattā pathavīcalanaṃ adhiṭṭhahi.",
  "tika-vin01t1:592_8": "Rathassa antosīmāya ṭhito pādova calīti ettha pādoti rathacakkaṃ sandhāya vuttaṃ.",
  "tika-vin01t1:592_9": "Tañhi rathassa gamanakiccasādhanato pādasadisattā idha “pādo”ti vuttaṃ. Sakkhatīti",
  "tika-vin01t1:592_10": "sakkhissati. Etamatthanti vinā cetanāya pāpassa asambhavasaṅkhātaṃ atthaṃ. Cetanāhanti",
  "tika-vin01t1:592_11": "ettha “cetanaṃ aha”nti padacchedo kātabbo. Cetayitvāti cetanaṃ pavattayitvā. Dīpakatittiroti",
  "tika-vin01t1:592_12": "attano nisinnabhāvassa dīpanato evaṃladdhanāmo tittiro. Yaṃ araññaṃ netvā sākuṇiko",
  "tika-vin01t1:592_13": "tassa saddena āgatāgate tittire gaṇhāti.",
  "tika-vin01t1:593_0": "Tāpasaṃ pucchīti atīte kira ekasmiṃ paccantagāme eko sākuṇiko ekaṃ dīpakatittiraṃ",
  "tika-vin01t1:593_1": "gahetvā suṭṭhu sikkhāpetvā pañjare pakkhipitvā paṭijaggati. So taṃ araññaṃ netvā",
  "tika-vin01t1:593_2": "tassa saddena āgatāgate tittire gaṇhāti. Tittiro “maṃ nissāya bahū mama ñātakā nassanti,",
  "tika-vin01t1:593_3": "mayhetaṃ pāpa”nti nissaddo ahosi. So tassa nissaddabhāvaṃ ñatvā veḷupesikāya taṃ",
  "tika-vin01t1:593_4": "sīse paharati. Tittiro dukkhāturatāya saddaṃ karoti. Evaṃ so sākuṇiko taṃ nissāya",
  "tika-vin01t1:593_5": "tittire gahetvā jīvikaṃ kappesi. Atha so tittiro cintesi “ime marantūti mayhaṃ cetanā",
  "tika-vin01t1:593_6": "natthi, paṭicca kammaṃ pana maṃ phusati. Mayi saddaṃ akaronte hi ete nāgacchanti,",
  "tika-vin01t1:593_7": "karonteyevāgacchanti, āgatāgate ayaṃ gahetvā jīvitakkhayaṃ pāpeti, atthi nu kho ettha",
  "tika-vin01t1:593_8": "mayhaṃ pāpaṃ, natthī”ti. So tato paṭṭhāya “ko nu kho me imaṃ kaṅkhaṃ chindeyyā”ti",
  "tika-vin01t1:593_9": "tathārūpaṃ paṇḍitaṃ upadhārento carati. Athekadivasaṃ so sākuṇiko bahuke tittire",
  "tika-vin01t1:593_10": "gahetvā pacchiṃ pūretvā “pānīyaṃ pivissāmī”ti bodhisattassa tāpasapabbajjāya pabbajitvā",
  "tika-vin01t1:593_11": "jhānābhiññāyo nibbattetvā araññe vasantassa assamaṃ gantvā taṃ pañjaraṃ bodhisattassa",
  "tika-vin01t1:593_12": "santike ṭhapetvā pānīyaṃ pivitvā vālikātale nipanno niddaṃ okkami. Tittiro tassa",
  "tika-vin01t1:593_13": "niddamokkantabhāvaṃ ñatvā “mama kaṅkhaṃ imaṃ tāpasaṃ pucchissāmi, jānanto me kathessatī”ti",
  "tika-vin01t1:593_14": "pañjare nisinnoyeva –",
  "tika-vin01t1:594": "“Ñātako no nisinnoti, bahu āgacchate jano;",
  "tika-vin01t1:595": "Paṭicca kammaṃ phusati, tasmiṃ me saṅkate mano”ti. –",
  "tika-vin01t1:596_0": "Tāpasaṃ pucchi. Tassattho – bhante, sacāhaṃ saddaṃ na kareyyaṃ, ayaṃ tittirajano",
  "tika-vin01t1:596_1": "na āgaccheyya, mayi pana saddaṃ karonte “ñātako no nisinno”ti ayaṃ bahujano āgacchati,",
  "tika-vin01t1:596_2": "taṃ āgatāgataṃ luddo gahetvā jīvitakkhayaṃ pāpento maṃ paṭicca maṃ nissāya etaṃ pāṇātipātakammaṃ",
  "tika-vin01t1:596_3": "phusati paṭilabhati vindati, tasmiṃ maṃ paṭicca kate pāpe “mama nu kho etaṃ pāpa”nti",
  "tika-vin01t1:596_4": "evaṃ me mano saṅkati parisaṅkati kukkuccaṃ āpajjatīti.",
  "tika-vin01t1:597_0": "Na paṭicca kammaṃ phusatītiādikāya pana tāpasena vuttagāthāya ayamattho – yadi tava",
  "tika-vin01t1:597_1": "pāpakiriyāya mano na padussati, tanninno tappoṇo na hoti, evaṃ sante luddena taṃ",
  "tika-vin01t1:597_2": "paṭicca katampi pāpakammaṃ taṃ na phusati na allīyati. Pāpakiriyāya hi appossukkassa",
  "tika-vin01t1:597_3": "nirālayassa bhadrassa parisuddhassa sato tava pāṇātipātacetanāya abhāvā taṃ pāpaṃ",
  "tika-vin01t1:597_4": "na upalimpati, tava cittaṃ na allīyatīti.",
  "tika-vin01t1:598_0": "Samayaṃ uggaṇhāpesīti attano sammāsambuddhassa laddhiṃ uggaṇhāpesi. Sāṇipākāraṃ parikkhipāpetvāti",
  "tika-vin01t1:598_1": "ettha sāṇipākāranti karaṇatthe upayogavacanaṃ, attānañca therañca yathā te bhikkhū",
  "tika-vin01t1:598_2": "na passanti, evaṃ sāṇipākārena samantato parikkhipāpetvāti attho, sāṇipākāraṃ vā",
  "tika-vin01t1:598_3": "samantato parikkhipāpetvāti evamettha attho gahetabbo. Sāṇipākārantareti sāṇipākārassa",
  "tika-vin01t1:598_4": "abbhantare. Ekaladdhiketi samānaladdhike. Kiṃ vadati sīlenāti kiṃvādī. Atha vā ko",
  "tika-vin01t1:598_5": "katamo vādo kiṃvādo, so etassa atthīti kiṃvādī. Sassataṃ attānañca lokañca vadanti",
  "tika-vin01t1:598_6": "paññapenti sīlenāti sassatavādino. Atha vā vadanti etenāti vādo, diṭṭhiyā etaṃ adhivacanaṃ.",
  "tika-vin01t1:598_7": "Sassato vādo sassatavādo, so etesaṃ atthīti sassatavādino, sassatadiṭṭhinoti attho.",
  "tika-vin01t1:598_8": "Atha sassato vādo etesamatthīti kasmā vuttaṃ, tesañhi attā loko ca sassatoti adhippeto,",
  "tika-vin01t1:598_9": "na vādoti? Saccametaṃ. Sassatasahacaritatāya pana vādopi sassatoti vutto yathā “kuntā",
  "tika-vin01t1:598_10": "pacarantī”ti. Sassatoti vādo etesanti vā itisaddalopo daṭṭhabbo. Ye rūpādīsu aññataraṃ",
  "tika-vin01t1:598_11": "attāti ca lokoti ca gahetvā taṃ sassataṃ amataṃ niccaṃ dhuvaṃ paññapenti, te sassatavādinoti",
  "tika-vin01t1:598_12": "veditabbā. Vuttañhetaṃ niddese paṭisambhidāyañca –",
  "tika-vin01t1:599": "“Rūpaṃ attā ceva loko ca sassato cāti attānañca lokañca paññapenti. Vedanaṃ… saññaṃ… saṅkhāre… viññāṇaṃ attā ceva loko ca sassato cāti attānañca lokañca paññapentī”ti.",
  "tika-vin01t1:600_0": "Ayañca attho “rūpaṃ attato samanupassati, vedanaṃ… saññaṃ… saṅkhāre… viññāṇaṃ attato",
  "tika-vin01t1:600_1": "samanupassatī”ti imissā pañcavidhāya sakkāyadiṭṭhiyā vasena vutto. “Rūpavantaṃ attāna”ntiādikāya",
  "tika-vin01t1:600_2": "pana pañcadasavidhāya sakkāyadiṭṭhiyā vasena cattāro cattāro khandhe “attā”ti gahetvā",
  "tika-vin01t1:600_3": "tadañño lokoti paññapentīti ayañca attho labbhati. Tathā ekaṃ khandhaṃ “attā”ti gahetvā",
  "tika-vin01t1:600_4": "añño attano upabhogabhūto lokoti, sasantatipatite vā khandhe “attā”ti gahetvā tadañño",
  "tika-vin01t1:600_5": "lokoti paññapentīti evamettha attho veditabbo. Sattesu saṅkhāresu vā ekaccaṃ sassataṃ",
  "tika-vin01t1:600_6": "etassāti ekaccasassato, ekaccasassatavādo. So etesamatthīti ekaccasassatikā, ekaccasassatavādino.",
  "tika-vin01t1:600_7": "Te duvidhā honti sattekaccasassatikā saṅkhārekaccasassatikāti. Tattha “issaro nicco,",
  "tika-vin01t1:600_8": "aññe sattā aniccā”ti evaṃ pavattavādā sattekaccasassatikā seyyathāpi issaravādā.",
  "tika-vin01t1:600_9": "“Nicco brahmā, aññe sattā aniccā”ti evaṃ pavattavādāpi sattekaccasassatikāti veditabbā.",
  "tika-vin01t1:600_10": "“Paramāṇavo niccā, dviaṇukādayo aniccā”ti evaṃ pavattavādā saṅkhārekaccasassatikā",
  "tika-vin01t1:600_11": "seyyathāpi kaṇādavādādayo. “Cakkhādayo aniccā, viññāṇaṃ nicca”nti evaṃvādinopi saṅkhārekaccasassatikāti veditabbā.",
  "tika-vin01t1:601_0": "Nanu “ekacce dhammā sassatā, ekacce asassatā”ti etasmiṃ vāde cakkhādīnaṃ asassatabhāvasanniṭṭhānaṃ",
  "tika-vin01t1:601_1": "yathāsabhāvāvabodho eva, tayidaṃ kathaṃ micchādassananti? Ko vā evamāha – “cakkhādīnaṃ",
  "tika-vin01t1:601_2": "asassatabhāvasanniṭṭhānaṃ micchādassana”nti, asassatesuyeva pana kesañci dhammānaṃ",
  "tika-vin01t1:601_3": "sassatabhāvābhiniveso idha micchādassanaṃ. Tena pana ekavāre pavattamānena cakkhādīnaṃ",
  "tika-vin01t1:601_4": "asassatabhāvāvabodho vidūsito saṃsaṭṭhabhāvato, visasaṃsaṭṭho viya sabbo sappimaṇḍo",
  "tika-vin01t1:601_5": "sakiccakaraṇāsamatthatāya sammādassanapakkhe ṭhapetabbataṃ nārahatīti. Asassatabhāvena",
  "tika-vin01t1:601_6": "nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa",
  "tika-vin01t1:601_7": "micchādassanabhāvo na sakkā nivāretuṃ. Evañca katvā asaṅkhatāya ca saṅkhatāya ca",
  "tika-vin01t1:601_8": "dhātuyā vasena yathākkamaṃ ekacce dhammā sassatā, ekacce asassatāti evaṃ pavatto",
  "tika-vin01t1:601_9": "vibhajjavādopi ekaccasassatavādo āpajjatīti evaṃpakārā codanā anavakāsā hoti aviparītadhammasabhāvasampaṭipattibhāvato.",
  "tika-vin01t1:601_10": "Kāmañcettha purimasassatavādepi asassatānaṃ dhammānaṃ sassatāti gahaṇaṃ visesato",
  "tika-vin01t1:601_11": "micchādassanaṃ, sassatānaṃ pana sassatāti gāho na micchādassanaṃ yathāsabhāvaggahaṇabhāvato.",
  "tika-vin01t1:601_12": "Asassatesuyeva pana kecideva dhammā sassatāti gahetabbadhammesu vibhāgappavattiyā",
  "tika-vin01t1:601_13": "imassa vādassa vādantaratā vuttā. Na cettha samudāyantogadhattā ekadesassa sappadesasassataggāho",
  "tika-vin01t1:601_14": "nippadesasassataggāhe samodhānaṃ gacchatīti sakkā vattuṃ vāditabbisayavisesavasena",
  "tika-vin01t1:601_15": "vādadvayassa pavattattā. Aññe eva hi diṭṭhigatikā “sabbe dhammā sassatā”ti abhiniviṭṭhā,",
  "tika-vin01t1:601_16": "aññe ekaccasassatāti saṅkhārānaṃ anavasesapariyādānaṃ ekadesapariggaho ca vādadvayassa paribyattoyevāti.",
  "tika-vin01t1:602_0": "Antānantikāti ettha amati gacchati ettha sabhāvo osānanti anto, mariyādā. Tappaṭisedhena",
  "tika-vin01t1:602_1": "ananto. Kassa panāyaṃ antānantoti? Lokīyati saṃsāranissaraṇatthikehi diṭṭhigatikehi,",
  "tika-vin01t1:602_2": "lokīyati vā ettha tehi puññāpuññaṃ tabbipāko cāti lokoti saṅkhyaṃ gatassa paṭibhāganimittādisabhāvassa",
  "tika-vin01t1:602_3": "attano. Anto ca ananto ca antānanto ca nevantanānanto cāti antānanto sāmaññaniddesena,",
  "tika-vin01t1:602_4": "ekasesena vā “nāmarūpapaccayā saḷāyatana”ntiādīsu viya. Antānantasahacarito vādo",
  "tika-vin01t1:602_5": "antānanto yathā “kuntā pacarantī”ti. Antānantasannissayo vā yathā “mañcā ukkuṭṭhiṃ",
  "tika-vin01t1:602_6": "karontī”ti. So etesamatthīti antānantikā, antānantavādino. “Antavā ayaṃ loko, ananto",
  "tika-vin01t1:602_7": "ayaṃ loko, antavā ca ayaṃ loko ananto ca, nevāyaṃ loko antavā na panānanto”ti evaṃ",
  "tika-vin01t1:602_8": "antaṃ vā anantaṃ vā antānantaṃ vā nevantanānantaṃ vā ārabbha pavattavādāti attho.",
  "tika-vin01t1:602_9": "Catubbidhā hi antānantavādino antavādī anantavādī antānantavādī nevantanānantavādīti.",
  "tika-vin01t1:602_10": "Tathā hi koci paṭibhāganimittaṃ cakkavāḷapariyantaṃ avaḍḍhetvā taṃ “loko”ti gahetvā",
  "tika-vin01t1:602_11": "antasaññī lokasmiṃ hoti. Cakkavāḷapariyantaṃ katvā vaḍḍhitakasiṇe pana anantasaññī",
  "tika-vin01t1:602_12": "hoti. Uddhamadho avaḍḍhetvā pana tiriyaṃ vaḍḍhetvā uddhamadho antasaññī tiriyaṃ anantasaññī",
  "tika-vin01t1:602_13": "hoti. Koci pana yasmā lokasaññito attā adhigatavisesehi mahesīhi kadāci ananto sakkhidiṭṭho",
  "tika-vin01t1:602_14": "anusuyyati, tasmā nevantavā. Yasmā pana tehiyeva kadāci antavā sakkhidiṭṭho anusuyyati,",
  "tika-vin01t1:602_15": "tasmā na pana anantoti evaṃ nevantanānantasaññī lokasmiṃ hoti. Keci pana yadi panāyaṃ",
  "tika-vin01t1:602_16": "attā antavāsiyā, dūradese upapajjamānānussaraṇādikiccanipphatti na siyā. Atha ananto",
  "tika-vin01t1:602_17": "idha ṭhitassa devalokanirayādīsu sukhadukkhānubhavanampi siyā. Sace pana antavā ca",
  "tika-vin01t1:602_18": "ananto ca, tadubhayapaṭisedhadosasamāyogo, tasmā antavā anantoti ca abyākaraṇīyo",
  "tika-vin01t1:602_19": "attāti evaṃ takkanavasena nevantanānantasaññī hotīti vaṇṇayanti.",
  "tika-vin01t1:603_0": "Ettha ca yuttaṃ tāva purimānaṃ tiṇṇaṃ vādīnaṃ antañca anantañca antānantañca ārabbha",
  "tika-vin01t1:603_1": "pavattavādattā antānantikattaṃ, pacchimassa pana tadubhayapaṭisedhanavasena pavattavādattā",
  "tika-vin01t1:603_2": "kathaṃ antānantikattanti? Tadubhayapaṭisedhanavasena pavattavādattā eva. Yasmā antānantapaasedhavādopi",
  "tika-vin01t1:603_3": "antānantavisayo eva taṃ ārabbha pavattattā. Etadatthameva hi ārabbha “pavattavādā”ti",
  "tika-vin01t1:603_4": "heṭṭhā vuttaṃ, evaṃ santepi yuttaṃ tāva pacchimavādadvayassa antānantikattaṃ, antānantānaṃ",
  "tika-vin01t1:603_5": "vasena ubhayavisayattā etesaṃ vādassa, purimavādadvayassa pana kathaṃ visuṃ antānantikattanti?",
  "tika-vin01t1:603_6": "Upacāravuttiyā. Samuditesu hi antānantavādesu pavattamāno antānantikasaddo tattha",
  "tika-vin01t1:603_7": "niruḷhatāya paccekampi antānantavādīsu pavattati yathā arūpajjhānesu paccekaṃ aṭṭhavimokkhapariyāyo,",
  "tika-vin01t1:603_8": "yathā ca loke sattisayoti.",
  "tika-vin01t1:604_0": "Amarāvikkhepikāti ettha na marati na upacchijjatīti amarā. Kā sā? “Evantipi me no,",
  "tika-vin01t1:604_1": "tathātipi me no, aññathātipi me no, notipi me no, no notipi me no”ti evaṃ pavattavādavasena",
  "tika-vin01t1:604_2": "pariyantarahitā diṭṭhigatikassa diṭṭhi ceva vācā ca. “Evantipi me no”tiādinā vividho",
  "tika-vin01t1:604_3": "nānappakāro khepo paravādīnaṃ khipanaṃ vikkhepo, amarāya diṭṭhiyā vācāya vā vikkhepo",
  "tika-vin01t1:604_4": "amarāvikkhepo, so etesamatthīti amarāvikkhepikā. Atha vā amarāya diṭṭhiyā vācāya",
  "tika-vin01t1:604_5": "vikkhipantīti amarāvikkhepino, amarāvikkhepino eva amarāvikkhepikā. Atha vā amarā",
  "tika-vin01t1:604_6": "nāma macchajāti, sā ummujjananimujjanādivasena udake sandhāvamānā gahetuṃ na sakkā,",
  "tika-vin01t1:604_7": "evameva ayampi vādo ekasmiṃ sabhāve anavaṭṭhānato ito cito ca sandhāvati, gāhaṃ na",
  "tika-vin01t1:604_8": "upagacchatīti amarāya vikkhepo viyāti amarāvikkhepoti vuccati. Ayañhi amarāvikkhepiko",
  "tika-vin01t1:604_9": "“idaṃ kusala”nti vā “akusala”nti vā puṭṭho na kiñci byākaroti. “Idaṃ kusala”nti vā",
  "tika-vin01t1:604_10": "puṭṭho “evantipi me no”ti vadati. Tato “kiṃ akusala”nti vutte “tathātipi me no”ti",
  "tika-vin01t1:604_11": "vadati. “Kiṃ ubhayato aññathā”tipi vutte “aññathātipi me no”ti vadati. Tato “tividhenapi",
  "tika-vin01t1:604_12": "na hoti, kiṃ te laddhī”ti vutte “notipi me no”ti vadati. Tato “kiṃ no no te laddhī”ti",
  "tika-vin01t1:604_13": "vutte “no notipi me no”ti vadati. Evaṃ vikkhepameva āpajjati, ekamekasmimpi pakkhe",
  "tika-vin01t1:604_14": "na tiṭṭhati. Tato “atthi paro loko”tiādinā puṭṭhopi evameva vikkhipati, na ekasmiṃ",
  "tika-vin01t1:604_15": "pakkhe tiṭṭhati. So vuttappakāro amarāvikkhepo etesamatthīti amarāvikkhepikā.",
  "tika-vin01t1:605_0": "Nanu cāyaṃ sabbopi amarāvikkhepiko kusalādayo dhamme paralokatthikādīni ca yathābhūtaṃ",
  "tika-vin01t1:605_1": "anavabujjhamāno tattha tattha pañhaṃ puṭṭho pucchāya vikkhepanamattaṃ āpajjati, tassa",
  "tika-vin01t1:605_2": "kathaṃ diṭṭhigatikabhāvo. Na hi avattukāmassa viya pucchitaṃ ajānantassa vikkhepakaraṇamattena",
  "tika-vin01t1:605_3": "diṭṭhigatikatā yuttāti? Vuccate – na heva kho pucchāya vikkhepakaraṇamattena tassa",
  "tika-vin01t1:605_4": "diṭṭhigatikatā, atha kho micchābhinivesavasena sassatābhinivesato. Micchābhiniviṭṭhoyeva",
  "tika-vin01t1:605_5": "hi puggalo mandabuddhitāya kusalādidhamme paralokatthikādīni ca yāthāvato asampaṭipajjamāno",
  "tika-vin01t1:605_6": "attanā aviññātassa atthassa paraṃ viññāpetuṃ asakkuṇeyyatāya musāvādādibhayena ca",
  "tika-vin01t1:605_7": "vikkhepaṃ āpajjatīti. Tathā ca vuttaṃ “satteva ucchedadiṭṭhiyo, sesā sassatadiṭṭhiyo”ti.",
  "tika-vin01t1:605_8": "Atha vā puññapāpānaṃ tabbipākānañca anavabodhena asaddahanena ca tabbisayāya pucchāya",
  "tika-vin01t1:605_9": "vikkhepakaraṇaṃyeva sundaranti khantiṃ ruciṃ uppādetvā abhinivisantassa uppannā visuṃyeva",
  "tika-vin01t1:605_10": "cesā ekā diṭṭhi sattabhaṅgadiṭṭhi viyāti daṭṭhabbaṃ. Tatoyeva ca vuttaṃ “pariyantarahitā",
  "tika-vin01t1:605_11": "diṭṭhigatikassa diṭṭhi ceva vācā cā”ti.",
  "tika-vin01t1:606_0": "Adhiccasamuppannikāti ettha adhicca yadicchakaṃ yaṃ kiñci kāraṇaṃ vinā samuppanno",
  "tika-vin01t1:606_1": "attā ca loko cāti dassanaṃ adhiccasamuppannaṃ. Attalokasaññitānañhi khandhānaṃ adhiccuppattiākārārammaṇaṃ",
  "tika-vin01t1:606_2": "dassanaṃ tadākārasannissayavasena pavattito tadākārasahacaritatāya ca adhiccasamuppannanti",
  "tika-vin01t1:606_3": "vuccati yathā “mañcā ghosanti, kuntā pacarantī”ti ca. Taṃ etesamatthīti adhiccasamuppannikā.",
  "tika-vin01t1:607_0": "Saññīvādāti saññī vādo etesamatthīti saññīvādā “buddhaṃ assa atthīti buddho”ti yathā.",
  "tika-vin01t1:607_1": "Atha vā saññīti pavatto vādo saññīsahacaraṇanayena. Saññī vādo yesaṃ te saññīvādā.",
  "tika-vin01t1:607_2": "“Rūpī attā hoti arogo paraṃ maraṇā, saññīti naṃ paññapenti, arūpī attā hoti, rūpī",
  "tika-vin01t1:607_3": "ca arūpī ca attā hoti, neva rūpī nārūpī ca attā hoti. Antavā attā hoti, anantavā",
  "tika-vin01t1:607_4": "attā hoti, antavā ca anantavā ca attā hoti, nevantavā nānantavā attā hoti. Ekattasaññī",
  "tika-vin01t1:607_5": "attā hoti, nānattasaññī attā hoti. Parittasaññī attā hoti, appamāṇasaññī attā hoti.",
  "tika-vin01t1:607_6": "Ekantasukhī attā hoti, ekantadukkhī attā hoti. Sukhadukkhī attā hoti, adukkhamasukhī",
  "tika-vin01t1:607_7": "attā hoti arogo paraṃ maraṇā, saññīti naṃ paññapentī”ti evaṃ soḷasavidhena vibhattavādānametaṃ adhivacanaṃ.",
  "tika-vin01t1:608_0": "Asaññīvādā nevasaññīnāsaññīvādā ca saññīvāde vuttanayeneva veditabbā. Kevalañhi “saññī",
  "tika-vin01t1:608_1": "attā”ti gaṇhantānaṃ vasena saññīvādā vuttā, “asaññī”ti ca “nevasaññīnāsaññī”ti ca",
  "tika-vin01t1:608_2": "gaṇhantānaṃ vasena asaññīvādā ca nevasaññīnāsaññīvādā ca vuttāti veditabbā. Tattha",
  "tika-vin01t1:608_3": "asaññīvādā “rūpī attā hoti arogo paraṃ maraṇā, asaññīti naṃ paññapenti, arūpī attā",
  "tika-vin01t1:608_4": "hoti, rūpī ca arūpī ca attā hoti, neva rūpī nārūpī attā hoti. Antavā attā hoti, anantavā",
  "tika-vin01t1:608_5": "attā hoti, antavā ca anantavā ca attā hoti, nevantavā nānantavā attā hoti arogo paraṃ",
  "tika-vin01t1:608_6": "maraṇā, asaññīti naṃ paññapentī”ti evaṃ aṭṭhavidhena vibhattā. Nevasaññīnāsaññīvādāpi",
  "tika-vin01t1:608_7": "evameva “rūpī attā hoti arogo paraṃ maraṇā, nevasaññīnāsaññīti naṃ paññapentī”tiādinā",
  "tika-vin01t1:608_8": "aṭṭhavidhena vibhattāti veditabbā.",
  "tika-vin01t1:609_0": "Ucchedavādāti “ayaṃ attā rūpī cātumahābhūtiko mātāpettikasambhavo kāyassa bhedā ucchijjati",
  "tika-vin01t1:609_1": "vinassati, na hoti paraṃ maraṇā”ti evamādinā nayena pavattaṃ ucchedadassanaṃ ucchedo",
  "tika-vin01t1:609_2": "sahacaraṇanayena. Ucchedo vādo yesaṃ te ucchedavādā, ucchedavādo vā etesamatthīti",
  "tika-vin01t1:609_3": "ucchedavādā, ucchedaṃ vadantīti vā ucchedavādā.",
  "tika-vin01t1:610_0": "Diṭṭhadhammanibbānavādāti ettha diṭṭhadhammo nāma dassanabhūtena ñāṇena upaladdhadhammo,",
  "tika-vin01t1:610_1": "paccakkhadhammoti attho. Tattha tattha paṭiladdhattabhāvassetaṃ adhivacanaṃ. Diṭṭhadhamme",
  "tika-vin01t1:610_2": "nibbānaṃ diṭṭhadhammanibbānaṃ, imasmiṃyeva attabhāve dukkhavūpasamanti attho. Taṃ",
  "tika-vin01t1:610_3": "vadantīti diṭṭhadhammanibbānavādā. Te pana “yato kho bho ayaṃ attā pañcahi kāmaguṇehi",
  "tika-vin01t1:610_4": "samappito samaṅgībhūto paricāreti, ettāvatā kho bho ayaṃ attā paramadiṭṭhadhammanibbānappatto",
  "tika-vin01t1:610_5": "hotī”ti evamādinā nayena diṭṭheva dhamme nibbānaṃ paññapenti. Te hi mandhātukāmaguṇasadise",
  "tika-vin01t1:610_6": "mānusake kāmaguṇe, paranimmitavasavattidevarājassa kāmaguṇasadise dibbe ca kāmaguṇe",
  "tika-vin01t1:610_7": "upagatānaṃ diṭṭheva dhamme nibbānappattiṃ vadanti.",
  "tika-vin01t1:611": "Vibhajjavādīti verañjakaṇḍe āgatanayeneva venayikādibhāvaṃ vibhajja vadatīti vibhajjavādī.",
  "tika-vin01t1:612_0": "Tattha hi bhagavatā “ahañhi, brāhmaṇa, vinayāya dhammaṃ desemi rāgassā”tiādiṃ vatvā",
  "tika-vin01t1:612_1": "“no ca kho yaṃ tvaṃ sandhāya vadesī”tiādinā verañjabrāhmaṇassa attano venayikādibhāvo",
  "tika-vin01t1:612_2": "vibhajja vuttoti. Apica somanassādīnaṃ cīvarādīnañca sevitabbāsevitabbabhāvaṃ vibhajja",
  "tika-vin01t1:612_3": "vadatīti vibhajjavādī, sassatucchedavāde vā vibhajja vadatīti vibhajjavādī, “sassato",
  "tika-vin01t1:612_4": "attā ca loko cā”tiādīnaṃ ṭhapanīyānaṃ pañhānaṃ ṭhapanato rāgādikhayasaṅkhātassa sassatassa",
  "tika-vin01t1:612_5": "rāgādikāyaduccaritādiucchedassa vacanato vibhajjavādī, sassatucchedabhūte ubho ante",
  "tika-vin01t1:612_6": "anupaggamma majjhimapaṭipadābhūtassa paṭiccasamuppādassa desanato vibhajjavādī, bhagavā.",
  "tika-vin01t1:612_7": "Parappavādaṃ maddantoti tasmiṃ tatiyasaṅgītikāle uppannaṃ vādaṃ, tato paṭṭhāya yāva",
  "tika-vin01t1:612_8": "saddhammantaradhānā āyatiṃ uppajjanakavādañca sandhāya vuttaṃ. Tasmiñhi samāgame",
  "tika-vin01t1:612_9": "ayaṃ thero yāni ca tadā uppannāni vatthūni, yāni ca āyatiṃ uppajjissanti, sabbesampi",
  "tika-vin01t1:612_10": "tesaṃ paṭibāhanatthaṃ satthārā dinnanayavaseneva tathāgatena ṭhapitamātikaṃ vibhajanto",
  "tika-vin01t1:612_11": "sakavāde pañca suttasatāni, paravāde pañcāti suttasahassaṃ āharitvā tadā uppannavādassa",
  "tika-vin01t1:612_12": "maddanato parappavādamaddanaṃ āyatiṃ uppajjanakavādānaṃ paṭisedhanalakkhaṇabhāvato",
  "tika-vin01t1:612_13": "āyatiṃ paṭisedhalakkhaṇaṃ kathāvatthuppakaraṇaṃ akāsi.",
  "tika-vin01t1:613": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:614": "Tatiyasaṅgītikathāvaṇṇanā samattā.",
  "tika-vin01t1:615": "Ācariyaparamparakathāvaṇṇanā",
  "tika-vin01t1:616_0": "“Kenābhata”nti imaṃ pañhaṃ visajjentena jambudīpe tāva ācariyaparamparā yāva tatiyasaṅgīti,",
  "tika-vin01t1:616_1": "tāva dassetvā idāni sīhaḷadīpe ācariyaparamparaṃ dassetuṃ “tatiyasaṅgahato pana uddha”ntiādi",
  "tika-vin01t1:616_2": "āraddhaṃ. Imaṃ dīpanti imaṃ tambapaṇṇidīpaṃ. Kañci kālanti kismiñci kāle. Porāṇāti",
  "tika-vin01t1:616_3": "aṭṭhakathācariyā. Bhaddanāmoti bhaddasālatthero. Nāmassa ekadesenapi hi vohāro dissati",
  "tika-vin01t1:616_4": "“devadatto datto”ti yathā. Āguṃ na karontīti nāgā. Vinayapiṭakaṃ vācayiṃsūti sambandho.",
  "tika-vin01t1:616_5": "Tambapaṇṇiyāti bhummavacanaṃ. Nikāye pañca vācesunti vinayābhidhammavajje dīghanikāyādike",
  "tika-vin01t1:616_6": "pañca nikāye ca vācesuṃ. Satta ceva pakaraṇeti dhammasaṅgaṇīvibhaṅgādike satta abhidhammappakaraṇe",
  "tika-vin01t1:616_7": "ca vācesunti attho. Asani viya siluccaye kilese medhati hiṃsatīti medhā, khippaṃ",
  "tika-vin01t1:616_8": "gahaṇadhāraṇaṭṭhena vā medhā, paññā, sā etassa atthīti medhāvī. Tipeṭakoti tīṇi piṭakāni",
  "tika-vin01t1:616_9": "etassa atthīti tipeṭako, tepiṭakoti vuttaṃ hoti, tipiṭakapariyattidharoti attho.",
  "tika-vin01t1:616_10": "Tārakānaṃ rājāti tārakarājā, candimā. Atirocathāti ativiya virocittha. Pupphanāmoti",
  "tika-vin01t1:616_11": "mahāpadumatthero. Saddhammavaṃsakovidoti saddhammatantiyā kovido. Pupphanāmoti sumanatthero.",
  "tika-vin01t1:616_12": "Jambudīpe patiṭṭhitoti sumanatthero kira ekasmiṃ samaye sīhaḷadīpamhi sāsane osakkamāne",
  "tika-vin01t1:616_13": "jambudīpaṃ gantvā uggaṇhitvā sāsanaṃ anurakkhanto tattheva patiṭṭhāsi. Maggakovidāti",
  "tika-vin01t1:616_14": "saggamaggamokkhamaggesu kovidā.",
  "tika-vin01t1:617_0": "Bhāraṃ katvāti tesaṃ tesaṃ bhikkhūnaṃ sāsanaṃ bhāraṃ katvā, paṭibaddhaṃ katvāti attho.",
  "tika-vin01t1:617_1": "“Te te bhikkhū tattha tattha pesesī”ti saṅkhepato vuttamevatthaṃ vitthāretvā dassento",
  "tika-vin01t1:617_2": "āha “majjhantikattheraṃ kasmīragandhāraraṭṭhaṃ pesesī”tiādi. Mahiṃsakamaṇḍalanti",
  "tika-vin01t1:617_3": "andhakaraṭṭhaṃ vadanti. Vanavāsinti vanavāsiraṭṭhaṃ. Attā pañcamo etesanti attapañcamā,",
  "tika-vin01t1:617_4": "taṃ taṃ disābhāgaṃ pañca pañceva bhikkhū agamaṃsūti vuttaṃ hoti.",
  "tika-vin01t1:618_0": "Idāni tattha tattha gatānaṃ therānaṃ kiccānubhāvaṃ dassetukāmo majjhantikattherassa",
  "tika-vin01t1:618_1": "gataṭṭhāne kiccaṃ tāva dassento “tena kho pana samayena kasmīragandhāraraṭṭhe”tiādimāha.",
  "tika-vin01t1:618_2": "Karakavassanti himapātanakavassaṃ. Harāpetvāti udakoghena harāpetvā. Aravāḷadahapiṭṭhiyanti",
  "tika-vin01t1:618_3": "aravāḷadahassa udakapiṭṭhiyaṃ. Chinnabhinnapaṭadharoti satthakena chinnaṃ raṅgena",
  "tika-vin01t1:618_4": "bhinnaṃ vaṇṇavikāramāpannaṃ paṭaṃ dhāretīti chinnabhinnapaṭadharo. Atha vā satthakena",
  "tika-vin01t1:618_5": "chinnānaṃ gihivatthavisabhāgānaṃ kāsāvānaṃ dhāraṇato chinnabhinnapaṭadharo. Bhaṇḍūti",
  "tika-vin01t1:618_6": "muṇḍako. Kāsāvavasanoti kāsāvavatthanivattho. Makkhaṃ asahamānoti theraṃ paṭicca",
  "tika-vin01t1:618_7": "attano santāne uppannaṃ paresaṃ guṇamakkhanalakkhaṇaṃ makkhaṃ asahamāno sandhāretuṃ",
  "tika-vin01t1:618_8": "adhisahituṃ vūpasametuṃ asakkonto. Bhiṃsanakānīti bheravārammaṇāni. Tāni dassetuṃ",
  "tika-vin01t1:618_9": "“tato tato bhusā vātā vāyantī”tiādimāha. Bhusā vātāti rukkhabhedanapabbatakūṭanipātanasamatthā",
  "tika-vin01t1:618_10": "balavavātā. Asaniyo phalantīti asaniyo bhijjanti, patantīti vuttaṃ hoti. Paharaṇavuṭṭhiyoti",
  "tika-vin01t1:618_11": "anekappakārā āvudhavuṭṭhiyo. Niddhamathāti gahetvā apanetha. Bhiṃsanakanti nāgarājassa",
  "tika-vin01t1:618_12": "kāyikavācasikapayogajanitabhayanimittaṃ vippakāraṃ.",
  "tika-vin01t1:619_0": "Me bhayabheravaṃ janetuṃ paṭibalo na assa na bhaveyyāti sambandho. Tattha bhayabheravaṃ",
  "tika-vin01t1:619_1": "nāma khuddānukhuddakaṃ bhayaṃ. Atha vā bhayanti cittutrāsabhayaṃ, paṭighabhayassetaṃ",
  "tika-vin01t1:619_2": "adhivacanaṃ. Bheravanti bhayajanakamārammaṇaṃ. Sacepi tvaṃ mahiṃ sabbanti sacepi",
  "tika-vin01t1:619_3": "tvaṃ mahānāga sabbaṃ mahiṃ samuddena saha sasamuddaṃ pabbatena saha sapabbataṃ ukkhipitvā",
  "tika-vin01t1:619_4": "mamūpari mayhaṃ sīsopari khipeyyāsīti attho. Me bhayabheravaṃ janetuṃ neva sakkuṇeyyāsīti",
  "tika-vin01t1:619_5": "sambandho. Aññadatthūti ekaṃsena. Tavevassa vighāto uragādhipāti uragānaṃ nāgānaṃ",
  "tika-vin01t1:619_6": "adhipati rāja tava eva vighāto dukkhaṃ vihiṃsā assa bhaveyyāti attho.",
  "tika-vin01t1:620_0": "Dhammiyā kathāya sandassetvātiādīsu taṅkhaṇānurūpāya dhammadesanāya diṭṭhadhammasamparāyikaṃ",
  "tika-vin01t1:620_1": "atthaṃ sandassetvā kusale dhamme samādapetvā gaṇhāpetvā tattha ca naṃ samuttejetvā",
  "tika-vin01t1:620_2": "saussāhaṃ katvā tāya ca saussāhatāya aññehi ca vijjamānaguṇehi sampahaṃsetvā tosetvāti",
  "tika-vin01t1:620_3": "attho. Therena kataṃ nāgānusāsanaṃ dassento “athāyasmā”tiādimāha. Tattha ito uddhaṃ",
  "tika-vin01t1:620_4": "yathā pureti yathā tumhe ito pure saddhammasavanuppattivirahitakāle parassa kodhaṃ",
  "tika-vin01t1:620_5": "uppādayittha, idāni ito paṭṭhāya uddhaṃ anāgate kodhañca mā janayittha, vijātamātuyāpi",
  "tika-vin01t1:620_6": "putte sinehacchedanaṃ sabbavināsamūlakaṃ sassaghātakañca mā karitthāti attho. Sukhakāmā",
  "tika-vin01t1:620_7": "hi pāṇinoti ettha hi-saddo kāraṇopadese, yasmā sabbe sattā sukhakāmā, tasmā hitasukhaupacchedakaraṃ",
  "tika-vin01t1:620_8": "sassaghātañca mā karothāti vuttaṃ hoti.",
  "tika-vin01t1:621_0": "Yathānusiṭṭhanti yaṃ yaṃ anusiṭṭhaṃ yathānusiṭṭhaṃ, anusiṭṭhaṃ anatikkamma vā yathānusiṭṭhaṃ,",
  "tika-vin01t1:621_1": "therena dinnovādaṃ anatikkammāti vuttaṃ hoti. Dhammābhisamayo ahosīti paṭhamamaggaphalādhigamo",
  "tika-vin01t1:621_2": "ahosīti vadanti. Kulasatasahassanti iminā purisānaṃ satasahassaṃ dasseti. Kasmīragandhārāti",
  "tika-vin01t1:621_3": "kasmīragandhāraraṭṭhavāsino. Kāsāvapajjotāti bhikkhūnaṃ nivatthapārutakāsāvavatthehi",
  "tika-vin01t1:621_4": "obhāsitā. Isivātapaṭivātāti bhikkhūnaṃ nivāsanapārupanavātena ceva hatthapādānaṃ",
  "tika-vin01t1:621_5": "samiñjanapasāraṇādivātena ca samantato bījiyamānā ahesuṃ. Duṭṭhanti kupitaṃ. Bandhanāti saṃsārabandhanato.",
  "tika-vin01t1:622_0": "Dhammacakkhunti heṭṭhāmaggattaye ñāṇaṃ. Keci panettha “paṭhamamaggañāṇameva te paṭilabhiṃsū”ti",
  "tika-vin01t1:622_1": "vadanti. Codetvā devadūtehīti devadūtasuttantadesanāvasena daharakumāro jarājiṇṇasatto",
  "tika-vin01t1:622_2": "gilānasatto kammakāraṇā kammakāraṇikā vā matasattoti imehi pañcahi devadūtehi codetvā",
  "tika-vin01t1:622_3": "ovaditvā, saṃvegaṃ uppādetvāti attho. Daharakumārādayo hi tattha “devadūtā”ti vuccanti.",
  "tika-vin01t1:622_4": "Tathā hi daharakumāro atthato evaṃ vadati nāma “passatha bho mayhampi tumhākaṃ viya",
  "tika-vin01t1:622_5": "hatthapādā atthi, sake panamhi muttakarīse palipanno, attano dhammatāya uṭṭhahitvā",
  "tika-vin01t1:622_6": "nahāyituṃ na sakkomi, ‘ahaṃ kiliṭṭho, nahāpetha ma’nti vattumpi na sakkomi, jātitomhi",
  "tika-vin01t1:622_7": "aparimuttatāya ediso jāto, na kho panāhameva, tumhepi jātito aparimuttāva. Yatheva",
  "tika-vin01t1:622_8": "hi mayhaṃ, evaṃ tumhākampi jāti āgamissati, iti tassā pure āgamanāva kalyāṇaṃ karothā”ti.",
  "tika-vin01t1:622_9": "Tenesa devadūto nāma jāto.",
  "tika-vin01t1:623_0": "Jarājiṇṇasattopi atthato evaṃ vadati nāma “passatha bho ahampi tumhe viya taruṇo",
  "tika-vin01t1:623_1": "ahosiṃ ūrubalabāhubalajavasampanno, tassa me tā balajavasampattiyo antarahitā, hatthapādā",
  "tika-vin01t1:623_2": "hatthapādakiccañca na karonti, jarāyamhi aparimuttatāya ediso jāto, na kho panāhameva,",
  "tika-vin01t1:623_3": "tumhepi jarāya aparimuttāva. Yatheva hi mayhaṃ, evaṃ tumhākampi jarā āgamissati,",
  "tika-vin01t1:623_4": "iti tassā pure āgamanāva kalyāṇaṃ karothā”ti. Tenesa devadūto nāma jāto.",
  "tika-vin01t1:624_0": "Gilānasattopi atthato evaṃ vadati nāma “passatha bho ahampi tumhe viya nirogo ahosiṃ,",
  "tika-vin01t1:624_1": "somhi etarahi byādhinā abhihato sake muttakarīse palipanno, uṭṭhātumpi na sakkomi,",
  "tika-vin01t1:624_2": "vijjamānāpi me hatthapādā hatthapādakiccaṃ na karonti, byādhitomhi aparimuttatāya",
  "tika-vin01t1:624_3": "ediso jāto, na kho panāhameva, tumhepi byādhito aparimuttāva. Yatheva hi mayhaṃ,",
  "tika-vin01t1:624_4": "evaṃ tumhākampi byādhi āgamissati, iti tassa pure āgamanāva kalyāṇaṃ karothā”ti.",
  "tika-vin01t1:624_5": "Tenesa devadūto nāma jāto.",
  "tika-vin01t1:625_0": "Kammakāraṇā kammakāraṇikā vā catuttho devadūtoti veditabbā. Tattha kammakāraṇapakkhe",
  "tika-vin01t1:625_1": "dvattiṃsa tāva kammakāraṇā atthato evaṃ vadanti nāma “mayaṃ nibbattamānā na rukkhe",
  "tika-vin01t1:625_2": "vā pāsāṇe vā nibbattāma, tumhādisānaṃ sarīre nibbattāma, iti amhākaṃ pure nibbattitova",
  "tika-vin01t1:625_3": "kalyāṇaṃ karothā”ti. Tenetā devadūtā nāma jātā. Kammakāraṇikāpi atthato evaṃ vadanti",
  "tika-vin01t1:625_4": "nāma “mayaṃ dvattiṃsa kammakāraṇā karontā na rukkhādīsu karoma, tumhādisesu sattesuyeva",
  "tika-vin01t1:625_5": "karoma, iti amhākaṃ tumhesu pure kammakāraṇākāraṇatova kalyāṇaṃ karothā”ti. Tenetepi devadūtā nāma jātā.",
  "tika-vin01t1:626_0": "Matakasattopi atthato evaṃ vadati nāma “passatha bho maṃ āmakasusāne chaḍḍitaṃ uddhumātakādibhāvaṃ",
  "tika-vin01t1:626_1": "pattaṃ, maraṇatomhi aparimuttatāya ediso jāto, na kho panāhameva, tumhepi maraṇato",
  "tika-vin01t1:626_2": "aparimuttāva. Yatheva hi mayhaṃ, evaṃ tumhākampi maraṇaṃ āgamissati, iti tassa pure",
  "tika-vin01t1:626_3": "āgamanāva kalyāṇaṃ karothā”ti. Tenesa devadūto nāma jāto. Tasmā daharakumārādayo",
  "tika-vin01t1:626_4": "ettha “devadūtā”ti veditabbā.",
  "tika-vin01t1:627_0": "Anamataggiyanti anamataggasaṃyuttaṃ. Dhammāmataṃ pāyesīti lokuttaradhammāmataṃ pānaṃ",
  "tika-vin01t1:627_1": "paṭilābhakaraṇavasena pāyesīti attho. Samadhikānīti sahādhikāni. Sahattho hettha",
  "tika-vin01t1:627_2": "saṃsaddo. Isīti sīlakkhandhādayo dhammakkhandhe esi gavesi pariyesīti isīti vuccati.",
  "tika-vin01t1:627_3": "Pañca raṭṭhānīti pañcavidhacīnaraṭṭhāni. Himavantaṃ gantvā dhammacakkappavattanaṃ",
  "tika-vin01t1:627_4": "pakāsento yakkhasenaṃ pasādayīti yojetabbaṃ.",
  "tika-vin01t1:628_0": "Tena ca samayenāti tasmiṃ samaye tesaṃ gamanato pubbabhāgakāle. Laddhaṃ bhavissatīti",
  "tika-vin01t1:628_1": "vessavaṇasantikā laddhaṃ bhavissati. Vegasāti vegena. Samantato ārakkhaṃ ṭhapesīti",
  "tika-vin01t1:628_2": "“ito paṭṭhāya mā pavisantū”ti adhiṭṭhānavasena samantā ārakkhaṃ ṭhapesi. Aḍḍhuḍḍhāni",
  "tika-vin01t1:628_3": "sahassānīti aḍḍhena catutthāni aḍḍhuḍḍhāni, atirekapañcasatāni tīṇi sahassānīti vuttaṃ",
  "tika-vin01t1:628_4": "hoti. Diyaḍḍhasahassanti aḍḍhena dutiyaṃ diyaḍḍhaṃ, atirekapañcasataṃ ekaṃ sahassanti",
  "tika-vin01t1:628_5": "attho. Soṇuttarāti soṇo ca uttaro ca soṇuttarā. Niddhametvānāti palāpetvāna. Adesisunti adesayuṃ.",
  "tika-vin01t1:629_0": "Ajjhiṭṭhoti āṇatto. Puna dānīti ettha dānīti nipātamattaṃ, puna āgaccheyyāma vā na",
  "tika-vin01t1:629_1": "vāti attho. Rājagahanagaraparivattakenāti rājagahanagaraṃ parivajjetvā tato bahi",
  "tika-vin01t1:629_2": "taṃ padakkhiṇaṃ katvā gatamaggena gamanena vā. Idāni theramātuyā veṭisanagare nivāsakāraṇaṃ",
  "tika-vin01t1:629_3": "dassetuṃ tassa nagarassa tassā jātibhūmibhāvaṃ therassa ca aṭṭhuppattiṃ dassento",
  "tika-vin01t1:629_4": "“asoko kira kumārakāle”tiādimāha.",
  "tika-vin01t1:630_0": "Ayaṃ panettha anupubbikathā – pubbe kira moriyavaṃse jātassa candaguttassa nāma rañño",
  "tika-vin01t1:630_1": "putto bindusāro nāma kumāro pitu accayena pāṭaliputtamhi nagare rājā ahosi. Tassa",
  "tika-vin01t1:630_2": "dve puttā saudariyā ahesuṃ, tesaṃ ekūnasatamattā vemātikabhātaro ahesuṃ. Rājā pana",
  "tika-vin01t1:630_3": "tesaṃ sabbajeṭṭhakassa asokakumārassa uparajjaṭṭhānañca avantiraṭṭhañca datvā athekadivasaṃ",
  "tika-vin01t1:630_4": "attano upaṭṭhānaṃ āgataṃ disvā “tāta, uparāja, tava raṭṭhaṃ gantvā tattha ujjenīnagare",
  "tika-vin01t1:630_5": "vasāhī”ti āṇāpesi. So pitu vacanena taṃ ujjeniṃ gacchanto antarāmagge veṭisagirinagare",
  "tika-vin01t1:630_6": "veṭisanāmakassa seṭṭhissa ghare nivāsaṃ upagantvā tassa seṭṭhissa dhītaraṃ lakkhaṇasampannaṃ",
  "tika-vin01t1:630_7": "yobbanappattaṃ veṭisagiriṃ nāma kumāriṃ disvā tāya paṭibaddhacitto mātāpitūnaṃ kathāpetvā",
  "tika-vin01t1:630_8": "taṃ tehi dinnaṃ paṭilabhitvā tāya saddhiṃ saṃvāsaṃ kappesi. Sā tena saṃvāsena sañjātagabbhā",
  "tika-vin01t1:630_9": "hutvā tato ujjeniṃ nītā mahindakumāraṃ janayi. Tato vassadvaye atikkante saṅghamittañca",
  "tika-vin01t1:630_10": "dhītaraṃ upalabhitvā uparājena saddhiṃ tattha vasati. Uparājassa pana pitā bindusāro",
  "tika-vin01t1:630_11": "maraṇamañce nipanno puttaṃ asokakumāraṃ saritvā taṃ pakkosāpetuṃ ujjeniṃ manusse",
  "tika-vin01t1:630_12": "pesesi. Te tato ujjeniṃ gantvā asokassa taṃ pavattiṃ ārocesuṃ. Tesaṃ vacanena so",
  "tika-vin01t1:630_13": "pitu santikaṃ turitagamanenāgacchanto antarāmagge veṭisagirinagaramhi puttadāre ṭhapetvā",
  "tika-vin01t1:630_14": "pitu santakaṃ pāṭaliputtanagaraṃ gantvā gatasamanantarameva kālakatassa pituno sarīrakiccaṃ",
  "tika-vin01t1:630_15": "kārāpetvā tato ekūnasatamatte vemātikabhātaro ca ghātāpetvā vihatakaṇṭako hutvā tattha",
  "tika-vin01t1:630_16": "chattaṃ ussāpetvā abhisekaṃ gaṇhi. Tadāpi theramātā dārake rañño santikaṃ pesetvā",
  "tika-vin01t1:630_17": "sayaṃ tattheva veṭisagirinagare vasi. Tena vuttaṃ “sā tassa mātā tena samayena ñātighare vasī”ti.",
  "tika-vin01t1:631_0": "Āropesīti paṭipādesi. Amhākaṃ idha kattabbakiccaṃ niṭṭhitanti mātu dassanassa katabhāvaṃ",
  "tika-vin01t1:631_1": "sandhāyāha. Anubhavatu tāva me pitarā pesitaṃ abhisekantiādīsu abhisekapesanādikathā",
  "tika-vin01t1:631_2": "vitthārena uttarato āvi bhavissati. Chaṇatthanti chaṇanimittaṃ, chaṇahetūti attho,",
  "tika-vin01t1:631_3": "sayaṃ chaṇakīḷaṃ akātukāmoti vuttaṃ hoti. Tadā kira devānaṃpiyatisso jeṭṭhamūlamāsapuṇṇamiyaṃ",
  "tika-vin01t1:631_4": "nakkhattaṃ ghosāpetvā “salilakīḷāchaṇaṃ karothā”ti amacce āṇāpetvā sayaṃ migavaṃ",
  "tika-vin01t1:631_5": "kīḷitukāmo missakapabbataṃ agamāsi. Missakapabbatanti paṃsupāsāṇamissakattā evaṃladdhanāmaṃ",
  "tika-vin01t1:631_6": "pabbataṃ. Diṭṭhasaccoti anāgāmimaggena paṭividdhasacco, anāgāmiphalaṃ pattoti vuttaṃ",
  "tika-vin01t1:631_7": "hoti. So kira therena attano mātudeviyā desitaṃ dhammaṃ sutvā anāgāmiphalaṃ sacchākāsi,",
  "tika-vin01t1:631_8": "so ca therassa bhāgineyyoti veditabbo. Tathā hi therassa mātudeviyā bhaginī tassā",
  "tika-vin01t1:631_9": "dhītā, tassā ayaṃ putto. Vuttañhetaṃ mahāvaṃse –",
  "tika-vin01t1:632": "“Deviyā bhaginī dhītu, putto bhaṇḍukanāmako;",
  "tika-vin01t1:633": "Therena deviyā dhammaṃ, sutvā desitameva tu;",
  "tika-vin01t1:634": "Anāgāmiphalaṃ patvā, vasi therassa santike”ti.",
  "tika-vin01t1:635_0": "Sammāsambuddhena ca tumhe byākatāti bodhimūle eva buddhacakkhunā lokaṃ voloketvā",
  "tika-vin01t1:635_1": "tambapaṇṇidīpaṃ disvā anāgate tassa dīpassa sampattiṃ diṭṭhena sammāsambuddhena “anāgate",
  "tika-vin01t1:635_2": "mahindo nāma bhikkhu tambapaṇṇidīpaṃ pasādessatī”ti tumhe byākatā. Tattha tambapaṇṇidīpanti",
  "tika-vin01t1:635_3": "dīpavāsino vuttā. Indriyaparopariyattañāṇaṃ āsayānusayañāṇañca “buddhacakkhū”ti vuccati.",
  "tika-vin01t1:635_4": "Tena pana indriyaparoparādiṃ vinā aññaṃ na sakkā daṭṭhunti “volokento”ti avatvā “voloketvā”ti",
  "tika-vin01t1:635_5": "vuttaṃ. Etamatthanti “anāgate mahindo nāma bhikkhu tambapaṇṇidīpaṃ pasādessatī”ti imamatthaṃ.",
  "tika-vin01t1:636_0": "Veṭisagirimhi rājagaheti deviyā katavihāre. Kālova gamanassa, gacchāma dīpamuttamanti",
  "tika-vin01t1:636_1": "yojetabbaṃ. Idañca tesaṃ parivitakkanidassanaṃ. Paḷināti ākāsaṃ pakkhandiṃsu. Ambareti",
  "tika-vin01t1:636_2": "ākāse. Evamākāsaṃ pakkhanditvā kiṃ te akaṃsūti cetiyapabbate nipatiṃsūti dassento",
  "tika-vin01t1:636_3": "āha “evamuppatitā therā, nipatiṃsu naguttame”ti. Idāni tassa pabbatassa patiṭṭhitaṭṭhānaṃ",
  "tika-vin01t1:636_4": "therānañca tattha nipatitaṭṭhānaṃ dassetuṃ “purato puraseṭṭhassā”tiādigāthamāha.",
  "tika-vin01t1:636_5": "Puratoti pācīnadisābhāge. Puraseṭṭhassāti anurādhapurasaṅkhātassa puravarassa. Meghasannibheti",
  "tika-vin01t1:636_6": "samantato nīlavaṇṇattā nīlamahāmeghasadise. Sīlakūṭamhīti evaṃnāmake pabbatakūṭe.",
  "tika-vin01t1:636_7": "Haṃsāva nagamuddhanīti pabbatamuddhani haṃsā viya.",
  "tika-vin01t1:637_0": "Tattha pana patiṭṭhahanto kadā patiṭṭhahīti āha “evaṃ iṭṭiyādīhi saddhi”ntiādi. Parinibbānatoti",
  "tika-vin01t1:637_1": "parinibbānavassato taṃ avadhibhūtaṃ muñcitvā tato uddhaṃ dvinnaṃ vassasatānaṃ upari",
  "tika-vin01t1:637_2": "chattiṃsatime vasseti attho gahetabbo. Kathaṃ veditabboti āha “ajātasattussa hī”tiādi.",
  "tika-vin01t1:637_3": "Tasmiṃyeva vasseti ettha yasmiṃ saṃvacchare yasmiñca divase bhagavā parinibbuto,",
  "tika-vin01t1:637_4": "tasmiṃ saṃvacchare tasmiṃyeva ca divase vijayakumāro imaṃ dīpamāgatoti vadanti. Vuttañhetaṃ –",
  "tika-vin01t1:638": "“Laṅkāyaṃ vijayasanāmako kumāro,",
  "tika-vin01t1:639": "Otiṇṇo thiramati tambapaṇṇidīpe;",
  "tika-vin01t1:640": "Sālānaṃ yamakaguṇānamantarasmiṃ,",
  "tika-vin01t1:641": "Nibbātuṃ sayitadine tathāgatassā”ti.",
  "tika-vin01t1:642_0": "Sīhakumārassa puttoti ettha kāliṅgarājadhītu kucchismiṃ sīhassa jāto kumāro sīhakumāroti",
  "tika-vin01t1:642_1": "veditabbo, pubbe amanussāvāsattā āha “manussāvāsaṃ akāsī”ti. Cuddasame vasseti cuddasame",
  "tika-vin01t1:642_2": "vasse sampatte. Idha vijayo kālamakāsīti imasmiṃ tambapaṇṇidīpe vijayarājakumāro",
  "tika-vin01t1:642_3": "aṭṭhatiṃsa vassāni rajjaṃ kāretvā kālamakāsi. Tathā hi ajātasattu rājā dvattiṃsa",
  "tika-vin01t1:642_4": "vassāni rajjaṃ kāresi, udayabhaddo soḷasa vassāni, tasmā ajātasattussa aṭṭhamavassaṃ",
  "tika-vin01t1:642_5": "idha vijayassa paṭhamavassanti katvā tato uddhaṃ ajātasattussa catuvīsati vassāni",
  "tika-vin01t1:642_6": "udayabhaddassa cuddasa vassānīti vijayassa aṭṭhatiṃsa vassāni paripūriṃsu. Tathā ca vuttaṃ –",
  "tika-vin01t1:643": "“Vijayo laṅkamāgamma, satthu nibbānavāsare;",
  "tika-vin01t1:644": "Aṭṭhatiṃsa samākāsi, rajjaṃ yakkhavimaddako”ti.",
  "tika-vin01t1:645_0": "“Udayabhaddassa pañcadasame vasse paṇḍuvāsudevo nāma imasmiṃ dīpe rajjaṃ pāpuṇī”ti",
  "tika-vin01t1:645_1": "vuttattā udayabhaddassa cuddasamavassasaṅkhātaṃ ekaṃ vassaṃ imasmiṃ dīpe vijayassa",
  "tika-vin01t1:645_2": "paṇḍuvāsudevassa ca antare sīhaḷaṃ arājikaṃ hutvā ṭhitanti veditabbaṃ. Tasmiñhi vasse",
  "tika-vin01t1:645_3": "vijayarājassa amaccā upatissaṃ nāma amaccaṃ jeṭṭhakaṃ katvā tassa nāmena kate upatissagāme",
  "tika-vin01t1:645_4": "vasantā arājikaṃ rajjamanusāsiṃsu. Vuttañhetaṃ –",
  "tika-vin01t1:646": "“Tasmiṃ mate amaccā te, pekkhantā khattiyāgamaṃ;",
  "tika-vin01t1:647": "Upatissagāme ṭhatvāna, raṭṭhaṃ samanusāsisuṃ.",
  "tika-vin01t1:648": "“Mate vijayarājamhi, khattiyāgamanā purā;",
  "tika-vin01t1:649": "Ekaṃ vassaṃ ayaṃ laṅkā-dīpo āsi arājiko”ti.",
  "tika-vin01t1:650_0": "Tatthāti jambudīpe. Idha paṇḍuvāsudevo kālamakāsīti imasmiṃ sīhaḷadīpe paṇḍuvāsudevo",
  "tika-vin01t1:650_1": "tiṃsa vassāni rajjamanusāsitvā kālamakāsi. Tathā hi udayabhaddassa anantaraṃ anuruddho",
  "tika-vin01t1:650_2": "ca muṇḍo ca aṭṭha vassāni rajjamanusāsiṃsu, tadanantaraṃ nāgadāsako catuvīsati vassāni,",
  "tika-vin01t1:650_3": "tasmā udayabhaddassa pañcadasamasoḷasamavassehi saddhiṃ anuruddhassa ca muṇḍassa",
  "tika-vin01t1:650_4": "ca aṭṭha vassāni, nāgadāsakassa ca catuvīsativassesu vīsati vassānīti paṇḍuvāsudevassa",
  "tika-vin01t1:650_5": "rañño tiṃsa vassāni paripūriṃsu. Teneva vuttaṃ –",
  "tika-vin01t1:651": "“Tato paṇḍuvāsudevo, rajjaṃ tiṃsa samā akā”ti;",
  "tika-vin01t1:652_0": "Tatthāti jambudīpe. Sattarasame vasseti sattarasame vasse sampatte. Tathā hi nāgadāsakassa",
  "tika-vin01t1:652_1": "anantarā susunāgo aṭṭhārasa vassāni rajjaṃ kāresi, tasmā nāgadāsakassa catuvīsativassesu",
  "tika-vin01t1:652_2": "vīsati vassāni ṭhapetvā sesehi catūhi vassehi saddhiṃ susunāgassa aṭṭhārasasu vassesu",
  "tika-vin01t1:652_3": "soḷasa vassānīti idha abhayarañño vīsati vassāni paripūriṃsu. Vuttañhetaṃ –",
  "tika-vin01t1:653": "“Abhayo vīsati vassāni, laṅkārajjamakārayī”ti;",
  "tika-vin01t1:654_0": "Dāmarikoti yuddhakārako coro. Paṇḍukābhayo pana abhayassa bhāgineyyo rājāyeva, na",
  "tika-vin01t1:654_1": "coro, balakkārena pana rajjassa gahitattā “dāmariko”ti vuttaṃ. Rajjaṃ aggahesīti",
  "tika-vin01t1:654_2": "ekadesassa gahitattā vuttaṃ. Abhayassa hi vīsatime vasse na tāva sabbaṃ rajjamaggahesīti.",
  "tika-vin01t1:654_3": "Tathā hi vīsatimavassato paṭṭhāya abhayassa nava bhātike attano mātule tattha tattha",
  "tika-vin01t1:654_4": "yuddhaṃ katvā ghātentassa anabhisittasseva sattarasa vassāni atikkamiṃsu, tatoyeva",
  "tika-vin01t1:654_5": "ca tāni rājasuññāni nāma ahesuṃ. Tathā ca vuttaṃ –",
  "tika-vin01t1:655": "“Paṇḍukābhayarañño ca, abhayassa ca antare;",
  "tika-vin01t1:656": "Rājasuññāni vassāni, ahesuṃ dasa satta cā”ti.",
  "tika-vin01t1:657_0": "Tatthāti jambudīpe. Paṇḍukassāti paṇḍukābhayassa. Bhavati hi ekadesenapi vohāro “devadatto",
  "tika-vin01t1:657_1": "datto”ti yathā. Sattarasa vassāni paripūriṃsūti anabhisittasseva paripūriṃsu. Ettha",
  "tika-vin01t1:657_2": "ca kāḷāsokassa soḷasamavassaṃ ṭhapetvā pannarasa vassāni heṭṭhā susunāgassa sattarasamaaṭṭhārasamavassāni",
  "tika-vin01t1:657_3": "ca dve gahetvā sattarasa vassāni gaṇitabbāni. Tāni heṭṭhā ekena vassena saha aṭṭhārasa",
  "tika-vin01t1:657_4": "hontīti tāni rājasuññāni sattarasa vassāni heṭṭhā vijayapaṇḍuvāsudevarājūnamantare",
  "tika-vin01t1:657_5": "arājikena ekena vassena saddhiṃ aṭṭhārasa rājasuññavassāni nāma honti.",
  "tika-vin01t1:658_0": "Candaguttassa cuddasame vasse idha paṇḍukābhayo kālamakāsīti candaguttassa cuddasame",
  "tika-vin01t1:658_1": "vasse imasmiṃ tambapaṇṇidīpe paṇḍukābhayo nāma rājā sattati vassāni rajjamanusāsitvā",
  "tika-vin01t1:658_2": "kālamakāsi. Tathā hi susunāgassa putto kāḷāsoko aṭṭhavīsati vassāni rajjaṃ kāresi.",
  "tika-vin01t1:658_3": "Tato tassa puttā dasa bhātukā dvevīsati vassāni rajjaṃ kāresuṃ, tesaṃ pacchā nava",
  "tika-vin01t1:658_4": "nandā dvevīsati, candagutto catuvīsati vassāni rajjaṃ kāresi. Tattha kāḷāsokassa",
  "tika-vin01t1:658_5": "aṭṭhavīsativassesu pannarasa vassāni heṭṭhā gahitānīti tāni ṭhapetvā sesāni terasa",
  "tika-vin01t1:658_6": "vassāni, dasabhātukānaṃ dvevīsati, tathā navanandānaṃ dvevīsati, candaguttassa cuddasamavassaṃ",
  "tika-vin01t1:658_7": "ṭhapetvā terasa vassānīti paṇḍukābhayassa sattati vassāni paripūriṃsu. Tathā ca vuttaṃ –",
  "tika-vin01t1:659": "“Paṇḍukābhayanāmassa, rañño vassāni sattatī”ti;",
  "tika-vin01t1:660_0": "Tattha asokadhammarājassa sattarasame vasse idha muṭasivarājā kālamakāsīti tasmiṃ",
  "tika-vin01t1:660_1": "jambudīpe asokadhammarājassa sattarasame vasse idha muṭasivo nāma rājā saṭṭhi vassāni",
  "tika-vin01t1:660_2": "rajjamanusāsitvā kālamakāsi. Tathā hi candaguttassa putto bindusāro aṭṭhavīsati vassāni",
  "tika-vin01t1:660_3": "rajjaṃ kāresi, tato tassa putto asokadhammarājā rajjaṃ pāpuṇi, tasmā candaguttassa",
  "tika-vin01t1:660_4": "heṭṭhā vuttesu catuvīsativassesu terasa vassāni gahitānīti tāni ṭhapetvā sesāni ekādasa",
  "tika-vin01t1:660_5": "vassāni, bindusārassa aṭṭhavīsati vassāni, asokassa anabhisittassa cattāri vassāni,",
  "tika-vin01t1:660_6": "abhisittassa sattarasa vassānīti evaṃ saṭṭhi vassāni idha muṭasivassa paripūriṃsu. Tathā ca vuttaṃ –",
  "tika-vin01t1:661": "“Muṭasivo saṭṭhi vassāni, laṅkārajjamakārayī”ti;",
  "tika-vin01t1:662_0": "Devānaṃpiyatisso rajjaṃ pāpuṇīti asokadhammarājassa aṭṭhārasame vasse pāpuṇi. Idāni",
  "tika-vin01t1:662_1": "parinibbute bhagavati ajātasattuādīnaṃ vassagaṇanāvasena parinibbānato dvinnaṃ vassasatānaṃ",
  "tika-vin01t1:662_2": "upari chattiṃsati vassāni ekato gaṇetvā dassento āha “parinibbute ca sammāsambuddhe”tiādi.",
  "tika-vin01t1:662_3": "Tattha ajātasattussa catuvīsatīti parinibbānavassasaṅkhātaṃ aṭṭhamavassaṃ muñcitvā",
  "tika-vin01t1:662_4": "vuttaṃ. Asokassa puttakā dasa bhātukarājānoti kāḷāsokassa puttā bhaddaseno koraṇḍavaṇṇo",
  "tika-vin01t1:662_5": "maṅkuro sabbañjaho jāliko ubhako sañcayo korabyo nandivaḍḍhano pañcamakoti ime dasa",
  "tika-vin01t1:662_6": "bhātukarājānoti veditabbā. Uggasenanando paṇḍukanando paṇḍugatinando bhūtapālanando",
  "tika-vin01t1:662_7": "raṭṭhapālanando govisāṇakanando saviddhakanando kevaṭṭakanando dhananandoti ime nava",
  "tika-vin01t1:662_8": "nandāti veditabbā. Etena rājavaṃsānusārenāti etena jambudīpavāsirājūnaṃ vaṃsānusārena",
  "tika-vin01t1:662_9": "veditabbametanti attho.",
  "tika-vin01t1:663_0": "Tambapaṇṇidīpavāsīnampi puna rājūnaṃ vasena evaṃ gaṇanā veditabbā – sammāsambuddhassa",
  "tika-vin01t1:663_1": "parinibbānavassaṃ idha vijayassa paṭhamaṃ vassanti katvā taṃ apanetvā parinibbānavassato",
  "tika-vin01t1:663_2": "uddhaṃ vijayassa sattatiṃsa vassāni, tato arājikamekavassaṃ, paṇḍuvāsudevassa tiṃsa",
  "tika-vin01t1:663_3": "vassāni, abhayassa vīsati vassāni, paṇḍukābhayassa abhisekato pubbe sattarasa vassāni,",
  "tika-vin01t1:663_4": "abhisittassa sattati vassāni, muṭasivassa saṭṭhi vassāni, devānaṃpiyatissassa paṭhamaṃ",
  "tika-vin01t1:663_5": "vassanti evaṃ parinibbānato dvinnaṃ vassasatānaṃ upari chattiṃsa vassāni veditabbāni.",
  "tika-vin01t1:664_0": "Jeṭṭhamāsassa puṇṇamiyaṃ jeṭṭhanakkhattaṃ mūlanakkhattaṃ vā hotīti āha “jeṭṭhamūlanakkhattaṃ",
  "tika-vin01t1:664_1": "nāma hotī”ti. Tasmiṃ pana nakkhatte kattabbachaṇampi tannissayattā tameva nāmaṃ labhatīti",
  "tika-vin01t1:664_2": "veditabbaṃ. Migavanti migānaṃ vānanato hesanato bādhanato migavanti laddhasamaññaṃ",
  "tika-vin01t1:664_3": "migavaṃ. Rohitamigarūpanti gokaṇṇamigavesaṃ. Jiyanti dhanujiyaṃ. Anubandhantoti padasā",
  "tika-vin01t1:664_4": "anudhāvanto. Mamaṃyeva rājā passatūti ettha “amhesu bahūsu diṭṭhesu rājā ativiya",
  "tika-vin01t1:664_5": "bhāyissatī”ti iminā kāraṇena attānameva dassetuṃ “mamaṃyeva passatū”ti adhiṭṭhāsīti",
  "tika-vin01t1:664_6": "veditabbaṃ. “Cintesī”ti vatvā tassa cintanākāraṃ dassento āha “imasmiṃ dīpe jāto”tiādi.",
  "tika-vin01t1:664_7": "Thero tassa parivitakkaṃ jānitvā attano sabhāvaṃ kathetvā taṃ assāsetukāmo “samaṇā",
  "tika-vin01t1:664_8": "mayaṃ mahārājā”tiādimāha. Mahārāja mayaṃ samaṇā nāma, tvaṃ parivitakkaṃ mā akāsīti",
  "tika-vin01t1:664_9": "vuttaṃ hoti. Taveva anukampāyāti tava anukampatthāya eva āgatā, na vimukhabhāvatthāyāti",
  "tika-vin01t1:664_10": "adhippāyo. “Ime samaṇā nāmā”ti ajānantassa “samaṇā mayaṃ, mahārājā”ti kasmā thero",
  "tika-vin01t1:664_11": "āhāti ce? Asokadhammarājena pesitasāsaneneva pubbe gahitasamaṇasaññaṃ sāretuṃ evamāhāti.",
  "tika-vin01t1:664_12": "Imamatthaṃ vibhāvetuṃ “tena ca samayenā”tiādi vuttaṃ.",
  "tika-vin01t1:665_0": "Adiṭṭhā hutvā sahāyakāti adiṭṭhasahāyakā, aññamaññaṃ adisvāva sahāyakabhāvaṃ upagatāti",
  "tika-vin01t1:665_1": "vuttaṃ hoti. Chātapabbatapādeti chātavāhassa nāma pabbatassa pāde. Taṃ kira pabbataṃ",
  "tika-vin01t1:665_2": "anurādhapurā pubbadakkhiṇadisābhāge atirekayojanadvayamatthake tiṭṭhati. Tamhi ṭhāne",
  "tika-vin01t1:665_3": "pacchā saddhātisso nāma mahārājā vihāraṃ kārāpesi, taṃ “chātavihāra”nti vohariṃsu.",
  "tika-vin01t1:665_4": "“Rathayaṭṭhippamāṇāti āyāmato ca āvaṭṭato ca rathapatodena samappamāṇā”ti tīsupi",
  "tika-vin01t1:665_5": "gaṇṭhipadesu vuttaṃ. Mahāvaṃsepi vuttaṃ –",
  "tika-vin01t1:666": "“Chātapabbatapādamhi, tisso ca veḷuyaṭṭhiyo;",
  "tika-vin01t1:667": "Jātā rathapatodena, samānā parimāṇato”ti.",
  "tika-vin01t1:668_0": "Gaṇṭhipade pana “rathayaṭṭhippamāṇāti rathassa dhajayaṭṭhippamāṇā”ti vuttaṃ. Uppajjiṃsūti",
  "tika-vin01t1:668_1": "tassa abhisekasamakālameva uppajjiṃsu. Evamuttaripi vakkhamānānaṃ acchariyānaṃ pātubhāvo",
  "tika-vin01t1:668_2": "veditabbo. Tathā ca vuttaṃ mahāvaṃse –",
  "tika-vin01t1:669": "“Devānaṃpiyatisso so, rājāsi pituaccaye;",
  "tika-vin01t1:670": "Tassābhisekena samaṃ, bahūnacchariyānahū”ti.",
  "tika-vin01t1:671_0": "Ekā latā yaṭṭhi nāmāti kañcanalatāya paṭimaṇḍitattā evaṃladdhanāmā ekā yaṭṭhi ahosi.",
  "tika-vin01t1:671_1": "Taṃ alaṅkaritvā uppannalatāti taṃ rajatavaṇṇaṃ yaṭṭhiṃ alaṅkaritvā tattheva cittakammakatā",
  "tika-vin01t1:671_2": "viya uppannalatā. Khāyatīti dissati. Kiñjakkhānīti kesarāni. Etāni ca pupphayaṭṭhiyaṃ",
  "tika-vin01t1:671_3": "nīlapupphādīni sakuṇayaṭṭhiyañca nānappakārā migapakkhino tattheva cittakammakatā",
  "tika-vin01t1:671_4": "viya paññāyantīti daṭṭhabbaṃ. Setā rajatayaṭṭhīvāti rajatamayayaṭṭhi viya ekā yaṭṭhi",
  "tika-vin01t1:671_5": "setavaṇṇāti attho. Latāti tattheva cittakammakatā viya dissamānalatā. Nīlādi yādisaṃ",
  "tika-vin01t1:671_6": "pupphanti yādisaṃ loke nīlādipupphaṃ atthi, tādisaṃ pupphayaṭṭhimhi khāyatīti attho.",
  "tika-vin01t1:672_0": "Anekavihitaṃ ratanaṃ uppajjīti anekappakāraṃ ratanaṃ samuddato sayameva tīraṃ āruhitvā",
  "tika-vin01t1:672_1": "velante ūmivegābhijātamariyādavaṭṭi viya uppajji, uṭṭhahitvā aṭṭhāsīti attho. Tambapaṇṇiyaṃ",
  "tika-vin01t1:672_2": "pana aṭṭha muttā uppajjiṃsūti etthāpi tambapaṇṇiyaṃ samuddato sayameva uṭṭhahitvā",
  "tika-vin01t1:672_3": "jātito aṭṭha muttā samuddatīre vuttanayeneva ṭhitāti veditabbā. Vuttañhetaṃ mahāvaṃse –",
  "tika-vin01t1:673": "“Laṅkādīpamhi sakale, nidhayo ratanāni ca;",
  "tika-vin01t1:674": "Antoṭhitāni uggantvā, pathavītalamāruhuṃ.",
  "tika-vin01t1:675": "“Laṅkādīpasamīpamhi, bhinnanāvāgatāni ca;",
  "tika-vin01t1:676": "Tatra jātāni ca thalaṃ, ratanāni samāruhuṃ.",
  "tika-vin01t1:677": "“Hayagajā rathāmalakā, valayaṅguliveṭhakā;",
  "tika-vin01t1:678": "Kakudhaphalā pākatikā, iccetā aṭṭha jātito.",
  "tika-vin01t1:679": "“Muttā samuddā uggantvā, tīre vaṭṭi viya ṭhitā;",
  "tika-vin01t1:680": "Devānaṃpiyatissassa, sabbapuññavijambhita”nti.",
  "tika-vin01t1:681_0": "Hayamuttāti assarūpasaṇṭhānamuttā. Gajamuttāti hatthirūpasaṇṭhānā. Evaṃ sabbattha",
  "tika-vin01t1:681_1": "taṃtaṃsaṇṭhānavasena muttābhedo veditabbo. Aṅguliveṭhakamuttāti aṅgulīyakasaṇṭhānā,",
  "tika-vin01t1:681_2": "muddikāsaṇṭhānāti attho. Kakudhaphalamuttāti kakudharukkhaphalākārā bahū asāmuddikā",
  "tika-vin01t1:681_3": "muttā. Rājakakudhabhaṇḍānīti rājārahauttamabhaṇḍāni. Tāni sarūpena dassento āha “chattaṃ",
  "tika-vin01t1:681_4": "cāmara”ntiādi. Aññañca bahuvidhaṃ paṇṇākāraṃ pahiṇīti sambandho. Saṅkhanti abhisekāsiñcanakaṃ",
  "tika-vin01t1:681_5": "sāmuddikaṃ dakkhiṇāvaṭṭaṃ saṅkhaṃ. Anotattodakameva “gaṅgodaka”nti vuttaṃ. Vaḍḍhamānanti",
  "tika-vin01t1:681_6": "alaṅkāracuṇṇaṃ. “Nahānacuṇṇa”nti keci. Vaṭaṃsakanti kaṇṇapiḷandhanavaṭaṃsakanti vuttaṃ",
  "tika-vin01t1:681_7": "hoti. “Vaṭaṃsakaṃ kaṇṇacūḷikaṭṭhāne olambaka”ntipi vadanti. Bhiṅgāranti suvaṇṇamayaṃ",
  "tika-vin01t1:681_8": "mahābhiṅgāraṃ. “Makaramukhasaṇṭhānā balikammādikaraṇatthaṃ katā bhājanavikatī”tipi",
  "tika-vin01t1:681_9": "vadanti. Nandiyāvaṭṭanti kākapadasaṇṭhānā maṅgalatthaṃ katā suvaṇṇabhājanavikati.",
  "tika-vin01t1:681_10": "Kaññanti khattiyakumāriṃ. Adhovimaṃ dussayuganti kiliṭṭhe jāte aggimhi pakkhittamatte",
  "tika-vin01t1:681_11": "parisuddhabhāvamupagacchantaṃ adhovimaṃ dussayugaṃ. Hatthapuñchananti pītavaṇṇaṃ",
  "tika-vin01t1:681_12": "mahagghaṃ hatthapuñchanapaṭaṃ. Haricandananti harivaṇṇacandanaṃ, suvaṇṇavaṇṇacandananti",
  "tika-vin01t1:681_13": "attho. Lohitacandanaṃ vā, gositacandananti attho. Taṃ kira uddhane kuthitatelamhi",
  "tika-vin01t1:681_14": "pakkhittamattaṃ sakalampi telaṃ aggiñca nibbāpanasamatthaṃ candanaṃ. Teneva “gositacandana”nti",
  "tika-vin01t1:681_15": "vuccati. Gosaddena hi jalaṃ vuccati, taṃ viya sitaṃ candanaṃ gositacandanaṃ. Nāgabhavanasambhavaṃ",
  "tika-vin01t1:681_16": "aruṇavaṇṇamattikaṃ. Harītakaṃ āmalakanti agadaharītakaṃ agadāmalakaṃ. Taṃ khippameva",
  "tika-vin01t1:681_17": "sarīramalasodhanādikaraṇasamatthaṃ hoti.",
  "tika-vin01t1:682_0": "Uṇhīsanti uṇhīsapaṭṭaṃ. Veṭhananti sīsaveṭhanaṃ. Sārapāmaṅganti uttamaṃ ratanapāmaṅgasuttaṃ.",
  "tika-vin01t1:682_1": "Vatthakoṭikanti vatthayugameva. Nāgamāhaṭanti nāgehi āhaṭaṃ. Ma-kāro padasandhikaro.",
  "tika-vin01t1:682_2": "Amatosadhanti evaṃnāmikā guḷikajāti, amatasadisakiccattā evaṃ vuccati. Taṃ kira paripanthaṃ",
  "tika-vin01t1:682_3": "vidhametvā sabbattha sādhentehi agadosadhasambhārehi yojetvā vaṭṭetvā kataṃ guḷikaṃ.",
  "tika-vin01t1:682_4": "Taṃ pana rājūnaṃ mukhasodhananahānapariyosāne mahatā parihārena upanenti. Tena te",
  "tika-vin01t1:682_5": "aṅgarāgaṃ nāma karonti, karontā ca yathārahaṃ dvīhi tīhi agadosadharaṅgatilakāhi",
  "tika-vin01t1:682_6": "nalāṭakaaṃsakūṭauramajjhasaṅkhātaṃ aṅgaṃ sajjetvā aṅgarāgaṃ karontīti veditabbaṃ.",
  "tika-vin01t1:682_7": "Sā pana guḷikā ahivicchikādīnampi visaṃ hanati, tenapi taṃ vuccati “amatosadha”nti.",
  "tika-vin01t1:683_0": "Ahaṃ buddhañcātiādīsu sabbadhamme yāthāvato abujjhi paṭibujjhīti buddhoti saṅkhyaṃ",
  "tika-vin01t1:683_1": "gataṃ sammāsambuddhañca, adhigatamagge sacchikatanirodhe yathānusiṭṭhaṃ paṭipajjamāne",
  "tika-vin01t1:683_2": "ca apāyesu apatamāne dhāretīti dhammoti saṅkhyaṃ gataṃ pariyattiyā saddhiṃ nava lokuttaradhammañca,",
  "tika-vin01t1:683_3": "diṭṭhisīlasāmaññena saṃhatattā saṅghoti saṅkhyaṃ gataṃ ariyasāvakasaṅghañca ahaṃ",
  "tika-vin01t1:683_4": "saraṇaṃ gato parāyaṇanti upagato, bhajiṃ sevinti attho. Atha vā hiṃsati tappasādataggarukatāhi",
  "tika-vin01t1:683_5": "vihatakilesena tapparāyaṇatākārappavattena cittuppādena saraṇagatānaṃ teneva saraṇagamanena",
  "tika-vin01t1:683_6": "bhayaṃ santāsaṃ dukkhaṃ duggatiṃ parikilesaṃ hanati vināsetīti saraṇaṃ, ratanattayassetaṃ",
  "tika-vin01t1:683_7": "adhivacanaṃ. Apica sammāsambuddho hite pavattanena ahitā ca nivattanena sattānaṃ",
  "tika-vin01t1:683_8": "bhayaṃ hiṃsatīti saraṇanti vuccati. Dhammopi bhavakantārā uttāraṇena assāsadānena",
  "tika-vin01t1:683_9": "ca sattānaṃ bhayaṃ hiṃsatīti saraṇanti vuccati. Saṅghopi appakānampi kārānaṃ vipulaphalapaṭilābhakaraṇena",
  "tika-vin01t1:683_10": "sattānaṃ bhayaṃ hiṃsatīti saraṇanti vuccati. Iminā atthena saraṇabhūtaṃ ratanattayaṃ",
  "tika-vin01t1:683_11": "teneva kāraṇena saraṇanti gato avagato, jāninti attho. Upāsakattaṃ desesinti ratanattayaṃ",
  "tika-vin01t1:683_12": "upāsatīti upāsakoti evaṃ dassitaṃ upāsakabhāvaṃ mayi abhiniviṭṭhaṃ vācāya pakāsesinti",
  "tika-vin01t1:683_13": "attho, “upāsakohaṃ ajjatagge pāṇupetaṃ saraṇaṃ gato”ti evaṃ upāsakattaṃ paṭivedesinti",
  "tika-vin01t1:683_14": "vuttaṃ hoti. Sakyaputtassa sāsaneti sakyassa suddhodanassa putto so bhagavā sakyaputto,",
  "tika-vin01t1:683_15": "tassa sakyaputtassa sāsaneti attho. Saddhāti saddhāya, “sayaṃ abhiññā sacchikatvā”tiādīsu",
  "tika-vin01t1:683_16": "viya yakāralopo daṭṭhabbo. Upehīti upagaccha.",
  "tika-vin01t1:684_0": "Asokaraññā pesitena abhisekenāti asokaraññā pesitena abhisekupakaraṇena. Yadā hi",
  "tika-vin01t1:684_1": "devānaṃpiyatisso mahārājā attano sahāyassa dhammāsokarañño ito veḷuyaṭṭhiyādayo mahārahe",
  "tika-vin01t1:684_2": "paṇṇākāre pesesi. Tadā sopi te disvā pasīditvā ativiya tuṭṭho “imehi atirekataraṃ",
  "tika-vin01t1:684_3": "kiṃ nāma mahagghaṃ paṭipaṇṇākāraṃ sahāyassa me pesessāmī”ti amaccehi saddhiṃ mantetvā",
  "tika-vin01t1:684_4": "laṅkādīpe abhisekaparihāraṃ pucchitvā “na tattha īdiso abhisekaparihāro atthī”ti",
  "tika-vin01t1:684_5": "sutvā “sādhu vata me sahāyassa abhisekaparihāraṃ pesessāmī”ti vatvā sāmuddikasaṅkhādīni",
  "tika-vin01t1:684_6": "tīṇi saṅkhāni ca gaṅgodakañca aruṇavaṇṇamattikañca aṭṭhaṭṭha khattiyabrāhmaṇagahapatikaññāyo",
  "tika-vin01t1:684_7": "ca suvaṇṇarajatalohamattikāmayaghaṭe ca aṭṭhahi seṭṭhikulehi saddhiṃ aṭṭha amaccakulāni",
  "tika-vin01t1:684_8": "cāti evaṃ sabbaṭṭhakaṃ nāma idha pesesi “imehi me sahāyassa puna abhisekaṃ karothā”ti,",
  "tika-vin01t1:684_9": "aññañca abhisekatthāya bahuṃ paṇṇākāraṃ pesesi. Tena vuttaṃ “asokaraññā pesitena",
  "tika-vin01t1:684_10": "abhisekenā”ti. Eko māso abhisittassa assāti ekamāsābhisitto. Kathaṃ pana tassa tadā",
  "tika-vin01t1:684_11": "ekamāsābhisittatā viññāyatīti āha “visākhapuṇṇamāyaṃ hissa abhisekamakaṃsū”ti, pubbe",
  "tika-vin01t1:684_12": "katābhisekassapi asokaraññā pesitena anagghena parihārena visākhapuṇṇamāyaṃ puna",
  "tika-vin01t1:684_13": "abhisekamakaṃsūti attho. Vuttañhetaṃ mahāvaṃse –",
  "tika-vin01t1:685": "“Te migasiramāsassa, ādicandodayaṃ dine;",
  "tika-vin01t1:686": "Abhisittañca laṅkindaṃ, amaccā sāmibhattino.",
  "tika-vin01t1:687": "“Dhammāsokassa vacanaṃ, sutvā sāmihite ratā;",
  "tika-vin01t1:688": "Punāpi abhiseciṃsu, laṅkāhitasukhe rata”nti.",
  "tika-vin01t1:689": "Dīpavaṃsepi cetaṃ vuttaṃ –",
  "tika-vin01t1:690": "“Visākhamāse dvādasiyaṃ, jambudīpā idhāgatā;",
  "tika-vin01t1:691": "Abhisekaṃ saparivāraṃ, asokadhammena pesitaṃ.",
  "tika-vin01t1:692": "“Dutiyaṃ abhisiñcittha, rājānaṃ devānaṃpiyaṃ;",
  "tika-vin01t1:693": "Abhisitto dutiyābhisekena, visākhamāse uposathe.",
  "tika-vin01t1:694": "“Tato māse atikkamma, jeṭṭhamāse uposathe;",
  "tika-vin01t1:695": "Mahindo sattamo hutvā, jambudīpā idhāgato”ti.",
  "tika-vin01t1:696_0": "Tadā pana tassa rañño visākhapuṇṇamāya abhisekassa katattā tato pabhuti yāvajjatanā",
  "tika-vin01t1:696_1": "visākhapuṇṇamāyameva abhisekakaraṇamāciṇṇaṃ. Abhisekavidhānañcettha evaṃ veditabbaṃ",
  "tika-vin01t1:696_2": "– abhisekamaṅgalatthaṃ alaṅkatappaṭiyattassa maṇḍapassa anto katassa udumbarasākhamaṇḍapassa",
  "tika-vin01t1:696_3": "majjhe suppatiṭṭhite udumbarabhaddapīṭhamhi abhisekārahaṃ abhijaccaṃ khattiyaṃ nisīdāpetvā",
  "tika-vin01t1:696_4": "paṭhamaṃ tāva maṅgalābharaṇabhūsitā jātisampannā khattiyakaññā gaṅgodakapuṇṇaṃ sāmuddikaṃ",
  "tika-vin01t1:696_5": "dakkhiṇāvaṭṭasaṅkhaṃ ubhohi hatthehi sakkaccaṃ gahetvā sīsopari ussāpetvā tena tassa",
  "tika-vin01t1:696_6": "muddhani abhisekodakaṃ abhisiñcati, evañca vadeti “deva, taṃ sabbepi khattiyagaṇā",
  "tika-vin01t1:696_7": "attānamārakkhaṇatthaṃ iminā abhisekena abhisekikaṃ mahārājaṃ karonti, tvaṃ rājadhammesu",
  "tika-vin01t1:696_8": "ṭhito dhammena samena rajjaṃ kārehi, etesu khattiyagaṇesu tvaṃ puttasinehānukampāya",
  "tika-vin01t1:696_9": "sahitacitto hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī”ti.",
  "tika-vin01t1:697_0": "Tato puna purohitopi purohiccaṭṭhānānurūpālaṅkārehi alaṅkatappaṭiyatto gaṅgodakapuṇṇaṃ",
  "tika-vin01t1:697_1": "rajatamayasaṅkhaṃ ubhohi hatthehi sakkaccaṃ gahetvā tassa sīsopari ussāpetvā tena",
  "tika-vin01t1:697_2": "tassa muddhani abhisekodakaṃ abhisiñcati, evañca vadeti “deva, taṃ sabbepi brāhmaṇagaṇā",
  "tika-vin01t1:697_3": "attānamārakkhaṇatthaṃ iminā abhisekena abhisekikaṃ mahārājaṃ karonti, tvaṃ rājadhammesu",
  "tika-vin01t1:697_4": "ṭhito dhammena samena rajjaṃ kārehi, etesu brāhmaṇesu tvaṃ puttasinehānukampāya sahitacitto",
  "tika-vin01t1:697_5": "hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī”ti.",
  "tika-vin01t1:698_0": "Tato puna seṭṭhipi seṭṭhiṭṭhānānurūpabhūsanabhūsito gaṅgodakapuṇṇaṃ ratanamayasaṅkhaṃ",
  "tika-vin01t1:698_1": "ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ",
  "tika-vin01t1:698_2": "abhisiñcati, evañca vadeti “deva taṃ sabbepi gahapatigaṇā attānamārakkhaṇatthaṃ iminā",
  "tika-vin01t1:698_3": "abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena",
  "tika-vin01t1:698_4": "rajjaṃ kārehi, etesu gahapatigaṇesu tvaṃ puttasinehānukampāya sahitacitto hitasamamettacitto",
  "tika-vin01t1:698_5": "ca bhava, rakkhāvaraṇaguttiyā tesaṃ rakkhito ca bhavāhī”ti.",
  "tika-vin01t1:699_0": "Te pana tassa evaṃ vadantā “sace tvaṃ amhākaṃ vacanānurūpena rajjaṃ kāressasi, iccetaṃ",
  "tika-vin01t1:699_1": "kusalaṃ. No ce kāressasi, tava muddhā sattadhā phalatū”ti evaṃ rañño abhisapanti",
  "tika-vin01t1:699_2": "viyāti daṭṭhabbaṃ. Imasmiṃ pana dīpe devānaṃpiyatissassa muddhani dhammāsokeneva",
  "tika-vin01t1:699_3": "idha pesitā khattiyakaññāyeva anotattodakapuṇṇena sāmuddikadakkhiṇāvaṭṭasaṅkhena",
  "tika-vin01t1:699_4": "abhisekodakaṃ abhisiñcīti vadanti. Idañca yathāvuttaṃ abhisekavidhānaṃ majjhimanikāye",
  "tika-vin01t1:699_5": "cūḷasīhanādasuttavaṇṇanāyaṃ sīhaḷaṭṭhakathāyampi “paṭhamaṃ tāva abhisekaṃ gaṇhantānaṃ",
  "tika-vin01t1:699_6": "rājūnaṃ suvaṇṇamayādīni tīṇi saṅkhāni ca gaṅgodakañca khattiyakaññañca laddhuṃ vaṭṭatī”tiādinā vuttanti vadanti.",
  "tika-vin01t1:700_0": "Sammodanīyaṃ kathaṃ kathayamānoti pītipāmojjasaṅkhātasammodajananato sammodituṃ yuttabhāvato",
  "tika-vin01t1:700_1": "ca sammodanīyaṃ “kacci bhante khamanīyaṃ, kacci yāpanīyaṃ, kacci vo appābādhaṃ appātaṅkaṃ",
  "tika-vin01t1:700_2": "lahuṭṭhānaṃ balaṃ phāsuvihāro”ti evamādikathaṃ kathayamāno. Cha jane dassesīti raññā",
  "tika-vin01t1:700_3": "saddhiṃ āgatānaṃ “na ime yakkhā, manussā ime”ti sañjānanatthaṃ bhaṇḍukassa upāsakassa",
  "tika-vin01t1:700_4": "ānītattā tena saddhiṃ cha jane dassesi. Tevijjāti pubbenivāsadibbacakkhuāsavakkhayasaṅkhātāhi",
  "tika-vin01t1:700_5": "tīhi vijjāhi samannāgatā. Iddhippattāti iddhividhañāṇaṃ pattā. Cetopariyakovidāti",
  "tika-vin01t1:700_6": "paresaṃ cittācāre kusalā. Evamettha pañca abhiññā sarūpena vuttā, dibbasotaṃ pana",
  "tika-vin01t1:700_7": "tāsaṃ vasena āgatameva hoti. Bahūti evarūpā chaḷabhiññā buddhasāvakā bahū gaṇanapathaṃ",
  "tika-vin01t1:700_8": "atikkantā sakalajambudīpaṃ kāsāvapajjotaṃ katvā vicarantīti. Keci pana “tevijjā iddhippattā",
  "tika-vin01t1:700_9": "ca khīṇāsavā cetopariyakovidā keci khīṇāsavāti visuṃ yojetvā ‘arahanto’ti iminā sukkhavipassakā vuttā”ti vadanti.",
  "tika-vin01t1:701_0": "Paññāveyyattiyanti paññāpāṭavaṃ, paññāya tikkhavisadabhāvanti attho. Āsannanti āsanne",
  "tika-vin01t1:701_1": "ṭhitaṃ. Sādhu mahārāja paṇḍitosīti rājānaṃ pasaṃsati. Puna vīmaṃsanto “atthi pana",
  "tika-vin01t1:701_2": "te mahārājā”tiādimāha. Cūḷahatthipadopamasuttantaṃ kathesīti “ayaṃ rājā ‘ime samaṇā",
  "tika-vin01t1:701_3": "nāma īdisā, sīlādipaṭipatti ca tesaṃ īdisī’ti ca na jānāti, handa naṃ imāya cūḷahatthipadopamasuttantadesanāya",
  "tika-vin01t1:701_4": "samaṇabhāvūpagamanaṃ samaṇapaṭipattiñca viññāpessāmī”ti cintetvā paṭhamaṃ cūḷahatthipadopamasuttantaṃ",
  "tika-vin01t1:701_5": "kathesi. Tattha hi –",
  "tika-vin01t1:702_0": "“Evameva kho, brāhmaṇa, idha tathāgato loke uppajjati arahaṃ sammāsambuddho vijjācaraṇasampanno…pe…",
  "tika-vin01t1:702_1": "sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāseti, taṃ dhammaṃ",
  "tika-vin01t1:702_2": "suṇāti gahapati vā gahapatiputto vā aññatarasmiṃ vā kule paccājāto, so taṃ dhammaṃ",
  "tika-vin01t1:702_3": "sutvā tathāgate saddhaṃ paṭilabhati, so tena saddhāpaṭilābhena samannāgato iti paṭisañcikkhati",
  "tika-vin01t1:702_4": "‘sambādho gharāvāso rajopatho, abbhokāso pabbajjā, nayidaṃ sukaraṃ agāraṃ ajjhāvasatā",
  "tika-vin01t1:702_5": "ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ, yannūnāhaṃ",
  "tika-vin01t1:702_6": "kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajeyya’nti.",
  "tika-vin01t1:702_7": "So aparena samayena appaṃ vā bhogakkhandhaṃ pahāya mahantaṃ vā bhogakkhandhaṃ pahāya",
  "tika-vin01t1:702_8": "appaṃ vā ñātiparivaṭṭaṃ pahāya mahantaṃ vā ñātiparivaṭṭaṃ pahāya kesamassuṃ ohāretvā",
  "tika-vin01t1:702_9": "kāsāyāni vatthāni acchādetvā agārasmā anagāriyaṃ pabbajati.",
  "tika-vin01t1:703_0": "“So evaṃ pabbajito samāno bhikkhūnaṃ sikkhāsājīvasamāpanno pāṇātipātaṃ pahāya pāṇātipātā",
  "tika-vin01t1:703_1": "paṭivirato hoti nihitadaṇḍo nihitasattho, lajjī dayāpanno sabbapāṇabhūtahitānukampī viharati.",
  "tika-vin01t1:704": "“Adinnādānaṃ pahāya adinnādānā paṭivirato hoti dinnādāyī dinnapāṭikaṅkhī, athenena sucibhūtena attanā viharatī”ti –",
  "tika-vin01t1:705": "Evamādinā sāsane saddhāpaṭilābhaṃ paṭiladdhasaddhehi ca pabbajjupagamanaṃ pabbajitehi ca paṭipajjitabbā sīlakkhandhādayo dhammā pakāsitā.",
  "tika-vin01t1:706_0": "Rājā suttantaṃ suṇantoyeva aññāsīti “so bījagāmabhūtagāmasamārambhā paṭivirato hoti,",
  "tika-vin01t1:706_1": "ekabhattiko hoti rattuparato virato vikālabhojanā”ti evaṃ tasmiṃ suttante āgatattā",
  "tika-vin01t1:706_2": "taṃ suṇantoyeva aññāsi. Idheva vasissāmāti na tāva rattiyā upaṭṭhitattā anāgatavacanamakāsi.",
  "tika-vin01t1:706_3": "Āgataphaloti anāgāmiphalaṃ sandhāyāha, sampattaanāgāmiphaloti attho. Tatoyeva ca",
  "tika-vin01t1:706_4": "visesato aviparītaviditasatthusāsanattā viññātasāsano. Idāni pabbajissatīti gihiliṅgena",
  "tika-vin01t1:706_5": "ānītakiccassa niṭṭhitattā evamāha. Acirapakkantassa raññoti raññe acirapakkanteti",
  "tika-vin01t1:706_6": "attho. Adhiṭṭhahitvāti antotambapaṇṇidīpe samāgatā suṇantūti adhiṭṭhahitvā.",
  "tika-vin01t1:707_0": "Bhūmattharaṇasaṅkhepenāti bhūmattharaṇākārena. Uppātapāṭhakāti nimittapāṭhakā, nemittakāti",
  "tika-vin01t1:707_1": "attho. Gahitā dāni imehi pathavīti āsanānaṃ pathaviyaṃ atthatattā evamāhaṃsu. Patiṭṭhahissatīti",
  "tika-vin01t1:707_2": "cintentoti ettha tena kāraṇena sāsanapatiṭṭhānassa abhāvato avassaṃ patiṭṭhahantassa",
  "tika-vin01t1:707_3": "sāsanassa pubbanimittamidanti evaṃ pubbanimittabhāvena sallakkhesīti veditabbaṃ.",
  "tika-vin01t1:707_4": "Paṇītenāti uttamena. Sahatthāti sahatthena santappetvāti suṭṭhu tappetvā, paripuṇṇaṃ",
  "tika-vin01t1:707_5": "suhitaṃ yāvadatthaṃ katvāti attho. Petavatthuṃ vimānavatthuṃ saccasaṃyuttañca kathesīti",
  "tika-vin01t1:707_6": "desanāvidhikusalo thero janassa saṃvegaṃ janetuṃ paṭhamaṃ petavatthuṃ kathetvā tadanantaraṃ",
  "tika-vin01t1:707_7": "saṃvegajātaṃ janaṃ assāsetuṃ saggakathāvasena vimānavatthuñca kathetvā tadanantaraṃ",
  "tika-vin01t1:707_8": "paṭiladdhassāsānaṃ “mā ettha assādaṃ karotha nibbānaṃ vinā na aññaṃ kiñci saṅkhāragataṃ",
  "tika-vin01t1:707_9": "dhuvaṃ nāma atthi, tasmā paramassāsakaṃ nibbānamadhigantuṃ vāyamathā”ti saccapaṭivedhatthāya",
  "tika-vin01t1:707_10": "ussāhaṃ janento ante saccasaṃyuttaṃ kathesīti veditabbaṃ.",
  "tika-vin01t1:708_0": "Tesaṃ sutvāti tesaṃ santikā therānaṃ guṇakathaṃ sutvā. Rañño saṃviditaṃ katvāti rañño",
  "tika-vin01t1:708_1": "nivedanaṃ katvā, rājānaṃ paṭivedayitvāti attho. Alaṃ gacchāmāti purassa accāsannattā",
  "tika-vin01t1:708_2": "sāruppaṃ na hotīti paṭipakkhipanto āha. Meghavanaṃ nāma uyyānanti mahāmeghavanuyyānaṃ.",
  "tika-vin01t1:708_3": "Tassa kira uyyānassa bhūmiggahaṇadivase akālamahāmegho uṭṭhahitvā sabbataḷākapokkharaṇiyo",
  "tika-vin01t1:708_4": "pūrento gimhābhihatarukkhalatādīnaṃ anuggaṇhantova pāvassi, tena kāraṇena taṃ mahāmeghavanaṃ",
  "tika-vin01t1:708_5": "nāma uyyānaṃ jātaṃ. Vuttañhetaṃ mahāvaṃse –",
  "tika-vin01t1:709": "“Uyyānaṭṭhānaggahaṇe, mahāmegho akālajo;",
  "tika-vin01t1:710": "Pāvassi tena uyyānaṃ, mahāmeghavanaṃ ahū”ti.",
  "tika-vin01t1:711_0": "Sukhasayitabhāvaṃ pucchitvāti “kacci, bhante, idha sukhaṃ sayittha, tumhākaṃ idha",
  "tika-vin01t1:711_1": "nivāso sukha”nti evaṃ sukhasayitabhāvaṃ pucchitvā tato therena “sukhasayitamhi, mahārāja,",
  "tika-vin01t1:711_2": "bhikkhūnaṃ phāsukamidaṃ uyyāna”nti vutte “evaṃ sati idaṃ no uyyānaṃ dassāmī”ti cintetvā",
  "tika-vin01t1:711_3": "“kappati, bhante, bhikkhusaṅghassa ārāmo”ti pucchi. Imaṃ suttanti veḷuvanārāmapaṭiggahaṇe",
  "tika-vin01t1:711_4": "vuttamimaṃ suttaṃ. Udakanti dakkhiṇodakaṃ. Mahāmeghavanuyyānaṃ adāsīti “imaṃ mahāmeghavanuyyānaṃ",
  "tika-vin01t1:711_5": "saṅghassa dammī”ti vatvā jeṭṭhamāsassa kāḷapakkhe dutiyadivase adāsi. Mahāvihārassa",
  "tika-vin01t1:711_6": "dakkhiṇodakapāteneva saddhiṃ patiṭṭhitabhāvepi na tāva tattha vihārakammaṃ niṭṭhitanti",
  "tika-vin01t1:711_7": "āha “idañca paṭhamaṃ vihāraṭṭhānaṃ bhavissatī”ti. Punadivasepīti kāḷapakkhassa dutiyadivaseyeva.",
  "tika-vin01t1:711_8": "Aḍḍhanavamānaṃ pāṇasahassānanti aḍḍhena navamānaṃ pāṇasahassānaṃ, pañcasatādhikānaṃ",
  "tika-vin01t1:711_9": "aṭṭhasahassānanti attho. Jotipātubhāvaṭṭhānanti ñāṇālokassa pātubhāvaṭṭhānaṃ. Appamādasuttanti",
  "tika-vin01t1:711_10": "aṅguttaranikāye mahāappamādasuttaṃ, rājovādasuttanti vuttaṃ hoti.",
  "tika-vin01t1:712_0": "Mahaccanti karaṇatthe paccattavacanaṃ, mahatā rājānubhāvenāti attho. Tumhe jānanatthanti",
  "tika-vin01t1:712_1": "sambandho. Ariṭṭho nāma amaccoti rañño bhāgineyyo ariṭṭho nāma amacco. Pañcapaṇṇāsāyāti",
  "tika-vin01t1:712_2": "ettha “catupaṇṇāsāyā”ti vattabbaṃ. Evañhi sati upari vuccamānaṃ “dvāsaṭṭhi arahanto”ti",
  "tika-vin01t1:712_3": "vacanaṃ sameti. Teneva ca sīhaḷabhāsāya likhite mahāvaṃse “catupaṇṇāsāya saddhi”nti",
  "tika-vin01t1:712_4": "vuttaṃ. Dasabhātikasamākulaṃ rājakulanti muṭasivassa puttehi abhayo devānaṃpiyatisso",
  "tika-vin01t1:712_5": "mahānāgo uttiyo mattābhayo sūratissoti evamādīhi dasahi bhātikehi samākiṇṇaṃ rājakulaṃ.",
  "tika-vin01t1:712_6": "Cetiyagirimhi vassaṃ vasiṃsūti āsāḷhīpuṇṇamadivase raññā dinnavihāreyeva paṭiggahetvā",
  "tika-vin01t1:712_7": "pāṭipadadivase vassaṃ vasiṃsu. Pavāretvāti mahāpavāraṇāya pavāretvā. Kattikapuṇṇamāyanti",
  "tika-vin01t1:712_8": "aparakattikapuṇṇamāyaṃ. Mahāmahindatthero hi purimikāyaṃ upagantvā vutthavasso mahāpavāraṇāya",
  "tika-vin01t1:712_9": "pavāretvā tato ekamāsaṃ atikkamma cātumāsiniyaṃ puṇṇamadivase ariyagaṇaparivuto rājakulaṃ",
  "tika-vin01t1:712_10": "gantvā bhojanāvasāne “mahārāja, amhehi ciradiṭṭho sammāsambuddho”tiādivacanamabrvi.",
  "tika-vin01t1:712_11": "Evañca katvā vakkhati “puṇṇamāyaṃ mahāvīro, cātumāsiniyā idhā”ti. Yaṃ panettha kenaci",
  "tika-vin01t1:712_12": "vuttaṃ “vutthavasso pavāretvāti cātumāsiniyā pavāraṇāyāti attho, paṭhamapavāraṇāya",
  "tika-vin01t1:712_13": "vā pavāretvā ekamāsaṃ tattheva vasitvā kattikapuṇṇamiyaṃ avoca, aññathā ‘puṇṇamāyaṃ",
  "tika-vin01t1:712_14": "mahāvīro’ti vuttattā na sakkā gahetu”nti, tattha cātumāsiniyā pavāraṇāyāti ayamatthavikappo",
  "tika-vin01t1:712_15": "na yujjati. Na hi purimikāya vassūpagatā cātumāsiniyaṃ pavārenti. Ciradiṭṭho sammāsambuddhoti",
  "tika-vin01t1:712_16": "satthussa sarīrāvayavo ca sammāsambuddhoyevāti katvā avayave samudāyavohāravasena",
  "tika-vin01t1:712_17": "evamāhāti daṭṭhabbaṃ yathā “samuddo diṭṭho”ti.",
  "tika-vin01t1:713_0": "Therena vuttampi gamanakāraṇaṃ ṭhapetvā idha vāse payojanameva dassetvā gamanaṃ paṭisedhetukāmo",
  "tika-vin01t1:713_1": "āha “ahaṃ bhante tumhe”tiādi. Abhivādanādīsu ācariyaṃ disvā abhivādanakaraṇaṃ abhivādanaṃ",
  "tika-vin01t1:713_2": "nāma. Yasmiṃ vā disābhāge ācariyo vasati iriyāpathe kappento, tato abhimukhova vanditvā",
  "tika-vin01t1:713_3": "gacchati, vanditvā tiṭṭhati, vanditvā nisīdati, vanditvā nipajjati, idaṃ abhivādanaṃ",
  "tika-vin01t1:713_4": "nāma. Ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ nāma.",
  "tika-vin01t1:713_5": "Ācariyaṃ pana disvā añjaliṃ paggayha sīse ṭhapetvā ācariyaṃ namassati, yasmiṃ disābhāge",
  "tika-vin01t1:713_6": "so vasati, tadabhimukhopi tatheva namassati, gacchantopi ṭhitopi nisinnopi añjaliṃ",
  "tika-vin01t1:713_7": "paggayha namassatiyevāti idaṃ añjalikammaṃ nāma. Anucchavikakammassa pana karaṇaṃ",
  "tika-vin01t1:713_8": "sāmīcikaraṇaṃ nāma. Cīvarādīsu hi cīvaraṃ dento na yaṃ vā taṃ vā deti, mahagghaṃ",
  "tika-vin01t1:713_9": "satamūlagghampi pañcasatamūlagghampi satasahassamūlagghampi detiyeva. Piṇḍapātādīsupi",
  "tika-vin01t1:713_10": "eseva nayo. Idaṃ sāmīcikaraṇaṃ nāma. Sarīradhātuyoti sarīrāvayavā. Aññātanti aññātaṃ,",
  "tika-vin01t1:713_11": "viditaṃ mayāti attho. Kuto lacchāmāti kuto labhissāma. Sumanena saddhiṃ mantehīti",
  "tika-vin01t1:713_12": "paṭhamameva sāmaṇerassa kathitattā vā “jānāti esa amhākamadhippāya”nti ñatvā vā evamāhāti daṭṭhabbaṃ.",
  "tika-vin01t1:714_0": "Appossukko tvaṃ mahārājāti mahārāja tvaṃ dhātūnaṃ paṭilābhe mā ussukkaṃ karohi, mā",
  "tika-vin01t1:714_1": "tvaṃ tattha vāvaṭo bhava, aññaṃ tayā kattabbaṃ karohīti adhippāyo. Idāni tadeva raññā",
  "tika-vin01t1:714_2": "kattabbakiccaṃ dassento “vīthiyo sodhāpetvā”tiādimāha. Sabbatāḷāvacare upaṭṭhāpetvāti",
  "tika-vin01t1:714_3": "kaṃsatāḷāditāḷaṃ avacarati etthāti tāḷāvacaraṃ vuccati ātatavitatādi sabbaṃ tūriyabhaṇḍaṃ.",
  "tika-vin01t1:714_4": "Teneva parinibbānasuttaṭṭhakathāyaṃ “sabbañca tāḷāvacaraṃ sannipātethāti ettha sabbañca",
  "tika-vin01t1:714_5": "tāḷāvacaranti sabbaṃ tūriyabhaṇḍa”nti vuttaṃ. Ettha pana sahacaraṇanayena sabbatūriyabhaṇḍānaṃ",
  "tika-vin01t1:714_6": "vādakāpi gahetuṃ vaṭṭantīti te sabbe upaṭṭhāpetvā sannipātetvāti vuttaṃ hoti. Lacchasīti",
  "tika-vin01t1:714_7": "labhissasi. Therā cetiyagirimeva agamaṃsūti rājanivesanato nikkhamitvā puna cetiyagirimeva agamaṃsu.",
  "tika-vin01t1:715_0": "Tāvadevāti taṃ khaṇaṃyeva. Pāṭaliputtadvāreti pāṭaliputtanagaradvāre. Kiṃ bhante",
  "tika-vin01t1:715_1": "sumana āhiṇḍasīti sumana tvaṃ samaṇadhammaṃ akatvā kasmā vicarasīti pucchati. Cetiyagirimhiyeva",
  "tika-vin01t1:715_2": "patiṭṭhāpetvāti pacchā tattha vihāratthāya ākaṅkhitabbabhāvato cetiyagirimhiyeva",
  "tika-vin01t1:715_3": "patiṭṭhāpetvā. Vaḍḍhamānakacchāyāyāti pacchābhattanti attho. Pacchābhattameva hi",
  "tika-vin01t1:715_4": "chāyā vaḍḍhati. Athassa etadahosīti dhātucaṅkoṭakaṃ disvā evaṃ cintesi. Chattaṃ apanamatūti",
  "tika-vin01t1:715_5": "idaṃ setacchattaṃ sayameva me sīsoparito dhātucaṅkoṭakābhimukhaṃ hutvā namatūti attho.",
  "tika-vin01t1:715_6": "Mayhaṃ matthake patiṭṭhātūti idaṃ dhātucaṅkoṭakaṃ therassa hatthato dhātuyā saha",
  "tika-vin01t1:715_7": "āgantvā sirasmiṃ me patiṭṭhātūti attho. Pokkharavassaṃ nāma pokkharapattappamāṇaṃ",
  "tika-vin01t1:715_8": "valāhakamajjhe uṭṭhahitvā kamena pharitvā temetukāmeyeva temayamānaṃ mahantaṃ hutvā",
  "tika-vin01t1:715_9": "vassati. Mahāvīroti mahāparakkamo. Mahāvīrāvayavattā cettha satthuvohārena dhātuyo",
  "tika-vin01t1:715_10": "eva niddiṭṭhā. Dhātusarīrenāgamanañhi sandhāya ayaṃ gāthā vuttā.",
  "tika-vin01t1:716_0": "Pacchimadisābhimukhova hutvā apasakkantoti piṭṭhito piṭṭhitoyeva pacchimadisābhimukho",
  "tika-vin01t1:716_1": "hutvā osakkanto, gacchantoti attho. Kiñcāpi esa pacchimadisaṃ na oloketi, tathāpi",
  "tika-vin01t1:716_2": "pacchimadisaṃ sandhāya gacchatīti “pacchimadisābhimukho”ti vuttaṃ. Puratthimena dvārena",
  "tika-vin01t1:716_3": "nagaraṃ pavisitvāti ettha piṭṭhito piṭṭhitoyeva āgantvā dvāre sampatte parivattetvā",
  "tika-vin01t1:716_4": "ujukeneva nagaraṃ pāvisīti veditabbaṃ. Mahejavatthu nāmāti mahejanāmakena yakkhena",
  "tika-vin01t1:716_5": "pariggahitaṃ ekaṃ devaṭṭhānanti veditabbaṃ. Paribhogacetiyaṭṭhānanti ettha paribhuttūpakaraṇāni",
  "tika-vin01t1:716_6": "nidahitvā kataṃ cetiyaṃ paribhogacetiyanti daṭṭhabbaṃ. Tividhañhi cetiyaṃ vadanti",
  "tika-vin01t1:716_7": "paribhogacetiyaṃ dhātucetiyaṃ dhammacetiyanti. Tattha paribhogacetiyaṃ vuttanayameva.",
  "tika-vin01t1:716_8": "Dhātucetiyaṃ pana dhātuyo nidahitvā kataṃ. Paṭiccasamuppādādilikhitapotthakaṃ nidahitvā",
  "tika-vin01t1:716_9": "kataṃ pana dhammacetiyaṃ nāma. Sārīrikaṃ paribhogikaṃ uddissakanti evampi tippabhedaṃ",
  "tika-vin01t1:716_10": "cetiyaṃ vadanti. Ayaṃ pana pabhedo paṭimārūpassapi uddissakacetiyeneva saṅgahitattā",
  "tika-vin01t1:716_11": "suṭṭhutaraṃ yujjati.",
  "tika-vin01t1:717_0": "Kathaṃ pana idaṃ ṭhānaṃ tiṇṇaṃ buddhānaṃ paribhogacetiyaṭṭhānaṃ ahosīti āha “atīte",
  "tika-vin01t1:717_1": "kirā”tiādi. Pajjarakenāti ettha pajjarako nāma rogo vuccati. So ca yakkhānubhāvena",
  "tika-vin01t1:717_2": "samuppannoti veditabbo. Tadā kira puṇṇakāḷo nāma yakkho attano ānubhāvena manussānampi",
  "tika-vin01t1:717_3": "sarīre pajjarakaṃ nāma rogaṃ samuṭṭhāpesi. Vuttañhetaṃ mahāvaṃse –",
  "tika-vin01t1:718": "“Rakkhasehi janassettha, rogo pajjarako ahū”ti;",
  "tika-vin01t1:719": "Dīpavaṃsepi cetaṃ vuttaṃ –",
  "tika-vin01t1:720": "“Rakkhasā ca bahū tattha, pajjarā ca samuṭṭhitā;",
  "tika-vin01t1:721": "Pajjarena bahū sattā, nassanti dīpamuttame”ti.",
  "tika-vin01t1:722_0": "Anayabyasananti ettha anayoti avaḍḍhi. Kāyikaṃ cetasikañca sukhaṃ byasati vikkhipati",
  "tika-vin01t1:722_1": "vināsetīti byasananti dukkhaṃ vuccati. Kiñcāpi “buddhacakkhunā lokaṃ olokento”ti",
  "tika-vin01t1:722_2": "vuttaṃ, tathāpi “te satte anayabyasanamāpajjante disvā”ti vacanato paṭhamaṃ buddhacakkhunā",
  "tika-vin01t1:722_3": "lokaṃ oloketvā pacchā sabbaññutaññāṇena lokaṃ olokento te satte anayabyasanamāpajjante",
  "tika-vin01t1:722_4": "disvāti gahetabbaṃ. Na hi āsayānusayādibuddhacakkhussa te sattā anayabyasanaṃ āpajjantā",
  "tika-vin01t1:722_5": "dissanti. Dubbuṭṭhikāti visamavassādivasena duṭṭhā asobhanā vuṭṭhiyeva dubbuṭṭhikā,",
  "tika-vin01t1:722_6": "sassuppattihetubhūtā kāyasukhuppattisappāyā sattupakārā sammā vuṭṭhi tattha na hotīti",
  "tika-vin01t1:722_7": "adhippāyo. Tatoyeva ca “dubbhikkhaṃ dussassa”nti vuttaṃ. Bhikkhāya abhāvo, dullabhabhāvo",
  "tika-vin01t1:722_8": "vā dubbhikkhaṃ, sulabhā tattha bhikkhā na hotīti vuttaṃ hoti. Sassānaṃ abhāvo, asampannatā",
  "tika-vin01t1:722_9": "vā dussassaṃ. Devoti meghassetaṃ nāmaṃ. Sammādhāramanupavecchīti udakadhāraṃ sammā",
  "tika-vin01t1:722_10": "vimuñci, sammā anupavassīti vuttaṃ hoti.",
  "tika-vin01t1:723_0": "Mahāvivādo hotīti tasmiṃ kira kāle jayantamahārājena ca tassa rañño kaniṭṭhabhātukena",
  "tika-vin01t1:723_1": "samiddhakumāranāmakena uparājena ca saddhiṃ imasmiṃ dīpe mahāyuddhaṃ upaṭṭhitaṃ.",
  "tika-vin01t1:723_2": "Tenetaṃ vuttaṃ “tena kho pana samayena maṇḍadīpe mahāvivādo hotī”ti. Hotīti kiriyā",
  "tika-vin01t1:723_3": "kālamapekkhitvā vattamānapayogo, vivādassa pana atītakālikattaṃ “tena kho pana samayenā”ti",
  "tika-vin01t1:723_4": "imināva viññāyati. Saddantarasannidhānena hettha atītakālāvagamo yathā “bhāsate vaḍḍhate",
  "tika-vin01t1:723_5": "tadā”ti. Evaṃ sabbattha īdisesu ṭhānesu vattamānapayogo daṭṭhabbo. Kalahaviggahajātāti",
  "tika-vin01t1:723_6": "ettha kalaho nāma matthakappatto kāyakalahopi vācākalahopi. Tattha hatthaparāmāsādivasena",
  "tika-vin01t1:723_7": "kāyena kātabbo kalaho kāyakalaho. Mammaghaṭṭanādivasena vācāya kātabbo kalaho vācākalaho.",
  "tika-vin01t1:723_8": "Vipaccanīkagahaṇaṃ viggaho. Kalahassa pubbabhāge uppanno aññamaññaviruddhagāho. Atha",
  "tika-vin01t1:723_9": "vā kalaho nāma vācākalaho. Aññamaññaṃ hatthaparāmāsādivasena virūpaṃ viruddhaṃ vā",
  "tika-vin01t1:723_10": "gahaṇaṃ viggaho kāyakalaho. Yathāvutto kalaho ca viggaho ca jāto sañjāto etesanti",
  "tika-vin01t1:723_11": "kalahaviggahajātā, sañjātakalahaviggahāti attho.",
  "tika-vin01t1:724_0": "Tāni sāsanantaradhānena nassantīti pariyattipaṭivedhapaṭipattisaṅkhātassa tividhassapi",
  "tika-vin01t1:724_1": "sāsanassa antaradhānena dhātuparinibbāne sati tāni cetiyāni vinassanti. Tīṇi hi parinibbānāni",
  "tika-vin01t1:724_2": "kilesaparinibbānaṃ khandhaparinibbānaṃ dhātuparinibbānanti, tāni pana amhākaṃ bhagavato",
  "tika-vin01t1:724_3": "vasena evaṃ veditabbāni. Tassa hi kilesaparinibbānaṃ bodhipallaṅke ahosi, khandhaparinibbānaṃ",
  "tika-vin01t1:724_4": "kusinārāyaṃ. Dhātuparinibbānaṃ anāgate bhavissati. Sāsanassa kira osakkanakāle imasmiṃ",
  "tika-vin01t1:724_5": "tambapaṇṇidīpe dhātuyo sannipatitvā mahācetiyaṃ gamissanti, mahācetiyato nāgadīpe",
  "tika-vin01t1:724_6": "rājāyatanacetiyaṃ, tato mahābodhipallaṅkaṃ gamissanti, nāgabhavanatopi devalokatopi",
  "tika-vin01t1:724_7": "brahmalokatopi dhātuyo mahābodhipallaṅkameva gamissanti, sāsapamattāpi dhātu na antarā",
  "tika-vin01t1:724_8": "nassissati. Sabbā dhātuyo mahābodhipallaṅke rāsibhūtā suvaṇṇakkhandho viya ekagghanā",
  "tika-vin01t1:724_9": "hutvā chabbaṇṇarasmiyo vissajjessanti, tā dasasahassilokadhātuṃ pharissanti. Tato",
  "tika-vin01t1:724_10": "dasasahassacakkavāḷe devatā sannipatitvā “ajja satthā parinibbāti, ajja sāsanaṃ osakkati,",
  "tika-vin01t1:724_11": "pacchimadassanaṃ dāni idaṃ amhāka”nti dasabalassa parinibbutadivasato mahantataraṃ",
  "tika-vin01t1:724_12": "kāruññaṃ karissanti, ṭhapetvā anāgāmikhīṇāsave avasesā sakabhāvena saṇṭhātuṃ na sakkhissanti.",
  "tika-vin01t1:724_13": "Dhātūsu tejodhātu uṭṭhahitvā yāva brahmalokā uggacchissati, sāsapamattiyāpi dhātuyā",
  "tika-vin01t1:724_14": "sati ekajālāva bhavissati, dhātūsu pariyādānaṃ gatāsu paricchijjissati. Evaṃ mahantaṃ",
  "tika-vin01t1:724_15": "ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti.",
  "tika-vin01t1:725_0": "Divā bodhirukkhaṭṭhāne hatthisālāyaṃ tiṭṭhatīti divā vatthuvicinanāya okāsaṃ kurumāno",
  "tika-vin01t1:725_1": "tato dhātuṃ gahetvā kumbhe ṭhapetvā sadhātukova hutvā tiṭṭhatīti vadanti. Vuttañhetaṃ mahāvaṃse –",
  "tika-vin01t1:726": "“Rattiṃ nāgonupariyāti, taṃ ṭhānaṃ so sadhātukaṃ;",
  "tika-vin01t1:727": "Bodhiṭṭhānamhi sālāyaṃ, divā ṭhāti sadhātuko”ti.",
  "tika-vin01t1:728_0": "Thūpapatiṭṭhānabhūmiṃ pariyāyatīti matthakato dhātuṃ tattha patiṭṭhāpetvā sadhātukaṃ",
  "tika-vin01t1:728_1": "thūpapatiṭṭhānabhūmiṃ rattibhāge pariyāyati, samantato vicaratīti attho. Jaṅghappamāṇanti",
  "tika-vin01t1:728_2": "pupphaṭṭhānappamāṇaṃ. Thūpakucchito heṭṭhābhāgañhi thūpassa jaṅghāti vadanti. Dhātuoropanatthāyāti",
  "tika-vin01t1:728_3": "hatthikumbhato dhātukaraṇḍakassa oropanatthāya. Sakalanagarañca janapado cāti nagaravāsino",
  "tika-vin01t1:728_4": "janapadavāsino ca abhedato nagarajanapadasaddehi vuttā “sabbo gāmo āgato, mañcā ukkuṭṭhiṃ",
  "tika-vin01t1:728_5": "karontī”tiādīsu viya. Mahājanakāyeti mahājanasamūhe. Samūhapariyāyo hettha kāyasaddo.",
  "tika-vin01t1:728_6": "Ekekadhātuppadesato tejodakanikkhamanādivasena yamakayamakaṃ hutvā pavattaṃ pāṭihāriyaṃ",
  "tika-vin01t1:728_7": "yamakapāṭihāriyaṃ. Channaṃ vaṇṇānaṃ rasmiyo cāti sambandho kātabbo. Channaṃ vaṇṇānaṃ",
  "tika-vin01t1:728_8": "udakadhārā cāti evampettha sambandhaṃ vadanti. Parinibbutepi bhagavati tassānubhāvena",
  "tika-vin01t1:728_9": "evarūpaṃ pāṭihāriyamahosiyevāti dassetuṃ “evaṃ acintiyā”tiādigāthamāha. Buddhadhammāti ettha buddhaguṇā.",
  "tika-vin01t1:729_0": "Dharamānakālepi tikkhattuṃ āgamāsīti bhagavā kira abhisambodhito navame māse phussapuṇṇamadivase",
  "tika-vin01t1:729_1": "yakkhādhivāsaṃ laṅkādīpamupagantvā laṅkāmajjhe tiyojanāyate yojanavitthate mahānāgavanuyyāne",
  "tika-vin01t1:729_2": "mahāyakkhasamāgame upariākāse ṭhatvā kappuṭṭhānasamaye samuṭṭhitavuṭṭhivātanibbisesavassavāyunā",
  "tika-vin01t1:729_3": "ca lokantarikanirayandhakārasadisaghorandhakāranikāyena ca sītanarakanibbisesabahalasītena",
  "tika-vin01t1:729_4": "ca saṃvaṭṭakālasañjātavātasaṅkhubhitehi meghanabhagajjitasadisena gaganamedanīninnādena",
  "tika-vin01t1:729_5": "ca yakkhānaṃ bhayaṃ santāsaṃ janetvā tehi yācitābhayo “detha me samaggā nisīdanaṭṭhāna”nti",
  "tika-vin01t1:729_6": "vatvā “dema te sakaladīpaṃ, dehi no, mārisa, abhaya”nti vutte sabbaṃ taṃ upaddavaṃ",
  "tika-vin01t1:729_7": "antaradhāpetvā yakkhadattabhūmiyā cammakhaṇḍaṃ pattharitvā tattha nisinno samantato",
  "tika-vin01t1:729_8": "jalamānaṃ cammakhaṇḍaṃ pasāretvā kappuṭṭhānaggisadisadahanābhibhūtānaṃ jaladhisalilabhītānaṃ",
  "tika-vin01t1:729_9": "samantā velante bhamantānaṃ yakkhānaṃ giridīpaṃ dassetvā tesu tattha patiṭṭhitesu",
  "tika-vin01t1:729_10": "taṃ yathāṭhāne patiṭṭhāpetvā cammakhaṇḍaṃ saṅkhipitvā nisinno tadā samāgate anekadevatāsannipāte",
  "tika-vin01t1:729_11": "dhammaṃ desetvā anekapāṇakoṭīnaṃ dhammābhisamayaṃ katvā sumanakūṭavāsinā mahāsumanadevarājena",
  "tika-vin01t1:729_12": "samadhigatasotāpattiphalena yācitapūjanīyo sīsaṃ parāmasitvā muṭṭhimattā nīlāmalakesadhātuyo",
  "tika-vin01t1:729_13": "tassa datvā jambudīpamagamāsi.",
  "tika-vin01t1:730_0": "Dutiyaṃ abhisambodhito pañcame saṃvacchare cūḷodaramahodarānaṃ jalathalanivāsīnaṃ",
  "tika-vin01t1:730_1": "mātulabhāgineyyānaṃ nāgarājūnaṃ maṇipallaṅkaṃ nissāya upaṭṭhitamahāsaṅgāme nāgānaṃ",
  "tika-vin01t1:730_2": "mahāvināsaṃ disvā cittamāsakāḷapakkhassa uposathadivase pātova samiddhasumanena nāma",
  "tika-vin01t1:730_3": "rukkhadevaputtena chattaṃ katvā dhāritarājāyatano nāgadīpaṃ samāgantvā saṅgāmamajjhe",
  "tika-vin01t1:730_4": "ākāse pallaṅkena nisinno ghorandhakārena nāge santāsetvā assāsento ālokaṃ dassetvā",
  "tika-vin01t1:730_5": "sañjātapītisomanassānaṃ upagatanāgānaṃ sāmaggikaraṇīyaṃ dhammaṃ desetvā mātulabhāgineyyehi",
  "tika-vin01t1:730_6": "dvīhi nāgarājūhi pūjite pathavītalagate maṇipallaṅke nisinno nāgehi dibbannapānehi",
  "tika-vin01t1:730_7": "santappito jalathalanivāsino asītikoṭināge saraṇesu ca sīlesu ca patiṭṭhāpetvā tehi",
  "tika-vin01t1:730_8": "namassituṃ pallaṅkañca rājāyatanapādapañca tattha patiṭṭhāpetvā jambudīpamagamāsi.",
  "tika-vin01t1:731_0": "Tatiyampi abhisambodhito aṭṭhame saṃvacchare mahodaramātulena maṇiakkhikanāgarājenābhiyācito",
  "tika-vin01t1:731_1": "visākhapuṇṇamadivase pañcabhikkhusataparivuto kalyāṇīpadese maṇiakkhikassa bhavanamupagantvā",
  "tika-vin01t1:731_2": "tattha māpitaruciraratanamaṇḍape manoharavarapallaṅke nisinno nāgarājena dibbannapānehi",
  "tika-vin01t1:731_3": "santappetvā nāgamāṇavikagaṇaparivutena dibbamālāgandhādīhi pūjito tattha dhammaṃ",
  "tika-vin01t1:731_4": "desetvā vuṭṭhāyāsanā sumanakūṭe padaṃ dassetvā pabbatapāde divāvihāraṃ katvā dīghavāpicetiyaṭṭhāne",
  "tika-vin01t1:731_5": "ca mubhiyaṅgaṇacetiyaṭṭhāne ca kalyāṇīcetiyaṭṭhāne ca mahābodhiṭṭhāne ca thūpārāmaṭṭhāne",
  "tika-vin01t1:731_6": "ca mahācetiyaṭṭhāne ca sasāvako nisīditvā nirodhasamāpattiṃ samāpajjitvā silācetiyaṭṭhāneyeva",
  "tika-vin01t1:731_7": "ṭhatvā devanāge samanusāsitvā jambudīpamagamāsi. Evaṃ bhagavā dharamānakālepi imaṃ",
  "tika-vin01t1:731_8": "dīpaṃ tikkhattuṃ āgamāsīti veditabbaṃ.",
  "tika-vin01t1:732_0": "Idāni tadeva tikkhattumāgamanaṃ saṅkhepato vibhāvento āha “paṭhamaṃ yakkhadamanattha”ntiādi.",
  "tika-vin01t1:732_1": "Rakkhaṃ karontoti yakkhānaṃ puna apavisanatthāya rakkhaṃ karonto. Āvijjīti samantato",
  "tika-vin01t1:732_2": "vicari. Mātulabhāgineyyānanti cūḷodaramahodarānaṃ. Ettha pana kiñcāpi bhagavā samiddhasumanena",
  "tika-vin01t1:732_3": "nāma devaputtena saddhiṃ āgato, tathāpi pacchāsamaṇena ekenapi bhikkhunā saddhiṃ",
  "tika-vin01t1:732_4": "anāgatattā “ekakova āgantvā”ti vuttaṃ. Tadanurūpassa paripanthassa vihatattā “pariḷāhaṃ",
  "tika-vin01t1:732_5": "vūpasametvā”ti vuttaṃ. Rañño bhātāti rañño kaniṭṭhabhātā. Abhayoti mattābhayo.",
  "tika-vin01t1:733_0": "Anuḷā devīti rañño jeṭṭhabhātujāyā anuḷā devī. Purimakānaṃ tiṇṇaṃ sammāsambuddhānaṃ",
  "tika-vin01t1:733_1": "bodhi patiṭṭhāsīti yadā hi so kakusandho nāma bhagavā imasmiṃ dīpe manusse pajjarakābhibhūte",
  "tika-vin01t1:733_2": "anayabyasanamāpajjante disvā karuṇāya sañcoditahadayo imaṃ dīpamāgato, tadā taṃ rogabhayaṃ",
  "tika-vin01t1:733_3": "vūpasametvā sannipatitānaṃ dhammaṃ desento caturāsītiyā pāṇasahassānaṃ dhammābhisamayaṃ",
  "tika-vin01t1:733_4": "katvā sāyanhasamaye bodhipatiṭṭhānārahaṭṭhānaṃ gantvā tattha samāpattiṃ samāpajjitvā",
  "tika-vin01t1:733_5": "vuṭṭhāya “mama sirīsamahābodhito dakkhiṇamahāsākhamādāya rucanandā bhikkhunī idhāgacchatū”ti",
  "tika-vin01t1:733_6": "adhiṭṭhāsi. Sā satthu cittaṃ ñatvā taṅkhaṇaññeva khemavatīrājadhāniyā khemarājānamādāya",
  "tika-vin01t1:733_7": "mahābodhimupagantvā dakkhiṇamahāsākhāya manosilālekhaṃ khemarājena dāpetvā taṃ sayaṃ",
  "tika-vin01t1:733_8": "chijjitvā suvaṇṇakaṭāhe ṭhitaṃ bodhisākhamādāya pañcasatabhikkhunīhi ceva devatāhi",
  "tika-vin01t1:733_9": "ca parivāritā iddhiyā idhānetvā tathāgatena pasārite dakkhiṇahatthe sasuvaṇṇakaṭāhaṃ",
  "tika-vin01t1:733_10": "mahābodhiṃ ṭhapesi. Taṃ tathāgato abhayassa nāma rañño datvā tena tasmiṃ samaye “mahātitthavana”nti",
  "tika-vin01t1:733_11": "paññāte mahāmeghavanuyyāne patiṭṭhāpesi.",
  "tika-vin01t1:734_0": "Koṇāgamano ca bhagavā dubbuṭṭhipīḷite dīpavāsino disvā imaṃ dīpamāgato taṃ bhayaṃ",
  "tika-vin01t1:734_1": "vūpasametvā dhammaṃ desento caturāsīti pāṇasahassāni maggaphalesu patiṭṭhāpetvā pubbabodhiṭṭhānaṃ",
  "tika-vin01t1:734_2": "gantvā samāpattipariyosāne “mama udumbaramahābodhito dakkhiṇamahāsākhamādāya karakanattā",
  "tika-vin01t1:734_3": "bhikkhunī idhāgacchatū”ti cintesi. Sā bhagavato adhippāyaṃ viditvā taṅkhaṇaññeva",
  "tika-vin01t1:734_4": "sobharājadhāniyā sobharājānamādāya mahābodhimupagantvā dakkhiṇamahāsākhāya manosilālekhaṃ",
  "tika-vin01t1:734_5": "sobharājena dāpetvā taṃ sayaṃ chijjitvā hemakaṭāhe patiṭṭhitaṃ bodhisākhamādāya pañcasatabhikkhunīhi",
  "tika-vin01t1:734_6": "saddhiṃ suragaṇaparivutā iddhiyā idhāharitvā satthārā pasāritadakkhiṇapāṇitale sahemakaṭāhaṃ",
  "tika-vin01t1:734_7": "mahābodhiṃ ṭhapesi. Taṃ tathāgato samiddhassa rañño datvā tena tasmiṃ samaye “mahānāgavana”nti",
  "tika-vin01t1:734_8": "saṅkhyaṃ gate mahāmeghavanuyyāne mahābodhiṃ patiṭṭhāpesi.",
  "tika-vin01t1:735_0": "Kassapopi ca bhagavā upaṭṭhitarājūparājayuddhena pāṇino vināsaṃ disvā karuṇāya codito",
  "tika-vin01t1:735_1": "imaṃ dīpamāgantvā taṃ kalahaṃ vūpasametvā dhammaṃ desento caturāsīti pāṇasahassāni",
  "tika-vin01t1:735_2": "maggaphalaṃ pāpetvā mahābodhiṭṭhānaṃ gantvā tattha samāpattiṃ samāpajjitvā vuṭṭhāya",
  "tika-vin01t1:735_3": "“mama nigrodhamahābodhito dakkhiṇamahāsākhamādāya sudhammā bhikkhunī idhāgacchatū”ti",
  "tika-vin01t1:735_4": "adhiṭṭhāsi. Sā bhagavato cittaṃ viditvā taṅkhaṇaññeva bārāṇasīrājadhāniyā brahmadattarājānamādāya",
  "tika-vin01t1:735_5": "mahābodhimupagantvā dakkhiṇamahāsākhāya manosilālekhaṃ brahmadattena dāpetvā taṃ",
  "tika-vin01t1:735_6": "sayaṃ chijjitvā kanakakaṭāhe ṭhitaṃ bodhisākhamādāya pañcasatabhikkhunīparivārā devagaṇaparivutā",
  "tika-vin01t1:735_7": "iddhiyā ettha ānetvā munindena pasārite dakkhiṇakaratale sasuvaṇṇakaṭāhaṃ mahābodhiṃ",
  "tika-vin01t1:735_8": "ṭhapesi. Taṃ bhagavā jayantarañño datvā tena tasmiṃ samaye “mahāsālavana”nti saṅkhyaṃ",
  "tika-vin01t1:735_9": "gate mahāmeghavanuyyāne mahābodhiṃ patiṭṭhāpesi. Evaṃ imasmiṃ dīpe purimakānaṃ tiṇṇaṃ",
  "tika-vin01t1:735_10": "sammāsambuddhānaṃ bodhiṃ patiṭṭhāpesi. Taṃ sandhāya evamāha “imasmiñca mahārāja dīpe",
  "tika-vin01t1:735_11": "purimakānaṃ tiṇṇaṃ sammāsambuddhānaṃ bodhi patiṭṭhāsī”ti.",
  "tika-vin01t1:736_0": "Sarasaraṃsijālavissajjanakenāti siniddhatāya rasavantaṃ ojavantaṃ abhinavaraṃsijālaṃ",
  "tika-vin01t1:736_1": "vissajjentena. Atha vā ito cito ca saṃsaraṇato sarasaṃ sajīvaṃ jīvamānaṃ viya raṃsijālaṃ",
  "tika-vin01t1:736_2": "vissajjentena. Atha vā sarasakāle dharamānakāle buddhena viya raṃsijālaṃ muñcantenāti",
  "tika-vin01t1:736_3": "evamettha atthaṃ vaṇṇayanti. Ekadivaseneva agamāsīti sambandho. Pañcahi kaññāsatehīti",
  "tika-vin01t1:736_4": "attano paricārikehi pañcahi kaññāsatehi. Upassayaṃ kārāpetvāti bhikkhunupassayaṃ",
  "tika-vin01t1:736_5": "kārāpetvā. Appesīti lekhasāsanaṃ patiṭṭhāpesi. Evañca avocāti rājasandesaṃ appetvā",
  "tika-vin01t1:736_6": "therassa mukhasāsanaṃ viññāpento evaṃ avoca. Udikkhatīti apekkhati pattheti.",
  "tika-vin01t1:737_0": "Chinnahatthaṃ viyāti chinnahatthavantaṃ viya. Chinnā hatthā etassāti chinnahatthoti",
  "tika-vin01t1:737_1": "aññapadatthasamāso daṭṭhabbo. Pabbajjāpurekkhārāti pabbajjābhimukhā, pabbajjāya sañjātābhilāsā",
  "tika-vin01t1:737_2": "“kadā nu kho pabbajissāmī”ti tattha ussukkamāpannāti vuttaṃ hoti. Maṃ paṭimānetīti",
  "tika-vin01t1:737_3": "maṃ udikkhati. Satthena ghātaṃ na arahatīti asatthaghātārahaṃ. Himavalāhakagabbhanti",
  "tika-vin01t1:737_4": "himapuṇṇavalāhakagabbhaṃ. Pāṭihāriyavasena jātaṃ himameva “valāhakagabbha”ntipi vadanti.",
  "tika-vin01t1:737_5": "Doṇamattāti magadhanāḷiyā soḷasanāḷippamāṇā.",
  "tika-vin01t1:738_0": "Magganti sattayojanikaṃ maggaṃ. Paṭijaggāpetvāti sodhāpetvā, khāṇukaṇṭakādīni harāpetvā",
  "tika-vin01t1:738_1": "tattha bahalavipulavālukaṃ okirāpetvāti vuttaṃ hoti. Kammāravaṇṇanti rañño pakatisuvaṇṇakāravaṇṇaṃ.",
  "tika-vin01t1:738_2": "Navahatthaparikkhepanti navahatthappamāṇo parikkhepo assāti navahatthaparikkhepaṃ,",
  "tika-vin01t1:738_3": "parikkhepato navahatthappamāṇanti vuttaṃ hoti. “Pañcahatthubbedha”ntiādīsupi imināva",
  "tika-vin01t1:738_4": "nayena attho veditabbo. Tihatthavikkhambhanti tihatthappamāṇavitthāraṃ. Samussitadhajapaṭākanti",
  "tika-vin01t1:738_5": "ussāpitanīlapītādivividhadhajapaṭākaṃ. Nānāratanavicittanti tattha tattha racitanānāratanehi",
  "tika-vin01t1:738_6": "suvicittaṃ. Anekālaṅkārapaṭimaṇḍitanti pasannajanapūjitehi hatthūpagādīhi nānālaṅkārehi",
  "tika-vin01t1:738_7": "sajjitaṃ. Nānāvidhakusumasamākiṇṇanti upahāravasena upanītehi nānappakārehi vaṇṇagandhasampannehi",
  "tika-vin01t1:738_8": "jalathalapupphehi ākiṇṇaṃ. Anekatūriyasaṅghuṭṭhanti ātabhavitatādipañcaṅgikatūriyasaṅghositaṃ.",
  "tika-vin01t1:738_9": "Avasesaṃ adassanaṃ agamāsīti ettha “handa, mahārāja, tayā gahetabbā ayaṃ sākhā, tassa",
  "tika-vin01t1:738_10": "upanissayabhūto ayaṃ khandho, na mayaṃ tayā gahetabbā”ti vadantā viya avasesā sākhā",
  "tika-vin01t1:738_11": "satthu tejasā adassanamagamaṃsūti vadanti. Gavakkhajālasadisanti bhāvanapuṃsakaṃ,",
  "tika-vin01t1:738_12": "jālakavāṭasadisaṃ katvāti attho. Celukkhepasatasahassāni pavattiṃsūti tesaṃ tesaṃ",
  "tika-vin01t1:738_13": "janānaṃ sīsopari bhamantānaṃ uttarāsaṅgacelānaṃ ukkhepasatasahassāni pavattiṃsūti",
  "tika-vin01t1:738_14": "attho. Mūlasatenāti dasasu lekhāsu ekekāya dasa dasa hutvā nikkhantamūlasatena. Dasa",
  "tika-vin01t1:738_15": "mahāmūlāti paṭhamalekhāya nikkhantadasamahāmūlāni.",
  "tika-vin01t1:739_0": "Devadundubhiyo phaliṃsūti devadundubhiyo thaniṃsu. Devadundubhīti ca na ettha kāci",
  "tika-vin01t1:739_1": "bherī adhippetā, atha kho uppātabhāvena ākāsagato nigghosasaddo. Devoti hi megho.",
  "tika-vin01t1:739_2": "Tassa hi acchabhāvena ākāsavaṇṇassa devassābhāvena sukkhagajjitasaññite sadde niccharante",
  "tika-vin01t1:739_3": "devadundubhīti samaññā, tasmā devadundubhiyo phaliṃsūti devo sukkhagajjitaṃ gajjīti",
  "tika-vin01t1:739_4": "vuttaṃ hoti. Pabbatānaṃ naccehīti pathavīkampena ito cito ca bhamantānaṃ pabbatānaṃ",
  "tika-vin01t1:739_5": "naccehi. Yakkhānaṃ hiṅkārehīti vimhayajātānaṃ yakkhānaṃ vimhayappakāsanavasena pavattehi",
  "tika-vin01t1:739_6": "hiṅkārasaddehi. Yakkhā hi vimhayajātā “hiṃ hi”nti saddaṃ nicchārenti. Thutijappehīti",
  "tika-vin01t1:739_7": "pasaṃsāvacanehi. Brahmānaṃ apphoṭanehīti pītisomanassajātānaṃ brahmānaṃ bāhāyaṃ paharaṇasaṅkhātehi",
  "tika-vin01t1:739_8": "apphoṭanehi. Pītisomanassajātā hi brahmāno vāmahatthaṃ samiñjitvā dakkhiṇena hatthena",
  "tika-vin01t1:739_9": "bāhāyaṃ pahāraṃ denti. Ekakolāhalanti ekato pavattakolāhalaṃ. Ekaninnādanti ekato",
  "tika-vin01t1:739_10": "pavattanigghosaṃ. Phalato nikkhantā chabbaṇṇarasmiyo ujukaṃ uggantvā onamitvā cakkavāḷapabbatamukhavaṭṭiṃ",
  "tika-vin01t1:739_11": "āhacca tiṭṭhantīti āha “sakalacakkavāḷaṃ ratanagopānasīvinaddhaṃ viya kurumānā”ti.",
  "tika-vin01t1:739_12": "Taṅkhaṇato ca pana pabhutīti vuttanayena suvaṇṇakaṭāhe patiṭṭhitassa mahābodhissa",
  "tika-vin01t1:739_13": "chabbaṇṇarasmīnaṃ vissajjitakālato pabhuti. Himavalāhakagabbhaṃ pavisitvā aṭṭhāsīti",
  "tika-vin01t1:739_14": "suvaṇṇakaṭāheneva saddhiṃ uggantvā himodakapuṇṇaṃ valāhakagabbhaṃ pavisitvā aṭṭhāsi.",
  "tika-vin01t1:739_15": "Paṭhamaṃ suvaṇṇakaṭāhe patiṭṭhitoyeva hi bodhi pacchā vuttappakāraacchariyapaṭimaṇḍito",
  "tika-vin01t1:739_16": "hutvā himavalāhakagabbhaṃ pavisitvā aṭṭhāsi. Teneva vakkhati “paṭhamaṃ suvaṇṇakaṭāhe",
  "tika-vin01t1:739_17": "patiṭṭhahi, tato himagabbhasattāhaṃ abhisekasattāhañca vītināmetvā”tiādi. Tatoyeva",
  "tika-vin01t1:739_18": "ca mahāvaṃsepi vuttaṃ –",
  "tika-vin01t1:740": "“Evaṃ satena mūlānaṃ, tatthesā gandhakaddame;",
  "tika-vin01t1:741": "Patiṭṭhāsi mahābodhi, pasādentī mahājanaṃ.",
  "tika-vin01t1:742": "“Tassā khandho dasahattho, pañca sākhā manoramā;",
  "tika-vin01t1:743": "Catuhatthā catuhatthā, dasaḍḍhaphalamaṇḍitā.",
  "tika-vin01t1:744": "“Sahassantu pasākhānaṃ, sākhānaṃ tāsamāsi ca;",
  "tika-vin01t1:745": "Evaṃ āsi mahābodhi, manoharasirindharā.",
  "tika-vin01t1:746": "“Kaṭāhamhi mahābodhi, patiṭṭhitakkhaṇe mahī;",
  "tika-vin01t1:747": "Akampi pāṭihīrāni, ahesuṃ vividhāni ca.",
  "tika-vin01t1:748": "“Sayaṃ nādehi tūriyānaṃ, devesu mānusesu ca;",
  "tika-vin01t1:749": "Sādhukāraninnādehi, devabrahmagaṇassa ca.",
  "tika-vin01t1:750": "“Meghānaṃ migapakkhīnaṃ, yakkhādīnaṃ ravehi ca;",
  "tika-vin01t1:751": "Ravehi ca mahīkampe, ekakolāhalaṃ ahu.",
  "tika-vin01t1:752": "“Bodhiyā phalapattehi, chabbaṇṇaraṃsiyo subhā;",
  "tika-vin01t1:753": "Nikkhamitvā cakkavāḷaṃ, sakalaṃ sobhayiṃsu ca.",
  "tika-vin01t1:754": "“Sakaṭāhā mahābodhi, uggantvāna tato nabhaṃ;",
  "tika-vin01t1:755": "Aṭṭhāsi himagabbhamhi, sattāhāni adassanā”ti.",
  "tika-vin01t1:756": "Tasmā suvaṇṇakaṭāhe patiṭṭhitoyeva bodhi kaṭāheneva saddhi uggantvā himavalāhakagabbhaṃ pavisitvā aṭṭhāsīti veditabbaṃ.",
  "tika-vin01t1:757": "Heṭṭhā pana bhagavato adhiṭṭhānakkamaṃ dassentena yaṃ vuttaṃ –",
  "tika-vin01t1:758_0": "“Bhagavā kira mahāparinibbānamañce nipanno laṅkādīpe mahābodhipatiṭṭhāpanatthāya",
  "tika-vin01t1:758_1": "asokamahārājā mahābodhiggahaṇatthaṃ gamissati, tadā mahābodhissa dakkhiṇasākhā sayameva",
  "tika-vin01t1:758_2": "chijjitvā suvaṇṇakaṭāhe patiṭṭhātūti adhiṭṭhāsi, idamekamadhiṭṭhānaṃ.",
  "tika-vin01t1:759": "“Tattha patiṭṭhānakāle ca ‘mahābodhi himavalāhakagabbhaṃ pavisitvā tiṭṭhatū’ti adhiṭṭhāsi, idaṃ dutiyamadhiṭṭhānaṃ.",
  "tika-vin01t1:760": "“Sattame divase himavalāhakagabbhato oruyha suvaṇṇakaṭāhe patiṭṭhahanto pattehi ca phalehi ca chabbaṇṇarasmiyo muñcatūti adhiṭṭhāsi, idaṃ tatiyamadhiṭṭhāna”nti.",
  "tika-vin01t1:761_0": "Taṃ iminā na sameti. Tattha hi paṭhamaṃ himavalāhakagabbhaṃ pavisitvā pacchā sattame",
  "tika-vin01t1:761_1": "divase himavalāhakagabbhato oruyha chabbaṇṇaraṃsivissajjanaṃ suvaṇṇakaṭāhe patiṭṭhahanañca",
  "tika-vin01t1:761_2": "vuttaṃ, tasmā aṭṭhakathāya pubbenāparaṃ na sameti. Mahāvaṃse pana adhiṭṭhānepi paṭhamaṃ",
  "tika-vin01t1:761_3": "suvaṇṇakaṭāhe patiṭṭhahanaṃ pacchāyeva chabbaṇṇaraṃsivissajjanaṃ himavalāhakagabbhapavisanañca. Vuttañhetaṃ –",
  "tika-vin01t1:762": "“Parinibbānamañcamhi, nipannena jinena hi;",
  "tika-vin01t1:763": "Kataṃ mahāadhiṭṭhānaṃ, pañcakaṃ pañcacakkhunā.",
  "tika-vin01t1:764": "“Gayhamānā mahābodhi-sākhāsokena dakkhiṇā;",
  "tika-vin01t1:765": "Chijjitvāna sayaṃyeva, patiṭṭhātu kaṭāhake.",
  "tika-vin01t1:766": "“Patiṭṭhahitvā sā sākhā, chabbaṇṇarasmiyo subhā;",
  "tika-vin01t1:767": "Rājayantī disā sabbā, phalapattehi muñcatu.",
  "tika-vin01t1:768": "“Sasuvaṇṇakaṭāhā sā, uggantvāna manoramā;",
  "tika-vin01t1:769": "Adissamānā sattāhaṃ, himagabbhamhi tiṭṭhatū”ti.",
  "tika-vin01t1:770": "Bodhivaṃsepi ca ayameva adhiṭṭhānakkamo vutto, tasmā aṭṭhakathāyaṃ vutto adhiṭṭhānakkamo yathā pubbenāparaṃ na virujjhati, tathā vīmaṃsitvā gahetabbo.",
  "tika-vin01t1:771_0": "Himañca chabbaṇṇaraṃsiyo ca āvattitvā mahābodhimeva pavisiṃsūti mahābodhiṃ paṭicchādetvā",
  "tika-vin01t1:771_1": "ṭhitaṃ himañca bodhito nikkhantachabbaṇṇarasmiyo ca āvattitvā padakkhiṇaṃ katvā bodhimeva",
  "tika-vin01t1:771_2": "pavisiṃsu, bodhipaviṭṭhā viya hutvā antarahitāti vuttaṃ hoti. Ettha pana “himañca",
  "tika-vin01t1:771_3": "raṃsiyo cā”ti ayameva pāṭho satasodhitasammate porāṇapotthake sesesu ca sabbapotthakesu",
  "tika-vin01t1:771_4": "dissati. Mahāvaṃsepi cetaṃ vuttaṃ –",
  "tika-vin01t1:772": "“Atīte tamhi sattāhe, sabbe himavalāhakā;",
  "tika-vin01t1:773": "Pavisiṃsu mahābodhiṃ, sabbā tā raṃsiyopi cā”ti.",
  "tika-vin01t1:774_0": "Kenaci pana “pañca raṃsiyo”ti pāṭhaṃ parikappetvā yaṃ vuttaṃ “sabbadisāhi pañca rasmiyo",
  "tika-vin01t1:774_1": "āvattitvāti pañcahi phalehi nikkhantattā pañca, tā pana chabbaṇṇāvā”ti, taṃ tassa",
  "tika-vin01t1:774_2": "sammohavijambhitamattanti daṭṭhabbaṃ. Paripuṇṇakhandhasākhāpasākhapañcaphalapaṭimaṇḍitoti",
  "tika-vin01t1:774_3": "paripuṇṇakhandhasākhāpasākhāhi ceva pañcahi ca phalehi paṭimaṇḍito, samantato vibhūsitoti",
  "tika-vin01t1:774_4": "attho. Abhisekaṃ datvāti anotattodakena abhisekaṃ datvā. Mahābodhiṭṭhāneyeva aṭṭhāsīti",
  "tika-vin01t1:774_5": "bodhisamīpeyeva vasi.",
  "tika-vin01t1:775_0": "Pubbakattikapavāraṇādivaseti assayujamāsassa juṇhapakkhapuṇṇamiyaṃ. Cātuddasīuposathattā",
  "tika-vin01t1:775_1": "dvisattāhe jāte uposatho sampattoti āha “kāḷapakkhassa uposathadivase”ti, assayujamāsakāḷapakkhassa",
  "tika-vin01t1:775_2": "cātuddasīuposatheti attho. Pācīnamahāsālamūle ṭhapesīti nagarassa pācīnadisābhāge",
  "tika-vin01t1:775_3": "jātassa mahāsālarukkhassa heṭṭhā maṇḍapaṃ kāretvā tattha ṭhapesi. Sattarasame divaseti",
  "tika-vin01t1:775_4": "pāṭipadadivasato dutiyadivase. Kattikachaṇapūjaṃ addasāti kattikachaṇavasena bodhissa",
  "tika-vin01t1:775_5": "kariyamānaṃ pūjaṃ sumanasāmaṇero addasa, disvā ca āgato sabbaṃ taṃ pavattiṃ ārocesi.",
  "tika-vin01t1:775_6": "Taṃ sandhāyeva ca thero bodhiāharaṇatthaṃ pesesi.",
  "tika-vin01t1:776_0": "Aṭṭhārasa devatākulānīti mahābodhiṃ parivāretvā ṭhitanāgayakkhādidevatākulāni datvāti",
  "tika-vin01t1:776_1": "sambandho. Amaccakulāni bodhissa kattabbavicāraṇatthāya adāsi, brāhmaṇakulāni lokasammatattā",
  "tika-vin01t1:776_2": "udakāsiñcanatthāya adāsi, kuṭumbiyakulāni bodhissa kattabbapūjopakaraṇagopanatthāya",
  "tika-vin01t1:776_3": "adāsi. “Gopakā rājakammino tathā taracchā”ti mahāgaṇṭhipade vuttaṃ. Gaṇṭhipade pana",
  "tika-vin01t1:776_4": "“gopakakulāni bodhisiñcanatthaṃ khīradhenupālanatthāya taracchakulāni kāliṅgakulāni",
  "tika-vin01t1:776_5": "vissāsikāni padhānamanussakulānī”ti vuttaṃ. Kāliṅgakulānīti ettha “udakādigāhakā",
  "tika-vin01t1:776_6": "kāliṅgā”ti mahāgaṇṭhipade vuttaṃ. “Kaliṅgesu janapade jātisampannakulaṃ kāliṅgakula”nti",
  "tika-vin01t1:776_7": "keci. Iminā parivārenāti sahatthe karaṇavacanaṃ, iminā vuttappakāraparivārena saddhinti",
  "tika-vin01t1:776_8": "attho. Viñjhāṭaviṃ samatikkammāti rājā sayampi mahābodhissa paccuggamanaṃ karonto",
  "tika-vin01t1:776_9": "senaṅgaparivuto thalapathena gacchanto viñjhāṭaviṃ nāma aṭaviṃ atikkamitvā. Tāmalittiṃ",
  "tika-vin01t1:776_10": "anuppattoti tāmalittiṃ nāma titthaṃ sampatto. Idamassa tatiyanti suvaṇṇakaṭāhe patiṭṭhitamahābodhissa",
  "tika-vin01t1:776_11": "rajjasampadānaṃ sandhāya vuttaṃ. Tato pubbe panesa ekavāraṃ saddhāya sakalajambudīparajjena",
  "tika-vin01t1:776_12": "mahābodhiṃ pūjesiyeva, tasmā tena saddhiṃ catutthamidaṃ rajjasampadānaṃ. Mahābodhiṃ",
  "tika-vin01t1:776_13": "pana yasmiṃ yasmiṃ divase rajjena pūjesi, tasmiṃ tasmiṃ divase sakalajambudīparajjato",
  "tika-vin01t1:776_14": "uppannaṃ āyaṃ gahetvā mahābodhipūjaṃ kāresi.",
  "tika-vin01t1:777_0": "Māgasiramāsassāti migasiramāsassa. Paṭhamapāṭipadadivaseti sukkapakkhapāṭipadadivase.",
  "tika-vin01t1:777_1": "Tañhi kaṇhapakkhapāṭipadadivasaṃ apekkhitvā “paṭhamapāṭipadadivasa”nti vuccati. Idañca",
  "tika-vin01t1:777_2": "imasmiṃ dīpe pavattamānavohāraṃ gahetvā vuttaṃ. Tattha pana puṇṇamito paṭṭhāya yāva",
  "tika-vin01t1:777_3": "aparā puṇṇamī, tāva eko māsoti vohārassa pavattattā tena vohārena “dutiyapāṭipadadivase”ti",
  "tika-vin01t1:777_4": "vattabbaṃ siyā. Tattha hi kaṇhapakkhapāṭipadadivasaṃ “paṭhamapāṭipada”nti vuccati.",
  "tika-vin01t1:777_5": "Ukkhipitvāti mahāsālamūle dinnehi soḷasahi jātisampannakulehi saddhiṃ ukkhipitvāti",
  "tika-vin01t1:777_6": "vadanti. Gacchati vatareti ettha areti khede. Tenevāha “kanditvā”ti, bodhiyā adassanaṃ",
  "tika-vin01t1:777_7": "asahamāno roditvā paridevitvāti attho. Sarasaraṃsijālanti ettha pana heṭṭhā vuttanayeneva",
  "tika-vin01t1:777_8": "attho veditabbo. Mahābodhisamāruḷhāti mahābodhinā samāruḷhā. Passato passatoti anādare",
  "tika-vin01t1:777_9": "sāmivacanaṃ, passantassevāti attho. Mahāsamuddatalaṃ pakkhantāti mahāsamuddassa udakatalaṃ",
  "tika-vin01t1:777_10": "pakkhandi. Samantā yojananti samantato ekekena passena yojanappamāṇe padese. Accantasaṃyoge",
  "tika-vin01t1:777_11": "cetaṃ upayogavacanaṃ. Vīciyo vūpasantāti vīciyo na uṭṭhahiṃsu, nāhesunti vuttaṃ hoti.",
  "tika-vin01t1:777_12": "Pavajjiṃsūti viraviṃsu, nādaṃ pavattayiṃsūti attho. Rukkhādisannissitāhīti ettha",
  "tika-vin01t1:777_13": "ādi-saddena pabbatādisannissitā devatā saṅgaṇhāti.",
  "tika-vin01t1:778_0": "Supaṇṇarūpenāti supaṇṇasadisena rūpena. Nāgakulāni santāsesīti mahābodhiggahaṇatthaṃ",
  "tika-vin01t1:778_1": "āgatāni nāgakulāni santāsesi, tesaṃ bhayaṃ uppādetvā palāpesīti vuttaṃ hoti. Tadā",
  "tika-vin01t1:778_2": "hi samuddavāsino nāgā mahābodhiṃ gahetuṃ vātavassandhakārādīhi mahantaṃ vikubbanaṃ",
  "tika-vin01t1:778_3": "akaṃsu. Tato saṅghamittattherī garuḷavaṇṇaṃ māpetvā tena garuḷarūpena ākāsaṃ pūrayamānā",
  "tika-vin01t1:778_4": "sikhāmarīcijālena gaganaṃ ekandhakāraṃ katvā pakkhappahāravātena mahāsamuddaṃ āloḷetvā",
  "tika-vin01t1:778_5": "saṃvaṭṭajaladhinādasadisena ravena nāgānaṃ hadayāni bhindantī viya tāsetvā nāge palāpesi.",
  "tika-vin01t1:778_6": "Te ca utrastarūpā nāgā āgantvāti te ca vuttanayena uttāsitā nāgā puna āgantvā. Taṃ",
  "tika-vin01t1:778_7": "vibhūtinti taṃ iddhipāṭihāriyasaṅkhātaṃ vibhūtiṃ, taṃ acchariyanti vuttaṃ hoti. Therī",
  "tika-vin01t1:778_8": "yācitvāti “ayye, amhākaṃ bhagavā mucalindanāgarājassa bhogāvaliṃ attano gandhakuṭiṃ",
  "tika-vin01t1:778_9": "katvā sattāhaṃ tassa saṅgahaṃ akāsi. Abhisambujjhanadivase nerañjarānadītīre attano",
  "tika-vin01t1:778_10": "ucchiṭṭhapattaṃ mahākāḷanāgassa vissajjesi. Uruvelanāgena māpitaṃ visadhūmadahanaṃ",
  "tika-vin01t1:778_11": "agaṇetvā tassa saraṇasīlābharaṇamadāsi. Mahāmoggallānattheraṃ pesetvā nandopanandanāgarājānaṃ",
  "tika-vin01t1:778_12": "dametvā nibbisaṃ akāsi. Evaṃ so lokanāyako amhākaṃ upakārako, tvampi no dosamassaritvā",
  "tika-vin01t1:778_13": "muhuttaṃ mahābodhiṃ vissajjetvā nāgalokassa saggamokkhamaggaṃ sampādehī”ti evaṃ yācitvā.",
  "tika-vin01t1:778_14": "Mahābodhiviyogadukkhitoti mahābodhiviyogena dukkhito sañjātamānasikadukkho. Kanditvāti",
  "tika-vin01t1:778_15": "imassa pariyāyavacanamattaṃ roditvāti, guṇakittanavasena vā punappunaṃ roditvā, vilāpaṃ katvāti attho.",
  "tika-vin01t1:779_0": "Uttaradvāratoti anurādhapurassa uttaradvārato. Maggaṃ sodhāpetvāti khāṇukaṇṭakādīnaṃ",
  "tika-vin01t1:779_1": "uddharāpanavasena maggaṃ sodhāpetvā. Alaṅkārāpetvāti vālukādīnaṃ okirāpanādivasena",
  "tika-vin01t1:779_2": "sajjetvā. Samuddasālavatthusminti samuddāsannasālāya vatthubhūte padese. Tasmiṃ kira",
  "tika-vin01t1:779_3": "padese ṭhitehi samuddassa diṭṭhattā taṃ acchariyaṃ pakāsetuṃ tattha ekā sālā katā.",
  "tika-vin01t1:779_4": "Sā nāmena “samuddāsannasālā”ti pākaṭā jātā. Vuttañhetaṃ –",
  "tika-vin01t1:780": "“Samuddāsannasālāya, ṭhāne ṭhatvā mahaṇṇave;",
  "tika-vin01t1:781": "Āgacchantaṃ mahābodhiṃ, mahātheriddhiyāddasa.",
  "tika-vin01t1:782": "“Tasmiṃ ṭhāne katā sālā, pakāsetuṃ tamabbhutaṃ;",
  "tika-vin01t1:783": "‘Samuddāsannasālā’ti, nāmenāsidha pākaṭā”ti.",
  "tika-vin01t1:784_0": "Tāya vibhūtiyāti tāya vuttappakārāya pūjāsakkārādisampattiyā. Therassāti mahāmahindattherassa.",
  "tika-vin01t1:784_1": "Maggassa kira ubhosu passesu antarantarā pupphehi kūṭāgārasadisasaṇṭhānāni pupphacetiyāni",
  "tika-vin01t1:784_2": "kārāpesi. Taṃ sandhāyetaṃ vuttaṃ “antarantare pupphaagghiyāni ṭhapento”ti. Āgato",
  "tika-vin01t1:784_3": "vatareti ettha areti pasaṃsāyaṃ, sādhu vatāti attho. Soḷasahi jātisampannakulehīti",
  "tika-vin01t1:784_4": "aṭṭhahi amaccakulehi aṭṭhahi ca brāhmaṇakulehīti evaṃ soḷasahi jātisampannakulehi.",
  "tika-vin01t1:784_5": "Samuddatīre mahābodhiṃ ṭhapetvāti samuddavelātale alaṅkatappaṭiyatte ramaṇīye maṇḍape",
  "tika-vin01t1:784_6": "mahābodhiṃ ṭhapetvā. Evaṃ pana katvā sakalatambapaṇṇirajjena mahābodhiṃ pūjetvā soḷasannaṃ",
  "tika-vin01t1:784_7": "kulānaṃ rajjaṃ niyyātetvā sayaṃ dovārikaṭṭhāne ṭhatvā tayo divase anekappakāraṃ pūjaṃ",
  "tika-vin01t1:784_8": "kārāpesi. Taṃ dassento “tīṇi divasānī”tiādimāha. Rajjaṃ vicāresīti rajjaṃ vicāretuṃ",
  "tika-vin01t1:784_9": "vissajjesi, soḷasahi vā jātisampannakulehi rajjaṃ vicārāpesīti attho. Catutthe divaseti",
  "tika-vin01t1:784_10": "migasiramāsassa sukkapakkhadasamiyaṃ. Anupubbena anurādhapuraṃ sampattoti dasamiyaṃ",
  "tika-vin01t1:784_11": "alaṅkatappaṭiyattarathe mahābodhiṃ ṭhapetvā uḷārapūjaṃ kurumāno pācīnapassavihārassa",
  "tika-vin01t1:784_12": "patiṭṭhātabbaṭṭhānamānetvā tattha saṅghassa pātarāsaṃ pavattetvā mahindattherena",
  "tika-vin01t1:784_13": "bhāsitaṃ nāgadīpe dasabalena kataṃ nāgadamanaṃ sutvā “sammāsambuddhena nisajjādinā",
  "tika-vin01t1:784_14": "paribhuttaṭṭhānesu thūpādīhi sakkāraṃ karissāmī”ti saññāṇaṃ kāretvā tato āharitvā",
  "tika-vin01t1:784_15": "tavakkabrāhmaṇassa gāmadvāre ṭhapetvā pūjetvā evaṃ tasmiṃ tasmiṃ ṭhāne pūjaṃ katvā",
  "tika-vin01t1:784_16": "iminā anukkamena anurādhapuraṃ sampatto. Cātuddasīdivaseti migasiramāsasseva sukkapakkhacātuddase.",
  "tika-vin01t1:784_17": "Vaḍḍhamānakacchāyāyāti chāyāya vaḍḍhamānasamaye, sāyanhasamayeti vuttaṃ hoti. Samāpattinti",
  "tika-vin01t1:784_18": "phalasamāpattiṃ. Tilakabhūteti alaṅkārabhūte. Rājavatthudvārakoṭṭhakaṭṭhāneti rājuyyānassa",
  "tika-vin01t1:784_19": "dvārakoṭṭhakaṭṭhāne. “Sakalarajjaṃ mahābodhissa dinnapubbattā upacāratthaṃ rājā dovārikavesaṃ gaṇhī”ti vadanti.",
  "tika-vin01t1:785_0": "Anupubbavipassananti udayabbayādianupubbavipassanaṃ. Paṭṭhapetvāti ārabhitvā. Atthaṅgamiteti",
  "tika-vin01t1:785_1": "atthaṅgate. “Saha bodhipatiṭṭhānenā”ti vattabbe vibhattivipariṇāmaṃ katvā “saha bodhipatiṭṭhānā”ti",
  "tika-vin01t1:785_2": "nissakkavacanaṃ kataṃ. Sati hi sahayoge karaṇavacanena bhavitabbaṃ. Mahāpathavī akampīti",
  "tika-vin01t1:785_3": "ca idaṃ mukhamattanidassanaṃ, aññānipi anekāni acchariyāni ahesuṃyeva. Tathā hi saha",
  "tika-vin01t1:785_4": "bodhipatiṭṭhānena udakapariyantaṃ katvā mahāpathavī akampi, tāni mūlāni kaṭāhamukhavaṭṭito",
  "tika-vin01t1:785_5": "uggantvā taṃ kaṭāhaṃ vinandhantā pathavītalamotariṃsu, samantato dibbakusumāni vassiṃsu,",
  "tika-vin01t1:785_6": "ākāse dibbatūriyāni vajjiṃsu, mahāmegho uṭṭhahitvā vuṭṭhidhāramakāsi, ākāsapadesā",
  "tika-vin01t1:785_7": "viraviṃsu, vijjulatā nicchariṃsu. Devatā sādhukāramadaṃsu, samāgatā sakaladīpavāsino",
  "tika-vin01t1:785_8": "gandhamālādīhi pūjayiṃsu, gahitamakarandā mandamārutā vāyiṃsu, samantato ghanasītalahimavalāhakā",
  "tika-vin01t1:785_9": "mahābodhiṃ chādayiṃsu. Evaṃ bodhi pathaviyaṃ patiṭṭhahitvā himagabbhe sannisīditvā",
  "tika-vin01t1:785_10": "sattāhaṃ lokassa adassanaṃ agamāsi. Himagabbhe sannisīdīti himagabbhassa anto aṭṭhāsi.",
  "tika-vin01t1:785_11": "Vipphurantāti vipphurantā ito cito ca saṃsarantā. Nicchariṃsūti nikkhamiṃsu. Dassiṃsūti",
  "tika-vin01t1:785_12": "paññāyiṃsu. Sabbe dīpavāsinoti sabbe tambapaṇṇidīpavāsino. Uttarasākhato ekaṃ phalanti",
  "tika-vin01t1:785_13": "uttarasākhāya ṭhitaṃ ekaṃ phalaṃ. “Pācīnasākhāya ekaṃ phala”ntipi keci. Mahāāsanaṭṭhāneti",
  "tika-vin01t1:785_14": "pubbapasse mahāsilāsanena patiṭṭhitaṭṭhāne. Issaranimmānavihāreti issaranimmānasaṅkhāte",
  "tika-vin01t1:785_15": "kassapagirivihāre. “Issaranimmānavihāre”ti hi pubbasaṅketavasena vuttaṃ, idāni pana",
  "tika-vin01t1:785_16": "so vihāro “kassapagirī”ti paññāto. “Issarasamaṇārāme”tipi keci paṭhanti. Tathā ca vuttaṃ –",
  "tika-vin01t1:786": "“Tavakkabrāhmaṇagāme, thūpārāme tatheva ca;",
  "tika-vin01t1:787": "Issarasamaṇārāme, paṭhame cetiyaṅgaṇe”ti.",
  "tika-vin01t1:788_0": "Yojaniyaārāmesūti anurādhapurassa samantā yojanassa anto kataārāmesu. Samantā patiṭṭhite",
  "tika-vin01t1:788_1": "mahābodhimhīti sambandho. Anurādhapurassa samantā evaṃ puttanattuparamparāya mahābodhimhi",
  "tika-vin01t1:788_2": "patiṭṭhiteti attho. Lohapāsādaṭṭhānaṃ pūjesīti lohapāsādassa kattabbaṭṭhānaṃ pūjesi.",
  "tika-vin01t1:788_3": "“Kiñcāpi lohapāsādaṃ devānaṃpiyatissoyeva mahārājā kāressati, tathāpi tasmiṃ samaye",
  "tika-vin01t1:788_4": "abhāvato ‘anāgate’ti vutta”nti tīsupi gaṇṭhipadesu vuttaṃ. Keci pana “duṭṭhagāmaṇiabhayeneva",
  "tika-vin01t1:788_5": "kārito lohapāsādo”ti vadanti. Mūlāni panassa na tāva otarantīti iminā, mahārāja,",
  "tika-vin01t1:788_6": "imasmiṃ dīpe satthusāsanaṃ patiṭṭhitamattameva ahosi, na tāva supatiṭṭhitanti dasseti,",
  "tika-vin01t1:788_7": "assa satthusāsanassa mūlāni pana na tāva otiṇṇānīti evamettha attho veditabbo. Otarantīti",
  "tika-vin01t1:788_8": "hi atītatthe vattamānavacanaṃ. Tenevāha “kadā pana bhante mūlāni otiṇṇāni nāma bhavissantī”ti.",
  "tika-vin01t1:788_9": "Yo amacco catupaṇṇāsāya jeṭṭhakakaniṭṭhabhātukehi saddhiṃ cetiyagirimhi pabbajito,",
  "tika-vin01t1:788_10": "taṃ sandhāya vuttaṃ “mahāariṭṭho bhikkhū”ti. Meghavaṇṇābhayassa amaccassa pariveṇaṭṭhāneti",
  "tika-vin01t1:788_11": "meghavaṇṇābhayassa rañño amaccena kattabbassa pariveṇassa vatthubhūte ṭhāne. Maṇḍapappakāranti",
  "tika-vin01t1:788_12": "maṇḍapasadisaṃ. Sadisatthampi hi pakārasaddaṃ vaṇṇayanti. Sāsanassa mūlāni otarantāni",
  "tika-vin01t1:788_13": "passissāmīti iminā sāsanassa suṭṭhu patiṭṭhānākāraṃ passissāmīti dīpeti.",
  "tika-vin01t1:789_0": "Meghavirahitassa nimmalasseva ākāsassa viravitattā “ākāsaṃ mahāviravaṃ ravī”ti vuttaṃ.",
  "tika-vin01t1:789_1": "Paccekagaṇīhīti visuṃ visuṃ gaṇācariyehi. Paccekaṃ gaṇaṃ etesaṃ atthīti paccekagaṇino.",
  "tika-vin01t1:789_2": "Yathā vejjo gilānesu karuṇāya tikicchanameva purakkhatvā vigatacchandadoso jigucchanīyesu",
  "tika-vin01t1:789_3": "vaṇesu guyhaṭṭhānesu ca bhesajjalepanādinā tikicchanameva karoti, evaṃ bhagavāpi",
  "tika-vin01t1:789_4": "kilesabyādhipīḷitesu sattesu karuṇāya te satte kilesabyādhidukkhato mocetukāmo avattabbārahāni",
  "tika-vin01t1:789_5": "guyhaṭṭhānanissitānipi asappāyāni vadanto vinayapaññattiyā sattānaṃ kilesabyādhiṃ",
  "tika-vin01t1:789_6": "tikicchati. Tena vuttaṃ “satthu karuṇāguṇaparidīpaka”nti. Anusiṭṭhikarānanti anusāsanīkarānaṃ,",
  "tika-vin01t1:789_7": "ye bhagavato anusāsaniṃ sammā paṭipajjanti, tesanti attho. Kāyakammavacīkammavipphanditavinayananti",
  "tika-vin01t1:789_8": "kāyavacīdvāresu ajjhācāravasena pavattassa kilesavipphanditassa vinayanakaraṃ.",
  "tika-vin01t1:790_0": "Rājinoti upayogatthe sāmivacanaṃ, rājānamanusāsiṃsūti attho. Ālokanti ñāṇālokaṃ.",
  "tika-vin01t1:790_1": "Nibbāyiṃsu mahesayoti ettha mahāmahindatthero dvādasavassiko hutvā tambapaṇṇidīpaṃ",
  "tika-vin01t1:790_2": "sampatto, tattha dve vassāni vasitvā vinayaṃ patiṭṭhapesi. Dvāsaṭṭhivassiko hutvā",
  "tika-vin01t1:790_3": "parinibbutoti vadanti.",
  "tika-vin01t1:791_0": "Tesaṃ therānaṃ antevāsikāti tesaṃ mahāmahindattherappamukhānaṃ therānaṃ antevāsikā.",
  "tika-vin01t1:791_1": "Tissadattādayo pana mahāariṭṭhattherassa antevāsikā, tasmā tissadattakāḷasumanadīghasumanādayo",
  "tika-vin01t1:791_2": "mahāariṭṭhattherassa antevāsikā cāti yojetabbaṃ. Antevāsikānaṃ antevāsikāti ubhayathā",
  "tika-vin01t1:791_3": "vuttaantevāsikānaṃ antevāsikā. Pubbe vuttappakārāti –",
  "tika-vin01t1:792": "“Tato mahindo iṭṭiyo, uttiyo sambalo tathā;",
  "tika-vin01t1:793": "Bhaddanāmo ca paṇḍito.",
  "tika-vin01t1:794": "“Ete nāgā mahāpaññā, jambudīpā idhāgatā;",
  "tika-vin01t1:795": "Vinayaṃ te vācayiṃsu, piṭakaṃ tambapaṇṇiyā.",
  "tika-vin01t1:796": "“Nikāye pañca vācesuṃ, satta ceva pakaraṇe;",
  "tika-vin01t1:797": "Tato ariṭṭho medhāvī, tissadatto ca paṇḍito.",
  "tika-vin01t1:798": "“Visārado kāḷasumano, thero ca dīghanāmako”ti. –",
  "tika-vin01t1:799": "Evamādinā pubbe vuttappakārā ācariyaparamparā.",
  "tika-vin01t1:800": "Ācariyaparamparakathāvaṇṇanā niṭṭhitā.",
  "tika-vin01t1:801": "Vinayānisaṃsakathāvaṇṇanā",
  "tika-vin01t1:802_0": "Ettāvatā ca “kenābhata”nti imaṃ pañhaṃ vitthārato vibhajitvā idāni “kattha patiṭṭhita”nti",
  "tika-vin01t1:802_1": "imaṃ pañhaṃ vissajjento āha “kattha patiṭṭhita”ntiādi. Tattha telamivāti sīhatelamiva.",
  "tika-vin01t1:802_2": "Adhimattasatigatidhītimantesūti ettha satīti buddhavacanaṃ uggahetvā dhāraṇakasati.",
  "tika-vin01t1:802_3": "Gatīti uggaṇhanakagati. Dhītīti sanniṭṭhānaṃ katvā gaṇhanakañāṇaṃ. Gatīti vā paññāgati.",
  "tika-vin01t1:802_4": "Dhītīti buddhavacanaṃ uggaṇhanavīriyaṃ sajjhāyanavīriyaṃ dhāraṇavīriyañca. Lajjīsūti",
  "tika-vin01t1:802_5": "pāpajigucchanakalakkhaṇāya lajjāya samannāgatesu. Kukkuccakesūti aṇumattesupi vajjesu",
  "tika-vin01t1:802_6": "dosadassāvitāya kappiyākappiyaṃ nissāya kukkuccakārīsu. Sikkhākāmesūti adhisīlaaacittaadhipaññāvasena",
  "tika-vin01t1:802_7": "tisso sikkhā kāmayamānesu sampiyāyitvā sikkhantesu.",
  "tika-vin01t1:803_0": "Akattabbato nivāretvā kattabbesu patiṭṭhāpanato mātāpituṭṭhāniyoti vuttaṃ. Ācāragocarakusalatāti",
  "tika-vin01t1:803_1": "veḷudānādimicchājīvassa kāyapāgabbhiyādīnañca akaraṇena sabbaso anācāraṃ vajjetvā",
  "tika-vin01t1:803_2": "“kāyiko avītikkamo vācasiko avītikkamo”ti evaṃ vuttabhikkhusāruppaācārasampattiyā",
  "tika-vin01t1:803_3": "vesiyādiagocaraṃ vajjetvā piṇḍapātādiatthaṃ upasaṅkamituṃ yuttaṭṭhānasaṅkhātagocarena",
  "tika-vin01t1:803_4": "ca sampannattā samaṇācāresu ceva samaṇagocaresu ca kusalatā. Apica yo bhikkhu satthari",
  "tika-vin01t1:803_5": "sagāravo sappatisso sabrahmacārīsu sagāravo sappatisso hirottappasampanno sunivattho",
  "tika-vin01t1:803_6": "supāruto pāsādikena abhikkantena paṭikkantena ālokitena vilokitena samiñjitena pasāritena",
  "tika-vin01t1:803_7": "okkhittacakkhu iriyāpathasampanno indriyesu guttadvāro bhojane mattaññū jāgariyamanuyutto",
  "tika-vin01t1:803_8": "satisampajaññena samannāgato appiccho santuṭṭho āraddhavīriyo pavivitto asaṃsaṭṭho",
  "tika-vin01t1:803_9": "ābhisamācārikesu sakkaccakārī garucittīkārabahulo viharati, ayaṃ vuccati ācāro.",
  "tika-vin01t1:804_0": "Gocaro pana upanissayagocaro ārakkhagocaro upanibandhagocaroti tividho. Tattha dasakathāvatthuguṇasamannāgato",
  "tika-vin01t1:804_1": "kalyāṇamitto, yaṃ nissāya assutaṃ suṇāti, sutaṃ pariyodāpeti, kaṅkhaṃ vitarati, diṭṭhiṃ",
  "tika-vin01t1:804_2": "ujuṃ karoti, cittaṃ pasādeti, yassa vā pana anusikkhamāno saddhāya vaḍḍhati, sīlena,",
  "tika-vin01t1:804_3": "sutena, cāgena, paññāya vaḍḍhati, ayaṃ upanissayagocaro. Yo pana bhikkhu antaragharaṃ",
  "tika-vin01t1:804_4": "paviṭṭho vīthipaṭipanno okkhittacakkhu yugamattadassāvī saṃvuto gacchati, na hatthiṃ",
  "tika-vin01t1:804_5": "olokento, na assaṃ, na rathaṃ, na pattiṃ, na itthiṃ, na purisaṃ olokento, na uddhaṃ",
  "tika-vin01t1:804_6": "olokento, na adho olokento, na disāvidisampi pekkhamāno gacchati, ayaṃ ārakkhagocaro.",
  "tika-vin01t1:804_7": "Upanibandhagocaro pana cattāro satipaṭṭhānā, yattha bhikkhu attano cittaṃ upanibandhati.",
  "tika-vin01t1:804_8": "Vuttañhetaṃ bhagavatā – “ko ca, bhikkhave, bhikkhuno gocaro sako pettiko visayo,",
  "tika-vin01t1:804_9": "yadidaṃ cattāro satipaṭṭhānā”ti. Ayaṃ upanibandhagocaro. Iti iminā ca ācārena iminā",
  "tika-vin01t1:804_10": "ca gocarena samannāgatattā ācāragocarakusalatā. Evaṃ anācāraṃ agocarañca vajjetvā",
  "tika-vin01t1:804_11": "saddhāpabbajitānaṃ yathāvuttaācāragocaresu kusalabhāvo vinayadharāyattoti ayamānisaṃso",
  "tika-vin01t1:804_12": "vinayapariyattiyā dassitoti veditabbo.",
  "tika-vin01t1:805_0": "Vinayapariyattiṃ nissāyāti vinayapariyāpuṇanaṃ nissāya. Attano sīlakkhandho sugutto",
  "tika-vin01t1:805_1": "hoti surakkhitoti kathamassa attano sīlakkhandho sugutto hoti surakkhito? Āpattiñhi",
  "tika-vin01t1:805_2": "āpajjanto chahākārehi āpajjati alajjitā, aññāṇatā, kukkuccapakatatā, akappiye kappiyasaññitā,",
  "tika-vin01t1:805_3": "kappiye akappiyasaññitā, satisammosāti. Vinayadharo pana imehi chahākārehi āpattiṃ nāpajjati.",
  "tika-vin01t1:806_0": "Kathaṃ alajjitāya nāpajjati? So hi “passatha bho, ayaṃ kappiyākappiyaṃ jānantoyeva",
  "tika-vin01t1:806_1": "paṇṇattivītikkamaṃ karotī”ti imaṃ parūpavādaṃ rakkhantopi akappiyabhāvaṃ jānantoyeva",
  "tika-vin01t1:806_2": "madditvā vītikkamaṃ na karoti. Evaṃ alajjitāya nāpajjati. Sahasā āpannampi desanāgāminiṃ",
  "tika-vin01t1:806_3": "desetvā vuṭṭhānagāminiyā vuṭṭhahitvā suddhante patiṭṭhāti, tato –",
  "tika-vin01t1:807": "“Sañcicca āpattiṃ nāpajjati, āpattiṃ na parigūhati;",
  "tika-vin01t1:808": "Agatigamanañca na gacchati, ediso vuccati lajjipuggalo”ti. –",
  "tika-vin01t1:809": "Imasmiṃ lajjibhāve patiṭṭhitova hoti.",
  "tika-vin01t1:810": "Kathaṃ aññāṇatāya nāpajjati? So hi kappiyākappiyaṃ jānāti, tasmā kappiyaṃyeva karoti, akappiyaṃ na karoti. Evaṃ aññāṇatāya nāpajjati.",
  "tika-vin01t1:811_0": "Kathaṃ kukkuccapakatatāya nāpajjati? Kappiyākappiyaṃ nissāya kukkucce uppanne vatthuṃ",
  "tika-vin01t1:811_1": "oloketvā mātikaṃ padabhājanaṃ antarāpattiṃ anāpattiṃ oloketvā kappiyaṃ ce hoti, karoti,",
  "tika-vin01t1:811_2": "akappiyaṃ ce, na karoti. Uppannaṃ pana kukkuccaṃ avinicchinitvāva “vaṭṭatī”ti madditvā",
  "tika-vin01t1:811_3": "na vītikkamati. Evaṃ kukkuccapakatatāya nāpajjati.",
  "tika-vin01t1:812_0": "Kathaṃ akappiye kappiyasaññitādīhi nāpajjati? So hi kappiyākappiyaṃ jānāti, tasmā",
  "tika-vin01t1:812_1": "akappiye kappiyasaññī na hoti, kappiye akappiyasaññī na hoti, supatiṭṭhitā cassa",
  "tika-vin01t1:812_2": "sati hoti, adhiṭṭhātabbaṃ adhiṭṭheti, vikappetabbaṃ vikappeti. Iti imehi chahākārehi",
  "tika-vin01t1:812_3": "āpattiṃ nāpajjati, āpattiṃ anāpajjanto akhaṇḍasīlo hoti parisuddhasīlo. Evamassa",
  "tika-vin01t1:812_4": "attano sīlakkhandho sugutto hoti surakkhito.",
  "tika-vin01t1:813_0": "Kukkuccapakatānanti kappiyākappiyaṃ nissāya uppannena kukkuccena abhibhūtānaṃ. Kathaṃ",
  "tika-vin01t1:813_1": "pana kukkuccapakatānaṃ paṭisaraṇaṃ hoti? Tiroraṭṭhesu tirojanapadesu ca uppannakukkuccā",
  "tika-vin01t1:813_2": "bhikkhū “asukasmiṃ kira vihāre vinayadharo vasatī”ti dūratopi tassa santikaṃ āgantvā",
  "tika-vin01t1:813_3": "kukkuccaṃ pucchanti. So tehi katakammassa vatthuṃ oloketvā āpattānāpattiṃ garukalahukādibhedaṃ",
  "tika-vin01t1:813_4": "sallakkhetvā desanāgāminiṃ desāpetvā vuṭṭhānagāminiyā vuṭṭhāpetvā suddhante patiṭṭhāpeti.",
  "tika-vin01t1:813_5": "Evaṃ kukkuccapakatānaṃ paṭisaraṇaṃ hoti.",
  "tika-vin01t1:814_0": "Visārado saṅghamajjhe voharatīti vigato sārado bhayaṃ etassāti visārado, abhītoti",
  "tika-vin01t1:814_1": "attho. Avinayadharassa hi saṅghamajjhe kathentassa bhayaṃ sārajjaṃ okkamati, vinayadharassa",
  "tika-vin01t1:814_2": "taṃ na hoti. Kasmā? “Evaṃ kathentassa doso hoti, evaṃ na doso”ti ñatvā kathanato.",
  "tika-vin01t1:815_0": "Paccatthike sahadhammena suniggahitaṃ niggaṇhātīti ettha dvidhā paccatthikā nāma",
  "tika-vin01t1:815_1": "attapaccatthikā ca sāsanapaccatthikā ca. Tattha mettiyabhummajakā ca bhikkhū vaḍḍho",
  "tika-vin01t1:815_2": "ca licchavī amūlakena antimavatthunā codesuṃ, ime attapaccatthikā nāma. Ye vā panaññepi",
  "tika-vin01t1:815_3": "dussīlā pāpadhammā, sabbe te attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā",
  "tika-vin01t1:815_4": "mahāsaṅghikādayo ca abuddhasāsanaṃ “buddhasāsana”nti vatvā katapaggahā sāsanapaccatthikā",
  "tika-vin01t1:815_5": "nāma. Te sabbepi sahadhammena sahakāraṇena vacanena yathā taṃ asaddhammaṃ patiṭṭhāpetuṃ",
  "tika-vin01t1:815_6": "na sakkonti, evaṃ suniggahitaṃ katvā niggaṇhāti.",
  "tika-vin01t1:816_0": "Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.",
  "tika-vin01t1:816_1": "Tattha tipiṭakaṃ buddhavacanaṃ pariyattisaddhammo nāma. Terasa dhutaṅgaguṇā cuddasa",
  "tika-vin01t1:816_2": "khandhakavattāni dveasīti mahāvattānīti ayaṃ paṭipattisaddhammo nāma. Cattāro maggā",
  "tika-vin01t1:816_3": "ca cattāri phalāni ca, ayaṃ adhigamasaddhammo nāma. Tattha keci therā “yo vo, ānanda,",
  "tika-vin01t1:816_4": "mayā dhammo ca vinayo ca desito paññatto, so vo mamaccayena satthā”ti iminā suttena",
  "tika-vin01t1:816_5": "“sāsanassa pariyatti mūla”nti vadanti. Keci therā “ime ca, subhadda, bhikkhū sammā",
  "tika-vin01t1:816_6": "vihareyyuṃ, asuñño loko arahantehi assā”ti iminā suttena “sāsanassa paṭipatti mūla”nti",
  "tika-vin01t1:816_7": "vatvā “yāva pañca bhikkhū sammā paṭipannā saṃvijjanti, tāva sāsanaṃ ṭhitaṃ hotī”ti",
  "tika-vin01t1:816_8": "āhaṃsu. Itare pana therā “pariyattiyā antarahitāya suppaṭipannassapi dhammābhisamayo",
  "tika-vin01t1:816_9": "natthī”ti vatvā āhaṃsu. Sacepi pañca bhikkhū cattāri pārājikāni rakkhaṇakā honti,",
  "tika-vin01t1:816_10": "te saddhe kulaputte pabbājetvā paccantime janapade upasampādetvā dasavaggagaṇaṃ pūretvā",
  "tika-vin01t1:816_11": "majjhimajanapadepi upasampadaṃ karissanti. Etenupāyena vīsativaggasaṅghaṃ pūretvā",
  "tika-vin01t1:816_12": "attanopi abbhānakammaṃ katvā sāsanaṃ vuḍḍhiṃ viruḷhiṃ gamayissanti. Evamayaṃ vinayadharo",
  "tika-vin01t1:816_13": "tividhassapi saddhammassa ciraṭṭhitiyā paṭipanno hotīti. Evamayaṃ vinayadharo ime",
  "tika-vin01t1:816_14": "pañcānisaṃse paṭilabhatīti veditabbo.",
  "tika-vin01t1:817_0": "Vinayo saṃvaratthāyātiādīsu vinayoti vinayassa pariyāpuṇanaṃ, vinayoti vā vinayapaññatti",
  "tika-vin01t1:817_1": "vuttā, tasmā sakalāpi vinayapaññatti vinayapariyāpuṇanaṃ vā kāyavacīdvārasaṃvaratthāyāti",
  "tika-vin01t1:817_2": "attho, ājīvapārisuddhipariyosānassa sīlassa upanissayapaccayo hotīti vuttaṃ hoti.",
  "tika-vin01t1:817_3": "Avippaṭisāroti pāpapuññānaṃ katākatānusocanavasena pavattacittavippaṭisārābhāvo.",
  "tika-vin01t1:817_4": "Pāmojjanti dubbalā taruṇapīti. Pītīti balavapīti. Passaddhīti kāyacittadarathapaṭippassaddhi.",
  "tika-vin01t1:817_5": "Sukhanti kāyikaṃ cetasikañca sukhaṃ. Tañhi duvidhampi samādhissa upanissayapaccayo",
  "tika-vin01t1:817_6": "hoti. Samādhīti cittekaggatā. Yathābhūtañāṇadassananti sappaccayanāmarūpapariggaho.",
  "tika-vin01t1:817_7": "Nibbidāti vipassanā. Atha vā yathābhūtañāṇadassanaṃ taruṇavipassanā, udayabbayañāṇassetaṃ",
  "tika-vin01t1:817_8": "adhivacanaṃ. Cittekaggatā hi taruṇavipassanāya upanissayapaccayo hoti. Nibbidāti",
  "tika-vin01t1:817_9": "sikhāppattā vuṭṭhānagāminibalavavipassanā. Virāgoti ariyamaggo. Vimuttīti arahattaphalaṃ.",
  "tika-vin01t1:817_10": "Catubbidhopi hi ariyamaggo arahattassa upanissayapaccayo hoti. Vimuttiñāṇadassananti",
  "tika-vin01t1:817_11": "paccavekkhaṇañāṇaṃ. Anupādāparinibbānatthāyāti kañci dhammaṃ aggahetvā anavasesetvā",
  "tika-vin01t1:817_12": "parinibbānatthāya, appaccayaparinibbānatthāyāti attho. Appaccayaparinibbānassa hi",
  "tika-vin01t1:817_13": "vimuttiñāṇadassanaṃ paccayo hoti tasmiṃ anuppatte avassaṃ parinibbāyitabbato, na",
  "tika-vin01t1:817_14": "ca paccavekkhaṇañāṇe anuppanne antarā parinibbānaṃ hoti.",
  "tika-vin01t1:818_0": "Etadatthā kathāti ayaṃ vinayakathā nāma etadatthāya, anupādāparinibbānatthāyāti attho.",
  "tika-vin01t1:818_1": "Evaṃ sabbatthapi. Mantanāpi vinayamantanāeva, “evaṃ karissāma, na karissāmā”ti vinayapaṭibaddhasaṃsandanā.",
  "tika-vin01t1:818_2": "Etadatthā upanisāti upanisīdati ettha phalaṃ tappaṭibaddhavuttitāyāti upanisā vuccati",
  "tika-vin01t1:818_3": "kāraṇaṃ paccayoti. “Vinayo saṃvaratthāyā”tiādikā kāraṇaparamparā etadatthāti attho.",
  "tika-vin01t1:818_4": "Etadatthaṃ sotāvadhānanti imissā paramparapaccayakathāya sotāvadhānaṃ imaṃ kathaṃ",
  "tika-vin01t1:818_5": "sutvā yaṃ uppajjati ñāṇaṃ, tampi etadatthaṃ. Yadidaṃ anupādācittassa vimokkhoti yadidanti",
  "tika-vin01t1:818_6": "nipāto. Sabbaliṅgavibhattivacanesu tādisova tattha tattha atthato pariṇāmetabbo,",
  "tika-vin01t1:818_7": "tasmā evamettha attho veditabbo – yo ayaṃ catūhi upādānehi anupādiyitvā cittassa",
  "tika-vin01t1:818_8": "arahattaphalasaṅkhāto vimokkho, sopi etadatthāya anupādāparinibbānatthāyāti evamettha",
  "tika-vin01t1:818_9": "sambandho veditabbo. Yo ayaṃ anupādācittassa vimokkhasaṅkhāto maggo, heṭṭhā vuttaṃ",
  "tika-vin01t1:818_10": "sabbampi etadatthamevāti. Evañca sati iminā mahussāhato sādhitabbaṃ niyatappayojanaṃ",
  "tika-vin01t1:818_11": "dassitaṃ hoti. Heṭṭhā “virāgo…pe… nibbānatthāyā”ti iminā pana labbhamānānisaṃsaphalaṃ",
  "tika-vin01t1:818_12": "dassitanti veditabbaṃ. Āyogoti uggahaṇacintanādivasena punappunaṃ abhiyogo.",
  "tika-vin01t1:819": "Vinayānisaṃsakathāvaṇṇanā niṭṭhitā.",
  "tika-vin01t1:820": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:821": "Bāhiranidānavaṇṇanā samattā.",
  "tika-vin01t1:822": "Verañjakaṇḍavaṇṇanā",
  "tika-vin01t1:823_0": "1. Seyyathidanti taṃ katamaṃ, taṃ kathanti vā attho. Aniyamaniddesavacananti natthi",
  "tika-vin01t1:823_1": "etassa niyamoti aniyamo, niddisīyati attho etenāti niddeso, vuccati etenāti vacanaṃ,",
  "tika-vin01t1:823_2": "niddesoyeva vacanaṃ niddesavacanaṃ, aniyamassa niddesavacanaṃ aniyamaniddesavacanaṃ,",
  "tika-vin01t1:823_3": "paṭhamaṃ aniyamitassa samayassa niddesavacananti attho. “Yenāti avatvā tenāti vuttattā",
  "tika-vin01t1:823_4": "aniyamaṃ katvā niddiṭṭhavacanaṃ aniyamaniddesavacana”ntipi vadanti. Yaṃtaṃsaddānaṃ",
  "tika-vin01t1:823_5": "niccasambandhabhāvato āha “tassa sarūpena avuttenapī”tiādi. Tattha tassāti “tenā”ti",
  "tika-vin01t1:823_6": "etassa. Sarūpena avuttenapīti “yenā”ti evaṃ sarūpato pāḷiyaṃ avuttenapi. Atthato",
  "tika-vin01t1:823_7": "siddhenāti parabhāge sāriputtattherassa uppajjanakaparivitakkasaṅkhātaatthato siddhena.",
  "tika-vin01t1:823_8": "Parivitakke hi siddhe yena samayena parivitakko udapādīti idaṃ atthato siddhameva",
  "tika-vin01t1:823_9": "hoti. Tenevāha “aparabhāge hi vinayapaññattiyācanahetubhūto āyasmato sāriputtassa",
  "tika-vin01t1:823_10": "parivitakko siddho”tiādi. “Tenā”ti vatvā tato tadatthameva “yenā”ti atthato vuccamānattā",
  "tika-vin01t1:823_11": "“yenā”ti ayaṃ “tenā”ti etassa paṭiniddeso nāma jāto. Paṭiniddesoti ca vitthāraniddesoti attho.",
  "tika-vin01t1:824_0": "Aparabhāge hīti ettha hi-saddo hetumhi, yasmāti attho. Vinayapaññattiyācanahetubhūtoti",
  "tika-vin01t1:824_1": "“etassa bhagavā kālo, etassa sugata kālo, yaṃ bhagavā sāvakānaṃ sikkhāpadaṃ paññapeyya,",
  "tika-vin01t1:824_2": "uddiseyya pātimokkhaṃ. Yathayidaṃ brahmacariyaṃ addhaniyaṃ assa ciraṭṭhitika”nti",
  "tika-vin01t1:824_3": "evaṃ pavattassa vinayapaññattiyācanassa kāraṇabhūtoti attho. Parivitakkoti “katamesānaṃ",
  "tika-vin01t1:824_4": "kho buddhānaṃ bhagavantānaṃ brahmacariyaṃ na ciraṭṭhitikaṃ ahosi, katamesānaṃ buddhānaṃ",
  "tika-vin01t1:824_5": "bhagavantānaṃ brahmacariyaṃ ciraṭṭhitikaṃ ahosī”ti evaṃ pavatto parivitakko. Yaṃtaṃsaddānaṃ",
  "tika-vin01t1:824_6": "niccasambandhoti āha “tasmā yena samayenā”tiādi. Pubbe vā pacchā vā atthato siddhenāti",
  "tika-vin01t1:824_7": "pubbe vā pacchā vā uppannaatthato siddhena. Paṭiniddeso kattabboti etassa “yadida”nti",
  "tika-vin01t1:824_8": "iminā sambandho. “Paṭiniddeso kattabbo”ti yadidaṃ yaṃ idaṃ vidhānaṃ, ayaṃ sabbasmiṃ",
  "tika-vin01t1:824_9": "vinaye yuttīti attho. Atha vā “paṭiniddeso kattabbo”ti yadidaṃ yā ayaṃ yutti, ayaṃ",
  "tika-vin01t1:824_10": "sabbasmiṃ vinaye yuttīti attho.",
  "tika-vin01t1:825_0": "Tatridaṃ mukhamattanidassananti tassā yathāvuttayuttiyā paridīpane idaṃ mukhamattanidassanaṃ,",
  "tika-vin01t1:825_1": "upāyamattanidassananti attho. Mukhaṃ dvāraṃ upāyoti hi atthato ekaṃ. “Tena hi bhikkhave",
  "tika-vin01t1:825_2": "bhikkhūnaṃ sikkhāpadaṃ paññapessāmī”ti pāḷiṃ dassetvā tattha paṭiniddesamāha “yena",
  "tika-vin01t1:825_3": "sudinno”tiādinā. Tenāti hetuatthe karaṇavacanattā tassa paṭiniddesopi tādisoyevāti",
  "tika-vin01t1:825_4": "āha “yasmā paṭisevī”ti. Pubbe atthato siddhenāti pubbe uppannamethunadhammapaṭisevanasaṅkhātaatthato",
  "tika-vin01t1:825_5": "siddhena. Pacchā atthato siddhenāti raññā adinnaṃ dārūnaṃ ādiyanasaṅkhātapacchāuppannaatthato",
  "tika-vin01t1:825_6": "siddhena. Samayasaddoti etassa “dissatī”ti iminā sambandho.",
  "tika-vin01t1:826_0": "Samavāyeti paccayasāmaggiyaṃ, kāraṇasamavāyeti attho. Khaṇeti okāse. Assāti assa",
  "tika-vin01t1:826_1": "samayasaddassa samavāyo atthoti sambandho. Appeva nāma svepi upasaṅkameyyāma kālañca",
  "tika-vin01t1:826_2": "samayañca upādāyāti ettha kālo nāma upasaṅkamanassa yuttapayuttakālo. Samayo nāma",
  "tika-vin01t1:826_3": "tasseva paccayasāmaggī, atthato tadanurūpaṃ sarīrabalañceva tappaccayaparissayābhāvo",
  "tika-vin01t1:826_4": "ca. Upādānaṃ nāma ñāṇena tesaṃ gahaṇaṃ sallakkhaṇaṃ, tasmā kālañca samayañca paññāya",
  "tika-vin01t1:826_5": "gahetvā upadhāretvāti attho. Idaṃ vuttaṃ hoti – sace amhākaṃ sve gamanassa yuttakālo",
  "tika-vin01t1:826_6": "bhavissati, kāye balamattā ceva pharissati, gamanapaccayā ca añño aphāsuvihāro na",
  "tika-vin01t1:826_7": "bhavissati, athetaṃ kālañca gamanakāraṇasamavāyasaṅkhātaṃ samayañca upadhāretvā api",
  "tika-vin01t1:826_8": "eva nāma sve āgaccheyyāmāti.",
  "tika-vin01t1:827_0": "Khaṇoti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā,",
  "tika-vin01t1:827_1": "khaṇo eva ca samayo. Yo khaṇoti ca samayoti ca vuccati, so ekovāti hi attho. Mahāsamayoti",
  "tika-vin01t1:827_2": "mahāsamūho. Pavuddhaṃ vanaṃ pavanaṃ, tasmiṃ pavanasmiṃ, vanasaṇḍeti attho. Samayopi",
  "tika-vin01t1:827_3": "kho te bhaddāli appaṭividdho ahosīti ettha samayoti sikkhāpadapūraṇassa hetu. Bhaddālīti",
  "tika-vin01t1:827_4": "tassa bhikkhuno nāmaṃ. Idaṃ vuttaṃ hoti – bhaddāli tayā paṭivijjhitabbayuttakaṃ etaṃ",
  "tika-vin01t1:827_5": "kāraṇaṃ atthi, tampi te na paṭividdhaṃ na sallakkhitanti. Kiṃ taṃ kāraṇanti āha “bhagavā kho”tiādi.",
  "tika-vin01t1:828_0": "Uggāhamāno tiādīsu mānoti tassa paribbājakassa pakatināmaṃ, kiñci kiñci pana uggahetuṃ",
  "tika-vin01t1:828_1": "samatthatāya “uggāhamāno”ti naṃ sañjānanti, tasmā “uggāhamāno”ti vuccati. Samaṇamuṇḍikāya",
  "tika-vin01t1:828_2": "putto samaṇamuṇḍikāputto. So kira devadattassa upaṭṭhāko. Samayaṃ diṭṭhiṃ pavadanti",
  "tika-vin01t1:828_3": "etthāti samayappavādako, tasmiṃ samayappavādake, diṭṭhippavādaketi attho. Tasmiṃ",
  "tika-vin01t1:828_4": "kira ṭhāne caṅkītārukkhapokkharasātipabhutayo brāhmaṇā nigaṇṭhācelakaparibbājakādayo",
  "tika-vin01t1:828_5": "ca paribbājakā sannipatitvā attano attano samayaṃ diṭṭhiṃ pavadanti kathenti dīpenti,",
  "tika-vin01t1:828_6": "tasmā so ārāmo “samayappavādako”ti vuccati, sveva tindukācīrasaṅkhātāya timbarurukkhapantiyā",
  "tika-vin01t1:828_7": "parikkhittattā “tindukācīra”nti vuccati. Ekā sālā etthāti ekasālako. Yasmā panettha",
  "tika-vin01t1:828_8": "paṭhamaṃ ekā sālā katā ahosi, pacchā mahāpuññaṃ poṭṭhapādaparibbājakaṃ nissāya bahū",
  "tika-vin01t1:828_9": "sālā katā, tasmā tameva ekaṃ sālamupādāya laddhanāmavasena “ekasālako”ti vuccati.",
  "tika-vin01t1:828_10": "Mallikāya pana pasenadirañño deviyā uyyānabhūto so pupphaphalasañchanno ārāmoti katvā",
  "tika-vin01t1:828_11": "“mallikāya ārāmo”ti saṅkhyaṃ gato. Tasmiṃ samayappavādake tindukācīre ekasālake mallikāya",
  "tika-vin01t1:828_12": "ārāme. Paṭivasatīti tasmiṃ vāsaphāsutāya vasati.",
  "tika-vin01t1:829_0": "Diṭṭhe dhammeti paccakkhe attabhāve. Atthoti vuḍḍhi. Samparāyikoti kammakilesavasena",
  "tika-vin01t1:829_1": "samparetabbato sampāpuṇitabbato samparāyo, paraloko. Tattha niyutto samparāyiko,",
  "tika-vin01t1:829_2": "paralokattho. Atthābhisamayāti yathāvuttaubhayatthasaṅkhātahitapaṭilābhā. Samparāyikopi",
  "tika-vin01t1:829_3": "hi attho kāraṇassa nipphannattā paṭiladdho nāma hotīti tamatthadvayaṃ ekato katvā",
  "tika-vin01t1:829_4": "“atthābhisamayā”ti vuttaṃ. Dhiyā paññāya rāti gaṇhātīti dhīro. Atha vā dhī paññā",
  "tika-vin01t1:829_5": "etassa atthīti dhīro.",
  "tika-vin01t1:830_0": "Sammā mānābhisamayāti mānassa sammā pahānena. Sammāti iminā mānassa aggamaggañāṇena",
  "tika-vin01t1:830_1": "samucchedappahānaṃ vuttaṃ. Dukkhassa pīḷanaṭṭhotiādīsu dukkhasaccassa pīḷanaṃ taṃsamaṅgino",
  "tika-vin01t1:830_2": "hiṃsanaṃ avipphārikatākaraṇaṃ, pīḷanameva attho pīḷanaṭṭho, tthakārassa ṭṭhakāraṃ",
  "tika-vin01t1:830_3": "katvā vuttaṃ. Evaṃ sesesupi. Samecca paccayehi katabhāvo saṅkhataṭṭho. Santāpo dukkhadukkhatādivasena",
  "tika-vin01t1:830_4": "santāpanaṃ paridahanaṃ. Vipariṇāmo jarāya maraṇena cāti dvidhā vipariṇāmetabbatā.",
  "tika-vin01t1:830_5": "Abhisametabbo paṭivijjhitabboti abhisamayo, abhisamayova attho abhisamayaṭṭho, pīḷanādīni.",
  "tika-vin01t1:830_6": "Tāni hi abhisametabbabhāvena ekībhāvaṃ upanetvā “abhisamayaṭṭho”ti vuttāni, abhisamayassa",
  "tika-vin01t1:830_7": "vā paṭivedhassa visayabhūto attho abhisamayaṭṭhoti tāneva pīḷanādīni abhisamayassa",
  "tika-vin01t1:830_8": "visayabhāvūpagamanasāmaññato ekattena vuttāni.",
  "tika-vin01t1:831_0": "Ettha ca upasaggānaṃ jotakamattattā tassa tassa atthassa vācako samayasaddo evāti",
  "tika-vin01t1:831_1": "samayasaddassa atthuddhārepi saupasaggo abhisamayasaddo vutto. Tattha sahakārīkāraṇasannijjhaṃ",
  "tika-vin01t1:831_2": "sameti samavetīti samayo, samavāyo. Sameti samāgacchati maggabrahmacariyaṃ ettha",
  "tika-vin01t1:831_3": "tadādhārapuggalehīti samayo, khaṇo. Samenti ettha, etena vā saṃgacchanti dhammā sahajātadhammehi",
  "tika-vin01t1:831_4": "uppādādīhi vāti samayo, kālo. Dhammappavattimattatāya atthato abhūtopi hi kālo dhammappavattiyā",
  "tika-vin01t1:831_5": "adhikaraṇaṃ kāraṇaṃ viya ca parikappanāmattasiddhena rūpena voharīyati. Samaṃ, saha",
  "tika-vin01t1:831_6": "vā avayavānaṃ ayanaṃ pavatti avaṭṭhānanti samayo, samūho yathā “samudāyo”ti. Avayavena",
  "tika-vin01t1:831_7": "sahāvaṭṭhānameva hi samūho. Paccayantarasamāgame eti phalaṃ etasmā uppajjati pavattati",
  "tika-vin01t1:831_8": "cāti samayo, hetu yathā “samudayo”ti. Sameti saṃyojanabhāvato sambandho eti attano",
  "tika-vin01t1:831_9": "visaye pavattati, daḷhaggahaṇabhāvato vā taṃsaṃyuttā ayanti pavattanti sattā yathābhinivesaṃ",
  "tika-vin01t1:831_10": "etenāti samayo, diṭṭhi. Diṭṭhisaṃyojanena hi sattā ativiya bajjhanti. Samiti saṅgati",
  "tika-vin01t1:831_11": "samodhānanti samayo, paṭilābho. Samassa nirodhassa yānaṃ, sammā vā yānaṃ apagamo",
  "tika-vin01t1:831_12": "appavattīti samayo, pahānaṃ. Ñāṇena abhimukhaṃ sammā etabbo adhigantabboti abhisamayo,",
  "tika-vin01t1:831_13": "dhammānaṃ aviparīto sabhāvo. Abhimukhabhāvena sammā eti gacchati bujjhatīti abhisamayo,",
  "tika-vin01t1:831_14": "dhammānaṃ yathābhūtasabhāvāvabodho. Evaṃ tasmiṃ tasmiṃ atthe samayasaddassa pavatti veditabbā.",
  "tika-vin01t1:832_0": "Nanu ca atthamattaṃ paṭicca saddā abhinivisanti, na ekena saddena aneke atthā abhidhīyantīti?",
  "tika-vin01t1:832_1": "Saccametaṃ saddavisese apekkhite. Saddavisese hi apekkhiyamāne ekena saddena anekatthābhidhānaṃ",
  "tika-vin01t1:832_2": "na sambhavati. Na hi yo kālattho samayasaddo, soyeva samūhādiatthaṃ vadati. Ettha",
  "tika-vin01t1:832_3": "pana tesaṃ tesaṃ atthānaṃ samayasaddavacanīyatāsāmaññamupādāya anekatthatā samayasaddassa",
  "tika-vin01t1:832_4": "vuttā. Evaṃ sabbattha atthuddhāre adhippāyo veditabbo. Idha panassa kālo atthoti",
  "tika-vin01t1:832_5": "assa samayasaddassa idha kālo attho samavāyādīnaṃ atthānaṃ idha asambhavato desadesakādīnaṃ",
  "tika-vin01t1:832_6": "viya nidānabhāvena kālassa apadisitabbato ca.",
  "tika-vin01t1:833_0": "Upayogavacanena bhummavacanena ca niddesamakatvā idha karaṇavacanena niddese payojanaṃ",
  "tika-vin01t1:833_1": "niddhāretukāmo parammukhena codanaṃ samuṭṭhāpeti “etthāhā”tiādi. Ettha “tena samayenā”ti",
  "tika-vin01t1:833_2": "imasmiṃ ṭhāne vitaṇḍavādī āhāti attho. Athāti codanāya kattukāmataṃ dīpeti, nanūti",
  "tika-vin01t1:833_3": "iminā samānattho. Kasmā karaṇavacanena niddeso katoti sambandho. Bhummavacanena niddeso",
  "tika-vin01t1:833_4": "katoti yojetabbaṃ. Etthāpi “yathā”ti idaṃ ānetvā sambandhitabbaṃ. Tatthāti tesu suttābhidhammesu.",
  "tika-vin01t1:833_5": "Tathāti upayogabhummavacanehi. Idhāti imasmiṃ vinaye. Aññathāti karaṇavacanena. Accantamevāti",
  "tika-vin01t1:833_6": "ārambhato paṭṭhāya yāva desanāniṭṭhānaṃ, tāva accantameva, nirantaramevāti attho.",
  "tika-vin01t1:833_7": "Karuṇāvihārenāti parahitapaṭipattisaṅkhātena karuṇāvihārena. Tathā hi karuṇānidānattā",
  "tika-vin01t1:833_8": "desanāya idha parahitapaṭipatti “karuṇāvihāro”ti vuttā, na pana karuṇāsamaāpattivihāro.",
  "tika-vin01t1:833_9": "Na hi desanākāle desetabbadhammavisayassa desanāñāṇassa sattavisayāya mahākaruṇāya",
  "tika-vin01t1:833_10": "sahuppatti sambhavati bhinnavisayattā, tasmā karuṇāvasena pavatto parahitapaapattisaṅkhāto",
  "tika-vin01t1:833_11": "vihāro idha karuṇāvihāroti veditabbo. Tadatthajotanatthanti accantasaṃyogatthadīpanatthaṃ",
  "tika-vin01t1:833_12": "upayoganiddeso kato yathā “māsaṃ ajjhetī”ti.",
  "tika-vin01t1:834_0": "Adhikaraṇatthoti ādhārattho. Bhāvo nāma kiriyā, kiriyāya kiriyantaralakkhaṇaṃ bhāvenabhāvalakkhaṇaṃ,",
  "tika-vin01t1:834_1": "soyevattho bhāvenabhāvalakkhaṇattho. Kathaṃ pana abhidhamme yathāvuttaatthadvayasambhavoti",
  "tika-vin01t1:834_2": "āha “adhikaraṇañhī”tiādi. Tattha kālasaṅkhāto attho kālattho, samūhasaṅkhāto attho",
  "tika-vin01t1:834_3": "samūhattho. Atha vā kālasaddassa attho kālattho, samūhasaddassa attho samūhattho.",
  "tika-vin01t1:834_4": "Ko so? Samayo. Idaṃ vuttaṃ hoti – kālattho samūhattho ca samayo tattha abhidhamme",
  "tika-vin01t1:834_5": "vuttānaṃ phassādidhammānaṃ adhikaraṇaṃ ādhāroti yasmiṃ kāle dhammapuñje vā kāmāvacaraṃ",
  "tika-vin01t1:834_6": "kusalaṃ cittaṃ uppannaṃ hoti, tasmiṃyeva kāle puñje ca phassādayopi hontīti ayañhi tattha attho.",
  "tika-vin01t1:835_0": "Nanu cāyaṃ upādāya paññatto kālo samūho ca vohāramattako, so kathaṃ ādhāro tattha",
  "tika-vin01t1:835_1": "vuttadhammānanti? Nāyaṃ doso. Yathā hi kālo sabhāvadhammaparicchinno sayaṃ paramatthato",
  "tika-vin01t1:835_2": "avijjamānopi ādhārabhāvena paññatto taṅkhaṇappavattānaṃ tato pubbe parato ca abhāvato",
  "tika-vin01t1:835_3": "“pubbaṇhe jāto sāyanhe gacchatī”tiādīsu, samūho ca avayavavinimutto avijjamānopi",
  "tika-vin01t1:835_4": "kappanāmattasiddho avayavānaṃ ādhārabhāvena paññapīyati “rukkhe sākhā, yavarāsimhi",
  "tika-vin01t1:835_5": "sambhūto”tiādīsu, evamidhāpīti daṭṭhabbaṃ.",
  "tika-vin01t1:836_0": "Abhidhamme ādhāratthasambhavaṃ dassetvā idāni bhāvenabhāvalakkhaṇatthasambhavaṃ dassento",
  "tika-vin01t1:836_1": "āha “khaṇasamavāyahetusaṅkhātassā”tiādi. Tattha khaṇo nāma aṭṭhakkhaṇavinimutto navamo",
  "tika-vin01t1:836_2": "buddhuppādasaṅkhāto khaṇo, yāni vā panetāni “cattārimāni, bhikkhave, cakkāni yehi",
  "tika-vin01t1:836_3": "samannāgatānaṃ devamanussānaṃ catucakkaṃ pavattatī”ti ettha patirūpadesavāso, sappurisūpanissayo,",
  "tika-vin01t1:836_4": "attasammāpaṇidhi, pubbe ca katapuññatāti cattāri cakkāni vuttāni, tāni ekajjhaṃ katvā",
  "tika-vin01t1:836_5": "okāsaṭṭhena khaṇoti veditabbo. Tāni hi kusaluppattiyā okāsabhūtāni. Samavāyo nāma",
  "tika-vin01t1:836_6": "“cakkhuñca paṭicca rūpe ca uppajjati cakkhuviññāṇa”nti evamādinā niddiṭṭhā cakkhuviññāṇādisaṅkhātasādhāraṇaphalanipphādakattena",
  "tika-vin01t1:836_7": "saṇṭhitā cakkhurūpādipaccayasāmaggī. Cakkhurūpādīnañhi cakkhuviññāṇādisādhāraṇaphalaṃ.",
  "tika-vin01t1:836_8": "Hetūti janakahetu. Yathāvuttakhaṇasaṅkhaātassa samavāyasaṅkhātassa hetusaṅkhātassa",
  "tika-vin01t1:836_9": "ca samayassa bhāvena sattāya tesaṃ phassādidhammānaṃ bhāvo sattā lakkhīyati viññāyatīti",
  "tika-vin01t1:836_10": "attho. Idaṃ vuttaṃ hoti – yathā “gāvīsu duyhamānāsu gato, duddhāsu āgato”ti dohanakiriyāya",
  "tika-vin01t1:836_11": "gamanakiriyā lakkhīyati, evamidhāpi “yasmiṃ samaye, tasmiṃ samaye”ti ca vutte “satī”ti",
  "tika-vin01t1:836_12": "ayamattho viññāyamāno eva hoti aññakiriyāya sambandhābhāve padatthassa sattāvirahābhāvatoti",
  "tika-vin01t1:836_13": "samayassa sattākiriyāya cittassa uppādakiriyā phassādibhavanakiriyā ca lakkhīyatīti.",
  "tika-vin01t1:836_14": "Ayañhi tattha attho yasmiṃ yathāvutte khaṇe paccayasamavāye hetumhi ca sati kāmāvacaraṃ",
  "tika-vin01t1:836_15": "kusalaṃ cittaṃ uppannaṃ hoti, tasmiṃyeva khaṇe paccayasamavāye hetumhi ca sati phassādayopi",
  "tika-vin01t1:836_16": "hontīti. Tadatthajotanatthanti adhikaraṇatthassa bhāvenabhāvalakkhaṇatthassa ca dīpanatthaṃ.",
  "tika-vin01t1:837_0": "Idha panāti imasmiṃ vinaye. Hetuattho karaṇattho ca sambhavatīti “annena vasati,",
  "tika-vin01t1:837_1": "vijjāya vasatī”tiādīsu viya hetuattho “pharasunā chindati, kudālena khaṇatī”tiādīsu",
  "tika-vin01t1:837_2": "viya karaṇattho ca sambhavati. Kathaṃ sambhavatīti āha “yo hi so”tiādi. Tena samayena",
  "tika-vin01t1:837_3": "hetubhūtena karaṇabhūtenāti ettha pana taṃtaṃvatthuvītikkamova sikkhāpadapaññattiyā",
  "tika-vin01t1:837_4": "hetu ceva karaṇañca. Tathā hi yadā bhagavā sikkhāpadapaññattiyā paṭhamameva tesaṃ",
  "tika-vin01t1:837_5": "tesaṃ tattha tattha taṃtaṃsikkhāpadapaññattihetubhūtaṃ vītikkamaṃ apekkhamāno viharati,",
  "tika-vin01t1:837_6": "tadā taṃ taṃ vītikkamaṃ apekkhitvā tadatthaṃ vasatīti siddho vatthuvītikkamassa hetubhāvo",
  "tika-vin01t1:837_7": "“annena vasati, annaṃ apekkhitvā tadatthāya vasatī”tiādīsu viya. Sikkhāpadapaññattikāle",
  "tika-vin01t1:837_8": "pana teneva pubbasiddhena vītikkamena sikkhāpadaṃ paññapetīti sikkhāpadapaññattiyā",
  "tika-vin01t1:837_9": "sādhakatamattā karaṇabhāvopi vītikkamasseva siddho “asinā chindatī”tiādīsu viya.",
  "tika-vin01t1:837_10": "Vītikkamaṃ pana apekkhamāno teneva saddhiṃ tannissayakālampi apekkhitvā viharatīti",
  "tika-vin01t1:837_11": "kālassapi idha hetubhāvo vutto, sikkhāpadaṃ paññapento ca taṃ taṃ vītikkamakālaṃ",
  "tika-vin01t1:837_12": "anatikkamitvā teneva kālena sikkhāpadaṃ paññapetīti vītikkamanissayassa kālassapi",
  "tika-vin01t1:837_13": "karaṇabhāvo vutto, tasmā iminā pariyāyena kālassapi hetubhāvo karaṇabhāvo ca labbhatīti",
  "tika-vin01t1:837_14": "vuttaṃ “tena samayena hetubhūtena karaṇabhūtenā”ti. Nippariyāyato pana vītikkamoyeva",
  "tika-vin01t1:837_15": "hetubhūto karaṇabhūto ca. So hi vītikkamakkhaṇe hetu hutvā pacchā sikkhāpadapaññāpane karaṇampi hotīti.",
  "tika-vin01t1:838_0": "Sikkhāpadāni paññāpayantoti vītikkamaṃ pucchitvā bhikkhusaṅghaṃ sannipātāpetvā otiṇṇavatthukaṃ",
  "tika-vin01t1:838_1": "puggalaṃ paṭipucchitvā vigarahitvā ca taṃ taṃ vatthuṃ otiṇṇakālaṃ anatikkamitvā teneva",
  "tika-vin01t1:838_2": "kālena karaṇabhūtena sikkhāpadāni paññāpayanto. Sikkhāpadapaññattihetuñca apekkhamānoti",
  "tika-vin01t1:838_3": "tatiyapārājikādīsu viya sikkhāpadapaññattiyā hetubhūtaṃ taṃ taṃ vatthuṃ vītikkamasamayaṃ",
  "tika-vin01t1:838_4": "apekkhamāno tena samayena hetubhūtena bhagavā tattha tattha vihāsīti attho. “Sikkhāpadāni",
  "tika-vin01t1:838_5": "paññāpayanto sikkhāpadapaññattihetuñca apekkhamāno”ti vacanato “tena samayena karaṇabhūtena",
  "tika-vin01t1:838_6": "hetubhūtenā”ti evaṃ vattabbepi paṭhamaṃ “hetubhūtenā”ti vacanaṃ idha hetuatthassa",
  "tika-vin01t1:838_7": "adhippetattā vuttaṃ. Bhagavā hi verañjāyaṃ viharanto therassa sikkhāpadapaññattiyācanahetubhūtaṃ",
  "tika-vin01t1:838_8": "parivitakkasamayaṃ apekkhamāno tena samayena hetubhūtena vihāsīti tīsupi gaṇṭhipadesu",
  "tika-vin01t1:838_9": "vuttaṃ. Kiṃ panettha yutticintāya, ācariyassa idha kamavacanicchā natthīti evametaṃ",
  "tika-vin01t1:838_10": "gahetabbaṃ. Teneva dīghanikāyaṭṭhakathāyampi “tena samayena hetubhūtena karaṇabhūtenā”tiādinā",
  "tika-vin01t1:838_11": "ayameva anukkamo vutto. Na hi tattha paṭhamaṃ “hetubhūtenā”ti vacanaṃ idha “tena",
  "tika-vin01t1:838_12": "samayena verañjāyaṃ viharatī”ti ettha hetuatthassa adhippetabhāvadīpanatthaṃ vuttaṃ.",
  "tika-vin01t1:838_13": "“Sikkhāpadāni paññāpayanto hetubhūtena karaṇabhūtena samayena vihāsi, sikkhāpadapaññattihetuñca",
  "tika-vin01t1:838_14": "apekkhamāno hetubhūtena samayena vihāsīti evamettha sambandho kātabbo”tipi vadanti.",
  "tika-vin01t1:838_15": "Tadatthajotanatthanti hetuatthassa karaṇatthassa vā dīpanatthaṃ. Idhāti imasmiṃ vinaye.",
  "tika-vin01t1:838_16": "Hoti cetthāti ettha imasmiṃ padese yathāvuttatthasaṅgahavasena ayaṃ gāthā hoti. Aññatrāti suttābhidhammesu.",
  "tika-vin01t1:839_0": "Porāṇāti aṭṭhakathācariyā. Abhilāpamattabhedoti vacanamattena viseso. Tena suttavinayesu",
  "tika-vin01t1:839_1": "vibhattivipariṇāmo katoti dasseti. Parato atthaṃ vaṇṇayissāmāti parato “itipi so",
  "tika-vin01t1:839_2": "bhagavā”tiādinā āgataṭṭhāne vaṇṇayissāma. Verañjāyanti ettha “balikaraggahaṇena janassa",
  "tika-vin01t1:839_3": "pīḷābhāvato niddosattā vigato rajo assāti verañjā, serivāṇijajātake devadattassa",
  "tika-vin01t1:839_4": "veruppannapadese katattā veraṃ ettha jātanti verañjā, paviṭṭhapaviṭṭhe naṭasamajjādīhi",
  "tika-vin01t1:839_5": "khādanīyabhojanīyālaṅkārādīhi ca vividhehi upakaraṇehi rañjanato vividhehi rañjayatīti",
  "tika-vin01t1:839_6": "verañjā, paṭipakkhe abhibhavitvā katabhāvato veraṃ abhibhavitvā jātāti verañjā, verañjassa",
  "tika-vin01t1:839_7": "nāma isino assamaṭṭhāne katattā verañjā”ti evamādinā keci vaṇṇayanti. Kiṃ iminā,",
  "tika-vin01t1:839_8": "nāmamattametaṃ tassa nagarassāti dassento āha “verañjāti aññatarassa nagarassetaṃ",
  "tika-vin01t1:839_9": "adhivacana”nti. Samīpatthe bhummavacananti “gaṅgāyaṃ gāvo caranti, kūpe gaggakula”ntiādīsu",
  "tika-vin01t1:839_10": "viya. Avisesenāti “pātimokkhasaṃvarasaṃvuto viharati. Paṭhamaṃ jhānaṃ upasampajja",
  "tika-vin01t1:839_11": "viharati. Mettāsahagatena cetasā ekaṃ disaṃ pharitvā viharati. Sabbanimittānaṃ amanasikārā",
  "tika-vin01t1:839_12": "animittaṃ cetosamādhiṃ samāpajjitvā viharatī”tiādīsu viya saddantarasannidhānasiddhena",
  "tika-vin01t1:839_13": "visesaparāmasanena vinā. Atha vā avisesenāti na visesena, vihārabhāvasāmaññenāti attho.",
  "tika-vin01t1:840_0": "Iriyāpatha…pe… vihāresūti iriyāpathavihāro dibbavihāro brahmavihāro ariyavihāroti",
  "tika-vin01t1:840_1": "etesu catūsu vihāresu. Tattha iriyanaṃ pavattanaṃ iriyā, kāyappayogo kāyikakiriyā.",
  "tika-vin01t1:840_2": "Tassā pavattanupāyabhāvato iriyāya pathoti iriyāpatho, ṭhānanisajjādi. Na hi ṭhānanisajjādīhi",
  "tika-vin01t1:840_3": "avatthāhi vinā kañci kāyikakiriyaṃ pavattetuṃ sakkā. Ṭhānasamaṅgī vā hi kāyena kiñci",
  "tika-vin01t1:840_4": "kareyya gamanādīsu aññatarasamaṅgī vāti. Viharaṇaṃ, viharati etenāti vā vihāro, iriyāpathova",
  "tika-vin01t1:840_5": "vihāro iriyāpathavihāro, so ca atthato ṭhānanisajjādiākārappavatto catusantatirūpappabandhova.",
  "tika-vin01t1:840_6": "Divi bhavo dibbo, tattha bahulappavattiyā brahmapārisajjādidevalokabhavoti attho.",
  "tika-vin01t1:840_7": "Tattha yo dibbānubhāvo tadatthāya saṃvattatīti vā dibbo, abhiññābhinīhāravasena mahāgatikattā",
  "tika-vin01t1:840_8": "vā dibbo, dibbo ca so vihāro cāti dibbavihāro, dibbabhāvāvaho vā vihāro dibbavihāro,",
  "tika-vin01t1:840_9": "mahaggatajjhānāni. Āruppasamāpattiyopi hi ettheva saṅgahaṃ gacchanti. Nettiyaṃ pana",
  "tika-vin01t1:840_10": "“catasso āruppasamāpattiyo āneñjavihāro”ti vuttaṃ, taṃ mettājhānādīnaṃ brahmavihāratā",
  "tika-vin01t1:840_11": "viya tāsaṃ bhāvanāvisesabhāvaṃ sandhāya vuttaṃ. Aṭṭhakathāsu pana dibbabhāvāvahasāmaññato",
  "tika-vin01t1:840_12": "tāpi “dibbavihārā”tveva vuttā. Brahmānaṃ vihārā brahmavihārā, brahmāno vā vihārā",
  "tika-vin01t1:840_13": "brahmavihārā, hitūpasaṃharādivasena pavattiyā brahmabhūtā seṭṭhabhūtā vihārāti attho,",
  "tika-vin01t1:840_14": "mettājhānādikā catasso appamaññāyo. Ariyā uttamā vihārāti ariyavihārā, anaññasādhāraṇattā",
  "tika-vin01t1:840_15": "ariyānaṃ vā vihārā ariyavihārā, catasso phalasamāpattiyo. Visesato pana rūpāvacaracatutthajjhānaṃ",
  "tika-vin01t1:840_16": "catasso appamaññāyo catutthajjhānikaphalasamāpatti ca bhagavato dibbabrahmaariyavihārā.",
  "tika-vin01t1:841_0": "Aññataravihārasamaṅgīparidīpananti yathāvuttavihāresu aññataravihārasamaṅgībhāvaparidīpanaṃ.",
  "tika-vin01t1:841_1": "Bhagavā hi lobhadosamohussannakāle loke tassa sakāya paṭipattiyā vinayanatthaṃ dibbabrahmaaayavihāre",
  "tika-vin01t1:841_2": "upasampajja viharati. Tathā hi yadā sattā kāmesu vippaṭipajjanti, tadā kira bhagavā",
  "tika-vin01t1:841_3": "dibbena vihārena viharati tesaṃ alobhakusalamūluppādanatthaṃ “appeva nāma imaṃ paṭipattiṃ",
  "tika-vin01t1:841_4": "disvā ettha ruciṃ uppādentā kāmesu virajjeyyu”nti. Yadā pana issariyatthaṃ sattesu",
  "tika-vin01t1:841_5": "vippaṭipajjanti, tadā pana brahmavihārena viharati tesaṃ adosakusalamūluppādanatthaṃ",
  "tika-vin01t1:841_6": "“appeva nāma imaṃ paṭipattiṃ disvā ettha ruciṃ uppādetvā adosena dosaṃ vūpasameyyu”nti.",
  "tika-vin01t1:841_7": "Yadā pana pabbajitā dhammādhikaraṇaṃ vivadanti, tadā ariyavihārena viharati tesaṃ",
  "tika-vin01t1:841_8": "amohakusalamūluppādanatthaṃ “appeva nāma imaṃ paṭipattiṃ disvā tattha ruciṃ uppādetvā",
  "tika-vin01t1:841_9": "amohena mohaṃ vūpasameyyu”nti. Evañca katvā imehi dibbabrahmaariyavihārehi sattānaṃ",
  "tika-vin01t1:841_10": "vividhaṃ hitasukhaṃ harati upaharati upaneti janeti uppādetīti “viharatī”ti vuccati.",
  "tika-vin01t1:842_0": "Iriyāpathavihārena pana na kadāci na viharati taṃ vinā attabhāvapariharaṇābhāvato,",
  "tika-vin01t1:842_1": "tatoyeva ca dibbavihārādīnampi sādhāraṇo iriyāpathavihāroti āha “idha panā”tiādi.",
  "tika-vin01t1:842_2": "Iriyāpathasamāyogaparidīpananti itaravihārasamāyogaparidīpanassa visesavacanassa",
  "tika-vin01t1:842_3": "abhāvato iriyāpathasamāyogaparidīpanassa ca atthasiddhattā vuttaṃ. Asmiṃ pana pakkhe",
  "tika-vin01t1:842_4": "viharatīti ettha vi-saddo vicchedatthajotano, haratīti neti pavattetīti attho, vicchinditvā",
  "tika-vin01t1:842_5": "haratīti vuttaṃ hoti. Tattha kassa kena vicchindanaṃ, kathaṃ kassa pavattananti antolīnacodanaṃ",
  "tika-vin01t1:842_6": "sandhāyāha “so hī”tiādi. Soti bhagavā. Yadipi bhagavā ekenapi iriyāpathena cirataraṃ",
  "tika-vin01t1:842_7": "kālaṃ attabhāvaṃ pavattetuṃ sakkoti, tathāpi upādinnakasarīrassa nāma ayaṃ sabhāvoti",
  "tika-vin01t1:842_8": "dassetuṃ “ekaṃ iriyāpathabādhana”ntiādi vuttaṃ. Aparipatantanti apatantaṃ. Yasmā",
  "tika-vin01t1:842_9": "pana bhagavā yattha katthaci vasanto vineyyānaṃ dhammaṃ desento nānāsamāpattīhi ca",
  "tika-vin01t1:842_10": "kālaṃ vītināmento vasatīti sattānaṃ attano ca vividhaṃ hitasukhaṃ harati upaneti,",
  "tika-vin01t1:842_11": "tasmā vividhaṃ haratīti viharatīti evampettha attho veditabbo.",
  "tika-vin01t1:843_0": "Naḷerupucimandamūleti ettha vaṇṇayanti – naḷerūti tasmiṃ rukkhe adhivatthayakkhassetaṃ",
  "tika-vin01t1:843_1": "adhivacanaṃ, tasmā tena adhivattho pucimando “naḷerussa pucimando naḷerupucimando”ti",
  "tika-vin01t1:843_2": "vuccati. Atha vā naḷe ruhattā jātattā naḷeru. Susiramettha naḷasaddena vuccati, tasmā",
  "tika-vin01t1:843_3": "rukkhasusire jātattā naḷeru ca so pucimando cāti naḷerupucimandoti vuccati. Naḷavane",
  "tika-vin01t1:843_4": "ruhattā jātattā vā naḷeru. Naḷavane kira so pucimandarukkho jāto. Urunaḷo pucimando",
  "tika-vin01t1:843_5": "naḷerupucimando. Urusaddo cettha mahantapariyāyo, naḷasaddo susirapariyāyo, tasmā",
  "tika-vin01t1:843_6": "mahantena susirena samannāgato pucimando naḷerupucimandoti vuccatīti. Ācariyo pana",
  "tika-vin01t1:843_7": "kimettha bahubhāsitenāti ekamevatthaṃ dassento “naḷeru nāma yakkho”tiādimāha.",
  "tika-vin01t1:844_0": "Mūla-saddo ettha samīpavacano adhippeto, na mūlamūlādīsu vattamānoti dassento āha",
  "tika-vin01t1:844_1": "“mūlanti samīpa”ntiādi. Nippariyāyena sākhādimato saṅghātassa suppatiṭṭhitabhāvasādhane",
  "tika-vin01t1:844_2": "avayavavisese pavattamāno mūlasaddo yasmā taṃsadisesu tannissaye padese ca ruḷhīvasena",
  "tika-vin01t1:844_3": "pariyāyato pavattati, tasmā “mūlāni uddhareyyā”ti ettha nippariyāyato mūlaṃ adhippetanti",
  "tika-vin01t1:844_4": "ekena mūlasaddena visesetvā āha “mūlamūle dissatī”ti yathā “dukkhadukkhaṃ, rūparūpa”nti",
  "tika-vin01t1:844_5": "ca. Asādhāraṇahetumhīti asādhāraṇakāraṇe. Lobho hi lobhasahagataakusalacittuppādasseva",
  "tika-vin01t1:844_6": "hetuttā asādhāraṇo, tasmā lobhasahagatacittuppādānameva āveṇike nesaṃ suppatiṭṭhitabhāvasādhanato",
  "tika-vin01t1:844_7": "mūlaṭṭhena upakārake paccayadhammaviseseti attho. Atha vā yathā alobhādayo kusalābyākatasādhāraṇā,",
  "tika-vin01t1:844_8": "lobhādayo pana tathā na honti akusalasseva sādhāraṇattāti asādhāraṇakāraṇaṃ. Atha",
  "tika-vin01t1:844_9": "vā ādīsūti ettha ādi-saddena alobhādīnampi kusalābyākatamūlānaṃ saṅgaho daṭṭhabbo.",
  "tika-vin01t1:844_10": "Tesupi hi alobhādikusalamūlaṃ akusalābyākatehi asādhāraṇattā asādhāraṇakāraṇaṃ, tathā",
  "tika-vin01t1:844_11": "alobhādiabyākatamūlampi itaradvayehi asādhāraṇattāti. Nivāteti vātarahite padese,",
  "tika-vin01t1:844_12": "vātassa abhāve vā. Patantīti nipatanti, ayameva vā pāṭho. Ramaṇīyoti manuñño. Pāsādikoti",
  "tika-vin01t1:844_13": "pasādāvaho, pasādajanakoti attho. Ādhipaccaṃ kurumāno viyāti sambandho.",
  "tika-vin01t1:845_0": "Tatthāti “tena samayena buddho bhagavā verañjāyaṃ viharati naḷerupucimandamūle”ti",
  "tika-vin01t1:845_1": "yaṃ vuttaṃ, tattha. Siyāti kassaci evaṃ parivitakko siyā, vakkhamānākārena kadāci",
  "tika-vin01t1:845_2": "codeyya vāti attho. Yadi tāva bhagavātiādīsu codakassāyamadhippāyo – “pāṭaliputte",
  "tika-vin01t1:845_3": "pāsāde vasatī”tiādīsu viya adhikaraṇādhikaraṇaṃ yadi bhaveyya, tadā “verañjāyaṃ viharati",
  "tika-vin01t1:845_4": "naḷerupucimandamūle”ti adhikaraṇadvayaniddeso yutto siyā, imesaṃ pana bhinnadesattā",
  "tika-vin01t1:845_5": "na yutto ubhayaniddesoti. Atha tattha viharatīti yadi naḷerupucimandamūle viharati.",
  "tika-vin01t1:845_6": "Na vattabbanti nānāṭhānabhūtattā verañjānaḷerupucimandamūlānaṃ “tena samayenā”ti",
  "tika-vin01t1:845_7": "ca vuttattāti adhippāyo. Idāni codako tameva attano adhippāyaṃ “na hi sakkā”tiādinā",
  "tika-vin01t1:845_8": "vivarati. Verañjānaḷerupucimandamūlānaṃ bhūmibhāgavasena bhinnattāyeva hi na sakkā",
  "tika-vin01t1:845_9": "ubhayattha teneva samayena viharituṃ, “ubhayattha teneva samayenā”ti ca vuttattā",
  "tika-vin01t1:845_10": "nānāsamaye vihāro avāritoti veditabbo.",
  "tika-vin01t1:846_0": "Itaro sabbametaṃ aviparītamatthaṃ ajānantena tayā vuttanti dassento “na kho panetaṃ",
  "tika-vin01t1:846_1": "evaṃ daṭṭhabba”ntiādimāha. Tattha etanti “verañjāyaṃ viharati naḷerupucimandamūle”ti",
  "tika-vin01t1:846_2": "etaṃ vacanaṃ. Evanti “yadi tāva bhagavā”tiādinā yaṃ taṃ bhavatā coditaṃ, taṃ atthato",
  "tika-vin01t1:846_3": "evaṃ na kho pana daṭṭhabbaṃ, na ubhayattha apubbaṃ acarimaṃ vihāradassanatthanti",
  "tika-vin01t1:846_4": "attho. Idāni attanā yathādhippetaṃ aviparītamatthaṃ tassa ca paṭikacceva vuttabhāvaṃ",
  "tika-vin01t1:846_5": "tena ca appaṭividdhataṃ pakāsento “nanu avocumha samīpatthe bhummavacana”ntiādimāha.",
  "tika-vin01t1:846_6": "Goyūthānīti gomaṇḍalāni. Evampi naḷerupucimandamūle viharaticceva vattabbaṃ, na verañjāyanti,",
  "tika-vin01t1:846_7": "tasmā samīpādhikaraṇatthavasena ubhayathā nidānakittane kiṃ payojananti codanaṃ manasi",
  "tika-vin01t1:846_8": "nidhāyāha “gocaragāmanidassanattha”ntiādi. Assāti bhagavato.",
  "tika-vin01t1:847_0": "Avassañcettha gocaragāmakittanaṃ kattabbaṃ. Yathā hi naḷerupucimandamūlakittanaṃ",
  "tika-vin01t1:847_1": "pabbajitānuggahakaraṇādianekappayojanaṃ, evaṃ gocaragāmakittanampi gahaṭṭhānuggahakaraṇādivividhappayojananti",
  "tika-vin01t1:847_2": "dassento “verañjākittanenā”tiādimāha. Tattha gahaṭṭhānuggahakaraṇanti tesaṃ tattha",
  "tika-vin01t1:847_3": "paccayaggahaṇena upasaṅkamanapayirupāsanādīnaṃ okāsadānena dhammadesanāya saraṇesu",
  "tika-vin01t1:847_4": "sīlesu ca patiṭṭhāpanena yathūpanissayaṃ uparivisesādhigamāvahanena ca gahaṭṭhānaṃ",
  "tika-vin01t1:847_5": "anuggahakaraṇaṃ. Pabbajitānuggahakaraṇanti uggahaparipucchānaṃ kammaṭṭhānānuyogassa",
  "tika-vin01t1:847_6": "ca anurūpavasanaṭṭhānapariggahenettha pabbajitānaṃ anuggahakaraṇaṃ.",
  "tika-vin01t1:848_0": "Paccayaggahaṇeneva paccayaparibhogasiddhito āha “tathā purimena…pe… vivajjananti.",
  "tika-vin01t1:848_1": "Tattha purimenāti verañjāvacanena. Āhito ahaṃmāno etthāti attā, attabhāvo. Tassa",
  "tika-vin01t1:848_2": "kilamatho kilantabhāvo attakilamatho, attapīḷā attadukkhanti vuttaṃ hoti, tassa anuyogo",
  "tika-vin01t1:848_3": "karaṇaṃ attakilamathānuyogo, upavāsakaṇṭakāpassayaseyyādinā attano dukkhuppādananti",
  "tika-vin01t1:848_4": "vuttaṃ hoti. Tassa vivajjanaṃ attakilamathānuyogavivajjanaṃ. Antogāme vasantānaṃ",
  "tika-vin01t1:848_5": "anicchantānampi visabhāgarūpādiārammaṇadassanādisambhavato bahigāme patirūpaṭṭhāne",
  "tika-vin01t1:848_6": "vasantānaṃ tadabhāvato āha “pacchimena vatthukāmappahānato”tiādi. Tattha pacchimenāti",
  "tika-vin01t1:848_7": "naḷerupucimandamūlavacanena. Kilesakāmassa vatthubhūtattā rūpādayo pañca kāmaguṇā",
  "tika-vin01t1:848_8": "vatthukāmo, tassa pahānaṃ vatthukāmappahānaṃ. Kāmasukhallikānuyogavivajjanupāyadassananti",
  "tika-vin01t1:848_9": "vatthukāmesu kilesakāmasaṃyuttassa sukhassa yogo anuyogo anubhavo, tassa parivajjane upāyadassanaṃ.",
  "tika-vin01t1:849_0": "Sayameva gocaragāmaṃ upasaṅkamitvā attano dhammassavanānurūpabhabbapuggalānaṃ dassanato",
  "tika-vin01t1:849_1": "dhammadesanāya kālo sampatto nāma hotīti dhammadesanāya abhiyogo viññāyatīti āha",
  "tika-vin01t1:849_2": "“purimena ca dhammadesanābhiyoga”nti. Dhammadesanāya saussāhabhāvo dhammadesanābhiyogo.",
  "tika-vin01t1:849_3": "Bahigāme vivittokāse vasantassa ākiṇṇavihārābhāvato kāyavivekādīsu adhimutti tappoṇatā",
  "tika-vin01t1:849_4": "viññāyatīti āha “pacchimena vivekādhimutti”nti.",
  "tika-vin01t1:850_0": "Dhammadesanābhiyogavivekādhimuttīnaṃ hetubhūtā eva karuṇāpaññā dhammadesanāya upagamanassa",
  "tika-vin01t1:850_1": "tato apagamanassa kāraṇabhūtā hontīti āha “purimena karuṇāya upagamana”ntiādi. Karuṇāpaññāyeva",
  "tika-vin01t1:850_2": "hi anantaradukassa hetū honti. Etena ca karuṇāya upagamanaṃ na lābhādinimittaṃ, paññāya",
  "tika-vin01t1:850_3": "apagamanaṃ na virodhādinimittanti upagamanāpagamanānaṃ nirupakkilesataṃ vibhāvibhanti",
  "tika-vin01t1:850_4": "daṭṭhabbaṃ. Adhimuttatanti tanninnabhāvaṃ. Nirupalepananti anupalepanaṃ anallīyanaṃ.",
  "tika-vin01t1:851_0": "Dhammikasukhāpariccāganimittanti ettha dhammikasukhaṃ nāma anavajjasukhaṃ. Tañhi",
  "tika-vin01t1:851_1": "dhammikaṃ lābhaṃ paṭicca uppannattā “dhammikasukha”nti vuccati. Uttarimanussadhammābhiyoganimittaṃ",
  "tika-vin01t1:851_2": "phāsuvihāranti sambandho. Manussānaṃ upakārabahulatanti paccayapaṭiggahaṇadhammadesanādivasena",
  "tika-vin01t1:851_3": "upakārabahulataṃ. Devatānaṃ upakārabahulataṃ janavivittatāya. Pacurajanavivittañhi",
  "tika-vin01t1:851_4": "ṭhānaṃ devā upasaṅkamitabbaṃ maññanti. Loke saṃvaḍḍhabhāvanti āmisopabhogena saṃvaḍḍhitabhāvaṃ.",
  "tika-vin01t1:852_0": "Ekapuggaloti ettha ekoti dutiyādipaṭikkhepattho gaṇanaparicchedo. Puggaloti sammutikathā,",
  "tika-vin01t1:852_1": "na paramatthakathā. Buddhassa hi bhagavato duvidhā desanā sammutidesanā paramatthadesanā",
  "tika-vin01t1:852_2": "cāti. Ayamattho pana heṭṭhā vitthāritovāti idha na vuccati. Eko ca so puggalo cāti",
  "tika-vin01t1:852_3": "ekapuggalo. Kenaṭṭhena ekapuggalo? Asadisaṭṭhena guṇavisiṭṭhaṭṭhena asamasamaṭṭhena.",
  "tika-vin01t1:852_4": "So hi dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhāraguṇehi ceva",
  "tika-vin01t1:852_5": "buddhaguṇehi ca sesamahājanena asadisoti asadisaṭṭhenapi ekapuggalo. Ye cassa te",
  "tika-vin01t1:852_6": "guṇā, tepi aññasattānaṃ guṇehi visiṭṭhāti guṇavisiṭṭhaṭṭhenapi ekapuggalo. Purimakā",
  "tika-vin01t1:852_7": "sammāsambuddhā sabbasattehi asamā, tehi saddhiṃ ayameva eko rūpakāyaguṇehi ceva nāmakāyaguṇehi",
  "tika-vin01t1:852_8": "ca samoti asamasamaṭṭhenapi ekapuggalo. Loketi sattaloke.",
  "tika-vin01t1:853_0": "Uppajjamāno uppajjatīti idaṃ pana ubhayampi vippakatavacanameva. Uppajjanto bahujanahitatthāya",
  "tika-vin01t1:853_1": "uppajjati, na aññena kāraṇenāti evaṃ panettha attho veditabbo. Evarūpañcettha lakkhaṇaṃ",
  "tika-vin01t1:853_2": "na sakkā etaṃ aññena saddalakkhaṇena paṭibāhituṃ. Apica uppajjamāno nāma, uppajjati",
  "tika-vin01t1:853_3": "nāma, uppanno nāmāti ayamettha bhedo veditabbo. Esa hi dīpaṅkarapādamūlato laddhabyākaraṇo",
  "tika-vin01t1:853_4": "buddhakārakadhamme pariyesanto dasa pāramiyo disvā “ime dhammā mayā pūretabbā”ti",
  "tika-vin01t1:853_5": "katasanniṭṭhāno dānapāramiṃ pūrentopi uppajjamāno nāma. Sīlapāramiṃ…pe… upekkhāpāraminti",
  "tika-vin01t1:853_6": "imā dasa pāramiyo pūrentopi, dasa upapāramiyo pūrentopi uppajjamāno nāma. Dasa paramatthapāramiyo",
  "tika-vin01t1:853_7": "pūrentopi uppajjamāno nāma. Pañca mahāpariccāge pariccajantopi uppajjamāno nāma.",
  "tika-vin01t1:853_8": "Ñātatthacariyaṃ lokatthacariyaṃ buddhatthacariyaṃ pūrayamānopi uppajjamāno nāma.",
  "tika-vin01t1:853_9": "Kappasatasahassādhikāni cattāri asaṅkhyeyyāni buddhakārake dhamme matthakaṃ pāpentopi",
  "tika-vin01t1:853_10": "uppajjamāno nāma. Vessantarattabhāvaṃ pahāya tusitapure paṭisandhiṃ gahetvā saṭṭhivassasatasahassādhikā",
  "tika-vin01t1:853_11": "sattapaṇṇāsa vassakoṭiyo tiṭṭhantopi uppajjamāno nāma. Devatāhi yācito pañca mahāvilokanāni",
  "tika-vin01t1:853_12": "viloketvā māyādeviyā kucchismiṃ paṭisandhiṃ gaṇhantopi, anūnādhike dasa māse gabbhavāsaṃ",
  "tika-vin01t1:853_13": "vasantopi uppajjamāno nāma. Ekūnatiṃsa vassāni agāramajjhe tiṭṭhantopi uppajjamāno",
  "tika-vin01t1:853_14": "nāma. Kāmesu ādīnavaṃ nekkhamme ca ānisaṃsaṃ disvā rāhulabhaddassa jātadivase channasahāyo",
  "tika-vin01t1:853_15": "kaṇḍakaṃ assavaramāruyha nikkhamantopi uppajjamāno nāma. Tīṇi rajjāni atikkamanto",
  "tika-vin01t1:853_16": "anomanaditīre pabbajantopi uppajjamāno nāma. Chabbassāni mahāpadhānaṃ karontopi uppajjamāno",
  "tika-vin01t1:853_17": "nāma. Paripākagate ñāṇe oḷārikaṃ āhāraṃ āharantopi uppajjamāno nāma. Sāyanhasamaye",
  "tika-vin01t1:853_18": "visākhapuṇṇamāyaṃ mahābodhimaṇḍaṃ āruyha mārabalaṃ vidhametvā paṭhamayāme pubbenivāsaṃ",
  "tika-vin01t1:853_19": "anussaritvā majjhimayāme dibbacakkhuṃ parisodhetvā pacchimayāmasamanantare dvādasaṅgaṃ",
  "tika-vin01t1:853_20": "paṭiccasamuppādaṃ anulomapaṭilomato sammasitvā sotāpattimaggaṃ paṭivijjhantopi uppajjamāno",
  "tika-vin01t1:853_21": "nāma. Sotāpattiphalakkhaṇepi sakadāgāmiphalakkhaṇepi anāgāmiphalakkhaṇepi uppajjamāno",
  "tika-vin01t1:853_22": "nāma. Arahattamaggakkhaṇe pana uppajjati nāma. Arahattaphalakkhaṇe uppanno nāma.",
  "tika-vin01t1:853_23": "Buddhānañhi sāvakānaṃ viya na paṭipāṭiyā iddhividhañāṇādīni uppajjanti, saheva pana",
  "tika-vin01t1:853_24": "arahattamaggena sakalopi sabbaññutaññāṇādi guṇarāsi āgatova nāma hoti, tasmā nibbattasabbakiccattā",
  "tika-vin01t1:853_25": "arahattaphalakkhaṇe uppanno nāma hoti. Imasmimpi sutte arahattaphalakkhaṇaṃyeva sandhāya",
  "tika-vin01t1:853_26": "“uppajjatī”ti vuttaṃ. Uppanno hotīti ayañhettha attho.",
  "tika-vin01t1:854_0": "Bahujanahitāyāti mahājanassa hitatthāya uppajjati. Bahujanasukhāyāti mahājanassa",
  "tika-vin01t1:854_1": "sukhatthāya uppajjati. Lokānukampāyāti sattalokassa anukampaṃ paṭicca uppajjati.",
  "tika-vin01t1:854_2": "Katarasattalokassāti? Yo tathāgatassa dhammadesanaṃ sutvā amatapānaṃ pivi, dhammaṃ",
  "tika-vin01t1:854_3": "paṭivijjhi, tassa. Bhagavatā hi mahābodhimaṇḍe sattasattāhaṃ vītināmetvā bodhimaṇḍā",
  "tika-vin01t1:854_4": "isipatanaṃ āgamma “dveme, bhikkhave, antā pabbajitena na sevitabbā”ti dhammacakkappavattanasuttante",
  "tika-vin01t1:854_5": "desite āyasmatā aññāsikoṇḍaññattherena saddhiṃ aṭṭhārasakoṭisaṅkhā brahmāno amatapānaṃ",
  "tika-vin01t1:854_6": "piviṃsu, etassa sattalokassa anukampāya uppanno. Pañcamadivase anattalakkhaṇasuttantapariyosāne",
  "tika-vin01t1:854_7": "pañcavaggiyattherā arahatte patiṭṭhahiṃsu, etassapi sattalokassa anukampāya uppanno.",
  "tika-vin01t1:854_8": "Tato yasadārakappamukhe pañcapaṇṇāsa purise arahatte patiṭṭhāpesi, tato kappāsikavanasaṇḍe",
  "tika-vin01t1:854_9": "tiṃsa bhaddavaggiye tayo magge ca phalāni ca sampāpesi, etassapi sattalokassa anukampāya",
  "tika-vin01t1:854_10": "uppanno. Gayāsīse ādittapariyāyapariyosāne jaṭilasahassaṃ arahatte patiṭṭhāpesi,",
  "tika-vin01t1:854_11": "tato laṭṭhivane bimbisārappamukhā ekādasa nahutā brāhmaṇagahapatikā satthu dhammadesanaṃ",
  "tika-vin01t1:854_12": "sutvā sotāpattiphale patiṭṭhahiṃsu, ekaṃ nahutaṃ saraṇesu patiṭṭhitaṃ. Tirokuṭṭaanumodanāvasāne",
  "tika-vin01t1:854_13": "caturāsītiyā pāṇasahassehi amatapānaṃ pītaṃ. Sumanamālākārasamāgame caturāsītiyā,",
  "tika-vin01t1:854_14": "dhanapālasamāgame dasahi pāṇasahassehi, khadiraṅgārajātakasamāgame caturāsītiyā pāṇasahassehi,",
  "tika-vin01t1:854_15": "jambukaājīvakasamāgame caturāsītiyāva, ānandaseṭṭhisamāgame caturāsītiyāva pāṇasahassehi",
  "tika-vin01t1:854_16": "amatapānaṃ pītaṃ. Pāsāṇakacetiye pārāyanasuttakathādivase cuddasa koṭiyo amatapānaṃ",
  "tika-vin01t1:854_17": "piviṃsu. Yamakapāṭihāriyadivase vīsati pāṇakoṭiyo, tāvatiṃsabhavane paṇḍukambalasilāyaṃ",
  "tika-vin01t1:854_18": "nisīditvā mātaraṃ kāyasakkhiṃ katvā sattappakaraṇaṃ abhidhammaṃ desentassa asīti",
  "tika-vin01t1:854_19": "pāṇakoṭiyo, devorohaṇe tiṃsa pāṇakoṭiyo, sakkapañhasuttante asīti devasahassāni amatapānaṃ",
  "tika-vin01t1:854_20": "piviṃsu. Mahāsamayasuttante maṅgalasutte cūḷarāhulovāde samacittapaṭipadāyāti imesu",
  "tika-vin01t1:854_21": "catūsu ṭhānesu abhisamayappattasattānaṃ paricchedo natthi, etassapi sattalokassa",
  "tika-vin01t1:854_22": "anukampāya uppannoti. Yāvajjadivasā ito parampi anāgate imaṃ sāsanaṃ nissāya saggamokkhamagge",
  "tika-vin01t1:854_23": "patiṭṭhahantānaṃ vasenapi ayamattho veditabbo.",
  "tika-vin01t1:855_0": "Devamanussānanti na kevalaṃ devamanussānaṃyeva, avasesānaṃ nāgasupaṇṇādīnampi atthāya",
  "tika-vin01t1:855_1": "hitāya sukhāyeva uppanno. Sahetukapaṭisandhike pana maggaphalasacchikiriyāya bhabbe",
  "tika-vin01t1:855_2": "puggale dassetuṃ evaṃ vuttaṃ. Tasmā etesampi atthatthāya hitatthāya sukhatthāyeva",
  "tika-vin01t1:855_3": "uppannoti veditabbo.",
  "tika-vin01t1:856_0": "Katamo ekapuggaloti kathetukamyatāpucchā. Idāni tāya pucchāya puṭṭhaṃ ekapuggalaṃ",
  "tika-vin01t1:856_1": "vibhāvento “tathāgato arahaṃ sammāsambuddho”ti āha. Tadatthaparinipphādananti lokatthanipphādanaṃ,",
  "tika-vin01t1:856_2": "buddhakiccasampādananti attho. Paṭhamaṃ lumbinīvane dutiyaṃ bodhimaṇḍeti lumbinīvane",
  "tika-vin01t1:856_3": "rūpakāyena jāto, bodhimaṇḍe dhammakāyena. Evamādināti ādi-saddena verañjākittanato",
  "tika-vin01t1:856_4": "rūpakāyassa anuggaṇhanaṃ dasseti, naḷerupucimandamūlakittanato dhammakāyassa. Tathā",
  "tika-vin01t1:856_5": "purimena parādhīnakiriyākaraṇaṃ, dutiyena attādhīnakiriyākaraṇaṃ. Purimena vā karuṇākiccaṃ,",
  "tika-vin01t1:856_6": "itarena paññākiccaṃ, purimena cassa paramāya anukampāya samannāgamaṃ, pacchimena",
  "tika-vin01t1:856_7": "paramāya upekkhāya samannāgamanti evamādiṃ saṅgaṇhāti.",
  "tika-vin01t1:857_0": "Pacchimakoti guṇena pacchimako. Ānandattheraṃ sandhāyetaṃ vuttaṃ. Saṅkhyāyapīti gaṇanatopi.",
  "tika-vin01t1:857_1": "Diṭṭhisīlasāmaññena saṃhatattā saṅghoti imamatthaṃ vibhāvento āha “diṭṭhisīlasāmaññasaṅkhātasaṅghātena",
  "tika-vin01t1:857_2": "samaṇagaṇenā”ti. Ettha pana “yāyaṃ diṭṭhi ariyā niyyānikā niyyāti takkarassa sammā",
  "tika-vin01t1:857_3": "dukkhakkhayāya, tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā,",
  "tika-vin01t1:857_4": "“yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni",
  "tika-vin01t1:857_5": "aparāmaṭṭhāni samādhisaṃvattanikāni, tathārūpesu sīlesu sīlasāmaññagato viharatī”ti",
  "tika-vin01t1:857_6": "evaṃ vuttānañca sīlānaṃ sāmaññasaṅkhātena saṅghato saṅghaṭito sametoti diṭṭhisīlasāmaññasaṅkhātasaṅghāto,",
  "tika-vin01t1:857_7": "samaṇagaṇo. Diṭṭhisīlasāmaññena saṃhatoti vuttaṃ hoti. Tathā hi “aṭṭhānametaṃ, bhikkhave,",
  "tika-vin01t1:857_8": "anavakāso, yaṃ diṭṭhisampanno puggalo sañcicca pāṇaṃ jīvitā voropeyya, netaṃ ṭhānaṃ",
  "tika-vin01t1:857_9": "vijjatī”ti ādivacanato diṭṭhisīlānaṃ niyatasabhāvattā sotāpannāpi aññamaññaṃ diṭṭhisīlasāmaññena",
  "tika-vin01t1:857_10": "saṃhatā, pageva sakadāgāmiādayo. Ariyapuggalā hi yattha katthaci dūre ṭhitāpi attano",
  "tika-vin01t1:857_11": "guṇasāmaggiyā saṃhatāyeva. “Tathārūpāya diṭṭhiyā diṭṭhisāmaññagato viharati, tathārūpesu",
  "tika-vin01t1:857_12": "sīlesu sīlasāmaññagato viharatī”ti vacanato puthujjanānampi diṭṭhisīlasāmaññena saṃhatabhāvo",
  "tika-vin01t1:857_13": "labbhatiyeva, idha pana ariyasaṅghoyeva adhippeto “yo tattha pacchimako, so sotāpanno”ti",
  "tika-vin01t1:857_14": "vacanato. Etenāti “pañcamattehi bhikkhusatehī”ti etena vacanena. Assāti pañcamattassa",
  "tika-vin01t1:857_15": "bhikkhusatassa. Nirabbudotiādīnaṃ vacanattho parato eva āvi bhavissati.",
  "tika-vin01t1:858_0": "Assosīti ettha savanamupalabbhoti āha “assosīti suṇi upalabhī”ti, aññāsīti attho.",
  "tika-vin01t1:858_1": "So cāyamupalabbho savanavasenevāti imamatthaṃ dassento āha “sotadvārasampattavacananigghosānusārena",
  "tika-vin01t1:858_2": "aññāsī”ti. Avadhāraṇaphalattā saddappayogassa sabbampi vākyaṃ antogadhāvadhāraṇanti",
  "tika-vin01t1:858_3": "āha “khoti padapūraṇamatte nipāto”ti. Avadhāraṇattheti pana iminā antogadhāvadhāraṇepi",
  "tika-vin01t1:858_4": "sabbasmiṃ vākye iṭṭhatovadhāraṇatthaṃ khosaddaggahaṇanti dasseti. Tameva iṭṭhatovadhāraṇaṃ",
  "tika-vin01t1:858_5": "dassento āha “tattha avadhāraṇatthenā”tiādi. Atha padapūraṇatthena khosaddena kiṃpayojananti",
  "tika-vin01t1:858_6": "āha “padapūraṇena pana byañjanasiliṭṭhatāmattamevā”ti. “Assosī”ti hi padaṃ khosadde",
  "tika-vin01t1:858_7": "gahite tena phullitamaṇḍitavibhūsitaṃ viya hontaṃ pūritaṃ nāma hoti, tena ca purimapacchimapadāni",
  "tika-vin01t1:858_8": "siliṭṭhāni honti, na tasmiṃ aggahite, tasmā padapūraṇena byañjanasiliṭṭhatāmattameva",
  "tika-vin01t1:858_9": "payojanaṃ. Matta-saddo cettha visesanivattiattho, tenassa anatthantaradīpanataṃ dasseti,",
  "tika-vin01t1:858_10": "eva-saddena pana byañjanasiliṭṭhatāya ekantikataṃ.",
  "tika-vin01t1:859_0": "Verañjoti ettha saddalakkhaṇānusārena atthaṃ dassento āha “verañjāyaṃ jāto”tiādi.",
  "tika-vin01t1:859_1": "Brahmaṃ aṇatīti ettha brahmanti vedo vuccati, so pana mantabrahmakappavasena tividho.",
  "tika-vin01t1:859_2": "Tattha mantā padhānamūlabhāvatoyeva aṭṭhakādīhi pavuttā, itare pana tannissayena",
  "tika-vin01t1:859_3": "jātā, tena padhānasseva gahaṇaṃ. Mante sajjhāyatīti iruvedādike mantasatthe sajjhāyatīti",
  "tika-vin01t1:859_4": "attho. Iruvedādayo hi guttabhāsitabbatāya “mantā”ti vuccanti. Idameva hīti avadhāraṇena",
  "tika-vin01t1:859_5": "brahmato jātotiādikaṃ niruttiṃ paṭikkhipati. Jātibrāhmaṇānanti iminā aññepi brāhmaṇā",
  "tika-vin01t1:859_6": "atthīti dasseti. Duvidhā hi brāhmaṇā jātibrāhmaṇā visuddhibrāhmaṇā cāti. Idāni tattha",
  "tika-vin01t1:859_7": "visuddhibrāhmaṇānaṃ niruttiṃ dassento āha “ariyā panā”tiādi.",
  "tika-vin01t1:860_0": "Samitapāpattāti accantaṃ anavasesato savāsanaṃ samitapāpattā. Evañhi bāhirakaavītarāgasekkhāsekkhapāpasamaṇato",
  "tika-vin01t1:860_1": "bhagavato pāpasamaṇaṃ visesitaṃ hoti. Vuttamevatthaṃ udāharaṇena vibhāvento āha “vuttañheta”ntiādi.",
  "tika-vin01t1:860_2": "Ettha pana “bāhitapāpoti brāhmaṇo, samitapāpattā samaṇoti vuccatīti idaṃ bhinnagāthāsannissitapadadvayaṃ",
  "tika-vin01t1:860_3": "ekato gahetvā vutta”nti vadanti. Vuttañhetaṃ tīsupi gaṇṭhipadesu “samitattā hi pāpānaṃ,",
  "tika-vin01t1:860_4": "samaṇoti pavuccatīti idaṃ vacanaṃ gahetvā ‘samitattā samaṇoti vuccatī’ti vuttaṃ.",
  "tika-vin01t1:860_5": "Bāhitapāpoti brāhmaṇoti idaṃ pana aññasmiṃ gāthābandhe vuttavacana”nti. Anekatthattā",
  "tika-vin01t1:860_6": "nipātānaṃ idha anussavanatthe adhippetoti āha “khalūti anussavanatthe nipāto”ti.",
  "tika-vin01t1:860_7": "Jātisamudāgatanti jātiyā āgataṃ, jātisiddhanti vuttaṃ hoti. Ālapanamattanti piyālāpavacanamattaṃ.",
  "tika-vin01t1:860_8": "Piyasamudāhārā hete bhoti vā āvusoti vā devānampiyāti vā. Bhovādī nāma so hotīti",
  "tika-vin01t1:860_9": "yo āmantanādīsu “bho bho”ti vadanto vicarati, so bhovādī nāma hotīti attho. Sakiñcanoti",
  "tika-vin01t1:860_10": "rāgādīhi kiñcanehi sakiñcano. Rāgādayo hi satte kiñcenti maddanti palibundhantīti",
  "tika-vin01t1:860_11": "“kiñcanānī”ti vuccanti. Manussā kira goṇehi khalaṃ maddāpentā “kiñcehi kapila, kiñcehi",
  "tika-vin01t1:860_12": "kāḷakā”ti vadanti, tasmā maddanaṭṭho kiñcanaṭṭhoti veditabbo.",
  "tika-vin01t1:861_0": "Gottavasenāti ettha gaṃ tāyatīti gottaṃ. Gosaddena cettha abhidhānaṃ buddhi ca vuccati,",
  "tika-vin01t1:861_1": "tasmā evamettha attho daṭṭhabbo. Gotamoti pavattamānaṃ abhidhānaṃ buddhiñca ekaṃsikavisayatāya",
  "tika-vin01t1:861_2": "tāyati rakkhatīti gottaṃ. Yathā hi buddhi ārammaṇabhūtena atthena vinā na vattati,",
  "tika-vin01t1:861_3": "evaṃ abhidhānaṃ abhidheyyabhūtena, tasmā so gottasaṅkhāto attho tāni buddhiabhidhānāni",
  "tika-vin01t1:861_4": "tāyati rakkhatīti vuccati. So pana aññakulaparamparāya asādhāraṇaṃ tassa kulassa",
  "tika-vin01t1:861_5": "ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ. Ettha",
  "tika-vin01t1:861_6": "ca samaṇoti iminā sarikkhakajanehi bhagavato bahumatabhāvo dassito samitapāpatākittanato,",
  "tika-vin01t1:861_7": "gotamoti iminā lokiyajanehi uḷārakulasambhūtatādīpanato. Sakyassa suddhodanamahārājassa",
  "tika-vin01t1:861_8": "putto sakyaputto. Iminā ca uditoditavipulakhattiyakulavibhāvanato vuttaṃ “idaṃ pana",
  "tika-vin01t1:861_9": "bhagavato uccākulapaadīpana”nti. Sabbakhattiyānañhi ādibhūtamahāsammatamahārājato",
  "tika-vin01t1:861_10": "paṭṭhāya asambhinnaṃ uḷāratamaṃ sakyarājakulaṃ. Kenaci pārijuññena anabhibhūtoti",
  "tika-vin01t1:861_11": "ñātipārijuññabhogapārijuññādinā kenaci pārijuññena parihāniyā anabhibhūto anajjhotthaṭo.",
  "tika-vin01t1:861_12": "Tathā hi lokanāthassa abhijātiyaṃ tassa kulassa na kiñci pārijuññaṃ, atha kho vaḍḍhiyeva.",
  "tika-vin01t1:861_13": "Abhinikkhamane ca tato samiddhatamabhāvo loke pākaṭo paññāto. Tena “sakyakulā pabbajito”ti",
  "tika-vin01t1:861_14": "idaṃ vacanaṃ bhagavato saddhāpabbajitabhāvaparidīpanatthaṃ vuttaṃ mahantaṃ ñātiparivaṭṭaṃ",
  "tika-vin01t1:861_15": "mahantañca bhogakkhandhaṃ pahāya pabbajitabhāvasiddhito. Tato paranti “verañjāyaṃ viharatī”tiādi.",
  "tika-vin01t1:862_0": "Itthambhūtākhyānatthe upayogavacananti itthaṃ imaṃ pakāraṃ bhūto āpannoti ittambhūto,",
  "tika-vin01t1:862_1": "tassa ākhyānaṃ itthambhūtākhyānaṃ, soyeva attho itthambhūtākhyānattho. Atha vā itthaṃ",
  "tika-vin01t1:862_2": "evaṃ pakāro bhūto jātoti evaṃ kathanattho itthambhūtākhyānattho, tasmiṃ upayogavacananti",
  "tika-vin01t1:862_3": "attho. Ettha ca abbhuggatoti ettha abhi-saddo itthambhūtākhyānatthajotako abhibhavitvā",
  "tika-vin01t1:862_4": "uggamanappakārassa dīpanato. Tena yogato “taṃ kho pana bhavantaṃ gotama”nti idaṃ",
  "tika-vin01t1:862_5": "upayogavacanaṃ sāmiatthepi samānaṃ itthambhūtākhyānadīpanato “itthambhūtākhyānatthe”ti",
  "tika-vin01t1:862_6": "vuttaṃ. Tenevāha “tassa kho pana bhoto gotamassāti attho”ti. Idaṃ vuttaṃ hoti – yathā",
  "tika-vin01t1:862_7": "“sādhu devadatto mātaramabhī”ti ettha abhisaddayogato itthambhūtākhyāne upayogavacanaṃ",
  "tika-vin01t1:862_8": "kataṃ, evamidhāpi taṃ kho pana bhavantaṃ gotamaṃ abhi evaṃ kalyāṇo kittisaddo uggatoti",
  "tika-vin01t1:862_9": "abhisaddayogato itthambhūtākhyāne upayogavacananti. “Sādhu devadatto mātaramabhī”ti",
  "tika-vin01t1:862_10": "ettha hi “devadatto mātaramabhi mātari visaye mātuyā vā sādhū”ti evaṃ adhikaraṇatthe",
  "tika-vin01t1:862_11": "sāmiatthe vā bhummavacanassa vā sāmivacanassa vā pasaṅge itthambhūtākhyānatthajotakena",
  "tika-vin01t1:862_12": "abhisaddena yoge upayogavacanaṃ kataṃ. Yathā cettha “devadatto mātu visaye mātusambandhī",
  "tika-vin01t1:862_13": "vā sādhuttappakārappatto”ti ayamattho viññāyati, evamidhāpi “bhoto gotamassa sambandhī",
  "tika-vin01t1:862_14": "kittisaddo abbhuggato abhibhavitvā uggamanappakārappatto”ti ayamattho viññāyati.",
  "tika-vin01t1:862_15": "Tattha hi devadattaggahaṇaṃ viya idha kittisaddaggahaṇaṃ, tathā tattha “mātara”nti",
  "tika-vin01t1:862_16": "vacanaṃ viya idha “taṃ kho pana bhavantaṃ gotama”nti vacanaṃ, tattha sādhusaddaggahaṇaṃ",
  "tika-vin01t1:862_17": "viya idha uggatasaddaggahaṇaṃ veditabbaṃ.",
  "tika-vin01t1:863_0": "Kalyāṇoti bhaddako. Kalyāṇabhāvo cassa kalyāṇaguṇavisayatāyāti āha “kalyāṇaguṇasamannāgato”ti,",
  "tika-vin01t1:863_1": "kalyāṇehi guṇehi samannāgato taṃvisayatāya yuttoti attho. Taṃvisayatā hettha samannāgamo",
  "tika-vin01t1:863_2": "kalyāṇaguṇavisayatāya tannissitoti adhippāyo. Seṭṭhoti etthāpi eseva nayo. Seṭṭhaguṇavisayatāya",
  "tika-vin01t1:863_3": "eva hi kittisaddassa seṭṭhatā “bhagavāti vacanaṃ seṭṭha”ntiādīsu viya. “Bhagavā araha”ntiādinā",
  "tika-vin01t1:863_4": "guṇānaṃ saṃkittanato saddanīyato ca kittisaddo vaṇṇoti āha “kittisaddoti kitti evā”ti.",
  "tika-vin01t1:863_5": "Vaṇṇoyeva hi kittetabbato kittisaddanīyato saddoti ca vuccati. Kittipariyāyo hi saddasaddo",
  "tika-vin01t1:863_6": "yathā “uḷārasaddā isayo, guṇavanto tapassino”ti. Abhitthavanavasena pavatto saddo",
  "tika-vin01t1:863_7": "thutighoso, abhitthavudāhāro.",
  "tika-vin01t1:864_0": "“Abbhuggato”ti pana etassa attho aṭṭhakathāyaṃ na dassito, tasmā tassattho evaṃ veditabbo",
  "tika-vin01t1:864_1": "– abbhuggatoti abhibhavitvā uggato, anaññasādhāraṇaguṇe ārabbha pavattattā sadevakaṃ",
  "tika-vin01t1:864_2": "lokaṃ ajjhottharitvā pavattoti vuttaṃ hoti. Kinti saddo abbhuggatoti āha “itipi so",
  "tika-vin01t1:864_3": "bhagavā”tiādi. Ito paraṃ pana īdisesu ṭhānesu yattha yattha pāḷipāṭhassa attho vattabbo",
  "tika-vin01t1:864_4": "siyā, tattha tattha “pāḷiyaṃ panā”ti vatvā atthaṃ dassayissāma, idāni tattha padayojanāpubbakaṃ",
  "tika-vin01t1:864_5": "atthaṃ dassento āha “itipi so bhagavātiādīsu pana ayaṃ tāva yojanā”tiādi. So bhagavāti",
  "tika-vin01t1:864_6": "yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho",
  "tika-vin01t1:864_7": "devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi",
  "tika-vin01t1:864_8": "kāraṇehi bhagavāti laddhanāmo, so bhagavā. Bhagavāti hi idaṃ satthu nāmakittanaṃ.",
  "tika-vin01t1:864_9": "Tenāha āyasmā dhammasenāpati “bhagavāti netaṃ nāmaṃ mātarā kata”ntiādi. Parato pana",
  "tika-vin01t1:864_10": "bhagavāti guṇakittanameva. Yathā kammaṭṭhānikena “araha”ntiādīsu navasu ṭhānesu paccekaṃ",
  "tika-vin01t1:864_11": "itipisaddaṃ yojetvā buddhaguṇā anussarīyanti, evaṃ buddhaguṇasaṃkittakenapīti dassento",
  "tika-vin01t1:864_12": "“itipi arahaṃ itipi sammāsambuddho…pe… itipi bhagavā”ti āha. Evañhi sati “araha”ntiādīhi",
  "tika-vin01t1:864_13": "navahi padehi ye sadevake loke ativiya pākaṭā paññātā buddhaguṇā, te nānappakārato",
  "tika-vin01t1:864_14": "vibhāvitā honti. “Itipetaṃ bhūtaṃ, itipetaṃ taccha”ntiādīsu viya hi idha iti-saddo",
  "tika-vin01t1:864_15": "āsannapaccakkhakāraṇattho, pi-saddo sampiṇḍanattho, tena ca tesaṃ guṇānaṃ bahubhāvo",
  "tika-vin01t1:864_16": "dīpito, tāni ca guṇasallakkhaṇakāraṇāni saddhāsampannānaṃ viññujātikānaṃ paccakkhāni",
  "tika-vin01t1:864_17": "hontīti tāni saṃkittentena viññunā cittassa sammukhībhūtāneva katvā saṃkittetabbānīti",
  "tika-vin01t1:864_18": "dassento “iminā ca iminā ca kāraṇenāti vuttaṃ hotī”ti āha.",
  "tika-vin01t1:865_0": "“Suttantikānaṃ vacanānamatthaṃ, suttānurūpaṃ paridīpayantī”ti heṭṭhā vuttattā visuddhimagge",
  "tika-vin01t1:865_1": "sabbākārato saṃvaṇṇitampi atthaṃ idhāpi vitthāretvā dassetukāmo tattha payojanamāha",
  "tika-vin01t1:865_2": "“idāni vinayadharāna”ntiādi. Tattha cittasampahaṃsanatthanti cittasantosanatthaṃ,",
  "tika-vin01t1:865_3": "cittappasādajananatthanti vuttaṃ hoti. “Ārakattā”tiādīsu ārakattāti suvidūrattā.",
  "tika-vin01t1:865_4": "Arīnanti kilesārīnaṃ. Arānanti saṃsāracakkassa arānaṃ. Hatattāti viddhaṃsitattā.",
  "tika-vin01t1:865_5": "Paccayādīnanti cīvarādipaccayānañceva pūjāvisesānañca.",
  "tika-vin01t1:866_0": "Idāni yathāvuttamevatthaṃ vibhāvento āha “ārakā hi so”tiādi. Dūratā nāma āsannatā",
  "tika-vin01t1:866_1": "viya upādāyupādāya vuccatīti paramukkaṃsagataṃ dūrabhāvaṃ dassento “suvidūravidūre",
  "tika-vin01t1:866_2": "ṭhito”ti āha, suṭṭhu vidūrabhāveneva vidūre ṭhitoti attho. So panassa kilesehi dūre",
  "tika-vin01t1:866_3": "ṭhitabhāvo, na padesavasena, atha kho tesaṃ sabbaso pahīnattāti dassento āha “maggena",
  "tika-vin01t1:866_4": "kilesānaṃ viddhaṃsitattā”ti. Nanu aññesampi khīṇāsavānaṃ te pahīnā evāti anuyogaṃ",
  "tika-vin01t1:866_5": "manasi katvā vuttaṃ “savāsanāna”nti. Na hi ṭhapetvā bhagavantaṃ aññe saha vāsanāya",
  "tika-vin01t1:866_6": "kilese pahātuṃ sakkonti. Etena aññehi asādhāraṇaṃ bhagavato arahattanti dassitaṃ",
  "tika-vin01t1:866_7": "hoti. Kā panāyaṃ vāsanā nāma? Pahīnakilesassapi appahīnakilesassa payogasadisapayogahetubhūto",
  "tika-vin01t1:866_8": "kilesanissito sāmatthiyaviseso āyasmato pilindavacchassa vasalasamudācāranimittaṃ",
  "tika-vin01t1:866_9": "viya. Kathaṃ pana “ārakā”ti vutte “kilesehī”ti ayamattho labbhatīti sāmaññacodanāya",
  "tika-vin01t1:866_10": "visese avaṭṭhānato visesatthinā ca visesassa anupayujjitabbato “ārakāssa honti pāpakā",
  "tika-vin01t1:866_11": "akusalā dhammā”tiādīni suttapadānettha udāharitabbāni. Ārakāti cettha ā-kārassa rassattaṃ,",
  "tika-vin01t1:866_12": "ka-kārassa ca hakāraṃ sānusāraṃ katvā niruttinayena “araha”nti padasiddhi veditabbā.",
  "tika-vin01t1:866_13": "Yathāvuttassevatthassa sukhaggahaṇatthaṃ idamettha vuccati –",
  "tika-vin01t1:867": "“So tato ārakā nāma, yassa yenāsamaṅgitā;",
  "tika-vin01t1:868": "Asamaṅgī ca dosehi, nātho tenārahaṃ mato”ti. ;",
  "tika-vin01t1:869": "Anatthacaraṇena kilesā eva arayoti kilesārayo. Arīnaṃ hatattā arihāti vattabbe niruttinayena “araha”nti vuttaṃ. Etthāpi yathāvuttassatthassa sukhaggahaṇatthaṃ idaṃ veditabbaṃ –",
  "tika-vin01t1:870": "“Yasmā rāgādisaṅkhātā, sabbepi arayo hatā;",
  "tika-vin01t1:871": "Paññāsatthena nāthena, tasmāpi arahaṃ mato”ti. ;",
  "tika-vin01t1:872_0": "Yañcetaṃ saṃsāracakkanti sambandho. Rathacakkassa nābhi viya mūlāvayavabhūtaṃ anto",
  "tika-vin01t1:872_1": "bahi ca samavaṭṭhitaṃ avijjābhavataṇhādvayanti vuttaṃ “avijjābhavataṇhāmayanābhī”ti.",
  "tika-vin01t1:872_2": "Nābhiyā nemiyā ca sambaddhaarasadisā paccayaphalabhūtehi avijjātaṇhājarāmaraṇehi",
  "tika-vin01t1:872_3": "sambaddhā puññābhisaṅkhāraapuññābhisaṅkhāraāneñjābhisaṅkhārāti vuttaṃ “puññādiabhisaṅkhārāra”nti.",
  "tika-vin01t1:872_4": "Tattha tattha bhave pariyantabhāvena pākaṭaṃ jarāmaraṇanti taṃ nemiṭṭhāniyaṃ katvā",
  "tika-vin01t1:872_5": "āha “jarāmaraṇanemī”ti. Yathā rathacakkappavattiyā padhānakāraṇaṃ akkho, evaṃ saṃsāracakkappavattiyā",
  "tika-vin01t1:872_6": "āsavasamudayoti āha “āsavasamudayamayena akkhena vijjhitvā”ti. Āsavā eva avijjādīnaṃ",
  "tika-vin01t1:872_7": "kāraṇattā āsavasamudayo. Yathāha “āsavasamudayā avijjāsamudayo”ti. Vipākakaṭattārūpappabhedo",
  "tika-vin01t1:872_8": "kāmabhavādiko tibhavo eva ratho, tasmiṃ tibhavarathe. Attano paccayehi samaṃ, sabbaso",
  "tika-vin01t1:872_9": "vā ādito paṭṭhāya yojitanti samāyojitaṃ. Ādirahitaṃ kālaṃ pavattatīti katvā anādikālappavattaṃ.",
  "tika-vin01t1:873": "“Khandhānañca paṭipāṭi, dhātuāyatanāna ca;",
  "tika-vin01t1:874": "Abbocchinnaṃ vattamānā, saṃsāroti pavuccatī”ti. –",
  "tika-vin01t1:875_0": "Evaṃ vuttasaṃsārova saṃsāracakkaṃ. Anenāti bhagavatā. Bodhimaṇḍeti bodhisaṅkhātassa",
  "tika-vin01t1:875_1": "ñāṇassa maṇḍabhāvappatte ṭhāne kāle vā. Bodhīti paññā, sā ettha maṇḍā pasannā jātāti",
  "tika-vin01t1:875_2": "bodhimaṇḍo. Vīriyapādehīti saṃkilesavodānapakkhiyesu sannirumbhanasannikkhipanakiccatāya",
  "tika-vin01t1:875_3": "dvidhā pavatteti attano vīriyasaṅkhātehi pādehi. Sīlapathaviyanti patiṭṭhānaṭṭhena",
  "tika-vin01t1:875_4": "sīlameva pathavī, tassaṃ. Patiṭṭhāyāti sampādanavasena patiṭṭhahitvā. Saddhāhatthenāti",
  "tika-vin01t1:875_5": "anavajjadhammādānasādhanato saddhāva hattho, tena. Kammakkhayakaranti kāyakammādibhedassa",
  "tika-vin01t1:875_6": "sabbassapi kammassa khayakaraṇato kammakkhayakaraṃ. Ñāṇapharasunti samādhisilāyaṃ",
  "tika-vin01t1:875_7": "sunisitaṃ maggañāṇapharasuṃ gahetvā.",
  "tika-vin01t1:876_0": "Evaṃ “arānaṃ hatattā”ti ettha vuttaṃ arasaṅkhātaṃ saṃsāraṃ cakkaṃ viya cakkanti gahetvā",
  "tika-vin01t1:876_1": "atthayojanaṃ katvā idāni paṭiccasamuppādadesanākkamenapi taṃ dassetuṃ “atha vā”tiādi",
  "tika-vin01t1:876_2": "vuttaṃ. Tattha anamataggasaṃsāravaṭṭanti anu anu amataggaṃ aviññātapubbakoṭikaṃ saṃsāramaṇḍalaṃ.",
  "tika-vin01t1:876_3": "Sesā dasa dhammāti saṅkhārādayo jātipariyosānā dasa dhammā. Kathaṃ tesaṃ saṅkhārādīnaṃ",
  "tika-vin01t1:876_4": "arabhāvoti āha “avijjāmūlakattā jarāmaraṇapariyantattā cā”ti. Tattha avijjā mūlaṃ",
  "tika-vin01t1:876_5": "padhānakāraṇaṃ yesaṃ saṅkhārādīnaṃ te avijjāmūlakā, tesaṃ bhāvo avijjāmūlakattaṃ.",
  "tika-vin01t1:876_6": "Jarāmaraṇaṃ pariyantaṃ pariyosānabhūtaṃ etesanti jarāmaraṇapariyantā, saṅkhārādayo",
  "tika-vin01t1:876_7": "dasa dhammā. Tesaṃ bhāvo jarāmaraṇapariyantattaṃ. Saṅkhārādijātipariyosānānaṃ dasadhammānaṃ",
  "tika-vin01t1:876_8": "avijjāmūlakattā jarāmaraṇapariyosānattā cāti attho, nābhibhūtāya avijjāya mūlato",
  "tika-vin01t1:876_9": "nemibhūtena jarāmaraṇena antato saṅkhārādīnaṃ sambandhattāti adhippāyo.",
  "tika-vin01t1:877_0": "Dukkhādīsūti dukkhasamudayanirodhamaggesu. Aññāṇanti ñāṇappaṭipakkhattā moho aññāṇaṃ,",
  "tika-vin01t1:877_1": "na pana ñāṇato aññaṃ, napi ñāṇassa abhāvamattaṃ. Tattha dukkhādīsu aññāṇaṃ yathāsabhāvappaṭivedhāppadānato",
  "tika-vin01t1:877_2": "tappaṭicchādanavaseneva. Ettha hi kiñcāpi ṭhapetvā lokuttarasaccadvayaṃ sesaṭṭhānesu",
  "tika-vin01t1:877_3": "ārammaṇavasenapi avijjā uppajjati, evaṃ santepi paṭicchādanavaseneva idha adhippetā.",
  "tika-vin01t1:877_4": "Sā hi uppannā dukkhasaccaṃ paṭicchādetvā tiṭṭhati, yāthāvasarasalakkhaṇaṃ paṭivijjhituṃ",
  "tika-vin01t1:877_5": "na deti, tathā samudayaṃ nirodhaṃ magganti.",
  "tika-vin01t1:878_0": "Dukkhanti cettha dukkhaṃ ariyasaccaṃ adhippetanti taṃ kāmabhavādivasena tidhā bhinditvā",
  "tika-vin01t1:878_1": "tathā tappaṭicchādikañca avijjaṃ tidhā katvā avijjādipaccaye tīsu bhavesu saṅkhārādike",
  "tika-vin01t1:878_2": "paṭipāṭiyā dassento “kāmabhave ca avijjā”tiādimāha. Tattha kāmabhave ca avijjāti",
  "tika-vin01t1:878_3": "kāmabhave ādīnavapaṭicchādikā avijjā. Rūpabhave avijjā arūpabhave avijjāti etthāpi",
  "tika-vin01t1:878_4": "eseva nayo. Kāmabhave saṅkhārānanti kāmabhūmipariyāpannānaṃ puññāpuññasaṅkhārānaṃ,",
  "tika-vin01t1:878_5": "kāmabhave vā nipphādetabbā ye puññāpuññasaṅkhārā, tesaṃ kāmabhavūpapattinibbattakasaṅkhārānanti",
  "tika-vin01t1:878_6": "attho. Saṅkhārāti cettha lokiyakusalākusalacetanā veditabbā. Paccayo hotīti puññābhisaṅkhārānaṃ",
  "tika-vin01t1:878_7": "tāva ārammaṇapaccayena ceva upanissayapaccayena cāti dvidhā paccayo hoti, apuññābhisaṅkhāresu",
  "tika-vin01t1:878_8": "sahajātassa sahajātādivasena, asahajātassa anantarasamanantarādivasena, anānantarassa",
  "tika-vin01t1:878_9": "pana ārammaṇavasena ceva upanissayavasena ca paccayo hoti. Arūpabhave saṅkhārānanti",
  "tika-vin01t1:878_10": "āneñjābhisaṅkhārānaṃ. Paccayo hotīti upanissayapaccayavaseneva. Imasmiñca panatthe",
  "tika-vin01t1:878_11": "ettha vitthāriyamāne atippapañco hoti, tasmā taṃ nayidha vitthārayissāma. Itaresūti rūpārūpabhavesu.",
  "tika-vin01t1:879_0": "Tiṇṇaṃ āyatanānanti cakkhusotamanāyatanānaṃ ghānādittayassa tattha asambhavato. Ekassāti",
  "tika-vin01t1:879_1": "manāyatanassa itaresaṃ tattha asambhavato. Iminā nayena tiṇṇaṃ phassānantiādīsupi",
  "tika-vin01t1:879_2": "attho veditabbo. Chabbidhassa phassassāti cakkhusamphassasotasamphassaghānasamphassajivhāsamphassakāyasamphassamanosamphassānaṃ",
  "tika-vin01t1:879_3": "vasena chabbidhassa phassassa. Channaṃ vedanānanti cakkhusamphassajā vedanā, tathā",
  "tika-vin01t1:879_4": "sotasamphassajā ghānasamphassajā jivhāsamphassajā kāyasamphassajā manosamphassajā",
  "tika-vin01t1:879_5": "vedanāti imāsaṃ channaṃ vedanānaṃ. Channaṃ taṇhākāyānanti rūpataṇhā saddataṇhā gandhataṇhā",
  "tika-vin01t1:879_6": "rasataṇhā phoṭṭhabbataṇhā dhammataṇhāti imesaṃ channaṃ taṇhākāyānaṃ. Tattha tattha",
  "tika-vin01t1:879_7": "sā sā taṇhāti rūpataṇhādibhedā tattha tattha kāmabhavādīsu uppajjanakataṇhā.",
  "tika-vin01t1:880_0": "Sā taṇhādimūlikā kathā atisaṃkhittāti taṃ upādānabhave ca vibhajitvā vitthāretvā",
  "tika-vin01t1:880_1": "dassetuṃ “katha”ntiādi vuttaṃ. Tattha kāme paribhuñjissāmīti iminā kāmataṇhāpavattimāha,",
  "tika-vin01t1:880_2": "tathā saggasampattiṃ anubhavissāmītiādīhi. Sā pana taṇhā yasmā bhusamādānavasena",
  "tika-vin01t1:880_3": "pavattamānā kāmupādānaṃ nāma hoti, tasmā vuttaṃ “kāmupādānapaccayā”ti. Tathevāti",
  "tika-vin01t1:880_4": "kāmupādānapaccayā eva. Brahmalokasampattinti rūpībrahmaloke sampattiṃ. “Sabbepi tebhūmakā",
  "tika-vin01t1:880_5": "dhammā kāmanīyaṭṭhena kāmā”ti vacanato bhavarāgopi kāmupādānamevāti katvā “kāmupādānapaccayā",
  "tika-vin01t1:880_6": "eva mettaṃ bhāvetī”tiādi vuttaṃ. Tattha mettaṃ bhāvetīti mijjati siniyhatīti mettā,",
  "tika-vin01t1:880_7": "taṃ bhāveti vaḍḍhetīti attho. Atha vā mettā etassa atthīti mettaṃ, cittaṃ, taṃsampayuttaṃ",
  "tika-vin01t1:880_8": "jhānaṃ vā, taṃ bhāveti vaḍḍheti uppādeti vāti attho. Karuṇaṃ bhāvetītiādīsupi imināva",
  "tika-vin01t1:880_9": "nayena attho veditabbo.",
  "tika-vin01t1:881_0": "Sesupādānamūlikāsupīti diṭṭhupādānasīlabbatupādānaattavādupādānamūlikāsupi yojanāsu",
  "tika-vin01t1:881_1": "eseva nayoti attho. Tatthāyaṃ yojanā – idhekacco “natthi paraloko”ti natthikadiṭṭhiṃ",
  "tika-vin01t1:881_2": "gaṇhāti, so diṭṭhupādānapaccayā kāyena duccaritaṃ caratītiādi vuttanayena yojetabbaṃ.",
  "tika-vin01t1:881_3": "Aparo “asukasmiṃ sampattibhave attā ucchijjatī”ti ucchedadiṭṭhiṃ gaṇhāti, so tatrūpapattiyā",
  "tika-vin01t1:881_4": "kāyena sucaritaṃ caratītiādi vuttanayeneva yojetabbaṃ. Aparo “rūpī manomayo hutvā",
  "tika-vin01t1:881_5": "attā ucchijjatī”ti rūpūpapattiyā maggaṃ bhāveti bhāvanāpāripūriyāti sabbaṃ vuttanayeneva",
  "tika-vin01t1:881_6": "veditabbaṃ. Aparopi “arūpabhave uppajjitvā attā ucchijjatī”ti arūpūpapattiyā maggaṃ",
  "tika-vin01t1:881_7": "bhāveti bhāvanāpāripūriyāti sabbaṃ vuttanayeneva veditabbaṃ. Etāhiyeva attavādupādānamūlikāpi",
  "tika-vin01t1:881_8": "yojanā saṃvaṇṇitāti daṭṭhabbaṃ. Evaṃ diṭṭhadhammanibbānavādavasenapi yojanā veditabbā.",
  "tika-vin01t1:881_9": "Aparo “sīlena suddhi, vatena suddhī”ti asuddhimaggaṃ “suddhimaggo”ti parāmasanto",
  "tika-vin01t1:881_10": "sīlabbatupādānapaccayā kāyena duccaritaṃ caratītiādi sabbaṃ vuttanayeneva yojetabbaṃ.",
  "tika-vin01t1:882_0": "Idāni yvāyaṃ saṃsāracakkaṃ dassentena “kāmabhave avijjā kāmabhave saṅkhārānaṃ paccayo",
  "tika-vin01t1:882_1": "hotī”tiādinā avijjādīnaṃ paccayabhāvo saṅkhārādīnaṃ paccayuppannabhāvo ca dassito,",
  "tika-vin01t1:882_2": "tameva paṭisambhidāmaggapāḷiṃ ānetvā nigamanavasena dassento “evamaya”ntiādimāha.",
  "tika-vin01t1:882_3": "Tattha yathā saṅkhārā hetunibbattā, evaṃ avijjāpi kāmāsavādinā sahetukā evāti āha",
  "tika-vin01t1:882_4": "“ubhopete hetusamuppannā”ti. Paccayapariggaheti nāmarūpassa paccayānaṃ avijjādīnaṃ",
  "tika-vin01t1:882_5": "paricchijja gahaṇe. Nipphādetabbe bhummaṃ. Paññāti kaṅkhāvitaraṇavisuddhisaṅkhātā",
  "tika-vin01t1:882_6": "pakārato jānanā. Dhammaṭṭhitiñāṇanti tiṭṭhanti ettha phaladhammā tadāyattavuttitāyāti",
  "tika-vin01t1:882_7": "ṭhiti, kāraṇaṃ, dhammānaṃ ṭhiti dhammaṭṭhiti, dhammaṭṭhitiyā ñāṇaṃ dhammaṭṭhitiñāṇaṃ,",
  "tika-vin01t1:882_8": "paccayañāṇanti attho, paṭiccasamuppādāvabodhoti vuttaṃ hoti. Kāmañcettha paccayapariggahe",
  "tika-vin01t1:882_9": "paññāyeva dhammaṭṭhitiñāṇaṃ, saṅkhāresu pana adiṭṭhesu avijjāya saṅkhārānaṃ paccayabhāvo",
  "tika-vin01t1:882_10": "na sakkā daṭṭhunti “saṅkhārā hetusamuppannā”ti paccayuppannadhammānampi gahaṇaṃ katanti",
  "tika-vin01t1:882_11": "veditabbaṃ. Ubhopete hetusamuppannāti idaṃ pana ubhinnampi paccayuppannabhāvaṃ dassetukāmatāya",
  "tika-vin01t1:882_12": "vuttaṃ. Idañca dhammaṭṭhitiñāṇaṃ yasmā addhattaye kaṅkhāmalavitaraṇavasena pavattati,",
  "tika-vin01t1:882_13": "tasmā “atītampi addhāna”ntiādi vuttaṃ. Etena nayena sabbapadāni vitthāretabbānīti",
  "tika-vin01t1:882_14": "etena nayena “avijjā hetū”tiādinā avijjāyaṃ vuttanayena “saṅkhārā hetu, viññāṇaṃ",
  "tika-vin01t1:882_15": "hetusamuppanna”ntiādinā sabbapadāni vitthāretabbāni.",
  "tika-vin01t1:883_0": "Saṃkhippanti ettha avijjādayo viññāṇādayo cāti saṅkhepo, hetu vipāko ca. Atha vā",
  "tika-vin01t1:883_1": "hetuvipākoti saṃkhippatīti saṅkhepo, avijjādayo viññāṇādayo ca. Saṅkhepabhāvasāmaññena",
  "tika-vin01t1:883_2": "pana ekavacanaṃ katanti daṭṭhabbaṃ. Te pana saṅkhepā atīte hetu, etarahi vipāko,",
  "tika-vin01t1:883_3": "etarahi hetu, āyatiṃ vipākoti evaṃ kālavibhāgena cattāro jātā, tenāha “purimasaṅkhepo",
  "tika-vin01t1:883_4": "cettha atīto addhā”tiādi. Paccuppanno addhāti sambandho. Taṇhupādānabhavā gahitāva",
  "tika-vin01t1:883_5": "hontīti ettha avijjāgahaṇena kilesabhāvasāmaññato taṇhupādānā gahitā, saṅkhāraggahaṇena",
  "tika-vin01t1:883_6": "kammabhāvasāmaññato bhavo gahito, avijjāsaṅkhārānaṃ tehi vinā sakiccākaraṇato ca",
  "tika-vin01t1:883_7": "taṇhupādānabhavā gahitāva honti. Atha vā avidvā paritassati, paritasito upādiyati,",
  "tika-vin01t1:883_8": "tassupādānapaccayā bhavo, tasmā taṇhupādānabhavāpi gahitā honti. Tathā ca vuttaṃ –",
  "tika-vin01t1:884": "“Purimakammabhavasmiṃ moho avijjā, āyūhanā saṅkhārā. Nikanti taṇhā, upagamanaṃ upādānaṃ, cetanā bhavo, iti ime pañca dhammā purimakammabhavasmiṃ idha paṭisandhiyā paccayā”ti.",
  "tika-vin01t1:885_0": "Tattha purimakammabhavasminti purime kammabhave, atītajātiyaṃ kammabhave kariyamāneti",
  "tika-vin01t1:885_1": "attho. Moho avijjāti yo tadā dukkhādīsu moho yena mūḷho kammaṃ karoti, sā avijjā.",
  "tika-vin01t1:885_2": "Āyūhanā saṅkhārāti taṃ kammaṃ karoto yā purimacetanāyo, yathā “dānaṃ dassāmī”ti cittaṃ",
  "tika-vin01t1:885_3": "uppādetvā māsampi saṃvaccharampi dānūpakaraṇāni sajjentassa uppannā purimacetanāyo,",
  "tika-vin01t1:885_4": "paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati. Ekāvajjanesu",
  "tika-vin01t1:885_5": "vā chasu javanesu cetanā āyūhanasaṅkhārā nāma, sattamā bhavo. Yā kāci vā pana cetanā",
  "tika-vin01t1:885_6": "bhavo, sampayuttā āyūhanasaṅkhārā nāma. Nikanti taṇhāti yā kammaṃ karontassa tassa",
  "tika-vin01t1:885_7": "phale upapattibhave nikāmanā patthanā, sā taṇhā nāma. Upagamanaṃ upādānanti yaṃ kammabhavassa",
  "tika-vin01t1:885_8": "paccayabhūtaṃ “idaṃ katvā asukasmiṃ nāma ṭhāne kāme sevissāmi ucchijjissāmī”tiādinā",
  "tika-vin01t1:885_9": "nayena pavattaṃ upagamanaṃ gahaṇaṃ parāmasanaṃ, idaṃ upādānaṃ nāma. Cetanā bhavoti",
  "tika-vin01t1:885_10": "“taṃ kammaṃ karoto yā purimā cetanāyo”tiādinā heṭṭhā vuttesu tīsu atthavikappesu",
  "tika-vin01t1:885_11": "yā cetanā bhavoti vuttā, sā cetanā bhavoti evamattho veditabbo.",
  "tika-vin01t1:886_0": "Idāni sabbepete avijjādayo dhamme dvīhi vaṭṭehi saṅgahetvā dassetukāmo āha “ime pañca",
  "tika-vin01t1:886_1": "dhammā atīte kammavaṭṭa”nti. Ettha ca nippariyāyato saṅkhārā bhavo ca kammaṃ, avijjādayo",
  "tika-vin01t1:886_2": "pana kammasahāyatāya kammasarikkhakā tadupakārakā cāti kammanti vuttā. Avijjādayo",
  "tika-vin01t1:886_3": "hi vipākadhammadhammatāya kammasarikkhakā sahajātakoṭiyā upanissayakoṭiyā ca kammassa",
  "tika-vin01t1:886_4": "ca upakārakā. Kammameva ca aññamaññasambandhaṃ hutvā punappunaṃ parivattanaṭṭhena",
  "tika-vin01t1:886_5": "kammavaṭṭaṃ. Viññāṇādayo pañcāti viññāṇādayo vedanāpariyantā pañca etarahi idāni",
  "tika-vin01t1:886_6": "imasmiṃ attabhāveti vuttaṃ hoti. Avijjāsaṅkhārā gahitāva hontīti etthāpi pubbe viya",
  "tika-vin01t1:886_7": "kilesakammabhāvasāmaññato taṇhupādānaggahaṇena avijjā gahitā, bhavaggahaṇena saṅkhārā",
  "tika-vin01t1:886_8": "gahitāti daṭṭhabbaṃ. Atha vā bhave gahite tassa pubbabhāgā taṃsampayuttā vā saṅkhārā",
  "tika-vin01t1:886_9": "gahitāva honti, taṇhupādānaggahaṇena ca taṃsampayuttā yāya vā mūḷho kammaṃ karoti,",
  "tika-vin01t1:886_10": "sā avijjāva hotīti taṇhupādānabhavaggahaṇena avijjāsaṅkhārā gahitāva honti. Teneva vuttaṃ –",
  "tika-vin01t1:887_0": "“Idha paripakkattā āyatanānaṃ moho avijjā, āyūhanā saṅkhārā, nikanti taṇhā, upagamanaṃ",
  "tika-vin01t1:887_1": "upādānaṃ, cetanā bhavo, iti ime pañca dhammā idha kammabhavasmiṃ āyatiṃ paṭisandhiyā paccayā”ti.",
  "tika-vin01t1:888": "Tattha idha paripakkattā āyatanānanti paripakkāyatanassa kammakaraṇakāle sammoho dassito. Sesaṃ heṭṭhā vuttanayameva.",
  "tika-vin01t1:889_0": "Viññāṇanāmarūpasaḷāyatanaphassavedanānaṃ jātijarābhaṅgāvatthā jātijarāmaraṇanti vuttāti",
  "tika-vin01t1:889_1": "avatthānaṃ gahaṇena avatthāvantā gahitāva honti tadavinābhāvatoti āha “jātijarāmaraṇāpadesena",
  "tika-vin01t1:889_2": "viññāṇādīnaṃ niddiṭṭhattā”ti. Apadesenāti jātijarāmaraṇānaṃ kathanena. Imeti viññāṇādayo.",
  "tika-vin01t1:889_3": "Āyatiṃ vipākavaṭṭanti paccuppannahetuto bhāvīnaṃ anāgatānaṃ gahitattā. Teti avijjādayo.",
  "tika-vin01t1:889_4": "Ākāratoti sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi",
  "tika-vin01t1:889_5": "pakāsīyantīti ākārā, atītahetuādīnaṃ vā pakārā ākārā. Tato ākārato. Vīsatividhā hontīti",
  "tika-vin01t1:889_6": "atīte hetupañcakādibhedato vīsatividhā honti.",
  "tika-vin01t1:890_0": "Saṅkhāraviññāṇānañcettha antarā eko sandhīti hetuto phalassa avicchedappavattibhāvato",
  "tika-vin01t1:890_1": "hetuphalassa sambandhabhūto eko sandhi, tathā bhavajātīnamantarā. Vedanātaṇhānamantarā",
  "tika-vin01t1:890_2": "pana phalato hetuno avicchedappavattibhāvato phalahetusambandhabhūto eko sandhi.",
  "tika-vin01t1:890_3": "Phalabhūtopi hi dhammo aññassa hetusabhāvassa dhammassa paccayo hotīti.",
  "tika-vin01t1:891_0": "Itīti vuttappakāraparāmasanaṃ. Tenāha “catusaṅkhepa”ntiādi. Sabbākāratoti idha vuttehi",
  "tika-vin01t1:891_1": "ca avuttehi ca paṭiccasamuppādavibhaṅge anantanayasamantapaṭṭhānādīsu ca āgatehi",
  "tika-vin01t1:891_2": "sabbehi ākārehi. Jānātīti avabujjhati. Passatīti dassanabhūtena ñāṇacakkhunā paccakkhato",
  "tika-vin01t1:891_3": "passati. Aññāti paṭivijjhatīti tesaṃyeva vevacanaṃ. Tanti taṃ jānanaṃ. Ñātaṭṭhenāti",
  "tika-vin01t1:891_4": "yathāsabhāvato jānanaṭṭhena. Pajānanaṭṭhenāti aniccādīhi pakārehi paṭivijjhanaṭṭhena.",
  "tika-vin01t1:892_0": "Idāni yadatthamidaṃ bhavacakkaṃ idhānītaṃ, taṃ dassetuṃ “iminā”tiādi vuttaṃ. Tattha",
  "tika-vin01t1:892_1": "te dhammeti te avijjādike dhamme. Yathābhūtaṃ ñatvāti mahāvajirañāṇena yāthāvato",
  "tika-vin01t1:892_2": "jānitvā. Nibbindantoti balavavipassanāya nibbindanto. Virajjanto vimuccantoti ariyamaggehi",
  "tika-vin01t1:892_3": "virajjanto vimuccanto. Are hanīti sambandho. Tattha yadā bhagavā virajjati vimuccati,",
  "tika-vin01t1:892_4": "tadā are hanati nāma. Tato paraṃ pana abhisambuddhakkhaṇaṃ gahetvā vuttaṃ “hani vihani",
  "tika-vin01t1:892_5": "viddhaṃsesī”ti. Evampi arānaṃ hatattā arahanti evaṃ imināpi pakārena yathāvuttasaṃsāracakkassa",
  "tika-vin01t1:892_6": "saṅkhārādiarānaṃ hatattā arahaṃ. Etthedaṃ vuccati –",
  "tika-vin01t1:893": "“Arā saṃsāracakkassa, hatā ñāṇāsinā yato;",
  "tika-vin01t1:894": "Lokanāthena tenesa, arahanti pavuccatī”ti. ;",
  "tika-vin01t1:895_0": "Aggadakkhiṇeyyattāti uttamadakkhiṇeyyabhāvato. Cakkavattino acetane cakkaratane uppanne",
  "tika-vin01t1:895_1": "tattheva loko pūjaṃ karoti, aññattha pūjāvisesā pacchijjanti, kimaṅgaṃ pana sammāsambuddhe",
  "tika-vin01t1:895_2": "uppanneti dassento “uppanne tathāgate”tiādimāha. “Ekekaṃ dhammakkhandhaṃ ekekavihārena",
  "tika-vin01t1:895_3": "pūjessāmī”ti vuttepi satthāraṃyeva uddissa katattā “bhagavantaṃ uddissā”tiādi vuttaṃ.",
  "tika-vin01t1:895_4": "Ko pana vādo aññesaṃ pūjāvisesānanti yathāvuttato aññesaṃ amahesakkhehi devamanussehi",
  "tika-vin01t1:895_5": "kariyamānānaṃ nātiuḷārānaṃ pūjāvisesānaṃ arahabhāve kā nāma kathā. Paccayādīnaṃ arahattāpi",
  "tika-vin01t1:895_6": "arahanti yathāvuttacīvarādipaccayānaṃ pūjāvisesassa ca aggadakkhiṇeyyabhāvena anucchavikattāpi",
  "tika-vin01t1:895_7": "arahaṃ. Imassapi atthassa sukhaggahaṇatthaṃ idaṃ vuccati –",
  "tika-vin01t1:896": "“Pūjāvisesaṃ saha paccayehi,",
  "tika-vin01t1:897": "Yasmā ayaṃ arahati lokanātho;",
  "tika-vin01t1:898": "Atthānurūpaṃ arahanti loke,",
  "tika-vin01t1:899": "Tasmā jino arahati nāmameta”nti. ;",
  "tika-vin01t1:900_0": "Asilokabhayenāti akittibhayena, ayasabhayena garahābhayenāti vuttaṃ hoti. Raho pāpaṃ",
  "tika-vin01t1:900_1": "karontīti “mā naṃ koci jaññā”ti rahasi pāpaṃ karonti. Evamesa na kadāci karotīti",
  "tika-vin01t1:900_2": "esa bhagavā pāpahetūnaṃ bodhimaṇḍeyeva suppahīnattā kadācipi evaṃ na karoti. Hoti cettha –",
  "tika-vin01t1:901": "“Yasmā natthi raho nāma, pāpakammesu tādino;",
  "tika-vin01t1:902": "Rahābhāvena tenesa, arahaṃ iti vissuto”ti. ;",
  "tika-vin01t1:903_0": "Idāni sukhaggahaṇatthaṃ yathāvuttamatthaṃ sabbampi saṅgahetvā dassento āha “hoti",
  "tika-vin01t1:903_1": "cetthā”tiādi. Kilesārīna so munīti ettha gāthābandhasukhatthaṃ niggahītalopo daṭṭhabbo,",
  "tika-vin01t1:903_2": "kilesārīnaṃ hatattāti attho. Paccayādīna cārahoti etthāpi niggahītalopo vuttanayeneva daṭṭhabbo.",
  "tika-vin01t1:904_0": "Arahanti ettha ayamaparopi nayo daṭṭhabbo – ārakāti arahaṃ, suvidūrabhāvato icceva",
  "tika-vin01t1:904_1": "attho. Kuto pana suvidūrabhāvatoti? Ye abhāvitakāyā abhāvitasīlā abhāvitacittā abhāvitapaññā,",
  "tika-vin01t1:904_2": "tato eva appahīnarāgadosamohā ariyadhammassa akovidā ariyadhamme avinītā ariyadhammassa",
  "tika-vin01t1:904_3": "adassāvino appaṭipannā micchāpaṭipannā ca, tato suvidūrabhāvato. Vuttañhetaṃ bhagavatā –",
  "tika-vin01t1:905_0": "“Saṅghāṭikaṇṇe cepi me, bhikkhave, bhikkhu gahetvā piṭṭhito piṭṭhito anubandho assa",
  "tika-vin01t1:905_1": "pāde pādaṃ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo",
  "tika-vin01t1:905_2": "muṭṭhassati asampajāno asamāhito vibbhantacitto pākatindriyo, atha kho so ārakāva",
  "tika-vin01t1:905_3": "mayhaṃ, ahañca tassa. Taṃ kissa hetu? Dhammañhi so, bhikkhave, bhikkhu na passati,",
  "tika-vin01t1:905_4": "dhammaṃ apassanto na maṃ passatī”ti.",
  "tika-vin01t1:906_0": "Yathāvuttapuggalā hi sacepi sāyaṃpātaṃ satthu santikāvacarāva siyuṃ, na te tāvatā",
  "tika-vin01t1:906_1": "“satthu santikā”ti vattabbā, tathā satthāpi nesaṃ. Iti asappurisānaṃ ārakā dūreti",
  "tika-vin01t1:906_2": "arahaṃ. Tenedaṃ vuccati –",
  "tika-vin01t1:907": "“Sammā na paṭipajjanti, ye nihīnāsayā narā;",
  "tika-vin01t1:908": "Ārakā tehi bhagavā, dūre tenārahaṃ mato”ti.",
  "tika-vin01t1:909_0": "Tathā ārakāti arahaṃ, āsannabhāvatoti attho. Kuto pana āsannabhāvatoti? Ye bhāvitakāyā",
  "tika-vin01t1:909_1": "bhāvitasīlā bhāvitacittā bhāvitapaññā, tato eva pahīnarāgadosamohā ariyadhammassa",
  "tika-vin01t1:909_2": "kovidā ariyadhamme suvinītā ariyadhammassa dassāvino sammāpaṭipannā, tato āsannabhāvato.",
  "tika-vin01t1:909_3": "Vuttampi cetaṃ bhagavatā –",
  "tika-vin01t1:910_0": "“Yojanasate cepi me, bhikkhave, bhikkhu vihareyya, so ca hoti anabhijjhālu kāmesu",
  "tika-vin01t1:910_1": "na tibbasārāgo abyāpannacitto apaduṭṭhamanasaṅkappo upaṭṭhitassati sampajāno samāhito",
  "tika-vin01t1:910_2": "ekaggacitto saṃvutindriyo, atha kho so santikeva mayhaṃ, ahañca tassa. Taṃ kissa",
  "tika-vin01t1:910_3": "hetu? Dhammañhi so, bhikkhave, bhikkhu passati, dhammaṃ passanto maṃ passatī”ti.",
  "tika-vin01t1:911": "Tathārūpā hi puggalā satthu yojanasatantarikāpi honti, na tāvatā te “satthu dūracārino”ti vattabbā, tathā satthāpi nesaṃ. Iti sappurisānaṃ ārakā āsanneti arahaṃ. Tenedaṃ vuccati –",
  "tika-vin01t1:912": "“Ye sammā paṭipajjanti, suppaṇītādhimuttikā;",
  "tika-vin01t1:913": "Ārakā tehi āsanne, tenāpi arahaṃ jino”ti.",
  "tika-vin01t1:914_0": "Ye ime rāgādayo pāpadhammā yasmiṃ santāne uppajjanti, tassa diṭṭhadhammikampi samparāyikampi",
  "tika-vin01t1:914_1": "anatthaṃ āvahanti, nibbānagāminiyā paṭipadāya ekaṃseneva ujuvipaccanīkabhūtā ca,",
  "tika-vin01t1:914_2": "te attahitaṃ parahitañca paripūretuṃ sammā paṭipajjantehi sādhūhi dūrato rahitabbā",
  "tika-vin01t1:914_3": "pariccajitabbā pahātabbāti rahā nāma, te ca yasmā bhagavato bodhimūleyeva ariyamaggena",
  "tika-vin01t1:914_4": "sabbaso pahīnā susamucchinnā. Yathāha –",
  "tika-vin01t1:915": "“Tathāgatassa kho, brāhmaṇa, rāgo pahīno doso moho, sabbepi pāpakā akusalā dhammā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā”ti.",
  "tika-vin01t1:916": "Tasmā sabbaso na santi etassa rahāti arahoti vattabbe okārassa sānusāraṃ akārādesaṃ katvā “araha”nti vuttaṃ. Tenedaṃ vuccati –",
  "tika-vin01t1:917": "“Pāpadhammā rahā nāma, sādhūhi rahitabbato;",
  "tika-vin01t1:918": "Tesaṃ suṭṭhu pahīnattā, bhagavā arahaṃ mato”ti.",
  "tika-vin01t1:919_0": "Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto",
  "tika-vin01t1:919_1": "khīṇāsavā, ye ca sekhā appattamānasā anuttaraṃ yogakkhemaṃ patthayamānā viharanti,",
  "tika-vin01t1:919_2": "ye ca parisuddhappayogā kalyāṇajjhāsayā saddhāsīlasutādiguṇasampannā puggalā, tehi",
  "tika-vin01t1:919_3": "na rahitabbo na pariccajitabbo, te ca bhagavatāti arahaṃ. Tathā hi ariyapuggalā satthārā",
  "tika-vin01t1:919_4": "diṭṭhadhammassa paccakkhakaraṇato satthu dhammasarīrena avirahitāva honti. Yathāha āyasmā piṅgiyo –",
  "tika-vin01t1:920": "“Passāmi naṃ manasā cakkhunāva,",
  "tika-vin01t1:921": "Rattindivaṃ brāhmaṇa appamatto;",
  "tika-vin01t1:922": "Namassamāno vivasemi rattiṃ,",
  "tika-vin01t1:923": "Teneva maññāmi avippavāsaṃ.",
  "tika-vin01t1:924": "“Saddhā ca pīti ca mano sati ca,",
  "tika-vin01t1:925": "Nāpentime gotamasāsanamhā;",
  "tika-vin01t1:926": "Yaṃ yaṃ disaṃ vajati bhūripañño,",
  "tika-vin01t1:927": "Sa tena teneva natohamasmī”ti. ;",
  "tika-vin01t1:928": "Teneva ca te aññaṃ satthāraṃ na uddisanti. Yathāha –",
  "tika-vin01t1:929": "“Aṭṭhānametaṃ, bhikkhave, anavakāso, yaṃ diṭṭhisampanno puggalo aññaṃ satthāraṃ uddiseyya, netaṃ ṭhānaṃ vijjatī”ti.",
  "tika-vin01t1:930_0": "Kalyāṇaputhujjanāpi yebhuyyena satthari niccalasaddhā eva honti. Iti suppaṭipannehi",
  "tika-vin01t1:930_1": "purisavisesehi avirahitabbato tesañca avirahanato na santi etassa rahā pariccajanakā,",
  "tika-vin01t1:930_2": "natthi vā etassa rahā sādhūhi pariccajitabbatāti arahaṃ. Tenedaṃ vuccati –",
  "tika-vin01t1:931": "“Ye sacchikatasaddhammā, ariyā suddhagocarā;",
  "tika-vin01t1:932": "Na tehi rahito hoti, nātho tenārahaṃ mato”ti.",
  "tika-vin01t1:933_0": "Rahoti ca gamanaṃ vuccati, bhagavato ca nānāgatīsu paribbhamanasaṅkhātaṃ saṃsāre",
  "tika-vin01t1:933_1": "gamanaṃ natthi kammakkhayakarena ariyamaggena bodhimūleyeva sabbaso sasambhārassa",
  "tika-vin01t1:933_2": "kammavaṭṭassa viddhaṃsitattā. Yathāha –",
  "tika-vin01t1:934": "“Yena devūpapatyassa, gandhabbo vā vihaṅgamo;",
  "tika-vin01t1:935": "Yakkhattaṃ yena gaccheyyaṃ, manussattañca abbaje;",
  "tika-vin01t1:936": "Te mayhaṃ āsavā khīṇā, viddhastā vinaḷīkatā”ti. ;",
  "tika-vin01t1:937": "Evaṃ natthi etassa raho gamanaṃ gatīsu paccājātītipi arahaṃ. Tenedaṃ vuccati –",
  "tika-vin01t1:938": "“Raho vā gamanaṃ yassa, saṃsāre natthi sabbaso;",
  "tika-vin01t1:939": "Pahīnajātimaraṇo, arahaṃ sugato mato”ti.",
  "tika-vin01t1:940_0": "Pāsaṃsattā vā bhagavā arahaṃ. Akkharacintakā hi pasaṃsāyaṃ arahasaddaṃ vaṇṇenti.",
  "tika-vin01t1:940_1": "Pāsaṃsabhāvo ca bhagavato anaññasādhāraṇato yathābhuccaguṇādhigato sadevake loke",
  "tika-vin01t1:940_2": "suppatiṭṭhito. Tathā hesa anuttarena sīlena anuttarena samādhinā anuttarāya paññāya",
  "tika-vin01t1:940_3": "anuttarāya vimuttiyā asamo asamasamo appaṭimo appaṭibhāgo appaṭipuggaloti evaṃ tasmiṃ",
  "tika-vin01t1:940_4": "tasmiṃ guṇe vibhajitvā vuccamāne paṇḍitapurisehi devehi brahmehi bhagavatā vā pana",
  "tika-vin01t1:940_5": "pariyosāpetuṃ asakkuṇeyyarūpo. Iti pāsaṃsattāpi bhagavā arahaṃ. Tenedaṃ vuccati –",
  "tika-vin01t1:941": "“Guṇehi sadiso natthi, yasmā loke sadevake;",
  "tika-vin01t1:942": "Tasmā pāsaṃsiyattāpi, arahaṃ dvipaduttamo”ti.",
  "tika-vin01t1:943": "Sabbasaṅgahavasena pana –",
  "tika-vin01t1:944": "Ārakā mandabuddhīnaṃ, ārakā ca vijānataṃ;",
  "tika-vin01t1:945": "Rahānaṃ suppahīnattā, vidūnamaraheyyato;",
  "tika-vin01t1:946": "Bhavesu ca rahābhāvā, pāsaṃsā arahaṃ jinoti.",
  "tika-vin01t1:947": "Ettāvatā ca “araha”nti padassa sabbaso attho vibhatto hoti.",
  "tika-vin01t1:948_0": "Idāni sammāsambuddhoti imassa atthaṃ vibhajitvā dassento āha “sammā sāmañcā”tiādi.",
  "tika-vin01t1:948_1": "Tattha sammāti aviparītaṃ. Sāmanti sayameva, aparaneyyo hutvāti attho. Sambuddhoti",
  "tika-vin01t1:948_2": "hi ettha saṃ-saddo sayanti etassa atthassa bodhakoti daṭṭhabbo. Sabbadhammānanti",
  "tika-vin01t1:948_3": "anavasesānaṃ neyyadhammānaṃ. Kathaṃ panettha sabbadhammānanti ayaṃ viseso labbhatīti?",
  "tika-vin01t1:948_4": "Ekadesassa aggahaṇato. Padesaggahaṇe hi asati gahetabbassa nippadesatāva viññāyati",
  "tika-vin01t1:948_5": "yathā “dikkhito na dadātī”ti. Evañca katvā atthavisesanapekkhā kattari eva buddhasaddasiddhi",
  "tika-vin01t1:948_6": "veditabbā kammavacanicchāya abhāvato. “Sammā sāmañca buddhattā sammāsambuddho”ti",
  "tika-vin01t1:948_7": "ettakameva hi idha saddato labbhati, “sabbadhammāna”nti idaṃ pana atthato labbhamānaṃ",
  "tika-vin01t1:948_8": "gahetvā vuttaṃ. Na hi bujjhanakiriyā avisayā yujjati.",
  "tika-vin01t1:949_0": "Idāni tassā visayaṃ “sabbadhamme”ti sāmaññato vuttaṃ vibhajitvā dassetuṃ “abhiññeyye",
  "tika-vin01t1:949_1": "dhamme”tiādi vuttaṃ. Tattha abhiññeyyeti aniccādito lakkhaṇarasādito ca abhivisiṭṭhena",
  "tika-vin01t1:949_2": "ñāṇena jānitabbe catusaccadhamme. Abhiññeyyato buddhoti abhiññeyyabhāvato bujjhi,",
  "tika-vin01t1:949_3": "pubbabhāge vipassanāpaññādīhi adhigamakkhaṇe maggapaññāya aparabhāge sabbaññutaññāṇādīhi",
  "tika-vin01t1:949_4": "aññāsīti attho. Ito paresupi eseva nayo. Pariññeyye dhammeti aniccādivasena parijānitabbaṃ",
  "tika-vin01t1:949_5": "dukkhaṃ ariyasaccamāha. Pahātabbeti samudayapakkhiye. Sacchikātabbeti nibbānaṃ sandhāyāha.",
  "tika-vin01t1:949_6": "Bahuvacananiddeso panettha sopādisesādikaṃ pariyāyasiddhaṃ bhedamapekkhitvā kato,",
  "tika-vin01t1:949_7": "uddeso vā ayaṃ catusaccadhammānampi. Tathā hi vakkhati “cakkhu dukkhasacca”ntiādi.",
  "tika-vin01t1:949_8": "Uddeso ca avinicchitatthaparicchedassa dhammassa vasena karīyati. Uddesena hi uddisiyamānānaṃ",
  "tika-vin01t1:949_9": "atthitāmattaṃ vuccati, na paricchedoti aparicchedena bahuvacanena vuttaṃ yathā “appaccayā",
  "tika-vin01t1:949_10": "dhammā, asaṅkhatā dhammā”ti. Sacchikātabbeti vā phalavimuttīnampi gahaṇaṃ, na nibbānassevāti",
  "tika-vin01t1:949_11": "bahuvacananiddeso kato. Evañca bhāvetabbeti ettha jhānānampi gahaṇaṃ daṭṭhabbaṃ.",
  "tika-vin01t1:949_12": "Teneva cāhāti selabrāhmaṇassa attano buddhabhāvaṃ sādhento evamāha.",
  "tika-vin01t1:950_0": "Kiṃ pana bhagavā sayameva attano sammāsambuddhabhāvaṃ sādhetīti? Sādheti mahākaruṇāya",
  "tika-vin01t1:950_1": "aññesaṃ avisayato. Tattha “ekomhi sammāsambuddho, sabbābhibhū sabbavidūhamasmī”tiādīni",
  "tika-vin01t1:950_2": "suttapadāni, idameva ca “abhiññeyya”ntiādi suttapadaṃ etassa atthassa sādhakaṃ. Tattha",
  "tika-vin01t1:950_3": "abhiññeyyanti iminā dukkhasaccamāha, bhāvetabbanti maggasaccaṃ. Ca-saddo panettha",
  "tika-vin01t1:950_4": "avuttasamuccayattho, tena sacchikātabbassa gahaṇaṃ veditabbaṃ. Atha vā abhiññeyyanti",
  "tika-vin01t1:950_5": "imināva pārisesañāyena pariññeyyadhamme sacchikātabbadhamme ca dasseti. Tasmā buddhosmīti",
  "tika-vin01t1:950_6": "yasmā cattāri saccāni mayā buddhāni, saccavinimuttañca kiñci ñeyyaṃ natthi, tasmā",
  "tika-vin01t1:950_7": "sabbampi ñeyyaṃ buddhosmi, abbhaññāsinti attho. Selasuttaṭṭhakathāyaṃ pana idaṃ vuttaṃ –",
  "tika-vin01t1:951_0": "“Abhiññeyyanti vijjā ca vimutti ca. Bhāvetabbaṃ maggasaccaṃ. Pahātabbaṃ samudayasaccaṃ.",
  "tika-vin01t1:951_1": "Hetuvacanena pana phalasiddhito tesaṃ phalāni nirodhasaccadukkhasaccānipi vuttāneva",
  "tika-vin01t1:951_2": "honti. Evaṃ sacchikātabbaṃ sacchikataṃ, pariññātabbaṃ pariññātanti idampettha saṅgahitamevāti",
  "tika-vin01t1:951_3": "catusaccabhāvanaṃ catusaccabhāvanāphalañca vimuttiṃ dassento ‘bujjhitabbaṃ bujjhitvā",
  "tika-vin01t1:951_4": "buddho jātosmī’ti yuttahetunā buddhabhāvaṃ sādhetī”ti.",
  "tika-vin01t1:952_0": "Tattha vijjāti maggavijjā vuttā ukkaṭṭhaniddesena. Vimuttīti phalavimutti. Kāmañcettha",
  "tika-vin01t1:952_1": "maggavijjāpi bhāvetabbabhāvena gahitā, sabbepi pana sabhāvadhammā abhiññeyyāti vijjāya",
  "tika-vin01t1:952_2": "abhiññeyyabhāvo vutto. Imināva nayena sabbesampi abhiññeyyabhāvo vutto evāti daṭṭhabbaṃ.",
  "tika-vin01t1:952_3": "Phalena vinā hetubhāvasseva abhāvato hetuvacanena phalasiddhi vuttāti veditabbaṃ.",
  "tika-vin01t1:952_4": "Nirodhassa hi sampāpanena maggassa hetubhāvo, dukkhassa nibbattanena taṇhāya samudayabhāvoti.",
  "tika-vin01t1:953_0": "Evaṃ saccavasena sāmaññato vuttamatthaṃ dvārārammaṇehi saddhiṃ dvārappavattadhammehi",
  "tika-vin01t1:953_1": "ceva khandhādīhi ca saccavaseneva vibhajitvā dassetuṃ “apicā”tiādi āraddhaṃ. Mūlakāraṇabhāvenāti",
  "tika-vin01t1:953_2": "santesupi avijjādīsu aññesu kāraṇesu tesampi mūlabhūtakāraṇabhāvena. Taṇhā hi kammassa",
  "tika-vin01t1:953_3": "vicittabhāvahetuto sahāyabhāvūpagamanato ca dukkhavicittatāya padhānakāraṇaṃ. Samuṭṭhāpikāti",
  "tika-vin01t1:953_4": "uppādikā. Purimataṇhāti purimabhavasiddhā taṇhā. Ubhinnanti cakkhussa taṃsamudayassa",
  "tika-vin01t1:953_5": "ca. Appavattīti appavattinimittaṃ. Nirodhappajānanāti sacchikiriyābhisamayavasena",
  "tika-vin01t1:953_6": "nirodhassa paṭivijjhanā. Ekekapaduddhārenāti “cakkhuṃ cakkhusamudayo cakkhunirodho”tiādinā",
  "tika-vin01t1:953_7": "ekekakoṭṭhāsaniddhāraṇena. Taṇhāyapi pariññeyyabhāvasabbhāvato upādānakkhandhogadhattā",
  "tika-vin01t1:953_8": "saṅkhāradukkhabhāvato ca dukkhasaccasaṅgahaṃ dassetuṃ “rūpataṇhādayo cha taṇhākāyā”ti",
  "tika-vin01t1:953_9": "vuttaṃ, tasmā vattamānabhave taṇhā khandhapariyāpannattā saṅkhāradukkhabhāvato ca",
  "tika-vin01t1:953_10": "dukkhasaccaṃ. Yasmiṃ pana attabhāve sā uppajjati, tassa attabhāvassa mūlakāraṇabhāvena",
  "tika-vin01t1:953_11": "samuṭṭhāpikā purimabhavasiddhā taṇhā samudayasaccanti gahetabbā.",
  "tika-vin01t1:954_0": "Kasiṇānīti kasiṇārammaṇikajjhānāni. Dvattiṃsākārāti dvattiṃsa koṭṭhāsā tadārammaṇajjhānāni",
  "tika-vin01t1:954_1": "ca. Nava bhavāti kāmabhavo rūpabhavo arūpabhavo saññībhavo asaññībhavo nevasaññīnāsaññībhavo",
  "tika-vin01t1:954_2": "ekavokārabhavo catuvokārabhavo pañcavokārabhavoti nava bhavā. Tattha bhavatīti bhavo,",
  "tika-vin01t1:954_3": "kāmarāgasaṅkhātena kāmena yutto bhavo, kāmasaṅkhāto vā bhavo kāmabhavo, ekādasa kāmāvacarabhūmiyo.",
  "tika-vin01t1:954_4": "Kāme pahāya rūparāgasaṅkhātena rūpena yutto bhavo, rūpasaṅkhāto vā bhavo rūpabhavo,",
  "tika-vin01t1:954_5": "soḷasa rūpāvacarabhūmiyo. Kāmañca rūpañca pahāya arūparāgasaṅkhātena arūpena yutto",
  "tika-vin01t1:954_6": "bhavo, arūpasaṅkhāto vā bhavo arūpabhavo, catasso āruppabhūmiyo. Saññāvataṃ bhavo",
  "tika-vin01t1:954_7": "saññībhavo, saññā vā ettha bhave atthīti saññībhavo, so kāmabhavo ca asaññībhavamutto",
  "tika-vin01t1:954_8": "rūpabhavo ca nevasaññīnāsaññībhavamutto arūpabhavo ca hoti. Na saññībhavo asaññībhavo,",
  "tika-vin01t1:954_9": "so rūpabhavekadeso. Oḷārikattābhāvato nevasaññā, sukhumattassa sabbhāvato nāsaññāti",
  "tika-vin01t1:954_10": "nevasaññānāsaññā, tāya yutto bhavo nevasaññānāsaññābhavo. Atha vā oḷārikāya saññāya",
  "tika-vin01t1:954_11": "abhāvā sukhumāya ca bhāvā nevasaññā nāsaññā asmiṃ bhaveti nevasaññānāsaññābhavo,",
  "tika-vin01t1:954_12": "so arūpabhavekadeso. Ekena rūpakkhandhena vokiṇṇo bhavo, ekena vā vokāro assa bhavassāti",
  "tika-vin01t1:954_13": "ekavokārabhavo, so asaññībhavo. Catūhi arūpakkhandhehi vokiṇṇo bhavo, catūhi vā vokāro",
  "tika-vin01t1:954_14": "assa bhavassāti catuvokārabhavo, so arūpabhavo eva. Pañcahi khandhehi vokiṇṇo bhavo,",
  "tika-vin01t1:954_15": "pañcahi vā vokāro assa bhavassāti pañcavokārabhavo, so kāmabhavo ca rūpabhavekadeso",
  "tika-vin01t1:954_16": "ca hoti. Vokāroti vā khandhānametamadhivacanaṃ, tasmā eko vokāro assa bhavassāti",
  "tika-vin01t1:954_17": "ekavokārabhavoti evamādināpettha attho veditabbo. Cattāri jhānānīti aggahitārammaṇavisesāni",
  "tika-vin01t1:954_18": "cattāri rūpāvacarajjhānāni. Vipākajjhānānaṃ vā etaṃ gahaṇaṃ. Ettha ca kusaladhammānaṃ",
  "tika-vin01t1:954_19": "upanissayabhūtā taṇhāsamuṭṭhāpikā purimataṇhāti veditabbā. Kiriyadhammānaṃ pana yattha",
  "tika-vin01t1:954_20": "te kiriyadhammā uppajjanti, tassa attabhāvassa kāraṇabhūtā taṇhā. Anulomatoti ettha",
  "tika-vin01t1:954_21": "“saṅkhārā dukkhasaccaṃ, avijjā samudayasacca”nti iminā anukkamena yojetabbaṃ.",
  "tika-vin01t1:955_0": "Anubuddhoti bujjhitabbadhammassa anurūpato buddho. Tenāti yasmā sāmaññato visesato",
  "tika-vin01t1:955_1": "ca ekekapaduddhārena sabbadhamme buddho, tasmā vuttaṃ. Kiṃ vuttanti āha “sammā sāmañca",
  "tika-vin01t1:955_2": "sabbadhammānaṃ buddhattā”ti, sabbassapi ñeyyassa sabbākārato aviparītaṃ sayameva",
  "tika-vin01t1:955_3": "abhisambuddhattāti attho. Imināssa paropadesarahitassa sabbākārena sabbadhammāvabodhanasamatthassa",
  "tika-vin01t1:955_4": "ākaṅkhappaṭibaddhavuttino anāvaraṇañāṇasaṅkhātassa sabbaññutaññāṇassa adhigamo dassito.",
  "tika-vin01t1:956_0": "Nanu ca sabbaññutaññāṇato aññaṃ anāvaraṇañāṇaṃ, aññathā “cha asādhāraṇañāṇāni buddhañāṇānī”ti",
  "tika-vin01t1:956_1": "vacanaṃ virujjheyyāti? Na virujjhati visayappavattibhedavasena aññehi asādhāraṇabhāvadassanatthaṃ",
  "tika-vin01t1:956_2": "ekasseva ñāṇassa dvidhā vuttattā. Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya",
  "tika-vin01t1:956_3": "sabbaññutaññāṇaṃ, tattha ca āvaraṇābhāvato nissaṅgacāramupādāya anāvaraṇañāṇanti",
  "tika-vin01t1:956_4": "vuttaṃ. Yathāha paṭisambhidāyaṃ “sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ,",
  "tika-vin01t1:956_5": "tattha āvaraṇaṃ natthīti anāvaraṇañāṇa”ntiādi. Tasmā natthi nesaṃ atthato bhedo,",
  "tika-vin01t1:956_6": "ekantena cetaṃ evamicchitabbaṃ. Aññathā sabbaññutānāvaraṇañāṇānaṃ sādhāraṇatā asabbadhammārammaṇatā",
  "tika-vin01t1:956_7": "ca āpajjeyya. Na hi bhagavato ñāṇassa aṇumattampi āvaraṇaṃ atthi, anāvaraṇañāṇassa",
  "tika-vin01t1:956_8": "asabbadhammārammaṇabhāve yattha taṃ na pavattati, tatthāvaraṇasabbhāvato anāvaraṇabhāvoyeva",
  "tika-vin01t1:956_9": "na siyā. Atha vā pana hotu aññameva anāvaraṇañāṇaṃ sabbaññutaññāṇato, idha pana sabbattha",
  "tika-vin01t1:956_10": "appaṭihatavuttitāya anāvaraṇañāṇanti sabbaññutaññāṇameva adhippetaṃ, tassa cādhigamanena",
  "tika-vin01t1:956_11": "bhagavā sabbaññū sabbavidū sammāsambuddhoti ca vuccati na sakiṃyeva sabbadhammāvabodhanato.",
  "tika-vin01t1:956_12": "Tathā ca vuttaṃ paṭisambhidāyaṃ “vimokkhantikametaṃ buddhānaṃ bhagavantānaṃ bodhiyā",
  "tika-vin01t1:956_13": "mūle saha sabbaññutaññāṇassa paṭilābhā sacchikā paññatti yadidaṃ buddho”ti. Sabbadhammāvabodhanasamatthañāṇasamadhigamena",
  "tika-vin01t1:956_14": "hi bhagavato santāne anavasesadhamme paṭivijjhituṃ samatthatā ahosīti.",
  "tika-vin01t1:957_0": "Etthāha – kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati, udāhu",
  "tika-vin01t1:957_1": "kamenāti. Kiñcettha – yadi tāva sakiṃyeva sabbasmiṃ visaye pavattati, atītānāgatapaccuppannaajjhattabahiddhādibhedabhinnānaṃ",
  "tika-vin01t1:957_2": "saṅkhatadhammānaṃ asaṅkhatasammutidhammānañca ekajjhaṃ upaṭṭhāne dūrato cittapaṭaṃ",
  "tika-vin01t1:957_3": "pekkhantassa viya paṭivibhāgenāvabodho na siyā, tathā sati “sabbe dhammā anattā”ti",
  "tika-vin01t1:957_4": "vipassantānaṃ anattākārena viya sabbadhammā anirūpitarūpena bhagavato ñāṇassa visayā",
  "tika-vin01t1:957_5": "hontīti āpajjati. Yepi “sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ",
  "tika-vin01t1:957_6": "buddhānaṃ ñāṇaṃ pavattati, tena te sabbavidūti vuccanti, evañca katvā ‘caraṃ samāhito",
  "tika-vin01t1:957_7": "nāgo, tiṭṭhantopi samāhito’ti idampi vacanaṃ suvuttaṃ hotī”ti vadanti, tesampi vuttadosā",
  "tika-vin01t1:957_8": "nātivatti, ṭhitalakkhaṇārammaṇatāya ca atītānāgatasammutidhammānaṃ tadabhāvato ekadesavisayameva",
  "tika-vin01t1:957_9": "bhagavato ñāṇaṃ siyā, tasmā sakiṃyeva ñāṇaṃ pavattatīti na yujjati.",
  "tika-vin01t1:958_0": "Atha kamena sabbasmiṃ visaye ñāṇaṃ pavattatīti. Evampi na yujjati. Na hi jātibhūmisabhāvādivasena",
  "tika-vin01t1:958_1": "disādesakālādivasena ca anekabhedabhinne ñeyye kamena gayhamāne tassa anavasesappaṭivedho",
  "tika-vin01t1:958_2": "sambhavati apariyantabhāvato ñeyyassa. Ye pana “atthassa avisaṃvādanato ñeyyassa",
  "tika-vin01t1:958_3": "ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā,",
  "tika-vin01t1:958_4": "tañca ñāṇaṃ na anumānañāṇaṃ saṃsayābhāvato. Saṃsayānubaddhañhi loke anumānañāṇa”nti",
  "tika-vin01t1:958_5": "vadanti, tesampi taṃ na yuttaṃ. Sabbassa hi appaccakkhabhāve atthāvisaṃvādanena ñeyyassa",
  "tika-vin01t1:958_6": "ekadesaṃ paccakkhaṃ katvā sesepi evanti adhimuccitvā vavatthāpanassa asambhavato.",
  "tika-vin01t1:958_7": "Yañhi taṃ sesaṃ, taṃ appaccakkhanti.",
  "tika-vin01t1:959_0": "Atha tampi paccakkhaṃ tassa sesabhāvo eva na siyāti? Sabbametaṃ akāraṇaṃ. Kasmā?",
  "tika-vin01t1:959_1": "Avisayavicāraṇabhāvato. Vuttañhetaṃ bhagavatā – “buddhavisayo, bhikkhave, acinteyyo",
  "tika-vin01t1:959_2": "na cintetabbo, yo cinteyya, ummādassa vighātassa bhāgī assā”ti. Idaṃ panettha sanniṭṭhānaṃ",
  "tika-vin01t1:959_3": "– yaṃ kiñci bhagavatā ñātuṃ icchitaṃ sakalaṃ ekadeso vā, tattha tattha appaṭihatavuttitāya",
  "tika-vin01t1:959_4": "paccakkhato ñāṇaṃ pavattati niccasamādhānañca vikkhepābhāvato. Ñātuṃ icchitassa ca",
  "tika-vin01t1:959_5": "sakalassa avisayabhāve tassa ākaṅkhappaṭibaddhavuttitā na siyā, ekantenevassā icchitabbā",
  "tika-vin01t1:959_6": "“sabbe dhammā buddhassa bhagavato āvajjanappaṭibaddhā ākaṅkhappaṭibaddhā manasikārappaṭibaddhā",
  "tika-vin01t1:959_7": "cittuppādappaṭibaddhā”ti vacanato. Atītānāgatavisayampi bhagavato ñāṇaṃ anumānāgamatakkagahaṇavirahitattā paccakkhameva.",
  "tika-vin01t1:960_0": "Nanu ca etasmimpi pakkhe yadā sakalaṃ ñātuṃ icchitaṃ, tadā sakiṃyeva sakalavisayatāya",
  "tika-vin01t1:960_1": "anirūpitarūpena bhagavato ñāṇaṃ pavatteyyāti vuttadosā nātivattiyevāti? Na, tassa",
  "tika-vin01t1:960_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya",
  "tika-vin01t1:960_3": "buddhānaṃ bhagavantānaṃ ñāṇassa acinteyyatā na siyā, tasmā sakaladhammārammaṇampi",
  "tika-vin01t1:960_4": "taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha",
  "tika-vin01t1:960_5": "acinteyyaṃ, “yāvatakaṃ ñeyyaṃ, tāvatakaṃ ñāṇaṃ. Yāvatakaṃ ñāṇaṃ, tāvatakaṃ ñeyyaṃ.",
  "tika-vin01t1:960_6": "Ñeyyapariyantikaṃ ñāṇaṃ, ñāṇapariyantikaṃ ñeyya”nti evamekajjhaṃ visuṃ sakiṃ kamena",
  "tika-vin01t1:960_7": "vā icchānurūpaṃ sammā sāmaṃ sabbadhammānaṃ buddhattā sammāsambuddho.",
  "tika-vin01t1:961_0": "Vijjāhīti ettha vindiyaṃ vindatīti vijjā, yāthāvato upalabbhatīti attho. Attano vā",
  "tika-vin01t1:961_1": "paṭipakkhassa vijjhanaṭṭhena vijjā, tamokkhandhādikassa padālanaṭṭhenāti attho. Tato",
  "tika-vin01t1:961_2": "eva attano visayassa viditakaraṇaṭṭhenapi vijjā. Sampannattāti samannāgatattā paripuṇṇattā",
  "tika-vin01t1:961_3": "vā, avikalattāti attho. Tatrāti ambaṭṭhasutte. Manomayiddhiyāti ettha “idha bhikkhu",
  "tika-vin01t1:961_4": "imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgaṃ ahīnindriya”nti",
  "tika-vin01t1:961_5": "iminā nayena āgatā iddhi sarīrabbhantare aññasseva jhānamanena nibbattattā manomayassa",
  "tika-vin01t1:961_6": "sarīrassa nibbattivasena pavattā manomayiddhi nāma. Cha abhiññāti āsavakkhayañāṇena",
  "tika-vin01t1:961_7": "saddhiṃ iddhividhādikā pañcābhiññāyo. Tissannaṃ aṭṭhannañca vijjānaṃ tattha tattha",
  "tika-vin01t1:961_8": "sutte gahaṇaṃ veneyyajjhāsayavasenāti daṭṭhabbaṃ. Satta saddhammā nāma saddhā hirī",
  "tika-vin01t1:961_9": "ottappaṃ bāhusaccaṃ vīriyaṃ sati paññā ca. Ye sandhāya vuttaṃ “idha bhikkhu saddho",
  "tika-vin01t1:961_10": "hoti, hirimā, ottappī, bahussuto, āraddhavīriyo, upaṭṭhitassati, paññavā hotī”ti.",
  "tika-vin01t1:961_11": "Cattāri jhānānīti yāni kānici cattāri rūpāvacarajjhānāni.",
  "tika-vin01t1:962_0": "Kasmā panettha sīlādayoyeva pannarasa “caraṇa”nti vuttāti codanaṃ sandhāyāha “imeyeva",
  "tika-vin01t1:962_1": "hī”tiādi. Tena tesaṃ sikkhattayasaṅgahato nibbānupagamane ekaṃsato sādhanabhāvamāha.",
  "tika-vin01t1:962_2": "Idāni tadatthasādhanāya āgamaṃ dassento “yathāhā”tiādimāha. Bhagavātiādi vuttassevatthassa",
  "tika-vin01t1:962_3": "nigamanavasena vuttaṃ. Nanu cāyaṃ vijjācaraṇasampadā sāvakesupi labbhatīti? Kiñcāpi",
  "tika-vin01t1:962_4": "labbhati, na pana tathā, yathā bhagavatoti dassetuṃ “tattha vijjāsampadā”tiādi vuttaṃ.",
  "tika-vin01t1:962_5": "Āsavakkhayavijjāya sabbaññubhāvasiddhito āha “vijjāsampadā bhagavato sabbaññutaṃ",
  "tika-vin01t1:962_6": "pūretvā ṭhitā”ti. Catūsu jhānesu antogadhabhāvena caraṇadhammapariyāpannattā karuṇābrahmavihārassa",
  "tika-vin01t1:962_7": "yathārahaṃ tassa ca mahākaruṇāsamāpattivasena asādhāraṇasabhāvassa bhagavati upalabbhanato",
  "tika-vin01t1:962_8": "āha “caraṇasampadā mahākāruṇikataṃ pūretvā ṭhitā”ti. Yathā sattānaṃ anatthaṃ parivajjetvā",
  "tika-vin01t1:962_9": "atthe niyojanaṃ paññāya vinā na hoti, evaṃ nesaṃ atthānatthajānanaṃ satthu karuṇāya",
  "tika-vin01t1:962_10": "vinā na hotīti ubhayampi ubhayattha sakiccakameva siyā. Yattha pana yassā padhānabhāvo,",
  "tika-vin01t1:962_11": "taṃ dassetuṃ “so sabbaññutāyā”tiādi vuttaṃ. Yathā taṃ vijjācaraṇasampannoti ettha",
  "tika-vin01t1:962_12": "tanti nipātamattaṃ, yathā aññopi vijjācaraṇasampanno niyojeti, tathā ayanti attho.",
  "tika-vin01t1:962_13": "Tena vijjācaraṇasampannassevāyaṃ āveṇikā paṭipattīti dasseti. Sā panāyaṃ satthu vijjācaraṇasampadā",
  "tika-vin01t1:962_14": "sāsanassa niyyānikatāya sāvakānaṃ sammāpaṭipattiyā ekantakāraṇanti dassetuṃ “tenassā”tiādi",
  "tika-vin01t1:962_15": "vuttaṃ. Tattha attantapādayoti ādi-saddena parantapaubhayantapā gahitā. Sesaṃ suviññeyyameva.",
  "tika-vin01t1:963_0": "Ettha ca vijjāsampadāya satthu paññāmahattaṃ pakāsitaṃ hoti, caraṇasampadāya karuṇāmahattaṃ.",
  "tika-vin01t1:963_1": "Tesu paññāya bhagavato dhammarajjappatti, karuṇāya dhammasaṃvibhāgo. Paññāya saṃsāradukkhanibbidā,",
  "tika-vin01t1:963_2": "karuṇāya saṃsāradukkhasahanaṃ. Paññāya paradukkhaparijānanaṃ, karuṇāya paradukkhapatikārārambho.",
  "tika-vin01t1:963_3": "Paññāya parinibbānābhimukhabhāvo, karuṇāya tadadhigamo. Paññāya sayaṃ taraṇaṃ, karuṇāya",
  "tika-vin01t1:963_4": "paresaṃ tāraṇaṃ. Paññāya buddhabhāvasiddhi, karuṇāya buddhakiccasiddhi. Karuṇāya",
  "tika-vin01t1:963_5": "vā bodhisattabhūmiyaṃ saṃsārābhimukhabhāvo, paññāya tattha anabhirati, tathā karuṇāya",
  "tika-vin01t1:963_6": "paresaṃ abhiṃsāpanaṃ, paññāya sayaṃ parehi abhāyanaṃ. Karuṇāya paraṃ rakkhanto attānaṃ",
  "tika-vin01t1:963_7": "rakkhati, paññāya attānaṃ rakkhanto paraṃ rakkhati. Tathā karuṇāya aparantapo, paññāya",
  "tika-vin01t1:963_8": "anattantapo, tena attahitāya paṭipannādīsu catūsu puggalesu catutthapuggalabhāvo",
  "tika-vin01t1:963_9": "siddho hoti. Tathā karuṇāya lokanāthatā, paññāya attanāthatā. Karuṇāya cassa ninnatābhāvo,",
  "tika-vin01t1:963_10": "paññāya unnamābhāvo. Tathā karuṇāya sabbasattesu janitānuggaho, paññānugatattā na",
  "tika-vin01t1:963_11": "ca na sabbattha virattacitto, paññāya sabbadhammesu virattacitto, karuṇānugatattā",
  "tika-vin01t1:963_12": "na ca na sabbasattānuggahāya pavatto. Yathā hi karuṇā bhagavato sinehasokavirahitā,",
  "tika-vin01t1:963_13": "evaṃ paññā ahaṃkāramamaṃkāravinimuttāti aññamaññavisodhitā paramavisuddhā guṇavisesā",
  "tika-vin01t1:963_14": "vijjācaraṇasampadāhi pakāsitāti daṭṭhabbaṃ.",
  "tika-vin01t1:964_0": "Idāni sugatoti imassa atthaṃ dassento āha “sobhanagamanattā”tiādi. “Gate ṭhite”tiādīsu",
  "tika-vin01t1:964_1": "gamanampi gatanti vuccatīti āha “gamanampi hi gatanti vuccatī”ti. Sobhananti subhaṃ,",
  "tika-vin01t1:964_2": "subhabhāvo visuddhatāya, visuddhatā dosavigamenāti āha “parisuddhamanavajja”nti.",
  "tika-vin01t1:964_3": "Gamanañca nāma bahuvidhanti idhādhippetaṃ gamanaṃ dassento “ariyamaggo”ti āha. So",
  "tika-vin01t1:964_4": "hi nibbānassa gati adhigamoti ca katvā gataṃ gamananti ca vuccati. Idāni tasseva",
  "tika-vin01t1:964_5": "gamane kāraṇaṃ dassetuṃ “tena hesā”tiādi vuttaṃ. Khemaṃ disanti nibbānaṃ. Asajjamānoti",
  "tika-vin01t1:964_6": "paripanthābhāvena sugatigamanepi asajjanto saṅgaṃ akaronto, pageva itarattha. Atha",
  "tika-vin01t1:964_7": "vā ekāsane nisīditvā khippābhiññāvaseneva catunnampi maggānaṃ paṭiladdhabhāvato asajjamāno",
  "tika-vin01t1:964_8": "abajjhanto gato. Yaṃ gamanaṃ gacchanto sabbagamanatthaṃ āvahati, sabbañca anuttaraṃ",
  "tika-vin01t1:964_9": "sampattiṃ āvahati, tadeva sobhanaṃ nāma, tena ca bhagavā gatoti āha “iti sobhanagamanattā",
  "tika-vin01t1:964_10": "sugato”ti sobhanattho susaddoti katvā.",
  "tika-vin01t1:965_0": "Asundarānaṃ dukkhānaṃ saṅkhārappavattīnaṃ abhāvato accantasukhattā ekantato sundaraṃ",
  "tika-vin01t1:965_1": "nāma asaṅkhatā dhātūti āha “sundarañcesa ṭhānaṃ gato amataṃ nibbāna”nti. Tenāha bhagavā",
  "tika-vin01t1:965_2": "“nibbānaṃ paramaṃ sukha”nti. Sammāti suṭṭhu. Suṭṭhu gamanañca nāma paṭipakkhena anabhibhūtassa",
  "tika-vin01t1:965_3": "gamananti āha “pahīne kilese puna apaccāgacchanto”ti, pahīnānaṃ puna asamudācāravasena",
  "tika-vin01t1:965_4": "apaccāgacchanto. Vuttamevatthaṃ āgamaṃ dassetvā vibhāvento āha “vuttañceta”ntiādi.",
  "tika-vin01t1:965_5": "Etanti tena tena maggena pahīnakilesānaṃ puna apaccāgamanaṃ, idañca sikhāppattaṃ",
  "tika-vin01t1:965_6": "sammāgamanaṃ, yāya āgamanīyapaṭipadāya siddhaṃ, sāpi sammāgamanamevāti evampi bhagavā",
  "tika-vin01t1:965_7": "sugatoti dassetuṃ “sammā vā āgato”tiādi vuttaṃ. Sammāpaṭipattiyāti sammāsambodhiyā",
  "tika-vin01t1:965_8": "sampāpane aviparītapaṭipattiyā. Sabbalokassa hitasukhameva karontāti etena mahābodhiyā",
  "tika-vin01t1:965_9": "paṭipadā avibhāgena sabbasattānaṃ sabbadā hitasukhāvahabhāveneva pavattatīti dasseti.",
  "tika-vin01t1:965_10": "Sassataṃ ucchedanti ime ante anupagacchanto gatoti etena paṭiccasamuppādagatiṃ dasseti.",
  "tika-vin01t1:965_11": "Kāmasukhaṃ attakilamathanti ime anupagacchanto gatoti etena ariyamaggagatiṃ dasseti.",
  "tika-vin01t1:966_0": "Tatrāti yuttaṭṭhāne yuttasseva bhāsane. Nipphādetabbe sādhetabbe cetaṃ bhummaṃ. Abhūtanti",
  "tika-vin01t1:966_1": "abhūtatthaṃ. Atthamukhena hi vācāya abhūtatā bhūtatā vā. Atacchanti tasseva vevacanaṃ.",
  "tika-vin01t1:966_2": "Anatthasaṃhitanti diṭṭhadhammikena samparāyikena vā anatthena saṃhitaṃ anatthasaṃhitaṃ,",
  "tika-vin01t1:966_3": "anatthāvahaṃ. Na atthoti anattho, atthassa paṭipakkho abhāvo ca, tena saṃhitaṃ, pisuṇavācaṃ",
  "tika-vin01t1:966_4": "samphappalāpañcāti attho. Evamettha catubbidhassapi vacīduccaritassa saṅgaho daṭṭhabbo.",
  "tika-vin01t1:966_5": "Ettha ca paṭhamā vācā sīlavantaṃ “dussīlo”ti, acaṇḍālādiṃ “caṇḍālo”tiādinā bhāsamānassa",
  "tika-vin01t1:966_6": "daṭṭhabbā. Dutiyā dussīlaṃ “dussīlo”ti, caṇḍālādimeva “caṇḍālo”tiādinā avinayena",
  "tika-vin01t1:966_7": "bhāsamānassa. Tatiyā nerayikādikassa nerayikādibhāvavibhāvanīkathā yathā “āpāyiko",
  "tika-vin01t1:966_8": "devadatto nerayiko”tiādikā. Catutthī “vedavihitena yaññavidhinā pāṇātipātādikataṃ",
  "tika-vin01t1:966_9": "sugatiṃ āvahatī”ti lokassa byāmohanakathā. Pañcamī bhūtena pesuññupasaṃhārā kathā.",
  "tika-vin01t1:966_10": "Chaṭṭhā yuttapattaṭṭhāne pavattitā dānasīlādikathā veditabbā. Evaṃ sammā gadattāti",
  "tika-vin01t1:966_11": "yathāvuttaṃ abhūtādiṃ vajjetvā bhūtaṃ tacchaṃ atthasaṃhitaṃ piyaṃ manāpaṃ tato eva",
  "tika-vin01t1:966_12": "sammā suṭṭhu gadanato sugato. Āpāthagamanamattena kassaci appiyampi hi bhagavato",
  "tika-vin01t1:966_13": "vacanaṃ piyaṃ manāpameva atthasiddhiyā lokassa hitasukhāvahattā. Ettha pana da-kārassa",
  "tika-vin01t1:966_14": "ta-kāraṃ katvā “sugato”ti vuttanti daṭṭhabbaṃ.",
  "tika-vin01t1:967_0": "Aparo nayo – sobhanaṃ gataṃ gamanaṃ etassāti sugato. Bhagavato hi veneyyajanupasaṅkamanaṃ",
  "tika-vin01t1:967_1": "ekantena tesaṃ hitasukhanipphādanato sobhanaṃ bhaddakaṃ. Tathā lakkhaṇānubyañjanappaṭimaṇḍitarūpakāyatāya",
  "tika-vin01t1:967_2": "dutavilambitakhalitānukaḍḍhananippīḷanukkuṭikakuṭilākulatādidosavirahitaṃ vilāsitarājahaṃsavasabhavāraṇamigarājagamanaṃ",
  "tika-vin01t1:967_3": "kāyagamanaṃ ñāṇagamanañca vipulanimmalakaruṇāsativīriyādiguṇavisesahitamabhinīhārato",
  "tika-vin01t1:967_4": "yāva mahābodhi anavajjatāya sattānaṃ hitasukhāvahatāya ca sobhanameva. Atha vā sayambhūñāṇena",
  "tika-vin01t1:967_5": "sakalampi lokaṃ pariññābhisamayavasena parijānanto sammā gato avagatoti sugato. Tathā",
  "tika-vin01t1:967_6": "lokasamudayaṃ pahānābhisamayavasena pajahanto anuppattidhammataṃ āpādento sammā gato",
  "tika-vin01t1:967_7": "atītoti sugato. Lokanirodhaṃ nibbānaṃ sacchikiriyābhisamayavasena sammā gato adhigatoti",
  "tika-vin01t1:967_8": "sugato. Lokanirodhagāminiṃ paṭipadaṃ bhāvanābhisamayavasena sammā gato paṭipannoti",
  "tika-vin01t1:967_9": "sugato. Tathā yaṃ imassa sadevakassa lokassa diṭṭhaṃ sutaṃ mutaṃ viññātaṃ pattaṃ",
  "tika-vin01t1:967_10": "pariyesitaṃ ñātaṃ anuvicaritaṃ manasā, sabbaṃ taṃ hatthatale āmalakaṃ viya sammā",
  "tika-vin01t1:967_11": "paccakkhato gato abbhaññāsīti sugato.",
  "tika-vin01t1:968_0": "Idāni lokavidūti imassa atthaṃ pakāsento āha “sabbathā viditalokattā”tiādi. Tattha",
  "tika-vin01t1:968_1": "sabbathāti sabbappakārena, yo yo loko yena yena pakārena veditabbo, tena tena pakārenāti",
  "tika-vin01t1:968_2": "attho. Te pana pakāre dassetuṃ “sabhāvato”tiādi vuttaṃ. Tattha sabhāvatoti dukkhasabhāvato.",
  "tika-vin01t1:968_3": "Sabbo hi loko dukkhasabhāvo. Yathāha “saṃkhittena pañcupādānakkhandhā dukkhā”ti.",
  "tika-vin01t1:968_4": "Samudayatoti yato samudeti, tato taṇhādito. Nirodhatoti yattha so nirujjhati, tato",
  "tika-vin01t1:968_5": "visaṅkhārato. Nirodhūpāyatoti yena vidhinā so nirodho pattabbo, tato ariyamaggato",
  "tika-vin01t1:968_6": "ito aññassa pakārassa abhāvā. Iti “sabbathā lokaṃ avedī”ti vatvā tadatthasādhakaṃ",
  "tika-vin01t1:968_7": "suttaṃ dassento “yattha kho, āvuso”tiādimāha. Idañca suttaṃ “yattha kho, bhante,",
  "tika-vin01t1:968_8": "na jāyati…pe… na upapajjati, sakkā nu kho so, bhante, gamanena lokassa anto ñātuṃ",
  "tika-vin01t1:968_9": "vā daṭṭhuṃ vā pāpuṇituṃ vā”ti okāsalokassa gatiṃ sandhāya rohitadevaputtena puṭṭho",
  "tika-vin01t1:968_10": "bhagavā abhāsi. Tattha na jāyatītiādinā ujukaṃ jātiādīni paṭikkhipitvā na cavati",
  "tika-vin01t1:968_11": "na upapajjatīti padadvayena aparāparaṃ cavanupapatanāni paṭikkhipati. Keci pana “na",
  "tika-vin01t1:968_12": "jāyatītiādi gabbhaseyyakādivasena vuttaṃ, itaraṃ opapātikavasenā”ti vadanti. Tanti",
  "tika-vin01t1:968_13": "jātiādirahitaṃ. Gamanenāti padasā gamanena. Lokassantanti saṅkhāralokassa antabhūtaṃ",
  "tika-vin01t1:968_14": "nibbānaṃ. Ñāteyyanti jānitabbaṃ. Daṭṭheyyanti daṭṭhabbaṃ. Patteyyanti pattabbaṃ.",
  "tika-vin01t1:968_15": "“Ñātāyaṃ diṭṭhāyaṃ pattāya”nti vā pāṭho, tattha gamanena lokassantaṃ ñātā ayaṃ diṭṭhā",
  "tika-vin01t1:968_16": "ayaṃ pattā ayanti na vadāmīti attho. Ayanti nibbānatthiko.",
  "tika-vin01t1:969_0": "Kāmaṃ padasā gamanena gantvā lokassantaṃ ñātuṃ daṭṭhuṃ pattuṃ vā na sakkā, api ca",
  "tika-vin01t1:969_1": "parimitaparicchinnaṭṭhāne taṃ paññāpetvā dassemīti dassento “api cā”tiādimāha. Tattha",
  "tika-vin01t1:969_2": "byāmamatte kaḷevareti byāmappamāṇe attabhāve. Iminā rūpakkhandhaṃ dasseti. Sasaññimhīti",
  "tika-vin01t1:969_3": "saññāya sahite. Iminā saññāsīsena vedanādayo tayo khandhe dasseti saññāsahitattā",
  "tika-vin01t1:969_4": "eva. Samanaketi saviññāṇaketi attho. Iminā viññāṇakkhandhaṃ dasseti, aviññāṇake pana",
  "tika-vin01t1:969_5": "utusamuṭṭhānarūpasamudāyamatte paññāpetuṃ na sakkāti adhippāyo. Lokanti khandhādilokaṃ.",
  "tika-vin01t1:969_6": "Lokanirodhanti tassa lokassa nirujjhanaṃ nibbānameva vā. Nibbānampi hi khandhe paṭicca",
  "tika-vin01t1:969_7": "paññāpanato sarīrasmiṃyeva paññāpeti. Adesampi hi taṃ yesaṃ nirodho, tesaṃ vasena",
  "tika-vin01t1:969_8": "desatopi upacāravasena niddisīyati yathā “cakkhuṃ loke piyarūpaṃ sātarūpaṃ, etthesā",
  "tika-vin01t1:969_9": "taṇhā pahīyamānā pahīyati, ettha nirujjhamānā nirujjhatī”ti.",
  "tika-vin01t1:970_0": "Gamanenāti pākatikagamanena. Lokassantoti saṅkhāralokassa anto antakiriyāya hetubhūtaṃ",
  "tika-vin01t1:970_1": "nibbānaṃ. Kudācananti kadācipi. Appatvāti aggamaggena anadhigantvā. Pamocananti pamutti",
  "tika-vin01t1:970_2": "nissaraṇaṃ. Tasmāti yasmā lokantaṃ appatvā vaṭṭadukkhato mutti natthi, tasmā. Haveti",
  "tika-vin01t1:970_3": "nipātamattaṃ. Lokavidūti sabhāvādito sabbaṃ lokaṃ vijānanto. Sumedhoti sundarapañño.",
  "tika-vin01t1:970_4": "Lokantagūti pariññābhisamayena lokaṃ viditvā pahānābhisamayena lokantagū. Maggabrahmacariyassa",
  "tika-vin01t1:970_5": "pariniṭṭhitattā vusitabrahmacariyo. Sabbesaṃ kilesānaṃ samitattā catusaccadhammānaṃ",
  "tika-vin01t1:970_6": "vā abhisamitattā samitāvī. Nāsīsatīti na pattheti, yathā imaṃ lokaṃ, evaṃ parañca",
  "tika-vin01t1:970_7": "lokaṃ nāsīsati appaṭisandhikattā.",
  "tika-vin01t1:971_0": "Evaṃ yadipi lokavidutā anavasesato dassitā sabhāvādito dassitattā, loko pana ekadeseneva",
  "tika-vin01t1:971_1": "vuttoti taṃ anavasesato dassetuṃ “api ca tayo lokā”tiādi vuttaṃ. Tattha indriyabaddhānaṃ",
  "tika-vin01t1:971_2": "khandhānaṃ samūho santāno ca sattaloko. Rūpādīsu sattavisattatāya satto, lokīyati",
  "tika-vin01t1:971_3": "ettha kusalākusalaṃ tabbipāko cāti loko. Anindriyabaddhānaṃ rūpādīnaṃ samūho santāno",
  "tika-vin01t1:971_4": "ca okāsaloko lokīyanti ettha jaṅgamā thāvarā ca tesañca okāsabhūtoti katvā. Tadādhāratāya",
  "tika-vin01t1:971_5": "hesa “bhājanaloko”tipi vuccati. Ubhayepi khandhā saṅkhāraloko paccayehi saṅkharīyanti",
  "tika-vin01t1:971_6": "lujjanti palujjanti cāti. Āhāraṭṭhitikāti paccayaṭṭhitikā, paccayāyattavuttikāti",
  "tika-vin01t1:971_7": "attho. Paccayattho hettha āhārasaddo “ayamāhāro anuppannassa vā kāmacchandassa uppādāyā”tiādīsu",
  "tika-vin01t1:971_8": "viya. Evañhi “sabbe sattā”ti iminā asaññasattāpi pariggahitā honti. Sā panāyaṃ āhāraṭṭhitikatā",
  "tika-vin01t1:971_9": "nippariyāyato saṅkhāradhammo, na sattadhammoti āha “āhāraṭṭhitikāti āgataṭṭhāne saṅkhāraloko veditabbo”ti.",
  "tika-vin01t1:972_0": "Yadi evaṃ “sabbe sattā”ti idaṃ kathanti? Puggalādhiṭṭhānadesanāti nāyaṃ doso. Kasmā",
  "tika-vin01t1:972_1": "pana bhagavā katthaci puggalādhiṭṭhānaṃ katvā dhammaṃ deseti, katthaci dhammādhiṭṭhānaṃ",
  "tika-vin01t1:972_2": "katvā dhammaṃ desetīti? Desanāvilāsato veneyyajjhāsayato ca. Desanāvilāsappattā hi",
  "tika-vin01t1:972_3": "buddhā bhagavanto, te yathāruci katthaci puggalādhiṭṭhānaṃ katvā katthaci dhammādhiṭṭhānaṃ",
  "tika-vin01t1:972_4": "katvā dhammaṃ desenti. Ye vā pana veneyyā sāsanakkamaṃ anotiṇṇā, tesaṃ puggalādhiṭṭhānaṃ",
  "tika-vin01t1:972_5": "desanaṃ desenti. Ye ca otiṇṇā, tesaṃ dhammādhiṭṭhānaṃ. Sammutisaccavisayā puggalādhiṭṭhānā",
  "tika-vin01t1:972_6": "desanā, itarā paramatthasaccavisayā. Purimā karuṇānukūlā, itarā paññānukūlā. Saddhānusārīgottānaṃ",
  "tika-vin01t1:972_7": "vā purimā. Te hi puggalappamāṇikā, pacchimā dhammānusārīgottānaṃ. Saddhācaritatāya",
  "tika-vin01t1:972_8": "vā lokādhipatīnaṃ vasena puggalādhiṭṭhānā, paññācaritatāya dhammādhipatīnaṃ vasena",
  "tika-vin01t1:972_9": "dhammādhiṭṭhānā. Purimā ca neyyatthā, pacchimā nītatthā. Iti bhagavā taṃ taṃ visesaṃ",
  "tika-vin01t1:972_10": "apekkhitvā tattha tattha duvidhaṃ desanaṃ desetīti veditabbaṃ.",
  "tika-vin01t1:973_0": "Diṭṭhigatikānaṃ sassatādivasena “attā loko”ti parikappanā yebhuyyena sattavisayā,",
  "tika-vin01t1:973_1": "na saṅkhāravisayāti āha “sassato lokoti vā asassato lokoti vāti āgataṭṭhāne sattaloko",
  "tika-vin01t1:973_2": "veditabbo”ti. Yāvatā candimasūriyā pariharantīti yattake ṭhāne candimasūriyā parivattanti",
  "tika-vin01t1:973_3": "paribbhamanti. Disā bhanti virocamānāti tesaṃ paribbhamaneneva tā tā disā pabhassarā",
  "tika-vin01t1:973_4": "hutvā virocanti. Atha vā disāti upayogabahuvacanaṃ, tasmā sayaṃ virocamānā candimasūriyā",
  "tika-vin01t1:973_5": "yattakā disā bhanti sobhenti obhāsayantīti attho. Tāva sahassadhā lokoti tattakena",
  "tika-vin01t1:973_6": "pamāṇena sahassappakāro okāsaloko, sahassalokadhātuyoti attho. “Tāvasahassavā”ti",
  "tika-vin01t1:973_7": "vā pāṭho, tāva tattakaṃ sahassaṃ assa atthīti tāvasahassavā. Etthāti sahassalokadhātusaṅkhāte loke.",
  "tika-vin01t1:974_0": "Tampīti tividhampi lokaṃ. Sabbathā avedīti sabbappakārato paṭivijjhi. Kathaṃ paṭivijjhīti",
  "tika-vin01t1:974_1": "āha “tathā hī”tiādi. Tathā hissāti imassa “sabbathā vidito”ti etena sambandho. Assāti",
  "tika-vin01t1:974_2": "anena bhagavatā. Eko loko sabbe sattā āhāraṭṭhitikāti yāya puggalādhiṭṭhānāya kathāya",
  "tika-vin01t1:974_3": "sabbesaṃ saṅkhārānaṃ paccayāyattavuttitā vuttā, tāya sabbo saṅkhāraloko ekavidho",
  "tika-vin01t1:974_4": "pakārantarassa abhāvato. Dve lokātiādīsupi imināva nayena attho veditabbo. Nāmaggahaṇena",
  "tika-vin01t1:974_5": "cettha nibbānassa aggahaṇaṃ tassa alokasabhāvattā. Nanu ca “āhāraṭṭhitikā”ti ettha",
  "tika-vin01t1:974_6": "paccayāyattavuttitāya maggaphaladhammānampi lokatā āpajjatīti? Nāpajjati pariññeyyānaṃ",
  "tika-vin01t1:974_7": "dukkhasaccadhammānaṃ idha lokoti adhippetattā. Atha vā na lujjati na palujjatīti",
  "tika-vin01t1:974_8": "yo gahito tathā na hoti, so lokoti taṃgahaṇarahitānaṃ lokuttarānaṃ natthi lokatā.",
  "tika-vin01t1:975_0": "Tisso vedanāti sukhadukkhaupekkhāvasena. Cattāro āhārāti kabaḷīkārāhāro phassāhāro",
  "tika-vin01t1:975_1": "manosañcetanāhāro viññāṇāhāroti cattāro āhārā. Tattha kabaḷīkārāhāro ojaṭṭhamakaṃ",
  "tika-vin01t1:975_2": "rūpaṃ āharatīti āhāro. Phasso tisso vedanā āharatīti āhāro. Manosañcetanā tīsu bhavesu",
  "tika-vin01t1:975_3": "paṭisandhiṃ āharatīti āhāro. Viññāṇaṃ paṭisandhikkhaṇe nāmarūpaṃ āharatīti āhāro.",
  "tika-vin01t1:975_4": "Upādānānaṃ ārammaṇabhūtā khandhā upādānakkhandhā. Cha ajjhattikāni āyatanānīti cakkhāyatanādimanāyatanapariyantāni.",
  "tika-vin01t1:975_5": "Satta viññāṇaṭṭhitiyoti nānattakāyā nānattasaññino, nānattakāyā ekattasaññino, ekattakāyā",
  "tika-vin01t1:975_6": "nānattasaññino, ekattakāyā ekattasaññino, heṭṭhimā ca tayo āruppāti imā satta “viññāṇaṃ",
  "tika-vin01t1:975_7": "tiṭṭhati etthāti viññāṇaṭṭhitiyo”ti vuccanti. Tattha nānattaṃ kāyo etesaṃ, nānatto",
  "tika-vin01t1:975_8": "vā kāyo etesanti nānattakāyā, nānattasaññā etesaṃ atthīti nānattasaññino. Iminā nayena",
  "tika-vin01t1:975_9": "sesapadesupi attho veditabbo.",
  "tika-vin01t1:976_0": "Sabbe manussā chakāmāvacarā ca devā ekacce ca vinipātikā “nānattakāyā nānattasaññino”ti",
  "tika-vin01t1:976_1": "vuccanti. Aparimāṇesu hi cakkavāḷesu aparimāṇānaṃ manussānaṃ vaṇṇasaṇṭhānādivasena",
  "tika-vin01t1:976_2": "dvepi ekasadisā natthi. Yepi katthaci yamakabhātaro vaṇṇena vā saṇṭhānena vā ekasadisā",
  "tika-vin01t1:976_3": "honti, tesampi ālokitavilokitakathitahasitagamanaṭhānādīhi viseso hotiyeva, paṭisandhisaññā",
  "tika-vin01t1:976_4": "ca nesaṃ tihetukāpi duhetukāpi ahetukāpi hoti, tasmā sabbepi manussā nānattakāyā",
  "tika-vin01t1:976_5": "nānattasaññino. Chakāmāvacaradevesu ca kesañci kāyo nīlo hoti, kesañci pītādivaṇṇo,",
  "tika-vin01t1:976_6": "paṭisandhisaññā ca nesaṃ duhetukāpi tihetukāpi hoti, tasmā tepi nānattakāyā nānattasaññino.",
  "tika-vin01t1:976_7": "Ekacce vinipātikā pana catuapāyavinimuttakā uttaramātā yakkhinī, piyaṅkaramātā, dhammaguttāti",
  "tika-vin01t1:976_8": "evamādayo daṭṭhabbā. Etesañhi odātakaāḷamaṅguracchavisāmavaṇṇādivasena ceva kisathūlarassadīghādivasena",
  "tika-vin01t1:976_9": "ca kāyo nānā hoti, manussānaṃ viya tihetukaduhetukāhetukavasena paṭisandhisaññāpi,",
  "tika-vin01t1:976_10": "te pana devā viya na mahesakkhā, kapaṇamanussā viya appesakkhā dullabhaghāsacchādanā",
  "tika-vin01t1:976_11": "dukkhapīḷitā viharanti, ekacce kāḷapakkhe dukkhitā juṇhapakkhe sukhitā honti, tasmā",
  "tika-vin01t1:976_12": "sukhasamussayato vinipatitattā sukhasamussayato vinipāto etesaṃ atthīti vinipātikāti",
  "tika-vin01t1:976_13": "vuttā satipi devabhāve dibbasampattiyā abhāvato. Ye panettha tihetukā, tesaṃ dhammābhisamayopi",
  "tika-vin01t1:976_14": "hoti. Piyaṅkaramātā hi yakkhinī paccūsasamaye anuruddhattherassa dhammaṃ sajjhāyato sutvā –",
  "tika-vin01t1:977": "“Mā saddaṃ kari piyaṅkara, bhikkhu dhammapadāni bhāsati;",
  "tika-vin01t1:978": "Apica dhammapadaṃ vijāniya, paṭipajjema hitāya no siyā.",
  "tika-vin01t1:979": "“Pāṇesu ca saṃyamāmase, sampajānamusā na bhaṇāmase;",
  "tika-vin01t1:980": "Sikkhema susīlyamattano, api muccema pisācayoniyā”ti. –",
  "tika-vin01t1:981_0": "Evaṃ puttakaṃ saññāpetvā taṃ divasaṃ sotāpattiphalaṃ pattā. Uttaramātā pana bhagavato",
  "tika-vin01t1:981_1": "dhammaṃ sutvāva sotāpannā jātā. Evamimepi kāyassa ceva paṭisandhisaññāya ca nānattā",
  "tika-vin01t1:981_2": "“nānattakāyā nānattasaññino”tveva saṅkhyaṃ gacchanti.",
  "tika-vin01t1:982_0": "Brahmapārisajjabrahmapurohitamahābrahmasaṅkhātā pana hīnamajjhimapaṇītabhedabhinnena",
  "tika-vin01t1:982_1": "paṭhamajjhānena nibbattā brahmakāyikā ceva catūsu apāyesu sattā ca “nānattakāyā ekattasaññino”ti",
  "tika-vin01t1:982_2": "vuccanti. Etesu hi brahmakāyikesu brahmapurohitānaṃ kāyo brahmapārisajjehi pamāṇato",
  "tika-vin01t1:982_3": "vipulataro hoti, mahābrahmānaṃ kāyo pana brahmapurohitehipi pamāṇato vipulataro hoti.",
  "tika-vin01t1:982_4": "Kāmañca nesaṃ pabhāvasenapi kāyo heṭṭhimaheṭṭhimehi uḷārataro hoti, taṃ pana idha",
  "tika-vin01t1:982_5": "appamāṇaṃ. Tathā hi parittābhādīnaṃ parittasubhādīnañca kāye satipi pabhāvematte",
  "tika-vin01t1:982_6": "ekattavaseneva vavatthapīyatīti “ekattakāyā”tveva te vuccanti. Evamime brahmakāyikā",
  "tika-vin01t1:982_7": "kāyassa nānattā paṭhamajjhānavipākavasena pana paṭisandhisaññāya ca ekattā nānattakāyā",
  "tika-vin01t1:982_8": "ekattasaññino. Yathā ca te, evaṃ catūsu apāyesu sattā. Nirayesu hi kesañci gāvutaṃ,",
  "tika-vin01t1:982_9": "kesañci aḍḍhayojanaṃ, kesañci yojanaṃ attabhāvo hoti, devadattassa pana yojanasatiko",
  "tika-vin01t1:982_10": "jāto. Tiracchānesupi keci khuddakā, keci mahantā, pettivisayepi keci saṭṭhihatthā,",
  "tika-vin01t1:982_11": "keci asītihatthā honti, keci suvaṇṇā, keci dubbaṇṇā, tathā kālakañcikā asurā. Api",
  "tika-vin01t1:982_12": "cettha dīghapiṭṭhikapetā nāma saṭṭhiyojanikāpi honti, paṭisandhisaññā pana sabbesampi",
  "tika-vin01t1:982_13": "akusalavipākāhetukāva hoti. Iti āpāyikāpi “nānattakāyā ekattasaññino”tveva saṅkhyaṃ gacchanti.",
  "tika-vin01t1:983_0": "Dutiyajjhānabhūmikā pana parittābhā appamāṇābhā ābhassarā “ekattakāyā nānattasaññino”ti",
  "tika-vin01t1:983_1": "vuccanti. Nesañhi sabbesaṃ kāyo ekappamāṇova hoti, paṭisandhisaññā pana dutiyatatiyajjhānavipākavasena nānā hoti.",
  "tika-vin01t1:984_0": "Parittasubhā appamāṇasubhā subhakiṇhā pana tatiyajjhānabhūmikā ekattakāyā ekattasaññino.",
  "tika-vin01t1:984_1": "Tesaṃ vuttanayena kāyassa ceva catutthajjhānavipākavasena paṭisandhisaññāya ca ekattā.",
  "tika-vin01t1:984_2": "“Vehapphalāpi imaṃyeva catutthaviññāṇaṭṭhitiṃ bhajanti kāyassa ceva pañcamajjhānavipākavasena",
  "tika-vin01t1:984_3": "paṭisandhisaññāya ca ekarūpattā. Suddhāvāsā pana apunarāvattanato vivaṭṭapakkhe ṭhitā,",
  "tika-vin01t1:984_4": "na sabbakālikā. Kappasatasahassampi asaṅkhyeyyampi buddhasuññe loke nuppajjanti,",
  "tika-vin01t1:984_5": "soḷasakappasahassabbhantare buddhesu uppajjantesuyeva uppajjanti, dhammacakkappavattissa",
  "tika-vin01t1:984_6": "bhagavato khandhāvāraṭṭhānasadisā honti, tasmā neva viññāṇaṭṭhitiṃ, na sattāvāsaṃ",
  "tika-vin01t1:984_7": "bhajantī”ti vadanti. Mahāsīvatthero pana “na kho pana so sāriputta āvāso sulabharūpo,",
  "tika-vin01t1:984_8": "yo mayā anāvuṭṭhapubbo iminā dīghena addhunā aññatra suddhāvāsehi devehī”ti iminā",
  "tika-vin01t1:984_9": "suttena “suddhāvāsāpi catutthaviññāṇaṭṭhitiṃ catutthasattāvāsaṃ bhajantī”ti vadati,",
  "tika-vin01t1:984_10": "taṃ appaṭibāhiyattā suttassa anuññātaṃ. Tasmā asaññasattaṃ apanetvā parittasubhādīsu",
  "tika-vin01t1:984_11": "akaniṭṭhapariyosānāsu navasu bhūmīsu sattā “ekattakāyā ekattasaññino”ti gahetabbā.",
  "tika-vin01t1:985_0": "Asaññasattā pana viññāṇābhāvā ettha saṅgahaṃ na gacchanti. Tathā hi anuppanne buddhe",
  "tika-vin01t1:985_1": "titthāyatane pabbajitā vāyokasiṇe parikammaṃ katvā catutthajjhānaṃ nibbattetvā tato",
  "tika-vin01t1:985_2": "vuṭṭhāya “dhī cittaṃ, dhī cittaṃ, cittassa nāma abhāvoyeva sādhu. Cittañhi nissāya",
  "tika-vin01t1:985_3": "vadhabandhādipaccayaṃ dukkhaṃ uppajjati, citte asati nattheta”nti khantiṃ ruciṃ uppādetvā",
  "tika-vin01t1:985_4": "aparihīnajjhānā kālaṃ katvā rūpapaṭisandhivasena asaññabhave nibbattanti. Yo yassa",
  "tika-vin01t1:985_5": "iriyāpatho manussaloke paṇihito ahosi, so tena iriyāpathena nibbattitvā pañca kappasatāni",
  "tika-vin01t1:985_6": "ṭhito vā nisinno vā nipanno vā hoti. Evaṃ cittavirāgabhāvanāvasena tesaṃ tattha viññāṇuppatti",
  "tika-vin01t1:985_7": "na hotīti viññāṇābhāvato viññāṇaṭṭhitiṃ te na bhajanti. Nevasaññānāsaññāyatanaṃ pana",
  "tika-vin01t1:985_8": "yatheva saññāya, evaṃ viññāṇassapi sukhumattā viññāṇaṭṭhitīsu saṅgahaṃ na gacchati.",
  "tika-vin01t1:985_9": "Tañhi saññāya viya viññāṇassapi saṅkhārāvasesasukhumabhāvappattattā paribyattaviññāṇakiccābhāvato",
  "tika-vin01t1:985_10": "neva viññāṇaṃ, na ca sabbaso aviññāṇaṃ hotīti nevaviññāṇā nāviññāṇaṃ, tasmā paripphuṭaviññāṇakiccavantīsu",
  "tika-vin01t1:985_11": "viññāṇaṭṭhitīsu saṅgahaṃ na gacchati. Tasmā vinipātikehi saddhiṃ chakāmāvacaradevā",
  "tika-vin01t1:985_12": "manussā ca nānattakāyā nānattasaññino, paṭhamajjhānabhūmikā apāyasattā ca nānattakāyā",
  "tika-vin01t1:985_13": "ekattasaññino, dutiyajjhānabhūmikā ekattakāyā nānattasaññino, tatiyajjhānabhūmikā",
  "tika-vin01t1:985_14": "asaññasattaṃ vajjetvā sesā catutthajjhānabhūmikā ca ekattakāyā ekattasaññinoti imā",
  "tika-vin01t1:985_15": "catasso viññāṇaṭṭhitiyo nevasaññānāsaññāyatanaṃ vajjetvā ākāsānañcāyatanādiheṭṭhimāruppattayena",
  "tika-vin01t1:985_16": "saddhiṃ “satta viññāṇaṭṭhitiyo”ti veditabbā.",
  "tika-vin01t1:986_0": "Aṭṭha lokadhammāti lābho alābho yaso ayaso nindā pasaṃsā sukhaṃ dukkhanti ime aṭṭha",
  "tika-vin01t1:986_1": "lokassa dhammattā lokadhammā. Ime hi sattalokassa avassaṃbhāvino dhammā, tasmā etehi",
  "tika-vin01t1:986_2": "vinimutto nāma koci satto natthi. Te hi aparāparaṃ kadāci lokaṃ anupatanti, kadāci",
  "tika-vin01t1:986_3": "te loko ca anupatati. Vuttampi cetaṃ “aṭṭhime, bhikkhave, lokadhammā lokaṃ anuparivattanti,",
  "tika-vin01t1:986_4": "loko ca aṭṭha lokadhamme anuparivattatī”ti. Ghāsacchādanādīnaṃ laddhi, tāni eva vā",
  "tika-vin01t1:986_5": "laddhabbato lābho. Tadabhāvo alābho. Lābhaggahaṇena cettha tabbisayo anurodho gahito,",
  "tika-vin01t1:986_6": "alābhaggahaṇena virodho. Evaṃ yasādīsupi tabbisayaanurodhavirodhānaṃ gahaṇaṃ veditabbaṃ.",
  "tika-vin01t1:986_7": "Lābhe pana āgate alābho āgatoyeva hotīti lābho ca alābho ca vutto. Yasādīsupi eseva",
  "tika-vin01t1:986_8": "nayo. Tathā ca lohite sati tadupaghātavasena pubbo viya lābhādīsu anurodhe sati alābhādīsu",
  "tika-vin01t1:986_9": "virodho laddhāvasaro eva hoti.",
  "tika-vin01t1:987_0": "Nava sattāvāsāti heṭṭhā vuttasattaviññāṇaṭṭhitiyo eva asaññasattacatutthāruppehi",
  "tika-vin01t1:987_1": "saddhiṃ “nava sattāvāsā”ti vuccanti. Sattā āvasanti etesūti sattāvāsā, nānattakāyanānattasaññīādibhedā",
  "tika-vin01t1:987_2": "sattanikāyā. Te hi sattanikāyā tappariyāpannānaṃ sattānaṃ tāya eva tappariyāpannatāya",
  "tika-vin01t1:987_3": "ādhāro viya vattabbataṃ arahanti samudāyādhāratāya avayavassa yathā “rukkhe sākhā”ti.",
  "tika-vin01t1:987_4": "Suddhāvāsānampi sattāvāsaggahaṇe kāraṇaṃ heṭṭhā vuttameva.",
  "tika-vin01t1:988_0": "Dasāyatanānīti arūpasabhāvaṃ manāyatanaṃ rūpārūpādimissakaṃ dhammāyatanañca ṭhapetvā",
  "tika-vin01t1:988_1": "kevalaṃ rūpadhammānaṃyeva vasena cakkhāyatanādayo pañca, rūpāyatanādayo pañcāti dasāyatanāni",
  "tika-vin01t1:988_2": "vuttāni, manāyatanadhammāyatanehi pana saddhiṃ tāniyeva “dvādasāyatanānī”ti vuttāni.",
  "tika-vin01t1:989_0": "Kasmā panettha cakkhādayo “āyatanānī”ti vuccanti? Āyatanato āyānaṃ vā tananato āyatassa",
  "tika-vin01t1:989_1": "ca nayanato āyatanāni. Cakkhurūpādīsu hi taṃtaṃdvārārammaṇā cittacetasikā dhammā",
  "tika-vin01t1:989_2": "sena sena anubhavanādinā kiccena āyatanti uṭṭhahanti ghaṭanti vāyamanti, te ca pana",
  "tika-vin01t1:989_3": "āyabhūte dhamme etāni tanonti vitthārenti, idañca anamatagge saṃsāre pavattaṃ ativiya",
  "tika-vin01t1:989_4": "āyataṃ saṃsāradukkhaṃ yāva na nivattati, tāva nayanti pavattayanti, tasmā “āyatanānī”ti",
  "tika-vin01t1:989_5": "vuccanti. Api ca nivāsaṭṭhānaṭṭhena ākaraṭṭhena samosaraṇaṭṭhena sañjātidesaṭṭhena",
  "tika-vin01t1:989_6": "kāraṇaṭṭhena ca āyatanāni. Tathā hi loke “issarāyatanaṃ vāsudevāyatana”ntiādīsu nivāsaṭṭhānaṃ",
  "tika-vin01t1:989_7": "āyatananti vuccati. “Suvaṇṇāyatanaṃ rajatāyatana”ntiādīsu ākaro. Sāsane pana “manorame",
  "tika-vin01t1:989_8": "āyatane, sevanti naṃ vihaṅgamā”tiādīsu samosaraṇaṭṭhānaṃ. “Dakkhiṇāpatho gunnaṃ āyatana”ntiādīsu",
  "tika-vin01t1:989_9": "sañjātideso. “Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ",
  "tika-vin01t1:989_10": "āyatananti vuccati. Cakkhuādīsu ca te te cittacetasikā dhammā nivasanti tadāyattavuttitāyāti",
  "tika-vin01t1:989_11": "cakkhādayo tesaṃ nivāsaṭṭhānaṃ. Cakkhādīsu ca te ākiṇṇā tannissitattā tadārammaṇattā",
  "tika-vin01t1:989_12": "cāti cakkhādayova nesaṃ ākaro. Tattha tattha vatthudvārārammaṇavasena samosaraṇato",
  "tika-vin01t1:989_13": "cakkhādayova nesaṃ samosaraṇaṭṭhānaṃ. Tannissayārammaṇabhāvena tattheva uppattito",
  "tika-vin01t1:989_14": "cakkhādayova nesaṃ sañjātideso. Cakkhādīnaṃ abhāve abhāvato cakkhādayova nesaṃ kāraṇanti",
  "tika-vin01t1:989_15": "yathāvuttenatthena cakkhu ca taṃ āyatanañcāti cakkhāyatanaṃ. Evaṃ sesānipi.",
  "tika-vin01t1:990_0": "Imāneva pana dvādasāyatanāni cakkhuviññāṇādichaviññāṇehi saddhiṃ aṭṭhārasa vidahanādito",
  "tika-vin01t1:990_1": "“dhātuyo”ti vuccanti. Tathā hi cakkhādīsu ekeko dhammo yathāsambhavaṃ vidahati, dhīyate,",
  "tika-vin01t1:990_2": "vidhānaṃ, vidhīyate etāya, ettha vā dhīyatīti dhātūti vuccati. Lokiyā hi dhātuyo",
  "tika-vin01t1:990_3": "kāraṇabhāvena vavatthitāva hutvā suvaṇṇarajatādidhātuyo viya suvaṇṇarajatādiṃ, anekappakāraṃ",
  "tika-vin01t1:990_4": "saṃsāradukkhaṃ vidahanti, bhārahārehi ca bhāro viya sattehi dhīyanti dhārīyanti,",
  "tika-vin01t1:990_5": "dukkhavidhānamattameva cetā avasavattanato. Etāhi ca kāraṇabhūtāhi saṃsāradukkhaṃ",
  "tika-vin01t1:990_6": "sattehi anuvidhīyati, tathāvihitañca taṃ etāsveva dhīyati ṭhapīyati, tasmā “dhātuyo”ti",
  "tika-vin01t1:990_7": "vuccanti. Api ca yathā titthiyānaṃ attā nāma sabhāvato natthi, na evametā, etā pana",
  "tika-vin01t1:990_8": "attano sabhāvaṃ dhārentīti dhātuyo. Yathā ca loke vicittā haritālamanosilādayo selāvayavā",
  "tika-vin01t1:990_9": "“dhātuyo”ti vuccanti, evametāpi dhātuyo viya dhātuyo. Vicittā hetā ñāṇañeyyāvayavāti.",
  "tika-vin01t1:990_10": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu",
  "tika-vin01t1:990_11": "dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā",
  "tika-vin01t1:990_12": "veditabbā. Aññamaññavisabhāgalakkhaṇaparicchinnā hete cakkhādayoti. Api ca dhātūti",
  "tika-vin01t1:990_13": "nijjīvamattassetaṃ adhivacanaṃ. Tathā hi bhagavā “chadhāturo ayaṃ bhikkhu puriso”tiādīsu",
  "tika-vin01t1:990_14": "jīvasaññāsamūhananatthaṃ dhātudesanamakāsi. Tasmā nijjīvaṭṭhenapi dhātuyoti vuccanti.",
  "tika-vin01t1:991_0": "Ettha ca “āhāraṭṭhitikā”ti paccayāyattavuttitāvacanena saṅkhārānaṃ aniccatā, tāya",
  "tika-vin01t1:991_1": "ca “yadaniccaṃ taṃ dukkhaṃ, yaṃ dukkhaṃ tadanattā”ti vacanato dukkhānattatā ca pakāsitā",
  "tika-vin01t1:991_2": "hontīti tīṇipi sāmaññalakkhaṇāni gahitāni. Nāmanti cattāro arūpino khandhā, te ca",
  "tika-vin01t1:991_3": "atthato phassādayo. Rūpanti bhūtupādāyarūpāni, tāni ca atthato pathavīādayoti aviseseneva",
  "tika-vin01t1:991_4": "salakkhaṇato saṅkhārā gahitā. Taggahaṇeneva ye te savisesā kusalādayo hetuādayo ca,",
  "tika-vin01t1:991_5": "tepi gahitā eva hontīti āha “iti ayaṃ saṅkhāralokopi sabbathā vidito”ti.",
  "tika-vin01t1:992_0": "Evaṃ saṅkhāralokassa sabbathā viditabhāvaṃ dassetvā idāni sattalokassapi sabbathā",
  "tika-vin01t1:992_1": "viditabhāvaṃ dassento “yasmā panesā”tiādimāha. Tattha āsayaṃ jānātīti āgamma cittaṃ",
  "tika-vin01t1:992_2": "seti etthāti āsayo migāsayo viya. Yathā migo gocarāya gantvā paccāgantvā tattheva",
  "tika-vin01t1:992_3": "vanagahane sayatīti so tassa āsayo, evaṃ aññathā pavattitvāpi cittaṃ āgamma yattha",
  "tika-vin01t1:992_4": "seti, so tassa āsayoti vuccati. So pana sassatadiṭṭhiādivasena catubbidho. Vuttañca –",
  "tika-vin01t1:993": "“Sassatucchedadiṭṭhī ca, khanti cevānulomikā;",
  "tika-vin01t1:994": "Yathābhūtañca yaṃ ñāṇaṃ, etaṃ āsayasaddita”nti.",
  "tika-vin01t1:995_0": "Tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā",
  "tika-vin01t1:995_1": "imā eva dve diṭṭhiyo sannissitā. Yathāha “dvayanissito khvāyaṃ kaccāna loko yebhuyyena",
  "tika-vin01t1:995_2": "atthitañceva natthitañcā”ti. Atthitāti hi sassataggāho adhippeto, natthitāti ucchedaggāho.",
  "tika-vin01t1:995_3": "Ayaṃ tāva vaṭṭanissitānaṃ puthujjanānaṃ āsayo, vivaṭṭanissitānaṃ pana suddhasattānaṃ",
  "tika-vin01t1:995_4": "anulomikā khanti yathābhūtañāṇanti duvidho āsayo. Tattha “anulomikā khanti vipassanāñāṇaṃ,",
  "tika-vin01t1:995_5": "yathābhūtañāṇaṃ pana maggañāṇa”nti sammohavinodaniyā vibhaṅgaṭṭhakathāyaṃ vuttaṃ.",
  "tika-vin01t1:995_6": "Taṃ catubbidhampi sattānaṃ āsayaṃ jānāti, jānanto ca tesaṃ diṭṭhigatānaṃ tesañca",
  "tika-vin01t1:995_7": "ñāṇānaṃ appavattikkhaṇepi jānāti. Vuttañhetaṃ –",
  "tika-vin01t1:996": "“Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti, kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto”’tiādi.",
  "tika-vin01t1:997_0": "Anusayaṃ jānātīti anu anu sayantīti anusayā, anurūpaṃ kāraṇaṃ labhitvā uppajjantīti",
  "tika-vin01t1:997_1": "attho. Etena nesaṃ kāraṇalābhe uppajjanārahataṃ dasseti. Appahīnā hi kilesā kāraṇalābhe",
  "tika-vin01t1:997_2": "sati uppajjanti. Ke pana te? Kāmarāgādayo satta anāgatā kilesā, atītā paccuppannā",
  "tika-vin01t1:997_3": "ca taṃsabhāvattā tathā vuccanti. Na hi dhammānaṃ kālabhedena sabhāvabhedo atthi,",
  "tika-vin01t1:997_4": "taṃ sattavidhaṃ anusayaṃ tassa tassa sattassa santāne paroparabhāvena pavattamānaṃ jānāti.",
  "tika-vin01t1:998_0": "Caritaṃ jānātīti ettha caritanti sucaritaduccaritaṃ. Tañhi vibhaṅge caritaniddese",
  "tika-vin01t1:998_1": "niddiṭṭhaṃ. Atha vā caritanti cariyā veditabbā. Tā pana rāgadosamohasaddhābuddhivitakkavasena",
  "tika-vin01t1:998_2": "cha mūlacariyā, tāsaṃ apariyanto antarabhedo, saṃsaggabhedo pana tesaṭṭhividho. Taṃ",
  "tika-vin01t1:998_3": "caritaṃ sabhāvato saṃkilesato vodānato samuṭṭhānato phalato nissandatoti evamādinā pakārena jānāti.",
  "tika-vin01t1:999_0": "Adhimuttiṃ jānātīti ettha adhimuttīti ajjhāsayadhātu. Sā duvidhā hīnādhimutti paṇītādhimuttīti.",
  "tika-vin01t1:999_1": "Yāya hīnādhimuttikā sattā hīnādhimuttikeyeva sevanti, paṇītādhimuttikā ca paṇītādhimuttike",
  "tika-vin01t1:999_2": "eva. Sace hi ācariyupajjhāyā na sīlavanto honti, saddhivihārikā sīlavanto honti,",
  "tika-vin01t1:999_3": "te attano ācariyupajjhāyepi na upasaṅkamanti, attanā sadise sāruppabhikkhūyeva upasaṅkamanti.",
  "tika-vin01t1:999_4": "Sace ācariyupajjhāyā sāruppabhikkhū, itare asāruppā, tepi na ācariyupajjhāye upasaṅkamanti,",
  "tika-vin01t1:999_5": "attanā sadise hīnādhimuttike eva upasaṅkamanti. Tipiṭakacūḷābhayatthero kira nāgadīpe",
  "tika-vin01t1:999_6": "cetiyavandanāya pañcahi bhikkhusatehi saddhiṃ gacchanto ekasmiṃ gāme manussehi nimantito",
  "tika-vin01t1:999_7": "therena ca saddhiṃ eko asāruppabhikkhu atthi, dhuravihārepi eko asāruppabhikkhu atthi,",
  "tika-vin01t1:999_8": "bhikkhusaṅghesu gāmaṃ osarantesu te ubho janā kiñcāpi āgantukena nevāsiko, nevāsikena",
  "tika-vin01t1:999_9": "vā āgantuko na diṭṭhapubbo, evaṃ santepi ekato hutvā hasitvā hasitvā kathayamānā",
  "tika-vin01t1:999_10": "aṭṭhaṃsu. Thero disvā “sammāsambuddhena jānitvā dhātusaṃyuttaṃ kathita”nti āha. Evamayaṃ",
  "tika-vin01t1:999_11": "hīnādhimuttikādīnaṃ aññamaññopasevanādiniyāmikā ajjhāsayadhātu ajjhāsayabhāvo adhimuttīti",
  "tika-vin01t1:999_12": "vuccati, taṃ adhimuttiṃ jānāti. “Imassa adhimutti hīnā, imassa paṇītā. Tatthāpi imassa",
  "tika-vin01t1:999_13": "mudu, imassa mudutarā, imassa mudutamā”tiādinā paṭivijjhati. Adhimuttiyā pana tikkhamudubhāvādiko",
  "tika-vin01t1:999_14": "indriyānaṃ tikkhamudubhāvādinā veditabbo.",
  "tika-vin01t1:1000_0": "Apparajakkheti paññāmaye akkhimhi appaṃ parittaṃ rāgadosamoharajaṃ etesanti apparajakkhā,",
  "tika-vin01t1:1000_1": "appaṃ vā rāgādirajaṃ etesanti apparajakkhā, anussadarāgādirajā sattā. Te apparajakkhe.",
  "tika-vin01t1:1000_2": "Mahārajakkheti etthāpi eseva nayo, ussadarāgādirajā mahārajakkhā. Jānātīti “imassa",
  "tika-vin01t1:1000_3": "rāgarajo appo, imassa dosarajo appo”tiādinā apparajakkhādike jānāti.",
  "tika-vin01t1:1001_0": "Tikkhindriyeti tikhiṇehi saddhādīhi indriyehi samannāgate. Mudindriyeti mudukehi",
  "tika-vin01t1:1001_1": "saddhādīhi indriyehi samannāgate. Ubhayatthāpi upanissayabhūtindriyāni adhippetāni.",
  "tika-vin01t1:1001_2": "Svākāreti sundarākāre, kalyāṇapakatike vivaṭṭajjhāsayeti attho. Yesaṃ vā āsayādayo",
  "tika-vin01t1:1001_3": "ākārā koṭṭhāsā sundarā, te svākārā. Viparītā dvākārā. Suviññāpayeti sammattaniyāmaṃ",
  "tika-vin01t1:1001_4": "viññāpetuṃ sukare saddhe paññavante ca, ye vā kathitaṃ kāraṇaṃ sallakkhenti, sukhena",
  "tika-vin01t1:1001_5": "sakkā honti viññāpetuṃ, te suviññāpayā. Viparītā duviññāpayā. Bhabbe abhabbeti ettha",
  "tika-vin01t1:1001_6": "ye ariyamaggappaṭivedhassa anucchavikā upanissayasampannā kammāvaraṇakilesāvaraṇavipākāvaraṇarahitā,",
  "tika-vin01t1:1001_7": "te bhabbā. Viparītā abhabbā. Tasmāti yasmā bhagavā aparimāṇe satte āsayādito anavasesetvā",
  "tika-vin01t1:1001_8": "jānāti, tasmā assa bhagavato sattalokopi sabbathā vidito.",
  "tika-vin01t1:1002_0": "Nanu ca sattesu pamāṇādipi jānitabbo atthīti? Atthi, tassa pana jānanaṃ na nibbidāya",
  "tika-vin01t1:1002_1": "virāgāya nirodhāyāti idha na gahitaṃ, bhagavato pana tampi suviditaṃ suvavatthāpitameva,",
  "tika-vin01t1:1002_2": "payojanābhāvā desanaṃ nāruḷhaṃ. Tena vuttaṃ –",
  "tika-vin01t1:1003_0": "“Atha kho bhagavā parittaṃ nakhasikhāyaṃ paṃsuṃ āropetvā bhikkhū āmantesi – ‘taṃ",
  "tika-vin01t1:1003_1": "kiṃ maññatha, bhikkhave, katamaṃ nu kho bahutaraṃ yo vāyaṃ mayā paritto nakhasikhāyaṃ",
  "tika-vin01t1:1003_2": "paṃsu āropito, ayaṃ vā mahāpathavī”’tiādi.",
  "tika-vin01t1:1004_0": "Evaṃ sattalokassapi sabbathā viditabhāvaṃ dassetvā idāni okāsalokassapi tatheva viditabhāvaṃ",
  "tika-vin01t1:1004_1": "dassento āha “yathā ca sattaloko”tiādi. Okāsalokopi sabbathā viditoti sambandho.",
  "tika-vin01t1:1004_2": "Cakkavāḷanti lokadhātu. Sā hi nemimaṇḍalasadisena cakkavāḷapabbatena samantato parikkhittattā",
  "tika-vin01t1:1004_3": "“cakkavāḷa”nti vuccati. Aḍḍhuḍḍhānīti upaḍḍhacatutthāni, tīṇi satāni paññāsañcāti",
  "tika-vin01t1:1004_4": "attho. Nahutānīti dasasahassāni. Saṅkhātāti kathitā. Yasmā pathavī nāmāyaṃ tiriyaṃ",
  "tika-vin01t1:1004_5": "aparicchinnā, tasmā “ettakaṃ bahalattena, saṅkhātāyaṃ vasundharā”ti bahalatoyeva",
  "tika-vin01t1:1004_6": "paricchedo vutto. Nanu cakkavāḷapabbatehi taṃtaṃcakkavāḷapathavī paricchinnāti? Na",
  "tika-vin01t1:1004_7": "tadaññacakkavāḷapathaviyā ekābaddhabhāvato. Tiṇṇaṃ tiṇṇañhi pattānaṃ antarāḷasadise",
  "tika-vin01t1:1004_8": "tiṇṇaṃ tiṇṇaṃ lokadhātūnaṃ antareyeva pathavī natthi lokantaranirayabhāvato, cakkavāḷapabbatānaṃ",
  "tika-vin01t1:1004_9": "pana cakkavāḷapabbatantarehi sambaddhaṭṭhāne pathavī ekābaddhāva, vivaṭṭakāle saṇṭhahamānāpi",
  "tika-vin01t1:1004_10": "pathavī yathāsaṇṭhitapathaviyā ekābaddhāva saṇṭhahati.",
  "tika-vin01t1:1005_0": "Saṇṭhitīti heṭṭhā uparito cāti sabbaso ṭhiti. Evaṃ saṇṭhiteti evaṃ avaṭṭhite. Etthāti",
  "tika-vin01t1:1005_1": "cakkavāḷe. Ajjhogāḷhoti ogāhitvā anupavisitvā ṭhito. Accuggato tāvadevāti tattakameva",
  "tika-vin01t1:1005_2": "caturāsīti yojanasatasahassāniyeva uggato. Na kevalañcettha ubbedhova, atha kho āyāmavitthārāpissa",
  "tika-vin01t1:1005_3": "tattakāyeva. Vuttañhetaṃ –",
  "tika-vin01t1:1006": "“Sineru, bhikkhave, pabbatarājā caturāsīti yojanasahassāni āyāmena, caturāsīti yojanasahassāni vitthārenā”ti.",
  "tika-vin01t1:1007_0": "Sinerupabbatuttamoti pabbatesu uttamo, pabbatoyeva vā uttamo pabbatuttamo, sinerusaṅkhāto",
  "tika-vin01t1:1007_1": "pabbatuttamo sinerupabbatuttamo, sinerupabbatarājāti vuttaṃ hoti. Tassa ca pācīnapassaṃ",
  "tika-vin01t1:1007_2": "rajatamayaṃ, tasmā tassa pabhāya ajjhottharantiyā pācīnadisāya samuddodakaṃ khīraṃ",
  "tika-vin01t1:1007_3": "viya paññāyati. Dakkhiṇapassaṃ pana indanīlamaṇimayaṃ, tasmā dakkhiṇadisāya samuddodakaṃ",
  "tika-vin01t1:1007_4": "yebhuyyena nīlavaṇṇaṃ hutvā paññāyati, tathā ākāsaṃ. Pacchimapassaṃ phalikamayaṃ.",
  "tika-vin01t1:1007_5": "Uttarapassaṃ suvaṇṇamayaṃ. Cattāro samuddāpi sinerurasmīhi eva paricchinnā. Tathā",
  "tika-vin01t1:1007_6": "hi pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhena",
  "tika-vin01t1:1007_7": "gantvā cakkavāḷapabbataṃ āhacca tiṭṭhanti, dakkhiṇapacchimapassehi nikkhantā maṇiphalikarasmiyo,",
  "tika-vin01t1:1007_8": "pacchimuttarapassehi nikkhantā phalikasuvaṇṇarasmiyo, uttarapācīnapassehi nikkhantā",
  "tika-vin01t1:1007_9": "suvaṇṇarajatarasmiyo ekato hutvā mahāsamuddapiṭṭhena gantvā cakkavāḷapabbataṃ āhacca",
  "tika-vin01t1:1007_10": "tiṭṭhanti, tāsaṃ rasmīnaṃ antaresu cattāro mahāsamuddā honti.",
  "tika-vin01t1:1008_0": "Tatoti sinerussa heṭṭhā upari ca vuttappamāṇato. Upaḍḍhupaḍḍhenāti upaḍḍhena upaḍḍhena.",
  "tika-vin01t1:1008_1": "Idaṃ vuttaṃ hoti – dvācattālīsa yojanasahassāni samudde ajjhogāḷho tattakameva upari",
  "tika-vin01t1:1008_2": "uggato yugandharapabbato, ekavīsati yojanasahassāni mahāsamudde ajjhogāḷho tattakameva",
  "tika-vin01t1:1008_3": "ca upari uggato īsadharo pabbatoti iminā nayena sesesupi upaḍḍhupaḍḍhappamāṇatā veditabbā.",
  "tika-vin01t1:1008_4": "Yathā mahāsamuddo yāva cakkavāḷapādamūlā anupubbaninno, evaṃ yāva sinerupādamūlāti",
  "tika-vin01t1:1008_5": "heṭṭhā sineruppamāṇato upaḍḍhappamāṇopi yugandharapabbato pathaviyaṃ suppatiṭṭhito,",
  "tika-vin01t1:1008_6": "evaṃ īsadharādayopīti daṭṭhabbaṃ. Vuttañhetaṃ “mahāsamuddo, bhikkhave, anupubbaninno",
  "tika-vin01t1:1008_7": "anupubbapoṇo anupubbapabbhāro”ti. Sineruyugandharādīnaṃ antare sīdantarasamuddā nāma",
  "tika-vin01t1:1008_8": "honti. Tattha kira udakaṃ sukhumaṃ morapattamattampi pakkhittaṃ patiṭṭhātuṃ na sakkoti",
  "tika-vin01t1:1008_9": "sīdateva, tasmā te sīdasamuddā nāma vuccanti. Te pana vitthārato yathākkamaṃ sineruādīnaṃ",
  "tika-vin01t1:1008_10": "accuggamasamānapaamāṇāti vadanti. Ajjhogāḷhuggatāti ajjhogāḷhā ca uggatā ca. Brahāti mahantā.",
  "tika-vin01t1:1009_0": "Sinerussa samantatoti parikkhipanavasena sinerussa samantato ṭhitā. Sineruṃ tāva",
  "tika-vin01t1:1009_1": "parikkhipitvā ṭhito yugandharo, taṃ parikkhipitvā īsadharo. Evaṃ taṃ taṃ parikkhipitvā",
  "tika-vin01t1:1009_2": "ṭhitā “sinerussa samantato”ti vuttā. Katthaci pana “sineruṃ parikkhipitvā assakaṇṇo",
  "tika-vin01t1:1009_3": "nāma pabbato patiṭṭhito, taṃ parikkhipitvā vinatako nāma pabbato”ti evaṃ aññoyeva",
  "tika-vin01t1:1009_4": "anukkamo āgato. Tathā hi nimijātake –",
  "tika-vin01t1:1010": "“Sahassayuttaṃ hayavāhiṃ, dibbayānamadhiṭṭhito;",
  "tika-vin01t1:1011": "Yāyamāno mahārājā, addā sīdantare nage;",
  "tika-vin01t1:1012": "Disvānāmantayī sūtaṃ, ime ke nāma pabbatā”ti.",
  "tika-vin01t1:1013": "Evaṃ nimimahārājena puṭṭhena mātalidevaputtena –",
  "tika-vin01t1:1014": "“Sudassano karavīko, īsadharo yugandharo;",
  "tika-vin01t1:1015": "Nemindharo vinatako, assakaṇṇo girī brahā.",
  "tika-vin01t1:1016": "“Ete sīdantare nagā, anupubbasamuggatā;",
  "tika-vin01t1:1017": "Mahārājānamāvāsā, yāni tvaṃ rāja passasī”ti.",
  "tika-vin01t1:1018": "Vuttaṃ.",
  "tika-vin01t1:1019": "Tattha aṭṭhakathāyaṃ idaṃ vuttaṃ –",
  "tika-vin01t1:1020_0": "“Ayaṃ, mahārāja, etesaṃ sabbabāhiro sudassano pabbato nāma, tadanantare karavīko",
  "tika-vin01t1:1020_1": "nāma, so sudassanato uccataro. Ubhinnampi pana tesaṃ antare ekopi sīdantaramahāsamuddo.",
  "tika-vin01t1:1020_2": "Karavīkassa anantare īsadharo nāma, so karavīkato uccataro. Tesampi antare eko sīdantaramahāsamuddo.",
  "tika-vin01t1:1020_3": "Īsadharassa anantare yugandharo nāma, so īsadharato uccataro. Tesampi antare eko",
  "tika-vin01t1:1020_4": "sīdantaramahāsamuddo. Yugandharassa anantare nemindharo nāma, so yugandharato uccataro.",
  "tika-vin01t1:1020_5": "Tesampi antare eko sīdantaramahāsamuddo. Nemindharassa anantare vinatako nāma, so",
  "tika-vin01t1:1020_6": "nemindharato uccataro. Tesampi antare eko sīdantaramahāsamuddo. Vinatakassa anantare",
  "tika-vin01t1:1020_7": "assakaṇṇo nāma, so vinatakato uccataro. Tesampi antare eko sīdantaramahāsamuddo.",
  "tika-vin01t1:1020_8": "Ete sīdantaramahāsamudde satta pabbatā anupaṭipāṭiyā samuggatā sopānasadisā hutvā ṭhitā”ti.",
  "tika-vin01t1:1021_0": "Yojanānaṃ satānucco, himavā pañca pabbatoti himavā pabbato pañca yojanasatāni ucco,",
  "tika-vin01t1:1021_1": "ubbedhoti attho. Tattha himavāti himapātasamaye himayuttatāya himaṃ assa atthīti",
  "tika-vin01t1:1021_2": "himavā, gimhakāle himaṃ vamatīti himavā. Pabbatoti selo. Selo hi sandhisaṅkhātehi",
  "tika-vin01t1:1021_3": "pabbehi sahitattā “pabbato”ti vuccati, pasavanādivasena jalassa sārabhūtānaṃ bhesajjādīnaṃ",
  "tika-vin01t1:1021_4": "vatthūnañca giraṇato “girī”ti ca vuccati. Yojanānaṃ sahassāni, tīṇi āyatavitthatoti",
  "tika-vin01t1:1021_5": "yojanānaṃ tīṇi sahassāni āyāmato ca vitthārato cāti attho, āyāmato ca vitthārato",
  "tika-vin01t1:1021_6": "ca tīṇi yojanasahassānīti vuttaṃ hoti.",
  "tika-vin01t1:1022_0": "Caturāsītisahassehi, kūṭehi paṭimaṇḍitoti sudassanakūṭacitrakūṭādīhi caturāsītikūṭasahassehi",
  "tika-vin01t1:1022_1": "paṭimaṇḍito, sobhitoti attho. Apicettha avuttopi ayaṃ viseso veditabbo – ayaṃ himavā",
  "tika-vin01t1:1022_2": "nāma pabbato samantato sandamānapañcasatanadīvicitto, yattha āyāmavitthārena ceva",
  "tika-vin01t1:1022_3": "gambhīratāya ca paṇṇāsa paṇṇāsa yojanā diyaḍḍhayojanasataparimaṇḍalā anotattadaho",
  "tika-vin01t1:1022_4": "kaṇṇamuṇḍadaho rathakāradaho chaddantadaho kuṇāladaho mandākinīdaho sīhappapātadahoti",
  "tika-vin01t1:1022_5": "satta mahāsarā patiṭṭhitā. Tesu anotatto sudassanakūṭaṃ citrakūṭaṃ kāḷakūṭaṃ gandhamādanakūṭaṃ",
  "tika-vin01t1:1022_6": "kelāsakūṭanti imehi pañcahi pabbatehi parikkhitto. Tattha sudassanakūṭaṃ sovaṇṇamayaṃ",
  "tika-vin01t1:1022_7": "dviyojanasatubbedhaṃ antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ.",
  "tika-vin01t1:1022_8": "Citrakūṭaṃ sabbaratanamayaṃ. Kāḷakūṭaṃ añjanamayaṃ. Gandhamādanakūṭaṃ sānumayaṃ abbhantare",
  "tika-vin01t1:1022_9": "muggavaṇṇaṃ kāḷānusāriyādimūlagandho candanādisāragandho saralādipheggugandho lavaṅgāditacagandho",
  "tika-vin01t1:1022_10": "kapiṭṭhādipapaṭikagandho sajjādirasagandho tamālādipattagandho nāgakuṅkumādipupphagandho",
  "tika-vin01t1:1022_11": "jātiphalādiphalagandho sabbathā gandhabhāvato gandhagandhoti imehi dasahi gandhehi",
  "tika-vin01t1:1022_12": "ussannaṃ nānappakāraosadhasañchannaṃ kāḷapakkhauposathadivase ādittamiva aṅgāraṃ jalantaṃ tiṭṭhati.",
  "tika-vin01t1:1023_0": "Tattheva nandamūlakaṃ nāma pabbhāraṃ paccekabuddhānaṃ vasanokāso. Tisso guhāyo suvaṇṇaguhā",
  "tika-vin01t1:1023_1": "maṇiguhā rajataguhāti. Tattha maṇiguhādvāre mañjūsako nāma rukkho yojanaṃ ubbedhena,",
  "tika-vin01t1:1023_2": "yojanaṃ vitthārena, so yattakāni udake vā thale vā pupphāni, sabbāni pupphati visesena",
  "tika-vin01t1:1023_3": "paccekabuddhāgamanadivase, tassūparito sabbaratanamāḷo hoti. Tattha sammajjanakavāto",
  "tika-vin01t1:1023_4": "kacavaraṃ chaḍḍeti, samakaraṇavāto sabbaratanamayaṃ vālikaṃ samaṃ karoti, siñcanakavāto",
  "tika-vin01t1:1023_5": "anotattadahato ānetvā udakaṃ siñcati, sugandhakaraṇavāto sabbesaṃ gandharukkhānaṃ",
  "tika-vin01t1:1023_6": "gandhe āneti, ocinakavāto pupphāni ocinitvā pāteti, santharaṇakavāto sabbattha santharati,",
  "tika-vin01t1:1023_7": "sadā paññattāneva cettha āsanāni honti. Yesu paccekabuddhuppādadivase uposathadivase",
  "tika-vin01t1:1023_8": "ca sabbapaccekabuddhā sannipatitvā nisīdanti, ayaṃ tattha pakati. Abhisambuddhapaccekabuddho",
  "tika-vin01t1:1023_9": "tattha gantvā paññattāsane nisīdati. Tato sace tasmiṃ kāle aññepi paccekabuddhā saṃvijjanti,",
  "tika-vin01t1:1023_10": "tepi taṅkhaṇaṃ sannipatitvā paññattāsanesu nisīdanti, nisīditvā kiñcideva samāpattiṃ",
  "tika-vin01t1:1023_11": "samāpajjitvā vuṭṭhahanti. Tato saṅghatthero adhunāgataṃ paccekabuddhaṃ sabbesaṃ anumodanatthāya",
  "tika-vin01t1:1023_12": "“kathamadhigata”nti kammaṭṭhānaṃ pucchati, tadā so attano udānabyākaraṇagāthaṃ bhāsati.",
  "tika-vin01t1:1023_13": "Evamidaṃ gandhamādanakūṭaṃ paccekabuddhānaṃ āvāsaṭṭhānaṃ hotīti veditabbaṃ.",
  "tika-vin01t1:1024_0": "Kelāsakūṭaṃ pana rajatamayaṃ. Sabbāni cetāni citrakūṭādīni sudassanena samānubbedhasaṇṭhānāni",
  "tika-vin01t1:1024_1": "tameva saraṃ paṭicchādetvā ṭhitāni. Sabbāni pana puthulato paññāsayojanāni, āyāmato",
  "tika-vin01t1:1024_2": "pana ubbedhato viya dviyojanasatānevāti vadanti. Tāni sabbāni devānubhāvena nāgānubhāvena",
  "tika-vin01t1:1024_3": "ca ṭhassanti, nadiyo ca tesu sandanti, taṃ sabbampi udakaṃ anotattameva pavisati,",
  "tika-vin01t1:1024_4": "candimasūriyā dakkhiṇena vā uttarena vā gacchantā pabbatantarena tattha obhāsaṃ karonti,",
  "tika-vin01t1:1024_5": "ujuṃ gacchantā na karonti, tenevassa “anotatta”nti saṅkhā udapādi. Tattha ratanamayamanuññasopānasilātalāni",
  "tika-vin01t1:1024_6": "nimmacchakacchapāni phalikasadisanimmalūdakāni nhānatitthāni tadupabhogīsattānaṃ",
  "tika-vin01t1:1024_7": "sādhāraṇakammunāva suppaṭiyattāni susaṇṭhitāni honti, yesu buddhapaccekabuddhakhīṇāsavā",
  "tika-vin01t1:1024_8": "ca iddhimanto ca isayo nhāyanti, devayakkhādayo uyyānakīḷaṃ kīḷanti.",
  "tika-vin01t1:1025_0": "Tassa catūsu passesu sīhamukhaṃ hatthimukhaṃ assamukhaṃ usabhamukhanti cattāri mukhāni",
  "tika-vin01t1:1025_1": "honti, yehi catasso nadiyo sandanti. Sīhamukhena nikkhantanadītīre sīhā bahutarā",
  "tika-vin01t1:1025_2": "honti, hatthimukhādīhi hatthiassausabhā. Puratthimadisato nikkhantanadī anotattaṃ",
  "tika-vin01t1:1025_3": "tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva amanussapathaṃ",
  "tika-vin01t1:1025_4": "gantvā mahāsamuddaṃ pavisati. Pacchimadisato ca uttaradisato ca nikkhantanadiyopi",
  "tika-vin01t1:1025_5": "tatheva padakkhiṇaṃ katvā pacchimahimavanteneva uttarahimavanteneva ca amanussapathaṃ",
  "tika-vin01t1:1025_6": "gantvā mahāsamuddaṃ pavisanti. Dakkhiṇadisato nikkhantanadī pana taṃ tikkhattuṃ padakkhiṇaṃ",
  "tika-vin01t1:1025_7": "katvā dakkhiṇena ujukaṃ pāsāṇapiṭṭheneva saṭṭhi yojanāni gantvā pabbataṃ paharitvā",
  "tika-vin01t1:1025_8": "vuṭṭhāya parikkhepena tigāvutappamāṇā udakadhārā hutvā ākāsena saṭṭhi yojanāni gantvā",
  "tika-vin01t1:1025_9": "tiyaggaḷe nāma pāsāṇe patitā, pāsāṇo udakadhārāvegena bhinno. Tattha paññāsayojanappamāṇā",
  "tika-vin01t1:1025_10": "tiyaggaḷā nāma mahāpokkharaṇī jātā, mahāpokkharaṇiyā kūlaṃ bhinditvā pāsāṇaṃ pavisitvā",
  "tika-vin01t1:1025_11": "saṭṭhi yojanāni gatā, tato ghanapathaviṃ bhinditvā umaṅgena saṭṭhi yojanāni gantvā",
  "tika-vin01t1:1025_12": "viñjhaṃ nāma tiracchānapabbataṃ paharitvā hatthatale pañcaṅgulisadisā pañcadhārā",
  "tika-vin01t1:1025_13": "hutvā pavattati. Sā tikkhattuṃ anotattaṃ padakkhiṇaṃ katvā gataṭṭhāne “āvaṭṭagaṅgā”ti",
  "tika-vin01t1:1025_14": "vuccati, ujukaṃ pāsāṇapiṭṭhena saṭṭhi yojanāni gataṭṭhāne “kaṇhagaṅgā”ti, ākāsena",
  "tika-vin01t1:1025_15": "saṭṭhi yojanāni gataṭṭhāne “ākāsagaṅgā”ti, tiyaggaḷapāsāṇe paññāsayojanokāse ṭhitā",
  "tika-vin01t1:1025_16": "“tiyaggaḷapokkharaṇī”ti, kūlaṃ bhinditvā pāsāṇaṃ pavisitvā saṭṭhi yojanāni gataṭṭhāne",
  "tika-vin01t1:1025_17": "“bahalagaṅgā”ti, umaṅgena saṭṭhi yojanāni gataṭṭhāne “umaṅgagaṅgā”ti vuccati. Viñjhaṃ",
  "tika-vin01t1:1025_18": "nāma tiracchānapabbataṃ paharitvā pañcadhārā hutvā pavattaṭṭhāne pana gaṅgā yamunā",
  "tika-vin01t1:1025_19": "aciravatī sarabhū mahīti pañcadhā saṅkhyaṃ gatā. Evametā pañca mahānadiyo himavantato pabhavanti.",
  "tika-vin01t1:1026_0": "Chaddantadahassa pana majjhe dvādasayojanappamāṇe ṭhāne sevālo vā paṇakaṃ vā natthi,",
  "tika-vin01t1:1026_1": "maṇikkhandhavaṇṇaṃ udakameva santiṭṭhati, tadanantaraṃ yojanavitthataṃ suddhakallahāravanaṃ",
  "tika-vin01t1:1026_2": "taṃ udakaṃ parikkhipitvā ṭhitaṃ, tadanantaraṃ yojanavitthatameva suddhanīluppalavanaṃ",
  "tika-vin01t1:1026_3": "taṃ parikkhipitvā ṭhitaṃ, yojanayojanavitthatāneva rattuppalasetuppalarattapadumasetapadumakumudavanāni",
  "tika-vin01t1:1026_4": "purimaṃ purimaṃ parikkhipitvā ṭhitāni, imesaṃ pana sattannaṃ vanānaṃ anantaraṃ sabbesampi",
  "tika-vin01t1:1026_5": "kallahārādīnaṃ vasena vomissakavanaṃ yojanavitthatameva tāni parikkhipitvā ṭhitaṃ,",
  "tika-vin01t1:1026_6": "tadanantaraṃ nāgānaṃ kaṭippamāṇe udake yojanavitthatameva rattasālivanaṃ, tadanantaraṃ",
  "tika-vin01t1:1026_7": "udakapariyante nīlapītalohitodātasurabhisukhumakusumasamākiṇṇaṃ khuddakagacchavananti",
  "tika-vin01t1:1026_8": "imāni dasa vanāni yojanayojanavitthatāneva. Tato khuddakarājamāsamahārājamāsamuggavanaṃ,",
  "tika-vin01t1:1026_9": "tadanantaraṃ tipusaeḷālukaalābukumbhaṇḍavallivanāni, tato pūgarukkhappamāṇaṃ ucchuvanaṃ,",
  "tika-vin01t1:1026_10": "tato hatthidantappamāṇaphalaṃ kadalivanaṃ, tato sālavanaṃ, tadanantaraṃ cāṭippamāṇaphalaṃ",
  "tika-vin01t1:1026_11": "panasavanaṃ, tato madhuraphalaṃ ambavanaṃ, tato ciñcavanaṃ, tato kapiṭṭhavanaṃ, tato",
  "tika-vin01t1:1026_12": "vomissako mahāvanasaṇḍo, tato veṇuvanaṃ, veṇuvanaṃ pana parikkhipitvā satta pabbatā",
  "tika-vin01t1:1026_13": "ṭhitā, tesaṃ bāhirantato paṭṭhāya paṭhamo cūḷakāḷapabbato nāma, dutiyo mahākāḷapabbato",
  "tika-vin01t1:1026_14": "nāma, tato udakapassapabbato nāma, tato candapassapabbato nāma, tato sūriyapassapabbato",
  "tika-vin01t1:1026_15": "nāma, tato maṇipassapabbato nāma, sattamo suvaṇṇapassapabbato nāma. So ubbedhato",
  "tika-vin01t1:1026_16": "sattayojaniko chaddantadahaṃ parikkhipitvā pattassa mukhavaṭṭi viya ṭhito. Tassa",
  "tika-vin01t1:1026_17": "abbhantarimapassaṃ suvaṇṇavaṇṇaṃ, tato nikkhantena obhāsena chaddantadaho samuggatabālasūriyo",
  "tika-vin01t1:1026_18": "viya hoti. Bāhirimapabbatesu pana eko ubbedhato cha yojanāni, eko pañca, eko cattāri,",
  "tika-vin01t1:1026_19": "eko tīṇi, eko dve, eko yojanaṃ.",
  "tika-vin01t1:1027_0": "Evaṃ sattapabbataparikkhittassa pana tassa dahassa pubbuttarakaṇṇe udakavātappaharaṇokāse",
  "tika-vin01t1:1027_1": "mahānigrodharukkho, tassa khandho parikkhepato pañcayojaniko, ubbedhato sattayojaniko.",
  "tika-vin01t1:1027_2": "Catūsu disāsu catasso sākhāyo chachayojanikā, uddhaṃ uggatasākhāpi chayojanikāva.",
  "tika-vin01t1:1027_3": "Iti so mūlato paṭṭhāya ubbedhena terasayojaniko sākhānaṃ orimantato yāva pārimantā",
  "tika-vin01t1:1027_4": "dvādasayojaniko aṭṭhahi pārohasahassehi paṭimaṇḍito muṇḍamaṇipabbato viya vilāsamāno",
  "tika-vin01t1:1027_5": "tiṭṭhati. Chaddantadahassa pana pacchimadisābhāge suvaṇṇapabbate dvādasayojanikā",
  "tika-vin01t1:1027_6": "kañcanaguhā. Chaddanto nāgarājā vassāratte aṭṭhasahassanāgaparivuto kañcanaguhāyaṃ",
  "tika-vin01t1:1027_7": "vasati, gimhakāle udakavātaṃ sampaṭicchamāno mahānigrodhamūle pārohantare tiṭṭhati.",
  "tika-vin01t1:1028_0": "Mandākiniyā pana majjhe pañcavīsatiyojanamatte ṭhāne sevālo vā paṇakaṃ vā natthi,",
  "tika-vin01t1:1028_1": "phalikavaṇṇaṃ udakameva hoti, tato paraṃ pana nāgānaṃ kaṭippamāṇe udake aḍḍhayojanavitthataṃ",
  "tika-vin01t1:1028_2": "setapadumavanaṃ taṃ udakaṃ parikkhipitvā ṭhitaṃ. Tattha muḷālaṃ naṅgalasīsamattaṃ",
  "tika-vin01t1:1028_3": "hoti, bhisaṃ mahābheripokkharappamāṇaṃ hoti. Tassa ekekasmiṃ pabbantare āḷhakappamāṇaṃ",
  "tika-vin01t1:1028_4": "khīraṃ hoti. Padumānaṃ pupphasamaye vāto reṇuvaṭṭiṃ uṭṭhāpetvā paduminīpattesu ṭhapeti,",
  "tika-vin01t1:1028_5": "tattha udakaphusitāni patanti, tato ādiccapākena paccitvā pakkaayoghaṭikā viya pokkharamadhu",
  "tika-vin01t1:1028_6": "tiṭṭhati, tadanantaraṃ tāvamahantameva rattapadumavanaṃ, tadanantaraṃ rattakumudavanaṃ,",
  "tika-vin01t1:1028_7": "tadanantaraṃ setakumudavanaṃ, tadanantaraṃ nīluppalavanaṃ, tadanantaraṃ rattuppalavanaṃ,",
  "tika-vin01t1:1028_8": "tadanantaraṃ sugandhasālivanaṃ, tadanantaraṃ eḷālukaalābukumbhaṇḍādīni madhurarasāni",
  "tika-vin01t1:1028_9": "valliphalāni, tadanantaraṃ aḍḍhayojanavitthatameva ucchuvanaṃ, tattha pūgarukkhakkhandhappamāṇaṃ",
  "tika-vin01t1:1028_10": "ucchu. Tadanantaraṃ kadalivanaṃ, yato duve pakkāni khādantā kilamanti. Tadanantaraṃ",
  "tika-vin01t1:1028_11": "cāṭippamāṇaphalaṃ panasavanaṃ, tadanantaraṃ ambavanaṃ, jambuvanaṃ, kapiṭṭhavananti",
  "tika-vin01t1:1028_12": "saṅkhepato tasmiṃ dahe khāditabbayuttakaṃ phalaṃ nāma natthīti na vattabbaṃ. Iti",
  "tika-vin01t1:1028_13": "imasmiṃ himavati vijjamānakasattamahāsarappabhutīnaṃ pamāṇasaṇṭhānādibhedaṃ sabbameva",
  "tika-vin01t1:1028_14": "visesaṃ bhagavā sabbathā avedi aññāsi paṭivijjhiyevāti daṭṭhabbaṃ.",
  "tika-vin01t1:1029_0": "Tipañcayojanakkhandhaparikkhepāti pannarasayojanappamāṇakkhandhaparikkhepā, khandhassa",
  "tika-vin01t1:1029_1": "pariṇāho pannarasayojanappamāṇoti vuttaṃ hoti. Nagavhayāti nagasaddena avhātabbā,",
  "tika-vin01t1:1029_2": "rukkhābhidhānāti attho. Rukkho hi na gacchatīti nagoti vuccati. Nagavhayā jambūti",
  "tika-vin01t1:1029_3": "yojetabbaṃ. Paññāsayojanakkhandhasākhāyāmāti ubbedhato paññāsayojanappamāṇakkhandhāyāmā",
  "tika-vin01t1:1029_4": "ubbedhato samantato ca paññāsayojanasākhāyāmā ca. Tato eva satayojanavitthiṇṇā, tāvadeva",
  "tika-vin01t1:1029_5": "ca uggatā. Jamburukkhassa hi mūlato paṭṭhāya yāva sākhāviṭapā, tāva paṇṇāsa yojanāni,",
  "tika-vin01t1:1029_6": "tato parampi ujukaṃ uggatasākhā paṇṇāsa yojanāni, samantato ca ekekā sākhā paṇṇāsa",
  "tika-vin01t1:1029_7": "paṇṇāsa yojanāni vaḍḍhitāni. Tāsu pana mahantā mahantā nadiyo sandanti, tāsaṃ nadīnaṃ",
  "tika-vin01t1:1029_8": "ubhayatīre jambupakkānaṃ patitaṭṭhāne suvaṇṇaṅkurā uṭṭhahanti, te nadījalena vuyhamānā",
  "tika-vin01t1:1029_9": "anupubbena mahāsamuddaṃ pavisanti, tatoyeva jambunadiyaṃ nibbattattā “jambunada”nti",
  "tika-vin01t1:1029_10": "taṃ suvaṇṇaṃ vuccati.",
  "tika-vin01t1:1030_0": "Yassānubhāvenāti yassā mahantatā kappaṭṭhāyikādippakārena pabhāvena. Yañcetaṃ jambuyā",
  "tika-vin01t1:1030_1": "pamāṇaṃ, etadeva asurānaṃ cittapāṭaliyā, garuḷānaṃ simbalirukkhassa, aparagoyāne",
  "tika-vin01t1:1030_2": "kadambassa, uttarakurūsu kapparukkhassa, pubbavidehe sirīsassa, tāvatiṃsesu pāricchattakassāti. Tenāhu porāṇā –",
  "tika-vin01t1:1031": "“Pāṭalī simbalī jambū, devānaṃ pārichattako;",
  "tika-vin01t1:1032": "Kadambo kapparukkho ca, sirīsena bhavati sattama”nti. ;",
  "tika-vin01t1:1033": "Ettha sirīsena bhavati sattamanti ettha sirīsenāti paccatte karaṇavacanaṃ. Sattamanti liṅgavipallāsena vuttaṃ, sirīso bhavati sattamoti attho.",
  "tika-vin01t1:1034_0": "Cakkavāḷasiluccayoti cakkavāḷapabbato. Parikkhipitvā taṃ sabbaṃ, lokadhātumayaṃ ṭhitoti",
  "tika-vin01t1:1034_1": "heṭṭhā vuttaṃ sabbampi taṃ parikkhipitvā cakkavāḷasiluccayo patiṭṭhito, ayaṃ ekā",
  "tika-vin01t1:1034_2": "lokadhātu nāmāti attho. Ma-kāro padasandhivasena āgato. “Taṃ sabbaṃ lokadhātuṃ parikkhipitvā",
  "tika-vin01t1:1034_3": "ayaṃ cakkavāḷasiluccayo ṭhito”ti evampettha sambandhaṃ vadanti, evaṃ vuttepi cakkavāḷapabbatopi",
  "tika-vin01t1:1034_4": "lokadhātuyevāti veditabbaṃ.",
  "tika-vin01t1:1035_0": "Tatthāti tissaṃ lokadhātuyaṃ. Candamaṇḍalaṃ ekūnapaññāsayojananti ujukaṃ āyāmato",
  "tika-vin01t1:1035_1": "vitthārato ubbedhato ca ekūnapaññāsayojanaṃ, parimaṇḍalato pana tīhi yojanehi ūnadiyaḍḍhasatayojanaṃ.",
  "tika-vin01t1:1035_2": "Sūriyamaṇḍalaṃ paññāsayojananti etthāpi candamaṇḍale vuttanayeneva ujukaṃ paññāsayojananti",
  "tika-vin01t1:1035_3": "veditabbaṃ, parimaṇḍalato pana diyaḍḍhasatayojanaṃ.",
  "tika-vin01t1:1036_0": "Tesu pana candamaṇḍalaṃ heṭṭhā, sūriyamaṇḍalaṃ upari, antarā nesaṃ yojanaṃ hoti.",
  "tika-vin01t1:1036_1": "Candassa heṭṭhimantato sūriyassa uparimantaṃ yojanasataṃ hoti, candavimānaṃ anto",
  "tika-vin01t1:1036_2": "maṇimayaṃ, bahi rajatena parikkhittaṃ, anto ca bahi ca sītalameva hoti. Sūriyavimānaṃ",
  "tika-vin01t1:1036_3": "anto kanakamayaṃ, bāhiraṃ phalikaparikkhittaṃ hoti, anto ca bahi ca uṇhameva. Cando",
  "tika-vin01t1:1036_4": "ujukaṃ saṇikaṃ gacchati. So hi amāvāsiyaṃ sūriyena saddhiṃ gacchanto divase divase",
  "tika-vin01t1:1036_5": "thokaṃ thokaṃ ohīyanto puṇṇamāsiyaṃ upaḍḍhamaggato ohīyati, tiriyaṃ pana sīghaṃ gacchati.",
  "tika-vin01t1:1036_6": "Tathā hesa ekasmiṃ māse kadāci dakkhiṇato, kadāci uttarato dissati, candassa ubhosu",
  "tika-vin01t1:1036_7": "passesu nakkhattatārakā gacchanti, cando dhenu viya vacchaṃ taṃ taṃ nakkhattaṃ upasaṅkamati,",
  "tika-vin01t1:1036_8": "nakkhattāni pana attano gamanaṭṭhānaṃ na vijahanti, attano vīthiyāva gacchanti. Sūriyassa",
  "tika-vin01t1:1036_9": "pana ujukaṃ gamanaṃ sīghaṃ, tiriyaṃ gamanaṃ dandhaṃ. Tiriyaṃ gamanaṃ nāma dakkhiṇadisato",
  "tika-vin01t1:1036_10": "uttaradisāya, uttaradisato dakkhiṇadisāya gamanaṃ, taṃ dandhaṃ chahi chahi māsehi ijjhanato.",
  "tika-vin01t1:1037_0": "Sūriyo kāḷapakkhauposathe candena saheva gantvā tato paraṃ pāṭipadadivase yojanānaṃ",
  "tika-vin01t1:1037_1": "satasahassaṃ candamaṇḍalaṃ ohāya gacchati attano sīghagāmitāya tassa ca dandhagāmitāya,",
  "tika-vin01t1:1037_2": "atha cando lekhā viya paññāyati. Tato parampi pakkhassa dutiyāya yojanānaṃ satasahassaṃ",
  "tika-vin01t1:1037_3": "candamaṇḍalaṃ ohāya gacchati. Evaṃ divase divase yāva sukkapakkhauposathadivasā satasahassaṃ",
  "tika-vin01t1:1037_4": "satasahassaṃ ohāya gacchati, atha cando anukkamena vaḍḍhitvā uposathadivase paripuṇṇo",
  "tika-vin01t1:1037_5": "hoti. Anukkamena vaḍḍhanañcettha uparibhāgato patitasūriyālokatāya heṭṭhato pavattāya",
  "tika-vin01t1:1037_6": "sūriyassa dūrabhāvena divase divase anukkamena parihāyamānāya attano chāyāya vasena",
  "tika-vin01t1:1037_7": "anukkamena caṇḍamaṇḍalappadesassa vaḍḍhamānassa viya dissamānatāyāti veditabbaṃ,",
  "tika-vin01t1:1037_8": "tasmā anukkamena vaḍḍhitvā viya uposathadivase puṇṇamāyaṃ paripuṇṇamaṇḍalo hutvā",
  "tika-vin01t1:1037_9": "dissati. Atha sūriyo pāṭipadadivase yojanānaṃ satasahassaṃ dhāvitvā puna candamaṇḍalaṃ",
  "tika-vin01t1:1037_10": "gaṇhāti candassa dandhagatitāya attano ca sīghagatitāya, tathā dutiyāya satasahassanti",
  "tika-vin01t1:1037_11": "evaṃ yāva uposathadivasā satasahassaṃ satasahassaṃ dhāvitvā gaṇhāti. Atha cando anukkamena",
  "tika-vin01t1:1037_12": "hāyitvā kāḷapakkhauposathadivase sabbaso na paññāyati, anukkamena hāyamānatā cettha",
  "tika-vin01t1:1037_13": "anukkamena vaḍḍhamānatāya vuttanayena veditabbā. Tattha pana chāyāya hāyamānatāya",
  "tika-vin01t1:1037_14": "maṇḍalaṃ vaḍḍhamānaṃ viya dissati, idha ca chāyāya vaḍḍhamānatāya maṇḍalaṃ hāyamānaṃ",
  "tika-vin01t1:1037_15": "viya dissati, tasmā anukkamena hāyitvā viya uposathadivase sabbaso na paññāyati.",
  "tika-vin01t1:1037_16": "Candaṃ heṭṭhā katvā sūriyo upari hoti, mahatiyā pātiyā khuddakabhājanaṃ viya candamaṇḍalaṃ",
  "tika-vin01t1:1037_17": "pidhīyati, majjhanhike gehacchāyā viya candassa chāyā na paññāyati. So chāyāya apaññāyamānāya",
  "tika-vin01t1:1037_18": "dūre ṭhitānaṃ divā padīpo viya sayampi na paññāyati.",
  "tika-vin01t1:1038_0": "Imesaṃ pana ajavīthi nāgavīthi govīthīti tisso gamanavīthiyo honti. Tattha ajānaṃ",
  "tika-vin01t1:1038_1": "udakaṃ paṭikūlaṃ hoti, hatthināgānaṃ manāpaṃ, gunnaṃ sītuṇhasamatāya phāsu hoti.",
  "tika-vin01t1:1038_2": "Tathā ca yāya vīthiyā sūriye gacchante vassavalāhakadevaputtā sūriyābhitāpasantattā",
  "tika-vin01t1:1038_3": "attano vimānato na nikkhamanti, kīḷāpasutā hutvā na vicaranti, tadā kira sūriyavimānaṃ",
  "tika-vin01t1:1038_4": "pakatimaggato adho otaritvā vicarati, tassa oruyha caraṇeneva candavimānampi adho",
  "tika-vin01t1:1038_5": "oruyha carati taggatikattā, tasmā sā vīthi udakābhāvena ajānurūpatāya “ajavīthī”ti",
  "tika-vin01t1:1038_6": "samaññā gatā. Yāya pana vīthiyā sūriye gacchante vassavalāhakadevaputtā sūriyābhitāpābhāvato",
  "tika-vin01t1:1038_7": "abhiṇhaṃ attano vimānato bahi nikkhamitvā kīḷāpasutā hutvā ito cito ca vicaranti,",
  "tika-vin01t1:1038_8": "tadā kira sūriyavimānaṃ pakatimaggato uddhaṃ āruhitvā vicarati, tassa uddhaṃ āruyha",
  "tika-vin01t1:1038_9": "caraṇeneva candavimānampi uddhaṃ āruyha carati taggatikattā, taggatikatā ca samānagati",
  "tika-vin01t1:1038_10": "nāma vātamaṇḍalena vimānassa phellitabbattā, tasmā sā vīthi udakabahubhāvena nāgānurūpatāya",
  "tika-vin01t1:1038_11": "“nāgavīthī”ti samaññā gatā. Yadā sūriyo uddhaṃ anārohanto adho ca anotaranto pakatimaggeneva",
  "tika-vin01t1:1038_12": "gacchati, tadā vassavalāhakā yathākālaṃ yathāruciñca vimānato nikkhamitvā sukhena",
  "tika-vin01t1:1038_13": "vicaranti, tena kālena kālaṃ vassanato loke utusamatā hoti, tāya utusamatāya hetubhūtāya",
  "tika-vin01t1:1038_14": "sā candimasūriyānaṃ gati gavānurūpatāya “govīthī”ti samaññā gatā. Tasmā yaṃ kālaṃ",
  "tika-vin01t1:1038_15": "candimasūriyā ajavīthiṃ āruhanti, tadā devo ekabindumpi na vassati. Yadā nāgavīthiṃ",
  "tika-vin01t1:1038_16": "ārohanti, tadā bhinnaṃ viya nabhaṃ paggharati. Yadā govīthiṃ ārohanti, tadā utusamatā sampajjati.",
  "tika-vin01t1:1039_0": "Yadā pana rājāno adhammikā honti, tesaṃ adhammikatāya uparājasenāpatippabhutayo sabbe",
  "tika-vin01t1:1039_1": "devā brahmāno ca adhammikā honti, tadā tesaṃ adhammikatāya visamaṃ candimasūriyā",
  "tika-vin01t1:1039_2": "parivattanti. Tadā hi bahvābādhatādianiṭṭhaphalūpanissayabhūtassa yathāvuttassa adhammikatāsaññitassa",
  "tika-vin01t1:1039_3": "sādhāraṇassa pāpakammassa balena visamaṃ vāyantena vāyunā phelliyamānā candimasūriyā",
  "tika-vin01t1:1039_4": "sineruṃ parikkhipantā visamaṃ parivattanti, yathāmaggena na pavattanti. Vāto yathāmaggena",
  "tika-vin01t1:1039_5": "na vāyati, ayathāmaggena vāyati, ayathāmaggena vāyanto ākāsaṭṭhavimānāni khobheti,",
  "tika-vin01t1:1039_6": "vimānesu khobhitesu devatānaṃ kīḷanatthāya cittāni na namanti, cittesu anamantesu",
  "tika-vin01t1:1039_7": "sītuṇhabhedo utu yathākālena na sampajjati, tasmiṃ asampajjante na sammā devo vassati,",
  "tika-vin01t1:1039_8": "kadāci vassati, kadāci na vassati, katthaci vassati, katthaci na vassati. Vassantopi",
  "tika-vin01t1:1039_9": "vappakāle aṅkurakāle nāḷakāle pupphakāle khīraggahaṇādikālesu yathā yathā sassānaṃ",
  "tika-vin01t1:1039_10": "upakāro na hoti, tathā tathā vassati ca vigacchati ca. Tena sassāni visamapākāni",
  "tika-vin01t1:1039_11": "honti vigatagandharasādisampadāni, ekabhājane pakkhittataṇḍulesupi ekasmiṃ padese",
  "tika-vin01t1:1039_12": "bhattaṃ uttaṇḍulaṃ hoti, ekasmiṃ atikilinnaṃ, ekasmiṃ samapākaṃ. Taṃ paribhuttaṃ",
  "tika-vin01t1:1039_13": "kucchiyampi sabbaso apariṇataṃ, ekadesena pariṇataṃ, supariṇatanti evaṃ tīhiyeva",
  "tika-vin01t1:1039_14": "pakārehi paccati, pakkāsayaṃ na sammā upagacchati. Tena sattā bahvābādhā ceva honti appāyukā ca.",
  "tika-vin01t1:1040_0": "Dhammikānaṃ pana rājūnaṃ kāle vuttavipariyāyena candimasūriyā samaṃ parivattanti,",
  "tika-vin01t1:1040_1": "yathāmaggena pavattanti, utusamatā ca sampajjati, candimasūriyā cha māse sineruto",
  "tika-vin01t1:1040_2": "bahi nikkhamanti, cha māse anto vicaranti. Tathā hi sinerusamīpena taṃ padakkhiṇaṃ",
  "tika-vin01t1:1040_3": "katvā gacchantā cha māse tato gamanavīthito bahi attano tiriyaṃ gamanena cakkavāḷābhimukhā",
  "tika-vin01t1:1040_4": "nikkhamanti. Evaṃ cha māse khaṇe khaṇe sineruto apasakkanavasena tato nikkhamitvā",
  "tika-vin01t1:1040_5": "cakkavāḷasamīpaṃ pattā. Tatopi cha māse khaṇe khaṇe apasakkanavasena nikkhamitvā",
  "tika-vin01t1:1040_6": "sinerusamīpaṃ pāpuṇantā anto vicaranti. Te hi āsāḷhīmāse sinerusamīpena caranti,",
  "tika-vin01t1:1040_7": "tato dve māse nikkhamitvā bahi caranti. Paṭhamakattikamāse majjhena gacchanti, tato",
  "tika-vin01t1:1040_8": "cakkavāḷābhimukhā gantvā tayo māse cakkavāḷasamīpena vicaritvā puna nikkhamitvā citramāse",
  "tika-vin01t1:1040_9": "majjhena gantvā tato pare dve māse sineruabhimukhā pakkhanditvā puna āsāḷhe sinerusamīpena",
  "tika-vin01t1:1040_10": "caranti. Ettha ca sinerussa cakkavāḷassa ca yaṃ ṭhānaṃ vemajjhaṃ, tassa sinerussa",
  "tika-vin01t1:1040_11": "ca yaṃ ṭhānaṃ vemajjhaṃ, tena gacchantā sinerusamīpena carantīti veditabbā, na sinerussa",
  "tika-vin01t1:1040_12": "aggālindaṃ allīnā, cakkavāḷasamīpena caraṇampi imināva nayena veditabbaṃ. Yadā pana",
  "tika-vin01t1:1040_13": "sinerussa cakkavāḷassa ujukaṃ vemajjhena gacchanti, tadā vemajjhena vicarantīti veditabbaṃ.",
  "tika-vin01t1:1041_0": "Evaṃ vicarantā ca ekappahārena tīsupi dīpesu ālokaṃ karonti. Ekekāya disāya nava",
  "tika-vin01t1:1041_1": "nava yojanasatasahassāni andhakāraṃ vidhamitvā ālokaṃ dassenti. Kathaṃ? Imasmiñhi",
  "tika-vin01t1:1041_2": "dīpe sūriyuggamanakālo pubbavidehe majjhanhiko hoti, uttarakurūsu atthaṅgamanakālo,",
  "tika-vin01t1:1041_3": "aparagoyāne majjhimayāmo, pubbavidehamhi uggamanakālo uttarakurūsu majjhanhiko, aparagoyāne",
  "tika-vin01t1:1041_4": "atthaṅgamanakālo, idha majjhimayāmo, uttarakurūsu uggamanakālo aparagoyāne majjhanhiko,",
  "tika-vin01t1:1041_5": "idha atthaṅgamanakālo, pubbavidehe majjhimayāmo, aparagoyānadīpe uggamanakālo idha",
  "tika-vin01t1:1041_6": "majjhanhiko, pubbavidehadīpe atthaṅgamanakālo, uttarakurūsu majjhimayāmo. Imasmiñhi",
  "tika-vin01t1:1041_7": "dīpe ṭhitamajjhanhikavelāyaṃ pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ",
  "tika-vin01t1:1041_8": "paññāyati, aparagoyānavāsīnaṃ uggamanavasena upaḍḍhaṃ paññāyati. Evaṃ sesadīpesupi.",
  "tika-vin01t1:1041_9": "Iti imināva pakārena tīsu dīpesu ekappahāreneva candimasūriyā ālokaṃ dassentīti veditabbaṃ.",
  "tika-vin01t1:1042_0": "Ito aññathā pana dvīsu eva dīpesu ekappahāreneva ālokaṃ dassenti. Yasmiñhi dīpe atthaṅgamanavasena",
  "tika-vin01t1:1042_1": "upaḍḍhaṃ sūriyamaṇḍalaṃ paññāyati, atthaṅgamite tattha na paññāyati, ālokaṃ na dasseti,",
  "tika-vin01t1:1042_2": "dvīsu eva dīpesu ekappahārena ubhayaṃ. Ekekāya disāya nava nava yojanasatasahassāni",
  "tika-vin01t1:1042_3": "andhakāravidhamanampi imināva nayena daṭṭhabbaṃ. Imasmiñhi dīpe ṭhitamajjhanhikavelāyaṃ",
  "tika-vin01t1:1042_4": "pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyatīti pubbavidehe",
  "tika-vin01t1:1042_5": "navayojanasatasahassappamāṇe ṭhāne andhakāraṃ vidhamitvā ālokaṃ dasseti, tathā aparagoyāne",
  "tika-vin01t1:1042_6": "uggamanavasena tatthāpi upaḍḍhasseva paññāyamānattā. Pubbavidehānaṃ pana atthaṅgamite",
  "tika-vin01t1:1042_7": "na paññāyatīti dvīsu dīpesu sabbattha andhakāraṃ vidhamitvā ālokaṃ dasseti aparagoyānepi",
  "tika-vin01t1:1042_8": "uggate sūriye sabbattha andhakāravidhamanato.",
  "tika-vin01t1:1043_0": "Pātubhavantā ca candimasūriyā ekatova loke pātubhavanti, tesu sūriyo paṭhamataraṃ",
  "tika-vin01t1:1043_1": "paññāyati. Paṭhamakappikānañhi sattānaṃ sayaṃpabhāya antarahitāya andhakāro ahosi.",
  "tika-vin01t1:1043_2": "Te bhītatasitā “bhaddakaṃ vatassa, sace añño āloko bhaveyyā”ti cintayiṃsu. Tato mahājanassa",
  "tika-vin01t1:1043_3": "sūrabhāvaṃ janayamānaṃ sūriyamaṇḍalaṃ uṭṭhahi, tenevassa “sūriyo”ti nāmaṃ ahosi.",
  "tika-vin01t1:1043_4": "Tasmiṃ divasaṃ ālokaṃ katvā atthaṅgamite puna andhakāro ahosi. Te bhītatasitā “bhaddakaṃ",
  "tika-vin01t1:1043_5": "vatassa, sace añño āloko uppajjeyyā”ti cintayiṃsu. Atha nesaṃ chandaṃ ñatvā viya",
  "tika-vin01t1:1043_6": "candamaṇḍalaṃ uṭṭhahi, tenevassa “cando”ti nāmaṃ ahosi. Evaṃ candimasūriyesu pātubhūtesu",
  "tika-vin01t1:1043_7": "nakkhattāni tārakarūpāni pātubhavanti, tato pabhuti rattindivā paññāyanti. Anukkamena",
  "tika-vin01t1:1043_8": "ca māsaḍḍhamāsautusaṃvaccharā jāyanti. Candimasūriyānaṃ pana pātubhūtadivaseyeva",
  "tika-vin01t1:1043_9": "sinerucakkavāḷahimavantapabbatā cattāro ca dīpā pātubhavanti, te ca kho apubbaṃ acarimaṃ",
  "tika-vin01t1:1043_10": "phagguṇapuṇṇamadivaseyeva pātubhavantīti veditabbaṃ.",
  "tika-vin01t1:1044_0": "Yasmā cettha “ekaṃ cakkavāḷaṃ āyāmato ca vitthārato ca yojanānaṃ dvādasa satasahassāni",
  "tika-vin01t1:1044_1": "tīṇi sahassāni cattāri satāni paññāsañca yojanānī”ti aṭṭhakathāyaṃ vuttaṃ, tasmā",
  "tika-vin01t1:1044_2": "vuttappamāṇato imassa cakkavāḷassa sinerupatiṭṭhitokāse caturāsīti yojanasahassāni",
  "tika-vin01t1:1044_3": "parato yāva cakkavāḷapabbatā uttaradisābhāgappamāṇañca pahāya imissā dakkhiṇadisāya –",
  "tika-vin01t1:1045": "Sinerucakkavāḷānaṃ, antaraṃ parimāṇato;",
  "tika-vin01t1:1046": "Pañca satasahassāni, sahassānūnasaṭṭhi ca.",
  "tika-vin01t1:1047": "Satāni satta ñeyyāni, pañcavīsuttarāni ca;",
  "tika-vin01t1:1048": "Majjhavīthigato nāma, tattha vemajjhago ravi.",
  "tika-vin01t1:1049": "Majjhato yāva merumhā, cakkavāḷānamantare;",
  "tika-vin01t1:1050": "Vemajjhago yadā hoti, ubhayantagato tadā.",
  "tika-vin01t1:1051": "Majjhato yāva merumhā, cakkavāḷā ca pabbatā;",
  "tika-vin01t1:1052": "Duve satasahassāni, sahassānūnasīti ca.",
  "tika-vin01t1:1053": "Aṭṭhasataṃ duve saṭṭhi, yojanāni dvigāvutaṃ;",
  "tika-vin01t1:1054": "Ubhato antato meru-cakkavāḷānamantare.",
  "tika-vin01t1:1055": "Ekaṃ satasahassañca, sahassānūnatālīsaṃ;",
  "tika-vin01t1:1056": "Navasatānekatiṃsa, yojanāni ca gāvutaṃ.",
  "tika-vin01t1:1057": "Pamāṇato samantā ca, maṇḍalaṃ majjhavīthiyā;",
  "tika-vin01t1:1058": "Satasahassānūnavīsa, sahassānekatiṃsa ca.",
  "tika-vin01t1:1059": "Satamekañca viññeyyaṃ, pañcasattati uttaraṃ;",
  "tika-vin01t1:1060": "Dakkhiṇaṃ uttarañcāpi, gacchanto pana bhāṇumā.",
  "tika-vin01t1:1061": "Majjhavīthippamāṇena, maṇḍaleneva gacchati;",
  "tika-vin01t1:1062": "Gacchanto ca panevaṃ so, oruyhoruyha heṭṭhato.",
  "tika-vin01t1:1063": "Āruyhāruyha uddhañca, yato gacchati sabbadā;",
  "tika-vin01t1:1064": "Tato gativasenassa, dūramaddhānamāsi taṃ.",
  "tika-vin01t1:1065": "Tiṃsa satasahassāni, yojanāni pamāṇato;",
  "tika-vin01t1:1066": "Tasmā so parito yāti, tattakaṃva dine dine.",
  "tika-vin01t1:1067": "Sahassamekaṃ pañcasataṃ, catupaññāsayojanaṃ;",
  "tika-vin01t1:1068": "Tigāvutaṃ terasūsabhaṃ, tettiṃsa ratanāni ca.",
  "tika-vin01t1:1069": "Aṭṭhaṅgulāni ca tiriyaṃ, gacchatekadine ravi;",
  "tika-vin01t1:1070": "Chatālīsasahassāni, cha satāni tigāvutaṃ.",
  "tika-vin01t1:1071": "Yojanānaṃ titālīsaṃ, māsenekena gacchati;",
  "tika-vin01t1:1072": "Tenavutisahassāni, dvisataṃ sattasīti ca.",
  "tika-vin01t1:1073": "Gāvutāni duve cāpi, dvīhi māsehi gacchati;",
  "tika-vin01t1:1074": "Imāya gatiyā anta-vīthito vīthiantimaṃ.",
  "tika-vin01t1:1075": "Gacchati chahi māsehi, timāsehi ca majjhimaṃ;",
  "tika-vin01t1:1076": "Sinerusantike anta-vīthito pana bhāṇumā;",
  "tika-vin01t1:1077": "Āgacchanto dvimāsehi, assa dīpassa majjhago.",
  "tika-vin01t1:1078": "Tasmā sīhaḷadīpassa, majjhato meruantaraṃ;",
  "tika-vin01t1:1079": "Duve satasahassāni, dvisatenādhikāni tu.",
  "tika-vin01t1:1080": "Tettiṃsañca sahassāni, aṭṭhārasa tigāvutaṃ;",
  "tika-vin01t1:1081": "Cakkavāḷantarañcassa, dīpasseva ca majjhato.",
  "tika-vin01t1:1082": "Tīṇi satasahassāni, sahassāni chavīsati;",
  "tika-vin01t1:1083": "Cha uttarāni pañceva, satānekañca gāvutanti.",
  "tika-vin01t1:1084": "Evamettha ayampi viseso veditabbo.",
  "tika-vin01t1:1085_0": "Tāvatiṃsabhavanaṃ dasasahassayojananti ettha tettiṃsa sahapuññakārino ettha nibbattāti",
  "tika-vin01t1:1085_1": "taṃsahacaritaṭṭhānaṃ tettiṃsaṃ, tadeva tāvatiṃsaṃ, taṃ nivāso etesanti tāvatiṃsā,",
  "tika-vin01t1:1085_2": "devā, tesaṃ bhavanaṃ tāvatiṃsabhavanaṃ. Tathā hi maghena māṇavena saddhiṃ macalagāmake",
  "tika-vin01t1:1085_3": "kālaṃ katvā tattha uppanne tettiṃsa devaputte upādāya assa devalokassa ayaṃ paṇṇatti",
  "tika-vin01t1:1085_4": "jātāti vadanti. Atha vā yasmā sesacakkavāḷesupi cha kāmāvacaradevalokā atthi. Vuttampi",
  "tika-vin01t1:1085_5": "cetaṃ “sahassaṃ cātumahārājikānaṃ sahassaṃ tāvatiṃsāna”nti. Tasmā nāmapaṇṇattiyevesā",
  "tika-vin01t1:1085_6": "tassa devalokassāti veditabbā. Dasasahassayojananti idaṃ pana sakkapuraṃ sandhāya",
  "tika-vin01t1:1085_7": "vuttanti veditabbaṃ. Tathā hi tāvatiṃsakāyikā devā atthi pabbataṭṭhakā, atthi ākāsaṭṭhakā,",
  "tika-vin01t1:1085_8": "tesaṃ paramparā cakkavāḷapabbataṃ pattā, tathā cātumahārājikānaṃ yāmādīnañca. Ekadevalokepi",
  "tika-vin01t1:1085_9": "hi devānaṃ paramparā cakkavāḷapabbataṃ appattā nāma natthi. Idaṃ pana tāvatiṃsabhavanaṃ",
  "tika-vin01t1:1085_10": "sinerussa uparimatale dasasahassayojanike ṭhāne patiṭṭhitanti veditabbaṃ. Tassa pācīnapacchimadvārānaṃ",
  "tika-vin01t1:1085_11": "antarā dasayojanasahassaṃ hoti, tathā dakkhiṇuttaradvārānaṃ. Taṃ kho pana nagaraṃ",
  "tika-vin01t1:1085_12": "dvārasahassayuttaṃ ahosi ārāmapokkharaṇīpaṭimaṇḍitaṃ.",
  "tika-vin01t1:1086_0": "Tassa majjhe tiyojanasatubbedhehi, dhajehi paṭimaṇḍito sattaratanamayo sattayojanasatubbedho",
  "tika-vin01t1:1086_1": "sakkassa vejayanto nāma pāsādo. Tattha suvaṇṇayaṭṭhīsu maṇidhajā ahesuṃ, maṇiyaṭṭhīsu",
  "tika-vin01t1:1086_2": "suvaṇṇadhajā, pavāḷayaṭṭhīsu muttadhajā, muttayaṭṭhīsu pavāḷadhajā, sattaratanamayāsu",
  "tika-vin01t1:1086_3": "yaṭṭhīsu sattaratanamayā dhajā.",
  "tika-vin01t1:1087_0": "Diyaḍḍhayojanasatāyāmo vejayantaratho. Tassa hi pacchimanto paṇṇāsayojano, majjhe",
  "tika-vin01t1:1087_1": "rathapañjaro paṇṇāsayojano, rathasandhito yāva rathasīsā paṇṇāseva yojanāni. Tadeva",
  "tika-vin01t1:1087_2": "pamāṇaṃ diguṇaṃ katvā “tiyojanasatāyāmo”tipi vadantiyeva. Tasmiṃ yojanikapallaṅko",
  "tika-vin01t1:1087_3": "atthato tiṭṭhati. Tattha tiyojanikaṃ setacchattaṃ, ekasmiṃyeva yuge sahassaājaññayuttaṃ.",
  "tika-vin01t1:1087_4": "Sesālaṅkārassa pamāṇaṃ natthi. Dhajo panassa aḍḍhatiyāni yojanasatāni uggato, yassa",
  "tika-vin01t1:1087_5": "vātāhatassa pañcaṅgikatūriyasseva saddo niccharati.",
  "tika-vin01t1:1088_0": "Sakkassa pana erāvaṇo nāma hatthī diyaḍḍhayojanasatiko, sopi devaputtoyeva. Na hi",
  "tika-vin01t1:1088_1": "devalokasmiṃ tiracchānagatā honti, tasmā so uyyānakīḷāya nikkhamanakāle attabhāvaṃ",
  "tika-vin01t1:1088_2": "vijahitvā diyaḍḍhayojanasatiko erāvaṇo nāma hatthī hoti. So tettiṃsakumbhe māpeti",
  "tika-vin01t1:1088_3": "āvaṭṭena gāvutaaḍḍhayojanappamāṇe, sabbesaṃ majjhe sakkassa atthāya sudassanaṃ nāma",
  "tika-vin01t1:1088_4": "tiṃsayojanikaṃ kumbhaṃ māpeti. Tassa upari dvādasayojaniko ratanamaṇḍapo hoti. Tattha",
  "tika-vin01t1:1088_5": "antarantarā sattaratanamayā yojanubbedhā dhajā uṭṭhahanti. Pariyante kiṅkiṇikajālā",
  "tika-vin01t1:1088_6": "olambanti, yassa mandavāteritassa pañcaṅgikatūriyasaddasadiso dibbagītasaddo viya",
  "tika-vin01t1:1088_7": "ravo niccharati. Maṇḍapamajjhe sakkassa yojaniko maṇipallaṅko paññatto hoti, tattha",
  "tika-vin01t1:1088_8": "sakko nisīdati. Tettiṃsāya kumbhānaṃ ekekasmiṃ kumbhe satta satta dante māpeti, tesu",
  "tika-vin01t1:1088_9": "ekeko paṇṇāsayojanāyāmo. Ekekasmiñcettha dante satta satta pokkharaṇiyo honti, ekekāya",
  "tika-vin01t1:1088_10": "pokkharaṇiyā satta satta paduminīgacchā, ekekasmiṃ gacche satta satta pupphāni honti,",
  "tika-vin01t1:1088_11": "ekekassa pupphassa satta satta pattāni, ekekasmiṃ patte satta satta devadhītaro naccanti.",
  "tika-vin01t1:1088_12": "Evaṃ samantā paṇṇāsayojanaṭṭhāne hatthidantesuyeva naccanaṭasamajjo hoti.",
  "tika-vin01t1:1089": "Nandā nāma pana pokkharaṇī paññāsayojanā. “Pañcasatayojanikā”tipi vadanti.",
  "tika-vin01t1:1090_0": "Cittalatāvanaṃ pana saṭṭhiyojanikaṃ. “Pañcayojanasatika”ntipi vadanti. Taṃ pana dibbarukkhasahassapaṭimaṇḍitaṃ,",
  "tika-vin01t1:1090_1": "tathā nandanavanaṃ phārusakavanañca. Sakko panettha accharāsaṅghaparivuto saṭṭhiyojanikaṃ",
  "tika-vin01t1:1090_2": "suvaṇṇamahāvīthiṃ otaritvā nakkhattaṃ kīḷanto nandanavanādīsu vicarati.",
  "tika-vin01t1:1091_0": "Pāricchattako pana koviḷāro samantā tiyojanasataparimaṇḍalo pañcadasayojanapariṇāhakkhandho",
  "tika-vin01t1:1091_1": "yojanasatubbedho. Tassa mūle saṭṭhiyojanāyāmā paññāsayojanavitthārā pañcadasayojanubbedhā",
  "tika-vin01t1:1091_2": "jayasumanapupphakavaṇṇā paṇḍukambalasilā, yassā mudutāya sakkassa nisīdato upaḍḍhakāyo",
  "tika-vin01t1:1091_3": "anupavisati, uṭṭhitakāle ūnaṃ paripūrati.",
  "tika-vin01t1:1092_0": "Sudhammā nāma devasabhā āyāmato ca vitthārato ca tiyojanasatikā, parikkhepato navayojanasatikā,",
  "tika-vin01t1:1092_1": "ubbedhato pañcayojanasatikā, tassā phalikamayā bhūmi, thambhatulāsaṅghāṭādīsu vāḷarūpādisaṅghaṭṭanakaāṇiyo",
  "tika-vin01t1:1092_2": "maṇimayā, suvaṇṇamayā thambhā, rajatamayā thambhaghaṭakā ca saṅghāṭañca, pavāḷamayāni",
  "tika-vin01t1:1092_3": "vāḷarūpāni, sattaratanamayā gopānasiyo ca pakkhapāsā ca mukhavaṭṭi ca, indanīlaiṭṭhakāhi",
  "tika-vin01t1:1092_4": "chadanaṃ, sovaṇṇamayaṃ chadanavidhaṃ, rajatamayā thupikā.",
  "tika-vin01t1:1093_0": "Āsāvatī nāma ekā latā atthi, “sā pupphissatī”ti devā vassasahassaṃ upaṭṭhānaṃ gacchanti,",
  "tika-vin01t1:1093_1": "pāricchattake pupphamāne ekaṃ vassaṃ upaṭṭhānaṃ gacchanti. Te tassa paṇḍupalāsādibhāvato",
  "tika-vin01t1:1093_2": "paṭṭhāya attamanā honti. Yathāha –",
  "tika-vin01t1:1094_0": "“Yasmiṃ, bhikkhave, samaye devānaṃ tāvatiṃsānaṃ pāricchattako koviḷāro paṇḍupalāso",
  "tika-vin01t1:1094_1": "hoti, attamanā, bhikkhave, devā tāvatiṃsā tasmiṃ samaye honti ‘paṇḍupalāso dāni pāricchattako",
  "tika-vin01t1:1094_2": "koviḷāro, na cirasseva dāni pannapalāso bhavissatī”’tiādi.",
  "tika-vin01t1:1095_0": "Sabbapāliphullassa pana pāricchattakassa koviḷārassa samantā pañca yojanasatāni ābhā",
  "tika-vin01t1:1095_1": "pharati, anuvātaṃ yojanasataṃ gandho gacchati. Pupphite pāricchattake ārohaṇakiccaṃ",
  "tika-vin01t1:1095_2": "vā aṅkusaṃ gahetvā nāmanakiccaṃ vā pupphāharaṇatthaṃ caṅkoṭakakiccaṃ vā natthi. Kantanakavāto",
  "tika-vin01t1:1095_3": "uṭṭhahitvā pupphāni vaṇṭato kantati, sampaṭicchanakavāto sampaṭicchati, pavesanakavāto",
  "tika-vin01t1:1095_4": "sudhammadevasabhaṃ paveseti, sammajjanakavāto purāṇapupphāni nīharati, santharaṇakavāto",
  "tika-vin01t1:1095_5": "pattakaṇṇikakesarāni racento santharati, majjhaṭṭhāne dhammāsanaṃ hoti yojanappamāṇo",
  "tika-vin01t1:1095_6": "ratanapallaṅko, tassa upari dhāriyamānaṃ tiyojanikaṃ setacchattaṃ, tadanantaraṃ sakkassa",
  "tika-vin01t1:1095_7": "devarañño āsanaṃ attharīyati, tato bāttiṃsāya devaputtānaṃ, tato aññesaṃ mahesakkhadevatānaṃ.",
  "tika-vin01t1:1095_8": "Aññesaṃ devatānaṃ pana pupphakaṇṇikāva āsanaṃ hoti. Devā devasabhaṃ pavisitvā nisīdanti.",
  "tika-vin01t1:1095_9": "Tato pupphehi reṇuvaṭṭi uggantvā upari kaṇṇikaṃ āhacca nipatamānā devatānaṃ tigāvutappamāṇaṃ",
  "tika-vin01t1:1095_10": "attabhāvaṃ lākhāparikammasajjitaṃ viya karoti, tesaṃ sā kīḷā catūhi māsehi pariyosānaṃ",
  "tika-vin01t1:1095_11": "gacchati. Iti imāhi sampattīhi samannāgataṃ tāvatiṃsabhavanaṃ bhagavā sabbathā avedīti veditabbaṃ.",
  "tika-vin01t1:1096_0": "Tathā asurabhavananti ettha devā viya na suranti na īsaranti na virocantīti asurā.",
  "tika-vin01t1:1096_1": "Surā nāma devā, tesaṃ paṭipakkhāti vā asurā. Sakko kira macalagāmake magho nāma māṇavo",
  "tika-vin01t1:1096_2": "hutvā tettiṃsa purise gahetvā kalyāṇakammaṃ karonto satta vattapadāni pūretvā tattha",
  "tika-vin01t1:1096_3": "kālakato devaloke nibbatti saddhiṃ parisāya. Tato pubbadevā “āgantukadevaputtā āgatā,",
  "tika-vin01t1:1096_4": "sakkāraṃ nesaṃ karomā”ti vatvā dibbapadumāni upanāmesuṃ, upaḍḍharajjena ca nimantesuṃ.",
  "tika-vin01t1:1096_5": "Sakko upaḍḍharajjena asantuṭṭho ahosi, atha nevāsikā “āgantukadevaputtānaṃ sakkāraṃ",
  "tika-vin01t1:1096_6": "karomā”ti gandhapānaṃ sajjayiṃsu. Sakko sakaparisāya saññaṃ adāsi “mārisā mā gandhapānaṃ",
  "tika-vin01t1:1096_7": "pivittha, pivamānākāramattameva dassethā”ti. Te tathā akaṃsu. Nevāsikadevatā suvaṇṇasarakehi",
  "tika-vin01t1:1096_8": "upanītaṃ gandhapānaṃ yāvadatthaṃ pivitvā mattā tattha tattha suvaṇṇapathaviyaṃ patitvā",
  "tika-vin01t1:1096_9": "sayiṃsu. Sakko “gaṇhatha dhutte, haratha dhutte”ti te pādesu gāhāpetvā sinerupāde",
  "tika-vin01t1:1096_10": "khipāpesi. Sakkassa puññatejena tadanuvattakāpi sabbe tattheva patiṃsu. Atha nesaṃ",
  "tika-vin01t1:1096_11": "kammapaccayautusamuṭṭhānaṃ sinerussa heṭṭhimatale dasayojanasahassaṃ asurabhavanaṃ",
  "tika-vin01t1:1096_12": "nibbatti pāricchattakapaṭicchannabhūtāya citrapāṭaliyā upasobhitaṃ. Sakko tesaṃ nivattitvā",
  "tika-vin01t1:1096_13": "anāgamanatthāya ārakkhaṃ ṭhapesi. Yaṃ sandhāya vuttaṃ –",
  "tika-vin01t1:1097": "“Antarā dvinnaṃ ayujjhapurānaṃ, pañcavidhā ṭhapitā abhirakkhā;",
  "tika-vin01t1:1098": "Uragakaroṭipayassa ca hārī, madanayutā caturo ca mahatthā”ti. ;",
  "tika-vin01t1:1099_0": "Tattha dvinnaṃ ayujjhapurānanti dvinnaṃ devāsuranagarānaṃ antarāti attho. Dve kira",
  "tika-vin01t1:1099_1": "nagarāni yuddhena gahetuṃ asakkuṇeyyatāya ayujjhapurāni nāma jātāni. Yadā hi asurā",
  "tika-vin01t1:1099_2": "balavanto honti, atha devehi palāyitvā devanagaraṃ pavisitvā dvāre pihite asurānaṃ",
  "tika-vin01t1:1099_3": "satasahassampi kiñci kātuṃ na sakkoti. Yadā devā balavanto honti, atha asurehi palāyitvā",
  "tika-vin01t1:1099_4": "asuranagaraṃ pavisitvā dvāre pihite sakkānaṃ satasahassampi kiñci kātuṃ na sakkoti.",
  "tika-vin01t1:1099_5": "Iti imāni dve nagarāni ayujjhapurāni nāma. Tesaṃ antarā etesu uragādīsu pañcasu ṭhānesu",
  "tika-vin01t1:1099_6": "sakkena ārakkhā ṭhapitā. Tattha uragasaddena nāgā gahitā. Te udake mahabbalā honti,",
  "tika-vin01t1:1099_7": "tasmā sinerussa paṭhamālinde etesaṃ ārakkhā. Sinerussa kira samantato bahalato puthulato",
  "tika-vin01t1:1099_8": "ca pañcayojanasahassaparimāṇāni cattāri paribhaṇḍāni tāvatiṃsabhavanassa ārakkhāya",
  "tika-vin01t1:1099_9": "nāgehi garuḷehi kumbhaṇḍehi yakkhehi ca adhiṭṭhitāni. Tehi kira sinerussa upaḍḍhaṃ",
  "tika-vin01t1:1099_10": "pariyādinnaṃ, etāniyeva ca sinerussa ālindāni mekhalāni ca vuccanti. Karoṭisaddena",
  "tika-vin01t1:1099_11": "supaṇṇā gahitā. Tesaṃ kira karoṭi nāma pānabhojanaṃ, tena nāmaṃ labhiṃsu, dutiyālinde",
  "tika-vin01t1:1099_12": "tesaṃ ārakkhā. Payassahārīsaddena kumbhaṇḍā gahitā. Dānavarakkhasā kira te, tatiyālinde",
  "tika-vin01t1:1099_13": "tesaṃ ārakkhā. Madanayutasaddena yakkhā gahitā. Visamacārino kira te yuddhasoṇḍā,",
  "tika-vin01t1:1099_14": "catutthālinde tesaṃ ārakkhā. Caturo ca mahatthāti cattāro mahārājāno vuttā. Te hi",
  "tika-vin01t1:1099_15": "sinerussa tasmiṃ tasmiṃ passe yugandharādīsu pañcasataparittadīpaparivāre mahādīpe",
  "tika-vin01t1:1099_16": "ca sāsitabbassa mahato atthassa vasena “mahatthā”ti vuccanti, pañcamālinde tesaṃ ārakkhā.",
  "tika-vin01t1:1100_0": "Te pana asurā āyuvaṇṇayasaissariyasampattīhi tāvatiṃsasadisāva. Tasmā antarā attānaṃ",
  "tika-vin01t1:1100_1": "ajānitvā pāṭaliyā pupphitāya “nayidaṃ devanagaraṃ, tattha pāricchattako pupphati,",
  "tika-vin01t1:1100_2": "idha pana cittapāṭalī, jarasakkena mayaṃ suraṃ pāyetvā vañcitā, devanagarañca no",
  "tika-vin01t1:1100_3": "gahitaṃ, gacchāma tena saddhiṃ yujjhissāmā”ti hatthiassarathe āruyha suvaṇṇarajatamaṇiphalakāni",
  "tika-vin01t1:1100_4": "gahetvā yuddhasajjā hutvā asurabheriyo vādentā mahāsamudde udakaṃ dvidhā bhinditvā",
  "tika-vin01t1:1100_5": "uṭṭhahanti. Te deve vuṭṭhe vammikamakkhikā vammikaṃ viya sineruṃ abhiruhituṃ ārabhanti.",
  "tika-vin01t1:1100_6": "Atha nesaṃ paṭhamaṃ nāgehi saddhiṃ yuddhaṃ hoti. Tasmiṃ kho pana yuddhe na kassaci",
  "tika-vin01t1:1100_7": "chavi vā cammaṃ vā chijjati, na lohitaṃ uppajjati, kevalaṃ kumārakānaṃ dārumeṇḍakayuddhaṃ",
  "tika-vin01t1:1100_8": "viya aññamaññaṃ santāsanamattameva hoti. Koṭisatāpi koṭisahassāpi nāgā tehi saddhiṃ",
  "tika-vin01t1:1100_9": "yujjhitvā asurapuraṃyeva pavesetvā nivattanti. Sace pana asurā balavanto honti, atha",
  "tika-vin01t1:1100_10": "nāgā osakkitvā dutiye ālinde supaṇṇehi saddhiṃ ekato hutvā yujjhanti. Esa nayo supaṇṇādīsupi.",
  "tika-vin01t1:1100_11": "Yadā pana tāni pañcapi ṭhānāni asurā maddanti, tadā ekato sampiṇḍitānipi tāni pañca",
  "tika-vin01t1:1100_12": "balāni osakkanti. Atha cattāro mahārājāno gantvā sakkassa pavattiṃ ārocenti. Sakko",
  "tika-vin01t1:1100_13": "tesaṃ vacanaṃ sutvā diyaḍḍhayojanasatikaṃ vejayantarathaṃ āruyha sayaṃ vā nikkhamati,",
  "tika-vin01t1:1100_14": "ekaṃ vā puttaṃ peseti. Ekasmiṃ pana divase evaṃ nikkhamitvā asure yuddhena abbhuggantvā",
  "tika-vin01t1:1100_15": "samudde pakkhipitvā catūsu dvāresu attanā sadisā paṭimā māpetvā ṭhapeti, tasmā asurā",
  "tika-vin01t1:1100_16": "nāgādayo jinitvā āgatāpi indapaṭimā disvā “sakko nikkhanto”ti palāyanti. Iti surānaṃ",
  "tika-vin01t1:1100_17": "paṭipakkhāti asurā, vepacittipahārādādayo, tesaṃ bhavanaṃ asurabhavanaṃ. Taṃ pana",
  "tika-vin01t1:1100_18": "āyāmato ca vitthārato ca dasasahassayojananti dassetuṃ “tathā asurabhavana”nti vuttaṃ.",
  "tika-vin01t1:1101_0": "Avīcimahānirayo jambudīpo cāti etthāpi tathā-saddo yojetabbo, avīcimahānirayo jambudīpo",
  "tika-vin01t1:1101_1": "ca tathā dasasahassayojanamevāti attho. Ettha ca avīcimahānirayassa abbhantaraṃ āyāmena",
  "tika-vin01t1:1101_2": "ca vitthārena ca yojanasataṃ hoti, lohapathavī lohachadanaṃ ekekā ca bhitti navanavayojanikā",
  "tika-vin01t1:1101_3": "hoti. Puratthimāya bhittiyā acci uṭṭhahitvā pacchimaṃ bhittiṃ gahetvā taṃ vinivijjhitvā",
  "tika-vin01t1:1101_4": "parato yojanasataṃ gacchati. Sesadisāsupi eseva nayo. Iti jālapariyantavasena āyāmavitthārato",
  "tika-vin01t1:1101_5": "aṭṭhārasayojanādhikāni tīṇi yojanasatāni honti, parikkhepena nava yojanasatāni catupaṇṇāsañca",
  "tika-vin01t1:1101_6": "yojanāni. Samantā pana ussadehi saddhiṃ dasayojanasahassaṃ hoti. Kasmā panesa narako",
  "tika-vin01t1:1101_7": "“avīcī”ti saṅkhyaṃ gatoti? Vīci nāma antaraṃ vuccati, tattha ca aggijālānaṃ vā sattānaṃ",
  "tika-vin01t1:1101_8": "vā dukkhassa vā antaraṃ natthi, tasmā so “avīcī”ti saṅkhyaṃ gato. Tassa hi puratthimabhittito",
  "tika-vin01t1:1101_9": "jālā uṭṭhahitvā saṃsibbamānayojanasataṃ gantvā bhittiṃ vinivijjhitvā parato yojanasataṃ",
  "tika-vin01t1:1101_10": "gacchati. Sesadisāsupi eseva nayo. Evaṃ jālānaṃ nirantaratāya avīci. Abbhantare panassa",
  "tika-vin01t1:1101_11": "yojanasatike ṭhāne nāḷiyaṃ koṭṭetvā pūritatipupiṭṭhaṃ viya sattā nirantarā, “imasmiṃ",
  "tika-vin01t1:1101_12": "ṭhāne satto atthi, imasmiṃ ṭhāne natthī”ti na vattabbaṃ, gacchantānaṃ ṭhitānaṃ nisinnānaṃ",
  "tika-vin01t1:1101_13": "nipannānañca paccamānānaṃ anto natthi, gacchantā ṭhite vā nisinne vā nipanne vā na",
  "tika-vin01t1:1101_14": "bādhenti. Evaṃ sattānaṃ nirantaratāya avīci. Kāyadvāre pana cha upekkhāsahagatāni",
  "tika-vin01t1:1101_15": "cittāni uppajjanti, ekaṃ dukkhasahagataṃ. Evaṃ santepi yathā jivhāgge cha madhubindūni",
  "tika-vin01t1:1101_16": "ṭhapetvā ekasmiṃ tambalohabindumhi ṭhapite anudahanabalavatāya tadeva paññāyati,",
  "tika-vin01t1:1101_17": "itarāni abbohārikāni honti, evaṃ anudahanabalavatāya dukkhamevettha nirantaraṃ, itarāni",
  "tika-vin01t1:1101_18": "abbohārikānīti evaṃ dukkhassa nirantaratāya avīcīti vuccati. “Ayañca avīcimahānirayo",
  "tika-vin01t1:1101_19": "jambudīpassa heṭṭhā patiṭṭhito”ti vadanti.",
  "tika-vin01t1:1102_0": "Jambudīpo pana āyāmato ca vitthārato ca dasasahassayojanaparimāṇo. Tattha ca catusahassayojanappamāṇo",
  "tika-vin01t1:1102_1": "padeso tadupabhogīsattānaṃ puññakkhayā udakena ajjhotthaṭo “samuddo”ti saṅkhyaṃ gato.",
  "tika-vin01t1:1102_2": "Tisahassayojanappamāṇe manussā vasanti, tisahassayojanappamāṇe himavā patiṭṭhitoti veditabbo.",
  "tika-vin01t1:1103_0": "Aparagoyānaṃ sattasahassayojanantiādīsu āyāmato ca vitthārato ca pamāṇaṃ dassitanti",
  "tika-vin01t1:1103_1": "veditabbaṃ. Tattha jambudīpo sakaṭasaṇṭhāno, channavutiyā paṭṭanakoṭisatasahassehi",
  "tika-vin01t1:1103_2": "chapaṇṇāsaratanāgārehi navanavutiyā doṇamukhasatasahassehi tikkhattuṃ tesaṭṭhiyā",
  "tika-vin01t1:1103_3": "nagarasahassehi ca samannāgato. Jambudīpe kira ādito tesaṭṭhimattāni nagarasahassāni",
  "tika-vin01t1:1103_4": "uppannāni, tathā dutiyaṃ, tathā tatiyaṃ. Tāni pana sampiṇḍetvā satasahassaṃ, tato",
  "tika-vin01t1:1103_5": "paraṃ asīti sahassāni ca nava sahassāni ca honti. Doṇamukhanti ca mahānagarassa āyuppattiṭṭhānabhūtaṃ",
  "tika-vin01t1:1103_6": "padhānagharaṃ vuccati. Aparagoyāno ādāsasaṇṭhāno, pubbavideho aḍḍhacandasaṇṭhāno,",
  "tika-vin01t1:1103_7": "uttarakuru pīṭhasaṇṭhāno. “Taṃtaṃnivāsīnaṃ taṃtaṃparivāradīpavāsīnañca manussānaṃ",
  "tika-vin01t1:1103_8": "mukhampi taṃtaṃsaṇṭhāna”nti vadanti.",
  "tika-vin01t1:1104_0": "Api cettha uttarakurukānaṃ puññānubhāvasiddho ayampi viseso veditabbo. Tattha kira",
  "tika-vin01t1:1104_1": "tesu tesu padesesu ghananicitapattasañchannasākhāpasākhā kūṭāgārupamā manoramā rukkhā",
  "tika-vin01t1:1104_2": "tesaṃ manussānaṃ nivesanakiccaṃ sādhenti. Yattha sukhaṃ nivasanti, aññepi tattha",
  "tika-vin01t1:1104_3": "rukkhā sujātā sabbadāpi pupphitaggā tiṭṭhanti. Jalāsayāpi vikasitapadumapuṇḍarīkasogandhikādipupphasañchannā",
  "tika-vin01t1:1104_4": "sabbakālaṃ paramasugandhā samantato pavāyantā tiṭṭhanti.",
  "tika-vin01t1:1105_0": "Sarīrampi tesaṃ atidīghatādidosarahitaṃ ārohapariṇāhasampannaṃ jarāya anabhibhūtattā",
  "tika-vin01t1:1105_1": "valitapalitādidosavirahitaṃ yāvatāyukaṃ aparikkhīṇajavabalaparakkamasobhameva hutvā",
  "tika-vin01t1:1105_2": "tiṭṭhati. Anuṭṭhānaphalūpajīvitāya na ca tesaṃ kasivaṇijjādivasena āhārapariyeṭṭhivasena",
  "tika-vin01t1:1105_3": "dukkhaṃ atthi, tato eva na dāsadāsīkammakarādipariggaho atthi. Na ca tattha sītuṇhaḍaṃsamakasavātātapasarīsapavāḷādiparissayo",
  "tika-vin01t1:1105_4": "atthi. Yathā nāmettha gimhānaṃ pacchime māse paccūsavelāyaṃ samasītuṇho utu hoti,",
  "tika-vin01t1:1105_5": "evameva sabbakālaṃ tattha samasītuṇhova utu hoti, na ca nesaṃ koci upaghāto vihesā vā uppajjati.",
  "tika-vin01t1:1106_0": "Akaṭṭhapākimameva sāliṃ akaṇaṃ athusaṃ suddhaṃ sugandhaṃ taṇḍulaphalaṃ niddhūmaṅgārena",
  "tika-vin01t1:1106_1": "agginā pacitvā paribhuñjanti. Tattha kira jotikapāsāṇā nāma honti, atha te tayo pāsāṇe",
  "tika-vin01t1:1106_2": "ṭhapetvā tattha ukkhaliṃ āropenti, pāsāṇehi tejo samuṭṭhahitvā taṃ pāceti, añño sūpo",
  "tika-vin01t1:1106_3": "vā byañjano vā na hoti, bhuñjantānaṃ cittānukūloyevassa raso hoti. Taṃ pana bhuñjantānaṃ",
  "tika-vin01t1:1106_4": "nesaṃ kuṭṭhaṃ gaṇḍo kilāso soso kāso apamāro jaroti evamādiko na koci rogo uppajjati.",
  "tika-vin01t1:1106_5": "Te taṃ ṭhānaṃ sampattānaṃ dentiyeva, macchariyacittaṃ nāma neva hoti, buddhapaccekabuddhādayopi",
  "tika-vin01t1:1106_6": "mahiddhikā tattha gantvā piṇḍapātaṃ gaṇhanti. Na ca te khujjā vā vāmanā vā kāṇā vā",
  "tika-vin01t1:1106_7": "kuṇī vā khañjā vā pakkhahatā vā vikalaṅgā vā vikalindriyā vā honti.",
  "tika-vin01t1:1107_0": "Itthiyopi tattha nātidīghā nātirassā nātikisā nātithūlā nātikāḷikā nāccodātā sobhaggappattarūpā",
  "tika-vin01t1:1107_1": "honti. Tathā hi dīghaṅgulī tambanakhā alambathanā tanumajjhā puṇṇacandamukhī visālakkhī",
  "tika-vin01t1:1107_2": "mudugattā sahibhorū odātadantā gambhīranābhī tanujaṅghā dīghanīlavellitakesī puthulasussoṇī",
  "tika-vin01t1:1107_3": "nātilomā nālomā subhagā utusukhasamphassā saṇhā sakhilasambhāsā nānābharaṇavibhūsitā",
  "tika-vin01t1:1107_4": "vicaranti, sabbadāpi soḷasavassuddesikā viya honti.",
  "tika-vin01t1:1108_0": "Purisāpi pañcavīsativassuddesikā viya, na puttā mātādīsu rajjanti, ayaṃ tattha dhammatā.",
  "tika-vin01t1:1108_1": "Sattāhikameva ca tattha itthipurisā kāmaratiyā viharanti, tato vītarāgā viya yathāsukhaṃ",
  "tika-vin01t1:1108_2": "gacchanti, na tattha idha viya gabbhokkantimūlakaṃ gabbhapariharaṇamūlakaṃ vā dukkhaṃ",
  "tika-vin01t1:1108_3": "vijāyanamūlakaṃ vā dukkhaṃ hoti, rattakañcukato kañcanapaṭimā viya dārakā mātukucchito",
  "tika-vin01t1:1108_4": "amakkhitā eva semhādinā sukheneva nikkhamanti, ayaṃ tattha dhammatā. Mātā pana puttaṃ",
  "tika-vin01t1:1108_5": "vā dhītaraṃ vā vijāyitvā tesaṃ vicaraṇakappadese ṭhapetvā anapekkhā yathāruci gacchati.",
  "tika-vin01t1:1108_6": "Tesaṃ tattha sayitānaṃ ye passanti purisā vā itthiyo vā, te attano aṅguliyo upanāmenti,",
  "tika-vin01t1:1108_7": "tesaṃ kammabalena tato khīraṃ pavattati, tena te dārakā yāpenti. Evaṃ pana vaḍḍhantā",
  "tika-vin01t1:1108_8": "katipayadivaseyeva laddhabalā hutvā dārikā itthiyo upagacchanti, dārakā purise.",
  "tika-vin01t1:1109_0": "Kapparukkhato eva ca tesaṃ tattha vatthābharaṇāni nipphajjanti. Nānāvirāgavaṇṇavicittāni",
  "tika-vin01t1:1109_1": "hi vatthāni sukhumāni mudusukhasamphassāni tattha tattha kapparukkhesu olambantāni",
  "tika-vin01t1:1109_2": "tiṭṭhanti. Nānāvidharaṃsijālasamujjalavividhavaṇṇaratanavinaddhāni anekavidhamālākammalatākammabhittikammavicittāni",
  "tika-vin01t1:1109_3": "sīsūpagagīvūpagakaṭūpagahatthūpagapādūpagāni sovaṇṇamayāni ābharaṇāni ca kapparukkhato",
  "tika-vin01t1:1109_4": "olambanti. Tathā vīṇāmudiṅgapaṇavasammatāḷasaṅkhavaṃsavetāḷaparivārādīni vallakīpabhautikāni",
  "tika-vin01t1:1109_5": "tūriyabhaṇḍānipi tato olambanti. Tattha ca bahū phalarukkhā kumbhamattāni phalāni",
  "tika-vin01t1:1109_6": "phalanti, madhurarasāni yāni paribhuñjitvā te sattāhampi khuppipāsāhi na bādhīyanti.",
  "tika-vin01t1:1110_0": "Najjopi tattha suvisuddhajalā supatitthā ramaṇīyā akaddamā vālukatalā nātisītā nātiuṇhā",
  "tika-vin01t1:1110_1": "surabhigandhīhi jalajapupphehi sañchannā sabbakālaṃ surabhī vāyantiyo sandanti, na",
  "tika-vin01t1:1110_2": "tattha kaṇṭakinā kakkhaḷagacchalatā honti, akaṇṭakā pupphaphalasacchannā eva honti,",
  "tika-vin01t1:1110_3": "candananāgarukkhā sayameva rasaṃ paggharanti. Nahāyitukāmā ca nadītitthe ekajjhaṃ",
  "tika-vin01t1:1110_4": "vatthābharaṇāni ṭhapetvā nadiṃ otaritvā nahāyitvā uttiṇṇā uttiṇṇā upariṭṭhimaṃ upariṭṭhimaṃ",
  "tika-vin01t1:1110_5": "vatthābharaṇaṃ gaṇhanti, na tesaṃ evaṃ hoti “idaṃ mama, idaṃ parassā”ti. Tato eva",
  "tika-vin01t1:1110_6": "na tesaṃ koci viggaho vā vivādo vā, sattāhikā eva ca nesaṃ kāmaratikīḷā hoti, tato",
  "tika-vin01t1:1110_7": "vītarāgā viya vicaranti. Yattha ca rukkhe sayitukāmā honti, tattheva sayanaṃ upalabbhati.",
  "tika-vin01t1:1111_0": "Mate ca satte na rodanti na socanti, tañca maṇḍayitvā nikkhipanti. Tāvadeva ca tathārūpā",
  "tika-vin01t1:1111_1": "sakuṇā upagantvā mataṃ dīpantaraṃ nenti, tasmā susānaṃ vā asuciṭṭhānaṃ vā tattha",
  "tika-vin01t1:1111_2": "natthi, na ca tato matā nirayaṃ vā tiracchānayoniṃ vā pettivisayaṃ vā upapajjanti.",
  "tika-vin01t1:1111_3": "“Dhammatāsiddhassa pañcasīlassa ānubhāvena te devaloke nibbattantī”ti vadanti. Vassasahassameva",
  "tika-vin01t1:1111_4": "ca nesaṃ sabbakālaṃ āyuppamāṇaṃ, sabbametaṃ nesaṃ pañcasīlaṃ viya dhammatāsiddhamevāti veditabbaṃ.",
  "tika-vin01t1:1112_0": "Tadantaresūti tesaṃ cakkavāḷānaṃ antaresu. Lokantarikanirayāti lokānaṃ lokadhātūnaṃ",
  "tika-vin01t1:1112_1": "antaro vivaro lokantaro, tattha bhavā lokantarikā, nirayā. Tiṇṇañhi sakaṭacakkānaṃ",
  "tika-vin01t1:1112_2": "pattānaṃ vā aññamaññaṃ āsannabhāvena ṭhapitānaṃ antarasadisesu tiṇṇaṃ tiṇṇaṃ cakkavāḷānaṃ",
  "tika-vin01t1:1112_3": "antaresu ekeko lokantarikanirayo. So pana parimāṇato aṭṭhayojanasahassappamāṇo hoti",
  "tika-vin01t1:1112_4": "niccavivaṭo heṭṭhā upari ca kenaci na pihito. Yathā hi heṭṭhā udakassa pidhāyikā",
  "tika-vin01t1:1112_5": "pathavī natthīti asaṃvutā lokantarikanirayā, evaṃ uparipi cakkavāḷesu viya devavimānānaṃ",
  "tika-vin01t1:1112_6": "abhāvato asaṃvutā apihitā cakkhuviññāṇuppattinivāraṇasamatthena ca andhakārena samannāgatā.",
  "tika-vin01t1:1112_7": "Tattha kira cakkhuviññāṇaṃ na jāyati ālokassa abhāvato. Tīsu dīpesu ekappahārena",
  "tika-vin01t1:1112_8": "ālokakaraṇasamatthāpi candimasūriyā tattha ālokaṃ na dassenti. Te hi yugandharasamappamāṇe",
  "tika-vin01t1:1112_9": "ākāsappadese vicaraṇato cakkavāḷapabbatassa vemajjhena vicaranti, cakkavāḷapabbatañca",
  "tika-vin01t1:1112_10": "atikkamma lokantarikanirayā, tasmā te tattha ālokaṃ na dassentīti cakkhuviññāṇaṃ",
  "tika-vin01t1:1112_11": "nuppajjati. Yadā pana sabbaññubodhisattassa paṭisandhiggahaṇādīsu obhāso uppajjati,",
  "tika-vin01t1:1112_12": "tadā cakkhuviññāṇaṃ uppajjati. “Aññepi kira bho santi sattā idhūpapannā”ti taṃ divasaṃ",
  "tika-vin01t1:1112_13": "aññamaññaṃ passanti. Ayaṃ pana obhāso ekaṃ yāgupānamattampi na tiṭṭhati, accharāsaṅghāṭamattameva",
  "tika-vin01t1:1112_14": "vijjobhāso viya niccharitvā “kiṃ ida”nti bhaṇantānaṃyeva antaradhāyati.",
  "tika-vin01t1:1113_0": "Kiṃ pana kammaṃ katvā tattha sattā nibbattantīti? Bhāriyaṃ dāruṇaṃ garukaṃ mātāpitūnaṃ",
  "tika-vin01t1:1113_1": "dhammikasamaṇabrāhmaṇānañca upari aparādhaṃ aññañca divase divase pāṇavadhādiṃ sāhasikakammaṃ",
  "tika-vin01t1:1113_2": "katvā uppajjanti tambapaṇṇidīpe abhayacoranāgacorādayo viya. Tesaṃ attabhāvo tigāvutiko",
  "tika-vin01t1:1113_3": "hoti, vaggulīnaṃ viya dīghanakhā honti. Te rukkhe vagguliyo viya nakhehi cakkavāḷapāde",
  "tika-vin01t1:1113_4": "lagganti, yadā saṃsappantā aññamaññassa hatthapāsagatā honti, atha “bhakkho no laddho”ti",
  "tika-vin01t1:1113_5": "maññamānā khādanatthaṃ gaṇhituṃ upakkamantā viparivattitvā lokasandhārake udake patanti,",
  "tika-vin01t1:1113_6": "vāte paharantepi madhukaphalāni viya chijjitvā udake patanti, patitamattāva accantakhāre",
  "tika-vin01t1:1113_7": "udake piṭṭhapiṇḍaṃ viya vilīyanti atisītalabhāvato ātapasantāpābhāvena. Atisītalabhāvameva",
  "tika-vin01t1:1113_8": "hi sandhāya accantakhāratā vuttā. Na hi taṃ kappasaṇṭhahanaudakaṃ sampattikaramahāmeghavuṭṭhaṃ",
  "tika-vin01t1:1113_9": "pathavīsandhārakaṃ kappavināsakaudakaṃ viya khāraṃ bhavituṃ arahati. Tathā hi sati",
  "tika-vin01t1:1113_10": "pathavīpi vilīyeyya, tesaṃ vā pāpakammabalena petānaṃ pakatiudakassa pubbakheḷabhāvāpatti",
  "tika-vin01t1:1113_11": "viya tassa udakassa tadā khārabhāvappatti hotīti vuttaṃ “accantakhāre udake piṭṭhapiṇḍaṃ viya vilīyantī”ti.",
  "tika-vin01t1:1114_0": "Anantānīti aparimāṇāni, “ettakānī”ti aññehi minituṃ asakkuṇeyyāni. Tāni ca bhagavā",
  "tika-vin01t1:1114_1": "anantena buddhañāṇena avedi “ananto ākāso, ananto sattanikāyo, anantāni cakkavāḷānī”ti.",
  "tika-vin01t1:1114_2": "Tividhampi hi anantaṃ buddhañāṇena paricchindati sayampi anantattā. Yāvatakañhi ñeyyaṃ,",
  "tika-vin01t1:1114_3": "tāvatakaṃ ñāṇaṃ. Yāvatakaṃ ñāṇaṃ, tāvatakameva ñeyyaṃ. Ñeyyapariyantikaṃ ñāṇaṃ, ñāṇapariyantikaṃ",
  "tika-vin01t1:1114_4": "ñeyyanti. Tena vuttaṃ “anantena buddhañāṇena avedī”tiādi. Anantatā cassa anantañeyyappaṭivijjhaneneva",
  "tika-vin01t1:1114_5": "veditabbā tattha appaṭihatacārattā. Idāni yathāvuttamatthaṃ nigamento āha “evamassa",
  "tika-vin01t1:1114_6": "okāsalokopi sabbathā vidito”ti.",
  "tika-vin01t1:1115_0": "Api cettha vivaṭṭādīnampi viditatā vattabbā, tasmā vivaṭṭādayopi ādito pabhuti evaṃ",
  "tika-vin01t1:1115_1": "veditabbā – saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyīti kappassa cattāri asaṅkhyeyyāni.",
  "tika-vin01t1:1115_2": "Tattha saṃvaṭṭanaṃ vinassanaṃ saṃvaṭṭo, vinassamāno asaṅkhyeyyakappo. So pana atthato",
  "tika-vin01t1:1115_3": "kāloyeva, tadā pavattamānasaṅkhāravasenassa vināso veditabbo. Saṃvaṭṭato uddhaṃ tathāṭhāyīkālo",
  "tika-vin01t1:1115_4": "saṃvaṭṭaṭṭhāyī. Vivaṭṭanaṃ nibbattanaṃ vaḍḍhanaṃ vā vivaṭṭo, vaḍḍhamāno asaṅkhyeyyakappo.",
  "tika-vin01t1:1115_5": "Sopi atthato kāloyeva, tadā pavattamānasaṅkhāravasenassa vaḍḍhi veditabbā. Vivaṭṭato",
  "tika-vin01t1:1115_6": "uddhaṃ tathāṭhāyīkālo vivaṭṭaṭṭhāyī. Tattha tayo saṃvaṭṭā tejosaṃvaṭṭo āposaṃvaṭṭo",
  "tika-vin01t1:1115_7": "vāyosaṃvaṭṭoti. Tisso saṃvaṭṭasīmā ābhassarā subhakiṇhā vehapphalāti. Yadā kappo",
  "tika-vin01t1:1115_8": "tejena saṃvaṭṭati, tadā ābhassarato heṭṭhā agginā ḍayhati. Yadā āpena saṃvaṭṭati,",
  "tika-vin01t1:1115_9": "tadā subhakiṇhato heṭṭhā udakena vilīyati. Yadā vāyunā saṃvaṭṭati, tadā vehapphalato",
  "tika-vin01t1:1115_10": "heṭṭhā vātena viddhaṃsati.",
  "tika-vin01t1:1116_0": "Vitthārato pana tīsupi saṃvaṭṭakālesu ekaṃ buddhakkhettaṃ vinassati. Buddhakkhettaṃ",
  "tika-vin01t1:1116_1": "nāma tividhaṃ hoti jātikkhettaṃ āṇākkhettaṃ visayakkhettañca. Tattha jātikkhettaṃ",
  "tika-vin01t1:1116_2": "dasasahassacakkavāḷapariyantaṃ hoti, yaṃ tathāgatassa paṭisandhiggahaṇādīsu kampati.",
  "tika-vin01t1:1116_3": "Yattake hi ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva",
  "tika-vin01t1:1116_4": "paṭivijambhati, taṃ sabbampi buddhaṅkurassa nibbattanakkhettaṃ nāmāti buddhakkhettanti",
  "tika-vin01t1:1116_5": "vuccati. Āṇākkhettaṃ pana koṭisatasahassacakkavāḷapariyantaṃ, yattha ratanasuttaṃ",
  "tika-vin01t1:1116_6": "khandhaparittaṃ dhajaggaparittaṃ āṭānāṭiyaparittaṃ moraparittanti imesaṃ parittānaṃ",
  "tika-vin01t1:1116_7": "ānubhāvo vattati. Iddhimā hi cetovasippatto āṇākkhettapariyāpanne yattha katthaci",
  "tika-vin01t1:1116_8": "cakkavāḷe ṭhatvā attano atthāya parittaṃ katvā tattheva aññaṃ cakkavāḷaṃ gatopi kataparitto",
  "tika-vin01t1:1116_9": "eva hoti. Ekacakkavāḷe ṭhatvā sabbasattānaṃ atthāya paritte kate āṇākkhette sabbasattānampi",
  "tika-vin01t1:1116_10": "abhisambhuṇāteva parittānubhāvo tattha devatāhi parittānaṃ sampaṭicchitabbato, tasmā",
  "tika-vin01t1:1116_11": "taṃ āṇākkhettanti vuccati. Visayakkhettaṃ pana anantaṃ aparimāṇaṃ. Anantāparimāṇesu",
  "tika-vin01t1:1116_12": "hi cakkavāḷesu yaṃ yaṃ tathāgato ākaṅkhati, taṃ taṃ jānāti ākaṅkhappaṭibaddhavuttitāya",
  "tika-vin01t1:1116_13": "buddhañāṇassa. Evametesu tīsu buddhakkhettesu ekaṃ āṇākkhettaṃ vinassati, tasmiṃ",
  "tika-vin01t1:1116_14": "pana vinassante jātikkhettaṃ vinaṭṭhameva hoti. Vinassantampi ekatova vinassati,",
  "tika-vin01t1:1116_15": "saṇṭhahantampi ekatova saṇṭhahati, tassevaṃ vināso saṇṭhahanañca veditabbaṃ.",
  "tika-vin01t1:1117_0": "Yasmiṃ samaye kappo agginā nassati, āditova kappavināsakamahāmegho uṭṭhahitvā koṭisatasahassacakkavāḷe",
  "tika-vin01t1:1117_1": "ekaṃ mahāvassaṃ vassati, manussā tuṭṭhā sabbabījāni nīharitvā vapanti, sassesu pana",
  "tika-vin01t1:1117_2": "gokhāyitamattesu jātesu gadrabharavaṃ ravanto ekabindumpi na vassati, tadā pacchinnapacchinnameva",
  "tika-vin01t1:1117_3": "hoti vassaṃ. Idaṃ sandhāya hi bhagavatā “hoti so, bhikkhave, samayo yaṃ bahūni vassāni",
  "tika-vin01t1:1117_4": "bahūni vassasatāni bahūni vassasahassāni bahūni vassasatasahassāni devo na vassatī”ti",
  "tika-vin01t1:1117_5": "vuttaṃ. Vassūpajīvinopi sattā kālaṃ katvā parittābhādibrahmaloke nibbattanti, pupphaphalūpajīviniyo",
  "tika-vin01t1:1117_6": "ca devatā. Evaṃ dīghe addhāne vītivatte tattha tattha udakaṃ parikkhayaṃ gacchati,",
  "tika-vin01t1:1117_7": "athānupubbena macchakacchapāpi kālaṃ katvā brahmaloke nibbattanti nerayikasattāpi.",
  "tika-vin01t1:1117_8": "Tattha nerayikā sattamasūriyapātubhāve vinassantīti eke.",
  "tika-vin01t1:1118_0": "Jhānaṃ pana vinā natthi brahmaloke nibbatti, etesañca keci dubbhikkhapīḷitā, keci",
  "tika-vin01t1:1118_1": "abhabbā jhānādhigamāya, te kathaṃ tattha nibbattantīti? Devaloke paṭiladdhajjhānavasena.",
  "tika-vin01t1:1118_2": "Tadā hi “vassasatasahassassa accayena kappavuṭṭhānaṃ bhavissatī”ti lokabyūhā nāma",
  "tika-vin01t1:1118_3": "kāmāvacaradevā muttasirā vikiṇṇakesā rudammukhā assūni hatthehi puñchamānā rattavatthanivatthā",
  "tika-vin01t1:1118_4": "ativiya virūpavesadhārino hutvā manussapathe vicarantā evaṃ ārocenti “mārisā mārisā",
  "tika-vin01t1:1118_5": "ito vassasatasahassassa accayena kappavuṭṭhānaṃ bhavissati, ayaṃ loko vinassissati,",
  "tika-vin01t1:1118_6": "mahāsamuddopi ussussissati, ayañca mahāpathavī sineru ca pabbatarājā ḍayhissanti",
  "tika-vin01t1:1118_7": "vinassissanti, yāva brahmalokā lokavināso bhavissati, mettaṃ mārisā bhāvetha, karuṇaṃ,",
  "tika-vin01t1:1118_8": "muditaṃ, upekkhaṃ mārisā bhāvetha, mātaraṃ upaṭṭhahatha, pitaraṃ upaṭṭhahatha, kule",
  "tika-vin01t1:1118_9": "jeṭṭhāpacāyino hothā”ti. Te pana devā lokaṃ byūhenti sampiṇḍentīti “lokabyūhā”ti",
  "tika-vin01t1:1118_10": "vuccanti. Te kira disvā manussā yattha katthaci ṭhitāpi nisinnāpi saṃvegajātā sambhamappattāva",
  "tika-vin01t1:1118_11": "hutvā tesaṃ āsanne ṭhāne sannipatanti.",
  "tika-vin01t1:1119_0": "Kathaṃ panete kappavuṭṭhānaṃ jānantīti? “Dhammatāya sañcoditā”ti ācariyā. “Tādisanimittadassanenā”ti",
  "tika-vin01t1:1119_1": "eke. “Brahmadevatāhi uyyojitā”ti apare. Tesaṃ pana vacanaṃ sutvā yebhuyyena manussā",
  "tika-vin01t1:1119_2": "ca bhummadevatā ca saṃvegajātā aññamaññaṃ muducittā hutvā mettādīni puññāni karitvā",
  "tika-vin01t1:1119_3": "devaloke nibbattanti. Tattha dibbasudhābhojanaṃ bhuñjitvā tato vāyokasiṇe parikammaṃ",
  "tika-vin01t1:1119_4": "katvā jhānaṃ paṭilabhanti. Devānaṃ kira sukhasamphassavātaggahaṇapaacayena vāyokasiṇe",
  "tika-vin01t1:1119_5": "jhānāni sukheneva ijjhanti. Tadaññe pana āpāyikā sattā aparāpariyavedanīyena kammena",
  "tika-vin01t1:1119_6": "devaloke nibbattanti. Aparāpariyavedanīyakammarahito hi saṃsāre saṃsaranto nāma satto",
  "tika-vin01t1:1119_7": "natthi. Tepi tattha tatheva jhānaṃ paṭilabhanti. Evaṃ devaloke paṭiladdhajjhānavasena",
  "tika-vin01t1:1119_8": "sabbepi brahmaloke nibbattanti. Idañca yebhuyyavasena vuttaṃ.",
  "tika-vin01t1:1120_0": "Keci pana “apāyasattā saṃvaṭṭamānalokadhātūhi aññesu lokadhātūsupi nibbattanti. Na",
  "tika-vin01t1:1120_1": "hi sabbe apāyasattā tadā rūpārūpabhavesu uppajjantīti sakkā viññātuṃ apāyesu dīghāyukānaṃ",
  "tika-vin01t1:1120_2": "devalokūpapattiyā asambhavato. Niyatamicchādiṭṭhiko pana vinassamānepi kappe nirayato",
  "tika-vin01t1:1120_3": "na muccatiyeva, tasmā so tattha anibbattitvā piṭṭhicakkavāḷe nibbattati. Niyatamicchādiṭṭhiyā",
  "tika-vin01t1:1120_4": "hi samannāgatassa bhavato vuṭṭhānaṃ nāma natthi. Tāya hi samannāgatassa neva saggo",
  "tika-vin01t1:1120_5": "atthi, na maggo, tasmā so saṃvaṭṭamānacakkavāḷato aññattha niraye nibbattitvā paccati.",
  "tika-vin01t1:1120_6": "Kiṃ pana piṭṭhicakkavāḷaṃ na jhāyatīti? Jhāyati. Tasmiṃ jhāyamānepi esa ākāse ekasmiṃ",
  "tika-vin01t1:1120_7": "padese paccatī”ti vadanti.",
  "tika-vin01t1:1121_0": "Vassūpacchedato pana uddhaṃ dīghassa addhuno accayena dutiyo sūriyo pātubhavati,",
  "tika-vin01t1:1121_1": "pātubhūte pana tasmiṃ neva rattiparicchedo, na divāparicchedo paññāyati. Eko sūriyo",
  "tika-vin01t1:1121_2": "uṭṭheti, eko atthaṃ gacchati, avicchinnasūriyasantāpova loko hoti. Yathā ca kappavuṭṭhānakālato",
  "tika-vin01t1:1121_3": "pubbe uppannasūriyavimāne sūriyadevaputto hoti, evaṃ kappavināsakasūriye natthi.",
  "tika-vin01t1:1121_4": "Kappavuṭṭhānakāle pana yathā aññe kāmāvacaradevā, evaṃ sūriyadevaputtopi jhānaṃ nibbattetvā",
  "tika-vin01t1:1121_5": "brahmalokaṃ upapajjati. Sūriyamaṇḍalaṃ pana pabhassaratarañceva tejavantatarañca",
  "tika-vin01t1:1121_6": "hutvā pavattati. Taṃ antaradhāyitvā aññameva uppajjatīti apare. Tattha pakatisūriye",
  "tika-vin01t1:1121_7": "vattamāne ākāse valāhakāpi dhūmasikhāpi vattanti, kappavināsakasūriye vattamāne vigatadhūmavalāhakaṃ",
  "tika-vin01t1:1121_8": "ādāsamaṇḍalaṃ viya nimmalaṃ nabhaṃ hoti. Ṭhapetvā pañca mahānadiyo sesakunnadiādīsu udakaṃ sussati.",
  "tika-vin01t1:1122": "Tatopi dīghassa addhuno accayena tatiyo sūriyo pātubhavati, yassa pātubhāvā mahānadiyopi sussanti.",
  "tika-vin01t1:1123_0": "Tatopi dīghassa addhuno accayena catuttho sūriyo pātubhavati, yassa pātubhāvā himavati",
  "tika-vin01t1:1123_1": "mahānadīnaṃ pabhavā sīhappapātadaho mandākinīdaho kaṇṇamuṇḍadaho rathakāradaho anotattadaho",
  "tika-vin01t1:1123_2": "chaddantadaho kuṇāladahoti ime satta mahāsarā sussanti.",
  "tika-vin01t1:1124": "Tatopi dīghassa addhuno accayena pañcamo sūriyo pātubhavati, yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.",
  "tika-vin01t1:1125_0": "Tatopi dīghassa addhuno accayena chaṭṭho sūriyo pātubhavati, yassa pātubhāvā sakalacakkavāḷaṃ",
  "tika-vin01t1:1125_1": "ekadhūmaṃ hoti pariyādinnasinehaṃ dhūmena. Yāya hi āpodhātuyā tattha tattha pathavīdhātu",
  "tika-vin01t1:1125_2": "ābandhattā sampiṇḍitā hutvā tiṭṭhati, sā chaṭṭhasūriyapātubhāvena parikkhayaṃ gacchati.",
  "tika-vin01t1:1125_3": "Yathā cidaṃ, evaṃ koṭisatasahassacakkavāḷānipi.",
  "tika-vin01t1:1126_0": "Tatopi dīghassa addhuno accayena sattamo sūriyo pātubhavati, yassa pātubhāvā sakalacakkavāḷaṃ",
  "tika-vin01t1:1126_1": "ekajālaṃ hoti saddhiṃ koṭisatasahassacakkavāḷehi, yojanasatikādibhedāni sinerukūṭāni",
  "tika-vin01t1:1126_2": "palujjitvā ākāseyeva antaradhāyanti. Sā aggijālā uṭṭhahitvā cātumahārājike gaṇhāti.",
  "tika-vin01t1:1126_3": "Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti. Etenevūpāyena",
  "tika-vin01t1:1126_4": "yāva paṭhamajjhānabhūmiṃ gaṇhāti, tattha tayopi brahmaloke jhāpetvā ābhassare āhacca",
  "tika-vin01t1:1126_5": "tiṭṭhati. Sā yāva aṇumattampi saṅkhāragataṃ atthi, tāva na nibbāyati. Sabbasaṅkhāraparikkhayā",
  "tika-vin01t1:1126_6": "pana sappitelajjhāpanaggisikhā viya chārikampi anavasesetvā nibbāyati. Heṭṭhāākāsena",
  "tika-vin01t1:1126_7": "saha upariākāso eko hoti mahandhakāro.",
  "tika-vin01t1:1127_0": "Evaṃ ekamasaṅkhyeyyaṃ ekaṅgaṇaṃ hutvā ṭhite lokasannivāse lokassa saṇṭhānatthāya",
  "tika-vin01t1:1127_1": "devo vassituṃ ārabhati, āditova antaraṭṭhake himapāto viya hoti. Tato kaṇamattā taṇḍulamattā",
  "tika-vin01t1:1127_2": "muggamāsabadaraāmalakaeḷālukakumbhaṇḍaalābumattā udakadhārā hutvā anukkamena usabhadveusabhaaḍḍhagāvutagāvutaaḍḍhayojanayojanadviyojana…pe…",
  "tika-vin01t1:1127_3": "yojanasatayojanasahassamattā hutvā koṭisatasahassacakkavāḷagabbhantaraṃ yāva avinaṭṭhabrahmalokā",
  "tika-vin01t1:1127_4": "pūretvā antaradhāyati. Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti",
  "tika-vin01t1:1127_5": "parivaṭumaṃ paduminīpatte udakabindusadisaṃ.",
  "tika-vin01t1:1128_0": "Kathaṃ tāvamahantaṃ udakarāsiṃ ghanaṃ karotīti ce? Vivarasampadānato vātassāti. Tañhissa",
  "tika-vin01t1:1128_1": "tahiṃ tahiṃ vivaraṃ deti. Taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ",
  "tika-vin01t1:1128_2": "anupubbena heṭṭhā otarati. Otiṇṇe otiṇṇe udake brahmalokaṭṭhāne brahmaloko, uparicatukāmāvacaradevalokaṭṭhāne",
  "tika-vin01t1:1128_3": "ca devalokā pātubhavanti. Cātumahārājikatāvatiṃsabhavanāni pana pathavīsambandhatāya",
  "tika-vin01t1:1128_4": "na tāva pātubhavanti. Purimapathaviṭṭhānaṃ otiṇṇe pana balavavātā uppajjanti, te",
  "tika-vin01t1:1128_5": "taṃ pihitadvāre dhammakaraṇe ṭhitaudakamiva nirussāsaṃ katvā rumbhanti. Madhurodakaṃ",
  "tika-vin01t1:1128_6": "parikkhayaṃ gacchamānaṃ upari rasapathaviṃ samuṭṭhāpeti, udakapiṭṭhe uppalinīpattaṃ",
  "tika-vin01t1:1128_7": "viya pathavī saṇṭhāti. Sā vaṇṇasampannā ceva hoti gandharasasampannā ca nirudakapāyāsassa",
  "tika-vin01t1:1128_8": "upari paṭalaṃ viya. Ettha pana mahābodhipallaṅkaṭṭhānaṃ vinassamāne loke pacchā vinassati,",
  "tika-vin01t1:1128_9": "saṇṭhahamāne paṭhamaṃ saṇṭhahatīti veditabbaṃ.",
  "tika-vin01t1:1129_0": "Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā",
  "tika-vin01t1:1129_1": "vā tato cavitvā opapātikā hutvā idhūpapajjanti, te honti sayaṃpabhā antalikkhacarā,",
  "tika-vin01t1:1129_2": "te taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ upakkamanti.",
  "tika-vin01t1:1129_3": "Atha tesaṃ sayaṃpabhā antaradhāyati, andhakāro hoti. Te andhakāraṃ disvā bhāyanti.",
  "tika-vin01t1:1129_4": "Tato tesaṃ bhayaṃ nāsetvā sūrabhāvaṃ janayantaṃ paripuṇṇapaññāsayojanaṃ sūriyamaṇḍalaṃ",
  "tika-vin01t1:1129_5": "pātubhavati. Te taṃ disvā “ālokaṃ paṭilabhimhā”ti haṭṭhatuṭṭhā hutvā “amhākaṃ bhītānaṃ",
  "tika-vin01t1:1129_6": "bhayaṃ nāsetvā sūrabhāvaṃ janayanto uṭṭhito, tasmā sūriyo hotū”ti sūriyotvevassa nāmaṃ karonti.",
  "tika-vin01t1:1130_0": "Atha sūriye divasaṃ ālokaṃ katvā atthaṅgate “yampi ālokaṃ labhimha, sopi no naṭṭho”ti",
  "tika-vin01t1:1130_1": "puna bhītā honti. Tesaṃ evaṃ hoti “sādhu vatassa, sace aññaṃ ālokaṃ labheyyāmā”ti.",
  "tika-vin01t1:1130_2": "Tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati. Te taṃ disvā",
  "tika-vin01t1:1130_3": "bhiyyoso mattāya haṭṭhatuṭṭhā hutvā “amhākaṃ chandaṃ ñatvā viya uṭṭhito, tasmā cando",
  "tika-vin01t1:1130_4": "hotū”ti candotvevassa nāmaṃ karonti.",
  "tika-vin01t1:1131_0": "Evaṃ candimasūriyesu pātubhūtesu nakkhattāni tārakarūpāni pātubhavanti, tato pabhuti",
  "tika-vin01t1:1131_1": "rattindivā paññāyanti, anukkamena ca māsaḍḍhamāsautusaṃvaccharā, candimasūriyānaṃ",
  "tika-vin01t1:1131_2": "pātubhūtadivaseyeva sinerucakkavāḷahimavantapabbatā dīpasamuddā ca pātubhavanti.",
  "tika-vin01t1:1131_3": "Te ca kho apubbaṃ acarimaṃ phagguṇapuṇṇamadivaseyeva pātubhavanti. Kathaṃ? Yathā",
  "tika-vin01t1:1131_4": "nāma kaṅgubhatte paccamāne ekappahāreneva pubbuḷakā uṭṭhahanti, eke padesā thūpathūpā",
  "tika-vin01t1:1131_5": "honti, eke ninnaninnā, eke samasamā, evameva thūpathūpaṭṭhāne pabbatā honti, ninnaninnaṭṭhāne",
  "tika-vin01t1:1131_6": "samuddā, samasamaṭṭhāne dīpāti.",
  "tika-vin01t1:1132_0": "Atha tesaṃ sattānaṃ rasapathaviṃ paribhuñjantānaṃ kammena ekacce vaṇṇavanto honti,",
  "tika-vin01t1:1132_1": "ekacce dubbaṇṇā honti. Tattha vaṇṇavanto dubbaṇṇe atimaññanti, tesaṃ atimānapaccayā",
  "tika-vin01t1:1132_2": "sāpi rasapathavī antaradhāyati, bhūmipappaṭako pātubhavati. Atha nesaṃ teneva nayena",
  "tika-vin01t1:1132_3": "sopi antaradhāyati, atha padālatā pātubhavati. Teneva nayena sāpi antaradhāyati,",
  "tika-vin01t1:1132_4": "akaṭṭhapāko sāli pātubhavati akaṇo athuso sugandho taṇḍulaphalo. Tato nesaṃ bhājanāni",
  "tika-vin01t1:1132_5": "uppajjanti. Te sāliṃ bhājane ṭhapetvā pāsāṇapiṭṭhiyaṃ ṭhapenti, sayameva jālasikhā",
  "tika-vin01t1:1132_6": "uṭṭhahitvā taṃ pacati. So hoti odano sumanajātipupphasadiso, na tassa sūpena vā byañjanena",
  "tika-vin01t1:1132_7": "vā karaṇīyaṃ atthi, yaṃ yaṃ rasaṃ bhuñjitukāmā honti, taṃtaṃrasova hoti. Tesaṃ taṃ",
  "tika-vin01t1:1132_8": "oḷārikaṃ āhāraṃ āharayataṃ tato pabhuti muttakarīsaṃ sañjāyati. Tathā hi rasapathavī",
  "tika-vin01t1:1132_9": "bhūmipappaṭako padālatāti ime tāva paribhuttā sudhāhāro viya khudaṃ vinodetvā rasaharaṇīhi",
  "tika-vin01t1:1132_10": "rasameva paribyūhentā tiṭṭhanti vatthuno sukhumabhāvena, na nissandā, sukhumabhāveneva",
  "tika-vin01t1:1132_11": "gahaṇindhanameva ca hoti. Odano pana paribhutto rasaṃ vaḍḍhentopi vatthuno oḷārikabhāveneva",
  "tika-vin01t1:1132_12": "nissandaṃ vissajjento passāvaṃ karīsañca uppādeti.",
  "tika-vin01t1:1133_0": "Atha tesaṃ nikkhamanatthāya vaṇamukhāni pabhijjanti. Purisassa purisabhāvo, itthiyā",
  "tika-vin01t1:1133_1": "itthibhāvo pātubhavati. Purimattabhāvesu hi pavattaupacārajjhānānubhāvena yāva sattasantānesu",
  "tika-vin01t1:1133_2": "kāmarāgo vikkhambhanavegena samito, na tāva bahalakāmarāgūpanissayāni itthipurisindriyāni",
  "tika-vin01t1:1133_3": "pāturahesuṃ. Yadā panassa vicchinnatāya bahalakāmarāgo laddhāvasaro ahosi, tadā tadupanissayāni",
  "tika-vin01t1:1133_4": "tāni sattānaṃ attabhāvesu sañjāyiṃsu, tadā itthī purisaṃ, puriso ca itthiṃ ativelaṃ",
  "tika-vin01t1:1133_5": "upanijjhāyati. Tesaṃ ativelaṃ upanijjhāyanapaccayā kāmapariḷāho uppajjati, tato methunaṃ",
  "tika-vin01t1:1133_6": "dhammaṃ paṭisevanti. Te asaddhammapaṭisevanapaccayā viññūhi garahiyamānā viheṭhiyamānā",
  "tika-vin01t1:1133_7": "tassa asaddhammassa paṭicchādanahetu agārāni karonti. Te agāraṃ ajjhāvasamānā anukkamena",
  "tika-vin01t1:1133_8": "aññatarassa alasajātikassa sattassa diṭṭhānugatiṃ āpajjantā sannidhiṃ karonti. Tato",
  "tika-vin01t1:1133_9": "pabhuti kaṇopi thusopi taṇḍulaṃ pariyonandhanti, lāyitaṭṭhānampi na paṭiviruhati.",
  "tika-vin01t1:1134_0": "Te sannipatitvā anutthunanti “pāpakā vata bho dhammā sattesu pātubhūtā, mayañhi pubbe",
  "tika-vin01t1:1134_1": "manomayā ahumhā”ti, aggaññasutte vuttanayena vitthāretabbaṃ. Tato mariyādaṃ ṭhapenti,",
  "tika-vin01t1:1134_2": "athaññataro satto aññassa bhāgaṃ adinnaṃ ādiyati, taṃ dvikkhattuṃ paribhāsetvā tatiyavāre",
  "tika-vin01t1:1134_3": "pāṇileḍḍudaṇḍehi paharanti. Te evaṃ adinnādāne kalahamusāvādadaṇḍādānesu uppannesu",
  "tika-vin01t1:1134_4": "ca sannipatitvā cintayanti “yannūna mayaṃ ekaṃ sattaṃ sammanneyyāma, yo no sammā",
  "tika-vin01t1:1134_5": "khīyitabbaṃ khīyeyya, garahitabbaṃ garaheyya, pabbājetabbaṃ pabbājeyya, mayaṃ panassa",
  "tika-vin01t1:1134_6": "sālīnaṃ bhāgamanuppadassāmā”ti. Evaṃ katasanniṭṭhānesu pana sattesu imasmiṃ tāva",
  "tika-vin01t1:1134_7": "kappe ayameva bhagavā bodhisattabhūto tena samayena tesu sattesu abhirūpataro ca",
  "tika-vin01t1:1134_8": "dassanīyataro ca mahesakkhataro ca buddhisampanno paṭibalo niggahapaggahaṃ kātuṃ.",
  "tika-vin01t1:1134_9": "Te taṃ upasaṅkamitvā yācitvā sammanniṃsu. So tena mahājanena sammatoti mahāsammato,",
  "tika-vin01t1:1134_10": "khettānaṃ adhipatīti khattiyo, dhammena samena paresaṃ rañjetīti rājāti tīhi nāmehi",
  "tika-vin01t1:1134_11": "paññāyittha. Yañhi loke acchariyaṭṭhānaṃ, bodhisattova tattha ādipurisoti evaṃ bodhisattaṃ",
  "tika-vin01t1:1134_12": "ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu.",
  "tika-vin01t1:1135_0": "Tattha kappavināsakamahāmeghato yāva jālopacchedo, idamekamasaṅkhyeyyaṃ saṃvaṭṭoti",
  "tika-vin01t1:1135_1": "vuccati. Kappavināsakajālopacchedato yāva koṭisatasahassacakkavāḷaparipūrako sampattimahāmegho,",
  "tika-vin01t1:1135_2": "idaṃ dutiyamasaṅkhyeyyaṃ saṃvaṭṭaṭṭhāyīti vuccati. Sampattimahāmeghato yāva candimasūriyapātubhāvo,",
  "tika-vin01t1:1135_3": "idaṃ tatiyamasaṅkhyeyyaṃ vivaṭṭoti vuccati. Candimasūriyapātubhāvato yāva puna kappavināsakamahāmegho,",
  "tika-vin01t1:1135_4": "idaṃ catutthamasaṅkhyeyyaṃ vivaṭṭaṭṭhāyīti vuccati. Vivaṭṭaṭṭhāyīasaṅkhyeyyaṃ catusaṭṭhiantarakappasaṅgahaṃ.",
  "tika-vin01t1:1135_5": "“Vīsatiantarakappasaṅgaha”nti keci. Sesāsaṅkhyeyyāni kālato tena samappamāṇāneva.",
  "tika-vin01t1:1135_6": "Imāni cattāri asaṅkhyeyyāni eko mahākappo hoti. Evaṃ tāva agginā vināso ca saṇṭhahanañca veditabbaṃ.",
  "tika-vin01t1:1136_0": "Yasmiṃ pana samaye kappo udakena nassati, āditova kappavināsakamahāmegho vuṭṭhahitvāti",
  "tika-vin01t1:1136_1": "pubbe vuttanayeneva vitthāretabbaṃ. Ayaṃ pana viseso – yathā tattha dutiyasūriyo,",
  "tika-vin01t1:1136_2": "evamidha kappavināsako khārudakamahāmegho vuṭṭhāti. So ādito sukhumaṃ sukhumaṃ vassanto",
  "tika-vin01t1:1136_3": "anukkamena mahādhārāhi koṭisatasahassacakkavāḷānaṃ pūrento vassati. Khārudakena phuṭṭhaphuṭṭhā",
  "tika-vin01t1:1136_4": "pathavīpabbatādayo vilīyanti, udakaṃ samantato vātehi dhārīyati. Pathaviyā heṭṭhimantato",
  "tika-vin01t1:1136_5": "pabhuti yāva dutiyajjhānabhūmiṃ udakaṃ gaṇhāti. Tena hi khārudakena phuṭṭhaphuṭṭhā",
  "tika-vin01t1:1136_6": "pathavīpabbatādayo udake pakkhittaloṇasakkharā viya vilīyanteva, tasmā pathavīsandhārakaudakena",
  "tika-vin01t1:1136_7": "saddhiṃ ekūdakameva taṃ hotīti keci. Apare pana “pathavīsandhārakaudakaṃ taṃ sandhārakavāyukkhandhañca",
  "tika-vin01t1:1136_8": "anavasesato vināsetvā sabbattha sayameva eko ghanabhūto tiṭṭhatī”ti vadanti, taṃ",
  "tika-vin01t1:1136_9": "yuttaṃ. Upari pana chapi brahmaloke vilīyāpetvā subhakiṇhe āhacca tiṭṭhati, taṃ yāva",
  "tika-vin01t1:1136_10": "aṇumattampi saṅkhāragataṃ atthi, tāva na vūpasammati, udakānugataṃ pana sabbaṃ saṅkhāragataṃ",
  "tika-vin01t1:1136_11": "abhibhavitvā sahasā vūpasammati, antaradhānaṃ gacchati. Heṭṭhāākāsena saha upariākāso",
  "tika-vin01t1:1136_12": "eko hoti mahandhakāroti sabbaṃ vuttasadisaṃ. Kevalaṃ panidha ābhassarabrahmalokaṃ",
  "tika-vin01t1:1136_13": "ādiṃ katvā loko pātubhavati. Subhakiṇhato cavitvā ābhassaraṭṭhānādīsu sattā nibbattanti.",
  "tika-vin01t1:1136_14": "Tattha kappavināsakamahāmeghato yāva kappavināsakakhārudakopacchedo, idamekamasaṅkhyeyyaṃ.",
  "tika-vin01t1:1136_15": "Udakupacchedato yāva sampattimahāmegho, idaṃ dutiyamasaṅkhyeyyaṃ. Sampattimahāmeghato",
  "tika-vin01t1:1136_16": "yāva candimasūriyapātubhāvo, idaṃ tatiyamasaṅkhyeyyaṃ. Candimasūriyapātubhāvato yāva",
  "tika-vin01t1:1136_17": "kappavināsakamahaāmegho, idaṃ catutthamasaṅkhyeyyaṃ. Imāni cattāri asaṅkhyeyyāni",
  "tika-vin01t1:1136_18": "eko mahākappo hoti. Evaṃ udakena vināso ca saṇṭhahanañca veditabbaṃ.",
  "tika-vin01t1:1137_0": "Yasmiṃ samaye kappo vātena nassati, āditova kappavināsakamahāmegho vuṭṭhahitvāti",
  "tika-vin01t1:1137_1": "pubbe vuttanayeneva vitthāretabbaṃ. Ayaṃ pana viseso – yathā tattha dutiyasūriyo,",
  "tika-vin01t1:1137_2": "evamidha kappavināsanatthaṃ vāto samuṭṭhāti. So paṭhamaṃ thūlarajaṃ uṭṭhāpeti, tato",
  "tika-vin01t1:1137_3": "saṇharajaṃ sukhumavālikaṃ thūlavālikaṃ sakkharapāsāṇādayoti yāvakūṭāgāramatte pāsāṇe",
  "tika-vin01t1:1137_4": "visamaṭṭhāne ṭhitamahārukkhe ca uṭṭhāpeti. Te pathavito nabhamuggatā na puna patanti,",
  "tika-vin01t1:1137_5": "tattheva cuṇṇavicuṇṇā hutvā abhāvaṃ gacchanti. Athānukkamena heṭṭhā mahāpathaviyā",
  "tika-vin01t1:1137_6": "vāto samuṭṭhahitvā pathaviṃ parivattetvā uddhaṃ mūlaṃ katvā ākāse khipati. Yojanasatappamāṇāpi",
  "tika-vin01t1:1137_7": "pathavippadesā dviyojanatiyojanacatuyojanapañcayojanachayojanasattayojanappamāṇāpi",
  "tika-vin01t1:1137_8": "pabhijjitvā vātavegukkhittā ākāseyeva cuṇṇavicuṇṇā hutvā abhāvaṃ gacchanti. Cakkavāḷapabbatampi",
  "tika-vin01t1:1137_9": "sinerupabbatampi vāto ukkhipitvā ākāse khipati. Te aññamaññaṃ abhihantvā cuṇṇavicuṇṇā",
  "tika-vin01t1:1137_10": "hutvā vinassanti. Etenevūpāyena bhūmaṭṭhakavimānāni ca ākāsaṭṭhakavimānāni ca vināsento",
  "tika-vin01t1:1137_11": "chakāmāvacaradevaloke vināsetvā koṭisatasahassacakkavāḷāni vināseti. Tattha cakkavāḷā",
  "tika-vin01t1:1137_12": "cakkavāḷehi, himavantā himavantehi, sinerū sinerūhi aññamaññaṃ samāgantvā cuṇṇavicuṇṇā",
  "tika-vin01t1:1137_13": "hutvā vinassanti. Pathavito yāva tatiyajjhānabhūmi vāto gaṇhāti, navapi brahmaloke",
  "tika-vin01t1:1137_14": "vināsetvā vehapphale āhacca tiṭṭhati. Evaṃ pathavīsandhārakaudakena taṃsandhārakavātena",
  "tika-vin01t1:1137_15": "ca saddhiṃ sabbasaṅkhāragataṃ vināsetvā sayampi vinassati avaṭṭhānassa kāraṇābhāvato.",
  "tika-vin01t1:1137_16": "Heṭṭhāākāsena saha upariākāso eko hoti mahandhakāroti sabbaṃ vuttasadisaṃ. Idha pana",
  "tika-vin01t1:1137_17": "subhakiṇhabrahmalokaṃ ādiṃ katvā loko pātubhavati. Vehapphalato cavitvā subhakiṇhaṭṭhānādīsu",
  "tika-vin01t1:1137_18": "sattā nibbattanti. Tattha kappavināsakamahāmeghato yāva kappavināsakavātupacchedo,",
  "tika-vin01t1:1137_19": "idamekamasaṅkhyeyyaṃ. Vātupacchedato yāva sampattimahāmegho, idaṃ dutiyamasaṅkhyeyyantiādi",
  "tika-vin01t1:1137_20": "vuttanayameva. Evaṃ vātena vināso ca saṇṭhahanañca veditabbaṃ.",
  "tika-vin01t1:1138_0": "Atha kiṃkāraṇā evaṃ loko vinassati. Yadipi hi saṅkhārānaṃ ahetuko sarasanirodho vināsakābhāvato,",
  "tika-vin01t1:1138_1": "santānanirodho pana hetuvirahito natthi. Yathā taṃ sattanikāyesūti bhājanalokassapi",
  "tika-vin01t1:1138_2": "sahetukena vināsena bhavitabbaṃ, tasmā kimevaṃ lokavināse kāraṇanti? Akusalamūlaṃ",
  "tika-vin01t1:1138_3": "kāraṇaṃ. Yathā hi tattha nibbattanakasattānaṃ puññabalena paṭhamaṃ loko vivaṭṭati,",
  "tika-vin01t1:1138_4": "evaṃ tesaṃ pāpakammabalena saṃvaṭṭati, tasmā akusalamūlesu ussannesu evaṃ loko vinassati.",
  "tika-vin01t1:1138_5": "Yathā hi rāgadosamohānaṃ adhikabhāvena yathākkamaṃ rogantarakappo satthantarakappo",
  "tika-vin01t1:1138_6": "dubbhikkhantarakappoti ime tividhā antarakappā vivaṭṭaṭṭhāyimhi asaṅkhyeyyakappe",
  "tika-vin01t1:1138_7": "jāyanti. Evamete yathāvuttā tayo saṃvaṭṭā rāgādīnaṃ adhikabhāveneva honti.",
  "tika-vin01t1:1139_0": "Tattha rāge ussannatare agginā vinassati, dose ussannatare udakena vinassati. Dose",
  "tika-vin01t1:1139_1": "hi ussannatare adhikatarena dosena viya tikkhatarena khārudakena vināso yuttoti.",
  "tika-vin01t1:1139_2": "Keci pana “dose ussannatare agginā, rāge udakenā”ti vadanti, tesaṃ kira ayamadhippāyo",
  "tika-vin01t1:1139_3": "– pākaṭasattusadisassa dosassa aggisadisatā, apākaṭasattusadisassa rāgassa khārudakasadisatā",
  "tika-vin01t1:1139_4": "ca yuttāti. Mohe pana ussannatare vātena vinassati. Evaṃ vinassantopi ca nirantarameva",
  "tika-vin01t1:1139_5": "satta vāre agginā nassati, aṭṭhame vāre udakena, puna satta vāre agginā, aṭṭhame",
  "tika-vin01t1:1139_6": "udakenāti evaṃ aṭṭhame aṭṭhame vāre vinassanto sattakkhattuṃ udakena vinassitvā puna",
  "tika-vin01t1:1139_7": "satta vāre agginā nassati. Ettāvatā tesaṭṭhi kappā atītā honti. Etthantare udakena",
  "tika-vin01t1:1139_8": "nassanavāraṃ sampattampi paṭibāhitvā laddhokāso vāto paripuṇṇacatusaṭṭhikappāyuke",
  "tika-vin01t1:1139_9": "subhakiṇhe viddhaṃsento lokaṃ vināseti. Ettha pana rāgo sattānaṃ bahulaṃ pavattatīti",
  "tika-vin01t1:1139_10": "aggivasena bahuso lokavināso veditabbo. Iti evaṃ imehi kāraṇehi vinassitvā saṇṭhahantaṃ",
  "tika-vin01t1:1139_11": "saṇṭhahitvā ṭhitañca okāsalokaṃ bhagavā yāthāvato avedīti evampissa sabbathā okāsaloko",
  "tika-vin01t1:1139_12": "viditoti daṭṭhabbaṃ.",
  "tika-vin01t1:1140_0": "Yaṃ pana heṭṭhā vuttaṃ “sabbathā viditalokattā lokavidū”ti, idāni taṃ nigamento āha",
  "tika-vin01t1:1140_1": "“evaṃ sabbathā viditalokattā lokavidū”ti. Tattha sabbathāti lakkhaṇādippabhedato",
  "tika-vin01t1:1140_2": "saṅkhāralokassa, āsayādippabhedato sattalokassa, parimāṇasaṇṭhānādippabhedato okāsalokassāti",
  "tika-vin01t1:1140_3": "evaṃ sabbappakārena viditalokattāti attho.",
  "tika-vin01t1:1141_0": "Idāni anuttaroti padassa atthaṃ saṃvaṇṇento āha “attano pana guṇehī”tiādi. Tattha",
  "tika-vin01t1:1141_1": "attanoti nissakkatthe sāmivacanametaṃ, attatoti attho. Guṇehi attano visiṭṭhatarassāti",
  "tika-vin01t1:1141_2": "sambandho. Taraggahaṇañcettha “anuttaro”ti padassa atthaniddesatāya kataṃ, na visiṭṭhassa",
  "tika-vin01t1:1141_3": "kassaci atthitāya. Sadevake hi loke sadisakappopi nāma koci tathāgatassa natthi,",
  "tika-vin01t1:1141_4": "kuto sadiso, visiṭṭhe pana kā kathā. Kassacīti kassacipi. Abhibhavatīti sīlasampadāya",
  "tika-vin01t1:1141_5": "upanissayabhūtānaṃ hirottappamettākaruṇānaṃ visesapaccayānaṃ saddhāsativīriyapaññānañca",
  "tika-vin01t1:1141_6": "ukkaṃsappattiyā samudāgamato paṭṭhāya na aññasādhāraṇo savāsanapaṭipakkhassa pahīnattā",
  "tika-vin01t1:1141_7": "ukkaṃsapāramippatto satthu sīlaguṇo, tena bhagavā sadevakaṃ lokaṃ aññadatthu abhibhuyya",
  "tika-vin01t1:1141_8": "pavattati, na sayaṃ kenaci abhibhuyyatīti adhippāyo. Evaṃ samādhiguṇādīsupi yathārahaṃ",
  "tika-vin01t1:1141_9": "vattabbaṃ. Sīlādayo cete lokiyalokuttaramissakā veditabbā, vimuttiñāṇadassanaṃ pana",
  "tika-vin01t1:1141_10": "lokiyaṃ kāmāvacarameva.",
  "tika-vin01t1:1142_0": "Yadi evaṃ kathaṃ tena sadevakaṃ lokaṃ abhibhavatīti? Tassapi ānubhāvato asadisattā.",
  "tika-vin01t1:1142_1": "Tampi hi visayato pavattito pavattiākārato ca uttaritarameva. Tañhi anaññasādhāraṇaṃ",
  "tika-vin01t1:1142_2": "satthu vimuttiguṇaṃ ārabbha pavattati, pavattamānañca atakkāvacaraṃ paramagambhīraṃ",
  "tika-vin01t1:1142_3": "saṇhaṃ sukhumaṃ sātisayaṃ paṭipakkhadhammānaṃ suppahīnattā suṭṭhu pākaṭaṃ vibhūtataraṃ",
  "tika-vin01t1:1142_4": "katvā pavattati, sammadeva ca vasībhāvassa pāpakattā bhavaṅgaparivāsassa ca atiparittakattā",
  "tika-vin01t1:1142_5": "lahu lahu pavattatīti.",
  "tika-vin01t1:1143_0": "Evaṃ sīlādiguṇehi bhagavato uttaritarassa abhāvaṃ dassetvā idāni sadisassapi abhāvaṃ",
  "tika-vin01t1:1143_1": "dassetuṃ “sīlaguṇenapi asamo”tiādi vuttaṃ. Tattha asamoti ekasmiṃ kāle natthi etassa",
  "tika-vin01t1:1143_2": "sīlādiguṇena samo sadisoti asamo. Tathā asamehi samo asamasamo. Asamā vā samā etassāti",
  "tika-vin01t1:1143_3": "asamasamo. Sīlādiguṇena natthi etassa paṭimāti appaṭimo. Sesapadadvayepi eseva nayo.",
  "tika-vin01t1:1143_4": "Tattha upamāmattaṃ paṭimā, sadisūpamā paṭibhāgo, yugaggāhavasena ṭhito paṭipuggaloti veditabbo.",
  "tika-vin01t1:1144_0": "Na kho panāhaṃ bhikkhave samanupassāmītiādīsu mama samantacakkhunā hatthatale āmalakaṃ",
  "tika-vin01t1:1144_1": "viya sabbaṃ lokaṃ passantopi tattha sadevake…pe… pajāya attano attato sīlasampannataraṃ",
  "tika-vin01t1:1144_2": "sampannatarasīlaṃ kañcipi puggalaṃ na kho pana passāmi tādisassa abhāvatoti adhippāyo.",
  "tika-vin01t1:1145": "Aggappasādasuttādīnīti ettha –",
  "tika-vin01t1:1146_0": "“Yāvatā, bhikkhave, sattā apadā vā dvipadā vā catuppadā vā bahuppadā vā rūpino vā",
  "tika-vin01t1:1146_1": "arūpino vā saññino vā asaññino vā nevasaññīnāsaññino vā, tathāgato tesaṃ aggamakkhāyati",
  "tika-vin01t1:1146_2": "arahaṃ sammāsambuddho. Ye, bhikkhave, buddhe pasannā, agge te pasannā. Agge kho pana",
  "tika-vin01t1:1146_3": "pasannānaṃ aggo vipāko hotī”ti –",
  "tika-vin01t1:1147": "Idaṃ aggappasādasuttaṃ. Ādi-saddena –",
  "tika-vin01t1:1148": "“Sadevake, bhikkhave, loke…pe… sadevamanussāya tathāgato abhibhū anabhibhūto aññadatthu daso vasavattī, tasmā tathāgatoti vuccatī”ti –",
  "tika-vin01t1:1149": "Evamādīni suttapadāni veditabbāni. Ādikā gāthāyoti –",
  "tika-vin01t1:1150": "“Ahañhi arahā loke, ahaṃ satthā anuttaro;",
  "tika-vin01t1:1151": "Ekomhi sammāsambuddho, sītibhūtosmi nibbuto. ;",
  "tika-vin01t1:1152": "“Danto damayataṃ seṭṭho, santo samayataṃ isi;",
  "tika-vin01t1:1153": "Mutto mocayataṃ aggo, tiṇṇo tārayataṃ varo.",
  "tika-vin01t1:1154": "“Nayimasmiṃ loke parasmiṃ vā pana,",
  "tika-vin01t1:1155": "Buddhena seṭṭho sadiso ca vijjati;",
  "tika-vin01t1:1156": "Āhuneyyānaṃ paramāhutiṃ gato,",
  "tika-vin01t1:1157": "Puññatthikānaṃ vipulapphalesina”nti. –",
  "tika-vin01t1:1158": "Evamādikā gāthā vitthāretabbā.",
  "tika-vin01t1:1159_0": "Purisadammasārathītiādīsu damitabbāti dammā, damituṃ araharūpā. Purisā ca te dammā",
  "tika-vin01t1:1159_1": "cāti purisadammā. Visesanassa cettha paranipātaṃ katvā niddeso, dammapurisāti attho.",
  "tika-vin01t1:1159_2": "“Satipi mātugāmassapi dammabhāve purisaggahaṇaṃ ukkaṭṭhaparicchedavasenā”ti vadanti.",
  "tika-vin01t1:1159_3": "Sāretīti imassa atthaṃ dassento āha “dametī”tiādi. Tattha dametīti sameti, kāyasamādīhi",
  "tika-vin01t1:1159_4": "yojetīti attho. Taṃ pana kāyasamādīhi yojanaṃ yathārahaṃ tadaṅgavinayādīsu patiṭṭhāpanaṃ",
  "tika-vin01t1:1159_5": "hotīti āha “vinetīti vuttaṃ hotī”ti. Adantāti idaṃ sabbena sabbaṃ damataṃ anupagatā",
  "tika-vin01t1:1159_6": "purisadammāti vuttāti katvā vuttaṃ. Ye pana vippakatadammabhāvā sabbathā dametabbataṃ",
  "tika-vin01t1:1159_7": "nātivattā, tepi purisadammā eva, yato te satthā dameti. Bhagavā hi visuddhasīlassa",
  "tika-vin01t1:1159_8": "paṭhamajjhānaṃ ācikkhati, paṭhamajjhānalābhino dutiyajjhānantiādinā tassa tassa uparūpari",
  "tika-vin01t1:1159_9": "visesaṃ ācikkhanto ekadesena dantepi sameti. Teneva vuttaṃ visuddhimagge “api ca",
  "tika-vin01t1:1159_10": "so bhagavā visuddhasīlādīnaṃ paṭhamajjhānādīni sotāpannādīnañca uttarimaggappaṭipadaṃ",
  "tika-vin01t1:1159_11": "ācikkhanto dantepi dametiyevā”ti. Atha vā sabbena sabbaṃ adantā ekadesena dantā ca",
  "tika-vin01t1:1159_12": "idha adantaggahaṇeneva saṅgahitāti veditabbaṃ. Dametuṃ yuttāti damanārahā.",
  "tika-vin01t1:1160_0": "Tiracchānapurisātiādīsu uddhaṃ anuggantvā tiriyaṃ añcitā gatā vaḍḍhitāti tiracchānā,",
  "tika-vin01t1:1160_1": "devamanussādayo viya uddhaṃ dīghaṃ ahutvā tiriyaṃ dīghāti attho. Tiracchānāyeva purisā",
  "tika-vin01t1:1160_2": "tiracchānapurisā. Manassa ussannatāya manussā. Satisūrabhāvabrahmacariyayogyatādiguṇavasena",
  "tika-vin01t1:1160_3": "upacitamānasā ukkaṭṭhaguṇacittā. Ke pana te? Jambudīpavāsino sattavisesā. Tenāha bhagavā –",
  "tika-vin01t1:1161": "“Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso”ti.",
  "tika-vin01t1:1162_0": "Tathā hi buddhā bhagavanto paccekabuddhā aggasāvakā mahāsāvakā cakkavattino aññe",
  "tika-vin01t1:1162_1": "ca mahānubhāvā sattā tattheva uppajjanti. Tehi samānarūpāditāya pana saddhiṃ parittadīpavāsīhi",
  "tika-vin01t1:1162_2": "itaramahādīpavāsinopi manussātveva paññāyiṃsūti eke. Apare pana bhaṇanti – lobhādīhi",
  "tika-vin01t1:1162_3": "ca alobhādīhi ca sahitassa manassa ussannatāya manussā. Ye hi sattā manussajātikā,",
  "tika-vin01t1:1162_4": "tesu visesato lobhādayo alobhādayo ca ussannā, te lobhādiussannatāya apāyamaggaṃ,",
  "tika-vin01t1:1162_5": "alobhādiussannatāya sugatimaggaṃ nibbānagāmimaggañca pūrenti, tasmā lobhādīhi alobhādīhi",
  "tika-vin01t1:1162_6": "ca sahitassa manassa ussannatāya parittadīpavāsīhi saddhiṃ catumahādīpavāsino sattavisesā",
  "tika-vin01t1:1162_7": "manussāti vuccanti. Lokiyā pana “manuno apaccabhāvena manussā”ti vadanti. Manu nāma",
  "tika-vin01t1:1162_8": "paṭhamakappiko lokamariyādāya ādibhūto hitāhitavidhāyako sattānaṃ pituṭṭhāniyo, yo",
  "tika-vin01t1:1162_9": "sāsane mahāsammatoti vuccati, paccakkhato paramparāya ca tassa ovādānusāsaniyaṃ ṭhitā",
  "tika-vin01t1:1162_10": "tassa puttasadisatāya manussā mānusāti ca vuccanti. Tato eva hi te māṇavā “manujā”ti",
  "tika-vin01t1:1162_11": "ca voharīyanti, manussā ca te purisā cāti manussapurisā.",
  "tika-vin01t1:1163_0": "Amanussapurisāti ettha na manussāti amanussā. Taṃsadisatā ettha jotīyati. Tena manussattamattaṃ",
  "tika-vin01t1:1163_1": "natthi, aññaṃ samānanti yakkhādayo amanussāti adhippetā. Na ye keci manussehi aññe,",
  "tika-vin01t1:1163_2": "tathā tiracchānapurisānaṃ visuṃ gahaṇaṃ kataṃ. Yakkhādayo eva ca niddiṭṭhā. Apalālo",
  "tika-vin01t1:1163_3": "himavantavāsī, cūḷodaramahodarā nāgadīpavāsino, aggisikhadhūmasikhā sīhaḷadīpavāsino",
  "tika-vin01t1:1163_4": "nibbisā katā dosavisassa vinodanena. Tenāha “saraṇesu ca sīlesu ca patiṭṭhāpitā”ti.",
  "tika-vin01t1:1163_5": "Kūṭadantādayoti ādi-saddena ghoramukhaupāligahapatiādīnaṃ saṅgaho daṭṭhabbo. Sakkādayoti",
  "tika-vin01t1:1163_6": "ādi-saddena ajakalāpayakkhabakabrahmādīnaṃ saṅgaho daṭṭhabbo. Etesaṃ pana damanaṃ",
  "tika-vin01t1:1163_7": "tattha tattha vuttanayeneva sakkā viññātunti atippapañcabhāvato idha na vuccati.",
  "tika-vin01t1:1163_8": "Idañcettha suttaṃ vitthāretabbanti idaṃ kesīsuttaṃ “vinītā vicitrehi vinayanūpāyehī”ti",
  "tika-vin01t1:1163_9": "etasmiṃ atthe vitthāretabbaṃ yathārahaṃ saṇhādīhi upāyehi vinayanassa dīpanato.",
  "tika-vin01t1:1164_0": "Atthapadanti atthābhibyañjanakaṃ padaṃ, vākyanti attho. Vākyena hi atthābhibyatti,",
  "tika-vin01t1:1164_1": "na nāmādipadamattena, ekapadabhāvena ca anaññasādhāraṇo satthu purisadammasārathibhāvo",
  "tika-vin01t1:1164_2": "dassito hoti. Tenāha “bhagavā hī”tiādi. Aṭṭha disāti aṭṭha samāpattiyo. Tā hi aññamaññaṃ",
  "tika-vin01t1:1164_3": "sambandhāpi asaṃkiṇṇabhāvena dissanti apadissanti, disā viyāti vā disā. Asajjamānāti",
  "tika-vin01t1:1164_4": "na sajjamānā vasībhāvappattiyā nissaṅgacārā. Dhāvantīti javanavuttiyogato dhāvanti.",
  "tika-vin01t1:1164_5": "Ekaṃyeva disaṃ dhāvatīti attano kāyaṃ aparivattantoti adhippāyo, satthārā pana damitā",
  "tika-vin01t1:1164_6": "purisadammā ekiriyāpatheneva aṭṭha disā dhāvanti. Tenāha “ekapallaṅkeneva nisinnā”ti.",
  "tika-vin01t1:1164_7": "Aṭṭha disāti ca nidassanamattametaṃ lokiyehi agatapubbaṃ nirodhasamāpattidisaṃ amatadisañca pakkhandanato.",
  "tika-vin01t1:1165_0": "Diṭṭhadhammikasamparāyikaparamatthehītiādīsu diṭṭhadhammo vuccati paccakkho attabhāvo,",
  "tika-vin01t1:1165_1": "tattha niyuttoti diṭṭhadhammiko, idhalokattho. Kammakilesavasena samparetabbato sammā",
  "tika-vin01t1:1165_2": "gantabbato samparāyo, paraloko. Tattha niyuttoti samparāyiko, paralokattho. Paramo",
  "tika-vin01t1:1165_3": "uttamo attho paramattho, nibbānaṃ. Tehi diṭṭhadhammikasamparāyikaparamatthehi. Yathārahanti",
  "tika-vin01t1:1165_4": "yathānurūpaṃ, tesu tesu atthesu yo yo puggalo yaṃ yaṃ arahati, tadanurūpaṃ. Anusāsatīti",
  "tika-vin01t1:1165_5": "vineti tasmiṃ tasmiṃ atthe patiṭṭhāpeti. Saha atthena vattatīti sattho, bhaṇḍamūlena",
  "tika-vin01t1:1165_6": "vaṇijjāya desantaraṃ gacchanto janasamūho. Hitupadesādivasena paripāletabbo sāsitabbo",
  "tika-vin01t1:1165_7": "so etassa atthīti satthā satthavāho niruttinayena. So viya bhagavāti āha “satthā",
  "tika-vin01t1:1165_8": "viyāti satthā, bhagavā satthavāho”ti.",
  "tika-vin01t1:1166_0": "Idāni tamatthaṃ niddesapāḷinayena dassetuṃ “yathā satthavāho”tiādi vuttaṃ. Tattha",
  "tika-vin01t1:1166_1": "sattheti satthike jane. Kaṃ udakaṃ tārenti etthāti kantāro, nirudako araññappadeso.",
  "tika-vin01t1:1166_2": "Ruḷhīvasena pana itaropi araññappadeso tathā vuccati. Corakantāranti corehi adhiṭṭhitakantāraṃ,",
  "tika-vin01t1:1166_3": "tathā vāḷakantāraṃ. Dubbhikkhakantāranti dullabhabhikkhaṃ kantāraṃ. Tāretīti akhemantaṭṭhānaṃ",
  "tika-vin01t1:1166_4": "atikkāmeti. Uttāretītiādi upasaggena padaṃ vaḍḍhetvā vuttaṃ. Atha vā uttāretīti khemantabhūmiṃ",
  "tika-vin01t1:1166_5": "upanento tāreti. Nittāretīti akhemantaṭṭhānato nikkhāmento tāreti. Patāretīti pariggahetvā",
  "tika-vin01t1:1166_6": "tāreti, hatthena pariggahetvā tāreti viya tāretīti attho. Sabbampetaṃ tāraṇuttāraṇādi",
  "tika-vin01t1:1166_7": "khemaṭṭhāne ṭhapanamevāti āha “khemantabhūmiṃ sampāpetī”ti. Satteti veneyyasatte.",
  "tika-vin01t1:1166_8": "Mahāgahanatāya mahānatthatāya dunnittharatāya ca jātiyeva kantāro jātikantāro, taṃ jātikantāraṃ.",
  "tika-vin01t1:1167_0": "Ukkaṭṭhaparicchedavasenāti ukkaṭṭhasattaparicchedavasena. Devamanussā eva hi ukkaṭṭhasattā,",
  "tika-vin01t1:1167_1": "na tiracchānādayo. Etanti “devamanussāna”nti etaṃ vacanaṃ. Bhabbapuggalaparicchedavasenāti",
  "tika-vin01t1:1167_2": "sammattaniyāmokkamanassa yogyapuggalassa paricchindanavasena. Bhagavatoti nissakke",
  "tika-vin01t1:1167_3": "sāmivacanaṃ yathā “upajjhāyato ajjhetī”ti. Bhagavato santike vāti attho. Upanissayasampattinti",
  "tika-vin01t1:1167_4": "tihetukapaṭisandhiādikaṃ maggaphalādhigamassa balavakāraṇaṃ. Gaggarāyāti gaggarāya",
  "tika-vin01t1:1167_5": "nāma rañño deviyā, tāya vā kāritattā “gaggarā”ti laddhanāmāya. Sare nimittaṃ aggahesīti",
  "tika-vin01t1:1167_6": "“dhammo eso vuccatī”ti dhammasaññāya sare nimittaṃ gaṇhi, gaṇhanto ca pasannacitto",
  "tika-vin01t1:1167_7": "parisapariyante nipajji. Sannirumbhitvā aṭṭhāsīti tassa sīse daṇḍassa ṭhapitabhāvaṃ",
  "tika-vin01t1:1167_8": "apassanto tattha daṇḍaṃ uppīḷetvā aṭṭhāsi. Maṇḍūkopi daṇḍe ṭhapitepi uppīḷitepi dhammagatena",
  "tika-vin01t1:1167_9": "pasādena vissaramakarontova kālamakāsi. Devaloke nibbattasattānaṃ ayaṃ dhammatā,",
  "tika-vin01t1:1167_10": "yā “kutohaṃ idha nibbatto, tattha kinnu kho kammamakāsi”nti āvajjanā. Tasmā attano",
  "tika-vin01t1:1167_11": "purimabhavassa diṭṭhattā āha “are ahampi nāma idha nibbatto”ti. Bhagavato pāde sirasā",
  "tika-vin01t1:1167_12": "vandīti kataññutāsaṃvaḍḍhitena pemagāravabahumānena vandi.",
  "tika-vin01t1:1168_0": "Jānantova pucchīti mahājanassa kammaphalaṃ buddhānubhāvañca paccakkhaṃ kātukāmo bhagavā",
  "tika-vin01t1:1168_1": "“ko me vandatī”ti gāthāya pucchi. Tattha koti devanāgayakkhagandhabbādīsu ko, katamoti",
  "tika-vin01t1:1168_2": "attho. Meti mama. Pādānīti pāde. Iddhiyāti imāya evarūpāya deviddhiyā. Yasasāti iminā",
  "tika-vin01t1:1168_3": "edisena yasena ca parivārena ca. Jalanti vijjotamāno. Abhikkantenāti ativiya kantena",
  "tika-vin01t1:1168_4": "kāmanīyena sundarena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ",
  "tika-vin01t1:1168_5": "disāti sabbā dasapi disā pabhāsento, cando viya sūriyo viya ca ekobhāsaṃ ekālokaṃ karontoti attho.",
  "tika-vin01t1:1169_0": "Evaṃ pana bhagavatā pucchito devaputto attānaṃ pavedento “maṇḍūkohaṃ pure āsi”nti",
  "tika-vin01t1:1169_1": "gāthamāha. Tattha pureti purimajātiyaṃ. Udaketi idaṃ tadā attano uppattiṭṭhānadassanaṃ.",
  "tika-vin01t1:1169_2": "Udake maṇḍūkoti tena uddhumāyikādikassa thale maṇḍūkassa nivattanaṃ kataṃ hoti. Gāvo",
  "tika-vin01t1:1169_3": "caranti etthāti gocaro, gunnaṃ ghāsesanaṭṭhānaṃ. Idha pana gocaro viyāti gocaro,",
  "tika-vin01t1:1169_4": "vāri udakaṃ gocaro etassāti vārigocaro. Udakacārīpi hi koci kacchapādi avārigocaropi",
  "tika-vin01t1:1169_5": "hotīti “vārigocaro”ti visesetvā vuttaṃ. Tava dhammaṃ suṇantassāti brahmassarena karavīkarutamañjunā",
  "tika-vin01t1:1169_6": "desentassa tava dhammaṃ “dhammo eso vuccatī”ti sare nimittaggāhavasena suṇantassa.",
  "tika-vin01t1:1169_7": "Anādare cetaṃ sāmivacanaṃ. Avadhī vacchapālakoti vacche rakkhanto gopālakadārako",
  "tika-vin01t1:1169_8": "mama samīpaṃ āgantvā daṇḍamolubbha tiṭṭhanto mama sīse daṇḍaṃ sannirumbhitvā maṃ māresīti attho.",
  "tika-vin01t1:1170_0": "Sitaṃ katvāti “tathā parittatarenapi puññānubhāvena evaṃ ativiya uḷārā lokiyalokuttarasampattiyo",
  "tika-vin01t1:1170_1": "labbhantī”ti pītisomanassajāto bhāsurataradhavaḷavipphurantadasanakhakiraṇāvaḷīhi",
  "tika-vin01t1:1170_2": "bhiyyoso mattāya taṃ padesaṃ obhāsento sitaṃ katvā. Pītisomanassavasena hi so –",
  "tika-vin01t1:1171": "“Muhuttaṃ cittapasādassa, iddhiṃ passa yasañca me;",
  "tika-vin01t1:1172": "Ānubhāvañca me passa, vaṇṇaṃ passa jutiñca me.",
  "tika-vin01t1:1173": "“Ye ca te dīghamaddhānaṃ, dhammaṃ assosuṃ gotama;",
  "tika-vin01t1:1174": "Pattā te acalaṭṭhānaṃ, yattha gantvā na socare”ti. –",
  "tika-vin01t1:1175": "Imā dve gāthā vatvā pakkāmi.",
  "tika-vin01t1:1176_0": "Yaṃ pana kiñcīti ettha yanti aniyamitavacanaṃ, tathā kiñcīti. Panāti vacanālaṅkāramattaṃ.",
  "tika-vin01t1:1176_1": "Tasmā yaṃ kiñcīti ñeyyassa anavasesapariyādānaṃ kataṃ hoti. Panāti vā visesatthadīpako",
  "tika-vin01t1:1176_2": "nipāto. Tena “sammāsambuddho”ti iminā saṅkhepato vitthārato ca satthu catusaccābhisambodho",
  "tika-vin01t1:1176_3": "vutto. Buddhoti pana iminā tadaññassapi ñeyyassa avabodho. Purimena vā satthu paṭivedhañāṇānubhāvo,",
  "tika-vin01t1:1176_4": "pacchimena desanāñāṇānubhāvo. Pī-ti upari vuccamāno viseso jotīyati. Vimokkhantikañāṇavasenāti",
  "tika-vin01t1:1176_5": "ettha sabbaso paṭipakkhehi vimuccatīti vimokkho, aggamaggo, tassa anto, aggaphalaṃ,",
  "tika-vin01t1:1176_6": "tasmiṃ laddhe laddhabbato tattha bhavaṃ vimokkhantikaṃ, ñāṇaṃ sabbaññutaññāṇena saddhiṃ",
  "tika-vin01t1:1176_7": "sabbampi buddhañāṇaṃ.",
  "tika-vin01t1:1177": "Evaṃ pavattoti ettha –",
  "tika-vin01t1:1178_0": "“Sabbaññutāya buddho, sabbadassāvitāya buddho, anaññaneyyatāya buddho, visavitāya",
  "tika-vin01t1:1178_1": "buddho, khīṇāsavasaṅkhātena buddho, nirupalepasaṅkhātena buddho, ekantavītarāgoti",
  "tika-vin01t1:1178_2": "buddho, ekantavītadosoti buddho, ekantavītamohoti buddho, ekantanikkilesoti buddho,",
  "tika-vin01t1:1178_3": "ekāyanamaggaṃ gatoti buddho, eko anuttaraṃ sammāsambodhiṃ abhisambuddhoti buddho,",
  "tika-vin01t1:1178_4": "abuddhivihatattā buddhipaṭilābhā buddho. Buddhoti netaṃ nāmaṃ mātarā kataṃ, na pitarā",
  "tika-vin01t1:1178_5": "kataṃ, na bhātarā kataṃ, na bhaginiyā kataṃ, na mittāmaccehi kataṃ, na ñātisālohitehi",
  "tika-vin01t1:1178_6": "kataṃ, na samaṇabrāhmaṇehi kataṃ, na devatāhi kataṃ, vimokkhantikametaṃ buddhānaṃ",
  "tika-vin01t1:1178_7": "bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti –",
  "tika-vin01t1:1179": "Ayaṃ niddesapāḷinayo. Yasmā cettha tassā paṭisambhidāpāḷiyā bhedo natthi, tasmā dvīsu ekenapi atthasiddhīti dassanatthaṃ “paṭisambhidānayo vā”ti aniyamattho vāsaddo vutto.",
  "tika-vin01t1:1180_0": "Tattha yathā loke avagantā “avagato”ti vuccati, evaṃ bujjhitā saccānīti buddho suddhakattuvasena.",
  "tika-vin01t1:1180_1": "Yathā paṇṇasosā vātā “paṇṇasusā”ti vuccanti, evaṃ bodhetā pajāyāti buddho hetukattuvasena.",
  "tika-vin01t1:1180_2": "Hetuattho cettha antonīto. Sabbaññutāya buddhoti sabbadhammabujjhanasamatthāya buddhiyā",
  "tika-vin01t1:1180_3": "buddhoti attho. Sabbadassāvitāya buddhoti sabbadhammabodhanasamatthāya buddhiyā buddhoti",
  "tika-vin01t1:1180_4": "attho. Anaññaneyyatāya buddhoti aññena abodhito sayameva buddhattā buddhoti attho.",
  "tika-vin01t1:1180_5": "Visavitāya buddhoti nānāguṇavisavanato padumamiva vikasanaṭṭhena buddhoti attho.",
  "tika-vin01t1:1180_6": "Khīṇāsavasaṅkhātena buddhoti evamādīhi chahi padehi cittasaṅkocakaradhammappahānena",
  "tika-vin01t1:1180_7": "niddākkhayavibuddho puriso viya sabbakilesaniddākkhayavibuddhattā buddhoti vuttaṃ",
  "tika-vin01t1:1180_8": "hoti. Tattha saṅkhā saṅkhātanti atthato ekattā saṅkhātenāti vacanassa koṭṭhāsenāti",
  "tika-vin01t1:1180_9": "attho. Taṇhālepadiṭṭhilepābhāvena nirupalepasaṅkhātena. Savāsanānaṃ sabbakilesānaṃ",
  "tika-vin01t1:1180_10": "pahīnattā ekantavacaneneva visesetvā “ekantavītarāgo”tiādi vuttaṃ. Ekantanikkilesoti",
  "tika-vin01t1:1180_11": "rāgadosamohāvasesehi sabbakilesehi nikkileso. Ekāyanamaggaṃ gatoti buddhoti gamanatthānaṃ",
  "tika-vin01t1:1180_12": "buddhiatthatā viya buddhiatthānampi gamanatthatā labbhatīti ekāyanamaggaṃ gatattā",
  "tika-vin01t1:1180_13": "buddhoti vuccatīti attho. Eko anuttaraṃ sammāsambodhiṃ abhisambuddhoti buddhoti na",
  "tika-vin01t1:1180_14": "parehi buddhattā buddho, atha kho sayameva anuttaraṃ sammāsambodhiṃ abhisambuddhattā",
  "tika-vin01t1:1180_15": "buddhoti attho. Abuddhivihatattā buddhipaṭilābhā buddhoti buddhi buddhaṃ bodhoti",
  "tika-vin01t1:1180_16": "anatthantaraṃ. Tattha yathā rattaguṇayogato ratto paṭo, evaṃ buddhaguṇayogato buddhoti",
  "tika-vin01t1:1180_17": "ñāpanatthaṃ vuttaṃ. Tato paraṃ buddhoti netaṃ nāmantiādi atthānugatāyaṃ paññattīti",
  "tika-vin01t1:1180_18": "bodhanatthaṃ vuttanti evamettha imināpi kāraṇena bhagavā buddhoti veditabbo.",
  "tika-vin01t1:1181_0": "Idāni bhagavāti imassa atthaṃ dassento āha “bhagavāti idaṃ panassā”tiādi. Tattha",
  "tika-vin01t1:1181_1": "assāti bhagavato. Guṇavisiṭṭhasattuttamagarugāravādhivacananti sabbehi sīlādiguṇehi",
  "tika-vin01t1:1181_2": "visiṭṭhassa tato eva sabbasattehi uttamassa garuno gāravavasena vuccamānavacanametaṃ",
  "tika-vin01t1:1181_3": "bhagavāti. Tathā hi lokanātho aparimitanirupamappabhāvasīlādiguṇavisesasamaṅgitāya",
  "tika-vin01t1:1181_4": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "tika-vin01t1:1181_5": "payogasampattiyā sadevamanussāya pajāya accantupakāritāya ca aparimāṇāsu lokadhātūsu",
  "tika-vin01t1:1181_6": "aparimāṇānaṃ sattānaṃ uttamaṃ gāravaṭṭhānanti.",
  "tika-vin01t1:1182_0": "Bhagavāti vacanaṃ seṭṭhanti seṭṭhavācakaṃ vacanaṃ seṭṭhaguṇasahacaraṇato “seṭṭha”nti",
  "tika-vin01t1:1182_1": "vuttaṃ. Atha vā vuccatīti vacanaṃ, attho, tasmā yo “bhagavā”ti vacanena vacanīyo",
  "tika-vin01t1:1182_2": "attho, so seṭṭhoti attho. Bhagavāti vacanamuttamanti etthāpi eseva nayo. Gāravayuttoti",
  "tika-vin01t1:1182_3": "garubhāvayutto garuguṇayogato. Garukaraṇaṃ vā sātisayaṃ arahatīti gāravayutto, gāravārahoti",
  "tika-vin01t1:1182_4": "attho. “Sippādisikkhāpakā garū honti, na ca gāravayuttā, ayaṃ pana tādiso na hoti,",
  "tika-vin01t1:1182_5": "tasmā ‘garū’ti vatvā ‘gāravayutto’ti vutta”nti keci.",
  "tika-vin01t1:1183_0": "Guṇavisesahetukaṃ “bhagavā”ti idaṃ bhagavato nāmanti saṅkhepato vuttamatthaṃ vitthārato",
  "tika-vin01t1:1183_1": "vibhajitukāmo nāmaṃyeva tāva atthuddhāravasena dassento “catubbidhañhi nāma”ntiādimāha.",
  "tika-vin01t1:1183_2": "Tattha āvatthikanti avatthāya viditaṃ taṃ taṃ avatthaṃ upādāya paññattaṃ voharitaṃ.",
  "tika-vin01t1:1183_3": "Tathā liṅgikaṃ tena tena liṅgena voharitaṃ. Nemittikanti nimittato āgataṃ. Adhiccasamuppannanti",
  "tika-vin01t1:1183_4": "yadicchāya pavattaṃ, yadicchāya āgataṃ yadicchakaṃ. Idāni āvatthikādīni nāmāni sarūpato",
  "tika-vin01t1:1183_5": "dassento āha “tattha vaccho dammo balibaddo”tiādi. Tattha paṭhamena ādi-saddena bālo",
  "tika-vin01t1:1183_6": "yuvā vuḍḍhoti evamādiṃ saṅgaṇhāti, dutiyena muṇḍī jaṭīti evamādiṃ, tatiyena bahussuto",
  "tika-vin01t1:1183_7": "dhammakathiko jhāyīti evamādiṃ, catutthena aghapadīpanaṃ pāvacananti evamādiṃ saṅgaṇhāti.",
  "tika-vin01t1:1183_8": "Nemittikanti vuttamatthaṃ byatirekavasena patiṭṭhāpetuṃ “na mahāmāyāyā”tiādi vuttaṃ.",
  "tika-vin01t1:1183_9": "Vimokkhantikanti iminā pana idaṃ nāmaṃ ariyāya jātiyā jātakkhaṇeyeva jātanti dasseti.",
  "tika-vin01t1:1183_10": "Yadi vimokkhantikaṃ, atha kasmā aññehi khīṇāsavehi asādhāraṇanti āha “saha sabbaññutaññāṇassa",
  "tika-vin01t1:1183_11": "paṭilābhā”ti. Buddhānañhi arahattaphalaṃ nipphajjamānaṃ sabbaññutaññāṇādīhi sabbehi",
  "tika-vin01t1:1183_12": "buddhaguṇehi saddhiṃyeva nipphajjati. Tena vuttaṃ “vimokkhantika”nti. Sacchikā paññattīti",
  "tika-vin01t1:1183_13": "sabbadhammānaṃ sacchikiriyāya nimittā paññatti. Atha vā sacchikā paññattīti paccakkhasiddhā",
  "tika-vin01t1:1183_14": "paññatti. Yaṃguṇanimittā hi sā, te satthu paccakkhabhūtā, taṃguṇā viya sāpi sacchikatā",
  "tika-vin01t1:1183_15": "eva nāma hoti, na paresaṃ vohāramattenāti adhippāyo.",
  "tika-vin01t1:1184_0": "Vadantīti mahātherassa garubhāvato bahuvacanenāha, saṅgītikārehi vā katamanuvādaṃ",
  "tika-vin01t1:1184_1": "sandhāya. Issariyādibhedo bhago assa atthīti bhagī. Maggaphalādiariyadhammaratanaṃ",
  "tika-vin01t1:1184_2": "araññavanapatthāni pantāni senāsanāni appasaddādiguṇayuttāni bhaji sevi sīlenāti",
  "tika-vin01t1:1184_3": "bhajī, bhajanasīloti attho. Bhāgīti cīvarapiṇḍapātādīnaṃ catunnaṃ paccayānañceva",
  "tika-vin01t1:1184_4": "atthadhammavimuttirasassa ca adhisīlādīnañca bhāgīti attho. Vibhaji pavibhaji dhammaratananti",
  "tika-vin01t1:1184_5": "vibhattavā. Akāsi bhagganti rāgādipāpadhammaṃ bhaggaṃ akāsīti bhagavāti attho. Garupi",
  "tika-vin01t1:1184_6": "loke bhagavāti vuccatīti āha “garū”ti. Yasmā garu, tasmāpi bhagavāti vuttaṃ hoti.",
  "tika-vin01t1:1184_7": "Hetuattho hi iti-saddo. So ca yattha iti-saddo natthi bhagītiādīsu, tattha paccekaṃ",
  "tika-vin01t1:1184_8": "yojetabbo. Bhāgyamassa atthīti bhāgyavā. Bahūhi ñāyehīti kāyabhāvanādikehi anekehi",
  "tika-vin01t1:1184_9": "bhāvanākkamehi. Subhāvitattanoti sammadeva bhāvitasabhāvassa. Paccatte cetaṃ sāmivacanaṃ,",
  "tika-vin01t1:1184_10": "tena subhāvitattāti vuttaṃ hoti, subhāvitasabhāvoti attho. Mahāgaṇṭhipade pana “subhāvitattano",
  "tika-vin01t1:1184_11": "subhāvitakāyo”ti vuttaṃ. Bhavānaṃ antaṃ nibbānaṃ gatoti bhavantago.",
  "tika-vin01t1:1185": "Niddese vuttanayenāti etthāyaṃ niddesanayo –",
  "tika-vin01t1:1186_0": "“Bhagavāti gāravādhivacanametaṃ. Apica bhaggarāgoti bhagavā, bhaggadosoti bhagavā,",
  "tika-vin01t1:1186_1": "bhaggamohoti bhagavā, bhaggamānoti bhagavā, bhaggadiṭṭhīti bhagavā, bhaggataṇhoti",
  "tika-vin01t1:1186_2": "bhagavā, bhaggakilesoti bhagavā, bhaji vibhaji pavibhaji dhammaratananti bhagavā,",
  "tika-vin01t1:1186_3": "bhavānaṃ antakaroti bhagavā, bhāvitakāyo bhāvitasīlo bhāvitacitto bhāvitapaññoti",
  "tika-vin01t1:1186_4": "bhagavā, bhaji vā bhagavā araññavanapatthāni pantāni senāsanāni appasaddāni appanigghosāni",
  "tika-vin01t1:1186_5": "vijanavātāni manussarāhasseyyakāni paṭisallānasāruppānīti bhagavā. Bhāgī vā bhagavā",
  "tika-vin01t1:1186_6": "cīvarapiṇḍapātasenāsanagilānapaccayabhesajjaparikkhārānanti bhagavā. Bhāgī vā bhagavā",
  "tika-vin01t1:1186_7": "attharasassa dhammarasassa vimuttirasassa adhisīlassa adhicittassa adhipaññāyāti",
  "tika-vin01t1:1186_8": "bhagavā. Bhāgī vā bhagavā catunnaṃ jhānānaṃ catunnaṃ appamaññānaṃ catunnaṃ arūpasamāpattīnanti",
  "tika-vin01t1:1186_9": "bhagavā. Bhāgī vā bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ",
  "tika-vin01t1:1186_10": "anupubbavihārasamāpattīnanti bhagavā. Bhāgī vā bhagavā dasannaṃ saññābhāvanānaṃ dasannaṃ",
  "tika-vin01t1:1186_11": "kasiṇasamāpattīnaṃ ānāpānassatisamādhissa asubhasamāpattiyāti bhagavā. Bhāgī vā bhagavā",
  "tika-vin01t1:1186_12": "catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ pañcannaṃ",
  "tika-vin01t1:1186_13": "indriyānaṃ pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassāti",
  "tika-vin01t1:1186_14": "bhagavā. Bhāgī vā bhagavā dasannaṃ tathāgatabalānaṃ catunnaṃ vesārajjānaṃ catunnaṃ",
  "tika-vin01t1:1186_15": "paṭisambhidānaṃ channaṃ abhiññānaṃ channaṃ buddhadhammānanti bhagavā. Bhagavāti netaṃ",
  "tika-vin01t1:1186_16": "nāmaṃ…pe… sacchikā paññatti yadidaṃ bhagavā”ti.",
  "tika-vin01t1:1187_0": "Ettha ca “gāravādhivacana”ntiādīni yadipi gāthāyaṃ āgatapadānukkamena na niddiṭṭhāni,",
  "tika-vin01t1:1187_1": "yathārahaṃ pana tesaṃ sabbesampi niddesabhāvena veditabbāni. Tattha gāravādhivacananti",
  "tika-vin01t1:1187_2": "garūnaṃ garubhāvavācakaṃ vacanaṃ. Bhajīti bhāgaso kathesi. Tenāha “vibhaji pavibhaji",
  "tika-vin01t1:1187_3": "dhammaratana”nti. Maggaphalādi ariyadhammoyeva dhammaratanaṃ. Puna bhajīti imassa",
  "tika-vin01t1:1187_4": "sevīti attho. Bhāgīti bhāgābhidheyyavā. Puna bhāgīti ettha bhajanasīloti attho. Attharasassāti",
  "tika-vin01t1:1187_5": "atthasannissayassa rasassa. Vimuttāyatanasīse hi ṭhatvā dhammaṃ kathentassa suṇantassa",
  "tika-vin01t1:1187_6": "ca tadatthaṃ ārabbha uppajjanakapītisomanassaṃ attharaso. Dhammaṃ ārabbha dhammaraso.",
  "tika-vin01t1:1187_7": "Yaṃ sandhāya vuttaṃ “labhati atthavedaṃ, labhati dhammaveda”nti. Vimuttirasassāti",
  "tika-vin01t1:1187_8": "vimuttibhūtassa vimuttisannissayassa vā rasassa. Saññābhāvanānanti aniccasaññādīnaṃ",
  "tika-vin01t1:1187_9": "dasannaṃ saññābhāvanānaṃ. Channaṃ buddhadhammānanti cha asādhāraṇañāṇāni sandhāya",
  "tika-vin01t1:1187_10": "vuttaṃ. Tattha tattha bhagavātisaddasiddhi niruttinayeneva veditabbā.",
  "tika-vin01t1:1188_0": "Yadipi “bhāgyavā”tiādīhi padehi vuccamāno attho “bhagī bhajī”ti niddesagāthāya saṅgahito",
  "tika-vin01t1:1188_1": "eva, tathāpi padasiddhiatthavibhāgaatthayojanādisahito saṃvaṇṇanānayo tato aññākāroti",
  "tika-vin01t1:1188_2": "vuttaṃ “ayaṃ pana aparo nayo”ti. Vaṇṇavipariyāyoti etanti ettha itisaddo ādiattho,",
  "tika-vin01t1:1188_3": "tena vaṇṇavikāro vaṇṇalopo dhātuatthena niyojanañcāti imaṃ tividhaṃ lakkhaṇaṃ saṅgaṇhāti.",
  "tika-vin01t1:1188_4": "Saddanayenāti saddalakkhaṇanayena. Pisodarādīnaṃ saddānaṃ ākatigaṇabhāvato vuttaṃ",
  "tika-vin01t1:1188_5": "“pisodarādipakkhepalakkhaṇaṃ gahetvā”ti. Pakkhipanameva lakkhaṇaṃ. Tappariyāpannatākaraṇañhi",
  "tika-vin01t1:1188_6": "pakkhipanaṃ. Pārappattanti paramukkaṃsagataṃ pāramībhāvappattaṃ. Bhāgyanti kusalaṃ.",
  "tika-vin01t1:1188_7": "Tattha maggakusalaṃ lokuttarasukhanibbattakaṃ, itaraṃ lokiyasukhanibbattakaṃ, itarampi",
  "tika-vin01t1:1188_8": "vā vivaṭṭupanissayaṃ pariyāyato lokuttarasukhanibbattakaṃ siyā.",
  "tika-vin01t1:1189_0": "Idāni bhagavāti imassa atthaṃ vibhajitvā dassento āha “yasmā panā”tiādi. Tattha lobhādayo",
  "tika-vin01t1:1189_1": "ekakavasena gahitā, tathā viparītamanasikāro vipallāsabhāvasāmaññena, ahirikādayo",
  "tika-vin01t1:1189_2": "dukavasena. Tattha kujjhanalakkhaṇo kodho, so navavidhaāghātavatthusambhavo. “Akkocchi",
  "tika-vin01t1:1189_3": "maṃ avadhi ma”ntiādinā punappunaṃ kujjhanavasena cittapariyonandhano upanāho. Ubhayampi",
  "tika-vin01t1:1189_4": "paṭighoyeva, so pavattinānattato bhinditvā vutto. Sakiṃ uppanno kodho kodhoyeva,",
  "tika-vin01t1:1189_5": "taduttari upanāho. Vuttañcetaṃ “pubbakāle kodho, aparakāle upanāho”ti. Agāriyassa",
  "tika-vin01t1:1189_6": "anagāriyassa vā sukatakaraṇavināsano makkho. Agāriyopi hi kenaci anukampakena daliddo",
  "tika-vin01t1:1189_7": "samāno ucce ṭhāne ṭhapito aparena samayena “kiṃ tayā mayhaṃ kata”nti tassa sukatakaraṇaṃ",
  "tika-vin01t1:1189_8": "vināseti. Anagāriyopi sāmaṇerakālato pabhuti ācariyena vā upajjhāyena vā catūhi paccayehi",
  "tika-vin01t1:1189_9": "uddesaparipucchādīhi ca anuggahetvā dhammakathānayappakaraṇakosallādīni sikkhāpito",
  "tika-vin01t1:1189_10": "aparena samayena rājarājamahāmattādīhi sakkato garukato ācariyupajjhāyesu acittīkato",
  "tika-vin01t1:1189_11": "caramāno “ayaṃ amhehi daharakāle evaṃ anuggahito saṃvaḍḍhito ca, atha ca panidāni",
  "tika-vin01t1:1189_12": "nissineho jāto”ti vuccamāno “kiṃ mayhaṃ tumhehi kata”nti tesaṃ sukatakaraṇaṃ vināseti,",
  "tika-vin01t1:1189_13": "tasseso pubbakāritālakkhaṇassa guṇassa vināsano udakapuñchaniyā viya sarīrānugataṃ",
  "tika-vin01t1:1189_14": "udakaṃ nipuñchanto makkho. Tathā hi so paresaṃ guṇānaṃ makkhanaṭṭhena “makkho”ti",
  "tika-vin01t1:1189_15": "vuccati. Paḷāsatīti paḷāso, parassa guṇe dassetvā attano guṇehi same karotīti attho.",
  "tika-vin01t1:1189_16": "So pana bahussutepi puggale ajjhottharitvā “īdisassa ca bahussutassa aniyatā gati,",
  "tika-vin01t1:1189_17": "tava vā mama vā ko viseso”ti, rattaññū cirapabbajite puggale ajjhottharitvā “tvampi",
  "tika-vin01t1:1189_18": "imasmiṃ sāsane pabbajito, ahampi pabbajito, tvampi sīlamatte ṭhito, ahampī”tiādinā",
  "tika-vin01t1:1189_19": "nayena uppajjamāno yugaggāho. Yugaggāhalakkhaṇo hi paḷāso.",
  "tika-vin01t1:1190_0": "Paresaṃ sakkārādīni khīyamānā usūyamānā issā. Attano sampattiyā nigūhanaṃ parehi",
  "tika-vin01t1:1190_1": "sādhāraṇabhāvaṃ asahamānaṃ macchariyaṃ. Vañcanikacariyabhūtā māyā, sā sakadosapaṭicchādanalakkhaṇā.",
  "tika-vin01t1:1190_2": "Tathā hi sā attano vijjamānadosapaṭicchādanato cakkhumohanamāyā viyāti “māyā”ti vuccati.",
  "tika-vin01t1:1190_3": "Attano avijjamānaguṇappakāsanalakkhaṇaṃ kerāṭikabhāvena uppajjamānaṃ sāṭheyyaṃ. Asantaguṇadīpanañhi",
  "tika-vin01t1:1190_4": "“kerāṭiya”nti vuccati. Kerāṭiko hi puggalo āyanamaccho viya hoti. Āyanamaccho nāma",
  "tika-vin01t1:1190_5": "sappamukhamacchavālā ekā macchajāti. So kira macchānaṃ naṅguṭṭhaṃ dasseti, sappānaṃ",
  "tika-vin01t1:1190_6": "sīsaṃ “tumhākaṃ sadiso aha”nti jānāpetuṃ, evameva kerāṭiko puggalo yaṃ yaṃ suttantikaṃ",
  "tika-vin01t1:1190_7": "vā ābhidhammikaṃ vā upasaṅkamati, taṃ taṃ evaṃ vadati “ahaṃ tumhākaṃ antevāsī, tumhe",
  "tika-vin01t1:1190_8": "mayhaṃ anukampakā, nāhaṃ tumhe muñcāmī”ti. Evamete “sagāravo ayaṃ amhesu sappatisso”ti",
  "tika-vin01t1:1190_9": "maññissanti, tassevaṃ kerāṭikabhāvena uppajjamānaṃ sāṭheyyaṃ.",
  "tika-vin01t1:1191_0": "Sabbaso maddavābhāvena vātabharitabhastasadisassa thaddhabhāvassa anonamitadaṇḍasadisatāya",
  "tika-vin01t1:1191_1": "paggahitasiraanivātavuttikāyassa ca kārako thambho. Taduttarikaraṇo sārambho. So",
  "tika-vin01t1:1191_2": "duvidhena labbhati akusalavasena ceva kusalavasena ca. Tattha agāriyassa parena kataṃ",
  "tika-vin01t1:1191_3": "alaṅkārādiṃ disvā taddiguṇataddiguṇakaraṇena uppajjamāno, anagāriyassa ca yattakaṃ",
  "tika-vin01t1:1191_4": "yattakaṃ paro pariyāpuṇāti vā katheti vā, mānavasena taddiguṇataddiguṇakaraṇena uppajjamāno",
  "tika-vin01t1:1191_5": "akusalo. Tena hi samannāgato puggalo taddiguṇaṃ taddiguṇaṃ karoti. Agāriyo samāno",
  "tika-vin01t1:1191_6": "ekenekasmiṃ gharavatthusmiṃ sajjite aparo dve vatthūni sajjeti, aparo cattāro, aparo",
  "tika-vin01t1:1191_7": "aṭṭha, aparo soḷasa. Anagāriyo samāno ekenekasmiṃ nikāye gahite “nāhaṃ etassa heṭṭhā",
  "tika-vin01t1:1191_8": "bhavissāmī”ti aparo dve gaṇhāti, aparo tayo, aparo cattāro, aparo pañca. Sārambhavasena",
  "tika-vin01t1:1191_9": "hi gaṇhituṃ na vaṭṭati. Akusalapakkho hesa nirayagāmimaggo. Agāriyassa pana paraṃ",
  "tika-vin01t1:1191_10": "ekaṃ salākabhattaṃ dentaṃ disvā attano dve vā tīṇi vā dātukāmatāya uppajjamāno, anagāriyassa",
  "tika-vin01t1:1191_11": "ca parena ekanikāye gahite mānaṃ anissāya kevalaṃ taṃ disvā attano ālasiyaṃ abhibhuyya",
  "tika-vin01t1:1191_12": "dve nikāye gahetukāmatāya uppajjamāno kusalo. Kusalapakkhavasena hi ekasmiṃ ekaṃ",
  "tika-vin01t1:1191_13": "salākabhattaṃ dente dve, dve dente cattāri dātuṃ vaṭṭati. Bhikkhunāpi parena ekasmiṃ",
  "tika-vin01t1:1191_14": "nikāye gahite “dve nikāye gahetvā sajjhāyantassa me phāsu hotī”ti vivaṭṭapakkhe ṭhatvā",
  "tika-vin01t1:1191_15": "taduttari gaṇhituṃ vaṭṭati, idha pana akusalapakkhiyo taduttarikaraṇo “sārambho”ti vutto.",
  "tika-vin01t1:1192_0": "Jātiādīni nissāya seyyassa “seyyohamasmī”tiādinā unnativasena paggaṇhanavasena pavatto",
  "tika-vin01t1:1192_1": "māno. Abbhunnativasena pavatto atimāno. Pubbe kenaci attānaṃ sadisaṃ katvā pacchā",
  "tika-vin01t1:1192_2": "tato adhikato dahato uppajjamānako atimānoti veditabbo. Jātiādiṃ paṭicca majjanākāro",
  "tika-vin01t1:1192_3": "mado, sopi atthato māno eva. So pana jātimado gottamado ārogyamado yobbanamado jīvitamado",
  "tika-vin01t1:1192_4": "lābhamado sakkāramado garukāramado purekkhāramado parivāramado bhogamado vaṇṇamado",
  "tika-vin01t1:1192_5": "sutamado paṭibhānamado rattaññumado piṇḍapātikamado anavaññattimado iriyāpathamado",
  "tika-vin01t1:1192_6": "iddhimado yasamado sīlamado jhānamado sippamado ārohamado pariṇāhamado saṇṭhānamado",
  "tika-vin01t1:1192_7": "pāripūrimadoti anekavidho.",
  "tika-vin01t1:1193_0": "Tattha jātiṃ nissāya uppanno majjanākārappavatto māno jātimado, so khattiyādīnaṃ",
  "tika-vin01t1:1193_1": "catunnampi vaṇṇānaṃ uppajjati. Jātisampanno hi khattiyo “mādiso añño natthi, avasesā",
  "tika-vin01t1:1193_2": "antarā uṭṭhāya khattiyā jātā, ahaṃ pana vaṃsāgatakhattiyo”ti mānaṃ karoti. Brāhmaṇādīsupi",
  "tika-vin01t1:1193_3": "eseva nayo. Gottaṃ nissāya uppanno majjanākārappavatto māno gottamado, sopi khattiyādīnaṃ",
  "tika-vin01t1:1193_4": "catunnampi vaṇṇānaṃ uppajjati. Khattiyopi hi “ahaṃ koṇḍaññagotto, ahaṃ ādiccagotto”ti",
  "tika-vin01t1:1193_5": "mānaṃ karoti. Brāhmaṇopi “ahaṃ kassapagotto, ahaṃ bhāradvājagotto”ti mānaṃ karoti.",
  "tika-vin01t1:1193_6": "Vessopi suddopi attano attano kulagottaṃ nissāya mānaṃ karoti. Ārogyamadādīsupi “ahaṃ",
  "tika-vin01t1:1193_7": "arogo, sesā rogabahulā, kaṇḍuvanamattampi mayhaṃ byādhi nāma natthī”ti majjanavasena",
  "tika-vin01t1:1193_8": "uppanno māno ārogyamado nāma. “Ahaṃ taruṇo, avasesasattānaṃ attabhāvo papāte ṭhitarukkhasadiso,",
  "tika-vin01t1:1193_9": "ahaṃ pana paṭhamavaye ṭhito”ti majjanavasena uppanno māno yobbanamado. “Ahaṃ ciraṃ",
  "tika-vin01t1:1193_10": "jīviṃ, ciraṃ jīvāmi, ciraṃ jīvissāmi, sukhaṃ jīviṃ, sukhaṃ jīvāmi, sukhaṃ jīvissāmī”ti",
  "tika-vin01t1:1193_11": "majjanavasena uppanno māno jīvitamado nāma. “Ahaṃ lābhī, avasesā sattā appalābhā,",
  "tika-vin01t1:1193_12": "mayhaṃ pana lābhassa pamāṇaṃ natthī”ti majjanavasena uppanno māno lābhamado nāma.",
  "tika-vin01t1:1194_0": "“Avasesā sattā yaṃ vā taṃ vā labhanti, ahaṃ pana sukataṃ paṇītaṃ cīvarādipaccayaṃ",
  "tika-vin01t1:1194_1": "labhāmī”ti majjanavasena uppanno māno sakkāramado nāma. “Avasesabhikkhūnaṃ pādapiṭṭhiyaṃ",
  "tika-vin01t1:1194_2": "akkamitvā gacchantā manussā ‘ayaṃ samaṇo’tipi na vandanti, maṃ pana disvā vandanti,",
  "tika-vin01t1:1194_3": "pāsāṇacchattaṃ viya garukaṃ katvā aggikkhandhaṃ viya ca durāsadaṃ katvā maññantī”ti",
  "tika-vin01t1:1194_4": "majjanavasena uppanno māno garukāramado nāma. “Uppanno pañho mayhameva mukhena chijjati,",
  "tika-vin01t1:1194_5": "bhikkhācāraṃ gacchantāpi āgacchantāpi mameva purato katvā parivāretvā gacchantī”ti",
  "tika-vin01t1:1194_6": "majjanavasena uppanno māno purekkhāramado nāma. Agāriyassa tāva mahāparivārassa “purisasatampi",
  "tika-vin01t1:1194_7": "purisasahassampi maṃ parivāretī”ti, anagāriyassa “samaṇasatampi samaṇasahassampi",
  "tika-vin01t1:1194_8": "maṃ parivāreti, sesā appaparivārā, ahaṃ mahāparivāro ceva suciparivāro cā”ti majjanavasena",
  "tika-vin01t1:1194_9": "uppanno māno parivāramado nāma. “Avasesā sattā attano paribhogamattakampi na labhanti,",
  "tika-vin01t1:1194_10": "mayhaṃ pana nidhānagatasseva dhanassa pamāṇaṃ natthī”ti majjanavasena uppanno māno",
  "tika-vin01t1:1194_11": "bhogamado nāma. “Avasesā sattā dubbaṇṇā durūpā, ahaṃ abhirūpo pāsādiko”tipi “avasesasattā",
  "tika-vin01t1:1194_12": "nigguṇā patthaṭaakittino, mayhaṃ pana kittisaddo devamanussesu pākaṭo ‘itipi thero",
  "tika-vin01t1:1194_13": "bahussuto, itipi sīlavā, itipi dhutaguṇayutto”’ti, evaṃ sarīravaṇṇaṃ guṇavaṇṇañca",
  "tika-vin01t1:1194_14": "paṭicca majjanavasena uppanno māno vaṇṇamado nāma.",
  "tika-vin01t1:1195_0": "“Avasesā sattā appassutā, ahaṃ pana bahussuto”ti majjanavasena uppanno māno sutamado",
  "tika-vin01t1:1195_1": "nāma. “Avasesā sattā appaṭibhānā, mayhaṃ pana paṭibhānassa pamāṇaṃ natthī”ti majjanavasena",
  "tika-vin01t1:1195_2": "uppanno māno paṭibhānamado nāma. “Ahaṃ rattaññū asukaṃ buddhavaṃsaṃ rājavaṃsaṃ janapadavaṃsaṃ",
  "tika-vin01t1:1195_3": "gāmavaṃsaṃ rattindivaparicchedaṃ nakkhattamuhuttayogaṃ jānāmī”ti majjanavasena uppanno",
  "tika-vin01t1:1195_4": "māno rattaññumado nāma. “Avasesā bhikkhū antarā piṇḍapātikā jātā, ahaṃ pana jātipiṇḍapātiko”ti",
  "tika-vin01t1:1195_5": "majjanavasena uppanno māno piṇḍapātikamado nāma. “Avasesā sattā uññātā avaññātā,",
  "tika-vin01t1:1195_6": "ahaṃ pana anavaññāto”ti majjanavasena uppanno māno anavaññattimado nāma. “Avasesānaṃ",
  "tika-vin01t1:1195_7": "sattānaṃ iriyāpatho apāsādiko, mayhaṃ pana pāsādiko”ti majjanavasena uppanno māno",
  "tika-vin01t1:1195_8": "iriyāpathamado nāma. “Avasesā sattā chinnapakkhakākasadisā, ahaṃ pana mahiddhiko",
  "tika-vin01t1:1195_9": "mahānubhāvo”ti vā “ahaṃ yaṃ yaṃ kammaṃ karomi, taṃ taṃ ijjhatī”ti vā majjanavasena",
  "tika-vin01t1:1195_10": "uppanno māno iddhimado nāma.",
  "tika-vin01t1:1196_0": "Yasamado pana agārikenapi anagārikenapi dīpetabbo. Agārikopi hi ekacco aṭṭhārasasu",
  "tika-vin01t1:1196_1": "seṇīsu ekissā jeṭṭhako hoti, tassa “avasese purise ahaṃ paṭṭhapemi, ahaṃ vicāremī”ti,",
  "tika-vin01t1:1196_2": "anagārikopi ekacco katthaci jeṭṭhako hoti, tassa “avasesā bhikkhū mayhaṃ ovāde vattanti,",
  "tika-vin01t1:1196_3": "ahaṃ jeṭṭhako”ti majjanavasena uppanno māno yasamado nāma. “Avasesā sattā dussīlā,",
  "tika-vin01t1:1196_4": "ahaṃ pana sīlavā”ti majjanavasena uppanno māno sīlamado nāma. “Avasesānaṃ sattānaṃ",
  "tika-vin01t1:1196_5": "kukkuṭassa udakapānamattepi kāle cittekaggatā natthi, ahaṃ pana upacārappanānaṃ lābhī”ti",
  "tika-vin01t1:1196_6": "majjanavasena uppanno māno jhānamado nāma. “Avasesā sattā nissippā, ahaṃ sippavā”ti",
  "tika-vin01t1:1196_7": "majjanavasena uppanno māno sippamado nāma. “Avasesā sattā rassā, ahaṃ dīgho”ti majjanavasena",
  "tika-vin01t1:1196_8": "uppanno māno ārohamado nāma. “Avasesā sattā rassā vā honti dīghā vā, ahaṃ nigrodhaparimaṇḍalo”ti",
  "tika-vin01t1:1196_9": "majjanavasena uppanno māno pariṇāhamado nāma. “Avasesānaṃ sattānaṃ sarīrasaṇṭhānaṃ",
  "tika-vin01t1:1196_10": "virūpaṃ bībhacchaṃ, mayhaṃ pana manāpaṃ pāsādika”nti majjanavasena uppanno māno saṇṭhānamado",
  "tika-vin01t1:1196_11": "nāma. “Avasesānaṃ sattānaṃ sarīre bahū dosā, mayhaṃ pana sarīre kesaggamattampi vajjaṃ",
  "tika-vin01t1:1196_12": "natthī”ti majjanavasena uppanno māno pāripūrimado nāma. Evamayaṃ sabbopi jātiādiṃ",
  "tika-vin01t1:1196_13": "nissāya majjanākāravasappavatto māno idha “mado”ti vutto. Kāmaguṇesu cittassa vossaggo",
  "tika-vin01t1:1196_14": "pamādo, pañcasu kāmaguṇesu satiyā aniggaṇhitvā cittassa vossajjanaṃ, sativirahoti",
  "tika-vin01t1:1196_15": "vuttaṃ hoti. Taṇhāvijjā pākaṭāyeva.",
  "tika-vin01t1:1197_0": "Lobhādayo ca puna tividhākusalamūlanti tikavasena gahitā. Duccaritādīsupi tividha-saddo",
  "tika-vin01t1:1197_1": "paccekaṃ yojetabbo. Tattha kāyaduccaritādīni tividhaduccaritāni. Taṇhāsaṃkilesādayo",
  "tika-vin01t1:1197_2": "tividhasaṃkilesā. Rāgamalādayo malīnabhāvakarattā tividhamalāni. Rāgādayo hi cittaṃ",
  "tika-vin01t1:1197_3": "malīnaṃ karonti, malaṃ gāhāpenti, tasmā “malānī”ti vuccanti. “Rāgo visamaṃ, doso",
  "tika-vin01t1:1197_4": "visamaṃ, moho visama”nti evaṃ vuttā rāgādayo “kāyavisamaṃ vacīvisamaṃ manovisama”nti",
  "tika-vin01t1:1197_5": "evamāgatā kāyaduccaritādayo ca tividhavisamāni. Tāni pana yasmā rāgādīsu ceva kāyaduccaritādīsu",
  "tika-vin01t1:1197_6": "ca sattā pakkhalanti, pakkhalitā ca sāsanatopi sugatitopi patanti, tasmā pakkhalanapātahetubhāvato",
  "tika-vin01t1:1197_7": "“visamānī”ti vuccanti. “Kāmasaññā byāpādasaññā vihiṃsāsaññā”ti evamāgatā kāmādipaṭisaṃyuttā",
  "tika-vin01t1:1197_8": "saññā tividhasaññā. Tathā “kāmavitakko byāpādavitakko vihiṃsāvitakko”ti evamāgatā",
  "tika-vin01t1:1197_9": "tividhavitakkā. Taṇhāpapañco diṭṭhipapañco mānapapañcoti ime tividhapapañcā. Vaṭṭasmiṃ",
  "tika-vin01t1:1197_10": "satte papañcentīti taṇhādayo “papañcā”ti vuccanti.",
  "tika-vin01t1:1198_0": "Catubbidhavipariyesātiādīsu catubbidha-saddo paccekaṃ yojetabbo. Tattha aniccādīni",
  "tika-vin01t1:1198_1": "vatthūni niccantiādinā nayena viparītato esantīti vipariyesā. “Anicce niccanti saññāvipariyeso",
  "tika-vin01t1:1198_2": "cittavipariyeso diṭṭhivipariyeso, dukkhe sukhanti saññāvipariyeso cittavipariyeso",
  "tika-vin01t1:1198_3": "diṭṭhivipariyeso, asubhe subhanti saññāvipariyeso cittavipariyeso diṭṭhivipariyeso,",
  "tika-vin01t1:1198_4": "anattani attāti saññāvipariyeso cittavipariyeso diṭṭhivipariyeso”ti evamāgatā dvādasa",
  "tika-vin01t1:1198_5": "vipallāsā catunnaṃ aniccādivatthūnaṃ vasena “catubbidhavipariyesā”ti vuttā. Ettha",
  "tika-vin01t1:1198_6": "pana cittakiccassa dubbalaṭṭhāne diṭṭhivirahitāya akusalasaññāya sakakiccassa balavakāle",
  "tika-vin01t1:1198_7": "saññāvipallāso veditabbo, diṭṭhivirahitasseva akusalacittassa sakakiccassa balavakāle",
  "tika-vin01t1:1198_8": "cittavipallāso, diṭṭhisampayuttacitte diṭṭhivipallāso. Tasmā sabbadubbalo saññāvipallāso,",
  "tika-vin01t1:1198_9": "tato balavataro cittavipallāso, sabbabalavataro diṭṭhivipallāso. Ajātabuddhidārakassa",
  "tika-vin01t1:1198_10": "kahāpaṇadassanaṃ viya saññā ārammaṇassa upaṭṭhānākāramattagahaṇato. Gāmikapurisassa",
  "tika-vin01t1:1198_11": "kahāpaṇadassanaṃ viya cittaṃ lakkhaṇappaṭivedhassapi sampādanato. Kammārassa mahāsaṇḍāsena",
  "tika-vin01t1:1198_12": "ayogahaṇaṃ viya diṭṭhi abhinivesaparāmasanato. Tattha cattāro diṭṭhivipallāsā, aniccānattesu",
  "tika-vin01t1:1198_13": "niccantiādivasappavattā cattāro saññācittavipallāsāti ime aṭṭha vipallāsā sotāpattimaggena",
  "tika-vin01t1:1198_14": "pahīyanti. Asubhe subhanti saññācittavipallāsā sakadāgāmimaggena tanukā honti, anāgāmimaggena",
  "tika-vin01t1:1198_15": "pahīyanti. Dukkhe sukhanti saññācittavipallāsā arahattamaggena pahīyantīti veditabbā.",
  "tika-vin01t1:1199_0": "“Kāmāsavo bhavāsavo diṭṭhāsavo avijjāsavo”ti evamāgatā kāmataṇhādayo cattāro āsavanti",
  "tika-vin01t1:1199_1": "cakkhuādito sandanti pavattantīti āsavā. Kiñcāpi cakkhuādito kusalādīnampi pavatti",
  "tika-vin01t1:1199_2": "atthi, kāmāsavādayo eva pana vaṇato yūsaṃ viya paggharaṇakaasucibhāvena sandanti,",
  "tika-vin01t1:1199_3": "tasmā te eva “āsavā”ti vuccanti. Tattha hi paggharaṇakaasucimhi niruḷho āsavasaddoti.",
  "tika-vin01t1:1199_4": "Atha vā dhammato yāva gotrabhuṃ, okāsato yāva bhavaggaṃ savanti gacchanti ārammaṇakaraṇavasena",
  "tika-vin01t1:1199_5": "pavattantīti āsavā, ete dhamme etañca okāsaṃ antokaritvā pavattantīti attho. Avadhiattho",
  "tika-vin01t1:1199_6": "hi ā-kāro. Avadhi ca mariyādābhividhibhedato duvidho. Tattha mariyādaṃ kiriyaṃ bahikatvā",
  "tika-vin01t1:1199_7": "pavattati yathā “āpāṭaliputtaṃ vuṭṭho devo”ti, abhividhi pana kiriyaṃ byāpetvā pavattati",
  "tika-vin01t1:1199_8": "yathā “ābhavaggaṃ bhagavato yaso pavattatī”ti, abhividhiattho cāyaṃ ā-kāro idha gahito,",
  "tika-vin01t1:1199_9": "tasmā te dhamme tañca okāsaṃ antokaritvā ārammaṇakaraṇavasena savantīti “āsavā”ti",
  "tika-vin01t1:1199_10": "vuccanti. Cirapārivāsiyaṭṭhena madirādayo āsavā viyātipi āsavā. Lokasmiñhi cirapārivāsikā",
  "tika-vin01t1:1199_11": "madirādayo “āsavā”ti vuccanti. Yadi ca cirapārivāsiyaṭṭhena āsavā, eteyeva bhavitumarahanti.",
  "tika-vin01t1:1199_12": "Vuttañhetaṃ “purimā, bhikkhave, koṭi na paññāyati avijjāya, ito pubbe avijjā nāhosī”tiādi.",
  "tika-vin01t1:1199_13": "Aññesu pana yathāvutte dhamme okāsañca ārammaṇaṃ katvā pavattamānesu mānādīsu ca",
  "tika-vin01t1:1199_14": "vijjamānesu attattaniyādiggāhavasena abhibyāpanaṃ madanakaraṇavasena āsavasadisatā",
  "tika-vin01t1:1199_15": "ca etesaṃyeva, na aññesanti dvīsupi atthavikappesu etesuyeva āsavasaddo niruḷhoti",
  "tika-vin01t1:1199_16": "daṭṭhabbo. Āyataṃ vā saṃsāradukkhaṃ savanti pasavantītipi āsavā. Na hi taṃ kiñci",
  "tika-vin01t1:1199_17": "saṃsāradukkhaṃ atthi, yaṃ āsavehi vinā uppajjeyya.",
  "tika-vin01t1:1200_0": "“Abhijjhā kāyagantho byāpādo kāyagantho sīlabbataparāmāso kāyagantho idaṃsaccābhiniveso",
  "tika-vin01t1:1200_1": "kāyagantho”ti evamāgatā abhijjhādayo cattāro yassa saṃvijjanti, taṃ cutipaṭisandhivasena",
  "tika-vin01t1:1200_2": "vaṭṭasmiṃ ganthenti ghaṭentīti ganthā. “Kāmogho bhavogho diṭṭhogho avijjogho”ti evamāgatā",
  "tika-vin01t1:1200_3": "cattāro kāmataṇhādayo yassa saṃvijjanti, taṃ vaṭṭasmiṃ ohananti osīdāpentīti oghā.",
  "tika-vin01t1:1200_4": "Teyeva “kāmayogo bhavayogo diṭṭhiyogo avijjāyogo”ti evamāgatā vaṭṭasmiṃ yojentīti",
  "tika-vin01t1:1200_5": "yogā. Ariyā etāya na gacchantīti agati, sā chandādivasena catubbidhā. “Cīvarahetu",
  "tika-vin01t1:1200_6": "vā bhikkhuno taṇhā uppajjamānā uppajjati, piṇḍapāta, senāsana, itibhavābhavahetu",
  "tika-vin01t1:1200_7": "vā bhikkhuno taṇhā uppajjamānā uppajjatī”ti evamāgatā cattāro taṇhuppādā. Tattha",
  "tika-vin01t1:1200_8": "itibhavābhavahetūti ettha itīti nidassane nipāto, yathā cīvarādihetu, evaṃ bhavābhavahetupīti",
  "tika-vin01t1:1200_9": "attho. Bhavābhavoti cettha paṇītapaṇītatarāni telamadhuphāṇitādīni adhippetāni. Kāmupādānādīni cattāri upādānāni.",
  "tika-vin01t1:1201_0": "Pañca cetokhilātiādīsu “buddhe kaṅkhati, dhamme, saṅghe, sikkhāya kaṅkhati, sabrahmacārīsu",
  "tika-vin01t1:1201_1": "kupito hoti anattamano āhatacitto khilajāto”ti evamāgatāni pañca cetokhilāni, ceto",
  "tika-vin01t1:1201_2": "khilayati thaddhabhāvaṃ āpajjati etehīti cetokhilāni. Vinibandhādīsupi pañca-saddo",
  "tika-vin01t1:1201_3": "paccekaṃ yojetabbo. “Kāme avītarāgo hoti, kāye avītarāgo, rūpe avītarāgo, yāvadatthaṃ",
  "tika-vin01t1:1201_4": "udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati,",
  "tika-vin01t1:1201_5": "aññataraṃ devanikāyaṃ paṇidhāya brahmacariyaṃ caratī”ti āgatā pañca cittaṃ bandhitvā",
  "tika-vin01t1:1201_6": "muṭṭhiyaṃ katvā viya gaṇhantīti cetovinibandhā. Ete hi taṇhāppavattibhāvato kusalappavattiyā",
  "tika-vin01t1:1201_7": "avasarāppadānavasena cittaṃ bandhaṃ viya samorodhetvā gaṇhanti. Saddatthato pana",
  "tika-vin01t1:1201_8": "ceto virūpaṃ nibandhīyati saṃyamīyati etehīti cetovinibandhā. Kāmacchandādīni pañca",
  "tika-vin01t1:1201_9": "kusaladhamme nīvārenti āvarantīti nīvaraṇāni. Rūpābhinandanādayo pañcābhinandanā.",
  "tika-vin01t1:1202_0": "Cha vivādamūlātiādīsu kodho makkho issā sāṭheyyaṃ pāpicchatā sandiṭṭhiparāmāsoti",
  "tika-vin01t1:1202_1": "imāni cha vivādamūlāni. Yasmā kuddho vā kodhavasena…pe… sandiṭṭhiparāmāsī vā sandiṭṭhiparāmasitāya",
  "tika-vin01t1:1202_2": "kalahaṃ viggahaṃ vivādaṃ āpajjati, tasmā kodhādayo “cha vivādamūlānī”ti vuccanti.",
  "tika-vin01t1:1202_3": "Rūpataṇhāsaddataṇhādayo cha taṇhākāyā. Kāmarāgapaṭighadiṭṭhivicikicchābhavarāgamānāvijjā",
  "tika-vin01t1:1202_4": "sattānusayā. Thāmagataṭṭhena appahīnaṭṭhena ca anusentīti anusayā. Micchādiṭṭhimicchāsaṅkappamicchāvācāmicchākammantamicchāājīvamicchāvāyāmamicchāsatimicchāsamādhī aṭṭha micchattā.",
  "tika-vin01t1:1203_0": "“Taṇhaṃ paṭicca pariyesanā, pariyesanaṃ paṭicca lābho, lābhaṃ paṭicca vinicchayo,",
  "tika-vin01t1:1203_1": "vinicchayaṃ paṭicca chandarāgo, chandarāgaṃ paṭicca ajjhosānaṃ, ajjhosānaṃ paṭicca",
  "tika-vin01t1:1203_2": "pariggaho, pariggahaṃ paṭicca macchariyaṃ, macchariyaṃ paṭicca ārakkho, ārakkhādhikaraṇaṃ",
  "tika-vin01t1:1203_3": "daṇḍādānasatthādānakalahaviggahavivādatuvaṃtuvaṃpesuññamusāvādā aneke pāpakā akusalā",
  "tika-vin01t1:1203_4": "dhammā sambhavantī”ti evamāgatā pariyesanādayo nava taṇhāmūlakā. Tattha taṇhaṃ paṭiccāti",
  "tika-vin01t1:1203_5": "taṇhaṃ nissāya. Pariyesanāti rūpādiārammaṇapariyesanā. Sā hi taṇhāya sati hoti. Lābhoti",
  "tika-vin01t1:1203_6": "rūpādiārammaṇapaṭilābho. So hi pariyesanāya sati hoti. Vinicchayoti idha vitakko",
  "tika-vin01t1:1203_7": "adhippeto. Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchinati",
  "tika-vin01t1:1203_8": "“ettakaṃ me rūpārammaṇatthāya bhavissati, ettakaṃ saddādiārammaṇatthāya, ettakaṃ",
  "tika-vin01t1:1203_9": "mayhaṃ bhavissati, ettakaṃ parassa, ettakaṃ paribhuñjissāmi, ettakaṃ nidahissāmī”ti.",
  "tika-vin01t1:1203_10": "Tena vuttaṃ “lābhaṃ paṭicca vinicchayo”ti. Chandarāgoti evaṃ akusalavitakkena vitakkite",
  "tika-vin01t1:1203_11": "vatthusmiṃ dubbalarāgo ca balavarāgo ca uppajjati. Chandoti hi idha dubbalarāgassādhivacanaṃ.",
  "tika-vin01t1:1203_12": "Ajjhosānanti ahaṃ mamanti balavasanniṭṭhānaṃ. Pariggahoti taṇhādiṭṭhivasena pariggahakaraṇaṃ.",
  "tika-vin01t1:1203_13": "Macchariyanti parehi sādhāraṇabhāvassa asahanatā. Tenevassa porāṇā evaṃ vacanatthaṃ",
  "tika-vin01t1:1203_14": "vadanti “idaṃ acchariyaṃ mayhameva hotu, mā aññassa acchariyaṃ hotūti pavattattā",
  "tika-vin01t1:1203_15": "macchariyanti vuccatī”ti. Ārakkhoti dvārapidahanamañjusagopanādivasena suṭṭhu rakkhaṇaṃ.",
  "tika-vin01t1:1203_16": "Adhikarotīti adhikaraṇaṃ, kāraṇassetaṃ nāmaṃ. Ārakkhādhikaraṇanti bhāvanapuṃsakaṃ,",
  "tika-vin01t1:1203_17": "ārakkhahetūti attho. Daṇḍādānādīsu paranisedhanatthaṃ daṇḍassa ādānaṃ daṇḍādānaṃ.",
  "tika-vin01t1:1203_18": "Ekatodhārādino satthassa ādānaṃ satthādānaṃ. Kalahoti kāyakalahopi vācākalahopi.",
  "tika-vin01t1:1203_19": "Purimo purimo virodho viggaho. Pacchimo pacchimo vivādo. Tuvaṃ tuvanti agāravavacanaṃ, tvaṃ tvanti attho.",
  "tika-vin01t1:1204_0": "Pāṇātipātaadinnādānakāmesumicchācāramusāvādapisuṇavācāpharusavācāsamphappalāpaabhijjhābyāpādamicchādiṭṭhī",
  "tika-vin01t1:1204_1": "dasa akusalakammapathā. Cattāro sassatavādā cattāro ekaccasassatavādā cattāro antānantikā",
  "tika-vin01t1:1204_2": "cattāro amarāvikkhepikā dve adhiccasamuppannikā soḷasa saññīvādā aṭṭha asaññīvādā",
  "tika-vin01t1:1204_3": "aṭṭha nevasaññīnāsaññīvādā satta ucchedavādā pañca paramadiṭṭhadhammanibbānavādāti",
  "tika-vin01t1:1204_4": "etāni dvāsaṭṭhi diṭṭhigatāni. Rūpataṇhādichataṇhāyeva paccekaṃ kāmataṇhābhavataṇhāvibhavataṇhāvasena",
  "tika-vin01t1:1204_5": "aṭṭhārasa honti. Tathā hi rūpārammaṇā taṇhā, rūpe vā taṇhāti rūpataṇhā, sā kāmarāgabhāvena",
  "tika-vin01t1:1204_6": "rūpaṃ assādentī pavattamānā kāmataṇhā, sassatadiṭṭhisahagatarāgabhāvena “rūpaṃ niccaṃ",
  "tika-vin01t1:1204_7": "dhuvaṃ sassata”nti evaṃ assādentī pavattamānā bhavataṇhā, ucchedadiṭṭhisahagatarāgabhāvena",
  "tika-vin01t1:1204_8": "“rūpaṃ ucchijjati vinassati pecca na bhavatī”ti evaṃ assādentī pavattamānā vibhavataṇhāti",
  "tika-vin01t1:1204_9": "evaṃ tividhā hoti. Yathā ca rūpataṇhā, evaṃ saddataṇhādayopīti etāni aṭṭhārasa taṇhāvicaritāni",
  "tika-vin01t1:1204_10": "honti, tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa, iti",
  "tika-vin01t1:1204_11": "atītāni chattiṃsa, anāgatāni chattiṃsa, paccuppannāni chattiṃsāti aṭṭhasatataṇhāvicaritāni,",
  "tika-vin01t1:1204_12": "aṭṭhuttarasatataṇhāvicaritānīti attho. Pabheda-saddo paccekaṃ sambandhitabbo. Tatthāyaṃ",
  "tika-vin01t1:1204_13": "yojanā “lobhappabhedo dosappabhedo yāva aṭṭhasatataṇhāvicaritappabhedo”ti. Sabbadarathapariḷāhakilesasatasahassānīti",
  "tika-vin01t1:1204_14": "sabbāni sattānaṃ darathapariḷāhakarāni kilesānaṃ anekāni satasahassāni. Ārammaṇādivibhāgato",
  "tika-vin01t1:1204_15": "hi pavattiākāravibhāgato ca anantappabhedā kilesā.",
  "tika-vin01t1:1205_0": "Saṅkhepato vātiādīsu sampati āyatiñca sattānaṃ anatthāvahattā māraṇaṭṭhena vibādhanaṭṭhena",
  "tika-vin01t1:1205_1": "kilesāva māroti kilesamāro. Vadhakaṭṭhena khandhāva māroti khandhamāro. Tathā hi",
  "tika-vin01t1:1205_2": "vuttaṃ “vadhakaṃ rūpaṃ, vadhakaṃ rūpanti yathābhūtaṃ nappajānātī”tiādi. Jātijarādimahābyasananibbattanena",
  "tika-vin01t1:1205_3": "abhisaṅkhārova māro abhisaṅkhāramāro. Saṃkilesanimittaṃ hutvā guṇamāraṇaṭṭhena devaputtova",
  "tika-vin01t1:1205_4": "māroti devaputtamāro. Sattānaṃ jīvitassa jīvitaparikkhārānañca jānikaraṇena mahābādharūpattā",
  "tika-vin01t1:1205_5": "maccu eva māroti maccumāro. Tattha samucchedappahānavasena sabbaso appavattikaraṇena",
  "tika-vin01t1:1205_6": "kilesamāraṃ, samudayappahānapariññāvasena khandhamāraṃ, sahāyavekallakaraṇavasena",
  "tika-vin01t1:1205_7": "sabbaso appavattikaraṇena abhisaṅkhāramāraṃ, balavidhamanavisayātikkamanavasena devaputtamaccumārañca",
  "tika-vin01t1:1205_8": "abhañji, bhagge akāsīti attho. Parissayānanti upaddavānaṃ.",
  "tika-vin01t1:1206_0": "Satapuññajalakkhaṇadharassāti aneka sata puñña nibbattamahā purisalakkhaṇadharassa.",
  "tika-vin01t1:1206_1": "Ettha hi “kevalaṃ satamattena puññakammena ekekalakkhaṇaṃ nibbatta”nti imamatthaṃ",
  "tika-vin01t1:1206_2": "na rocayiṃsu aṭṭhakathācariyā “evaṃ sante yo koci buddho bhaveyyā”ti, anantāsu pana",
  "tika-vin01t1:1206_3": "lokadhātūsu yattakā sattā, tehi sabbehi paccekaṃ satakkhattuṃ katāni dānādīni puññakammāni",
  "tika-vin01t1:1206_4": "yattakāni, tato ekekaṃ puññakammaṃ mahāsattena sataguṇaṃ kataṃ satanti adhippetanti",
  "tika-vin01t1:1206_5": "imamatthaṃ rocayiṃsu. Tasmā idha sata-saddo bahubhāvapariyāyo, na saṅkhyāvisesavacanoti",
  "tika-vin01t1:1206_6": "daṭṭhabbo “satagghaṃ sataṃ devamanussā”tiādīsu viya. Rūpakāyasampatti dīpitā hoti",
  "tika-vin01t1:1206_7": "itarāsaṃ phalasampadānaṃ mūlabhāvato adhiṭṭhānabhāvato ca. Dīpitā hotīti idaṃ dhammakāyasampattītiādīsupi",
  "tika-vin01t1:1206_8": "yojetabbaṃ. Tattha pahānasampadāpubbakattā ñāṇasampadādīnaṃ dhammakāyasampatti dīpitā",
  "tika-vin01t1:1206_9": "hotīti veditabbaṃ. Lokiyasarikkhakānaṃ bahumatabhāvoti ettha bhāgyavantatāya lokiyānaṃ",
  "tika-vin01t1:1206_10": "bahumatabhāvo, bhaggadosatāya sarikkhakānaṃ bahumatabhāvoti yojetabbaṃ. Evaṃ ito",
  "tika-vin01t1:1206_11": "paresupi yathākkamaṃ yojanā veditabbā.",
  "tika-vin01t1:1207_0": "Puññavantaṃ gahaṭṭhā khattiyādayo abhigacchanti, pahīnadosaṃ dosavinayāya dhammaṃ",
  "tika-vin01t1:1207_1": "desetīti pabbajitā tāpasaparibbājakādayo abhigacchantīti āha “gahaṭṭhapabbajitehi",
  "tika-vin01t1:1207_2": "abhigamanīyatā”ti. Abhigatānañca tesaṃ kāyacittadukkhāpanayane paṭibalabhāvo āmisadānadhammadānehi",
  "tika-vin01t1:1207_3": "upakārasabbhāvato rūpakāyaṃ tassa pasādacakkhunā, dhammakāyaṃ paññācakkhunā disvā",
  "tika-vin01t1:1207_4": "dukkhadvayassa paṭippassambhanatoti veditabbo. Bhāgyavantatāya upagatānaṃ āmisadānaṃ",
  "tika-vin01t1:1207_5": "deti, bhaggadosatāya dhammadānaṃ detīti āha “āmisadānadhammadānehi upakāritā”ti.",
  "tika-vin01t1:1207_6": "Lokiyalokuttarasukhehi ca saṃyojanasamatthatā dīpitā hotīti “pubbe āmisadānadhammadānehi",
  "tika-vin01t1:1207_7": "mayā ayaṃ lokaggabhāvo adhigato, tasmā tumhehipi evameva paṭipajjitabba”nti evaṃ",
  "tika-vin01t1:1207_8": "sammāpaṭipattiyaṃ niyojanena abhigatānaṃ lokiyalokuttarasukhehi saṃyojanasamatthatā ca dīpitā hoti.",
  "tika-vin01t1:1208_0": "Sakacitte issariyaṃ nāma attano cittassa vasībhāvāpādanaṃyeva, paṭikūlādīsu appaṭikūlasaññitādivihārasiddhi,",
  "tika-vin01t1:1208_1": "adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā",
  "tika-vin01t1:1208_2": "ijjhanato. Aṇimālaghimādikanti ādi-saddena mahimā patti pākammaṃ īsitā vasitā yatthakāmāvasāyitāti",
  "tika-vin01t1:1208_3": "ime chapi saṅgahitā. Tattha kāyassa aṇubhāvakaraṇaṃ aṇimā. Ākāse padasā gamanādīnaṃ",
  "tika-vin01t1:1208_4": "arahabhāvena lahubhāvo laghimā. Mahattaṃ mahimā kāyassa mahantatāpādanaṃ. Iṭṭhadesassa",
  "tika-vin01t1:1208_5": "pāpuṇanaṃ patti. Adhiṭṭhānādivasena icchitanipphādanaṃ pākammaṃ. Sayaṃvasitā issarabhāvo",
  "tika-vin01t1:1208_6": "īsitā. Iddhividhe vasībhāvo vasitā. Ākāsena vā gacchato aññaṃ vā kiñci karoto yattha",
  "tika-vin01t1:1208_7": "katthaci vosānappatti yatthakāmāvasāyitā. “Kumārakarūpādidassana”ntipi vadanti. Evamidaṃ",
  "tika-vin01t1:1208_8": "aṭṭhavidhaṃ lokiyasammataṃ issariyaṃ. Taṃ pana bhagavato iddhividhantogadhaṃ anaññasādhāraṇañcāti",
  "tika-vin01t1:1208_9": "āha “sabbakāraparipūraṃ atthī”ti. Tathā lokuttaro dhammo atthīti sambandho. Evaṃ",
  "tika-vin01t1:1208_10": "yasādīsupi atthi-saddo yojetabbo.",
  "tika-vin01t1:1209_0": "Kesañci yaso padesavutti ayathābhūtaguṇasannissayattā aparisuddho ca hoti, na evaṃ",
  "tika-vin01t1:1209_1": "tathāgatassāti dassetuṃ “lokattayabyāpako”ti vuttaṃ. Tattha idha adhigatasatthuguṇānaṃ",
  "tika-vin01t1:1209_2": "āruppe uppannānaṃ “itipi so bhagavā”tiādinā bhagavato yaso pākaṭo hotīti āha “lokattayabyāpako”ti.",
  "tika-vin01t1:1209_3": "Yathābhuccaguṇādhigatoti yathābhūtaguṇehi adhigato. Ativiya parisuddhoti yathābhūtaguṇādhigatattā",
  "tika-vin01t1:1209_4": "eva accantaparisuddho. Sabbākāraparipūrāti anavasesalakkhaṇānubyañjanādisampattiyā",
  "tika-vin01t1:1209_5": "sabbākārehi paripuṇṇā. Sabbaṅgapaccaṅgasirīti sabbesaṃ aṅgapaccaṅgānaṃ sobhā. Yaṃ",
  "tika-vin01t1:1209_6": "yaṃ etena icchitaṃ patthitanti “tiṇṇo tāreyya”ntiādinā yaṃ yaṃ etena lokanāthena",
  "tika-vin01t1:1209_7": "manovacīpaṇidhānavasena icchitaṃ kāyapaṇidhānavasena patthitaṃ. Tathevāti paṇidhānānurūpameva.",
  "tika-vin01t1:1209_8": "Sammāvāyāmasaṅkhāto payattoti vīriyapāramibhāvappatto ariyamaggapariyāpanno ca sammāvāyāmasaṅkhāto ussāho.",
  "tika-vin01t1:1210_0": "Kusalādīhi bhedehīti sabbattikadukapadasaṅgahitehi kusalādippabhedehi. Paṭiccasamuppādādīhīti",
  "tika-vin01t1:1210_1": "ādi-saddena na kevalaṃ vibhaṅgapāḷiyaṃ āgatā satipaṭṭhānādayova saṅgahitā, atha kho",
  "tika-vin01t1:1210_2": "saṅgahādayo samayavimuttādayo ṭhapanādayo tikapaṭṭhānādayo ca saṅgahitāti veditabbaṃ.",
  "tika-vin01t1:1210_3": "Pīḷanasaṅkhatasantāpavipariṇāmaṭṭhena vā dukkhamariyasaccantiādīsu pīḷanaṭṭho taṃsamaṅgino",
  "tika-vin01t1:1210_4": "sattassa hiṃsanaṃ avipphārikatākaraṇaṃ. Saṅkhataṭṭho samecca saṅgamma sambhūya paccayehi",
  "tika-vin01t1:1210_5": "katabhāvo. Santāpaṭṭho dukkhadukkhatādīhi santāpanaṃ paridahanaṃ. Vipariṇāmaṭṭho",
  "tika-vin01t1:1210_6": "jarāya maraṇena cāti dvidhā vipariṇāmetabbatā. Samudayassa āyūhanaṭṭho dukkhassa",
  "tika-vin01t1:1210_7": "nibbattanavasena sampiṇḍanaṃ. Nidānaṭṭho “idaṃ taṃ dukkha”nti nidassentassa viya",
  "tika-vin01t1:1210_8": "samuṭṭhāpanaṃ. Saṃyogaṭṭho saṃsāradukkhena saṃyojanaṃ. Palibodhaṭṭho maggādhigamassa",
  "tika-vin01t1:1210_9": "nivāraṇaṃ. Nirodhassa nissaraṇaṭṭho sabbūpadhīnaṃ paṭinissaggasabhāvattā tato vinissaṭatā,",
  "tika-vin01t1:1210_10": "taṃnissaraṇanimittatā vā. Vivekaṭṭho sabbasaṅkhāravisaṃyuttatā. Asaṅkhataṭṭho kenacipi",
  "tika-vin01t1:1210_11": "paccayena anabhisaṅkhatatā. Amataṭṭho niccasabhāvattā maraṇābhāvo, sattānaṃ maraṇābhāvahetutā",
  "tika-vin01t1:1210_12": "vā. Maggassa niyyānaṭṭho vaṭṭadukkhato nikkamanaṭṭho. Hetuattho nibbānassa sampāpakabhāvo.",
  "tika-vin01t1:1210_13": "Dassanaṭṭho accantasukhumassa nibbānassa sacchikaraṇaṃ. Ādhipateyyaṭṭho catusaccadassane",
  "tika-vin01t1:1210_14": "sampayuttānaṃ ādhipaccakaraṇaṃ, ārammaṇādhipatibhāvo vā visesato maggādhipativacanato.",
  "tika-vin01t1:1210_15": "Satipi hi jhānādīnaṃ ārammaṇādhipatibhāve “jhānādhipatino dhammā”ti evamādiṃ avatvā",
  "tika-vin01t1:1210_16": "“maggādhipatino dhammā”icceva vuttaṃ, tasmā viññāyati “atthi maggassa ārammaṇādhipatibhāve",
  "tika-vin01t1:1210_17": "viseso”ti. Eteyeva ca pīḷanādayo soḷasākārāti vuccanti.",
  "tika-vin01t1:1211_0": "Dibbabrahmaariyavihāretiādīsu kasiṇādiārammaṇāni rūpāvacarajjhānāni dibbavihāro.",
  "tika-vin01t1:1211_1": "Mettādijjhānāni brahmavihāro. Phalasamāpatti ariyavihāro. Kāmehi vivekaṭṭhakāyatāvasena",
  "tika-vin01t1:1211_2": "ekībhāvo kāyaviveko. Paṭhamajjhānādinā nīvaraṇādīhi vivittacittatā cittaviveko. Upadhiviveko",
  "tika-vin01t1:1211_3": "nibbānaṃ. Upadhīti cettha cattāro upadhī kāmupadhi khandhupadhi kilesupadhi abhisaṅkhārupadhīti.",
  "tika-vin01t1:1211_4": "Kāmāpi hi “yaṃ pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo”ti",
  "tika-vin01t1:1211_5": "evaṃ vuttassa sukhassa adhiṭṭhānabhāvato upadhīyati ettha sukhanti iminā vacanatthena",
  "tika-vin01t1:1211_6": "“upadhī”ti vuccanti, khandhāpi khandhamūlakassa dukkhassa adhiṭṭhānabhāvato, kilesāpi",
  "tika-vin01t1:1211_7": "apāyadukkhassa adhiṭṭhānabhāvato, abhisaṅkhārāpi bhavadukkhassa adhiṭṭhānabhāvato",
  "tika-vin01t1:1211_8": "vuttanayena “upadhī”ti vuccanti. Imehi pana catūhi upadhīhi vivittatāya nibbānaṃ",
  "tika-vin01t1:1211_9": "“upadhiviveko”ti vuccati.",
  "tika-vin01t1:1212_0": "Suññatākārena nibbānaṃ ārammaṇaṃ katvā pavatto ariyamaggo suññatavimokkho. So hi",
  "tika-vin01t1:1212_1": "suññatāya dhātuyā uppannattā suññato, kilesehi ca vimuttattā vimokkho. Eteneva nayena",
  "tika-vin01t1:1212_2": "appaṇihitākārena nibbānaṃ ārammaṇaṃ katvā pavatto appaṇihitavimokkho. Animittākārena",
  "tika-vin01t1:1212_3": "nibbānaṃ ārammaṇaṃ katvā pavatto animittavimokkho. Atha vā suññatānupassanāsaṅkhātāya",
  "tika-vin01t1:1212_4": "anattānupassanāya vasena paṭiladdho ariyamaggo āgamanavasena “suññatavimokkho”ti",
  "tika-vin01t1:1212_5": "vuccati. Tathā appaṇihitānupassanāsaṅkhātāya dukkhānupassanāya vasena paṭiladdho",
  "tika-vin01t1:1212_6": "appaṇihitavimokkho. Animittānupassanāsaṅkhātāya aniccānupassanāya vasena paṭiladdho",
  "tika-vin01t1:1212_7": "“animittavimokkho”ti veditabbo. Vuttañhetaṃ –",
  "tika-vin01t1:1213_0": "“Aniccato manasikaronto adhimokkhabahulo animittavimokkhaṃ paṭilabhati, dukkhato",
  "tika-vin01t1:1213_1": "manasikaronto passaddhibahulo appaṇihitavimokkhaṃ paṭilabhati, anattato manasikaronto",
  "tika-vin01t1:1213_2": "vedabahulo suññatavimokkhaṃ paṭilabhatī”ti.",
  "tika-vin01t1:1214": "Aññeti lokiyaabhiññādike.",
  "tika-vin01t1:1215_0": "Kilesābhisaṅkhāravasena bhavesu paribbhamanaṃ, tañca taṇhāpadhānanti āha “taṇhāsaṅkhātaṃ",
  "tika-vin01t1:1215_1": "gamana”nti. Vantanti ariyamaggamukhena uggiritaṃ puna apaccāgamanavasena chaḍḍitaṃ.",
  "tika-vin01t1:1215_2": "Bhagavāti vuccati niruttinayenāti dassento āha “yathā loke”tiādi. Yathā loke niruttinayena",
  "tika-vin01t1:1215_3": "ekekapadato ekekamakkharaṃ gahetvā “mekhalā”ti vuttaṃ, evamidhāpīti attho. Mehanassāti",
  "tika-vin01t1:1215_4": "guyhappadesassa. Khassāti okāsassa.",
  "tika-vin01t1:1216": "Aparo nayo – bhāgavāti bhagavā. Bhatavāti bhagavā. Bhāge vanīti bhagavā. Bhage vanīti bhagavā. Bhattavāti bhagavā. Bhage vamīti bhagavā. Bhāge vamīti bhagavā.",
  "tika-vin01t1:1217": "Bhāgavā bhatavā bhāge, bhage ca vani bhattavā;",
  "tika-vin01t1:1218": "Bhage vami tathā bhāge, vamīti bhagavā jino.",
  "tika-vin01t1:1219_0": "Tattha kathaṃ bhāgavāti bhagavā? Ye te sīlādayo dhammakkhandhā guṇakoṭṭhāsā, te anaññasādhāraṇā",
  "tika-vin01t1:1219_1": "niratisayā tathāgatassa atthi upalabbhanti. Tathā hissa sīlaṃ samādhi paññā vimutti",
  "tika-vin01t1:1219_2": "vimuttiñāṇadassanaṃ, hirī ottappaṃ, saddhā vīriyaṃ, sati sampajaññaṃ, sīlavisuddhi",
  "tika-vin01t1:1219_3": "diṭṭhivisuddhi, samatho vipassanā, tīṇi kusalamūlāni, tīṇi sucaritāni, tayo sammāvitakkā,",
  "tika-vin01t1:1219_4": "tisso anavajjasaññā, tisso dhātuyo, cattāro satipaṭṭhānā, cattāro sammappadhānā,",
  "tika-vin01t1:1219_5": "cattāro iddhipādā, cattāro ariyamaggā, cattāri ariyaphalāni, catasso paṭisambhidā,",
  "tika-vin01t1:1219_6": "catuyoniparicchedakañāṇāni, cattāro ariyavaṃsā, cattāri vesārajjañāṇāni, pañca padhāniyaṅgāni,",
  "tika-vin01t1:1219_7": "pañcaṅgiko sammāsamādhi, pañcañāṇiko sammāsamādhi, pañcindriyāni, pañca balāni, pañca",
  "tika-vin01t1:1219_8": "nissāraṇīyā dhātuyo, pañca vimuttāyatanañāṇāni, pañca vimuttiparipācanīyā saññā,",
  "tika-vin01t1:1219_9": "cha anussatiṭṭhānāni, cha gāravā, cha nissāraṇīyā dhātuyo, cha satatavihārā, cha",
  "tika-vin01t1:1219_10": "anuttariyāni, chanibbedhabhāgiyā saññā, cha abhiññā, cha asādhāraṇañāṇāni, satta",
  "tika-vin01t1:1219_11": "aparihānīyā dhammā, satta ariyadhanāni, satta bojjhaṅgāni, satta sappurisadhammā,",
  "tika-vin01t1:1219_12": "satta nijjaravatthūni, satta saññā, sattadakkhiṇeyyapuggaladesanā, sattakhīṇāsavabaladesanā,",
  "tika-vin01t1:1219_13": "aṭṭhapaññāpaṭilābhahetudesanā, aṭṭha sammattāni, aṭṭhalokadhammātikkamo, aṭṭha ārambhavatthūni,",
  "tika-vin01t1:1219_14": "aṭṭhaakkhaṇadesanā, aṭṭha mahāpurisavitakkā, aṭṭhaabhibhāyatanadesanā, aṭṭha vimokkhā,",
  "tika-vin01t1:1219_15": "nava yonisomanasikāramūlakā dhammā, nava pārisuddhipadhāniyaṅgāni, navasattāvāsadesanā,",
  "tika-vin01t1:1219_16": "nava āghātappaṭivinayā, nava saññā, nava nānattā, nava anupubbavihārā, dasa nāthakaraṇā",
  "tika-vin01t1:1219_17": "dhammā, dasa kasiṇāyatanāni, dasa kusalakammapathā, dasa sammattāni, dasa ariyavāsā,",
  "tika-vin01t1:1219_18": "dasa asekkhadhammā, dasa tathāgatabalāni, ekādasa mettānisaṃsā, dvādasa dhammacakkākārā,",
  "tika-vin01t1:1219_19": "terasa dhutaguṇā, cuddasa buddhañāṇāni, pañcadasa vimuttiparipācanīyā dhammā, soḷasavidhā",
  "tika-vin01t1:1219_20": "ānāpānassati, soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,",
  "tika-vin01t1:1219_21": "catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā, sattasattati",
  "tika-vin01t1:1219_22": "ñāṇavatthūni, catuvīsatikoṭisatasahassasamāpattisañcārimahāvajirañāṇaṃ, anantanayasamantapaṭṭhānapavicayapaccavekkhaṇadesanāñāṇāni,",
  "tika-vin01t1:1219_23": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo",
  "tika-vin01t1:1219_24": "anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṃvijjanti",
  "tika-vin01t1:1219_25": "upalabbhanti, tasmā yathāvuttavibhāgā guṇabhāgā assa atthīti bhāgavāti vattabbe ākārassa",
  "tika-vin01t1:1219_26": "rassattaṃ katvā “bhagavā”ti vutto. Evaṃ tāva bhāgavāti bhagavā.",
  "tika-vin01t1:1220": "Yasmā sīlādayo sabbe, guṇabhāgā asesato;",
  "tika-vin01t1:1221": "Vijjanti sugate tasmā, bhagavāti pavuccati.",
  "tika-vin01t1:1222_0": "Kathaṃ bhatavāti bhagavā? Ye te sabbalokahitāya ussukkamāpannehi manussattādike aṭṭha",
  "tika-vin01t1:1222_1": "dhamme samodhānetvā sammāsambodhiyā katamahābhinīhārehi mahābodhisattehi paripūretabbā",
  "tika-vin01t1:1222_2": "dānapāramī sīlanekkhammapaññāvīriyakhantisaccaadhiṭṭhānamettāupekkhāpāramīti dasa",
  "tika-vin01t1:1222_3": "pāramiyo dasa upapāramiyo dasa paramatthapāramiyoti samatiṃsa pāramiyo, dānādīni",
  "tika-vin01t1:1222_4": "cattāri saṅgahavatthūni, cattāri adhiṭṭhānāni, attapariccāgo nayanadhanarajjaputtadārapariccāgoti",
  "tika-vin01t1:1222_5": "pañca mahāpariccāgā, pubbayogo, pubbacariyā, dhammakkhānaṃ, ñātatthacariyā, lokatthacariyā,",
  "tika-vin01t1:1222_6": "buddhatthacariyāti evamādayo saṅkhepato vā puññasambhārañāṇasambhārā buddhakarā dhammā,",
  "tika-vin01t1:1222_7": "te mahābhinīhārato paṭṭhāya kappānaṃ satasahassādhikāni cattāri asaṅkhyeyyāni yathā",
  "tika-vin01t1:1222_8": "hānabhāgiyā saṃkilesabhāgiyā ṭhitibhāgiyā vā na honti, atha kho uttaruttari visesabhāgiyāva",
  "tika-vin01t1:1222_9": "honti, evaṃ sakkaccaṃ nirantaraṃ anavasesato bhatā sambhatā assa atthīti bhatavāti",
  "tika-vin01t1:1222_10": "bhagavā niruttinayena ta-kārassa ga-kāraṃ katvā. Atha vā bhatavāti teyeva yathāvutte",
  "tika-vin01t1:1222_11": "buddhakare dhamme vuttanayena bhari sambhari, paripūresīti attho. Evampi bhatavāti bhagavā.",
  "tika-vin01t1:1223": "Yasmā sambodhiyā sabbe, dānapāramiādike;",
  "tika-vin01t1:1224": "Sambhāre bhatavā nātho, tasmāpi bhagavā mato.",
  "tika-vin01t1:1225_0": "Kathaṃ bhāge vanīti bhagavā? Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "tika-vin01t1:1225_1": "te anavasesato lokahitatthaṃ attano ca diṭṭhadhammasukhavihāratthaṃ niccakappaṃ vani",
  "tika-vin01t1:1225_2": "bhaji sevi bahulamakāsīti bhāge vanīti bhagavā. Atha vā abhiññeyyadhammesu kusalādīsu",
  "tika-vin01t1:1225_3": "khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-vin01t1:1225_4": "vitthārato pana “cakkhu pariññeyyaṃ, sotaṃ pariññeyyaṃ…pe… jarāmaraṇaṃ pariññeyya”ntiādinā",
  "tika-vin01t1:1225_5": "aneke pariññeyyabhāgā, “cakkhussa samudayo pahātabbo…pe… jarāmaraṇassa samudayo pahātabbo”tiādinā",
  "tika-vin01t1:1225_6": "nayena pahātabbabhāgā, “cakkhussa nirodho…pe… jarāmaraṇassa nirodho sacchikātabbo”tiādinā",
  "tika-vin01t1:1225_7": "sacchikātabbabhāgā, “cakkhussa nirodhagāminī paṭipadā”tiādinā “cattāro satipaṭṭhānā”tiādinā",
  "tika-vin01t1:1225_8": "ca anekabhedā bhāvetabbabhāgā ca dhammā vuttā, te sabbe vani bhaji yathārahaṃ gocarabhāvanāsevanānaṃ",
  "tika-vin01t1:1225_9": "vasena sevi. Evampi bhāge vanīti bhagavā. Atha vā ye ime sīlādayo dhammakkhandhā",
  "tika-vin01t1:1225_10": "sāvakehi sādhāraṇā guṇakoṭṭhāsā guṇabhāgā, kinti nu kho te vineyyasantānesu patiṭṭhapeyyanti",
  "tika-vin01t1:1225_11": "mahākaruṇāya vani abhipatthayi, sā cassa abhipatthanā yathādhippetaphalāvahā ahosi.",
  "tika-vin01t1:1225_12": "Evampi bhāge vanīti bhagavā.",
  "tika-vin01t1:1226": "Yasmā ñeyyasamāpatti-guṇabhāge tathāgato;",
  "tika-vin01t1:1227": "Bhaji patthayi sattānaṃ, hitāya bhagavā tato.",
  "tika-vin01t1:1228_0": "Kathaṃ bhage vanīti bhagavā? Samāsato tāva katapuññehi payogasampannehi yathāvibhavaṃ",
  "tika-vin01t1:1228_1": "bhajīyantīti bhagā, lokiyalokuttarasampattiyo. Tattha lokiye tāva tathāgato sambodhito",
  "tika-vin01t1:1228_2": "pubbe bodhisattabhūto paramukkaṃsagate vani bhaji sevi, yattha patiṭṭhāya niravasesato",
  "tika-vin01t1:1228_3": "buddhakaradhamme samannānento buddhadhamme paripācesi. Buddhabhūto pana te niravajjasukhūpasaṃhite",
  "tika-vin01t1:1228_4": "anaññasādhāraṇe lokuttarepi vani bhaji sevi. Vittārato pana padesarajjaissariyacakkavattisampattidevarajjasampattiādivasena",
  "tika-vin01t1:1228_5": "jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena",
  "tika-vin01t1:1228_6": "ca anekavihite anaññasādhāraṇe bhage vani bhaji sevi. Evaṃ bhage vanīti bhagavā.",
  "tika-vin01t1:1229": "Yā tā sampattiyo loke, yā ca lokuttarā puthu;",
  "tika-vin01t1:1230": "Sabbā tā bhaji sambuddho, tasmāpi bhagavā mato.",
  "tika-vin01t1:1231_0": "Kathaṃ bhattavāti bhagavā? Bhattā daḷhabhattikā assa bahū atthīti bhattavā. Tathāgato",
  "tika-vin01t1:1231_1": "hi mahākaruṇāsabbaññutaññāṇādiaparimitanirupamappabhāvaguṇavisesasamaṅgībhāvato sabbasattāuttamo,",
  "tika-vin01t1:1231_2": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "tika-vin01t1:1231_3": "payogasampattiyā sadevamanussāya pajāya accantupakāritāya dvattiṃsa mahāpurisalakkhaṇāsīti",
  "tika-vin01t1:1231_4": "anubyañjana byāmappabhādi anaññasādhāraṇavisesapaṭimaṇḍitarūpakāyatāya yathābhuccaguṇādhigatena",
  "tika-vin01t1:1231_5": "“itipi so bhagavā”tiādinayappavattena lokattayabyāpinā suvipulena suvisuddhena ca",
  "tika-vin01t1:1231_6": "thutighosena samannāgatattā ukkaṃsapāramippattāsu appicchatāsantuṭṭhitāādīsu suppatiṭṭhitabhāvato",
  "tika-vin01t1:1231_7": "dasabalacatuvesārajjādiniratisayaguṇavisesasamaṅgībhāvato ca rūpappamāṇo rūpappasanno,",
  "tika-vin01t1:1231_8": "ghosappamāṇo ghosappasanno, lūkhappamāṇo lūkhappasanno, dhammappamāṇo dhammappasannoti",
  "tika-vin01t1:1231_9": "evaṃ catuppamāṇike lokasannivāse sabbathāpi pasādāvahabhāvena samantapāsādikattā",
  "tika-vin01t1:1231_10": "aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ.",
  "tika-vin01t1:1231_11": "Ye cassa ovāde patiṭṭhitā aveccappasādena samannāgatā honti, kenaci asaṃhāriyā tesaṃ",
  "tika-vin01t1:1231_12": "sambhatti samaṇena vā brāhmaṇena vā devena vā mārena vā brahmunā vāti. Tathā hi te",
  "tika-vin01t1:1231_13": "attano jīvitapaaccāgepi tattha pasādaṃ na pariccajanti tassa vā āṇaṃ daḷhabhattibhāvato. Tenevāha –",
  "tika-vin01t1:1232": "“Yo ve kataññū katavedi dhīro,",
  "tika-vin01t1:1233": "Kalyāṇamitto daḷhabhatti ca hotī”ti. ;",
  "tika-vin01t1:1234_0": "“Seyyathāpi, bhikkhave, mahāsamuddo ṭhitadhammo velaṃ nātivattati, evameva kho, bhikkhave,",
  "tika-vin01t1:1234_1": "yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī”ti ca.",
  "tika-vin01t1:1235": "Evaṃ bhattavāti bhagavā niruttinayena ekassa ta-kārassa lopaṃ katvā itarassa ta-kārassa ga-kāraṃ katvā.",
  "tika-vin01t1:1236": "Guṇātisayayuttassa, yasmā lokahitesino;",
  "tika-vin01t1:1237": "Sambhattā bahavo satthu, bhagavā tena vuccati.",
  "tika-vin01t1:1238_0": "Kathaṃ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo",
  "tika-vin01t1:1238_1": "pūrento bhagasaṅkhātaṃ siriṃ issariyaṃ yasañca vami uggiri, kheḷapiṇḍaṃ viya anapekkho",
  "tika-vin01t1:1238_2": "chaḍḍayi. Tathā hissa somanassakumārakāle hatthipālakumārakāle ayogharapaṇḍitakāle",
  "tika-vin01t1:1238_3": "mūgapakkhapaṇḍitakāle cūḷasutasomakāleti evamādīsu nekkhammapāramīpūraṇavasena devarajjasadisāya",
  "tika-vin01t1:1238_4": "rajjasiriyā pariccattattabhāvānaṃ pamāṇaṃ natthi, carimattabhāvepi hatthagataṃ cakkavattisiriṃ",
  "tika-vin01t1:1238_5": "devalokādhipaccasaasaṃ catudīpissariyaṃ cakkavattisampattisannissayaṃ sattaratanasamujjalaṃ",
  "tika-vin01t1:1238_6": "yasañca tiṇāyapi amaññamāno nirapekkho pahāya abhinikkhamitvā sammāsambodhiṃ abhisambuddho,",
  "tika-vin01t1:1238_7": "tasmā ime siriādike bhage vamīti bhagavā. Atha vā bhāni nāma nakkhattāni, tehi samaṃ",
  "tika-vin01t1:1238_8": "gacchanti pavattantīti bhagā, sineruyugandharauttarakuruhimavantādibhājanalokavisesasannissayā",
  "tika-vin01t1:1238_9": "sobhā kappaṭṭhāyibhāvato, tepi bhagavā vami taṃnivāsisattāvāsasamatikkamanato tappaṭibaddhachandarāgappahānena",
  "tika-vin01t1:1238_10": "pajahīti. Evampi bhage vamīti bhagavā.",
  "tika-vin01t1:1239": "Cakkavattisiriṃ yasmā, yasaṃ issariyaṃ sukhaṃ;",
  "tika-vin01t1:1240": "Pahāsi lokacittañca, sugato bhagavā tato.",
  "tika-vin01t1:1241_0": "Kathaṃ bhāge vamīti bhagavā? Bhāgā nāma sabhāgadhammakoṭṭhāsā, te khandhāyatanadhātādivasena,",
  "tika-vin01t1:1241_1": "tatthāpi rūpavedanādivasena atītādivasena ca anekavidhā, te ca bhagavā sabbaṃ papañcaṃ",
  "tika-vin01t1:1241_2": "sabbaṃ yogaṃ sabbaṃ ganthaṃ sabbaṃ saṃyojanaṃ samucchinditvā amatadhātuṃ samadhigacchanto",
  "tika-vin01t1:1241_3": "vami uggiri, anapekkho chaḍḍayi na paccāgami. Tathā hesa sabbatthakameva pathaviṃ",
  "tika-vin01t1:1241_4": "āpaṃ tejaṃ vāyaṃ, cakkhuṃ sotaṃ ghānaṃ jivhaṃ kāyaṃ manaṃ, rūpe sadde gandhe rase",
  "tika-vin01t1:1241_5": "phoṭṭhabbe dhamme, cakkhuviññāṇaṃ…pe… manoviññāṇaṃ, cakkhusamphassaṃ…pe… manosamphassaṃ,",
  "tika-vin01t1:1241_6": "cakkhusamphassajaṃ vedanaṃ…pe… manosamphassajaṃ vedanaṃ, cakkhusamphassajaṃ saññaṃ…pe…",
  "tika-vin01t1:1241_7": "manosamphassajaṃ saññaṃ, cakkhusamphassajaṃ cetanaṃ…pe… manosamphassajaṃ cetanaṃ,",
  "tika-vin01t1:1241_8": "rūpataṇhaṃ…pe… dhammataṇhaṃ, rūpavitakkaṃ…pe… dhammavitakkaṃ, rūpavicāraṃ…pe… dhammavicārantiādinā",
  "tika-vin01t1:1241_9": "anupadadhammavibhāgavasenapi sabbeva dhammakoṭṭhāse anavasesato vami uggiri, anapekkhapariccāgena",
  "tika-vin01t1:1241_10": "chaḍḍayi. Vuttañhetaṃ “yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ,",
  "tika-vin01t1:1241_11": "taṃ tathāgato puna paccāgamissatīti netaṃ ṭhānaṃ vijjatī”ti. Evampi bhāge vamīti",
  "tika-vin01t1:1241_12": "bhagavā. Atha vā bhāge vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge",
  "tika-vin01t1:1241_13": "dhamme ariyamaggañāṇamukhena vami uggiri, anapekkho pariccaji pajahi, paresañca tathattāya",
  "tika-vin01t1:1241_14": "dhammaṃ desesi. Vuttampi cetaṃ “dhammāpi vo, bhikkhave, pahātabbā pageva adhammā.",
  "tika-vin01t1:1241_15": "Kullūpamaṃ vo, bhikkhave, dhammaṃ desessāmi nittharaṇatthāya, no gahaṇatthāyā”tiādi.",
  "tika-vin01t1:1241_16": "Evampi bhāge vamīti bhagavā.",
  "tika-vin01t1:1242": "Khandhāyatanadhātādi dhammabhedā mahesinā;",
  "tika-vin01t1:1243": "Kaṇhā sukkā yato vantā, tatopi bhagavā mato.",
  "tika-vin01t1:1244": "Tena vuttaṃ –",
  "tika-vin01t1:1245": "“Bhāgavā bhatavā bhāge, bhage ca vani bhattavā;",
  "tika-vin01t1:1246": "Bhage vami tathā bhāge, vamīti bhagavā jino”ti.",
  "tika-vin01t1:1247_0": "Ettha ca yasmā saṅkhepato attahitasampattiparahitapaṭipattivasena duvidhā buddhaguṇā,",
  "tika-vin01t1:1247_1": "tāsu attahitasampatti pahānasampadāñāṇasampadābhedato duvidhā ānubhāvasampadādīnaṃ",
  "tika-vin01t1:1247_2": "tadavinābhāvena tadantogadhattā. Parahitapaṭipatti payogāsayabhedato duvidhā. Tattha",
  "tika-vin01t1:1247_3": "payogato lābhasakkārādinirapekkhacittassa sabbadukkhaniyyānikadhammūpadeso, āsayato",
  "tika-vin01t1:1247_4": "paṭiviruddhesupi niccaṃ hitesitā ñāṇaparipākakālāgamanādiparahitappaṭipatti. Āmisapaṭiggahaṇādināpi",
  "tika-vin01t1:1247_5": "atthacariyā parahitapaapatti hotiyeva, tasmā tesampi vibhāvanavasena pāḷiyaṃ “araha”ntiādīnaṃ",
  "tika-vin01t1:1247_6": "padānaṃ gahaṇaṃ veditabbaṃ.",
  "tika-vin01t1:1248_0": "Tattha arahanti iminā padena pahānasampadāvasena bhagavato attahitasampatti vibhāvitā,",
  "tika-vin01t1:1248_1": "sammāsambuddho lokavidūti ca imehi padehi ñāṇasampadāvasena. Nanu ca “lokavidū”ti",
  "tika-vin01t1:1248_2": "imināpi sammāsambuddhatā vibhāvīyatīti? Saccaṃ vibhāvīyati, atthi pana viseso “sammāsambuddho”ti",
  "tika-vin01t1:1248_3": "iminā sabbaññutaññāṇānubhāvo vibhāvito, “lokavidū”ti pana iminā āsayānusayañāṇādīnampi",
  "tika-vin01t1:1248_4": "ānubhāvo vibhāvitoti. Vijjācaraṇasampannoti iminā sabbāpi bhagavato attahitasampatti",
  "tika-vin01t1:1248_5": "vibhāvitā. Sugatoti pana iminā samudāgamato paṭṭhāya bhagavato attahitasampatti parahitapaṭipatti",
  "tika-vin01t1:1248_6": "ca vibhāvitā. Anuttaro purisadammasārathi satthā devamanussānanti imehi padehi bhagavato",
  "tika-vin01t1:1248_7": "parahitapaṭipatti vibhāvitā. Buddhoti iminā bhagavato attahitasampatti parahitapaṭipatti",
  "tika-vin01t1:1248_8": "ca vibhāvitā. Evañca katvā “sammāsambuddho”ti vatvā “buddho”ti vacanaṃ samatthitaṃ",
  "tika-vin01t1:1248_9": "hoti. Tenevāha “attanāpi bujjhi, aññepi satte bodhesī”tiādi. Bhagavāti ca imināpi",
  "tika-vin01t1:1248_10": "samudāgamato paṭṭhāya bhagavato sabbā attahitasampatti parahitapaṭipatti ca vibhāvitā.",
  "tika-vin01t1:1249_0": "Aparo nayo – hetuphalasattupakāravasena saṅkhepato tividhā buddhaguṇā. Tattha arahaṃ",
  "tika-vin01t1:1249_1": "sammāsambuddho vijjācaraṇasampanno lokavidūti imehi padehi phalasampattivasena buddhaguṇā",
  "tika-vin01t1:1249_2": "vibhāvitā. Anuttaro purisadammasārathi satthā devamanussānanti imehi sattupakāravasena",
  "tika-vin01t1:1249_3": "buddhaguṇā pakāsitā. Buddhoti iminā phalavasena sattupakāravasena ca buddhaguṇā vibhāvitā.",
  "tika-vin01t1:1249_4": "Sugato bhagavāti pana imehi padehi hetuphalasattupakāravasena buddhaguṇā vibhāvitāti veditabbaṃ.",
  "tika-vin01t1:1250_0": "So imaṃ lokantiādīsu so bhagavāti yo “araha”ntiādinā kittitaguṇo, so bhagavā. Imaṃ",
  "tika-vin01t1:1250_1": "lokanti nayidaṃ mahājanassa sammukhāmattaṃ sandhāya vuttaṃ, atha kho anavasesaṃ pariyādāyāti",
  "tika-vin01t1:1250_2": "dassetuṃ “sadevaka”ntiādi vuttaṃ. Tenāha “idāni vattabbaṃ nidassetī”ti. Pajātattāti",
  "tika-vin01t1:1250_3": "yathāsakaṃ kammakilesehi nibbattattā. Sadevakavacanena pañcakāmāvacaradevaggahaṇaṃ",
  "tika-vin01t1:1250_4": "pārisesañāyenāti veditabbaṃ itaresaṃ padantarehi saṅgahitattā. Sadevakanti ca avayavena",
  "tika-vin01t1:1250_5": "viggaho samudāyo samāsattho. Samārakavacanena chaṭṭhakāmāvacaradevaggahaṇaṃ paccāsattiñāyenāti",
  "tika-vin01t1:1250_6": "daṭṭhabbaṃ. Tattha hi so jāto taṃnivāsī ca. Sabrahmakavacanena brahmakāyikādibrahmaggahaṇanti",
  "tika-vin01t1:1250_7": "etthāpi eseva nayo. Paccatthikā…pe… samaṇabrāhmaṇaggahaṇanti nidassanamattametaṃ",
  "tika-vin01t1:1250_8": "apaccatthikānaṃ asamitābāhitapāpānañca samaṇabrāhmaṇānaṃ sassamaṇabrāhmaṇīvacanena",
  "tika-vin01t1:1250_9": "gahitattā. Kāmaṃ “sadevaka”ntiādivisesanānaṃ vasena sattavisayo lokasaddoti viññāyati",
  "tika-vin01t1:1250_10": "tulyayogavisayattā tesaṃ, “salomako sapakkhako”tiādīsu pana atulyayogepi ayaṃ samāso",
  "tika-vin01t1:1250_11": "labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.",
  "tika-vin01t1:1250_12": "Sadevakādivacanena upapattidevānaṃ, sassamaṇabrāhmaṇīvacanena visuddhidevānañca gahitattā",
  "tika-vin01t1:1250_13": "āha “sadevamanussavacanena sammutidevaavasesamanussaggahaṇa”nti. Tattha sammutidevā",
  "tika-vin01t1:1250_14": "rājāno. Avasesamanussaggahaṇanti samaṇabrāhmaṇehi avasesamanussaggahaṇaṃ. Tīhi padehīti",
  "tika-vin01t1:1250_15": "sadevakasamārakasabarhmakavacanehi. Dvīhīti sassamaṇabrāhmaṇiṃ sadevamanussanti imehi dvīhi padehi.",
  "tika-vin01t1:1251_0": "Arūpī sattā attano āneñjavihārena viharantā dibbantīti devāti imaṃ nibbacanaṃ labhantīti",
  "tika-vin01t1:1251_1": "āha “sadevakaggahaṇena arūpāvacaraloko gahito”ti. Tenevāha bhagavā “ākāsānañcāyatanūpagānaṃ",
  "tika-vin01t1:1251_2": "devānaṃ sahabyata”ntiādi. Chakāmāvacaradevalokassa savisesaṃ mārassa vase vattanato",
  "tika-vin01t1:1251_3": "āha “samārakaggahaṇena chakāmāvacaradevaloko”ti. Arūpībrahmalokassa visuṃ gahitattā",
  "tika-vin01t1:1251_4": "āha “rūpī brahmaloko”ti. Catuparisavasenāti khattiyaparisā, brāhmaṇagahapatisamaṇacātumahārājikatāvatiṃsamārabrahmaparisāti",
  "tika-vin01t1:1251_5": "imāsu aṭṭhasu parisāsu khattiyādicatuparisavasena. Itarā pana catasso parisā samārakaggahaṇena gahitā evāti.",
  "tika-vin01t1:1252_0": "Kathaṃ panettha catuparisavasena manussaloko gahito? “Sassamaṇabrāhmaṇi”nti iminā",
  "tika-vin01t1:1252_1": "samaṇaparisā brāhmaṇaparisā ca gahitā honti, “sadevamanussa”nti iminā khattiyaparisā",
  "tika-vin01t1:1252_2": "gahapatiparisā ca gahitā, “paja”nti iminā pana imāyeva catasso parisā vuttā, catuparisasaṅkhātaṃ",
  "tika-vin01t1:1252_3": "pajanti vuttaṃ hoti, kathaṃ pana sammutidevehi saha manussaloko gahito? Etthāpi “sassamaṇabrāhmaṇi”nti",
  "tika-vin01t1:1252_4": "iminā samaṇabrāhmaṇā gahitā, “sadevamanussa”nti iminā sammutidevasaṅkhātā khattiyā,",
  "tika-vin01t1:1252_5": "gahapatisuddasaṅkhātā avasesamanussā ca gahitā honti. Ito pana aññesaṃ manussasattānaṃ",
  "tika-vin01t1:1252_6": "abhāvato “paja”nti iminā catūhi pakārehi ṭhitā eteyeva manussasattā vuttāti daṭṭhabbaṃ.",
  "tika-vin01t1:1252_7": "Evaṃ vikappadvayepi pajāggahaṇena catuparisādivasena ṭhitānaṃ manussānaṃyeva gahitattā",
  "tika-vin01t1:1252_8": "idāni “paja”nti iminā avasesasatte saṅgahetvā dassetukāmo āha “avasesasabbasattaloko",
  "tika-vin01t1:1252_9": "vā”ti. Tattha nāgagaruḷādivasena avasesasattaloko veditabbo. Etthāpi catuparisavasena",
  "tika-vin01t1:1252_10": "sammutidevehi vā saha avasesasabbasattaloko vāti yojetabbaṃ. Catuparisasahito avasesasuddhanāgasupaṇṇanerayikādisattaloko,",
  "tika-vin01t1:1252_11": "catudhā ṭhitamanussasahito vā avasesanāgasupaṇṇanerayikādisattaloko gahitoti vuttaṃ hoti.",
  "tika-vin01t1:1253_0": "Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgaso",
  "tika-vin01t1:1253_1": "lokaṃ gahetvā yojanaṃ dassetuṃ “apicetthā”tiādi vuttaṃ. Tattha ukkaṭṭhaparicchedatoti",
  "tika-vin01t1:1253_2": "ukkaṃsagativijānanena. Pañcasu hi gatīsu devagatipariyāpannāva seṭṭhā, tatthāpi arūpino",
  "tika-vin01t1:1253_3": "dūrasamussāritakilesadukkhatāya santapaṇītaāneñjavihārasamaṅgitāya ativiya dīghāyukatāyāti",
  "tika-vin01t1:1253_4": "evamādīhi visesehi ativiya ukkaṭṭhā. Brahmā mahānubhāvoti dasasahassiyaṃ mahābrahmuno",
  "tika-vin01t1:1253_5": "vasena vadati. “Ukkaṭṭhaparicchedato”ti hi vuttaṃ. Anuttaranti seṭṭhaṃ navalokuttaraṃ.",
  "tika-vin01t1:1253_6": "Anusandhikkamoti atthānañceva padānañca anusandhānukkamo. Porāṇā panettha evaṃ vaṇṇayanti",
  "tika-vin01t1:1253_7": "– sadevakanti devatāhi saddhiṃ avasesaṃ lokaṃ. Samārakanti mārena saddhiṃ avasesaṃ",
  "tika-vin01t1:1253_8": "lokaṃ. Sabrahmakanti brahmehi saddhiṃ avasesaṃ lokaṃ. Evaṃ sabbepi tibhavūpage satte",
  "tika-vin01t1:1253_9": "devamārabrahmasahitatāsaṅkhātehi tīhi pakārehi “sadevaka”ntiādīsu tīsu padesu pakkhipitvā",
  "tika-vin01t1:1253_10": "puna dvīhi padehi pariyādiyanto “sassamaṇabrāhmaṇiṃ pajaṃ sadevamanussa”nti āha.",
  "tika-vin01t1:1253_11": "Evaṃ pañcahipi padehi sadevakattādinā tena tena pakārena tedhātukameva pariyādinnanti.",
  "tika-vin01t1:1254_0": "Abhiññāti yakāralopenāyaṃ niddeso, abhijānitvāti ayamettha atthoti āha “abhiññāya",
  "tika-vin01t1:1254_1": "adhikena ñāṇena ñatvā”ti. Anumānādipaṭikkhepoti anumānaupamānaatthāpattiādipaṭikkhepo",
  "tika-vin01t1:1254_2": "ekappamāṇattā. Sabbattha appaṭihatañāṇacāratāya hi sabbapaccakkhā buddhā bhagavanto.",
  "tika-vin01t1:1254_3": "Anuttaraṃ vivekasukhanti phalasamāpattisukhaṃ. Tena vīthimissāpi kadāci bhagavato",
  "tika-vin01t1:1254_4": "dhammadesanā hotīti hitvāpīti pisaddaggahaṇaṃ. Bhagavā hi dhammaṃ desento yasmiṃ",
  "tika-vin01t1:1254_5": "khaṇe parisā sādhukāraṃ vā deti, yathāsutaṃ vā dhammaṃ paccavekkhati, taṃ khaṇaṃ",
  "tika-vin01t1:1254_6": "pubbabhāgena paricchinditvā phalasamāpattiṃ samāpajjati, yathāparicchedañca samāpattito",
  "tika-vin01t1:1254_7": "vuṭṭhāya ṭhitaṭṭhānato paṭṭhāya dhammaṃ deseti. Appaṃ vā bahuṃ vā desentoti ugghaṭitaññussa",
  "tika-vin01t1:1254_8": "vasena appaṃ vā, vipañcitaññussa neyyassa vā vasena bahuṃ vā desento. Ādikalyāṇādippakārameva",
  "tika-vin01t1:1254_9": "desetīti ādimhipi kalyāṇaṃ bhaddakaṃ anavajjameva katvā deseti. Majjhepi pariyosānepi",
  "tika-vin01t1:1254_10": "kalyāṇaṃ bhaddakaṃ anavajjameva katvā desetīti vuttaṃ hoti. Dhammassa hi kalyāṇatā",
  "tika-vin01t1:1254_11": "niyyānikatāya niyyānikatā ca sabbaso anavajjabhāvena.",
  "tika-vin01t1:1255_0": "Samantabhaddakattāti sabbabhāgehi sundarattā. Dhammassāti pariyattidhammassa. Kiñcāpi",
  "tika-vin01t1:1255_1": "avayavavinimutto samudāyo nāma paramatthato koci natthi, yesu pana avayavesu samudāyarūpena",
  "tika-vin01t1:1255_2": "apekkhitesu gāthāti samaññā, taṃ tato bhinnaṃ viya katvā saṃsāmivohāraṃ āropetvā",
  "tika-vin01t1:1255_3": "dassento “paṭhamapādena ādikalyāṇā”tiādimāha. Ekānusandhikanti idaṃ nātibahuvibhāgaṃ",
  "tika-vin01t1:1255_4": "yathānusandhinā ekānusandhikaṃ sandhāya vuttaṃ. Itarassa pana teneva desetabbadhammavibhāgena",
  "tika-vin01t1:1255_5": "ādimajjhapariyosānabhāgā labbhantīti. Nidānenāti ānandattherena ṭhapitakāladesadesakaparisādiapadisanalakkhaṇena",
  "tika-vin01t1:1255_6": "nidānaganthena. Nigamenāti “idamavocā”tiādikena “iti yaṃ taṃ vuttaṃ, idametaṃ paṭicca",
  "tika-vin01t1:1255_7": "vutta”nti vā yathāvuttatthanigamanena. Saṅgītikārakehi ṭhapitānipi hi nidānanigamanāni",
  "tika-vin01t1:1255_8": "dassetvā tīṇi piṭakāni satthu desanāya anuvidhānato tadantogadhāneva. Teneva dīghanikāyaṭṭhakathāyaṃ",
  "tika-vin01t1:1255_9": "“ekānusandhikassa suttassa nidānaṃ ādi, idamavocāti pariyosānaṃ, ubhinnamantarā majjha”nti vuttaṃ.",
  "tika-vin01t1:1256": "Evaṃ suttantapiṭakavasena dhammassa ādikalyāṇāditaṃ dassetvā idāni tīṇi piṭakāni ekajjhaṃ gahetvā taṃ dassetuṃ “sakalopī”tiādi vuttaṃ. Tattha sāsanadhammoti –",
  "tika-vin01t1:1257": "“Sabbapāpassa akaraṇaṃ, kusalassa upasampadā;",
  "tika-vin01t1:1258": "Sacittapariyodapanaṃ, etaṃ buddhāna sāsana”nti. –",
  "tika-vin01t1:1259_0": "Evaṃ vuttassa satthusāsanassa pakāsako pariyattidhammo. Sīlamūlakattā sāsanassa “sīlena",
  "tika-vin01t1:1259_1": "ādikalyāṇo”ti vuttaṃ. Samathādīnaṃ sāsanasampattiyā vemajjhabhāvato āha “samathavipassanāmaggaphalehi",
  "tika-vin01t1:1259_2": "majjhekalyāṇo”ti. Nibbānādhigamato uttari karaṇīyābhāvato vuttaṃ “nibbānena pariyosānakalyāṇo”ti.",
  "tika-vin01t1:1259_3": "Sāsane sammāpaṭipatti nāma paññāya hoti, tassā ca sīlaṃ samādhi ca mūlanti āha “sīlasamādhīhi",
  "tika-vin01t1:1259_4": "vā ādikalyāṇo”ti. Paññā pana anubodhapaavedhavasena duvidhāti tadubhayampi gaṇhanto",
  "tika-vin01t1:1259_5": "“vipassanāmaggehi majjhekalyāṇo”ti āha. Tassā nipphattiphalakiccaṃ nibbānasacchikiriyā,",
  "tika-vin01t1:1259_6": "tato paraṃ kattabbaṃ natthīti dassento āha “phalanibbānehi pariyosānakalyāṇo”ti.",
  "tika-vin01t1:1259_7": "Phalaggahaṇena vā saupādisesaṃ nibbānamāha, itarena itaraṃ tadubhayañca sāsanasampattiyā",
  "tika-vin01t1:1259_8": "osānanti āha “phalanibbānehi pariyosānakalyāṇo”ti.",
  "tika-vin01t1:1260_0": "Buddhasubodhitāya vā ādikalyāṇoti buddhassa subodhitā sammāsambuddhatā, tāya ādikalyāṇo",
  "tika-vin01t1:1260_1": "tappabhavattā. Sabbaso saṃkilesappahānaṃ vodānapāripūrī ca dhammasudhammatā, tāya",
  "tika-vin01t1:1260_2": "majjhekalyāṇo taṃsarīrattā. Satthārā yathānusiṭṭhaṃ tathā paṭipatti saṅghasuppaṭipatti,",
  "tika-vin01t1:1260_3": "tāya pariyosānakalyāṇo tāya sāsanassa loke suppatiṭṭhitabhāvato. Tanti sāsanadhammaṃ.",
  "tika-vin01t1:1260_4": "Tathattāyāti yathattāya bhagavatā dhammo desito, tathattāya tathabhāvāya. So pana",
  "tika-vin01t1:1260_5": "abhisambodhi paccekabodhi sāvakabodhīti tividho ito aññathā nibbānādhigamassa abhāvato.",
  "tika-vin01t1:1260_6": "Tattha sabbaguṇehi aggabhāvato itarabodhidvayamūlatāya ca paṭhamāya bodhiyā ādikalyāṇatā,",
  "tika-vin01t1:1260_7": "guṇehi vemajjhabhāvato dutiyāya majjhekalyāṇatā, tadubhayatāya vā vosānatāya ca sāsanadhammassa",
  "tika-vin01t1:1260_8": "tatiyāya pariyosānakalyāṇatā vuttā.",
  "tika-vin01t1:1261": "Esoti sāsanadhammo. Nīvaraṇavikkhambhanatoti vimuttāyatanasīse ṭhatvā saddhammaṃ suṇantassa nīvaraṇānaṃ vikkhambhanasabbhāvato. Vuttañhetaṃ –",
  "tika-vin01t1:1262": "“Yathā yathāvuso, bhikkhuno satthā vā dhammaṃ deseti, aññataro vā garuṭṭhānīyo sabrahmacārī, tathā tathā so tattha labhati atthavedaṃ labhati dhammaveda”nti.",
  "tika-vin01t1:1263": "“Yasmiṃ, bhikkhave, samaye ariyasāvako ohitasoto dhammaṃ suṇāti, pañcassa nīvaraṇāni tasmiṃ samaye pahīnāni hontī”ti –",
  "tika-vin01t1:1264_0": "Ca ādi. Samathavipassanāsukhāvahanatoti samathasukhassa vipassanāsukhassa ca sampāpanato.",
  "tika-vin01t1:1264_1": "Vuttampi cetaṃ “so vivicceva kāmehi vivicca akusalehi dhammehi savitakkaṃ savicāraṃ",
  "tika-vin01t1:1264_2": "vivekajaṃ pītisukha”ntiādi, tathā –",
  "tika-vin01t1:1265": "“Yato yato sammasati, khandhānaṃ udayabbayaṃ;",
  "tika-vin01t1:1266": "Labhatī pītipāmojjaṃ, amataṃ taṃ vijānataṃ.",
  "tika-vin01t1:1267": "Amānusī ratī hoti, sammā dhammaṃ vipassato”ti ca. ;",
  "tika-vin01t1:1268_0": "Tathā paṭipannoti yathā samathavipassanāsukhaṃ āvahati, yathā vā satthārā anusiṭṭhaṃ,",
  "tika-vin01t1:1268_1": "tathā paṭipanno sāsanadhammo. Tādibhāvāvahanatoti chaḷaṅgupekkhāvasena iṭṭhādīsu",
  "tika-vin01t1:1268_2": "tādibhāvassa lokadhammehi anupalepassa āvahanato. Nāthappabhavattāti pabhavati etasmāti",
  "tika-vin01t1:1268_3": "pabhavo, uppattiṭṭhānaṃ, nāthova pabhavo etassāti nāthappabhavo, tassa bhāvo nāthappabhavattaṃ,",
  "tika-vin01t1:1268_4": "tasmā sāsanadhammassa nāthahetukattāti attho. Atthasuddhiyā majjhekalyāṇoti nirupakkilesatāya",
  "tika-vin01t1:1268_5": "niyyānikatā atthasuddhi, tāya majjhekalyāṇo. Kiccasuddhiyā pariyosānakalyāṇoti suppaṭipattisaṅkhātakiccassa",
  "tika-vin01t1:1268_6": "suddhiyā pariyosānakalyāṇo suppaṭipattipariyosānattā sāsanadhammassa. Yathāvuttamatthaṃ",
  "tika-vin01t1:1268_7": "nigamento āha “tasmā”tiādi.",
  "tika-vin01t1:1269_0": "Sāsanabrahmacariyantiādīsu avisesena tisso sikkhā sakalo ca tantidhammo sāsanabrahmacariyaṃ.",
  "tika-vin01t1:1269_1": "Yaṃ sandhāya vuttaṃ “katamesānaṃ kho, bhante, buddhānaṃ bhagavantānaṃ brahmacariyaṃ",
  "tika-vin01t1:1269_2": "na ciraṭṭhitikamahosī”tiādi. Ariyo aṭṭhaṅgiko maggo maggabrahmacariyaṃ. Yaṃ sandhāya",
  "tika-vin01t1:1269_3": "vuttaṃ “khīṇā jāti, vusitaṃ brahmacariyaṃ, kataṃ karaṇīya”nti. Yathānurūpanti yathārahaṃ.",
  "tika-vin01t1:1269_4": "Sikkhattayasaṅgahañhi sāsanabrahmacariyaṃ atthasampattiyā sātthaṃ, tathā maggabrahmacariyaṃ.",
  "tika-vin01t1:1269_5": "Itaraṃ pana tantidhammasaṅkhātaṃ sāsanabrahmacariyaṃ yathāvuttenatthena sātthaṃ sabyañjanañca.",
  "tika-vin01t1:1269_6": "Atthasampattiyāti sampannatthatāya. Sampattiattho hi idha sahasaddo. Byañjanasampattiyāti",
  "tika-vin01t1:1269_7": "etthāpi eseva nayo. Yassa hi yāgubhattādiitthipurisādivaṇṇanānissitā desanā hoti,",
  "tika-vin01t1:1269_8": "na so sātthaṃ deseti niyyānatthavirahato tassā desanāya. Bhagavā pana tathārūpaṃ",
  "tika-vin01t1:1269_9": "desanaṃ pahāya catusatipaṭṭhānādinissitaṃ desanaṃ deseti, tasmā “atthasampattiyā",
  "tika-vin01t1:1269_10": "sātthaṃ desetī”ti vuccati. Yassa pana desanā sithiladhanitādibhedesu byañjanesu ekappakāreneva",
  "tika-vin01t1:1269_11": "dvippakāreneva vā byañjanena yuttatāya ekabyañjanādiyuttā vā damiḷabhāsā viya, vivaṭakaraṇatāya",
  "tika-vin01t1:1269_12": "oṭṭhe aphusāpetvā uccāretabbato sabbaniroṭṭhabyañjanā vā kirātabhāsā viya, sabbattheva",
  "tika-vin01t1:1269_13": "vissajjanīyayuttatāya sabbavissaṭṭhabyañjanā vā yavanabhāsā viya, sabbattheva sānusāratāya",
  "tika-vin01t1:1269_14": "sabbaniggahītabyañjanā vā pādasikādi milakkhubhāsā viya, tassa byañjanapāripūriyā",
  "tika-vin01t1:1269_15": "abhāvato abyañjanā nāma desanā hoti. Sabbāpi hi esā byañjanekadesavaseneva pavattiyā",
  "tika-vin01t1:1269_16": "aparipuṇṇabyañjanāti katvā “abyañjanā”ti vuccati. Bhagavā pana –",
  "tika-vin01t1:1270": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "tika-vin01t1:1271": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "tika-vin01t1:1272": "Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti, tasmā “byañjanasampattiyā sabyañjanaṃ desetī”ti vuccati.",
  "tika-vin01t1:1273_0": "Idāni “sātthaṃ sabyañjana”nti ettha nettinayenapi atthaṃ dassetuṃ “saṅkāsanaṃ…pe…",
  "tika-vin01t1:1273_1": "sabyañjana”nti vuttaṃ. Tattha yadipi nettiyaṃ “byañjanamukhena byañjanatthaggahaṇaṃ",
  "tika-vin01t1:1273_2": "hotīti akkharaṃ pada”ntiādinā byañjanapadāni paṭhamaṃ uddiṭṭhāni, idha pana pāḷiyaṃ",
  "tika-vin01t1:1273_3": "“sātthaṃ sabyañjana”nti āgatattā atthapadāniyeva paṭhamaṃ dassetuṃ “saṅkāsanapakāsanā”tiādi",
  "tika-vin01t1:1273_4": "vuttaṃ. Tattha saṅkhepato kāsanaṃ dīpanaṃ saṅkāsanaṃ. Kāsananti ca kāsīyati dīpīyati",
  "tika-vin01t1:1273_5": "vibhāvīyatīti attho. “Maññamāno kho bhikkhu baddho mārassa amaññamāno mutto”tiādīsu",
  "tika-vin01t1:1273_6": "viya saṅkhepena dīpanaṃ saṅkāsanaṃ nāma. Tattakena hi tena bhikkhunā paṭividdhaṃ.",
  "tika-vin01t1:1273_7": "Tenāha “aññātaṃ bhagavā”tiādi. Paṭhamaṃ kāsanaṃ pakāsanaṃ. “Sabbaṃ, bhikkhave, āditta”nti",
  "tika-vin01t1:1273_8": "evamādīsu pacchā kathitabbamatthaṃ paṭhamaṃ vacanena dīpanaṃ pakāsanaṃ nāma. Ādikammasmiñhi",
  "tika-vin01t1:1273_9": "ayaṃ pa-saddo “paññapeti paṭṭhapetī”tiādīsu viya. Tikkhindriyāpekkhañcetaṃ padadvayaṃ",
  "tika-vin01t1:1273_10": "uddesabhāvato. Tikkhindriyo hi saṅkhepato paṭhamañca vuttamatthaṃ paṭipajjati. Saṃkhittassa",
  "tika-vin01t1:1273_11": "vitthāravacanaṃ sakiṃ vuttassa puna vacanañca vivaraṇavibhajanāni, yathā “kusalā",
  "tika-vin01t1:1273_12": "dhammā”ti saṅkhepato sakiṃyeva ca vuttassa atthassa “katame dhammā kusalā? Yasmiṃ",
  "tika-vin01t1:1273_13": "samaye kāmāvacaraṃ kusalaṃ citta”ntiādinā vitthārato vivaraṇavasena vibhajanavasena",
  "tika-vin01t1:1273_14": "ca puna vacanaṃ. Majjhimindriyāpekkhametaṃ padadvayaṃ niddesabhāvato. Vivaṭassa vitthāratarābhidhānaṃ",
  "tika-vin01t1:1273_15": "vibhattassa ca pakārehi ñāpanaṃ vineyyānaṃ cittaparitosanaṃ uttānīkaraṇapaññāpanāni,",
  "tika-vin01t1:1273_16": "yathā “phasso hotī”tiādinā vivaṭavibhattassa atthassa “katamo tasmiṃ samaye phasso",
  "tika-vin01t1:1273_17": "hoti? Yo tasmiṃ samaye phasso phusanā saṃphusanā”tiādinā uttānīkiriyā paññāpanā ca.",
  "tika-vin01t1:1273_18": "Mudindriyāpekkhametaṃ padadvayaṃ paṭiniddesabhāvato.",
  "tika-vin01t1:1274_0": "Atha vā “sabbaṃ, bhikkhave, āditta”nti evaṃ paṭhamaṃ dīpitamatthaṃ puna pākaṭaṃ katvā",
  "tika-vin01t1:1274_1": "dīpanena “kiñca, bhikkhave, sabbaṃ ādittaṃ? Cakkhu, bhikkhave, ādittaṃ, rūpā ādittā”ti",
  "tika-vin01t1:1274_2": "evamādinā saṃkhittassa vitthārābhidhānena sakiṃ vuttassa punapi abhidhānena vitthāretvā",
  "tika-vin01t1:1274_3": "desanaṃ vivaraṇaṃ nāma. “Kusalā dhammā”ti saṅkhepena nikkhittassa “katame dhammā",
  "tika-vin01t1:1274_4": "kusalā? Yasmiṃ samaye kāmāvacaraṃ kusalaṃ cittaṃ uppannaṃ hotī”ti niddesavasena vivarite",
  "tika-vin01t1:1274_5": "kusale dhamme “tasmiṃ samaye phasso hoti vedanā hotī”ti vibhāgakaraṇaṃ vibhajanaṃ",
  "tika-vin01t1:1274_6": "nāma. Vivaṭassa vitthārābhidhānena vibhattassa ca upamābhidhānena uttāniṃ karotīti",
  "tika-vin01t1:1274_7": "vivaraṇena vivaritatthassa “katamo tasmiṃ samaye phasso hoti? Yo tasmiṃ samaye phasso",
  "tika-vin01t1:1274_8": "phusanā saṃphusanā”ti ativivaritvā kathanaṃ, vibhajanena vibhattassa “seyyathāpi,",
  "tika-vin01t1:1274_9": "bhikkhave, gāvī niccammā, evameva khvāyaṃ bhikkhave phassāhāro daṭṭhabboti vadāmī”ti",
  "tika-vin01t1:1274_10": "evamādiupamākathanañca uttānīkaraṇaṃ nāma. Dhammaṃ suṇantānaṃ dhammadesanena vicittena",
  "tika-vin01t1:1274_11": "anekavidhena somanassassa uppādanaṃ atikhiṇabuddhīnaṃ anekavidhena ñāṇatikhiṇakaraṇañca",
  "tika-vin01t1:1274_12": "paññatti nāma sotūnaṃ cittatosanena cittanisānena ca paññāpanaṃ paññattīti katvā.",
  "tika-vin01t1:1274_13": "Atthapadasamāyogato sātthanti pariyattiatthassa saṅkāsanādiatthapadarūpattā yathāvuttachaatthapadasamāyogato",
  "tika-vin01t1:1274_14": "sātthaṃ. Saṅkāsanapakāsanādayo hi atthākārattā “atthapadānī”ti vuccanti. Atthoyeva",
  "tika-vin01t1:1274_15": "hi byañjanapadehi saṅkāsīyati pakāsīyati vivarīyati vibhajīyati uttānī karīyati paññāpīyati.",
  "tika-vin01t1:1275_0": "Akkharapadabyañjanākāraniruttiniddesasampattiyāti ettha “saṭṭhi vassasahassānī”ti",
  "tika-vin01t1:1275_1": "evamādīsu sa-kāra du-kāra so-kārādi viya uccāraṇavelāya apariyosite pade vaṇṇo akkharaṃ",
  "tika-vin01t1:1275_2": "pariyāyavasena akkharaṇato avevacanato. Na hi vaṇṇassa pariyāyo vijjati. Yathā hi",
  "tika-vin01t1:1275_3": "padaṃ savevacanatāya atthavasena pariyāyaṃ carantaṃ sañcarantaṃ viya hoti, na evaṃ",
  "tika-vin01t1:1275_4": "vaṇṇo avevacanattā. Ekakkharaṃ vā padaṃ akkharaṃ “mā evaṃ kira ta”ntiādīsu mā-kārādayo",
  "tika-vin01t1:1275_5": "viya. Keci pana “tīsu dvāresu parisuddhapayogabhāvena visuddhakaraṇaṭṭhānānaṃ cittena",
  "tika-vin01t1:1275_6": "pavattitadesanāvācāhi akkharaṇato avevacanato akathitattā akkharanti saññitā. Taṃ",
  "tika-vin01t1:1275_7": "pārāyanikabrāhmaṇānaṃ manasā pucchitapañhānaṃ vasena bhagavatā ratanaghare nisīditvā",
  "tika-vin01t1:1275_8": "sammasitapaṭṭhānamahāpakaraṇavasena ca gahetabba”nti vadanti. Vibhattiyantaṃ atthassa",
  "tika-vin01t1:1275_9": "ñāpanato padaṃ. Pajjati attho etenāti hi padaṃ. Taṃ nāmapadaṃ ākhyātapadaṃ upasaggapadaṃ",
  "tika-vin01t1:1275_10": "nipātapadanti catubbidhaṃ. Tattha phasso vedanā cittanti evamādikaṃ dabbapadhānaṃ",
  "tika-vin01t1:1275_11": "nāmapadaṃ. Nāmapadehi dabbamāvibhūtarūpaṃ, kiriyā anāvibhūtarūpā. Phusati vedayati",
  "tika-vin01t1:1275_12": "vijānātīti evamādikaṃ kiriyāpadhānaṃ ākhyātapadaṃ. Ākhyātapadehi kiriyā āvibhūtarūpā,",
  "tika-vin01t1:1275_13": "dabbamanāvibhūtarūpaṃ. Yathā “cirappavāsi”nti ettha pa-saddo vasanakiriyāya viyogavisiṭṭhataṃ",
  "tika-vin01t1:1275_14": "dīpeti, evaṃ kiriyāvisesadīpanato kiriyāvisesāvabodhanimittaṃ. Pa-iti evamādikaṃ",
  "tika-vin01t1:1275_15": "upasaggapadaṃ. Kiriyāya dabbassa ca sarūpavisesappakāsanahetubhūtaṃ evanti evamādikaṃ",
  "tika-vin01t1:1275_16": "nipātapadaṃ. “Evaṃ manasi karotha, mā evaṃ manasākatthā”tiādīsu hi kiriyāvisesadīpanato",
  "tika-vin01t1:1275_17": "kiriyāvisesassa jotako evaṃsaddo, “evaṃsīlā evaṃdhammā”tiādīsu dabbavisesassa. Saṅkhepato",
  "tika-vin01t1:1275_18": "vuttaṃ padābhihitaṃ atthaṃ byañjetīti byañjanaṃ, vākyaṃ. “Cattāro iddhipādā”ti saṅkhepena",
  "tika-vin01t1:1275_19": "kathitamatthaṃ “katame cattāro? Idha, bhikkhave, bhikkhu chandasamādhipadhānasaṅkhārasamannāgataṃ",
  "tika-vin01t1:1275_20": "iddhipādaṃ bhāveti, vīriya, citta, vīmaṃsasamādhipadhānasaṅkhārasamannāgataṃ iddhipādaṃ",
  "tika-vin01t1:1275_21": "bhāvetī”tiādinā pākaṭaṃ karotīti vākyameva byañjanaṃ, taṃ pana atthato padasamudāyoti",
  "tika-vin01t1:1275_22": "daṭṭhabbaṃ. Saākhyātaṃ sanipātaṃ sakārakaṃ savisesanaṃ vākyanti hi vadanti. Nanu",
  "tika-vin01t1:1275_23": "ca padenapi attho byañjīyatīti padampi byañjananti āpajjatīti? Taṃ na. Padamattasavanepi",
  "tika-vin01t1:1275_24": "hi adhikārādivasena labbhamānehi padantarehi anusandhānaṃ katvāva atthasampaṭipatti",
  "tika-vin01t1:1275_25": "hotīti vākyameva atthaṃ byañjayatīti.",
  "tika-vin01t1:1276_0": "Pakārato vākyavibhāgo ākāro. “Tattha katamo chando? Yo chando chandikatā kattukamyatā”ti",
  "tika-vin01t1:1276_1": "evamādīsu kathitasseva vākyassa anekavidhena vibhāgakaraṇaṃ ākāro nāma. Ākārābhihitaṃ",
  "tika-vin01t1:1276_2": "nibbacanaṃ nirutti. “Phasso vedanā”ti evamādīsu ākārena kathitaṃ “phusatīti phasso,",
  "tika-vin01t1:1276_3": "vedayatīti vedanā”ti nīharitvā vitthāravacanaṃ nirutti nāma. “Nibbānaṃ maggati, nibbānatthikehi",
  "tika-vin01t1:1276_4": "vā maggīyati, kilese vā mārento gacchatīti maggo”tiādinā nibbacanavitthāro niravasesadesanattā",
  "tika-vin01t1:1276_5": "niddeso. Atha vā vedayatīti vedanāti nibbacanaladdhapadesu sukhadukkhaadukkhamasukhāsu",
  "tika-vin01t1:1276_6": "sukhayatīti sukhā, dukkhayatīti dukkhā, neva dukkhayati na sukhayatīti adukkhamasukhāti",
  "tika-vin01t1:1276_7": "atthavitthāro niravasesena kathitattā niddeso nāma. Etesaṃ akkharādīnaṃ byañjanapadānaṃ",
  "tika-vin01t1:1276_8": "sampattiyā sampannatāya sabyañjanaṃ.",
  "tika-vin01t1:1277_0": "Evaṃ panassa atthapadasamāyogo byañjanapadasampatti ca veditabbā. Tattha bhagavā",
  "tika-vin01t1:1277_1": "akkharehi saṅkāseti, padehi pakāseti, byañjanehi vivarati, ākārehi vibhajati, niruttīhi",
  "tika-vin01t1:1277_2": "uttāniṃ karoti, niddesehi paññapeti. Tathā hi padāvayavaggahaṇamukhena padaggahaṇaṃ,",
  "tika-vin01t1:1277_3": "gahitena ca padena padatthāvabodho gahitapubbasaṅketassa hotīti bhagavā akkharehi",
  "tika-vin01t1:1277_4": "saṅkāseti. Yasmā pana akkharehi saṃkhittena dīpiyamāno attho padapariyosāne vākyassa",
  "tika-vin01t1:1277_5": "apariyositattā padena paṭhamaṃ pakāsito dīpito hoti, tasmā padehi pakāseti. Vākyapariyosāne",
  "tika-vin01t1:1277_6": "pana so attho vivarito vivaṭo kato hotīti byañjanehi vivarati. Yasmā ca pakārehi",
  "tika-vin01t1:1277_7": "vākyabhede kate tadattho vibhatto nāma hoti, tasmā ākārehi vibhajati. Tathā vākyāvayavānaṃ",
  "tika-vin01t1:1277_8": "paccekaṃ nibbacanavibhāge kate so attho pākaṭo hotīti niruttīhi uttāniṃ karoti. Katanibbacanehi",
  "tika-vin01t1:1277_9": "pana vākyāvayavehi vitthāravasena niravasesato desitehi veneyyānaṃ cittaparitosanaṃ",
  "tika-vin01t1:1277_10": "buddhinisānañca kataṃ hotīti niddesehi paññapeti. Apica bhagavā akkharehi ugghaṭetvā",
  "tika-vin01t1:1277_11": "padehi vineti ugghaṭitaññuṃ, byañjanehi vipañcetvā ākārehi vineti vipañcitaññuṃ,",
  "tika-vin01t1:1277_12": "niruttīhi netvā niddesehi vineti neyyaṃ. Evañcāyaṃ dhammo ugghaṭiyamāno ugghaṭitaññuṃ",
  "tika-vin01t1:1277_13": "vineti, vipañciyamāno vipañcitaññuṃ, nīyamāno neyyaṃ. Tattha ugghaṭanā ādi, vipañcanā",
  "tika-vin01t1:1277_14": "majjhe, nayanaṃ ante. Evaṃ tīsu kālesu tidhā desito dosattayavidhamano guṇattayāvaho",
  "tika-vin01t1:1277_15": "tividhavineyyavinayanoti evampi tividhakalyāṇoyaṃ dhammo atthabyañjanapāripūriyā",
  "tika-vin01t1:1277_16": "sāttho sabyañjanoti veditabbo. Vuttañhetaṃ nettipakaraṇe –",
  "tika-vin01t1:1278_0": "“Tattha bhagavā akkharehi saṅkāseti, padehi pakāseti, byañjanehi vivarati, ākārehi",
  "tika-vin01t1:1278_1": "vibhajati, niruttīhi uttāniṃ karoti, niddesehi paññapeti. Tattha bhagavā akkharehi",
  "tika-vin01t1:1278_2": "ca padehi ca ugghaṭeti, byañjanehi ca ākārehi ca vipañceti, niruttīhi ca niddesehi",
  "tika-vin01t1:1278_3": "ca vitthāreti. Tattha ugghaṭanā ādi, vipañcanā majjhe, vitthāranā pariyosānaṃ. Soyaṃ",
  "tika-vin01t1:1278_4": "dhammavinayo ugghaṭiyanto ugghaṭitaññuṃ puggalaṃ vineti, tena naṃ āhu ādikalyāṇoti.",
  "tika-vin01t1:1278_5": "Vipañciyanto vipañcitaññuṃ puggalaṃ vineti, tena naṃ āhu majjhekalyāṇoti. Vitthāriyanto",
  "tika-vin01t1:1278_6": "neyyaṃ puggalaṃ vineti, tena naṃ āhu pariyosānakalyāṇotī”ti.",
  "tika-vin01t1:1279_0": "Atthagambhīratātiādīsu attho nāma tantiattho. Dhammo tanti. Paṭivedho tantiyā tantiatthassa",
  "tika-vin01t1:1279_1": "ca yathābhūtāvabodho. Desanā nāma manasā vavatthāpitāya tantiyā desanā. Te panete",
  "tika-vin01t1:1279_2": "atthādayo yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā",
  "tika-vin01t1:1279_3": "ca, tasmā gambhīrā. Atha vā attho nāma hetuphalaṃ. Dhammo hetu. Desanā paññatti,",
  "tika-vin01t1:1279_4": "yathādhammaṃ dhammābhilāpo. Anulomapaṭilomasaṅkhepavitthārādivasena vā kathanaṃ.",
  "tika-vin01t1:1279_5": "Paṭivedho abhisamayo, atthānurūpaṃ dhammesu, dhammānurūpaṃ atthesu, paññattipathānurūpaṃ",
  "tika-vin01t1:1279_6": "paññattīsu avabodho. Tesaṃ tesaṃ vā dhammānaṃ paṭivijjhitabbo lakkhaṇasaṅkhāto aviparītasabhāvo.",
  "tika-vin01t1:1279_7": "Tepi cete atthādayo yasmā anupacitakusalasambhārehi duppaññehi sasādīhi viya mahāsamuddo",
  "tika-vin01t1:1279_8": "dukkhogāhā alabbhaneyyapatiṭṭhā ca, tasmā gambhīrā. Tesu paṭivedhassapi atthasannissitattā",
  "tika-vin01t1:1279_9": "vuttaṃ “atthagambhīratāpaṭivedhagambhīratāhi sāttha”nti atthaguṇadīpanato. Tāsaṃ",
  "tika-vin01t1:1279_10": "dhammadesanānaṃ byañjanasannissitattā vuttaṃ “dhammagambhīratādesanāgambhīratāhi",
  "tika-vin01t1:1279_11": "sabyañjana”nti tāsaṃ byañjanasampattidīpanato. Atthesu pabhedagataṃ ñāṇaṃ atthapaṭisambhidā,",
  "tika-vin01t1:1279_12": "atthadhammaniruttipaṭisambhidāsu pabhedagataṃ ñāṇaṃ paṭibhānapaṭisambhidāti imissāpi",
  "tika-vin01t1:1279_13": "paṭisambhidāya atthavisayattā āha “atthapaṭibhānapaṭisambhidāvisayato sāttha”nti",
  "tika-vin01t1:1279_14": "atthasampattiyā asati tadabhāvato. Dhammoti tanti. Niruttīti tantipadānaṃ niddhāretvā",
  "tika-vin01t1:1279_15": "vacanaṃ. Tattha pabhedagatāni ñāṇāni dhammaniruttipaṭisambhidāti āha “dhammaniruttipaṭisambhidāvisayato",
  "tika-vin01t1:1279_16": "sabyañjana”nti asati byañjanasampattiyā tadabhāvato.",
  "tika-vin01t1:1280_0": "Parikkhakajanappasādakantīti ettha iti-saddo hetuattho. Yasmā parikkhakajanānaṃ kiṃkusalagavesīnaṃ",
  "tika-vin01t1:1280_1": "pasādāvahaṃ, tasmā sātthaṃ. Atthasampannanti phalena hetuno anumānaṃ nadīpūrena viya",
  "tika-vin01t1:1280_2": "upari vuṭṭhipavattiyā. Sātthakatā panassa paṇḍitavedanīyatāya, sā paramagambhīrasaṇhasukhumabhāvato",
  "tika-vin01t1:1280_3": "veditabbā. Vuttañhetaṃ “gambhīro duddaso”tiādi. Lokiyajanappasādakanti sabyañjananti",
  "tika-vin01t1:1280_4": "yasmā lokiyajanassa pasādāvahaṃ, tasmā sabyañjanaṃ. Lokiyajano hi byañjanasampattiyā",
  "tika-vin01t1:1280_5": "tussati. Idhāpi phalena hetuno anumānaṃ. Sabyañjanatā panassa saddheyyatāya, sā ādikalyāṇādibhāvato",
  "tika-vin01t1:1280_6": "veditabbā. Atha vā paṇḍitavedanīyato sātthanti paññāpadaṭṭhānatāya atthasampannataṃ",
  "tika-vin01t1:1280_7": "āha, tato parikkhakajanappasādakaṃ saddheyyato sabyañjananti saddhāpadaṭṭhānatāya",
  "tika-vin01t1:1280_8": "byañjanasampannataṃ, tato lokiyajanappasādatanti evamettha attho daṭṭhabbo. Gambhīrādhippāyato",
  "tika-vin01t1:1280_9": "sātthanti adhippāyato agādhāpāratāya atthasampannaṃ aññathā tadabhāvato. Uttānapadato",
  "tika-vin01t1:1280_10": "sabyañjananti subodhasaddakatāya byañjanasampannaṃ paramagambhīrassapi atthassa vineyyānaṃ",
  "tika-vin01t1:1280_11": "suviññeyyabhāvāpādanato. Sabbopesa atthasampattiyā sātthaṃ, byañjanasampattiyā sabyañjananti",
  "tika-vin01t1:1280_12": "sabbapaṭhamaṃ vuttasseva atthadvayassa papañcoti daṭṭhabbo. Tathā ceva tattha tattha",
  "tika-vin01t1:1280_13": "saṃvaṇṇitaṃ. Tathā hettha vikappassa samuccayassa vā aggahaṇaṃ. Upanetabbassa abhāvatoti",
  "tika-vin01t1:1280_14": "pakkhipitabbassa vodānatthassa avuttassa abhāvato. Kevalasaddo sakalādhivacananti",
  "tika-vin01t1:1280_15": "āha “sakalaparipuṇṇabhāvenā”ti, sabbabhāgehi paripuṇṇatāyāti attho. Apanetabbassāti saṃkilesadhammassa.",
  "tika-vin01t1:1281_0": "Brahmacariyaṃ pakāsetīti ettha pana ayaṃ brahmacariya-saddo dāne veyyāvacce pañcasikkhāpadasīle",
  "tika-vin01t1:1281_1": "appamaññāsu methunaviratiyaṃ sadārasantose vīriye uposathaṅgesu ariyamagge sāsaneti",
  "tika-vin01t1:1281_2": "imesu atthesu dissati.",
  "tika-vin01t1:1282": "“Kiṃ te vataṃ kiṃ pana brahmacariyaṃ,",
  "tika-vin01t1:1283": "Kissa suciṇṇassa ayaṃ vipāko;",
  "tika-vin01t1:1284": "Iddhī jutī balavīriyūpapatti,",
  "tika-vin01t1:1285": "Idañca te nāgamahāvimānaṃ.",
  "tika-vin01t1:1286": "“Ahañca bhariyā ca manussaloke,",
  "tika-vin01t1:1287": "Saddhā ubho dānapatī ahumhā;",
  "tika-vin01t1:1288": "Opānabhūtaṃ me gharaṃ tadāsi,",
  "tika-vin01t1:1289": "Santappitā samaṇabrāhmaṇā ca.",
  "tika-vin01t1:1290": "“Taṃ me vataṃ taṃ pana brahmacariyaṃ,",
  "tika-vin01t1:1291": "Tassa suciṇṇassa ayaṃ vipāko;",
  "tika-vin01t1:1292": "Iddhī jutī balavīriyūpapatti,",
  "tika-vin01t1:1293": "Idañca me dhīra mahāvimāna”nti. –",
  "tika-vin01t1:1294": "Imasmiñhi puṇṇakajātake dānaṃ “brahmacariya”nti vuttaṃ.",
  "tika-vin01t1:1295": "“Kena pāṇi kāmadado, kena pāṇi madhussavo;",
  "tika-vin01t1:1296": "Kena te brahmacariyena, puññaṃ pāṇimhi ijjhati.",
  "tika-vin01t1:1297": "“Tena pāṇi kāmadado, tena pāṇi madhussavo;",
  "tika-vin01t1:1298": "Tena me brahmacariyena, puññaṃ pāṇimhi ijjhatī”ti. –",
  "tika-vin01t1:1299_0": "Imasmiṃ aṅkurapetavatthumhi veyyāvaccaṃ “brahmacariya”nti vuttaṃ. “Evaṃ kho taṃ bhikkhave",
  "tika-vin01t1:1299_1": "tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīlaṃ",
  "tika-vin01t1:1299_2": "“brahmacariya”nti vuttaṃ. “Taṃ kho pana me pañcasikha brahmacariyaṃ neva nibbidāya",
  "tika-vin01t1:1299_3": "na virāgāya na nirodhāya yāvadeva brahmalokūpapattiyā”ti imasmiṃ mahāgovindasutte",
  "tika-vin01t1:1299_4": "catasso appamaññāyo “brahmacariya”nti vuttā. “Pare abrahmacārī bhavissanti, mayamettha",
  "tika-vin01t1:1299_5": "brahmacārī bhavissāmā”ti imasmiṃ sallekhasutte methunavirati “brahmacariya”nti vuttā.",
  "tika-vin01t1:1300": "“Mayañca bhariyā nātikkamāma,",
  "tika-vin01t1:1301": "Amhe ca bhariyā nātikkamanti;",
  "tika-vin01t1:1302": "Aññatra tāhi brahmacariyaṃ carāma,",
  "tika-vin01t1:1303": "Tasmā hi amhaṃ daharā na mīyare”ti. –",
  "tika-vin01t1:1304_0": "Mahādhammapālajātake sadārasantoso “brahmacariya”nti vutto. “Abhijānāmi kho panāhaṃ,",
  "tika-vin01t1:1304_1": "sāriputta, caturaṅgasamannāgataṃ brahmacariyaṃ caritā, tapassī sudaṃ homī”ti lomahaṃsanasutte",
  "tika-vin01t1:1304_2": "vīriyaṃ “brahmacariya”nti vuttaṃ.",
  "tika-vin01t1:1305": "“Hīnena brahmacariyena, khattiye upapajjati;",
  "tika-vin01t1:1306": "Majjhimena ca devattaṃ, uttamena visujjhatī”ti. –",
  "tika-vin01t1:1307_0": "Evaṃ nimijātake attadamanavasena kato aṭṭhaṅgiko uposatho “brahmacariya”nti vutto.",
  "tika-vin01t1:1307_1": "“Idaṃ kho pana me, pañcasikha, brahmacariyaṃ ekantanibbidāya virāgāya…pe… ayameva",
  "tika-vin01t1:1307_2": "ariyo aṭṭhaṅgiko maggo”ti mahāgovindasuttasmiṃyeva ariyamaggo “brahmacariya”nti vutto.",
  "tika-vin01t1:1307_3": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāvadeva",
  "tika-vin01t1:1307_4": "manussehi suppakāsita”nti pāsādikasutte sikkhattayasaṅgahaṃ sakalasāsanaṃ “brahmacariya”nti",
  "tika-vin01t1:1307_5": "vuttaṃ. Imasmimpi ṭhāne idameva “brahmacariya”nti adhippetanti āha “sikkhattayapariggahitattā”tiādi.",
  "tika-vin01t1:1307_6": "Seṭṭhehīti buddhādīhi seṭṭhehi. Seṭṭhaṭṭhena brahmabhūtaṃ vā cariyaṃ brahmacariyaṃ.",
  "tika-vin01t1:1308_0": "Sanidānanti heṭṭhā vuttalakkhaṇena nidānena sanidānaṃ. Sauppattikanti saaṭṭhuppattikaṃ.",
  "tika-vin01t1:1308_1": "Veneyyānaṃ anurūpatoti veneyyānaṃ cariyādianurūpato. Atthassāti desiyamānassa sīlādiatthassa.",
  "tika-vin01t1:1308_2": "Hetudāharaṇayuttatoti “taṃ kissa hetu seyyathāpi, bhikkhave”ti ca ādinā tattha tattha",
  "tika-vin01t1:1308_3": "hetupamaggahaṇena hetudāharaṇehi yuttato. Saddhāpaṭilābhenāti “te taṃ dhammaṃ sutvā",
  "tika-vin01t1:1308_4": "tathāgate saddhaṃ paṭilabhantī”tiādinā vuttasaddhāpaṭilābhena. Paṭipattiyāti sīlavisuddhiyādisammāpaṭipattiyā,",
  "tika-vin01t1:1308_5": "paṭipattinimittanti attho. Adhigamabyattitoti saccappaṭivedhena adhigamaveyyattiyasabbhāvato",
  "tika-vin01t1:1308_6": "sātthaṃ kapilamatādi viya tucchaṃ niratthakaṃ ahutvā atthasampannanti katvā. Pariyattiyāti",
  "tika-vin01t1:1308_7": "pariyattidhammaparicayena. Āgamabyattitoti durakkhātadhammesu paricayaṃ karontassa",
  "tika-vin01t1:1308_8": "viya sammohaṃ ajanetvā bāhusaccaveyyattiyasabbhāvato sabyañjanaṃ. Byañjanasampattiyā",
  "tika-vin01t1:1308_9": "hi sati āgamabyattīti. Sīlādipañcadhammakkhandhayuttatoti sīlādīhi pañcahi dhammakoṭṭhāsehi",
  "tika-vin01t1:1308_10": "avirahitattā. Kevalaparipuṇṇanti anavasesena samantato puṇṇaṃ pūritaṃ. Nirupakkilesatoti",
  "tika-vin01t1:1308_11": "diṭṭhimānādiupakkilesābhāvato. Nittharaṇatthāyāti vaṭṭadukkhato nissaraṇāya. Lokāmisanirapekkhatoti",
  "tika-vin01t1:1308_12": "kathañcipi taṇhāsannissayassa anissayato parisuddhaṃ. Idaṃ vuttaṃ hoti – yo “imaṃ",
  "tika-vin01t1:1308_13": "dhammadesanaṃ nissāya lābhaṃ vā sakkāraṃ vā labhissāmī”ti deseti, tassa aparisuddhā",
  "tika-vin01t1:1308_14": "desanā hoti. Bhagavā pana lokāmisanirapekkho hitapharaṇena mettābhāvanāya muduhadayo",
  "tika-vin01t1:1308_15": "ullumpanasabhāvasaṇṭhitena cittena deseti, tasmā tassa desanā parisuddhāti.",
  "tika-vin01t1:1309_0": "Sādhūti ayaṃ saddo “sādhu me bhante bhagavā saṃkhittena dhammaṃ desetū”tiādīsu āyācane",
  "tika-vin01t1:1309_1": "dissati. “Sādhu bhanteti kho so bhikkhu bhagavato bhāsitaṃ abhinanditvā anumoditvā”tiādīsu",
  "tika-vin01t1:1309_2": "sampaṭicchane. “Sādhu sādhu sāriputtā”tiādīsu sampahaṃsane. “Tena hi brāhmaṇa sādhukaṃ",
  "tika-vin01t1:1309_3": "suṇohī”tiādīsu daḷhīkamme āṇattiyañca dissati.",
  "tika-vin01t1:1310": "“Sādhu dhammaruci rājā, sādhu paññāṇavā naro;",
  "tika-vin01t1:1311": "Sādhu mittānamaddubbho, pāpassākaraṇaṃ sukha”nti. –",
  "tika-vin01t1:1312_0": "Ādīsu sundare. Idhāpi sundareyeva daṭṭhabboti āha “sādhu kho panāti sundaraṃ kho",
  "tika-vin01t1:1312_1": "panā”ti. Tattha sundaranti bhaddakaṃ. Bhaddakatā ca passantassa hitasukhāvahabhāvenāti",
  "tika-vin01t1:1312_2": "āha “atthāvahaṃ sukhāvaha”nti. Tattha atthāvahanti diṭṭhadhammikasamparāyikaparamatthasaññitahitāvahaṃ.",
  "tika-vin01t1:1312_3": "Sukhāvahanti yathāvuttatividhasukhāvahaṃ. Tathārūpānanti tādisānaṃ. Yādisehi pana",
  "tika-vin01t1:1312_4": "guṇehi bhagavā samannāgato, tehi catuppamāṇikassa lokassa sabbakālepi accantāya pasādanīyo",
  "tika-vin01t1:1312_5": "tesaṃ yathābhūtasabhāvattāti dassento “yathārūpo”tiādimāha. Tattha yathābhucca…pe…",
  "tika-vin01t1:1312_6": "arahatanti iminā dhammappamāṇānaṃ lūkhappamāṇānañca sattānaṃ bhagavato pasādāvahataṃ",
  "tika-vin01t1:1312_7": "dasseti, taṃdassanena ca itaresampi rūpappamāṇaghosappamāṇānaṃ pasādāvahatā dassitā",
  "tika-vin01t1:1312_8": "hotīti daṭṭhabbaṃ tadavinābhāvato. Brahmacariyaṃ pakāsetīti kittisaddo abbhuggatoti",
  "tika-vin01t1:1312_9": "evamettha sambandhoti āha “dassanamattampi sādhu hotīti evamajjhāsayaṃ katvā”tiādi.",
  "tika-vin01t1:1312_10": "Tattha dassanamattampi sādhu hotīti ettha kosiyasakuṇavatthu kathetabbaṃ.",
  "tika-vin01t1:1313_0": "2. Yena vā kāraṇenāti hetumhi idaṃ karaṇavacanaṃ. Hetuattho hi kiriyākāraṇaṃ, na",
  "tika-vin01t1:1313_1": "karaṇaṃ viya kiriyattho, tasmā nānappakāraguṇavisesādhigamatthā idha upasaṅkamanakiriyāti",
  "tika-vin01t1:1313_2": "“annena vasatī”tiādīsu viya hetuatthamevetaṃ karaṇavacanaṃ yuttaṃ, na karaṇatthaṃ",
  "tika-vin01t1:1313_3": "tassa ayujjamānattāti vuttaṃ “yena vā kāraṇenā”ti. Avibhāgato hi satatappavattaniratisayasāduvipulāmatarasasaddhammaphalatāyassa",
  "tika-vin01t1:1313_4": "sāduphalaniccaphalitamahārukkhena bhagavā upamito. Sāduphalūpabhogādhippāyaggahaṇeneva",
  "tika-vin01t1:1313_5": "hi mahārukkhassa sāduphalatā gahitāti. Upasaṅkamīti upasaṅkamanto. Sampattakāmatāya",
  "tika-vin01t1:1313_6": "hi kiñci ṭhānaṃ gacchanto taṃtaṃpadesātikkamanena upasaṅkami upasaṅkamantoti vattabbataṃ",
  "tika-vin01t1:1313_7": "labhati. Tenāha “gatoti vuttaṃ hotī”ti, upagatoti attho. Upasaṅkamitvāti pubbakālakiriyāniddesoti",
  "tika-vin01t1:1313_8": "āha “upasaṅkamanapariyosānadīpana”nti. Tatoti yaṃ ṭhānaṃ patto upasaṅkamīti vutto,",
  "tika-vin01t1:1313_9": "tato upagataṭṭhānato. Āsannataraṃ ṭhānanti pañhaṃ vā pucchituṃ dhammaṃ vā sotuṃ sakkuṇeyyaṭṭhānaṃ.",
  "tika-vin01t1:1314_0": "Yathā khamanīyādīni pucchantoti yathā bhagavā “kacci te brāhmaṇa khamanīyaṃ, kacci",
  "tika-vin01t1:1314_1": "yāpanīya”ntiādinā khamanīyādīni pucchanto tena brāhmaṇena saddhiṃ samappavattamodo",
  "tika-vin01t1:1314_2": "ahosi. Pubbabhāsitāya tadanukaraṇena evaṃ sopi brāhmaṇo bhagavatā saddhiṃ samappavattamodo",
  "tika-vin01t1:1314_3": "ahosīti yojanā. Taṃ pana samappavattamodataṃ upamāya dassetuṃ “sītodakaṃ viyā”tiādi",
  "tika-vin01t1:1314_4": "vuttaṃ. Sammoditanti saṃsanditaṃ. Ekībhāvanti sammodanakiriyāya samānataṃ ekarūpataṃ.",
  "tika-vin01t1:1314_5": "Khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato",
  "tika-vin01t1:1314_6": "dussahaṃ, kacci khamituṃ sakkuṇeyyanti pucchati. Yāpanīyanti paccayāyattavuttikaṃ",
  "tika-vin01t1:1314_7": "cirappabandhasaṅkhātāya yāpanāya kacci yāpetuṃ sakkuṇeyyaṃ. Sīsarogādiābādhābhāvena",
  "tika-vin01t1:1314_8": "kacci appābādhaṃ. Dukkhajīvikābhāvena kacci appātaṅkaṃ. Taṃtaṃkiccakaraṇe uṭṭhānasukhatāya",
  "tika-vin01t1:1314_9": "kacci lahuṭṭhānaṃ. Tadanurūpabalayogato kacci balaṃ. Sukhavihārasambhavena kacci",
  "tika-vin01t1:1314_10": "phāsuvihāro atthīti tattha tattha kaccisaddaṃ yojetvā attho veditabbo. Balappattā",
  "tika-vin01t1:1314_11": "pīti pītiyeva. Taruṇapīti pāmojjaṃ. Sammodaṃ janeti karotīti sammodanikaṃ, tadeva",
  "tika-vin01t1:1314_12": "sammodanīyanti āha “sammodajananato”ti. Sammoditabbato sammodanīyanti idaṃ pana atthaṃ",
  "tika-vin01t1:1314_13": "dassento “sammodituṃ yuttabhāvato”ti āha. Saritabbabhāvatoti anussaritabbabhāvato.",
  "tika-vin01t1:1314_14": "“Saraṇīya”nti vattabbe dīghaṃ katvā “sāraṇīya”nti vuttaṃ. Suyyamānasukhatoti āpāthamadhuratamāha.",
  "tika-vin01t1:1314_15": "Anussariyamānasukhatoti vimaddaramaṇīyataṃ. Byañjanaparisuddhatāyāti sabhāvaniruttibhāvena",
  "tika-vin01t1:1314_16": "tassā kathāya vacanacāturiyamāha. Atthaparisuddhatāyāti atthassa nirupakkilesataṃ.",
  "tika-vin01t1:1314_17": "Anekehi pariyāyehīti anekehi kāraṇehi.",
  "tika-vin01t1:1315_0": "Atidūraaccāsannapaṭikkhepena nātidūranāccāsannaṃ nāma gahitaṃ, taṃ pana avakaṃsato",
  "tika-vin01t1:1315_1": "ubhinnaṃ pasāritahatthāsaṅghaṭṭanena daṭṭhabbaṃ. Gīvaṃ pasāretvāti gīvaṃ parivattanavasena",
  "tika-vin01t1:1315_2": "pasāretvā. Meti kattuatthe sāmivacananti āha “mayā suta”nti. Jātibrāhmaṇeti jātiyā",
  "tika-vin01t1:1315_3": "brāhmaṇe, na bāhitapāpatāyāti vuttaṃ hoti. Khaṇḍiccādibhāvaṃ āpāditeti khaṇḍitadantapalitakesādibhāvaṃ",
  "tika-vin01t1:1315_4": "sampāpite. Vuḍḍhimariyādappatteti vuḍḍhiparicchedaṃ sampatte, vuḍḍhipariyantappatteti",
  "tika-vin01t1:1315_5": "vuttaṃ hoti. Jātimahallakatāyāti uppattiyā mahallakabhāvena. Mahattaṃ lāti gaṇhātīti",
  "tika-vin01t1:1315_6": "mahallako, jātiyā mahallako, na vibhavādināti jātimahallako. Addhānanti dīghakālaṃ.",
  "tika-vin01t1:1315_7": "Kittako pana soti āha “dve tayo rājaparivaṭṭe”ti, dvinnaṃ tiṇṇaṃ rājūnaṃ rajjapasāsanapaṭipāṭiyoti",
  "tika-vin01t1:1315_8": "attho. “Addhagate”ti vatvā kathaṃ vayogahaṇaṃ osānavayāpekkhanti āha “pacchimavayaṃ",
  "tika-vin01t1:1315_9": "anuppatte”ti. Pacchimo tatiyabhāgoti sattasaṭṭhito paṭṭhāya pacchimavayo koṭṭhāso.",
  "tika-vin01t1:1316_0": "Dutiye atthavikappe jiṇṇeti nāyaṃ jiṇṇatā vayomattena, atha kho kulaparivaṭṭena purāṇatāyāti",
  "tika-vin01t1:1316_1": "āha “jiṇṇeti porāṇe”tiādi. Tena tesaṃ brāhmaṇānaṃ kulavasena uditoditabhāvamāha.",
  "tika-vin01t1:1316_2": "“Vayoanuppatte”ti iminā jātivuḍḍhiyā vakkhamānattā guṇavuḍḍhiyā tato sātisayattā",
  "tika-vin01t1:1316_3": "ca “vuḍḍheti sīlācārādiguṇavuḍḍhiyutte”ti āha. Tathā jātimahallakatāyapi teneva vakkhamānattā",
  "tika-vin01t1:1316_4": "mahallaketi padena vibhavamahattatā yojitā. Maggapaṭipanneti brāhmaṇānaṃ paṭipattividhiṃ",
  "tika-vin01t1:1316_5": "upagate taṃ avokkamma caraṇato. Antimavayanti pacchimavayaṃ.",
  "tika-vin01t1:1317_0": "Paccuṭṭhānaṃ nāma āsanā vuṭṭhānanti āha “nāsanā vuṭṭhahatī”ti, nisinnāsanato na vuṭṭhātīti",
  "tika-vin01t1:1317_1": "attho. Ettha ca jiṇṇe…pe… vayoanuppatteti upayogavacanaṃ āsanā vuṭṭhānakiriyāpekkhaṃ",
  "tika-vin01t1:1317_2": "na hoti, tasmā jiṇṇe…pe… vayoanuppatte disvāti ajjhāhāraṃ katvā attho veditabbo.",
  "tika-vin01t1:1317_3": "Atha vā paccuggamanakiriyāpekkhaṃ upayogavacanaṃ, tasmā na paccuṭṭhetīti uṭṭhāya",
  "tika-vin01t1:1317_4": "paccuggamanaṃ na karotīti attho veditabbo. Paccuggamanampi hi paccuṭṭhānanti vuccati.",
  "tika-vin01t1:1317_5": "Vuttañhetaṃ “ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ",
  "tika-vin01t1:1317_6": "nāmā”ti. Nāsanā vuṭṭhātīti iminā pana paccuggamanābhāvassa upalakkhaṇamattaṃ dassitanti",
  "tika-vin01t1:1317_7": "daṭṭhabbaṃ. Vibhāvane nāma attheti pakativibhāvanasaṅkhāte atthe, na abhivādeti vāti",
  "tika-vin01t1:1317_8": "na abhivādetabbanti sallakkhetīti vuttaṃ hoti.",
  "tika-vin01t1:1318_0": "Taṃ aññāṇanti “ayaṃ mama abhivādanādīni kātuṃ araharūpo na hotī”ti ajānanavasena",
  "tika-vin01t1:1318_1": "pavattaṃ aññāṇaṃ. Olokentoti “dukkhaṃ kho agāravo viharati appatisso, kiṃ nu kho",
  "tika-vin01t1:1318_2": "ahaṃ samaṇaṃ vā brāhmaṇaṃ vā sakkareyyaṃ, garuṃ kareyya”ntiādisuttavasena ñāṇacakkhunā",
  "tika-vin01t1:1318_3": "olokento. Nipaccakārārahanti paṇipātārahaṃ. Sampatijātoti muhuttajāto, jātasamanantaramevāti",
  "tika-vin01t1:1318_4": "vuttaṃ hoti. Uttarena mukhoti uttarābhimukho, uttaradisābhimukhoti vuttaṃ hoti. Sattapadavītihārena",
  "tika-vin01t1:1318_5": "gantvā sakalaṃ dasasahassilokadhātuṃ olokesinti idaṃ “dhammatā esā, bhikkhave, sampatijāto",
  "tika-vin01t1:1318_6": "bodhisatto samehi pādehi patiṭṭhahitvā uttarābhimukho sattapadavītihārena gacchati,",
  "tika-vin01t1:1318_7": "setamhi chatte anudhāriyamāne sabbā disā viloketi, āsabhiñca vācaṃ bhāsatī”ti evaṃ",
  "tika-vin01t1:1318_8": "pāḷiyaṃ sattapadavītihārūpariṭṭhitassa viya sabbadisānuvilokanassa kathitattā vuttaṃ,",
  "tika-vin01t1:1318_9": "na panetaṃ evaṃ daṭṭhabbaṃ, sattapadavītihārato pageva disāvilokanassa katattā. Mahāsatto",
  "tika-vin01t1:1318_10": "hi manussānaṃ hatthato muccitvā puratthimadisaṃ olokesi, anekāni cakkavāḷasahassāni",
  "tika-vin01t1:1318_11": "ekaṅgaṇāni ahesuṃ. Tattha devamanussā gandhamālādīhi pūjayamānā “mahāpurisa idha",
  "tika-vin01t1:1318_12": "tumhehi sadisopi natthi, kuto uttaritaro”ti āhaṃsu. Evaṃ catasso disā catasso anudisā",
  "tika-vin01t1:1318_13": "heṭṭhā uparīti dasapi disā anuviloketvā attano sadisaṃ adisvā “ayaṃ uttarā disā”ti",
  "tika-vin01t1:1318_14": "sattapadavītihārena agamāsīti veditabbo. Olokesinti mama puññānubhāvena lokavivaraṇapāṭihāriye",
  "tika-vin01t1:1318_15": "jāte paññāyamānaṃ dasasahassilokadhātuṃ maṃsacakkhunāva olokesinti attho.",
  "tika-vin01t1:1319_0": "Mahāpurisoti jātigottakulappadesādivasena mahantapuriso. Aggoti guṇehi sabbapadhāno.",
  "tika-vin01t1:1319_1": "Jeṭṭhoti guṇavaseneva sabbesaṃ vuḍḍhatamo, guṇehi mahallakatamoti vuttaṃ hoti. Seṭṭhoti",
  "tika-vin01t1:1319_2": "guṇavaseneva sabbesaṃ pasatthatamo. Atthato pana pacchimāni dve purimasseva vevacanānīti",
  "tika-vin01t1:1319_3": "veditabbaṃ. Tayāti nissakke karaṇavacanaṃ. Uttaritaroti adhikataro. Patimānesīti",
  "tika-vin01t1:1319_4": "pūjesi. Āsabhinti uttamaṃ. Mayhaṃ abhivādanādiraho puggaloti mayhaṃ abhivādanādikiriyāya",
  "tika-vin01t1:1319_5": "araho anucchaviko puggalo. Niccasāpekkhatāya panettha samāso daṭṭhabbo. Tathāgatāti",
  "tika-vin01t1:1319_6": "tathāgatato, tathāgatassa santikāti vuttaṃ hoti. Evarūpanti abhivādanādisabhāvaṃ.",
  "tika-vin01t1:1319_7": "Paripākasithilabandhananti paripākena sithilabandhanaṃ.",
  "tika-vin01t1:1320_0": "3. Taṃ vacananti “nāhaṃ taṃ brāhmaṇā”tiādivacanaṃ. “Nāhaṃ arasarūpo, mādisā vā arasarūpā”ti",
  "tika-vin01t1:1320_1": "vutte brāhmaṇo thaddho bhaveyya. Tena vuttaṃ “cittamudubhāvajananattha”nti. Ayañhi",
  "tika-vin01t1:1320_2": "pariyāyasaddo desanāvārakāraṇesu vattatīti ettha pariyāyeti desetabbamatthaṃ avagameti",
  "tika-vin01t1:1320_3": "bodhetīti pariyāyo, desanā. Pariyāyati aparāparaṃ parivattetīti pariyāyo, vāro. Pariyāyati",
  "tika-vin01t1:1320_4": "attano phalaṃ pariggahetvā vattati, tassa vā kāraṇabhāvaṃ gacchatīti pariyāyo, kāraṇanti",
  "tika-vin01t1:1320_5": "evaṃ pariyāyasaddassa desanāvārakāraṇesu pavatti veditabbā. Aññāya saṇṭhaheyyāti",
  "tika-vin01t1:1320_6": "arahatte patiṭṭhaheyya. Katamo pana soti pariyāyāpekkho pulliṅganiddeso, katamo so",
  "tika-vin01t1:1320_7": "pariyāyoti attho. Jātivasenāti khattiyādijātivasena. Upapattivasenāti devesu upapattivasena.",
  "tika-vin01t1:1320_8": "Seṭṭhasammatānampīti api-saddena pageva aseṭṭhasammatānanti dasseti. Abhinandantānanti",
  "tika-vin01t1:1320_9": "sappītikataṇhāvasena pamodamānānaṃ. Rajjantānanti balavarāgavasena rajjantānaṃ. Rūpādiparibhogena",
  "tika-vin01t1:1320_10": "uppannataṇhāyuttasomanassavedanā rūpato nibbattitvā hadayatappanato ambarasādayo",
  "tika-vin01t1:1320_11": "viya “rūparasā”ti vuccanti. Āviñchantīti ākaḍḍhanti. Vatthārammaṇādisāmaggiyanti",
  "tika-vin01t1:1320_12": "vatthuārammaṇādikāraṇasāmaggiyaṃ. Anukkhipantoti attukkaṃsanavasena kathite brāhmaṇassa",
  "tika-vin01t1:1320_13": "asappāyabhāvato attānaṃ anukkhipanto anukkaṃsento.",
  "tika-vin01t1:1321_0": "Etasmiṃ panatthe karaṇe sāmivacananti “jahitā”ti etasmiṃ atthe. Tathāgatassāti karaṇe",
  "tika-vin01t1:1321_1": "sāmivacanaṃ, tathāgatena jahitāti attho. Mūlanti bhavamūlaṃ. “Tālavatthuvatthukatā”ti",
  "tika-vin01t1:1321_2": "vattabbe “oṭṭhamukho”tiādīsu viya majjhepadalopaṃ katvā akārañca dīghaṃ katvā “tālāvatthukatā”ti",
  "tika-vin01t1:1321_3": "vuttanti āha “tālavatthu viya nesaṃ vatthu katanti tālāvatthukatā”ti. Tattha tālassa",
  "tika-vin01t1:1321_4": "vatthu tālavatthu. Yathā ārāmassa vatthubhūtapubbo padeso ārāmassa abhāve “ārāmavatthū”ti",
  "tika-vin01t1:1321_5": "vuccati, evaṃ tālassa patiṭṭhitokāso samūlaṃ uddharite tāle padesamatte ṭhite tālassa",
  "tika-vin01t1:1321_6": "vatthubhūtapubbattā “tālavatthū”ti vuccati. Nesanti rūparasādīnaṃ. Kathaṃ pana tālavatthu",
  "tika-vin01t1:1321_7": "viya nesaṃ vatthu katanti āha “yathā hī”tiādi. Rūpādiparibhogena uppannataṇhāyuttasomanassavedanāsaṅkhātarūparasādīnaṃ",
  "tika-vin01t1:1321_8": "cittasantānassa adhiṭṭhānabhāvato vuttaṃ “tesaṃ pubbe uppannapubbabhāvena vatthumatte",
  "tika-vin01t1:1321_9": "cittasantāne kate”ti. Tattha pubbeti pure, sarāgakāleti vuttaṃ hoti. Tālāvatthukatāti",
  "tika-vin01t1:1321_10": "vuccantīti tālavatthu viya attano vatthussa katattā rūparasādayo “tālāvatthukatā”ti",
  "tika-vin01t1:1321_11": "vuccanti. Etena pahīnakilesānaṃ puna uppattiyā abhāvo dassito.",
  "tika-vin01t1:1322_0": "Aviruḷhidhammattāti aviruḷhisabhāvatāya. Matthakacchinno tālo pattaphalādīnaṃ avatthubhūto",
  "tika-vin01t1:1322_1": "tālāvatthūti āha “matthakacchinnatālo viya katā”ti. Etena “tālāvatthu viya katāti",
  "tika-vin01t1:1322_2": "tālāvatthukatā”ti ayaṃ viggaho dassito. Ettha pana avatthubhūto tālo viya katāti",
  "tika-vin01t1:1322_3": "avatthutālākatāti vattabbe visesanassa padassa paranipātaṃ katvā “tālāvatthukatā”ti",
  "tika-vin01t1:1322_4": "vuttanti daṭṭhabbaṃ. Iminā panatthena idaṃ dasseti – rūparasādivacanena vipākadhammadhammā",
  "tika-vin01t1:1322_5": "hutvā pubbe uppannā kusalākusaladhammā gahitā, te uppannāpi matthakasadisānaṃ taṇhāvijjānaṃ",
  "tika-vin01t1:1322_6": "maggasatthena chinnattā āyatiṃ tālapattasadise vipākakkhandhe nibbattetuṃ asamatthā",
  "tika-vin01t1:1322_7": "jātā, tasmā tālāvatthu viya katāti tālāvatthukatā rūparasādayoti. Imasmiñhi atthe",
  "tika-vin01t1:1322_8": "“abhinandantāna”nti iminā padena kusalasomanassampi saṅgahitanti vadanti.",
  "tika-vin01t1:1323_0": "Anabhāvaṃkatāti ettha anu-saddo pacchā-saddena samānatthoti āha “yathā nesaṃ pacchābhāvo",
  "tika-vin01t1:1323_1": "na hotī”tiādi. Anuabhāvaṃ gatāti pacchā anuppattidhammatāvasena abhāvaṃ gatā vināsamupagatā,",
  "tika-vin01t1:1323_2": "pahīnāti attho. “Imā anacchariyā gāthāyo paṭibhaṃsū”ti ettha anacchariyasaddaṃ udāharaṇavasena",
  "tika-vin01t1:1323_3": "dassento āha “yathā anuacchariyā anacchariyā”ti. Tattha anuacchariyāti savanakāle",
  "tika-vin01t1:1323_4": "uparūpari vimhayakarāti attho.",
  "tika-vin01t1:1324_0": "Yañca kho tvaṃ vadesi, so pariyāyo na hotīti yaṃ vandanādisāmaggirasābhāvasaṅkhātaṃ",
  "tika-vin01t1:1324_1": "kāraṇaṃ arasarūpatāya vadesi, taṃ kāraṇaṃ na hoti, na vijjatīti attho. Nanu ca brāhmaṇo",
  "tika-vin01t1:1324_2": "yaṃ vandanādisāmaggirasābhāvasaṅkhātaṃ pariyāyaṃ sandhāya “arasarūpo bhavaṃ gotamo”ti",
  "tika-vin01t1:1324_3": "āha, so pariyāyo natthīti vutte vandanādīni bhagavā karotīti āpajjatīti imaṃ aniṭṭhappasaṅgaṃ",
  "tika-vin01t1:1324_4": "dassento āha “kasmā pana bhagavā evamāhā”tiādi.",
  "tika-vin01t1:1325_0": "4. Sabbapariyāyesūti sabbavāresu. Sandhāya bhāsitamattanti yaṃ sandhāya brāhmaṇo",
  "tika-vin01t1:1325_1": "“nibbhogo bhavaṃ gotamo”tiādimāha, bhagavā ca yaṃ sandhāya nibbhogatādiṃ attani anujānāti,",
  "tika-vin01t1:1325_2": "taṃ sandhāya bhāsitamattaṃ. Chandarāgaparibhogoti chandarāgavasena paribhogo. Aparaṃ",
  "tika-vin01t1:1325_3": "pariyāyanti aññaṃ kāraṇaṃ.",
  "tika-vin01t1:1326_0": "5. Kulasamudācārakammanti kulācārasaṅkhātaṃ kammaṃ, kulacārittanti vuttaṃ hoti. Akiriyanti",
  "tika-vin01t1:1326_1": "akaraṇabhāvaṃ. Duṭṭhu caritaṃ duccaritaṃ, kāyadvāre bāhullavuttito kāyato pavattaṃ",
  "tika-vin01t1:1326_2": "duccaritanti kāyaduccaritaṃ. Taṃ sarūpato dassento “tattha cā”tiādimāha. Pāṇātipātaadinnādānamicchācāracetanā",
  "tika-vin01t1:1326_3": "veditabbāti ettha pāṇoti paramatthato jīvitindriyaṃ, vohārato satto. Jīvitindriyañcettha",
  "tika-vin01t1:1326_4": "rūpārūpavasena veditabbaṃ. Rūpajīvitindriye hi vikopite itarampi taṃsambandhatāya",
  "tika-vin01t1:1326_5": "vinassati. Sattoti ca khandhasantāno gahetabbo. Tattha hi sattapaññatti. Saraseneva",
  "tika-vin01t1:1326_6": "patanasabhāvassa antarā eva atīva pātanaṃ atipāto, saṇikaṃ patituṃ adatvā sīghaṃ",
  "tika-vin01t1:1326_7": "pātananti attho. Atikkamma vā satthādīhi abhibhavitvā pātanaṃ atipāto, pāṇassa atipāto",
  "tika-vin01t1:1326_8": "pāṇātipāto, pāṇavadho pāṇaghātoti vuttaṃ hoti. Atthato pana pāṇe pāṇasaññino parassa",
  "tika-vin01t1:1326_9": "jīvitindriyupacchedakapayogasamuṭṭhāpikā kāyavacīdvārānamaññatarappavattā vadhakacetanā.",
  "tika-vin01t1:1326_10": "Yāya hi cetanāya vattamānassa jīvitindriyassa nissayabhūtesu mahābhūtesu upakkamakaraṇahetukamahābhūtapaccayā",
  "tika-vin01t1:1326_11": "uppajjanakamahābhūtā nuppajjissanti, sā tādisappayogasamuṭṭhāpikā cetanā pāṇātipāto.",
  "tika-vin01t1:1326_12": "Laddhupakkamāni hi bhūtāni itarabhūtāni viya na visadānīti samānajātiyānaṃ kāraṇāni na honti.",
  "tika-vin01t1:1327_0": "Etthāha – khaṇe khaṇe nirujjhanasabhāvesu saṅkhāresu ko hantā, ko vā haññati, yadi",
  "tika-vin01t1:1327_1": "cittacetasikasantāno, so arūpatāya na chedanabhedanādivasena vikopanasamattho, napi",
  "tika-vin01t1:1327_2": "vikopanīyo. Atha rūpasantāno, so acetanatāya kaṭṭhakaliṅgarūpamoti na tattha chedanādinā",
  "tika-vin01t1:1327_3": "pāṇātipāto labbhati yathā matasarīre. Payogopi pāṇātipātassa paharaṇappahārādi atītesu",
  "tika-vin01t1:1327_4": "vā saṅkhāresu bhaveyya anāgatesu vā paccuppannesu vā, tattha na tāva atītānāgatesu",
  "tika-vin01t1:1327_5": "sambhavati tesaṃ abhāvato, paccuppannesu ca saṅkhārānaṃ khaṇikattā saraseneva nirujjhanasabhāvatāya",
  "tika-vin01t1:1327_6": "vināsābhimukhesu nippayojano payogo siyā, vināsassa ca kāraṇarahitattā na paharaṇappahārādippayogahetukaṃ",
  "tika-vin01t1:1327_7": "maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanato",
  "tika-vin01t1:1327_8": "kassa kiriyā, pariyosānakālānavaṭṭhānato kassa vā pāṇātipātakammabaddhoti?",
  "tika-vin01t1:1328_0": "Vuccate – yathāvuttavadhakacetanāsahito saṅkhārānaṃ puñjo sattasaṅkhāto hantā. Tena",
  "tika-vin01t1:1328_1": "pavattitavadhappayoganimittaṃ apagatusmāviññāṇajīvitindriyo matavohārappavattinibandhano",
  "tika-vin01t1:1328_2": "yathāvuttavadhappayogakaraṇe uppajjanāraho rūpārūpadhammasamūho haññati, kevalo vā",
  "tika-vin01t1:1328_3": "cittacetasikasantāno. Vadhappayogāvisayabhāvepi tassa pañcavokārabhave rūpasantānādhīnavuttitāya",
  "tika-vin01t1:1328_4": "rūpasantāne parena payojitajīvitindriyupacchedakapayogavasena tannibbattivinibandhakavisadisarūpuppattiyā",
  "tika-vin01t1:1328_5": "vihate vicchedo hotīti na pāṇātipātassa asambhavo, napi ahetuko pāṇātipāto, na ca",
  "tika-vin01t1:1328_6": "payogo nippayojano. Paccuppannesu saṅkhāresu katapayogavasena tadanantaraṃ uppajjanārahassa",
  "tika-vin01t1:1328_7": "saṅkhārakalāpassa tathā anuppattito khaṇikānaṃ saṅkhārānaṃ khaṇikamaraṇassa idha",
  "tika-vin01t1:1328_8": "maraṇabhāvena anadhippetattā santatimaraṇassa ca yathāvuttanayena sahetukabhāvato",
  "tika-vin01t1:1328_9": "na ahetukaṃ maraṇaṃ, na ca katturahito pāṇātipātapayogo nirīhakesupi saṅkhāresu sannihitatāmattena",
  "tika-vin01t1:1328_10": "upakārakesu attano attano anurūpaphaluppādaniyatesu kāraṇesu kattuvohārasiddhito",
  "tika-vin01t1:1328_11": "yathā “padīpo pakāseti, nisākarova candimā”ti. Na ca kevalassa vadhādhippāyasahabhuno",
  "tika-vin01t1:1328_12": "cittacetasikakalāpassa pāṇātipāto icchitabbo santānavasena avaṭṭhitasseva paṭijānanato.",
  "tika-vin01t1:1328_13": "Santānavasena vattamānānañca padīpādīnaṃ atthakiriyā dissatīti attheva pāṇātipātena",
  "tika-vin01t1:1328_14": "kammabaddho. Ayañca vicāro adinnādānādīsupi yathāsambhavaṃ vibhāvetabbo.",
  "tika-vin01t1:1329_0": "So ca pāṇātipāto guṇavirahitesu tiracchānagatādīsu pāṇesu khuddake pāṇe appasāvajjo,",
  "tika-vin01t1:1329_1": "mahante mahāsāvajjo. Kasmā? Payogamahantatāya, payogasamattepi vatthumahantatāya.",
  "tika-vin01t1:1329_2": "Guṇavantesu manussādīsu appaguṇe pāṇe appasāvajjo, mahāguṇe mahāsāvajjo. Sarīraguṇānaṃ",
  "tika-vin01t1:1329_3": "pana samabhāve satipi kilesānaṃ upakkamānañca mudutāya appasāvajjo, tibbatāya mahāsāvajjoti veditabbo.",
  "tika-vin01t1:1330_0": "Kāyavācāhi na dinnanti adinnaṃ, parasantakaṃ, tassa ādānaṃ adinnādānaṃ. Parassaharaṇaṃ",
  "tika-vin01t1:1330_1": "theyyaṃ, corikāti vuttaṃ hoti. Atthato pana parapariggahe parapariggahitasaññino",
  "tika-vin01t1:1330_2": "tadādāyakaupakkamasamuṭṭhāpikā kāyavacīdvārānamaññataradvārappavattā theyyacetanā.",
  "tika-vin01t1:1330_3": "Taṃ hīne parasantake appasāvajjaṃ, paṇīte mahāsāvajjaṃ. Kasmā? Vatthupaṇītatāya.",
  "tika-vin01t1:1330_4": "Vatthusamatte sati guṇādhikānaṃ santake vatthusmiṃ mahāsāvajjaṃ, taṃtaṃguṇādhikaṃ",
  "tika-vin01t1:1330_5": "upādāya tato tato hīnaguṇassa santake vatthusmiṃ appasāvajjaṃ.",
  "tika-vin01t1:1331_0": "Micchā caraṇaṃ micchācāro, methunasamācāresu ekantanindito lāmakācāro. So pana lakkhaṇato",
  "tika-vin01t1:1331_1": "asaddhammādhippāyena kāyadvārappavattā agamanīyaṭṭhānavītikkamacetanā. So panesa",
  "tika-vin01t1:1331_2": "micchācāro sīlādiguṇavirahite agamanīyaṭṭhāne appasāvajjo, sīlādiguṇasampanne mahāsāvajjo.",
  "tika-vin01t1:1331_3": "Tassa cattāro sambhārā – agamanīyavatthu, tasmiṃ sevanacittaṃ, sevanapayogo, maggenamaggappaṭipattiadhivāsananti.",
  "tika-vin01t1:1331_4": "Eko payogo sāhatthiko eva.",
  "tika-vin01t1:1332_0": "Vacīdvāre bāhullavuttito vācato pavattaṃ duccaritanti vacīduccaritaṃ. Taṃ sarūpato",
  "tika-vin01t1:1332_1": "dassento āha “musāvādapisuṇavācāpharusavācāsamphappalāpacetanā veditabbā”ti. Tattha",
  "tika-vin01t1:1332_2": "musāti abhūtaṃ atacchaṃ vatthu. Musā vadīyati vuccati etāyāti musāvādo, atathaṃ vatthuṃ",
  "tika-vin01t1:1332_3": "tathato paraṃ viññāpetukāmassa tathāviññattisamuṭṭhāpikā cetanā. So yamatthaṃ bhañjati,",
  "tika-vin01t1:1332_4": "tassa appatāya appasāvajjo, mahantatāya mahāsāvajjo. Apica gahaṭṭhānaṃ attano santakaṃ",
  "tika-vin01t1:1332_5": "adātukāmatāya natthīti ādinayappavatto appasāvajjo, sakkhinā hutvā atthabhañjanatthaṃ",
  "tika-vin01t1:1332_6": "vutto mahāsāvajjo. Pabbajitānaṃ appakampi telaṃ vā sappiṃ vā labhitvā hasādhippāyena",
  "tika-vin01t1:1332_7": "“ajja gāme telaṃ nadī maññe sandatī”ti pūraṇakathānayena pavatto appasāvajjo, adiṭṭhaṃyeva",
  "tika-vin01t1:1332_8": "pana diṭṭhantiādinā nayena vadantānaṃ mahāsāvajjo. Tassa cattāro sambhārā honti –",
  "tika-vin01t1:1332_9": "atathaṃ vatthu, visaṃvādanacittaṃ, tajjo vāyāmo, parassa tadatthaviññāpananti. Eko",
  "tika-vin01t1:1332_10": "payogo sāhatthikova. So kāyena vā kāyapaṭibaddhena vā vācāya vā paravisaṃvādakakiriyākaraṇe",
  "tika-vin01t1:1332_11": "daṭṭhabbo. Tāya ce kiriyāya paro tamatthaṃ jānāti, ayaṃ kiriyāsamuṭṭhāpikacetanākkhaṇeyeva",
  "tika-vin01t1:1332_12": "musāvādakammunā bajjhati. Yasmā pana yathā kāyakāyapaṭibaddhavācāhi paraṃ visaṃvādeti,",
  "tika-vin01t1:1332_13": "tathā “idamassa bhaṇāhī”ti āṇāpentopi, paṇṇaṃ likhitvā purato nissajjantopi, “ayaṃ",
  "tika-vin01t1:1332_14": "attho evaṃ veditabbo”ti kuṭṭādīsu likhitvā ṭhapentopi, tasmā ettha āṇattikanissaggiyathāvarāpi",
  "tika-vin01t1:1332_15": "payogā yujjanti. Aṭṭhakathāsu pana anāgatattā vīmaṃsitvā gahetabbā.",
  "tika-vin01t1:1333_0": "Pisatīti pisuṇā, samagge satte avayavabhūte vagge bhinne karotīti attho. Niruttinayena",
  "tika-vin01t1:1333_1": "vā piyasuññakaraṇato pisuṇā. Yāya hi vācāya yassa taṃ vācaṃ bhāsati, tassa hadaye",
  "tika-vin01t1:1333_2": "attano piyabhāvaṃ, parassa ca piyasuññabhāvaṃ karoti, sā pisuṇavācā. Lakkhaṇato pana",
  "tika-vin01t1:1333_3": "saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā",
  "tika-vin01t1:1333_4": "cetanā pisuṇavācā pisuṇaṃ vadati etāyāti katvā. Sā yassa bhedaṃ karoti, tassa appaguṇatāya",
  "tika-vin01t1:1333_5": "appasāvajjā, mahāguṇatāya mahāsāvajjā. Tassā cattāro sambhārā – bhinditabbo paro,",
  "tika-vin01t1:1333_6": "“iti ime nānā bhavissanti vinā bhavissantī”ti bhedapurekkhāratā vā “iti ahaṃ piyo",
  "tika-vin01t1:1333_7": "bhavissāmi vissāsiko”ti piyakamyatā vā, tajjo vāyāmo, tassa tadatthavijānananti.",
  "tika-vin01t1:1333_8": "Pare pana abhinne kammapathabhedo natthi, bhinne eva hoti.",
  "tika-vin01t1:1334_0": "Pharusayatīti pharusā, vācā. Yāya hi vācāya attānampi parampi pharusaṃ sinehābhāvena",
  "tika-vin01t1:1334_1": "lūkhaṃ karoti, sā pharusavācā. Atha vā sayampi pharusā domanassasamuṭṭhitattā sabhāvenapi",
  "tika-vin01t1:1334_2": "kakkasā neva kaṇṇasukhā na hadayasukhāti pharusavācā. Ettha pana paresaṃ mammacchedanavasena",
  "tika-vin01t1:1334_3": "pavattiyā ekantaniṭṭhuratāya sabhāvena kāraṇavohārena ca vācāya pharusasaddappavatti",
  "tika-vin01t1:1334_4": "daṭṭhabbā. Taṃ pharusaṃ vadati etāyāti pharusavācā, parassa mammacchedakakāyavacīpayogasamuṭṭhāpikā",
  "tika-vin01t1:1334_5": "ekantapharusā cetanā. Tassā āvibhāvatthamidaṃ vatthu – eko kira dārako mātu vacanaṃ",
  "tika-vin01t1:1334_6": "anādiyitvā araññaṃ gacchati, taṃ mātā nivattetuṃ asakkontī “caṇḍā taṃ mahiṃsī anubandhatū”ti",
  "tika-vin01t1:1334_7": "akkosi. Athassa tatheva araññe mahiṃsī uṭṭhāsi. Dārako “yaṃ mama mātā mukhena kathesi,",
  "tika-vin01t1:1334_8": "taṃ mā hotu. Yaṃ cittena cintesi, taṃ hotū”ti saccakiriyamakāsi. Mahiṃsī tattheva",
  "tika-vin01t1:1334_9": "baddhā viya aṭṭhāsi. Evaṃ mammacchedakopi payogo cittasaṇhatāya pharusavācā na hoti.",
  "tika-vin01t1:1334_10": "Mātāpitaro hi kadāci puttake evampi vadanti “corā vo khaṇḍākhaṇḍikaṃ karontū”ti,",
  "tika-vin01t1:1334_11": "uppalapattampi ca nesaṃ upari patantaṃ na icchanti. Ācariyupajjhāyā ca kadāci nissitake",
  "tika-vin01t1:1334_12": "evaṃ vadanti “kiṃ ime ahirikā anottappino caranti, niddhamatha ne”ti. Atha ca nesaṃ",
  "tika-vin01t1:1334_13": "āgamādhigamasampattiṃ icchanti, yathā cittasaṇhatāya pharusavācā na hoti, evaṃ vacanasaṇhatāya",
  "tika-vin01t1:1334_14": "apharusavācāpi na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusavācā",
  "tika-vin01t1:1334_15": "hoti, cittapharusatāya pana esā pharusavācāva. Sā yaṃ sandhāya pavattitā, tassa appaguṇatāya",
  "tika-vin01t1:1334_16": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṃ, akkosanāti.",
  "tika-vin01t1:1335_0": "Saṃ sukhaṃ hitañca phalati visarati vināsetīti samphaṃ, attano paresañca anupakārakaṃ",
  "tika-vin01t1:1335_1": "yaṃ kiñci, samphaṃ palapati etāyāti samphappalāpo, anatthaviññāpikakāyavacīpayogasamauṭṭhāpikā",
  "tika-vin01t1:1335_2": "akusalacetanā. So āsevanamandatāya appasāvajjo, āsevanamahantatāya mahāsāvajjo. Tassa",
  "tika-vin01t1:1335_3": "dve sambhārā – bhāratayuddhasītāharaṇādiniratthakakathāpurekkhāratā, tathārūpīkathākathanañca.",
  "tika-vin01t1:1335_4": "Pare pana taṃ kathaṃ agaṇhante kammapathabhedo natthi, parena pana samphappalāpe gahiteyeva hoti.",
  "tika-vin01t1:1336_0": "Abhijjhābyāpādamicchādiṭṭhiyoti ettha parasampattiṃ abhimukhaṃ jhāyatīti abhijjhā,",
  "tika-vin01t1:1336_1": "parasampattīsu lobho. Sā pana “aho vata idaṃ mamassā”ti evaṃ parabhaṇḍābhijjhāyanalakkhaṇā.",
  "tika-vin01t1:1336_2": "Adinnādānaṃ viya appasāvajjā mahāsāvajjā ca. Tassā dve sambhārā – parabhaṇḍaṃ, attano",
  "tika-vin01t1:1336_3": "pariṇāmanañca. Parabhaṇḍavatthuke hi lobhe uppannepi na tāva kammapathabhedo hoti,",
  "tika-vin01t1:1336_4": "yāva “aho vata idaṃ mamassā”ti attano na pariṇāmeti.",
  "tika-vin01t1:1337_0": "Hitasukhaṃ byāpādeti vināsetīti byāpādo, paṭigho. So paravināsāya manopadosalakkhaṇo.",
  "tika-vin01t1:1337_1": "So pharusavācā viya appasāvajjo mahāsāvajjo ca. Tassa dve sambhārā – parasatto, tassa",
  "tika-vin01t1:1337_2": "ca vināsanacintā. Parasattavatthuke hi kodhe uppannepi na tāva kammapathabhedo hoti,",
  "tika-vin01t1:1337_3": "yāva “aho vatāyaṃ ucchijjeyya vinasseyyā”ti tassa vināsanaṃ na cinteti.",
  "tika-vin01t1:1338_0": "Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā",
  "tika-vin01t1:1338_1": "nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica",
  "tika-vin01t1:1338_2": "aniyatā appasāvajjā, niyatā mahāsāvajjā. Tassa dve sambhārā – vatthuno gahitākāraviparītatā,",
  "tika-vin01t1:1338_3": "yathā ca taṃ gaṇhāti, tathābhāvena tassupaṭṭhānanti. Tattha natthikāhetukaaariyadiṭṭhīhi",
  "tika-vin01t1:1338_4": "eva kammapathabhedo hoti.",
  "tika-vin01t1:1339_0": "“Anekavihitānaṃ pāpakānaṃ akusalānaṃ dhammāna”nti sāmaññavacanepi pārisesañāyato",
  "tika-vin01t1:1339_1": "vuttāvasesā akusalā dhammā gahetabbāti āha “ṭhapetvā te dhamme”tiādi. Te yathāvuttakāyaduccaritādike",
  "tika-vin01t1:1339_2": "akusaladhamme ṭhapetvāti attho. Anekavihitāti anekappakārā.",
  "tika-vin01t1:1340_0": "6. Ayaṃ lokatantīti ayaṃ vuḍḍhānaṃ abhivādanādikiriyālakkhaṇā lokappaveṇī. Anāgāmibrahmānaṃ",
  "tika-vin01t1:1340_1": "alaṅkārādīsu anāgāmibhikkhūnañca cīvarādīsu nikantivasena rāguppatti hotīti anāgāmimaggena",
  "tika-vin01t1:1340_2": "pañcakāmaguṇikarāgasseva pahānaṃ veditabbanti āha “pañcakāmaguṇikarāgassā”ti. Rūpādīsu",
  "tika-vin01t1:1340_3": "pañcasu kāmaguṇesu vatthukāmakoṭṭhāsesu uppajjamāno rāgo “pañcakāmaguṇikarāgo”ti",
  "tika-vin01t1:1340_4": "veditabbo. Koṭṭhāsavacano hettha guṇasaddo “vayoguṇā anupubbaṃ jahantī”tiādīsu viya.",
  "tika-vin01t1:1340_5": "Dvīsu akusalacittesūti domanassasahagatesu dvīsu akusalacittesu. Mohassa sabbākusalasādhāraṇattā",
  "tika-vin01t1:1340_6": "āha “sabbākusalasambhavassā”ti. Avasesānanti sakkāyadiṭṭhiādīnaṃ.",
  "tika-vin01t1:1341_0": "7. Jigucchati maññeti “ahamabhijāto rūpavā paññavā, kathaṃ nāma aññesaṃ abhivādanādiṃ",
  "tika-vin01t1:1341_1": "kareyya”nti jigucchati viya jigucchatīti vā sallakkhemi. Akosallasambhūtaṭṭhenāti",
  "tika-vin01t1:1341_2": "aññāṇasambhūtaṭṭhena. Akusale dhamme jigucchamāno tesaṃ samaṅgībhāvampi jigucchatīti",
  "tika-vin01t1:1341_3": "vuttaṃ “akusalānaṃ dhammānaṃ samāpattī”ti. Samāpattīti etasseva vevacanaṃ samāpajjanā",
  "tika-vin01t1:1341_4": "samaṅgibhāvoti. Maṇḍanakajātiyoti maṇḍanasabhāvo, maṇḍanasīloti attho. Jegucchitanti jigucchanasīlataṃ.",
  "tika-vin01t1:1342_0": "8. Lokajeṭṭhakakammanti loke jeṭṭhakānaṃ kattabbakammaṃ, loke vā seṭṭhasammataṃ kammaṃ.",
  "tika-vin01t1:1342_1": "Tatrāti yathāvuttesu dvīsupi atthavikappesu. Padābhihito attho padattho, byañjanatthoti",
  "tika-vin01t1:1342_2": "vuttaṃ hoti. Vinayaṃ vā arahatīti ettha vinayanaṃ vinayo, niggaṇhananti attho. Tenāha",
  "tika-vin01t1:1342_3": "“niggahaṃ arahatīti vuttaṃ hotī”ti. Nanu ca paṭhamaṃ vuttesu dvīsupi atthavikappesu",
  "tika-vin01t1:1342_4": "sakatthe arahatthe ca bhaddhitapaccayo saddalakkhaṇato dissati, na pana “vinayāya",
  "tika-vin01t1:1342_5": "dhammaṃ desetī”ti imasmiṃ atthe, tasmā kathamettha taddhitapaccayoti āha “vicitrā",
  "tika-vin01t1:1342_6": "hi taddhitavuttī”ti. Vicitratā cettha lokappamāṇato veditabbā. Tathā hi yasmiṃ yasmiṃ",
  "tika-vin01t1:1342_7": "atthe taddhitappayogo lokassa, tattha tattha taddhitavutti lokato siddhāti vicitrā",
  "tika-vin01t1:1342_8": "taddhitavutti. Tasmā yathā “mā saddamakāsī”ti vadanto “māsaddiko”ti vuccati, evaṃ",
  "tika-vin01t1:1342_9": "vinayāya dhammaṃ desetīti venayikoti vuccatīti adhippāyo.",
  "tika-vin01t1:1343_0": "9. Kapaṇapurisoti guṇavirahitatāya dīnamanusso. Byañjanāni avicāretvāti tissadattādisaddesu",
  "tika-vin01t1:1343_1": "viya “imasmiṃ atthe ayaṃ nāma paccayo”ti evaṃ byañjanaṃ vicāraṃ akatvā, anipphannapāṭipadikavasenāti vuttaṃ hoti.",
  "tika-vin01t1:1344_0": "10. Devalokagabbhasampattiyāti vatvā ṭhapetvā bhummadeve sesesu devesu gabbhaggahaṇassa",
  "tika-vin01t1:1344_1": "abhāvato paṭisandhiyevettha gabbhasampattīti veditabbāti vuttamevatthaṃ vivaritvā",
  "tika-vin01t1:1344_2": "dassento āha “devalokapaṭisandhipaṭilābhāya saṃvattatī”ti. Assāti abhivādanādisāmīcikammassa.",
  "tika-vin01t1:1344_3": "Mātukucchismiṃ paṭisandhiggahaṇe dosaṃ dassentoti mātito aparisuddhabhāvaṃ dassento,",
  "tika-vin01t1:1344_4": "akkositukāmassa dāsiyā puttoti dāsikucchismiṃ nibbattabhāve dosaṃ dassetvā akkosanaṃ",
  "tika-vin01t1:1344_5": "viya bhagavato mātukucchismiṃ paṭisandhiggahaṇe dosaṃ dassetvā akkosantopi evamāhāti",
  "tika-vin01t1:1344_6": "adhippāyo. Gabbhatoti devalokapaṭisandhito. Tenevāha “abhabbo devalokūpapattiṃ pāpuṇitunti",
  "tika-vin01t1:1344_7": "adhippāyo”ti. Hīno vā gabbho assāti apagabbhoti imassa viggahassa ekena pariyāyena",
  "tika-vin01t1:1344_8": "adhippāyaṃ dassento āha “devalokagabbhaparibāhirattā āyatiṃ hīnagabbhapaṭilābhabhāgītī”ti.",
  "tika-vin01t1:1344_9": "Iti-saddā e hetuattho, yasmā āyatimpi hīnagabbhapaṭilābhabhāgī, tasmā hīno vā gabbho",
  "tika-vin01t1:1344_10": "assāti apagabbhoti adhippāyo.",
  "tika-vin01t1:1345_0": "Puna tasseva viggahassa kodhavasena…pe… dassentoti heṭṭhā vuttanayassa anurūpaṃ katvā",
  "tika-vin01t1:1345_1": "adhippāyaṃ dassento āha “hīno vāssa mātukucchismiṃ gabbhavāso ahosīti adhippāyo”ti.",
  "tika-vin01t1:1345_2": "Gabbha-saddo atthi mātukucchipariyāyo “gabbhe vasati māṇavo”tiādīsu viya. Atthi mātukucchismiṃ",
  "tika-vin01t1:1345_3": "nibbattasattapariyāyo “antamaso gabbhapātanaṃ upādāyā”tiādīsu viya. Tattha mātukucchipariyāyaṃ",
  "tika-vin01t1:1345_4": "gahetvā atthaṃ dassento āha “anāgate gabbhaseyyā”ti. Gabbhe seyyā gabbhaseyyā. Anuttarena",
  "tika-vin01t1:1345_5": "maggenāti aggamaggena. Kammakilesānaṃ maggena vihatattā āha “vihatakāraṇattā”ti.",
  "tika-vin01t1:1345_6": "Itarā tissopīti aṇḍajasaṃsedajaopapātikā. Ettha ca yadipi “apagabbho”ti imassa anurūpato",
  "tika-vin01t1:1345_7": "gabbhaseyyā eva vattabbā, pasaṅgato pana labbhamānaṃ sabbampi vattuṃ vaṭṭatīti punabbhavābhinibbattipi vuttāti veditabbā.",
  "tika-vin01t1:1346_0": "Idāni sattapariyāyassa gabbhasaddassa vasena viggahanānattaṃ dassento āha “apicā”tiādi.",
  "tika-vin01t1:1346_1": "Imasmiṃ pana vikappe gabbhaseyyā punabbhavābhinibbattīti ubhayampi gabbhaseyyavaseneva",
  "tika-vin01t1:1346_2": "vuttantipi vadanti. Nanu ca “āyatiṃ gabbhaseyyā pahīnā”ti vuttattā gabbhassa seyyā",
  "tika-vin01t1:1346_3": "eva pahīnā, na pana gabbhoti āpajjatīti āha “yathā cā”tiādi. Atha “abhinibbattī”ti",
  "tika-vin01t1:1346_4": "ettakameva avatvā punabbhavaggahaṇaṃ kimatthanti āha “abhinibbatti ca nāmā”tiādi.",
  "tika-vin01t1:1346_5": "Apunabbhavabhūtāti khaṇe khaṇe uppajjamānānaṃ dhammānaṃ abhinibbatti.",
  "tika-vin01t1:1347_0": "11. Dhammadhātunti ettha dhamme anavasese dhāreti yāthāvato upadhāretīti dhammadhātu,",
  "tika-vin01t1:1347_1": "dhammānaṃ yathāsabhāvato avabujjhanasabhāvo, sabbaññutaññāṇassetaṃ adhivacanaṃ. Paṭivijjhitvāti",
  "tika-vin01t1:1347_2": "sacchikatvā, paṭilabhitvāti attho, paṭilābhahetūti vuttaṃ hoti. Desanāvilāsappatto",
  "tika-vin01t1:1347_3": "hotīti rucivasena parivattetvā desetuṃ samatthatā desanāvilāso, taṃ patto adhigatoti",
  "tika-vin01t1:1347_4": "attho. Karuṇāvipphāranti sabbasattesu mahākaruṇāya pharaṇaṃ. Tādiguṇalakkhaṇameva",
  "tika-vin01t1:1347_5": "puna upamāya vibhāvetvā dassento āha “pathavīsamacittata”nti. Yathā pathavī suciasucinikkhepachedanabhedanādīsu",
  "tika-vin01t1:1347_6": "na vikampati, anurodhavirodhaṃ na pāpuṇāti, evaṃ iṭṭhāniṭṭhesu lābhālābhādīsu anurodhavirodhappahānato",
  "tika-vin01t1:1347_7": "avikampitacittatāya pathavīsamacittatanti attho. Akuppadhammatanti ettha “akuppadhammo",
  "tika-vin01t1:1347_8": "nāma phalasamāpattī”ti tīsupi gaṇṭhipadesu vuttaṃ. “Paresu pana akkosantesupi attano",
  "tika-vin01t1:1347_9": "pathavīsamacittatālakkhaṇaṃ akujjhanasabhāvatanti evamettha attho gahetabbo”ti amhākaṃ",
  "tika-vin01t1:1347_10": "khanti. Jarāya anusaṭanti jarāya paliveṭhitaṃ. Vaṭṭakhāṇubhūtanti anekesaṃ anayabyasanānaṃ",
  "tika-vin01t1:1347_11": "nipātalakkhaṇatthambhabhūtatāya saṃsārakhāṇubhūtaṃ. Brāhmaṇassa vuḍḍhatāya āsannavuttimaraṇanti",
  "tika-vin01t1:1347_12": "sambhāvanavasena “ajja maritvā”tiādi vuttaṃ. Mahantena kho pana ussāhenāti “sādhu",
  "tika-vin01t1:1347_13": "kho pana tathārūpānaṃ arahataṃ dassanaṃ hotī”ti evaṃ sañjātamahussāhena. Appaṭisamaṃ",
  "tika-vin01t1:1347_14": "purejātabhāvanti anaññasādhāraṇaṃ purejātabhāvaṃ. Natthi etassa paṭisamoti appaṭisamo, purejātabhāvo.",
  "tika-vin01t1:1348_0": "“Apī”ti avatvā “pī”ti vadanto pi-saddopi visuṃ atthi nipātoti dasseti. Sambhāvanattheti",
  "tika-vin01t1:1348_1": "“api nāmevaṃ siyā”ti vikappanattho sambhāvanattho, tasmiṃ jotakatāya pisaddo vattati.",
  "tika-vin01t1:1348_2": "Vacanasiliṭṭhatāyāti vacanassa madhurabhāvatthaṃ, mudubhāvatthanti attho. Evañhi",
  "tika-vin01t1:1348_3": "loke siliṭṭhavacanaṃ hotīti evaṃ ekameva gaṇanaṃ avatvā aparāya gaṇanāya saddhiṃ",
  "tika-vin01t1:1348_4": "vacanaṃ loke siliṭṭhavacanaṃ hoti yathā “dve vā tīṇi vā udakaphusitānī”ti. Sammā",
  "tika-vin01t1:1348_5": "adhisayitānīti pādādīhi attanā nesaṃ kiñci upaghātaṃ akarontiyā bahivātādiparissayaparihāratthaṃ",
  "tika-vin01t1:1348_6": "sammadeva upari sayitāni. Upariattho hettha adhi-saddo. Utuṃ gaṇhāpentiyāti tesaṃ",
  "tika-vin01t1:1348_7": "allasinehapariyādānatthaṃ attano kāyusmāvasena utuṃ gaṇhāpentiyā. Tenāha “usmīkatānī”ti.",
  "tika-vin01t1:1348_8": "Sammā paribhāvitānīti sammadeva sabbaso kukkuṭavāsanāya vāsitāni. Tenāha “kukkuṭagandhaṃ gāhāpitānī”ti.",
  "tika-vin01t1:1349_0": "Ettha ca sammā parisedanaṃ kukkuṭagandhaparibhāvanañca sammā adhisayananipphattiyā",
  "tika-vin01t1:1349_1": "ānubhāvanipphāditanti daṭṭhabbaṃ. Sammā adhisayaneneva hi itaradvayaṃ ijjhati. Na",
  "tika-vin01t1:1349_2": "hi sammā adhisayanato visuṃ sammā parisedanassa sammā paribhāvanassa ca karaṇaṃ atthi,",
  "tika-vin01t1:1349_3": "tena pana saddhiṃyeva itaresaṃ dvinnampi ijjhanato vuttaṃ “evaṃ tīhi pakārehi tāni",
  "tika-vin01t1:1349_4": "aṇḍāni paripāliyamānānī”ti. Nakhasikhāti nakhaggāni. Mukhatuṇḍakanti mukhaggaṃ. Kapālassa",
  "tika-vin01t1:1349_5": "tanukattāti ettha yathā kapālassa tanutā ālokassa anto paññāyamānassa kāraṇaṃ, tathā",
  "tika-vin01t1:1349_6": "kapālassa tanutāya nakhasikhāmukhatuṇḍakānaṃ kharatāya ca allasinehapariyādānaṃ kāraṇavacananti",
  "tika-vin01t1:1349_7": "daṭṭhabbaṃ. Saṅkuṭitahatthapādāti ettha hatthāti pakkhā. Na hi kukkuṭānaṃ pakkhato",
  "tika-vin01t1:1349_8": "añño hattho nāma atthi. Etthāti ālokaṭṭhāne. Pakkhe vidhunantāti pakkhe cālentā.",
  "tika-vin01t1:1349_9": "Nikkhamantānanti niddhāraṇe sāmivacanaṃ, nikkhamantesūti attho.",
  "tika-vin01t1:1350_0": "So jeṭṭho iti assa vacanīyoti yo paṭhamataraṃ aṇḍakosato nikkhanto kukkuṭapotako,",
  "tika-vin01t1:1350_1": "soyeva jeṭṭhoti vacanīyo assa, bhaveyyāti attho. Sampaṭipādentoti saṃsandento. Tibhūmakapariyāpannāpi",
  "tika-vin01t1:1350_2": "sattā avijjākosassa anto paviṭṭhā tattha tattha appahīnāya avijjāya veṭhitattāti",
  "tika-vin01t1:1350_3": "āha “avijjākosassa anto paviṭṭhesu sattesū”ti. Aṇḍakosanti bījakapālaṃ. Lokasannivāseti",
  "tika-vin01t1:1350_4": "loko eva lokasannivāso. Sammāsambodhinti ettha sammāti aviparītattho, saṃ-saddo sāmanti",
  "tika-vin01t1:1350_5": "imamatthaṃ dīpeti, tasmā sammā aviparītenākārena sayameva cattāri saccāni bujjhati",
  "tika-vin01t1:1350_6": "paṭivijjhatīti sammāsambodhīti maggo vuccati. Tenāha “sammā sāmañca bodhi”nti, sammā",
  "tika-vin01t1:1350_7": "sayameva ca bujjhanakanti attho. Sammāti vā pasatthavacano, saṃ-saddo sundaravacanoti",
  "tika-vin01t1:1350_8": "āha “atha vā pasatthaṃ sundarañca bodhi”nti. Bodhisaddassa anekatthataṃ dassetvā",
  "tika-vin01t1:1350_9": "idhādhippetamatthaṃ niddhāretvā dassetukāmo āha “bodhīti rukkhopi maggopī”tiādi.",
  "tika-vin01t1:1350_10": "Tattha abujjhi etthāti rukkho bodhi. Sayaṃ bujjhati, bujjhanti vā tena ariyāti maggo",
  "tika-vin01t1:1350_11": "bodhi. Sabbadhamme sabbākārato bujjhati paṭivijjhatīti sabbaññutaññāṇaṃ bodhi. Bujjhīyati",
  "tika-vin01t1:1350_12": "sacchikarīyatīti nibbānaṃ bodhi. Antarā ca bodhinti dutiyamudāharaṇaṃ vināpi rukkhasaddena",
  "tika-vin01t1:1350_13": "bodhisaddassa rukkhe pavattidassanatthaṃ vuttaṃ. Varabhūrimedhasoti mahāpathavī viya",
  "tika-vin01t1:1350_14": "patthaṭavarapaññoti attho. Asabbaguṇadāyakattāti sabbaguṇānaṃ adāyakattā. Sabbaguṇe",
  "tika-vin01t1:1350_15": "na dadātīti hi asabbaguṇadāyako, ayuttasamāsoyaṃ gamakattā yathā “asūriyaṃpassāni mukhānī”ti.",
  "tika-vin01t1:1351_0": "Tisso vijjāti upanissayavato saheva arahattaphalena tisso vijjā deti. Nanu cettha",
  "tika-vin01t1:1351_1": "tīsu vijjāsu āsavakkhayañāṇassa maggapariyāpannattā kathametaṃ yujjati “maggo tisso",
  "tika-vin01t1:1351_2": "vijjā detī”ti? Nāyaṃ doso. Satipi āsavakkhayañāṇassa maggapariyāpannabhāve aṭṭhaṅgike",
  "tika-vin01t1:1351_3": "magge sati maggañāṇena saddhiṃ tisso vijjā paripuṇṇā hontīti “maggo tisso vijjā detī”ti",
  "tika-vin01t1:1351_4": "vuccati. Cha abhiññāti etthāpi eseva nayo. Sāvakapāramiñāṇanti aggasāvakehi paṭilabhitabbaṃ",
  "tika-vin01t1:1351_5": "sabbameva lokiyalokuttarañāṇaṃ. Paccekabodhiñāṇanti etthāpi imināva nayena attho",
  "tika-vin01t1:1351_6": "veditabbo. Abbhaññāsinti jāniṃ. Jānanañca na anussavādivasenāti āha “paṭivijjhi”nti,",
  "tika-vin01t1:1351_7": "paccakkhamakāsinti attho. Paṭivedhopi na dūre ṭhitassa lakkhaṇappaṭivedho viyāti",
  "tika-vin01t1:1351_8": "āha “pattomhī”ti, pāpuṇinti attho. Pāpuṇanañca na sayaṃ gantvāti āha “adhigatomhī”ti,",
  "tika-vin01t1:1351_9": "sakasantāne uppādanavasena paṭilabhinti attho.",
  "tika-vin01t1:1352_0": "Opammasampaṭipādananti opammatthassa upameyyena sammadeva paṭipādanaṃ. Atthenāti",
  "tika-vin01t1:1352_1": "upameyyatthena. Yathā kukkuṭiyā aṇḍesu tividhakiriyākaraṇaṃ kukkuṭacchāpakānaṃ aṇḍakosato",
  "tika-vin01t1:1352_2": "nikkhamanassa mūlakāraṇaṃ, evaṃ bodhisattabhūtassa bhagavato tividhānupassanākaraṇaṃ",
  "tika-vin01t1:1352_3": "avijjaṇḍakosato nikkhamanassa mūlakāraṇanti āha “yathā hi tassā kukkuṭiyā…pe… tividhānupassanākaraṇa”nti.",
  "tika-vin01t1:1352_4": "“Santāne”ti vuttattā aṇḍasadisatā santānassa bahi nikkhantakukkuṭacchāpakasadisatā",
  "tika-vin01t1:1352_5": "buddhaguṇānaṃ, buddhaguṇāti ca atthato buddhoyeva “tathāgatassa kho etaṃ, vāseṭṭha,",
  "tika-vin01t1:1352_6": "adhivacanaṃ dhammakāyo itipī”ti vacanato. Avijjaṇḍakosassa tanubhāvoti balavavipassanāvasena",
  "tika-vin01t1:1352_7": "avijjaṇḍakosassa tanubhāvo, paṭicchādanasāmaññena ca avijjāya aṇḍakosasadisatā. Mudubhūtassapi",
  "tika-vin01t1:1352_8": "kharabhāvāpatti hotīti tannivattanatthaṃ “thaddhakharabhāvo”ti vuttaṃ. Tikkhakharavippasannasūrabhāvoti",
  "tika-vin01t1:1352_9": "ettha pariggayhamānesu saṅkhāresu vipassanāñāṇassa samādhindriyavasena sukhānuppaveso",
  "tika-vin01t1:1352_10": "tikkhatā, anupavisitvāpi satindriyavasena anatikkamanato akuṇṭhatā kharabhāvo. Tikkhopi",
  "tika-vin01t1:1352_11": "hi ekacco saro lakkhaṃ patvā kuṇṭho hoti, na tathā idaṃ. Satipi kharabhāve sukhumappavattivasena",
  "tika-vin01t1:1352_12": "kilesasamudācārasaṅkhobharahitatāya saddhindriyavasena pasannabhāvo, satipi ca pasannabhāve",
  "tika-vin01t1:1352_13": "antarā anosakkitvā kilesapaccatthikānaṃ suṭṭhu abhibhavanato vīriyindriyavasena sūrabhāvo",
  "tika-vin01t1:1352_14": "veditabbo. Evamimehi pakārehi saṅkhārupekkhāñāṇameva gahitanti daṭṭhabbaṃ. Vipassanāñāṇassa",
  "tika-vin01t1:1352_15": "pariṇāmakāloti vipassanāya vuṭṭhānagāminibhāvappatti, tadā ca sā maggañāṇagabbhaṃ",
  "tika-vin01t1:1352_16": "dhārentī viya hotīti āha “gabbhaggahaṇakālo”ti. Gabbhaṃ gaṇhāpetvāti saṅkhārupekkhāya",
  "tika-vin01t1:1352_17": "anantaraṃ sikhāppattaanulomavipassanāvasena maggavijāyanatthaṃ gabbhaṃ gaṇhāpetvā.",
  "tika-vin01t1:1352_18": "Anupubbādhigatenāti paṭhamamaggapaṭipāṭiyā adhigatena. Abhiññāpakkheti lokiyābhiññāpakkhe.",
  "tika-vin01t1:1352_19": "Lokuttarābhiññā hi avijjaṇḍakosaṃ padālitā. Potthakesu pana katthaci “chaabhiññāpakkhe”ti",
  "tika-vin01t1:1352_20": "likhanti, so apāṭhoti veditabbo. Jeṭṭho seṭṭhoti vuddhatamattā jeṭṭho, sabbaguṇehi",
  "tika-vin01t1:1352_21": "uttamattā pasatthatamoti seṭṭho.",
  "tika-vin01t1:1353_0": "Idāni “āraddhaṃ kho pana me brāhmaṇa vīriya”ntiādikāya desanāya anusandhiṃ dassento",
  "tika-vin01t1:1353_1": "āha “evaṃ bhagavā”tiādi. Tattha pubbabhāgato pabhutīti bhāvanāya pubbabhāgiyavīriyārambhādito",
  "tika-vin01t1:1353_2": "paṭṭhāya. Cittamevamuppannanti evaṃ upari vakkhamānaparivitakkavasena cittamuppannanti",
  "tika-vin01t1:1353_3": "attho. “Cittameva uppanna”ntipi pāṭho, tattha cittameva uppannaṃ, na tāva bhagavati",
  "tika-vin01t1:1353_4": "pasādoti attho. Muṭṭhassatināti vinaṭṭhassatinā, sativirahitenāti attho. Sāraddhakāyenāti",
  "tika-vin01t1:1353_5": "sadarathakāyena. Bodhimaṇḍeti bodhisaṅkhātassa ñāṇassa maṇḍabhāvappatte ṭhāne. Bodhīti",
  "tika-vin01t1:1353_6": "hi paññā vuccati, sā ettha maṇḍā pasannā jātāti so padeso “bodhimaṇḍo”ti paññāto.",
  "tika-vin01t1:1353_7": "Caturaṅgasamannāgatanti “kāmaṃ taco ca nhāru ca aṭṭhi ca avasissatu, sarīre upasussatu",
  "tika-vin01t1:1353_8": "maṃsalohita”nti evaṃ vuttacaturaṅgasamannāgataṃ vīriyaṃ. Tattha tacoti ekaṃ aṅgaṃ",
  "tika-vin01t1:1353_9": "nhāru ekaṃ aṅgaṃ aṭṭhi ekaṃ aṅgaṃ maṃsalohitaṃ ekaṃ aṅganti veditabbaṃ. Taco ekaṃ",
  "tika-vin01t1:1353_10": "aṅganti ca tace nirapekkhabhāvo ekaṃ aṅganti gahetabbaṃ. Padhānaṃ anuyuñjantassa",
  "tika-vin01t1:1353_11": "hi tace palujjamānepi taṃnimittaṃ avosānāpajjanaṃ tassa vīriyassa ekaṃ aṅgaṃ ekaṃ",
  "tika-vin01t1:1353_12": "kāraṇaṃ. Evaṃ sesesupi attho veditabbo. Paggahitanti ārambhaṃ sithilaṃ akatvā daḷhaparakkamasaṅkhātussāhanabhāvena",
  "tika-vin01t1:1353_13": "gahitaṃ. Tenāha “asithilappavattitanti vuttaṃ hotī”ti.",
  "tika-vin01t1:1354_0": "Asallīnanti asaṅkucitaṃ kosajjavasena saṅkocaṃ anāpannaṃ. Upaṭṭhitāti ogāhanasaṅkhātena",
  "tika-vin01t1:1354_1": "apilāpabhāvena ārammaṇaṃ upagantvā ṭhitā. Tenāha “ārammaṇābhimukhībhāvenā”ti. Sammosassa",
  "tika-vin01t1:1354_2": "viddhaṃsanavasena pavattiyā na sammuṭṭhāti asammuṭṭhā. Kiñcāpi cittapassaddhivaseneva",
  "tika-vin01t1:1354_3": "cittameva passaddhaṃ, kāyapassaddhivaseneva ca kāyo passaddho hoti, tathāpi yasmā",
  "tika-vin01t1:1354_4": "kāyapassaddhi uppajjamānā cittapassaddhiyā saheva uppajjati, na vinā, tasmā vuttaṃ",
  "tika-vin01t1:1354_5": "“kāyacittapassaddhivasenā”ti. Kāyapassaddhiyā ubhayesampi kāyānaṃ passambhanāvahattā",
  "tika-vin01t1:1354_6": "vuttaṃ “rūpakāyopi passaddhoyeva hotī”ti. So ca khoti so ca kho kāyo. Vigatadarathoti",
  "tika-vin01t1:1354_7": "vigatakilesadaratho. Nāmakāye hi vigatadarathe rūpakāyopi vūpasantadarathapariḷāho",
  "tika-vin01t1:1354_8": "hoti. Sammā āhitanti nānārammaṇesu vidhāvanasaṅkhātaṃ vikkhepaṃ vicchinditvā ekasmiṃyeva",
  "tika-vin01t1:1354_9": "ārammaṇe avikkhittabhāvāpādanena sammadeva āhitaṃ ṭhapitaṃ. Tenāha “suṭṭhu ṭhapita”ntiādi.",
  "tika-vin01t1:1354_10": "Cittassa anekaggabhāvo vikkhepavasena cañcalatā, sā sati ekaggatāya na hotīti āha",
  "tika-vin01t1:1354_11": "“ekaggaṃ acalaṃ nipphandana”nti. Ettāvatāti “āraddhaṃ kho panā”tiādinā vīriyasatipassaddhisamādhīnaṃ",
  "tika-vin01t1:1354_12": "kiccasiddhidassanena.",
  "tika-vin01t1:1355_0": "Nanu ca saddhāpaññānampi kiccasiddhi jhānassa pubbapaṭipadāya icchitabbāti? Saccaṃ",
  "tika-vin01t1:1355_1": "icchitabbā, sā pana nānantarikabhāvena avuttasiddhāti na gahitā. Asati hi saddhāya",
  "tika-vin01t1:1355_2": "vīriyārambhādīnaṃ asambhavoyeva, paññāpariggahe ca nesaṃ asati ñāyārambhādibhāvo",
  "tika-vin01t1:1355_3": "na siyā, tathā asallīnāsammosatādayo vīriyādīnanti asallīnatādiggahaṇenevettha paññākiccasiddhi",
  "tika-vin01t1:1355_4": "gahitāti daṭṭhabbaṃ. Jhānabhāvanāyaṃ vā samādhikiccaṃ adhikaṃ icchitabbanti dassetuṃ",
  "tika-vin01t1:1355_5": "samādhipariyosānāva jhānassa pubbapaṭipadā kathitāti daṭṭhabbaṃ.",
  "tika-vin01t1:1356": "Paṭhamajjhānakathā",
  "tika-vin01t1:1357_0": "Idāni “vivicceva kāmehī”tiādinayappavattāya pāḷiyā jhānavibhaṅge vuttampi atthaṃ",
  "tika-vin01t1:1357_1": "aṭṭhakathānayeneva saṃvaṇṇetukāmo vibhaṅgapāḷiyaṃ vuttanayena avacane kāraṇaṃ dassetuṃ",
  "tika-vin01t1:1357_2": "“kiñcāpi tattha katame kāmā”tiādimāha. Tattha patthanākārena pavatto dubbalo lobho",
  "tika-vin01t1:1357_3": "chandanaṭṭhena chando, tato balavā rañjanaṭṭhena rāgo, tatopi balavataro bahalarāgo",
  "tika-vin01t1:1357_4": "chandarāgo. Nimittānubyañjanāni saṅkappeti etenāti saṅkappo, tathāpavatto lobho.",
  "tika-vin01t1:1357_5": "Tattha nimittasaṅkappanā nāma avayave samodhānetvā “itthī puriso”tiādinā ekajjhaṃ",
  "tika-vin01t1:1357_6": "katvā uparūpari kilesuppattiyā nimittassa kappanā. Anubyañjanasaṅkappanā pana “hatthā",
  "tika-vin01t1:1357_7": "sobhanā, pādā sobhanā”ti evaṃ anubyañjanavasena vibhajitvā kappanāti. Kilesānañhi",
  "tika-vin01t1:1357_8": "anu anu byañjanato paribyañjanato paribyattivasena uppattiyā paccayabhāvato anubyañjanaṃ",
  "tika-vin01t1:1357_9": "hatthapādādiavayavā vuccanti. Tato balavā rañjanaṭṭhena rāgo, saṅkappavaseneva pavatto",
  "tika-vin01t1:1357_10": "tatopi balavataro saṅkapparāgo. Svāyaṃ pabhedo ekasseva lobhassa pavattiākāravasena",
  "tika-vin01t1:1357_11": "avatthābhedavasena ca veditabbo yathā “vaccho dammo balībaddo”ti. Kāmāti kilesakāmā,",
  "tika-vin01t1:1357_12": "kāmentīti kāmā, kāmenti etehīti vā.",
  "tika-vin01t1:1358_0": "Seyyathidanti imassa taṃ katamaṃ, taṃ kathanti vā attho. Viviccitvāti visuṃ hutvā.",
  "tika-vin01t1:1358_1": "Tenāha “vinā hutvā apasakkitvā”ti, pajahanavasena apakkamitvāti attho. Vivicceva",
  "tika-vin01t1:1358_2": "kāmehīti ettha viviccāti iminā vivecanaṃ jhānakkhaṇe kāmānaṃ abhāvamattaṃ vuttaṃ.",
  "tika-vin01t1:1358_3": "Viviccevāti pana iminā ekaṃsato kāmānaṃ vivecetabbatādīpanena tappaṭipakkhatā jhānassa",
  "tika-vin01t1:1358_4": "kāmavivekappahānassa ca jhānādhigamūpāyatā dassitā hotīti imamatthaṃ dassetuṃ “paṭhamajjhāna”ntiādiṃ",
  "tika-vin01t1:1358_5": "vatvā tamevatthaṃ pākaṭataraṃ kātuṃ “katha”ntiādi vuttaṃ. Andhakāre sati padīpo viyāti",
  "tika-vin01t1:1358_6": "etena yathā padīpābhāvena rattiyaṃ andhakārābhibhavo, evaṃ jhānābhāvena cittasantatiyaṃ",
  "tika-vin01t1:1358_7": "kāmābhibhavoti dasseti.",
  "tika-vin01t1:1359_0": "Etanti pubbapadeyeva avadhāraṇavacanaṃ, na kho pana evaṃ daṭṭhabbaṃ “kāmehi evā”ti",
  "tika-vin01t1:1359_1": "avadhāraṇassa akatattā. Tannissaraṇatoti nissaranti niggacchanti etena, ettha vāti",
  "tika-vin01t1:1359_2": "nissaraṇaṃ. Ke niggacchanti? Kāmā. Tesaṃ kāmānaṃ nissaraṇaṃ pahānaṃ tannissaraṇaṃ,",
  "tika-vin01t1:1359_3": "tato kāmanissaraṇatoti attho. Kathaṃ pana samāne vikkhambhane kāmānamevetaṃ nissaraṇaṃ,",
  "tika-vin01t1:1359_4": "na byāpādādīnanti codanaṃ yuttito āgamato ca sādhetuṃ “kāmadhātū”tiādi vuttaṃ. Tattha",
  "tika-vin01t1:1359_5": "kāmadhātusamatikkamanatoti sakalassapi kāmabhavassa samatikkamapaṭipadābhāvato. Tena",
  "tika-vin01t1:1359_6": "imassa jhānassa kāmapariññābhāvamāha. Kāmarāgapaṭipakkhatoti “chando kāmo”tiādinā",
  "tika-vin01t1:1359_7": "vuttavibhāgassa kilesakāmassa paccatthikabhāvato. Tena yathā mettā byāpādassa, karuṇā",
  "tika-vin01t1:1359_8": "vihiṃsāya, evamidaṃ jhānaṃ kāmarāgassa ujuvipaccanīkabhūtanti dasseti. Vipākena cettha",
  "tika-vin01t1:1359_9": "kāmadhātusamatikkamo attano pavattikkhaṇe kāmarāgapaṭipakkhatā ca veditabbā. Evamattano",
  "tika-vin01t1:1359_10": "pavattiyā vipākappavattiyā ca kāmarāgato kāmadhātuto ca vinivattasabhāvattā idaṃ",
  "tika-vin01t1:1359_11": "jhānaṃ visesato kāmānameva nissaraṇaṃ, svāyamattho pāṭhāgato evāti āha “yathāhā”tiādi.",
  "tika-vin01t1:1359_12": "Nekkhammanti paṭhamajjhānaṃ.",
  "tika-vin01t1:1360_0": "Kāmañcettha tamatthaṃ dīpetuṃ purimapadeyeva avadhāraṇaṃ gahitaṃ, uttarapadepi pana",
  "tika-vin01t1:1360_1": "taṃ gahetabbameva tathā atthasambhavatoti dassetuṃ “uttarapadepī”tiādi vuttaṃ. Itoti",
  "tika-vin01t1:1360_2": "kāmacchandato. Esa daṭṭhabboti esa niyamo daṭṭhabbo. Sādhāraṇavacanenāti sabbavivekasādhāraṇavacanena.",
  "tika-vin01t1:1360_3": "Tadaṅgavikkhambhanasamucchedapaṭippassaddhinissaraṇavivekā tadaṅgavivekādayo. Kāyacittaupadhivivekā",
  "tika-vin01t1:1360_4": "kāyavivekādayo. Tayo eva idha daṭṭhabbāti tayo eva idha jhānakathāyaṃ daṭṭhabbā samucchedavivekādīnaṃ",
  "tika-vin01t1:1360_5": "asambhavato. Niddeseti mahāniddese. Tattha hi “uddānato dve kāmā vatthukāmā kilesakāmā",
  "tika-vin01t1:1360_6": "cā”ti uddisitvā tattha “katame vatthukāmā manāpiyā rūpā…pe… manāpiyā phoṭṭhabbā”tiādinā",
  "tika-vin01t1:1360_7": "vatthukāmā niddiṭṭhā. Te pana kāmīyantīti kāmāti veditabbā. Tatthevāti niddeseyeva.",
  "tika-vin01t1:1360_8": "Vibhaṅgeti jhānavibhaṅge. Evañhi satīti evaṃ ubhayesampi kāmānaṃ saṅgahe sati. Vatthukāmehipīti",
  "tika-vin01t1:1360_9": "vatthukāmehi viviccevātipi attho yujjatīti evaṃ yujjamānatthantarasamuccayattho pi-saddo,",
  "tika-vin01t1:1360_10": "na kilesakāmasamuccayattho. Kasmā? Imasmiṃ atthe kilesakāmehi vivekassa dutiyapadena",
  "tika-vin01t1:1360_11": "vuttattā. Tenāti vatthukāmavivekena. Kāyaviveko vutto hotīti puttadārādipariggahavivekadīpanato",
  "tika-vin01t1:1360_12": "kāyaviveko vutto hoti.",
  "tika-vin01t1:1361_0": "Purimenāti kāyavivekena. Etthāti “vivicceva kāmehi vivicca akusalehi dhammehī”ti",
  "tika-vin01t1:1361_1": "etasmiṃ padadvaye. Ito vā niddhārite vivekadvaye, akusalasaddena yadi kilesakāmā,",
  "tika-vin01t1:1361_2": "sabbākusalāpi vā gahitā, sabbathā kilesakāmehi viveko vuttoti āha “dutiyena kilesakāmehi",
  "tika-vin01t1:1361_3": "vivekavacanato”ti. Dutiyenāti ca cittavivekenāti attho. Etesanti yathāvuttānaṃ dvinnaṃ",
  "tika-vin01t1:1361_4": "padānaṃ. Niddhāraṇe cetaṃ sāmivacanaṃ. Taṇhādisaṃkilesānaṃ vatthuno pahānaṃ saṃkilesavatthuppahānaṃ.",
  "tika-vin01t1:1361_5": "Lolabhāvo nāma tattha tattha rūpādīsu taṇhuppādo, tassa hetū vatthukāmā eva veditabbā.",
  "tika-vin01t1:1361_6": "Bālabhāvassa hetupariccāgoti sambandho. Bālabhāvo nāma avijjā, ducintitacintitādi",
  "tika-vin01t1:1361_7": "vā, tassa ayonisomanasikāro, sabbepi vā akusalā dhammā hetū. Kāmaguṇādhigamahetu",
  "tika-vin01t1:1361_8": "pāṇātipātādiasuddhappayogo hotīti tabbivekena payogasuddhi vibhāvitā. Taṇhāsaṃkilesasodhanena",
  "tika-vin01t1:1361_9": "vivaṭṭūpanissayasaṃvaḍḍhanena ca ajjhāsayavisodhanaṃ āsayaposanaṃ. Āsayaposananti",
  "tika-vin01t1:1361_10": "ca jhānabhāvanāya paccayabhūtā pubbayogādivasena siddhā ajjhāsayasampadā, sā pana",
  "tika-vin01t1:1361_11": "taṇhupatāpavigamena hoti. Tena vuttaṃ “taṇhāsaṃkilesavisodhanenā”ti. Kāmesūti niddhāraṇe bhummaṃ.",
  "tika-vin01t1:1362_0": "Anekabhedoti kāmāsavakāmarāgasaṃyojanādivasena rūpataṇhādivasena ca anekappabhedo.",
  "tika-vin01t1:1362_1": "Kāmacchandoyevāti kāmasabhāvoyeva chando, na kattukamyatāchando napi kusalacchandoti",
  "tika-vin01t1:1362_2": "adhippāyo. Akusalapariyāpannopīti “vivicca akusalehī”ti ettha vuttaakusalesu antogadhopi.",
  "tika-vin01t1:1362_3": "Jhānapaṭipakkhatoti jhānassa paṭipakkhabhāvato taṃhetu taṃnimittaṃ visuṃ vutto, akusalabhāvasāmaññena",
  "tika-vin01t1:1362_4": "aggahetvā visuṃ sarūpena gahito. Yadi kilesakāmova purimapade vutto, taṃ kathaṃ bahuvacananti",
  "tika-vin01t1:1362_5": "āha “anekabhedato”tiādi. Aññesampīti diṭṭhimānaahirikānottappādīnaṃ taṃsahitaphassādīnañca.",
  "tika-vin01t1:1362_6": "Uparijhānaṅgapaccanīkapaṭipakkhabhāvadassanatoti “savitakkaṃ savicāra”ntiādinā upari",
  "tika-vin01t1:1362_7": "vuccamānāni jhānaṅgāni uparijhānaṅgāni, tesaṃ attano paccanīkānaṃ paṭipakkhabhāvadassanato",
  "tika-vin01t1:1362_8": "tappaccanīkanīvaraṇavacanaṃ. “Uparijhānaṅgānaṃ paccanīkapaṭipakkhabhāvadassanato”tipi",
  "tika-vin01t1:1362_9": "pāṭho. Tattha paccanīkapaṭipakkhabhāvadassanatoti upari vuccamānajhānaṅgānaṃ ujuvipaccanīkavasena",
  "tika-vin01t1:1362_10": "paṭipakkhabhāvadassanatoti atthaṃ vadanti. Jhānaṅgapaccanīkānīti jhānaṅgānaṃ pavattinivāraṇato",
  "tika-vin01t1:1362_11": "jhānaṅgapaccanīkāni. Viddhaṃsakānīti vighātakāni. Samādhi kāmacchandassa paṭipakkhoti",
  "tika-vin01t1:1362_12": "rāgapaṇidhiyā ujuvipaccanīkabhāvato nānārammaṇehi palobhitassa paribbhamantassa cittassa",
  "tika-vin01t1:1362_13": "samādhānato kāmacchandassa samādhi paṭipakkho. Pīti byāpādassāti pāmojjena samānayogakkhemattā",
  "tika-vin01t1:1362_14": "byāpādassa pīti paṭipakkhā. Vitakko thinamiddhassāti yoniso saṅkappanavasena savipphārappavattito",
  "tika-vin01t1:1362_15": "vitakko thinamiddhassa paṭipakkho. Sukhaṃ uddhaccakukkuccassāti sukhaṃ vūpasantasītalasabhāvattā",
  "tika-vin01t1:1362_16": "avūpasamānutāpasabhāvassa uddhaccakukkuccassa paṭipakkhaṃ. Vicāro vicikicchāyāti",
  "tika-vin01t1:1362_17": "vicāro ārammaṇe anumajjanavasena paññāpatirūpasabhāvattā vicikicchāya paṭipakkho.",
  "tika-vin01t1:1362_18": "Mahākaccānattherena desitā piṭakānaṃ saṃvaṇṇanā peṭakaṃ, tasmiṃ peṭake.",
  "tika-vin01t1:1363_0": "Pañcakāmaguṇabhedavisayassāti rūpādipañcakāmaguṇavisesavisayassa. Āghātavatthubhedādivisayānanti",
  "tika-vin01t1:1363_1": "byāpādavivekavacanena “anatthaṃ me acarī”tiādiāghātavatthubhedavisayassa dosassa,",
  "tika-vin01t1:1363_2": "mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa",
  "tika-vin01t1:1363_3": "mohassa vikkhambhanaviveko vutto. Kāmarāgabyāpādatadekaṭṭhathinamiddhādivikkhambhakañcetaṃ",
  "tika-vin01t1:1363_4": "sabbākusalapaṭipakkhasabhāvattā sabbakusalānaṃ, tena sabhāvena sabbākusalappahāyakaṃ",
  "tika-vin01t1:1363_5": "hontampi kāmarāgādivikkhambhanasabhāvameva hoti taṃsabhāvattāti avisesetvā nīvaraṇākusalamūlādīnaṃ",
  "tika-vin01t1:1363_6": "vikkhambhanaviveko vutto hotīti āha.",
  "tika-vin01t1:1364_0": "Yathāpaccayaṃ pavattamānānaṃ sabhāvadhammānaṃ natthi kāci vasavattitāti vasavattibhāvanivāraṇatthaṃ",
  "tika-vin01t1:1364_1": "“vitakkanaṃ vitakko”ti vuttaṃ. Vitakkananti hi vitakkanakiriyā, sā ca vitakkassa",
  "tika-vin01t1:1364_2": "attano paccayehi pavattimattamevāti bhāvaniddeso vasavattibhāvanivāraṇāya hoti. Tayidaṃ",
  "tika-vin01t1:1364_3": "vitakkanaṃ “īdisamida”nti ārammaṇaparikappananti āha “ūhananti vuttaṃ hotī”ti. Yasmā",
  "tika-vin01t1:1364_4": "cittaṃ vitakkabalena ārammaṇaṃ abhiniruḷhaṃ viya hoti, tasmā so ārammaṇābhiniropanalakkhaṇo",
  "tika-vin01t1:1364_5": "vutto. Yathā hi koci rājavallabhaṃ ñātiṃ vā mittaṃ vā nissāya rājagehaṃ ārohati anupavisati,",
  "tika-vin01t1:1364_6": "evaṃ vitakkaṃ nissāya cittaṃ ārammaṇaṃ ārohati. Yadi evaṃ kathaṃ avitakkaṃ cittaṃ",
  "tika-vin01t1:1364_7": "ārammaṇaṃ ārohatīti? Vitakkabaleneva. Yathā hi so puriso paricayena tena vināpi nirāsaṅko",
  "tika-vin01t1:1364_8": "rājagehaṃ pavisati, evaṃ paricayena vitakkena vināpi avitakkaṃ cittaṃ ārammaṇaṃ ārohati.",
  "tika-vin01t1:1364_9": "Paricayenāti ca santāne pavattavitakkabhāvanāsaṅkhātena paricayena. Vitakkassa hi",
  "tika-vin01t1:1364_10": "santāne abhiṇhaṃ pavattassa vasena cittassa ārammaṇābhiruhanaṃ ciraparicitaṃ, tena",
  "tika-vin01t1:1364_11": "taṃ kadāci vitakkena vināpi tattha pavattateva. Yathā taṃ ñāṇasahitaṃ hutvā sammasanavasena",
  "tika-vin01t1:1364_12": "ciraparicitaṃ kadāci ñāṇarahitampi sammasanavasena pavattati, yathā vā kilesasahitaṃ",
  "tika-vin01t1:1364_13": "hutvā pavattaṃ sabbaso kilesarahitampi paricayena kilesavāsanāvasena pavattati, evaṃsampadamidaṃ daṭṭhabbaṃ.",
  "tika-vin01t1:1365_0": "Āhananapariyāhananarasoti ādito, abhimukhaṃ vā hananaṃ āhananaṃ. Parito, parivattitvā",
  "tika-vin01t1:1365_1": "vā āhananaṃ pariyāhananaṃ. “Rūpaṃ rūpaṃ, pathavī pathavī”ti ākoṭentassa viya pavatti",
  "tika-vin01t1:1365_2": "āhananaṃ pariyāhanananti ca veditabbaṃ. Yasmiñhi ārammaṇe cittaṃ abhiniropeti, taṃ",
  "tika-vin01t1:1365_3": "tassa gahaṇayogyaṃ karonto vitakko ākoṭento viya hoti. Yadi evaṃ nāgasenattherena",
  "tika-vin01t1:1365_4": "“ākoṭanalakkhaṇo vitakko. Yathā, mahārāja, bherī ākoṭitā atha pacchā anuravati anusaddāyati,",
  "tika-vin01t1:1365_5": "evameva kho, mahārāja, yathā ākoṭanā, evaṃ vitakko daṭṭhabbo. Atha pacchā anuravanā",
  "tika-vin01t1:1365_6": "anusaddanā, evaṃ vicāro daṭṭhabbo”ti ākoṭanalakkhaṇatā vitakkassa kasmā vuttā? Nāyaṃ",
  "tika-vin01t1:1365_7": "virodho. Therena hi kiccasannissitaṃ katvā lakkhaṇaṃ vuttaṃ. Dhammānañhi sabhāvavinimuttā",
  "tika-vin01t1:1365_8": "kāci kiriyā nāma natthi tathā gahetabbākāro ca. Bodhaneyyajanānurodhena pana paramatthato",
  "tika-vin01t1:1365_9": "ekībhāvopi sabhāvadhammo pariyāyavacanehi viya samāropitarūpehi bahūhi pakārehi pakāsīyati.",
  "tika-vin01t1:1365_10": "Evañhi so suṭṭhu pakāsito hoti. Ānayanapaccupaṭṭhānoti ettha ānayanaṃ citte ārammaṇassa",
  "tika-vin01t1:1365_11": "upanayanaṃ, ākaḍḍhanaṃ vā.",
  "tika-vin01t1:1366_0": "Anusañcaraṇaṃ anuparibbhamanaṃ. Svāyaṃ viseso santānamhi labbhamāno eva santāne pākaṭo",
  "tika-vin01t1:1366_1": "hotīti daṭṭhabbo. Sesesupi eseva nayo. Anumajjananti ārammaṇe cittassa anumasanaṃ,",
  "tika-vin01t1:1366_2": "parimajjananti attho. Tathā hi “vicāro parimajjanahattho viya sañcaraṇahattho viyā”ti",
  "tika-vin01t1:1366_3": "ca vutto. Tatthāti ārammaṇe. Sahajātānaṃ anuyojanaṃ ārammaṇe anuvicaraṇasaṅkhātaanumajjanavaseneva",
  "tika-vin01t1:1366_4": "veditabbaṃ. Anuppabandhanaṃ ārammaṇe cittassa avicchinnassa viya pavatti. Tathā hi",
  "tika-vin01t1:1366_5": "so “anuppabandhanatā”ti niddiṭṭho. Teneva ca “ghaṇṭānuravo viya, paribbhamanaṃ viyā”ti",
  "tika-vin01t1:1366_6": "ca vutto. Katthacīti paṭhamajjhāne parittacittuppādesu ca. Oḷārikaṭṭhenāti vicārato",
  "tika-vin01t1:1366_7": "oḷārikaṭṭhena. Yathā ghaṇṭābhighātasaddo paṭhamābhinipāto hoti, evaṃ ārammaṇābhimukhaniropanaṭṭhena",
  "tika-vin01t1:1366_8": "vitakko cetaso paṭhamābhinipāto viya hotīti āha “ghaṇṭābhighātasaddo viyā”tiādi.",
  "tika-vin01t1:1366_9": "Vipphāravāti ettha vipphāro nāma vitakkassa thinamiddhapaṭipakkho ārammaṇe anolīnatā",
  "tika-vin01t1:1366_10": "asaṅkoco, so pana abhiniropanabhāvena calanaṃ viya hotīti adhippāyenāha “paripphandanabhāvo",
  "tika-vin01t1:1366_11": "cittassā”ti. Paribbhamanaṃ viyāti ettha parissayābhāvavīmaṃsanatthaṃ paribbhamananti",
  "tika-vin01t1:1366_12": "veditabbaṃ. Dukanipātaṭṭhakathāyaṃ pana –",
  "tika-vin01t1:1367_0": "“Ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā",
  "tika-vin01t1:1367_1": "gamanaṃ viya ārammaṇe cetaso abhiniropanabhāvena pavatto vitakko, vātaggahaṇatthaṃ",
  "tika-vin01t1:1367_2": "pakkhe phandāpayamānassa gamanaṃ viya anumajjanabhāvena pavatto vicāro”ti –",
  "tika-vin01t1:1368_0": "Vuttaṃ, taṃ anuppabandhanena pavattiyaṃ yujjati. Tathā hi upacāre vā appanāyaṃ vā",
  "tika-vin01t1:1368_1": "santānena pavattiyaṃ vitakko niccalo hutvā ārammaṇaṃ anupavisitvā viya pavattati,",
  "tika-vin01t1:1368_2": "na paṭhamābhinipāte pākaṭo hoti. Yathā hi apubbārammaṇe paṭhamābhinipātabhūto vitakko",
  "tika-vin01t1:1368_3": "vipphāravā hoti, na tathā ekasmiṃyeva ārammaṇe nirantaraṃ anuppabandhavasena pavattiyaṃ,",
  "tika-vin01t1:1368_4": "nātivipphāravā pana tattha hoti sannisinnabhāvato. Paṭhamadutiyajjhānesu pākaṭo hotīti",
  "tika-vin01t1:1368_5": "vitakkassa viseso abhiniropanākāro oḷārikattā paṭhamajjhāne pākaṭo hoti, tadabhāvato",
  "tika-vin01t1:1368_6": "pañcakanaye dutiyajjhāne vicārassa viseso anumajjanākāro pākaṭo hoti.",
  "tika-vin01t1:1369_0": "Ayaṃ panettha aparo nayo – malaggahitaṃ kaṃsabhājanaṃ ekena hatthena daḷhaṃ gahetvā",
  "tika-vin01t1:1369_1": "itarena hatthena cuṇṇatelaeḷakalomādikatacumbaṭakena parimajjantassa daḷhaṃ gahaṇahattho",
  "tika-vin01t1:1369_2": "viya vitakko, parimajjanahattho viya vicāro. Tathā kumbhakārassa daṇḍappahārena cakkaṃ",
  "tika-vin01t1:1369_3": "bhamayitvā bhājanaṃ karontassa piṇḍassa uppīḷanahattho viya vitakko, tasseva ito",
  "tika-vin01t1:1369_4": "cito ca sañcaraṇahattho viya vicāro. Tathā kaṃsabhājanādīsu kiñci maṇḍalaṃ vaṭṭalekhaṃ",
  "tika-vin01t1:1369_5": "karontassa majjhe sannirumbhitvā ṭhitakaṇṭako viya abhiniropano vitakko, bahi paribbhamanakaṇṭako",
  "tika-vin01t1:1369_6": "viya anumajjano vicāroti veditabbaṃ.",
  "tika-vin01t1:1370_0": "Yathā pupphaphalasākhādiavayavavinimutto avijjamānopi rukkho “sapuppho saphalo”ti",
  "tika-vin01t1:1370_1": "voharīyati, evaṃ vitakkādiaṅgavinimuttaṃ avijjamānampi jhānaṃ “savitakkaṃ savicāra”nti",
  "tika-vin01t1:1370_2": "voharīyatīti dassetuṃ “rukkho viyā”tiādi vuttaṃ. Vibhaṅge panātiādīsu jhānabhāvanāya",
  "tika-vin01t1:1370_3": "puggalavasena desetabbattā “idha bhikkhu vivicceva kāmehī”tiādinā puggalādhiṭṭhānena",
  "tika-vin01t1:1370_4": "jhānāni uddiṭṭhānīti. Yadipi vibhaṅge puggalādhiṭṭhānā desanā katā, attho pana tatrāpi",
  "tika-vin01t1:1370_5": "vibhaṅgepi yathā idha “iminā ca vitakkenā”tiādinā dhammavasena vutto, evameva daṭṭhabbo,",
  "tika-vin01t1:1370_6": "paramatthato puggalasseva abhāvatoti adhippāyo. Atha vā jhānasamaṅgino vitakkavicārasamaṅgitādassanena",
  "tika-vin01t1:1370_7": "jhānasseva savitakkasavicāratā vuttāti āha “attho pana tatrāpi evameva daṭṭhabbo”ti.",
  "tika-vin01t1:1371_0": "Vivekasaddassa bhāvasādhanataṃ sandhāyāha “tasmā vivekā”ti. Hetuatthe cetaṃ nissakkavacanaṃ,",
  "tika-vin01t1:1371_1": "tasmā vivekā hetubhūtāti attho. Vivekasaddassa kattusādhanataṃ kammasādhanataṃ vā",
  "tika-vin01t1:1371_2": "sandhāyāha “tasmiṃ vā viveke”ti. “Vivitto”ti hi iminā nīvaraṇehi vinābhūto tehi vivecitoti",
  "tika-vin01t1:1371_3": "ca sādhanadvayampi saṅgahitamevāti. Pinayatīti tappeti vaḍḍheti vā. Sampiyāyanalakkhaṇāti",
  "tika-vin01t1:1371_4": "paritussanalakkhaṇā. Pīnanarasāti paribrūhanarasā. Pharaṇarasāti paṇītarūpehi kāyassa",
  "tika-vin01t1:1371_5": "byāpanarasā. Udaggabhāvo odagyaṃ. Sukhayatīti sukhaṃ, attanā sampayuttadhamme laddhassāde",
  "tika-vin01t1:1371_6": "karotīti attho. Svāyaṃ kattuniddeso pariyāyaladdho dhammato aññassa kattunivattanattho,",
  "tika-vin01t1:1371_7": "nippariyāyena pana bhāvasādhanameva labbhatīti “sukhanaṃ sukha”nti vuttaṃ. Sātalakkhaṇanti",
  "tika-vin01t1:1371_8": "iṭṭhasabhāvattā taṃsamaṅgīpuggalaṃ, sampayuttadhamme vā attani sādayatīti sātaṃ da-kārassa",
  "tika-vin01t1:1371_9": "ta-kāraṃ katvā. Sātaṃ madhuranti vadanti, sātaṃ lakkhaṇaṃ etassāti sātalakkhaṇaṃ.",
  "tika-vin01t1:1371_10": "Upabrūhanarasantiādīsu upabrūhanaṃ sampayuttadhammānaṃ saṃvaddhanaṃ, dukkhaṃ viya",
  "tika-vin01t1:1371_11": "avissajjetvā adukkhamasukhā viya anajjhupekkhitvā anu anu gaṇhanaṃ upakāritā vā anuggaho.",
  "tika-vin01t1:1371_12": "Katthacīti paṭhamajjhānādike. Paṭilābhatuṭṭhīti paṭilābhavasena uppajjanakatuṭṭhi.",
  "tika-vin01t1:1371_13": "Paṭiladdharasānubhavananti paṭiladdhassa ārammaṇarasassa anubhavanaṃ. Etena pītisukhāni",
  "tika-vin01t1:1371_14": "sabhāvato vibhajitvā dassitāni. Yattha pīti, tattha sukhanti vitakkassa viya vicārena",
  "tika-vin01t1:1371_15": "pītiyā sukhena accantasaṃyogamāha. Yattha sukhaṃ, tattha na niyamato pītīti vicārassa",
  "tika-vin01t1:1371_16": "viya vitakkena, sukhassa pītiyā anaccantasaṃyogaṃ. Tena accantānaccantasaṃyogitāya",
  "tika-vin01t1:1371_17": "pītisukhānaṃ visesaṃ dasseti.",
  "tika-vin01t1:1372_0": "Kaṃ udakaṃ tārenti etthāti kantāraṃ, nirudakamaruṭṭhānaṃ. Vanameva vanantaṃ. Vanacchāyappavesanaudakaparibhogesu",
  "tika-vin01t1:1372_1": "viya sukhanti yathā hi puriso mahākantāramaggaṃ paṭipanno ghammapareto tasito pipāsito",
  "tika-vin01t1:1372_2": "paṭipathe purisaṃ disvā “kattha pānīyaṃ atthī”ti puccheyya, so “aṭaviṃ uttaritvāva",
  "tika-vin01t1:1372_3": "jātassaravanasaṇḍo atthi, tattha gantvā labhissasī”ti vadeyya, so tassa kathaṃ sutvāva",
  "tika-vin01t1:1372_4": "haṭṭhapahaṭṭho bhaveyya, tato gacchanto bhūmiyaṃ patitāni uppaladalanāḷapattādīni",
  "tika-vin01t1:1372_5": "disvā suṭṭhutaraṃ haṭṭhapahaṭṭho hutvā gacchanto allavatthe allakese purise passeyya,",
  "tika-vin01t1:1372_6": "vanakukkuṭavanamorādīnaṃ saddaṃ suṇeyya, jātassarapariyante jātamaṇijālasadisaṃ nīlavanasaṇḍaṃ",
  "tika-vin01t1:1372_7": "passeyya, sare jātāni uppalapadumakumudāni passeyya, acchaṃ vippasannaṃ udakampi",
  "tika-vin01t1:1372_8": "passeyya, so bhiyyo bhiyyo haṭṭhapahaṭṭho hutvā jātassaraṃ otaritvā yathāruci nhatvā",
  "tika-vin01t1:1372_9": "ca pivitvā ca passaddhadaratho bhisamuḷālapokkharādīni khāditvā nīluppalādīni piḷandhitvā",
  "tika-vin01t1:1372_10": "mandālavamūlāni khandhe khipitvā uttaritvā sāṭakaṃ nivāsetvā udakasāṭakaṃ ātape katvā",
  "tika-vin01t1:1372_11": "sītacchāyāya mandamande vāte paharante nipannova “aho sukhaṃ aho sukha”nti vadeyya,",
  "tika-vin01t1:1372_12": "evaṃsampadamidaṃ daṭṭhabbaṃ. Tassa hi purisassa jātassaravanasaṇḍasavanato paṭṭhāya",
  "tika-vin01t1:1372_13": "yāva udakadassanā haṭṭhapahaṭṭhakālo viya pubbabhāgārammaṇe haṭṭhapahaṭṭhākārā pīti,",
  "tika-vin01t1:1372_14": "nhāyitvā ca pivitvā ca sītacchāyāya mandamande vāte paharante “aho sukhaṃ aho sukha”nti",
  "tika-vin01t1:1372_15": "vadanto nipannakālo viya balappattaṃ ārammaṇarasānubhavanākārasaṇṭhitaṃ sukhaṃ.",
  "tika-vin01t1:1373_0": "Tasmiṃ tasmiṃ samayeti iṭṭhārammaṇassa paṭilābhasamaye paṭiladdhassa rasānubhavanasamaye",
  "tika-vin01t1:1373_1": "vanacchāyādīnaṃ savanadassanasamaye paribhogasamaye ca. Pākaṭabhāvatoti yathākkamaṃ",
  "tika-vin01t1:1373_2": "pītisukhānaṃ vibhūtabhāvato. Vivekajaṃ pītisukhanti ettha purimasmiṃ atthe vivekajanti",
  "tika-vin01t1:1373_3": "jhānaṃ vuttaṃ. Pītisukhasaddato ca atthiatthavisesavato assa jhānassa, asmiṃ vā jhāneti",
  "tika-vin01t1:1373_4": "ettha akāro daṭṭhabbo yathā arisasoti. Dutiye pītisukhameva vivekajaṃ, vivekajaṃpītisukhanti",
  "tika-vin01t1:1373_5": "ca aññapadatthasamāso paccattaniddesassa ca alopo kato, lope vā sati “vivekajapītisukha”nti",
  "tika-vin01t1:1373_6": "pāṭhoti ayaṃ viseso.",
  "tika-vin01t1:1374_0": "Gaṇanānupubbato paṭhamanti iminā desanākkamaṃ ulliṅgeti. “Gaṇanānupubbatā paṭhama”ntipi",
  "tika-vin01t1:1374_1": "pāṭho, tatthāpi gaṇanānupubbatāyāti attho, gaṇanānupubbatāmattaṃ vā paṭhamanti idaṃ",
  "tika-vin01t1:1374_2": "vacananti attho. Paṭhamaṃ samāpajjatīti paṭhamanti idaṃ pana na ekantalakkhaṇaṃ.",
  "tika-vin01t1:1374_3": "Ciṇṇavasībhāvo hi aṭṭhasamāpattilābhī ādito paṭṭhāya matthakaṃ pāpentopi samāpajjituṃ",
  "tika-vin01t1:1374_4": "sakkoti, matthakato paṭṭhāya ādiṃ pāpentopi samāpajjituṃ sakkoti, antarantarā okkamantopi",
  "tika-vin01t1:1374_5": "sakkoti. Evaṃ pubbuppattiyaṭṭhena pana paṭhamaṃ uppannantipi paṭhamaṃ. Teneva visuddhimagge",
  "tika-vin01t1:1374_6": "“gaṇanānupubbatā paṭhamaṃ, paṭhamaṃ uppannantipi paṭhama”nti ettakameva vuttaṃ. Paccanīkadhamme",
  "tika-vin01t1:1374_7": "jhāpetīti nīvaraṇādipaccanīkadhamme dahati, vikkhambhanavasena pajahatīti attho.",
  "tika-vin01t1:1374_8": "Gocaranti kasiṇādiālambanaṃ. Tanti taṃ gocaraṃ. Upanijjhāyatīti passati. Saha upacārenāti",
  "tika-vin01t1:1374_9": "saddhiṃ upacārajjhānena. Kasiṇārammaṇūpanijjhāyanatoti pathavīkasiṇādino attano ārammaṇassa",
  "tika-vin01t1:1374_10": "rūpaṃ viya cakkhunā upanijjhāyanato. Lakkhaṇūpanijjhāyanatoti yathāsambhavaṃ aniccādilakkhaṇattayassa",
  "tika-vin01t1:1374_11": "nibbānadhātuyā tathalakkhaṇassa ca upanijjhāyanato. Tenevāha “ettha hī”tiādi. Niccādivipallāsappahānena",
  "tika-vin01t1:1374_12": "maggo asammohato aniccādilakkhaṇāni upanijjhāyatīti lakkhaṇūpanijjhānanti āha “vipassanāya",
  "tika-vin01t1:1374_13": "upanijjhāyanakicca”ntiādi. Tathalakkhaṇanti avināsadhammassa nibbānassa anaññathābhāvato",
  "tika-vin01t1:1374_14": "aviparītasabhāvo tathalakkhaṇaṃ, maggassapi vā nibbānārammaṇato tathalakkhaṇūpanijjhānatā yojetabbā.",
  "tika-vin01t1:1375_0": "Visadisodāharaṇaṃ tāva dassento āha “yathā sadhano”tiādi. Añño apadesāraho hotīti",
  "tika-vin01t1:1375_1": "dhanato parijanato ca añño dhanavā parijanavā ca puriso saha dhanena vattati parijanena",
  "tika-vin01t1:1375_2": "cāti sadhano saparijanoti apadesaṃ arahatīti apadesāraho hoti, apadisitabbo hotīti",
  "tika-vin01t1:1375_3": "vuttaṃ hoti. Senaṅgesu eva senāsammutīti rathādisenaṅgavinimuttāya senāya abhāvepi",
  "tika-vin01t1:1375_4": "rathehi pattīhi ca saha vattanato sarathā sapatti senāti rathādisenaṅgesuyeva senāvohāroti",
  "tika-vin01t1:1375_5": "attho. Kasmā panettha jhānapāṭhe aggahitā cittekaggatā gahitāti anuyogaṃ sandhāyāha",
  "tika-vin01t1:1375_6": "“avuttattā”tiādi. Evaṃ vuttāyevāti evaṃ sarūpato vibhaṅge vuttāyeva. Sacittekaggatanti",
  "tika-vin01t1:1375_7": "idha avuttepīti “sacittekaggata”nti evaṃ sarūpato imasmiṃ jhānapāṭhe avuttepīti attho,",
  "tika-vin01t1:1375_8": "sāmaññato pana jhānaggahaṇena gahitā eva. Tenevāha “yena hī”tiādi. Idaṃ vuttaṃ hoti",
  "tika-vin01t1:1375_9": "– yena vitakkādīhi saha vattabbaṃ, taṃ dhammaṃ dīpetuṃ tassa pakāsanādhippāyena “savitakkaṃ",
  "tika-vin01t1:1375_10": "savicāra”ntiādinā uddeso kato, so eva adhippāyo tena bhagavatā vibhaṅge “cittassekaggatā”ti",
  "tika-vin01t1:1375_11": "niddisantena pakāsito, tasmā sā jhānapāṭhe aggahitāti na cintetabbanti.",
  "tika-vin01t1:1376_0": "Upasampajjāti ettha upa-saṃsaddā “upalabbhatī”tiādīsu viya niratthakāti dassetuṃ",
  "tika-vin01t1:1376_1": "“upagantvā”tiādiṃ vatvā puna tesaṃ sātthakabhāvaṃ dassetuṃ “upasampādayitvā”tiādi",
  "tika-vin01t1:1376_2": "vuttaṃ, tasmā upasampajjāti ettha patvā sādhetvāti vā attho. Iriyanti kiriyaṃ. Vuttintiādīni",
  "tika-vin01t1:1376_3": "tasseva vevacanāni. Ekaṃ iriyāpathabādhanaṃ iriyāpathantarehi rakkhaṇaṃ pālanaṃ.",
  "tika-vin01t1:1376_4": "Sabbabuddhānaṃ āciṇṇattā ānāpānassatikammaṭṭhānameva vuttaṃ. Tañhi sabbabuddhānaṃ āciṇṇanti vadanti.",
  "tika-vin01t1:1377": "Paṭhamajjhānakathā niṭṭhitā.",
  "tika-vin01t1:1378": "Dutiyajjhānakathā",
  "tika-vin01t1:1379_0": "Vūpasamāti vūpasamahetu. Vūpasamoti cettha pahānaṃ adhippetaṃ, tañca vitakkavicārānaṃ",
  "tika-vin01t1:1379_1": "atikkamo atthato dutiyajjhānakkhaṇe anuppādoti āha “samatikkamā”tiādi. Katamesaṃ",
  "tika-vin01t1:1379_2": "panettha vitakkavicārānaṃ vūpasamo adhippeto, kiṃ paṭhamajjhānikānaṃ, udāhu dutiyajjhānikānanti,",
  "tika-vin01t1:1379_3": "kiñcettha – yadi paṭhamajjhānikānaṃ, natthi tesaṃ vūpasamo. Na hi kadāci paṭhamajjhānaṃ",
  "tika-vin01t1:1379_4": "vitakkavicārarahitaṃ atthi. Atha dutiyajjhānikānaṃ, evampi nattheva vūpasamo sabbena",
  "tika-vin01t1:1379_5": "sabbaṃ tesaṃ tattha abhāvatoti imaṃ anuyogaṃ sandhāyāha “tattha kiñcāpī”tiādi. Yasmā",
  "tika-vin01t1:1379_6": "diṭṭhādīnavassa taṃtaṃjhānakkhaṇe anuppattidhammatāpādanaṃ vūpasamanaṃ adhippetaṃ,",
  "tika-vin01t1:1379_7": "vitakkādayo eva ca jhānaṅgabhūtā tathā karīyanti, na taṃsampayuttā phassādayo, tasmā",
  "tika-vin01t1:1379_8": "vitakkādīnaṃyeva vūpasamādhivacanaṃ jhāne āgataṃ. Yasmā pana vitakkādīnaṃ viya taṃsampayuttadhammānampi",
  "tika-vin01t1:1379_9": "“etena etaṃ oḷārika”nti ādīnavadassanaṃ sutte āgataṃ, tasmā avisesena vitakkādīnaṃ",
  "tika-vin01t1:1379_10": "taṃsahagatānañca vūpasamādike vattabbe vitakkādīnaṃyeva vūpasamo vuccamāno adhikavacanaṃ",
  "tika-vin01t1:1379_11": "aññamatthaṃ bodhetīti katvā kañci visesaṃ dīpetīti dassento “oḷārikassa panā”tiādimāha.",
  "tika-vin01t1:1379_12": "Ayañhettha adhippāyo – yehi vitakkavicārehi paṭhamajjhānassa oḷārikatā, tesaṃ samatikkamā",
  "tika-vin01t1:1379_13": "dutiyajjhānassa samadhigamo, na sabhāvato anoḷārikānaṃ phassādīnaṃ samatikkamāti",
  "tika-vin01t1:1379_14": "ayamattho “vitakkavicārānaṃ vūpasamā”ti etena dīpito, tasmā “kiṃ paṭhamajjhānikānaṃ",
  "tika-vin01t1:1379_15": "vitakkavicārānaṃ vūpasamo idhādhippeto, udāhu dutiyajjhānikāna”nti edisī codanā anokāsāva.",
  "tika-vin01t1:1379_16": "“Pītiyā ca virāgā”tiādīsupi eseva nayo. Tasmā vitakkavicārapītisukhasamatikkamavacanāni",
  "tika-vin01t1:1379_17": "oḷārikoḷārikaṅgasamatikkamā dutiyādiadhigamadīpakānīti tesaṃ ekadesabhūtaṃ vitakkavicārasamatikkamavacanaṃ",
  "tika-vin01t1:1379_18": "avayavena samudāyopalakkhaṇanayena taṃ dīpakaṃ vuttaṃ. Visuṃ visuṃ ṭhitepi hi vitakkavicārasamatikkamavacanādike",
  "tika-vin01t1:1379_19": "paheyyaṅganiddesatāsāmaññena cittena samūhato gahite vitakkavicāravūpasamavacanassa",
  "tika-vin01t1:1379_20": "tadekadesatā hotīti. Atha vā vitakkavicāravūpasamavacaneneva taṃsamatikkamā dutiyādiadhigamadīpakena",
  "tika-vin01t1:1379_21": "pītivirāgādivacanānaṃ pītiādisamatikkamā tatiyādiadhigamadīpakatā dīpitā hotīti tassa",
  "tika-vin01t1:1379_22": "taṃdīpakatā vuttā. Evañhi avayavena samudāyopalakkhaṇaṃ vinā vitakkavicāravūpasamavacanena",
  "tika-vin01t1:1379_23": "pītivirāgādivacanānaṃ savisaye samānabyāpāratā dassitā hoti.",
  "tika-vin01t1:1380_0": "Ajjhattanti niyakajjhattaṃ adhippetaṃ, na ajjhattajjhattādīti dassento āha “ajjhattanti",
  "tika-vin01t1:1380_1": "niyakajjhattaṃ adhippeta”nti. Tattha kāraṇamāha “vibhaṅge panā”tiādi. Pana-saddopi",
  "tika-vin01t1:1380_2": "apisaddattho, vibhaṅgepīti attho. Ayameva vā pāṭho.",
  "tika-vin01t1:1381_0": "Nīlavaṇṇayogato nīlavatthaṃ viyāti nīlayogato vatthaṃ nīlaṃ viyāti adhippāyo. Imasmiñca",
  "tika-vin01t1:1381_1": "atthavikappeti “ceto sampasādayatī”ti etasmiṃ pakkhe. Cetasoti ca upayogatthe sāmivacanaṃ.",
  "tika-vin01t1:1381_2": "Purimasminti “sampasādanayogato jhānampi sampasādana”nti vuttapakkhe. Cetasoti sambandhe",
  "tika-vin01t1:1381_3": "sāmivacanaṃ. “Yāva na pare ekagate karomī”tiādīsu seṭṭhavacanopi ekasaddo loke dissatīti",
  "tika-vin01t1:1381_4": "āha “seṭṭhopi hi loke ekoti vuccatī”ti. “Ekākīhi khuddakehi jita”ntiādīsu asahāyatthopi",
  "tika-vin01t1:1381_5": "ekasaddo diṭṭhoti āha “eko asahāyo hutvā”ti. Saddhādayopi kāmaṃ sampayuttadhammānaṃ",
  "tika-vin01t1:1381_6": "sādhāraṇato ca asādhāraṇato ca paccayā hontiyeva, samādhi pana jhānakkhaṇe sampayuttadhammānaṃ",
  "tika-vin01t1:1381_7": "avikkhepalakkhaṇe indaṭṭhakaraṇena sātisayaṃ paccayo hotīti dassento “sampayuttadhamme…pe… adhivacana”nti āha.",
  "tika-vin01t1:1382_0": "“Sampasādanaṃ cetaso ekodibhāva”nti visesanadvayaṃ jhānassa atisayavacanicchāvasena",
  "tika-vin01t1:1382_1": "gahitaṃ. Svāyamatisayo yathā imasmiṃ jhāne labbhati, na tathā paṭhamajjhāneti imaṃ",
  "tika-vin01t1:1382_2": "visesaṃ dassetuṃ “nanu cā”tiādi vuttaṃ. Ārammaṇe āhananapariyāhananavasena anumajjanaanuyujjanavasena",
  "tika-vin01t1:1382_3": "ca pavattamānā dhammā satipi nīvaraṇappahānena kilesakālussiyāpagame sampayuttānaṃ",
  "tika-vin01t1:1382_4": "kiñci khobhaṃ karontā viya tehi ca te na sannisinnā hontīti vuttaṃ “vitakkavicārakkhobhena…pe…",
  "tika-vin01t1:1382_5": "na suppasanna”nti. Tattha khuddikā ūmiyo vīciyo, mahatiyo taraṅgā. Samādhipi na suṭṭhu",
  "tika-vin01t1:1382_6": "pākaṭoti satipi indriyasamatte vīriyasamatāya ca teneva khotena sampasādābhāvena",
  "tika-vin01t1:1382_7": "ca bahale viya jale maccho samādhipi na suṭṭhu pākaṭo. Vitakkavicārapalibodhābhāvenāti",
  "tika-vin01t1:1382_8": "ettha yathāvuttakhobho eva palibodho. Evaṃ vuttenāti yassā saddhāya vasena sampasādanaṃ,",
  "tika-vin01t1:1382_9": "yassā ca cittekaggatāya vasena ekodibhāvanti ca jhānaṃ vuttaṃ, tāsaṃ eva “saddahanā”tiādinā",
  "tika-vin01t1:1382_10": "pavattiākāravisesavibhāvanavasena vuttena tena vibhaṅgapāṭhena. Ayaṃ atthavaṇṇanāti",
  "tika-vin01t1:1382_11": "“sampasādanayogato, sampasādanato vā sampasādanaṃ. Ekodiṃ bhāvetīti ekodibhāvanti",
  "tika-vin01t1:1382_12": "jhānaṃ vutta”nti evaṃ pavattā ayaṃ atthavaṇṇanā. Aññadatthu saṃsandati ceva sameti",
  "tika-vin01t1:1382_13": "ca, evaṃ veditabbāti kathaṃ panāyaṃ atthavaṇṇanā tena vibhaṅgapāṭhena saddhiṃ saṃsandati",
  "tika-vin01t1:1382_14": "sameti, nanu jhānavibhaṅge “sampasādana”nti padaṃ uddharitvā “yā saddhā saddahanā”tiādinā",
  "tika-vin01t1:1382_15": "saddhāyeva vuttā, “cetaso ekodibhāva”nti ca padaṃ uddharitvā “yā cittassa ṭhiti saṇṭhiti",
  "tika-vin01t1:1382_16": "avaṭṭhitī”tiādinā samādhisseva niddeso kato, aṭṭhakathāyaṃ pana “sampasādanaṃ ekodibhāva”nti",
  "tika-vin01t1:1382_17": "jhānameva vuttanti aṭṭhakathāya vibhaṅgapāṭhena saddhiṃ virodho āpajjatīti? Nāpajjati",
  "tika-vin01t1:1382_18": "vibhaṅgepi imināva adhippāyena niddesassa katattā. Tathā hi yena sampasādanena yogā",
  "tika-vin01t1:1382_19": "jhānaṃ “sampasādana”nti vuccati, tasmiṃ “yā saddhā saddahanā”tiādinā dassite sampasādanaṃ",
  "tika-vin01t1:1382_20": "jhānanti samānādhikaraṇaniddeseneva taṃyogā jhāne taṃsaddappavatti dassitā hoti.",
  "tika-vin01t1:1382_21": "“Ekodibhāva”nti ca padaṃ uddharitvā ekodimhi dassite ekodibhāvaṃ jhānanti samānādhikaraṇaniddeseneva",
  "tika-vin01t1:1382_22": "jhānassa ekodivaḍḍhanatā vuttāva hotīti iminā adhippāyena byañjanavicāraṃ akatvā",
  "tika-vin01t1:1382_23": "dhammamattameva niddiṭṭhanti avirodho yutto.",
  "tika-vin01t1:1383_0": "Yaṃ pana vuttaṃ ṭīkākārehi ācariyadhammapālattherādīhi “yadi ekodīti samādhissa gahaṇaṃ",
  "tika-vin01t1:1383_1": "adhippetaṃ, tadā ‘ekodibhāva’nti padaṃ uddharitvā samādhissa niddeso na kattabbo",
  "tika-vin01t1:1383_2": "siyā. Tasmā ekodibhāvasaddo eva samādhimhi pavatto sampasādanasaddo viya jhāne pavattatīti",
  "tika-vin01t1:1383_3": "yutta”nti, taṃ aṭṭhakathāya virujjhati. Tasmā so aṭṭhakathānirapekkho visuṃyeveko",
  "tika-vin01t1:1383_4": "atthavikappoti gahetabbaṃ. Ayañhi nesaṃ adhippāyo – vitakkavicārehi anajjhāruḷhattā",
  "tika-vin01t1:1383_5": "ekaṃ udetīti ekodīti tathāvidhasamādhiyuttaṃ jhānacittameva gahetvā ekodissa bhāvo",
  "tika-vin01t1:1383_6": "ekodibhāvoti samādhissa gahaṇaṃ sakkā vattunti. Yo panāyaṃ tesamabhiniveso “ekodīti",
  "tika-vin01t1:1383_7": "samādhissa gahaṇe sati ‘ekodibhāva’nti padaṃ uddharitvā samādhissa niddeso na kattabbo",
  "tika-vin01t1:1383_8": "siyā”ti, so anekantikattā ayutto. Aññatthapi hi byañjanavicāraṃ akatvā atthamattasseva",
  "tika-vin01t1:1383_9": "bāhullena vibhaṅge niddeso dissati.",
  "tika-vin01t1:1384_0": "Santāti samaṃ nirodhaṃ gatā. Samitāti bhāvanāya samaṃ gamitā nirodhitā. Vūpasantāti",
  "tika-vin01t1:1384_1": "tato eva suṭṭhu upasantā. Atthaṅgatāti atthaṃ vināsaṃ gatā. Abbhatthaṅgatāti upasaggena",
  "tika-vin01t1:1384_2": "padaṃ vaḍḍhetvā vuttaṃ. Appitāti gamitā vināsaṃ gatā. Sositāti pavattisaṅkhātassa",
  "tika-vin01t1:1384_3": "santānassa abhāvena sosaṃ sukkhabhāvaṃ gatā. Byantīkatāti vigatantā katā.",
  "tika-vin01t1:1385_0": "Ayamatthoti bhāvanāya pahīnattā vitakkavicārānaṃ abhāvasaṅkhāto attho. Codakena vuttamatthaṃ",
  "tika-vin01t1:1385_1": "sampaṭicchitvā pariharituṃ “evametaṃ siddhovāyamattho”ti vatvā “na paneta”ntiādi",
  "tika-vin01t1:1385_2": "vuttaṃ. Tattha etanti “vitakkavicārānaṃ vūpasamā”ti etaṃ vacanaṃ. Tadatthadīpakanti",
  "tika-vin01t1:1385_3": "tassa vitakkavicārābhāvamattasaṅkhātassa atthassa dīpakaṃ. Na kilesakālussiyassāti",
  "tika-vin01t1:1385_4": "upacārakkhaṇe viya nīvaraṇasaṅkhātassa kilesasaṅkhobhassa vūpasamā na sampasādananti",
  "tika-vin01t1:1385_5": "attho. Nanu ca “purimaṃ vatvāpi vattabbamevā”ti idaṃ kasmā vuttaṃ. Tathā hi dutiyajjhānādiadhigamūpāyadīpakena",
  "tika-vin01t1:1385_6": "ajjhattaṃ sampasādanatāya cetaso ekodibhāvatāya ca hetudīpakena avitakkaavicārabhāvahetudīpakena",
  "tika-vin01t1:1385_7": "ca vitakkavicāravūpasamavacaneneva vitakkavicārābhāvo dīpitoti, kiṃ puna avitakkaavicāravacanena",
  "tika-vin01t1:1385_8": "katenāti? Na, adīpitattā. Na hi vitakkavicāravūpasamavacanena vitakkavicārānaṃ appavatti",
  "tika-vin01t1:1385_9": "vuttā hoti. Vitakkavicāresu hi taṇhāppahānaṃ etesaṃ vūpasamanaṃ. Oḷārikaṅgamukhena",
  "tika-vin01t1:1385_10": "hi taṃtaṃjhānanikantiyā vikkhambhanaṃ vitakkavicāravūpasamavacanādīhi pakāsitaṃ.",
  "tika-vin01t1:1385_11": "Yato vitakkavicāresu virattabhāvadīpakaṃ vitakkavicāravūpasamavacanaṃ, ye ca saṅkhāresu",
  "tika-vin01t1:1385_12": "taṇhāppahānaṃ karonti, tesu maggesu pahīnataṇhesu ca phalesu saṅkhārappavatti hoti,",
  "tika-vin01t1:1385_13": "evamidhāpi vikkhambhitavitakkavicārataṇhassa dutiyajjhānassa vitakkavicārasampayogo",
  "tika-vin01t1:1385_14": "purimena na nivārito siyāti tannivāraṇatthaṃ āvajjitukāmatādiatikkamo ca tesaṃ vūpasamoti",
  "tika-vin01t1:1385_15": "dassanatthañca “avitakkaṃ avicāra”nti vuttaṃ. Paṭhamajjhānaṃ dutiyajjhānassa upanissayapaccayena",
  "tika-vin01t1:1385_16": "paccayo hotīti āha “paṭhamajjhānasamādhito”ti. Paṭhamampīti paṭhamajjhānampi.",
  "tika-vin01t1:1386_0": "Gaṇanānupubbatotiādi heṭṭhā vuttanayeneva veditabbaṃ. Etthāpi “dutiyaṃ uppannantipi",
  "tika-vin01t1:1386_1": "dutiya”nti vattuṃ vaṭṭatiyeva. Vuttamevatthaṃ vibhaṅgapāṭhena sādhento āha “yathāhā”tiādi.",
  "tika-vin01t1:1386_2": "Yaṃ pana vibhaṅge “jhānanti sampasādo pīti sukhaṃ cittassekaggatā”ti vuttaṃ, taṃ",
  "tika-vin01t1:1386_3": "saparikkhāraṃ jhānaṃ dassetuṃ pariyāyena vuttaṃ. Rathassa paṇḍukambalaṃ viya hi sampasādo",
  "tika-vin01t1:1386_4": "jhānassa parikkhāro, na jhānaṅganti āha “pariyāyoyeva ceso”ti. Nippariyāyato pana",
  "tika-vin01t1:1386_5": "upanijjhānalakkhaṇappattānaṃ aṅgānaṃ vasena tivaṅgikamevetaṃ hotīti āha “sampasādanaṃ",
  "tika-vin01t1:1386_6": "pana ṭhapetvā”tiādi.",
  "tika-vin01t1:1387": "Dutiyajjhānakathā niṭṭhitā.",
  "tika-vin01t1:1388": "Tatiyajjhānakathā",
  "tika-vin01t1:1389_0": "Virajjanaṃ virāgo. Taṃ pana virajjanaṃ nibbindanamukhena hīḷanaṃ vā tappaṭibaddharāgappahānaṃ",
  "tika-vin01t1:1389_1": "vāti dassetuṃ “tassā pītiyā jigucchanaṃ vā samatikkamo vā”ti vuttaṃ. Ubhinnamantarāti",
  "tika-vin01t1:1389_2": "pītiyā virāgāti imesaṃ dvinnaṃ padānaṃ antarā, majjheti attho. Sampiṇḍanaṃ samuccayo.",
  "tika-vin01t1:1389_3": "Maggoti upāyo. Dutiyajjhānassa hi paṭilābhaṃ vinā tatiyajjhānassa adhigamo na hotīti",
  "tika-vin01t1:1389_4": "vitakkavicārānaṃ vūpasamo tatiyajjhānādhigamassa upāyo. Tadadhigamāyāti tatiyamaggādhigamāya.",
  "tika-vin01t1:1390_0": "Upapattitoti samavāhitabhāvena patirūpato jhānupekkhāpi samavāhitameva antonītaṃ",
  "tika-vin01t1:1390_1": "katvā pavattatīti āha “samaṃ passatī”ti. Visadāyāti saṃkilesavigamena paribyattāya.",
  "tika-vin01t1:1390_2": "Vipulāyāti sātisayaṃ mahaggatabhāvappattito mahatiyā. Thāmagatāyāti pītivigamena",
  "tika-vin01t1:1390_3": "thirabhāvappattāya. Nanu cettha upekkhāvedanāva na sambhavati, tasmā kathamayaṃ tatiyajjhānasamaṅgī",
  "tika-vin01t1:1390_4": "upekkhāya samannāgatattā “upekkhako”ti vuccatīti ce? Na kevalaṃ vedanupekkhāva upekkhāti",
  "tika-vin01t1:1390_5": "vuccati, atha kho aññāpi upekkhā vijjantīti dassento āha “upekkhā pana dasavidhā",
  "tika-vin01t1:1390_6": "hotī”tiādi. Tattha “idha, bhikkhave, bhikkhu cakkhunā rūpaṃ disvā neva sumano hoti",
  "tika-vin01t1:1390_7": "na dummano, upekkhako viharati sato sampajāno”ti evamāgatā khīṇāsavassa chasu dvāresu",
  "tika-vin01t1:1390_8": "iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā chaḷaṅgupekkhā nāma.",
  "tika-vin01t1:1391": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā, ayaṃ brahmavihārupekkhā nāma.",
  "tika-vin01t1:1392": "Yā “upekkhāsambojjhaṅgaṃ bhāveti vivekanissita”nti evamāgatā sahajātadhammānaṃ majjhattākārabhūtā upekkhā, ayaṃ bojjhaṅgupekkhā nāma.",
  "tika-vin01t1:1393": "Yā pana “kālena kālaṃ upekkhānimittaṃ manasi karotī”ti evamāgatā anaccāraddhanātisithilavīriyasaṅkhātā upekkhā, ayaṃ vīriyupekkhā nāma.",
  "tika-vin01t1:1394": "Yā –",
  "tika-vin01t1:1395_0": "“Kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "tika-vin01t1:1395_1": "uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena uppajjanti.",
  "tika-vin01t1:1396_0": "“Katamā aṭṭha saṅkhārupekkhā samathavasena uppajjanti? Paṭhamajjhānapaṭilābhatthāya",
  "tika-vin01t1:1396_1": "nīvaraṇe paṭisaṅkhā santiṭṭhanā paññā saṅkhārupekkhāsu ñāṇaṃ, dutiyajjhānapaṭilābhatthāya",
  "tika-vin01t1:1396_2": "vitakkavicāre paṭisaṅkhā santiṭṭhanā paññā saṅkhārupekkhāsu ñāṇaṃ, tatiyajjhānapaṭilābhatthāya",
  "tika-vin01t1:1396_3": "pītiṃ paṭisaṅkhā santiṭṭhanā paññā saṅkhārupekkhāsu ñāṇaṃ, catutthajjhānapaṭilābhatthāya",
  "tika-vin01t1:1396_4": "sukhadukkhe paṭisaṅkhā santiṭṭhanā paññā saṅkhārupekkhāsu ñāṇaṃ, ākāsānañcāyatanasamāpattipaṭilābhatthāya",
  "tika-vin01t1:1396_5": "rūpasaññaṃ paṭighasaññaṃ nānattasaññaṃ paṭisaṅkhā santiṭṭhanā paññā saṅkhārupekkhāsu",
  "tika-vin01t1:1396_6": "ñāṇaṃ, viññāṇañcāyatanasamāpattipaṭilābhatthāya ākāsānañcāyatanasaññaṃ paṭisaṅkhā",
  "tika-vin01t1:1396_7": "santiṭṭhanā paññā saṅkhārupekkhāsu ñāṇaṃ, ākiñcaññāyatanasamāpattipaṭilābhatthāya",
  "tika-vin01t1:1396_8": "viññāṇañcāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ, nevasaññānāsaññāyatanasamāpattipaṭilābhatthāya",
  "tika-vin01t1:1396_9": "ākiñcaññāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ, imā aṭṭha",
  "tika-vin01t1:1396_10": "saṅkhārupekkhā samathavasena uppajjanti.",
  "tika-vin01t1:1397_0": "“Katamā dasa saṅkhārupekkhā vipassanāvasena uppajjanti? Sotāpattimaggapaṭilābhatthāya",
  "tika-vin01t1:1397_1": "uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ jaraṃ",
  "tika-vin01t1:1397_2": "byādhiṃ maraṇaṃ sokaṃ paridevaṃ upāyāsaṃ paṭisaṅkhā santiṭṭhanā paññā saṅkhārupekkhāsu",
  "tika-vin01t1:1397_3": "ñāṇaṃ, sotāpattiphalasamāpattatthāya uppādaṃ pavattaṃ nimittaṃ āyūhanaṃ paṭisandhiṃ",
  "tika-vin01t1:1397_4": "paṭisaṅkhā santiṭṭhanā paññā saṅkhārupekkhāsu ñāṇaṃ, sakadāgāmimaggapaalābhatthāya…pe…",
  "tika-vin01t1:1397_5": "sakadāgāmiphalasamāpattatthāya…pe… anāgāmimaggapaṭilābhatthāya…pe… anāgāmiphalasamāpattatthāya…pe…",
  "tika-vin01t1:1397_6": "arahattamaggapaṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ",
  "tika-vin01t1:1397_7": "nibbattiṃ upapattiṃ jātiṃ jaraṃ byādhiṃ maraṇaṃ sokaṃ paridevaṃ upāyāsaṃ paṭisaṅkhā",
  "tika-vin01t1:1397_8": "santiṭṭhanā paññā saṅkhārupekkhāsu ñāṇaṃ, arahattaphalasamāpattatthāya…pe… suññatavihārasamāpattatthāya…pe…",
  "tika-vin01t1:1397_9": "animittavihārasamaāpattatthāya uppādaṃ pavattaṃ nimittaṃ āyūhanaṃ paṭisandhiṃ paṭisaṅkhā",
  "tika-vin01t1:1397_10": "santiṭṭhanā paññā saṅkhārupekkhāsu ñāṇaṃ, imā dasa saṅkhārupekkhā vipassanāvasena uppajjantī”ti –",
  "tika-vin01t1:1398": "Evamāgatā nīvaraṇādipaṭisaṅkhāsantiṭṭhanākārabhūtā upekkhā, ayaṃ saṅkhārupekkhā nāma.",
  "tika-vin01t1:1399_0": "Tattha nīvaraṇe paṭisaṅkhāti pañca nīvaraṇāni pahātabbabhāvena paṭisaṅkhāya, pariggahetvāti",
  "tika-vin01t1:1399_1": "attho. Santiṭṭhanāti nīvaraṇānaṃ pahānābhimukhībhūtattā tesaṃ pahānepi abyāpārabhāvūpagamanena",
  "tika-vin01t1:1399_2": "majjhattatāya santiṭṭhanā. Saṅkhārupekkhāsūti nīvaraṇappahāne byāpārākaraṇena nīvaraṇasaṅkhātānaṃ",
  "tika-vin01t1:1399_3": "saṅkhārānaṃ upekkhanāsūti attho. Esa nayo vitakkavicārādīsu uppādādīsu ca. Tattha",
  "tika-vin01t1:1399_4": "uppādanti purimakammapaccayā khandhānaṃ idha uppattimāha. Pavattanti tathāuppannassa",
  "tika-vin01t1:1399_5": "pavattiṃ. Nimittanti sabbampi tebhūmakaṃ saṅkhāragataṃ nimittabhāvena upaṭṭhānato.",
  "tika-vin01t1:1399_6": "Āyūhananti āyatiṃ paṭisandhihetubhūtaṃ kammaṃ. Paṭisandhinti āyatiṃ upapattiṃ. Gatinti",
  "tika-vin01t1:1399_7": "yāya gatiyā sā paṭisandhi hoti. Nibbattinti khandhānaṃ nibbattanaṃ. Upapattinti vipākappavattiṃ.",
  "tika-vin01t1:1399_8": "Jātinti jarādīnaṃ paccayabhūtaṃ bhavapaccayā jātiṃ. Jarāmaraṇādayo pākaṭā eva.",
  "tika-vin01t1:1400_0": "Ettha ca uppādādayo pañceva saṅkhārupekkhāñāṇassa visayavasena vuttā, sesā tesaṃ",
  "tika-vin01t1:1400_1": "vevacanavasena. Nibbatti jātīti idañhi dvayaṃ uppādassa ceva paṭisandhiyā ca vevacanaṃ.",
  "tika-vin01t1:1400_2": "Gati upapatti cāti idaṃ dvayaṃ pavattassa, jarādayo nimittassāti veditabbaṃ. Nanu",
  "tika-vin01t1:1400_3": "cettha catūsu maggavāresu “uppāda”ntiādīni pañca mūlapadāni, “gatī”tiādīni dasa vevacanapadānīti",
  "tika-vin01t1:1400_4": "pannarasa padāni vuttāni, chasu pana phalasamāpattivāresu pañca mūlapadāneva vuttāni,",
  "tika-vin01t1:1400_5": "taṃ kasmāti ce? Saṅkhārupekkhāya tikkhabhāve sati kilesappahānasamatthassa maggassa",
  "tika-vin01t1:1400_6": "sabbhāvato tassā tikkhabhāvadassanatthaṃ vevacanapadehi saha daḷhaṃ katvā mūlapadāni",
  "tika-vin01t1:1400_7": "vuttāni, phalassa nirussāhabhāvena santasabhāvattā maggāyattattā ca mandabhūtāpi",
  "tika-vin01t1:1400_8": "saṅkhārupekkhā phalassa paccayo hotīti dassanatthaṃ mūlapadāneva vuttānīti veditabbāni.",
  "tika-vin01t1:1401_0": "Tattha “sotāpattimaggapaṭilābhatthāyā”tiādīsu catūsu maggavāresu suññatānimittappaṇihitamaggānaṃ",
  "tika-vin01t1:1401_1": "aññataro vutto. “Sotāpattiphalasamāpattatthāyā”tiādīsu catūsu phalavāresu pana appaṇihitaphalasamāpatti",
  "tika-vin01t1:1401_2": "veditabbā. Kasmā? Suññatavihārasamāpattatthāya animittavihārasamāpattatthāyāti itarāsaṃ",
  "tika-vin01t1:1401_3": "dvinnaṃ phalasamāpattīnaṃ visuṃ vuttattā. Aniccānupassanāvuṭṭhānavasena hi animittamaggo,",
  "tika-vin01t1:1401_4": "tatheva phalasamāpattikāle animittaphalasamāpatti, dukkhānupassanāvuṭṭhānavasena",
  "tika-vin01t1:1401_5": "appaṇihitamaggaphalasamāpattiyo, anattānupassanāvuṭṭhānavasaena suññatamaggaphalasamāpattiyo",
  "tika-vin01t1:1401_6": "suttantanayena veditabbā. Evañca katvā suññatādivimokkhavasena magguppattihetubhūtā",
  "tika-vin01t1:1401_7": "catasso, tathā appaṇihitaphalasamāpattiyā catasso, suññatavihāraanimittavihāravasena",
  "tika-vin01t1:1401_8": "dveti dasa saṅkhārupekkhāvipassanāpaññā vuttā, samathasaṅkhārupekkhā pana appanāvīthiyā",
  "tika-vin01t1:1401_9": "āsannapubbabhāge balappattaṃ bhāvanāmayañāṇaṃ.",
  "tika-vin01t1:1402": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaññitā upekkhā, ayaṃ vedanupekkhā nāma.",
  "tika-vin01t1:1403": "Yā “yadatthi yaṃ bhūtaṃ, taṃ pajahati, upekkhaṃ paṭilabhatī”ti evamāgatā vicinane majjhattabhūtā upekkhā, ayaṃ vipassanupekkhā nāma.",
  "tika-vin01t1:1404_0": "Tattha yadatthi yaṃ bhūtanti khandhapañcakaṃ, taṃ muñcitukamyatāñāṇena pajahati.",
  "tika-vin01t1:1404_1": "Upekkhaṃ paṭilabhatīti diṭṭhasovattikattayassa sappassa lakkhaṇavicinane viya diṭṭhalakkhaṇattayassa",
  "tika-vin01t1:1404_2": "khandhapañcakassa saṅkhāralakkhaṇavicinane upekkhaṃ paṭilabhatīti attho.",
  "tika-vin01t1:1405": "Yā pana chandādīsu yevāpanakesu āgatā sahajātānaṃ samappavattihetubhūtā upekkhā, ayaṃ tatramajjhattupekkhā nāma.",
  "tika-vin01t1:1406": "Yā “upekkhako ca viharatī”ti evamāgatā aggasukhepi tasmiṃ apakkhapātajananī upekkhā, ayaṃ jhānupekkhā nāma.",
  "tika-vin01t1:1407": "Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ pārisuddhupekkhā nāma.",
  "tika-vin01t1:1408_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "tika-vin01t1:1408_1": "ca jhānupekkhā ca pārisuddhupekkhā ca atthato ekā tatramajjhattupekkhāva hoti. Tena",
  "tika-vin01t1:1408_2": "tena avatthābhedena panassā ayaṃ bhedo ekassapi sato sattassa kumārayuvatherasenāpatirājādivasena",
  "tika-vin01t1:1408_3": "bhedo viya. Tasmā tāsu yattha chaḷaṅgupekkhā, na tattha bojjhaṅgupekkhādayo. Yattha",
  "tika-vin01t1:1408_4": "vā pana bojjhaṅgupekkhā, na tattha chaḷaṅgupekkhādayo hontīti veditabbā. Yathā cetāsaṃ",
  "tika-vin01t1:1408_5": "atthato ekībhāvo, evaṃ saṅkhārupekkhāvipassanupekkhānampi. Paññā eva hi sā kiccavasena",
  "tika-vin01t1:1408_6": "dvidhā bhinnā. Yathā hi purisassa sāyaṃ gehaṃ paviṭṭhaṃ sappaṃ ajapadadaṇḍaṃ gahetvā",
  "tika-vin01t1:1408_7": "pariyesamānassa taṃ thusakoṭṭhake nipannaṃ disvā “sappo nu kho, no”ti avalokentassa",
  "tika-vin01t1:1408_8": "sovattikattayaṃ disvā nibbematikassa “sappo, na sappo”ti vicinane majjhattatā hoti,",
  "tika-vin01t1:1408_9": "evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane",
  "tika-vin01t1:1408_10": "majjhattatā uppajjati, ayaṃ vipassanupekkhā. Yathā pana tassa purisassa ajapadena",
  "tika-vin01t1:1408_11": "daṇḍena gāḷhaṃ sappaṃ gahetvā “kintāhaṃ imaṃ sappaṃ aviheṭhento attānañca iminā aḍaṃsāpento",
  "tika-vin01t1:1408_12": "muñceyya”nti muñcanākārameva pariyesato gahaṇe majjhattatā hoti, evameva yā lakkhaṇattayassa",
  "tika-vin01t1:1408_13": "diṭṭhattā āditte viya tayo bhave passato saṅkhāraggahaṇe majjhattatā, ayaṃ saṅkhārupekkhā.",
  "tika-vin01t1:1408_14": "Iti vipassanupekkhāya siddhāya saṅkhārupekkhāpi siddhāva hoti. Iminā panesā vicinanagahaṇesu",
  "tika-vin01t1:1408_15": "majjhattasaṅkhātena kiccena dvidhā bhinnā. Vīriyupekkhā pana vedanupekkhā ca aññamaññañca",
  "tika-vin01t1:1408_16": "avasesāhi ca atthato bhinnā evāti.",
  "tika-vin01t1:1409_0": "Imāsaṃ pana dasannampi upekkhānaṃ bhūmipuggalādivasena vibhāgo tattha tattha vuttanayeneva",
  "tika-vin01t1:1409_1": "veditabboti dassento āha “evamayaṃ dasavidhāpī”tiādi. Tattha bhūmipuggalacittārammaṇatoti",
  "tika-vin01t1:1409_2": "“chaḷaṅgupekkhā kāmāvacarā, brahmavihārupekkhā rūpāvacarā”ti evamādinā bhūmito. “Chaḷaṅgupekkhā",
  "tika-vin01t1:1409_3": "khīṇāsavasseva, brahmavihārupekkhā tiṇṇampi puthujjanasekkhāsekkhāna”nti evamādinā",
  "tika-vin01t1:1409_4": "puggalato. “Chaḷaṅgupekkhā somanassupekkhāsahagatacittasampayuttā”tiādinā cittato.",
  "tika-vin01t1:1409_5": "“Chaḷaṅgupekkhā chaḷārammaṇā, brahmavihārupekkhā dhammārammaṇā”tiādinā ārammaṇato.",
  "tika-vin01t1:1409_6": "Khandhasaṅgahaekakkhaṇakusalattikasaṅkhepavasenāti “vedanupekkhā vedanākkhandhena",
  "tika-vin01t1:1409_7": "saṅgahitā, itarā nava saṅkhārakkhandhenā”ti khandhasaṅgahavasena. Chaḷaṅgupekkhā",
  "tika-vin01t1:1409_8": "brahmavihārabojjhaṅgajhānapārisuddhitatramajjhattupekkhā ca atthato ekā, tasmā ekakkhaṇe",
  "tika-vin01t1:1409_9": "tāsu ekāya sati na itarā, tathā saṅkhārupekkhāvipassanupekkhāpi veditabbā, vedanāvīriyupekkhānaṃ",
  "tika-vin01t1:1409_10": "ekakkhaṇe siyā uppattīti evaṃ ekakkhaṇavasena. Chaḷaṅgupekkhā abyākatā, brahmavihārupekkhā",
  "tika-vin01t1:1409_11": "kusalābyākatā, tathā sesā, vedanupekkhā pana siyā akusalāpīti evaṃ kusalattikavasena.",
  "tika-vin01t1:1409_12": "Dasapetā saṅkhepato cattārova dhammā vīriyavedanātatramajjhattatāñāṇavasenāti evaṃ saṅkhepavasena.",
  "tika-vin01t1:1410_0": "Idāni idhādhippetāya jhānupekkhāya lakkhaṇādiṃ niddhāretvā dassento āha “lakkhaṇādito",
  "tika-vin01t1:1410_1": "panā”tiādi. Tattha anābhogarasāti paṇītasukhepi tasmiṃ avanatipaṭipakkhakiccāti attho.",
  "tika-vin01t1:1410_2": "Abyāpārapaccupaṭṭhānāti satipi sukhapāramippattiyaṃ tasmiṃ sukhe abyāvaṭā hutvā paccupatiṭṭhati,",
  "tika-vin01t1:1410_3": "sampayuttānaṃ vā tattha abyāpāraṃ paccupaṭṭhapetīti attho. Sampayuttadhammānaṃ khobhaṃ",
  "tika-vin01t1:1410_4": "uppilavañca āvahantehi vitakkādīhi abhibhūtattā aparibyattaṃ tattha tatramajjhattatāya",
  "tika-vin01t1:1410_5": "kiccaṃ, tadabhāvato idha paribyattanti āha “aparibyattakiccato”ti. Tenevāha “aparibyattaṃ hī”tiādi.",
  "tika-vin01t1:1411_0": "Idāni sato ca sampajānoti ettha “vuccatī”ti ajjhāharitabbaṃ. Saratīti iminā “sato”ti",
  "tika-vin01t1:1411_1": "padassa kattusādhanatamāha. Sampajānātīti sammadeva pajānāti. Puggalenāti puggalādhiṭṭhānena.",
  "tika-vin01t1:1411_2": "Saraṇaṃ cintanaṃ upaṭṭhānaṃ lakkhaṇametissāti saraṇalakkhaṇā. Sammussanapaṭipakkho",
  "tika-vin01t1:1411_3": "asammussanaṃ kiccaṃ etissāti asammussanarasā. Kilesehi ārakkhā hutvā paccupatiṭṭhati,",
  "tika-vin01t1:1411_4": "tato vā ārakkhaṃ paccupaṭṭhapetīti ārakkhapaccupaṭṭhānā. Asammuyhanaṃ sammadeva pajānanaṃ,",
  "tika-vin01t1:1411_5": "sammohapaṭipakkho vā asammoho lakkhaṇametassāti asammohalakkhaṇaṃ. Tīraṇaṃ kiccassa",
  "tika-vin01t1:1411_6": "pāragamanaṃ. Pavicayo vīmaṃsā. Kāmaṃ upacārajjhānādiṃ upādāya paṭhamadutiyajjhānānipi",
  "tika-vin01t1:1411_7": "sukhumāneva, imaṃ pana uparimajjhānaṃ upādāya “oḷārikattā pana tesaṃ jhānāna”nti",
  "tika-vin01t1:1411_8": "vuttaṃ, sā ca oḷārikatā vitakkādithūlaṅgatāya veditabbā. Keci “bahucetasikatāyā”ti",
  "tika-vin01t1:1411_9": "ca vadanti. Bhūmiyaṃ viya purisassāti purisassa bhūmiyaṃ gati viyāti vuttaṃ hoti.",
  "tika-vin01t1:1411_10": "Gati sukhā hotīti tesu jhānesu gati sukhā hoti. Abyattaṃ tattha satisampajaññakiccanti",
  "tika-vin01t1:1411_11": "“idaṃ nāma dukkaraṃ karīyatī”ti vattabbassa abhāvato vuttaṃ. Oḷārikaṅgappahānena",
  "tika-vin01t1:1411_12": "pana sukhumattāti ayamattho kāmaṃ dutiyajjhānepi sambhavati, tathāpi yebhuyyena avippayogībhāvena",
  "tika-vin01t1:1411_13": "vattamānesu pītisukhesu pītisaṅkhātassa oḷārikaṅgassa pahānena sukhumatāya idha sātisayo",
  "tika-vin01t1:1411_14": "satipaññābyāpāroti vuttaṃ “purisassā”tiādi. Dhenuṃ pivatīti dhenupago, dhenuyā khīraṃ",
  "tika-vin01t1:1411_15": "pivantoti vuttaṃ hoti. Punadeva pītiṃ upagaccheyyāti hānabhāgiyaṃ jhānaṃ siyā, dutiyajjhānameva",
  "tika-vin01t1:1411_16": "sampajjeyyāti attho. Tenāha “pītisampayuttameva siyā”ti. Idañca atimadhuraṃ sukhanti",
  "tika-vin01t1:1411_17": "tatiyajjhāne sukhaṃ sandhāyāha, atimadhuratā cassa pahāsodagyasabhāvāya pītiyā abhāveneva",
  "tika-vin01t1:1411_18": "veditabbā. Idanti “sato sampajāno”ti padadvayaṃ.",
  "tika-vin01t1:1412_0": "Sukhañca kāyena paṭisaṃvedesinti ettha kathamābhogena vinā sukhapaṭisaṃvedanāti āha",
  "tika-vin01t1:1412_1": "“kiñcāpī”tiādi. Yasmā tassa nāmakāyena sampayuttaṃ sukhaṃ, tasmā etamatthaṃ dassento",
  "tika-vin01t1:1412_2": "“sukhañca kāyena paṭisaṃvedesi”nti āhāti yojetabbaṃ. Ayaṃ panettha saṅkhepattho –",
  "tika-vin01t1:1412_3": "“sukhaṃ vedayāmī”ti evamābhoge asatipi nāmakāyena cetasikasukhaṃ, kāyikasukhaheturūpasamuṭṭhāpanena",
  "tika-vin01t1:1412_4": "kāyikasukhañca jhānasamaṅgī paṭisaṃvedetīti vuccatīti. Tassāti jhānasamaṅgino. Yaṃ",
  "tika-vin01t1:1412_5": "vā tanti yaṃ vā taṃ yathāvuttaṃ nāmakāyasampayuttaṃ sukhaṃ. Taṃsamuṭṭhānenāti tato",
  "tika-vin01t1:1412_6": "samuṭṭhitena atipaṇītena rūpena assa jhānasamaṅgino rūpakāyo yasmā phuṭo, tasmā etamatthaṃ",
  "tika-vin01t1:1412_7": "dassentoti sambandhitabbaṃ. Yassāti rūpakāyassa. Phuṭattāti byāpitattāti attho. Yathā",
  "tika-vin01t1:1412_8": "hi udakena phuṭṭhasarīrassa tādise phoṭṭhabbe phuṭṭhe sukhaṃ uppajjati, evaṃ etehi",
  "tika-vin01t1:1412_9": "jhānacittasamuṭṭhitehi rūpehi phuṭṭhasarīrassa. Jhānā vuṭṭhitopīti jhānamhā vuṭṭhitopi.",
  "tika-vin01t1:1412_10": "Sukhaṃ paṭisaṃvedeyyāti cittasamuṭṭhitarūpehi avasesatisamuṭṭhitarūpasaṅghaṭṭanena",
  "tika-vin01t1:1412_11": "uppannakāyaviññāṇena kāyikaṃ sukhaṃ paṭisaṃvedeyya. Etamatthanti vuttanayena cetasikakāyikasukhapaṭisaṃvedanasaṅkhātaṃ atthaṃ.",
  "tika-vin01t1:1413_0": "Yanti hetuatthe nipāto, yasmāti attho. Tenāha “yaṃjhānahetū”ti. Ācikkhantītiādīni",
  "tika-vin01t1:1413_1": "padāni kittanatthānīti adhippāyenāha “pasaṃsantīti adhippāyo”ti. Kintīti pasaṃsanākārapucchā.",
  "tika-vin01t1:1413_2": "Sukhapāramippatteti sukhassa paramaṃ pariyantaṃ patte. Sukhābhisaṅgenāti sukhasmiṃ",
  "tika-vin01t1:1413_3": "ālayena. Edisesu ṭhānesu satiggahaṇeneva sampajaññampi gahitaṃ hotīti idha pāḷiyaṃ",
  "tika-vin01t1:1413_4": "satiyā eva gahitattā evaṃ upaṭṭhitassatitāya satimā icceva vuttaṃ, sampajānoti heṭṭhā",
  "tika-vin01t1:1413_5": "vuttattā vā. Asaṃkiliṭṭhanti kilesehi asammissattā asaṃkiliṭṭhaṃ. Jhānakkhaṇe nippariyāyato",
  "tika-vin01t1:1413_6": "cetasikasukhameva labbhatīti “sukhaṃ nāmakāyena paṭisaṃvedetī”ti vuttaṃ. Tatiyanti",
  "tika-vin01t1:1413_7": "gaṇanānupubbato tatiyantiādi heṭṭhā vuttanayānusārena veditabbaṃ.",
  "tika-vin01t1:1414": "Tatiyajjhānakathā niṭṭhitā.",
  "tika-vin01t1:1415": "Catutthajjhānakathā",
  "tika-vin01t1:1416_0": "“Pubbevā”ti vuttattā “kadā pana nesaṃ pahānaṃ hotī”ti codanaṃ samuṭṭhāpetvā āha “catunnaṃ",
  "tika-vin01t1:1416_1": "jhānānaṃ upacārakkhaṇe”ti. Evaṃ veditabbanti sambandho. Pahānakkamena avuttānanti",
  "tika-vin01t1:1416_2": "ettha pahānakkamo nāma pahāyakadhammānaṃ uppattipaṭipāṭi. Tena pana vuccamāne “dukkhaṃ",
  "tika-vin01t1:1416_3": "domanassaṃ sukhaṃ somanassa”nti vattabbaṃ siyā, kasmā ito aññathā vacananti āha “indriyavibhaṅge”tiādi.",
  "tika-vin01t1:1416_4": "Uddesakkamenāti “sukhindriyaṃ dukkhindriyaṃ somanassindriyaṃ domanassindriya”nti",
  "tika-vin01t1:1416_5": "evaṃ pavattauddesakkamena.",
  "tika-vin01t1:1417_0": "Atha kasmā jhānesveva nirodho vuttoti sambandho. Kattha cuppannaṃ dukkhindriyanti",
  "tika-vin01t1:1417_1": "attano paccayehi uppannaṃ avikkhambhitaṃ dukkhindriyaṃ. Kattha ca aparisesaṃ nirujjhatīti",
  "tika-vin01t1:1417_2": "nirodhaṭṭhānaṃ nirodhakāraṇaṃ pucchati. Tena katthāti pucchāya etthāti vissajjanepi",
  "tika-vin01t1:1417_3": "hetumhi bhummavacanaṃ daṭṭhabbaṃ. Jhānānubhāvanimittañhi anuppajjantaṃ dukkhindriyaṃ",
  "tika-vin01t1:1417_4": "aparisesaṃ nirujjhatīti vuttaṃ. Atisayanirodho suṭṭhu pahānaṃ ujupaṭipakkhena vūpasamo.",
  "tika-vin01t1:1417_5": "Nirodho pahānamattaṃ. Nānāvajjaneti yena āvajjanena appanāvīthi, tato bhinnāvajjane",
  "tika-vin01t1:1417_6": "anekāvajjane vā. Appanāvīthiyañhi upacāro ekāvajjano, itaro anekāvajjano anekakkhattuṃ",
  "tika-vin01t1:1417_7": "pavattanato. Visamanisajjāya uppannakilamatho visamāsanupatāpo. Pītipharaṇenāti pītiyā",
  "tika-vin01t1:1417_8": "pharaṇarasattā pītisamuṭṭhānānaṃ vā paṇītarūpānaṃ kāyassa byāpanato vuttaṃ. Tenāha",
  "tika-vin01t1:1417_9": "“sabbo kāyo sukhokkanto hotī”ti. Paṇītarūpaphuṭṭhasarīrassa sukhokkantakāyattā kuto",
  "tika-vin01t1:1417_10": "dukkhuppatti visamāsanupatāpādināti āha “paṭipakkhena avihatattā”ti. Vitakkavicārapaccayepīti",
  "tika-vin01t1:1417_11": "pi-saddo aṭṭhānappayutto, so “pahīnassā”ti ettha ānetvā sambandhitabbo. Pahīnassapi",
  "tika-vin01t1:1417_12": "domanassindriyassāti idañca “siyā uppattī”ti iminā sambandhitabbaṃ. Etanti domanassindriyaṃ.",
  "tika-vin01t1:1417_13": "“Uppajjatī”ti iminā sambandho. “Tassa mayhaṃ aticiraṃ vitakkayato vicārayato kāyopi",
  "tika-vin01t1:1417_14": "kilami, cittampi ūhaññī”ti vacanato kāyacittakhedānaṃ vitakkavicārapaccayatā veditabbā.",
  "tika-vin01t1:1417_15": "Vitakkavicārabhāveti ettha “uppajjati domanassindriya”nti ānetvā sambandhitabbaṃ.",
  "tika-vin01t1:1417_16": "Tatthassa siyā uppattīti tattha dutiyajjhānūpacāre assa pahīnassapi domanassindriyassa uppatti bhaveyya.",
  "tika-vin01t1:1418_0": "Ettha ca yadeke vadanti “tatthassa siyā uppattīti vadantena jhānalābhīnampi domanassuppatti",
  "tika-vin01t1:1418_1": "atthīti dassitaṃ hoti, tena ca anīvaraṇasabhāvo lobho viya dosopi atthīti dīpeti.",
  "tika-vin01t1:1418_2": "Na hi dosena vinā domanassaṃ pavattati, na cettha paṭṭhānapāḷiyā virodho cintetabbo.",
  "tika-vin01t1:1418_3": "Yasmā tattha parihīnajjhānaṃ ārammaṇaṃ katvā pavattamānaṃ domanassaṃ dassitaṃ, aparihīnajjhānaṃ",
  "tika-vin01t1:1418_4": "ārammaṇaṃ katvā uppajjamānassa domanassassa asambhavato jhānalābhīnaṃ sabbaso domanassaṃ",
  "tika-vin01t1:1418_5": "nuppajjatīti ca na sakkā vattuṃ aṭṭhasamāpattilābhino api tassa uppannattā, na heva",
  "tika-vin01t1:1418_6": "kho so parihīnajjhāno ahosī”ti, taṃ ayuttaṃ anīvaraṇasabhāvassa domanassassa abhāvato.",
  "tika-vin01t1:1418_7": "Yadi siyā, rūpārūpāvacarasattānampi uppajjeyya, na ca uppajjati. Tathā hi āruppe",
  "tika-vin01t1:1418_8": "kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇantiādīsu",
  "tika-vin01t1:1418_9": "byāpādakukkuccanīvaraṇāni anuddhaṭāni, na cettha anīvaraṇatāpariyāyo kāmacchandādīnampi",
  "tika-vin01t1:1418_10": "anīvaraṇānaṃyeva nīvaraṇasadisatāya nīvaraṇapariyāyassa vuttattā. Yaṃ pana vuttaṃ",
  "tika-vin01t1:1418_11": "“aṭṭhasamāpattilābhino api tassa uppannattā”ti, tampi akāraṇaṃ uppajjamānena ca domanassena",
  "tika-vin01t1:1418_12": "jhānato parihāyanato. Lahukena pana paccayena parihīnaṃ tādisā naṃ appakasireneva",
  "tika-vin01t1:1418_13": "paṭipākatikaṃ karontīti daṭṭhabbaṃ. “Tatthassa siyā uppattī”ti idaṃ pana parikappanavacanaṃ",
  "tika-vin01t1:1418_14": "upacārakkhaṇe domanassassa appahīnabhāvadassanatthaṃ. Tathā hi vuttaṃ “na tveva antoappanāya”nti.",
  "tika-vin01t1:1418_15": "Yadi pana tadā domanassaṃ uppajjeyya, paṭhamajjhānampissa parihīnamevāti daṭṭhabbaṃ.",
  "tika-vin01t1:1418_16": "Pahīnampi somanassindriyaṃ pīti viya na dūreti katvā “āsannattā”ti vuttaṃ. Nānāvajjanūpacāre",
  "tika-vin01t1:1418_17": "pahīnampi pahānaṅgaṃ paṭipakkhena avihatattā antarantarā uppajjeyya vāti imamatthaṃ",
  "tika-vin01t1:1418_18": "dassento “appanāppattāyā”tiādimāha. Tādisāya āsevanāya icchitabbattā yathā maggavīthito",
  "tika-vin01t1:1418_19": "pubbe dve tayo javanavārā sadisānupassanāva pavattanti, evamidhāpi appanāvārato pubbe",
  "tika-vin01t1:1418_20": "dve tayo javanavārā upekkhāsahagatāva pavattantīti vadanti.",
  "tika-vin01t1:1419_0": "Samāharīti samānesi, saṅgahetvā abhāsīti attho. Sukhumāti sukhadukkhāni viya anoḷārikattā",
  "tika-vin01t1:1419_1": "avibhūtatāya sukhumā, tato eva anuminitabbasabhāvattā dubbiññeyyā. Duṭṭhassāti duṭṭhapayogassa,",
  "tika-vin01t1:1419_2": "duddamassāti attho. Sakkā hoti esā gāhayitunti aññāpohananayena sakkā gāhayitunti",
  "tika-vin01t1:1419_3": "adhippāyo. Adukkhamasukhāya cetovimuttiyāti idameva catutthaṃ jhānaṃ daṭṭhabbaṃ.",
  "tika-vin01t1:1419_4": "Paccayadassanatthanti adhigamassa upāyabhūtapaccayadassanatthaṃ. Tenāha “dukkhappahānādayo",
  "tika-vin01t1:1419_5": "hi tassā paccayā”ti. Dukkhappahānādayoti ca sopacārā paṭhamajjhānādayovettha adhippetā.",
  "tika-vin01t1:1419_6": "Pahīnāti vuttāti “pañcannaṃ orambhāgiyānaṃ saṃyojanānaṃ parikkhayā”ti vuttattā. Etāti",
  "tika-vin01t1:1419_7": "sukhādayo vedanā. Sukhaṃ somanassassa paccayoti vasanagandhālepanapupphābharaṇasamālepanādinibbattaṃ",
  "tika-vin01t1:1419_8": "kāyikasukhaṃ somanassassa paccayo. “Sukhāya kho, āvuso visākha vedanāya, rāgānusayo",
  "tika-vin01t1:1419_9": "anusetī”ti vacanato āha “somanassaṃ rāgassa paccayo”ti. “Dukkhāya kho, āvuso visākha,",
  "tika-vin01t1:1419_10": "vedanāya paṭighānusayo anusetī”ti vacanato vuttaṃ “domanassaṃ dosassa paccayo”ti.",
  "tika-vin01t1:1419_11": "Sukhādighātenāti sukhādīnaṃ pahānena.",
  "tika-vin01t1:1420_0": "Adukkhamasukhanti ettha na dukkhanti adukkhaṃ, dukkhavidūraṃ. Yasmā tattha dukkhaṃ",
  "tika-vin01t1:1420_1": "natthi, tasmā vuttaṃ “dukkhābhāvenā”ti. Asukhanti etthāpi eseva nayo. Etenāti dukkhasukhapaṭikkhepavacanena.",
  "tika-vin01t1:1420_2": "Paṭipakkhabhūtanti idaṃ idha tatiyavedanāya dukkhādīnaṃ samatikkamavasena pattabbattā",
  "tika-vin01t1:1420_3": "vuttaṃ, na kusalākusalānaṃ viya ujuvipaccanīkatāya. Iṭṭhāniṭṭhaviparītānubhavanalakkhaṇāti",
  "tika-vin01t1:1420_4": "iṭṭhāniṭṭhaviparītassa majjhattārammaṇassa, iṭṭhāniṭṭhaviparītaṃ vā majjhattākārena",
  "tika-vin01t1:1420_5": "anubhavanalakkhaṇā. Tato eva majjhattarasā. Avibhūtapaccupaṭṭhānāti sukhadukkhāni",
  "tika-vin01t1:1420_6": "viya na vibhūtākārā piṭṭhipāsāṇe migagatamaggo viya tehi anumātabbāvibhūtākāropaṭṭhānā.",
  "tika-vin01t1:1420_7": "Sukhanirodho nāma idha catutthajjhānūpacāro, so padaṭṭhānaṃ etissāti sukhanirodhapadaṭṭhānā.",
  "tika-vin01t1:1420_8": "Upekkhāsatipārisuddhinti purimapade uttarapadalopenetaṃ samāsapadanti āha “upekkhāya",
  "tika-vin01t1:1420_9": "janitasatipārisuddhi”nti. Sabbapaccanīkadhammaparisuddhāya paccanīkasamanepi abyāvaṭāya",
  "tika-vin01t1:1420_10": "pārisuddhupekkhāya vattamānāya catutthajjhāne sati sampahaṃsanapaññā viya suparisuddhā",
  "tika-vin01t1:1420_11": "suvisadā ca hotīti āha “satiyā pārisuddhi, sā upekkhāya katā na aññenā”ti. Yadi tatramajjhattatā",
  "tika-vin01t1:1420_12": "idha “upekkhā”ti adhippetā, kathaṃ satiyeva pārisuddhāti vuttāti āha “na kevala”ntiādi.",
  "tika-vin01t1:1420_13": "Satisīsenāti satiṃ uttamaṅgaṃ katvā, padhānaṃ katvāti vuttaṃ hoti.",
  "tika-vin01t1:1421_0": "Evamapi kasmā idheva sati “upekkhāsatipārisuddhī”ti vuttāti anuyogaṃ sandhāya “tattha",
  "tika-vin01t1:1421_1": "kiñcāpī”tiādi vuttaṃ. Tattha heṭṭhā tīsu jhānesu vijjamānāyapi tatramajjhattatāya",
  "tika-vin01t1:1421_2": "paccanīkābhibhavanato sahāyapaccayavekallato ca apārisuddhi, tathā taṃsampayuttānaṃ",
  "tika-vin01t1:1421_3": "tadabhāvato idha pārisuddhīti imamatthaṃ upamāvasena dassetuṃ “yathā panā”tiādi vuttaṃ.",
  "tika-vin01t1:1421_4": "Sūriyappabhābhibhavāti sūriyappabhāya abhibhuyyamānattā. Atikkhatāya candalekhā viya",
  "tika-vin01t1:1421_5": "rattipi sommasabhāvā sabhāgāya rattiyameva ca candalekhā samujjalatīti sā tassā saṅgayhatīti",
  "tika-vin01t1:1421_6": "dassento “sommabhāvena ca attano upakārakattena vā sabhāgāya rattiyā”ti āha. Sesamettha uttānatthameva.",
  "tika-vin01t1:1422": "Catutthajjhānakathā niṭṭhitā.",
  "tika-vin01t1:1423": "Pubbenivāsakathā",
  "tika-vin01t1:1424_0": "12. Rūpavirāgabhāvanāvasena pavattaṃ catubbidhampi arūpajjhānaṃ catutthajjhānasaṅgahamevāti",
  "tika-vin01t1:1424_1": "āha “cattāri jhānānī”ti. Yuttaṃ tāva cittekaggatā bhavokkamanatthatā viya vipassanāpādakatāpi",
  "tika-vin01t1:1424_2": "catunnaṃ jhānānaṃ sādhāraṇāti tesaṃ vasena “cattāri jhānānī”ti vacanaṃ, abhiññāpādakatā",
  "tika-vin01t1:1424_3": "pana nirodhapādakatā ca catutthasseva jhānassa āveṇikā, sā kathaṃ catunnaṃ jhānānaṃ",
  "tika-vin01t1:1424_4": "sādhāraṇā vuttāti? Paramparādhiṭṭhānabhāvato. Padaṭṭhānapadaṭṭhānampi hi padaṭṭhānantveva",
  "tika-vin01t1:1424_5": "vuccati, kāraṇakāraṇampi kāraṇanti yathā “tiṇehi bhattaṃ siddha”nti. Evañca katvā",
  "tika-vin01t1:1424_6": "payojananiddese aṭṭhasamāpattiggahaṇaṃ samatthitaṃ hoti. Cittekaggatatthānīti ittasamādhatthāni,",
  "tika-vin01t1:1424_7": "diṭṭhadhammasukhavihāratthānīti attho. Cittekaggatāsīsena hi diṭṭhadhammasukhavihāro",
  "tika-vin01t1:1424_8": "vutto, sukkhavipassakakhīṇāsavavasena cetaṃ vuttaṃ. Tenāha “ekaggacittā sukhaṃ divasaṃ",
  "tika-vin01t1:1424_9": "viharissāmā”ti. Bhavokkamanatthānīti bhavesu nibbattiatthāni. Sattāhaṃ nirodhasamāpattiyā",
  "tika-vin01t1:1424_10": "samāpajjanato āha “sattāhaṃ acittakā hutvā”ti. Kasmā pana sattāhameva nirodhaṃ samāpajjantīti?",
  "tika-vin01t1:1424_11": "Tathākālaparicchedakaraṇato, tañca yebhuyyena āhārūpajīvīnaṃ sattānaṃ upādinnakappavattassa",
  "tika-vin01t1:1424_12": "ekadivasaṃ bhuttāhārassa sattāhameva yāpanato.",
  "tika-vin01t1:1425_0": "Kā panāyaṃ nirodhasamāpatti nāma, ke taṃ samāpajjanti, ke na samāpajjanti, kattha",
  "tika-vin01t1:1425_1": "samāpajjanti, kasmā samāpajjanti, kathañcassā samāpajjanaṃ hotīti? Vuccate – tattha",
  "tika-vin01t1:1425_2": "kā panāyaṃ nirodhasamāpatti nāmāti yā anupubbanirodhavasena cittacetasikānaṃ dhammānaṃ",
  "tika-vin01t1:1425_3": "appavatti. Ke taṃ samāpajjanti, ke na samāpajjantīti sabbepi puthujjanasotāpannasakadāgāmino",
  "tika-vin01t1:1425_4": "sukkhavipassakā ca anāgāmiarahanto na samāpajjanti, aṭṭhasamāpattilābhino pana anāgāmino",
  "tika-vin01t1:1425_5": "khīṇāsavā ca samāpajjanti. Kattha samāpajjantīti pañcavokārabhave. Kasmā? Anupubbasamāpattisabbhāvato.",
  "tika-vin01t1:1425_6": "Catuvokārabhave pana paṭhamajjhānādīnaṃ uppattiyeva natthi, tasmā na sakkā tattha",
  "tika-vin01t1:1425_7": "samāpajjituṃ. Kasmā samāpajjantīti saṅkhārānaṃ pavattibhede ukkaṇṭhitvā “diṭṭhadhamme",
  "tika-vin01t1:1425_8": "acittakā hutvā nirodhaṃ nibbānaṃ patvā sukhaṃ viharissāmā”ti. Kathañcassā samāpajjanaṃ",
  "tika-vin01t1:1425_9": "hotīti samathavipassanāvasena ussakkitvā katapubbakiccassa nevasaññānāsaññāyatanaṃ",
  "tika-vin01t1:1425_10": "nirodhayato evamassā samāpajjanaṃ hoti. Yo hi samathavaseneva ussakkati, so nevasaññānāsaññāyatanasamāpattiṃ",
  "tika-vin01t1:1425_11": "patvā tiṭṭhati. Yopi vipassanāvaseneva ussakkati, so phalasamāpattiṃ patvā tiṭṭhati.",
  "tika-vin01t1:1425_12": "Yo pana ubhayavaseneva ussakkitvā nevasaññānāsaññāyatanaṃ nirodheti, so taṃ samāpajjatīti ayamettha saṅkhepo.",
  "tika-vin01t1:1426_0": "Ayaṃ pana vitthāro – idha bhikkhu nirodhaṃ samāpajjitukāmo paṭhamajjhānaṃ samāpajjitvā",
  "tika-vin01t1:1426_1": "vuṭṭhāya tattha saṅkhāre aniccato dukkhato anattato vipassati. Vipassanā ca panesā",
  "tika-vin01t1:1426_2": "tividhā saṅkhārapariggaṇhanakavipassanā phalasamāpattivipassanā nirodhasamāpattivipassanāti.",
  "tika-vin01t1:1426_3": "Tattha saṅkhārapariggaṇhanakavipassanā mandā vā tikkhā vā maggassa padaṭṭhānaṃ hotiyeva.",
  "tika-vin01t1:1426_4": "Phalasamāpattivipassanā tikkhāva vaṭṭati maggabhāvanāsadisā. Nirodhasamāpattivipassanā",
  "tika-vin01t1:1426_5": "pana nātimandanātitikkhā vaṭṭati, tasmā esa nātimandāya nātitikkhāya vipassanāya",
  "tika-vin01t1:1426_6": "te saṅkhāre vipassati. Tato dutiyajjhānaṃ…pe… tato viññāṇañcāyatanaṃ samāpajjitvā",
  "tika-vin01t1:1426_7": "vuṭṭhāya tattha saṅkhāre tatheva vipassati. Atha ākiñcaññāyatanaṃ samāpajjitvā vuṭṭhāya",
  "tika-vin01t1:1426_8": "catubbidhaṃ pubbakiccaṃ karoti nānābaddhaavikopanaṃ saṅghapatimānanaṃ satthupakkosanaṃ",
  "tika-vin01t1:1426_9": "addhānaparicchedanti.",
  "tika-vin01t1:1427_0": "Tattha nānābaddhaavikopananti yaṃ iminā bhikkhunā saddhiṃ ekābaddhaṃ na hoti, nānābaddhaṃ",
  "tika-vin01t1:1427_1": "hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana yaṃ kiñci",
  "tika-vin01t1:1427_2": "parikkhārajātaṃ, taṃ yathā na vikuppati, aggiudakavātacoraundūrādīnaṃ vasena na vinassati,",
  "tika-vin01t1:1427_3": "evaṃ adhiṭṭhātabbaṃ. Tatridaṃ adhiṭṭhānavidhānaṃ “idañcidañca imasmiṃ sattāhabbhantare",
  "tika-vin01t1:1427_4": "mā agginā jhāyatu, mā udakena vuyhatu, mā vātena viddhaṃsatu, mā corehi harīyatu,",
  "tika-vin01t1:1427_5": "mā undūrādīhi khajjatū”ti. Evaṃ adhiṭṭhite taṃ sattāhaṃ tassa na koci parissayo hoti,",
  "tika-vin01t1:1427_6": "anadhiṭṭhahato pana aggiādīhi nassati, idaṃ nānābaddhaavikopanaṃ nāma. Yaṃ pana ekābaddhaṃ",
  "tika-vin01t1:1427_7": "hoti nivāsanapārupanaṃ vā nisinnāsanaṃ vā, tattha visuṃ adhiṭṭhānakiccaṃ natthi,",
  "tika-vin01t1:1427_8": "samāpattiyeva naṃ rakkhati.",
  "tika-vin01t1:1428_0": "Saṅghapatimānananti bhikkhusaṅghassa patimānanaṃ udikkhanaṃ, yāva so bhikkhu āgacchati,",
  "tika-vin01t1:1428_1": "tāva saṅghakammassa akaraṇanti attho. Ettha ca patimānanaṃ etassa na pubbakiccaṃ,",
  "tika-vin01t1:1428_2": "patimānanāvajjanaṃ pana pubbakiccaṃ. Tasmā evaṃ āvajjitabbaṃ “sace mayi sattāhaṃ",
  "tika-vin01t1:1428_3": "nirodhaṃ samāpajjitvā nisinne saṅgho apalokanakammādīsu kiñcideva kammaṃ kattukāmo",
  "tika-vin01t1:1428_4": "hoti, yāva maṃ koci bhikkhu āgantvā na pakkosati, tāvadeva vuṭṭhahissāmī”ti. Evaṃ",
  "tika-vin01t1:1428_5": "katvā samāpanno hi tasmiṃ samaye vuṭṭhahatiyeva. Yo pana evaṃ na karoti, saṅgho ce",
  "tika-vin01t1:1428_6": "sannipatitvā taṃ apassanto “asuko bhikkhu kuhi”nti pucchitvā “nirodhaṃ samāpanno”ti",
  "tika-vin01t1:1428_7": "vutte kañci bhikkhuṃ peseti “taṃ pakkosāhī”ti, athassa tena bhikkhunā savanūpacāre",
  "tika-vin01t1:1428_8": "ṭhatvā “saṅgho taṃ āvuso patimānetī”ti vuttamatteyeva vuṭṭhānaṃ hoti. Evaṃ garukā",
  "tika-vin01t1:1428_9": "hi saṅghassa āṇā nāma, tasmā taṃ āvajjitvā yathā paṭhamameva vuṭṭhāti, evaṃ samāpajjitabbaṃ.",
  "tika-vin01t1:1429": "Satthupakkosananti idhāpi satthupakkosanāvajjanameva imassa pubbakiccaṃ, tasmā tampi evaṃ āvajjitabbaṃ. Sesaṃ purimanayeneva veditabbaṃ.",
  "tika-vin01t1:1430_0": "Addhānaparicchedoti jīvitaddhānassa paricchedo. Iminā bhikkhunā addhānaparicchedesu",
  "tika-vin01t1:1430_1": "kusalena bhavitabbaṃ, “attano āyusaṅkhārā sattāhaṃ pavattissanti na pavattissantī”ti",
  "tika-vin01t1:1430_2": "āvajjitvāva samāpajjitabbaṃ. Sace hi sattāhabbhantare nirujjhanake āyusaṅkhāre anāvajjitvāva",
  "tika-vin01t1:1430_3": "samāpajjati, tassa nirodhasamāpatti maraṇaṃ paṭibāhituṃ na sakkoti, antonirodhe maraṇassa",
  "tika-vin01t1:1430_4": "natthitāya antarāva samāpattito vuṭṭhāti, tasmā etaṃ āvajjitvāva samāpajjitabbaṃ.",
  "tika-vin01t1:1430_5": "Avasesañhi anāvajjitumpi vaṭṭati, idaṃ pana āvajjitabbamevāti vuttaṃ. So evaṃ ākiñcaññāyatanaṃ",
  "tika-vin01t1:1430_6": "samāpajjitvā vuṭṭhāya idaṃ pubbakiccaṃ katvā nevasaññānāsaññāyatanaṃ samāpajjati,",
  "tika-vin01t1:1430_7": "athekaṃ vā dve vā cittavāre atikkamitvā acittako hoti, nirodhaṃ phusati. Kasmā panassa",
  "tika-vin01t1:1430_8": "dvinnaṃ cittānaṃ upari cittāni na pavattantīti? Nirodhassa payogattā. Idañhi imassa",
  "tika-vin01t1:1430_9": "bhikkhuno dve samathavipassanādhamme yuganaddhe katvā aṭṭhasamāpattiārohanaṃ anupubbanirodhassa",
  "tika-vin01t1:1430_10": "payogo, na nevasaññānāsaññāyatanasamāpattiyāti nirodhassa payogattā dvinnaṃ cittānaṃ",
  "tika-vin01t1:1430_11": "upari cittāni na pavattantīti.",
  "tika-vin01t1:1431_0": "Yasmā bodhisattena bodhimaṇḍupasaṅkamanato pubbepi carimabhave catutthajjhānaṃ nibbattitapubbaṃ,",
  "tika-vin01t1:1431_1": "tadā pana taṃ nibbattitamattameva ahosi, na vipassanādipādakaṃ. Tasmā “bodhirukkhamūle",
  "tika-vin01t1:1431_2": "nibbattita”nti tato visesetvā vuttaṃ. Vipassanāpādakanti vipassanārambhe vipassanāya",
  "tika-vin01t1:1431_3": "pādakaṃ. Abhiññāpādakanti etthāpi eseva nayo. Buddhānañhi paṭhamārambhe eva pādakajjhānena",
  "tika-vin01t1:1431_4": "payojanaṃ ahosi, na tato paraṃ uparimaggādhigamaphalasamāpattiabhiññāvaḷañjanādiatthaṃ.",
  "tika-vin01t1:1431_5": "Abhisambodhisamadhigamato paṭṭhāya hi sabbaṃ ñāṇasamādhikiccaṃ ākaṅkhāmattapaṭibaddhamevāti.",
  "tika-vin01t1:1431_6": "Sabbakiccasādhakanti anupubbavihārādisabbakiccasādhakaṃ. Sabbalokiyalokuttaraguṇadāyakanti",
  "tika-vin01t1:1431_7": "ettha vipassanābhiññāpādakattā eva catutthassa jhānassa bhagavato sabbalokiyalokuttaraguṇadāyakatā",
  "tika-vin01t1:1431_8": "veditabbā. Sabbaññutaññāṇapadaṭṭhānañhi maggañāṇaṃ taṃpadaṭṭhānañca sabbaññutaññāṇaṃ",
  "tika-vin01t1:1431_9": "abhisambodhi, tadadhigamasamakālameva ca bhagavato sabbe buddhaguṇā hatthagatā ahesuṃ,",
  "tika-vin01t1:1431_10": "catutthajjhānasannissayo ca maggādhigamoti.",
  "tika-vin01t1:1432_0": "“Catutthaṃ jhānaṃ upasampajja vihāsi”nti vatvā “so”ti vuttattā āha “so aha”nti. Evaṃ",
  "tika-vin01t1:1432_1": "samāhiteti ettha evaṃ-saddo heṭṭhā jhānattayādhigamapaṭipāṭisiddhassa catutthajjhānasamādhānassa",
  "tika-vin01t1:1432_2": "nidassanatthoti āha “evanti catutthajjhānakkamanidassanameta”nti. Catutthajjhānassa",
  "tika-vin01t1:1432_3": "tassa ca adhigamamaggassa nidassanaṃ, yena samādhānānukkamena catutthajjhānasamādhi",
  "tika-vin01t1:1432_4": "laddho, tadubhayanidassananti attho. Tenāha “iminā…pe… vuttaṃ hotī”ti. Tattha iminā",
  "tika-vin01t1:1432_5": "kamenāti iminā paṭhamajjhānādhigamādinā kamena. Yadipi “eva”nti idaṃ āgamanasamādhinā",
  "tika-vin01t1:1432_6": "saddhiṃ catutthajjhānasamādhānaṃ dīpeti, satipārisuddhisamādhi eva pana iddhiyā adhiṭṭhānabhāvato",
  "tika-vin01t1:1432_7": "padhānanti āha “catutthajjhānasamādhinā samāhite”ti. Sabbapaccanīkadhammupakkilesaparisuddhāya",
  "tika-vin01t1:1432_8": "paccanīkasamanepi abyāvaṭāya pārisuddhupekkhāya vattamānāya catutthajjhānaṃ taṃsampayuttā",
  "tika-vin01t1:1432_9": "ca dhammā suparisuddhā suvisadā ca honti, satisīsena pana tattha desanā katāti āha",
  "tika-vin01t1:1432_10": "“upekkhāsatipārisuddhibhāvena parisuddhe”ti, upekkhāya janitasatipārisuddhisambhavenāti",
  "tika-vin01t1:1432_11": "attho. Parisuddhiyā eva paccayavisesena pavattiviseso pariyodātatā sudhantasuvaṇṇassa",
  "tika-vin01t1:1432_12": "nighaṃsanena pabhassaratā viyāti āha “parisuddhattāyeva pariyodāte, pabhassareti vuttaṃ hotī”ti.",
  "tika-vin01t1:1433_0": "Sukhādīnaṃ paccayānaṃ ghātenāti sukhasomanassānaṃ dukkhadomanassānañca yathākkamaṃ",
  "tika-vin01t1:1433_1": "rāgadosapaccayānaṃ vikkhambhanena. “Sukhaṃ somanassassa paccayo, somanassaṃ rāgassa,",
  "tika-vin01t1:1433_2": "dukkhaṃ domanassassa paccayo, domanassaṃ dosassā”ti vuttaṃ. Yathā rāgādayo cetaso",
  "tika-vin01t1:1433_3": "malāsucibhāvena “aṅgaṇānī”ti vuccanti, evaṃ upagantvā kilesanaṭṭhena upakkilesāti",
  "tika-vin01t1:1433_4": "āha “anaṅgaṇattā eva ca vigatupakkilese”ti. Tenāha “aṅgaṇena hi cittaṃ upakkilissatī”ti,",
  "tika-vin01t1:1433_5": "vibādhīyati upatāpīyatīti attho. Subhāvitattāti paguṇabhāvāpādanena suṭṭhu bhāvitattā.",
  "tika-vin01t1:1433_6": "Tenāha “vasībhāvappatte”ti, āvajjanādinā pañcadhā cuddasavidhena vā paridamanena",
  "tika-vin01t1:1433_7": "vasaṃ vattituṃ upagateti attho. Vase vattamānañhi cittaṃ mudūti vuccatīti vase vattamānaṃ",
  "tika-vin01t1:1433_8": "cittaṃ paguṇabhāvāpattiyā suparimadditaṃ viya cammaṃ suparikammakatā viya ca lākhā",
  "tika-vin01t1:1433_9": "mudūti vuccati. Kammakkhameti vikubbanādiiddhikammakkhame. Tadubhayanti mudutākammaniyadvayaṃ.",
  "tika-vin01t1:1434_0": "Nāhantiādīsu na-kāro paṭisedhattho. Ahanti satthā attānaṃ niddisati. Bhikkhaveti",
  "tika-vin01t1:1434_1": "bhikkhū ālapati. Aññanti idāni vuccamānacittato aññaṃ. Ekadhammampīti ekampi sabhāvadhammaṃ.",
  "tika-vin01t1:1434_2": "Na samanupassāmīti sambandho. Ayañhettha attho – ahaṃ, bhikkhave, sabbaññutaññāṇena",
  "tika-vin01t1:1434_3": "olokentopi aññaṃ ekadhammampi na samanupassāmi, yaṃ vasībhāvāpādanena bhāvitaṃ tathā",
  "tika-vin01t1:1434_4": "punappunaṃ karaṇena bahulīkataṃ evaṃ savisesamudubhāvappattiyā mudu kammakkhamatāya",
  "tika-vin01t1:1434_5": "kammaniyañca hoti yathā idaṃ cittanti. Idaṃ cittanti ca attano tesañca paccakkhatāya evamāha.",
  "tika-vin01t1:1435_0": "Yathā yathāvuttā parisuddhatādayo na vigacchanti, evaṃ subhāvitaṃ cittaṃ tattha avaṭṭhitaṃ",
  "tika-vin01t1:1435_1": "idha “ṭhitaṃ āneñjappatta”nti ca vuttanti āha “etesu parisuddhabhāvādīsu ṭhitattā",
  "tika-vin01t1:1435_2": "ṭhite, ṭhitattāyeva āneñjappatte”ti. Yathā mudukammaññatā vasībhāvappattiyā lakkhīyati,",
  "tika-vin01t1:1435_3": "evaṃ vasībhāvappattipi mudukammaññatāhi lakkhīyatīti “mudukammaññabhāvena vā attano",
  "tika-vin01t1:1435_4": "vase ṭhitattā ṭhite”ti vuttaṃ. Yathā hi kāraṇena phalaṃ niddhārīyati, evaṃ phalenapi",
  "tika-vin01t1:1435_5": "kāraṇaṃ niddhārīyatīti niccalabhāvena avaṭṭhānaṃ āneñjappattiyā ca sampayuttadhammesu",
  "tika-vin01t1:1435_6": "thirabhāvena paṭipakkhehi akammaniyatāya ca sambhavataṃ saddhādibalānaṃ ānubhāvena",
  "tika-vin01t1:1435_7": "hotīti āha “saddhādīhi pariggahitattā āneñjappatte”ti.",
  "tika-vin01t1:1436_0": "Idāni saṅkhepato vuttamevatthaṃ vivarituṃ “saddhāpariggahitaṃ hī”tiādi vuttaṃ. Tattha",
  "tika-vin01t1:1436_1": "saddhāpariggahitanti evaṃ subhāvitaṃ vasībhāvappattaṃ cittaṃ ekaṃsena abhiññāsacchikaraṇīyānaṃ",
  "tika-vin01t1:1436_2": "dhammānaṃ abhiññāsacchikiriyāya saṃvattatīti evaṃ pavattāya saddhāya pariggahitaṃ",
  "tika-vin01t1:1436_3": "yathāvuttasaddhābalena upatthambhitaṃ. Assaddhiyenāti tappaṭipakkhena assaddhiyena",
  "tika-vin01t1:1436_4": "hetunā. Na iñjatīti na calati na kampati, aññadatthu uparivisesāvahabhāveneva tiṭṭhati.",
  "tika-vin01t1:1436_5": "Vīriyapariggahitantiādīsupi imināva nayena attho veditabbo. Ayaṃ pana viseso – vīriyapariggahitanti",
  "tika-vin01t1:1436_6": "vasībhāvāpādanaparidamanasādhanena vīriyena upatthambhitaṃ. Satipariggahitanti yathāvutte",
  "tika-vin01t1:1436_7": "bhāvanābahulīkāre asammosādikāya kusalānañca dhammānaṃ gatiyo samanvesamānāya satiyā",
  "tika-vin01t1:1436_8": "upatthambhitaṃ. Samādhipariggahitanti tattheva avikkhepasādhanena samādhānena upatthambhitaṃ.",
  "tika-vin01t1:1436_9": "Paññāpariggahitanti tassā eva bhāvanāya upakārānupakāradhammānaṃ pajānanalakkhaṇāya",
  "tika-vin01t1:1436_10": "paññāya upatthambhitaṃ. Obhāsagatanti ñāṇobhāsasahagataṃ. Obhāsabhūtena hi yathāvuttasamādhānasaṃvaddhitena",
  "tika-vin01t1:1436_11": "ñāṇena saṃkilesapakkhaṃ yāthāvato passanto tato utrāsanto ottappanto taṃ abhibhavati,",
  "tika-vin01t1:1436_12": "na tena abhibhuyyati. Tenāha “kilesandhakārena na iñjatī”ti. Etena ñāṇapariggahitaṃ",
  "tika-vin01t1:1436_13": "hirottappabalaṃ dasseti. Aṭṭhaṅgasamannāgatanti catutthajjhānasamādhinā samāhitatā",
  "tika-vin01t1:1436_14": "parisuddhatā pariyodātatā anaṅgaṇatā vigatupakkilesatā mudubhāvo kammaniyatā āneñjappattiyā",
  "tika-vin01t1:1436_15": "ṭhitatāti imehi aṭṭhahi aṅgehi samannāgataṃ. Atha vā samāhitassa cittassa imāni aṅgānīti",
  "tika-vin01t1:1436_16": "“samāhite”ti imaṃ aṅgabhāvena aggahetvā ṭhitiāneñjappattiyo visuṃ gahetvā yathāvuttehi",
  "tika-vin01t1:1436_17": "aṭṭhahi aṅgehi samannāgatanti attho daṭṭhabbo. Abhinīhārakkhamanti iddhividhādiatthaṃ",
  "tika-vin01t1:1436_18": "abhinīhārakkhamaṃ tadabhimukhakaraṇayoggaṃ. Tenāha “abhiññāsacchikaraṇīyānaṃ dhammānaṃ",
  "tika-vin01t1:1436_19": "abhiññāsacchikiriyāyā”ti.",
  "tika-vin01t1:1437_0": "Kāmaṃ nīvaraṇāni vikkhambhetvā eva paṭhamajjhānasamadhigamo, vitakkādivūpasamā eva",
  "tika-vin01t1:1437_1": "ca dutiyajjhānādisamadhigamo, tathāpi na tathā te tehi dūrībhūtā, apetā vā yathā",
  "tika-vin01t1:1437_2": "catutthajjhānato, tasmā cetaso malīnabhāvasaṅkhobhauppilābhāvakarehi nīvaraṇādīhi",
  "tika-vin01t1:1437_3": "suṭṭhu vimuttiyā tassa parisuddhipariyodātatā ca vuttāti āha “nīvaraṇa…pe… pariyodāte”ti.",
  "tika-vin01t1:1437_4": "Jhānapaṭilābhapaccanīkānanti ettha ācariyadhammapālattherena “jhānapaṭilābhapaccayāna”nti",
  "tika-vin01t1:1437_5": "pāṭhaṃ gahetvā “jhānapaṭilābhapaccanīkāna”nti ayaṃ pāṭho paṭikkhitto. Vuttañhi tena –",
  "tika-vin01t1:1438_0": "“Jhānapaṭilābhapaccayānanti jhānapaṭilābhahetukānaṃ jhānapaṭilābhaṃ nissāya uppajjanakānaṃ.",
  "tika-vin01t1:1438_1": "Pāpakānanti lāmakānaṃ. Icchāvacarānanti icchāya avacarānaṃ icchāvasena otiṇṇānaṃ",
  "tika-vin01t1:1438_2": "‘aho vata mameva satthā paṭipucchitvā bhikkhūnaṃ dhammaṃ deseyyā’tiādinayappavattānaṃ",
  "tika-vin01t1:1438_3": "mānamāyāsāṭheyyādīnaṃ. Abhijjhādīnanti ādi-saddenapi tesaṃyeva saṅgaho. Abhijjhā",
  "tika-vin01t1:1438_4": "cettha paṭhamajjhānena avikkhambhaneyyā mānādayo ca tadekaṭṭhā daṭṭhabbā jhānapaṭilābhapaccayānanti",
  "tika-vin01t1:1438_5": "anuvattamānattā. Vikkhambhaneyyā pana nīvaraṇaggahaṇena gahitā. Kathaṃ pana paṭhamajjhānena",
  "tika-vin01t1:1438_6": "avikkhambhaneyyā idha vigacchantīti? ‘Sabbe kusalā dhammā sabbākusalānaṃ paṭipakkhā’ti",
  "tika-vin01t1:1438_7": "sallekhapaṭipattivasena evaṃ vuttaṃ jhānassa aparāmaṭṭhabhāvadassanato. Ye panettha",
  "tika-vin01t1:1438_8": "‘icchāvacarānaṃ abhijjhādīna’nti imehi padehi kopaappaccayakāmarāgabyāpādādayo gahitāti",
  "tika-vin01t1:1438_9": "adhippāyena ‘jhānapaṭilābhapaccayāna’nti pāṭhaṃ paṭikkhipitvā ‘jhānapaṭilābhapaccanīkāna’nti",
  "tika-vin01t1:1438_10": "pāṭhoti vadanti, taṃ tesaṃ matimattaṃ tathā pāṭhasseva abhāvato, jhānapaṭilābhapaccanīkā",
  "tika-vin01t1:1438_11": "ca nīvaraṇā ceva tadekaṭṭhā ca, tesaṃ dūrībhāvaṃ vatvā puna tesaṃyeva abhāvavigamacodanāya",
  "tika-vin01t1:1438_12": "ayujjamānattā. Nanu ca anaṅgaṇasuttavatthasuttesu ayamattho labbhati oḷārikānaṃyeva",
  "tika-vin01t1:1438_13": "pāpadhammānaṃ tattha adhippetattāti. Saccametaṃ, idha pana adhigatacatutthajjhānassa",
  "tika-vin01t1:1438_14": "vasena vuttattā sukhumāyeva te gahitā, aṅgaṇupakkilesatāsāmaññena panettha suttānaṃ",
  "tika-vin01t1:1438_15": "apadisanaṃ. Tathā hi ‘suttānusārenā’ti vuttaṃ, na pana suttavasenā”ti.",
  "tika-vin01t1:1439_0": "Avassañcetamevaṃ sampaṭicchitabbaṃ adhigatajjhānānampi kesañci icchāvacarānaṃ pavattisabbhāvatoti.",
  "tika-vin01t1:1439_1": "Teneva ācariyadhammapālattherena “jhānapaṭilābhapaccayāna”nti pāṭhaṃ gahetvā “jhānapaṭilābhapaccanīkāna”nti",
  "tika-vin01t1:1439_2": "ayaṃ pāṭho paṭikkhitto. Mahāgaṇṭhipade visuddhimaggassa sīhaḷagaṇṭhipadepi ca “jhānapaṭilābhapaccayāna”nti",
  "tika-vin01t1:1439_3": "imasseva pāṭhassa attho vutto, tasmā ayameva pāṭho gahetabbo, atthopi cettha yathāvuttanayeneva",
  "tika-vin01t1:1439_4": "veditabbo. Tena “icchāvacarānanti icchāya avacarānaṃ icchāvasena otiṇṇānaṃ pavattānaṃ",
  "tika-vin01t1:1439_5": "nānappakārānaṃ kopaappaccayānanti attho”ti ayampi pāṭho ayuttoyevāti gahetabbaṃ,",
  "tika-vin01t1:1439_6": "tatoyeva ca visuddhimagge ayaṃ pāṭho sabbena sabbaṃ na dassitoti.",
  "tika-vin01t1:1440_0": "Iddhipādakabhāvūpagamanenāti iddhiyā pādakabhāvassa padaṭṭhānabhāvassa upagamanena.",
  "tika-vin01t1:1440_1": "Bhāvanāpāripūriyāti ito paraṃ kattabbassa abhāvavasena abhinīhārakkhamabhāvanāya",
  "tika-vin01t1:1440_2": "paripuṇṇattā. Paṇītabhāvūpagamanenāti tato eva padhānabhāvaṃ nītatāya uttamaṭṭhena",
  "tika-vin01t1:1440_3": "atittikaraṭṭhena ca paṇītabhāvassa upagamanena. Ubhayañcetaṃ bhāvanāya ṭhitiyā kāraṇavacanaṃ,",
  "tika-vin01t1:1440_4": "paripuṇṇāya bhāvanāya paṇītabhāvappattiyā ṭhiteti. Āneñjappatteti idaṃ ṭhitiyā visesanaṃ.",
  "tika-vin01t1:1440_5": "Tenāha “yathā āneñjappattaṃ hoti, evaṃ ṭhite”ti. Imasmiṃ pakkhe “ṭhite āneñjappatte”ti",
  "tika-vin01t1:1440_6": "ubhayamekaṃ aṅgaṃ, “samāhite”ti pana idampi ekamaṅgaṃ. Tenevassa paṭhamavikappato",
  "tika-vin01t1:1440_7": "visesaṃ sandhāyāha “evampi aṭṭhaṅgasamannāgata”nti.",
  "tika-vin01t1:1441_0": "Pubbenivāsaṃ anussarati, tassa vā anussaraṇaṃ pubbenivāsānussati taṃnissayādipaccayabhūtaṃ",
  "tika-vin01t1:1441_1": "paṭicca uppajjanato. Pubbenivāsānussatimhi yaṃ ñāṇaṃ tadatthāyāti saṅkhepena vuttamatthaṃ",
  "tika-vin01t1:1441_2": "vivaranto pubbenivāsaṃ tāva dassetvā tattha satiñāṇāni dassetuṃ “pubbenivāso”tiādimāha.",
  "tika-vin01t1:1441_3": "Tattha “pubbe”ti idaṃ padaṃ “ekampi jāti”ntiādivacanato atītabhavavisayaṃ idhādhippetanti",
  "tika-vin01t1:1441_4": "āha “atītajātīsū”ti. Nivāsasaddo kammasādhano, khandhavinimutto ca nivasitadhammo",
  "tika-vin01t1:1441_5": "natthīti āha “nivutthakkhandhā”ti. Nivutthatā cettha santāne pavattatā, tathābhūtā",
  "tika-vin01t1:1441_6": "ca te anu anu bhūtā jātā pavattā, tattha uppajjitvā vigatā ca hontīti āha “nivutthāti",
  "tika-vin01t1:1441_7": "ajjhāvutthā anubhūtā attano santāne uppajjitvā niruddhā”ti. Evaṃ sasantatipariyāpannadhammavasena",
  "tika-vin01t1:1441_8": "nivāsasaddassa atthaṃ vatvā idāni avisesena vattuṃ “nivutthadhammā vā nivutthā”ti",
  "tika-vin01t1:1441_9": "vatvā taṃ vivarituṃ “gocaranivāsenā”tiādi vuttaṃ. Gocarabhūtāpi hi gocarāsevanāya",
  "tika-vin01t1:1441_10": "āsevitā ārammaṇakaraṇavasena anubhūtā nivutthā nāma honti. Te pana duvidhā saparaviññāṇagocaratāyāti",
  "tika-vin01t1:1441_11": "ubhayepi te dassetuṃ “attano”tiādi vuttaṃ. Tattha “attano viññāṇena viññātā”ti vatvā",
  "tika-vin01t1:1441_12": "“paricchinnā”ti vacanaṃ ye te gocaranivāsena nivutthadhammā, na te kevalaṃ viññāṇena",
  "tika-vin01t1:1441_13": "viññātamattā, atha kho yathā pubbe nāmagottavaṇṇaliṅgāhārādīhi visesehi paricchedakārikāya",
  "tika-vin01t1:1441_14": "paññāya paricchijja gahitā, tathevetaṃ ñāṇaṃ paricchijja gaṇhātīti imassa atthassa",
  "tika-vin01t1:1441_15": "dīpanatthaṃ vuttaṃ. Paraviññāṇaviññātāpi vā nivutthāti sambandho. Na kevalaṃ attanova",
  "tika-vin01t1:1441_16": "viññāṇena, atha kho paresaṃ viññāṇena viññātāpīti attho. Idhāpi “paricchinnā”ti padaṃ",
  "tika-vin01t1:1441_17": "ānetvā sambandhitabbaṃ, paresampi vā viññāṇena viññātā paricchinnāti. Tassa ca gahaṇe",
  "tika-vin01t1:1441_18": "payojanaṃ vuttanayeneva vattabbaṃ.",
  "tika-vin01t1:1442_0": "Te ca kho yasmā atītāsu eva jātīsu aññehi viññātā paricchinnā, te ca parinibbutāpi",
  "tika-vin01t1:1442_1": "honti, yehi te viññātā, tesaṃ tadā vattamānasantānānusārena tesampi atīte pavatti",
  "tika-vin01t1:1442_2": "viññāyatīti sikhāppattaṃ pubbenivāsānussatiñāṇassa visayabhūtaṃ pubbenivāsaṃ dassetuṃ",
  "tika-vin01t1:1442_3": "“chinnavaṭumakānussaraṇādīsū”ti vuttaṃ. Chinnavaṭumakā sammāsambuddhā, tesaṃ anussaraṇaṃ",
  "tika-vin01t1:1442_4": "chinnavaṭumakānussaraṇaṃ. “Ādisaddena paccekabuddhabuddhasāvakānussaraṇāni gayhantī”ti",
  "tika-vin01t1:1442_5": "keci vadanti. Chinnavaṭumakā pana sabbeva anupādisesāya nibbānadhātuyā parinibbutā",
  "tika-vin01t1:1442_6": "chinnasaṃsāramaggattā, tesaṃ anussaraṇaṃ nāma tesaṃ paṭipattiyā anussaraṇaṃ. Sā pana",
  "tika-vin01t1:1442_7": "paṭipatti saṅkhepato chaḷārammaṇaggahaṇalakkhaṇāti tāni idha paraviññāṇaviññātaggahaṇena",
  "tika-vin01t1:1442_8": "gahitāni. Tasmā purimāsu jātīsu attano viññāṇena aviññātānaṃ parinibbutānaṃ sabbesampi",
  "tika-vin01t1:1442_9": "buddhapaccekabuddhasāvakānaṃ anussaraṇaṃ chinnavaṭumakānussaraṇanti veditabbaṃ. Ādi-saddena",
  "tika-vin01t1:1442_10": "panettha purimāsu jātīsu attano viññāṇena aviññātānaṃ aparinibbutānampi vattamānakkhandhapaṭipāṭiyā",
  "tika-vin01t1:1442_11": "agantvā sīhokkantikavasena anussaraṇaṃ gahitaṃ, ime pana yathāvuttachinnavaṭumakānussaraṇādayo",
  "tika-vin01t1:1442_12": "buddhānaṃyeva labbhanti. Na hi atīte buddhā bhagavanto evaṃ vipassiṃsu, evaṃ maggaṃ",
  "tika-vin01t1:1442_13": "bhāvesuṃ, phalanibbānāni sacchākaṃsu, evaṃ veneyye vinesunti ettha sabbathā aññesaṃ",
  "tika-vin01t1:1442_14": "ñāṇassa gati atthīti. Ye pana purimāsu jātīsu attanova viññāṇena viññātā, te parinibbutepi",
  "tika-vin01t1:1442_15": "khandhapaṭibaddhattā sāvakā anussarantiyeva. Yāya satiyā pubbenivāsaṃ anussarati,",
  "tika-vin01t1:1442_16": "sā pubbenivāsānussatīti ānetvā sambandhitabbaṃ. Abhinīharinti cittaṃ jhānārammaṇato",
  "tika-vin01t1:1442_17": "apanetvā pubbenivāsābhimukhaṃ pesesiṃ, pubbenivāsaninnaṃ pubbenivāsapoṇaṃ pubbenivāsapabbhāraṃ akāsinti attho.",
  "tika-vin01t1:1443_0": "Pāḷiyaṃ “abhininnāmesi”nti uttamapurisappayogattā “so”ti ettha ahaṃsaddo ānetvā vuccamāno",
  "tika-vin01t1:1443_1": "tadattho pākaṭo hotīti “so aha”nti vuttaṃ. Anekavidhanti nānābhavayonigativiññāṇaṭṭhitisattāvāsādivasena",
  "tika-vin01t1:1443_2": "bahuvidhaṃ. Pakārehīti nāmagottādiākārehi saddhiṃ. Sahayoge cetaṃ karaṇavacanaṃ.",
  "tika-vin01t1:1443_3": "Pavattitanti desanāvasena pavattitaṃ. Tenāha “saṃvaṇṇita”nti, vitthāritanti attho.",
  "tika-vin01t1:1443_4": "Nivāsanti antogadhabhedasāmaññavacanametanti te bhede byāpanicchāvasena saṅgahetvā",
  "tika-vin01t1:1443_5": "dassento “tattha tattha nivutthasantāna”nti āha. Anugantvā anugantvāti ñāṇagatiyā",
  "tika-vin01t1:1443_6": "anugantvā anugantvā. Anudevāti anu eva, da-kāro padasandhivasena āgato. “Abhininnāmesi”nti",
  "tika-vin01t1:1443_7": "vatvā “anussarāmī”ti vuttattā cittassa abhinīhārasamanantarabhāvasaraṇaṃ anusaddo",
  "tika-vin01t1:1443_8": "dīpetīti āha “citte abhininnāmitamatte eva sarāmīti dassetī”ti. Parikammaṃ vattabbaṃ",
  "tika-vin01t1:1443_9": "siyāti “pubbenivāsaṃ anussaritukāmena ādikammikena bhikkhunā pacchābhattaṃ piṇḍapātapaṭikkantena",
  "tika-vin01t1:1443_10": "rahogatena paṭisallīnena paṭipāṭiyā cattāri jhānāni samāpajjitvā abhiññāpādakacatutthajjhānato",
  "tika-vin01t1:1443_11": "vuṭṭhāya sabbapacchimā nisajjā āvajjitabbā”ti evamādinā pubbenivāsañāṇassa parikammabhūtaṃ",
  "tika-vin01t1:1443_12": "pubbakaraṇaṃ vattabbaṃ bhaveyya.",
  "tika-vin01t1:1444_0": "Āraddhappakāradassanattheti anussarituṃ āraddhassa pubbenivāsassa pabhedadassanatthe.",
  "tika-vin01t1:1444_1": "Ekampi jātinti ekampi bhavaṃ. So hi ekakammanibbatto ādānanikkhepaparicchinno antogadhadhammappabhedo",
  "tika-vin01t1:1444_2": "khandhappabandho idha “jātī”ti adhippeto jāyatīti jātīti katvā. Tenāha “ekampi…pe…",
  "tika-vin01t1:1444_3": "khandhasantāna”nti. Parihāyamānoti khīyamāno vinassamāno. Kappoti asaṅkhyeyyakappo.",
  "tika-vin01t1:1444_4": "So pana atthato kālo, tadā pavattamānasaṅkhāravasenassa parihāni veditabbā. Vaḍḍhamāno",
  "tika-vin01t1:1444_5": "vivaṭṭakappoti etthāpi eseva nayo. Yo pana “kālaṃ khepeti, kālo ghasati bhūtāni,",
  "tika-vin01t1:1444_6": "sabbāneva sahattanā”ti ādīsu kālassapi khayo vuccati, so idha nādhippeto aniṭṭhappasaṅgato.",
  "tika-vin01t1:1444_7": "Saṃvaṭṭanaṃ vinassanaṃ saṃvaṭṭo, saṃvaṭṭato uddhaṃ tathāṭhāyī saṃvaṭṭaṭṭhāyī. Tammūlakattāti",
  "tika-vin01t1:1444_8": "taṃpubbakattā. Vivaṭṭanaṃ nibbattanaṃ, vaḍḍhanaṃ vā vivaṭṭo.",
  "tika-vin01t1:1445_0": "Tejena saṃvaṭṭo tejosaṃvaṭṭo. Saṃvaṭṭasīmāti saṃvaṭṭanamariyādā. Saṃvaṭṭatīti vinassati.",
  "tika-vin01t1:1445_1": "Sadāti sabbakālaṃ, tīsupi saṃvaṭṭakālesūti attho. Ekaṃ buddhakkhettanti idha yaṃ",
  "tika-vin01t1:1445_2": "sandhāya vuttaṃ, taṃ niyametvā dassetuṃ “buddhakkhettaṃ nāma tividha”ntiādi vuttaṃ.",
  "tika-vin01t1:1445_3": "Yattake ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva",
  "tika-vin01t1:1445_4": "parijambhati, taṃ sabbampi buddhaṅkurassa nibbattanakkhettaṃ nāmāti āha “jātikkhettaṃ",
  "tika-vin01t1:1445_5": "dasasahassacakkavāḷapariyanta”nti. Ānubhāvo pavattatīti idha iddhimā cetovasippatto",
  "tika-vin01t1:1445_6": "āṇākkhettapariyāpanne yattha katthaci cakkavāḷe ṭhatvā attano atthāya parittaṃ katvā",
  "tika-vin01t1:1445_7": "tattheva aññaṃ cakkavāḷaṃ gatopi kataparitto eva hotīti katvā vuttaṃ. Atha vā tattha",
  "tika-vin01t1:1445_8": "ekasmiṃ cakkavāḷe ṭhatvā sabbasattānaṃ atthāya paritte kate āṇākkhette sabbasattānaṃ",
  "tika-vin01t1:1445_9": "abhisambhuṇātveva parittānubhāvo tattha devatāhi parittānaṃ sampaṭicchitabbatoti",
  "tika-vin01t1:1445_10": "vuttaṃ “ānubhāvo pavattatī”ti. Yaṃ yāvatā vā pana ākaṅkheyyāti vuttanti yaṃ visayakkhettaṃ",
  "tika-vin01t1:1445_11": "sandhāya ekasmiṃyeva khaṇe sarena abhiviññāpanaṃ attano rūpadassanañca paṭijānantena",
  "tika-vin01t1:1445_12": "bhagavatā “yāvatā vā pana ākaṅkheyyā”ti vuttaṃ. Yatthāti yasmiṃ padese anantāparimāṇe",
  "tika-vin01t1:1445_13": "visayakkhette. Yaṃ yaṃ ākaṅkhati, taṃ taṃ anussaratīti ākaṅkhamattapaṭibaddhavuttitāya",
  "tika-vin01t1:1445_14": "buddhañāṇassa yaṃ yaṃ anussarituṃ icchati, taṃ taṃ anussarati. Ekaṃ āṇākkhettaṃ vinassatīti",
  "tika-vin01t1:1445_15": "iminā tiriyato saṃvaṭṭamānaparicchedo vutto. Saṇṭhahantanti vivaṭṭamānaṃ jāyamānaṃ.",
  "tika-vin01t1:1445_16": "Tassa vināso ca saṇṭhahanañca visuddhimagge vuttanti amhehipi heṭṭhā “lokavidū”ti",
  "tika-vin01t1:1445_17": "imassa atthasaṃvaṇṇanādhikāre pasaṅgato vuttattā idha na vuccati.",
  "tika-vin01t1:1446_0": "Evaṃ pasaṅgena saṃvaṭṭādike pakāsetvā idāni yathādhigataṃ tesaṃ anussaraṇākāraṃ dassetuṃ",
  "tika-vin01t1:1446_1": "“ye panete saṃvaṭṭavivaṭṭā vuttā”tiādimāha. Tattha etesūti niddhāraṇe bhummaṃ saṃvaṭṭavivaṭṭakappasamudāyato",
  "tika-vin01t1:1446_2": "anekesaṃ saṃvaṭṭakappādīnaṃ niddhāriyamānattā. Amumhi saṃvaṭṭakappeti ettha vā-saddo",
  "tika-vin01t1:1446_3": "luttaniddiṭṭho daṭṭhabbo. Tena ca aniyamatthena itarāsaṃ asaṅkhyeyyānampi saṅgaho",
  "tika-vin01t1:1446_4": "siddhoti. Atha vā amumhi saṃvaṭṭakappeti idaṃ saṃvaṭṭakappassa ādito pāḷiyaṃ gahitattā",
  "tika-vin01t1:1446_5": "vuttaṃ. Tatthāpi hi imassa katipayakālaṃ bhavādīsu saṃsaraṇaṃ upalabbhatīti. Saṃvaṭṭakappe",
  "tika-vin01t1:1446_6": "vā vattamāne yesu bhavādīsu imassa upapatti ahosi, taṃdassanametaṃ daṭṭhabbaṃ. Bhave",
  "tika-vin01t1:1446_7": "vātiādīsu kāmādibhave vā aṇḍajādiyoniyā vā devādigatiyā vā nānattakāyanānattasaññīādiviññāṇaṭṭhitiyā",
  "tika-vin01t1:1446_8": "vā sattāvāse vā khattiyādisattanikāye vā. Yasmā idaṃ bhagavato vasena pubbenivāsānussatiñāṇaṃ",
  "tika-vin01t1:1446_9": "āgataṃ, tasmā tasseva nāmādivasena atthaṃ yojetvā dassento āha “evaṃnāmoti vessantaro",
  "tika-vin01t1:1446_10": "vā jotipālo vā”tiādi. Sālimaṃsodanāhāro vāti gihikālaṃ sandhāya vuttaṃ. Pavattaphalabhojano",
  "tika-vin01t1:1446_11": "vāti tāpasādikālaṃ sandhāya. Pavattaphalabhojanoti sayampatitaphalāhāro. Sāmisanirāmisādippabhedānanti",
  "tika-vin01t1:1446_12": "ettha sāmisā gehassitasomanassādayo, nirāmisā nekkhammassitasomanassādayo. Ādi-saddena",
  "tika-vin01t1:1446_13": "vivekajasamādhijasukhādīnaṃ saṅgaho.",
  "tika-vin01t1:1447_0": "Heṭṭhā sāmaññato vuttamevatthaṃ vibhajitvā dassetukāmo “atha vā”tiādimāha. Tattha",
  "tika-vin01t1:1447_1": "amutrāsinti sāmaññaniddesoyaṃ, byāpanicchālopo vā, amutra amutra āsinti vuttaṃ hoti.",
  "tika-vin01t1:1447_2": "Anupubbena ārohantassa yāvadicchakaṃ anussaraṇanti ettha ārohantassāti paṭilomato",
  "tika-vin01t1:1447_3": "ñāṇena pubbenivāsaṃ ārohantassa. Paṭinivattantassāti pubbenivāsaṃ anussaraṇavasena",
  "tika-vin01t1:1447_4": "yāvadicchakaṃ gantvā paccāgacchantassa. Paccavekkhaṇanti anussaritānussaritassa paccavekkhaṇaṃ.",
  "tika-vin01t1:1447_5": "Tasmāti vuttassevatthassa kāraṇabhāvena paccāmasanaṃ, paṭinivattantassa paccavekkhaṇabhāvatoti",
  "tika-vin01t1:1447_6": "vuttaṃ hoti. Idhūpapattiyāti idha carimabhave upapattiyā. Anantaranti atītānantaramāha.",
  "tika-vin01t1:1447_7": "Amutrāti amukasmiṃ bhaveti attho. Udapādinti uppajjiṃ. Tāhi devatāhīti tusitadevatāhi.",
  "tika-vin01t1:1447_8": "Ekagottoti tusitagottena ekagotto. Mahābodhisattānaṃ santānassa pariyosānāvatthāyaṃ",
  "tika-vin01t1:1447_9": "devalokūpapattijanakaṃ nāma akusalena kammunā anupaddutameva hotīti adhippāyena “dukkhaṃ",
  "tika-vin01t1:1447_10": "pana saṅkhāradukkhamattamevā”ti vuttaṃ. Mahāpuññānampi pana devaputtānaṃ pubbanimittuppattikālādīsu",
  "tika-vin01t1:1447_11": "aniṭṭhārammaṇasamāyogo hotiyevāti “kadāci dukkhadukkhassapi sambhavo natthī”ti na",
  "tika-vin01t1:1447_12": "sakkā vattuṃ, dhammānaṃ uppādanirodhasaṅkhāradukkhanti veditabbaṃ. Sattapaññāsa…pe…",
  "tika-vin01t1:1447_13": "pariyantoti idaṃ manussavassagaṇanāvasena vuttaṃ. Tattha devānaṃ vassagaṇanāya pana catusahassameva.",
  "tika-vin01t1:1448_0": "Itīti vuttatthanidassanametaṃ, tañca kho yathārahato, na yathānupubbatoti dassento",
  "tika-vin01t1:1448_1": "“nāmagottavasenā”tiādimāha. Uddisīyatīti disvāva aviññeyyattā “ayaṃ ko nāmo”ti pucchite",
  "tika-vin01t1:1448_2": "“tisso gotamo”ti nāmagottena uddisīyati. Vaṇṇādīhīti vaṇṇāhāravedayitāyuparicchedehi.",
  "tika-vin01t1:1448_3": "Sāmotīti ettha iti-saddo ādiattho, pakārattho vā. Tena evamādievaṃpakāranānattatoti",
  "tika-vin01t1:1448_4": "dassitaṃ hoti. Nāmagottaṃ uddesoti uddisīyati satto etenāti uddeso nāmagottaṃ. Itare",
  "tika-vin01t1:1448_5": "ākārāti ākarīyati disvāva satto viññāyati etehīti itare vaṇṇādayo ākārā. “No ca kho",
  "tika-vin01t1:1448_6": "avisesenā”ti saṅkhepato vuttamevatthaṃ vitthārena dassento āha “titthiyā hī”tiādi.",
  "tika-vin01t1:1448_7": "Tattha titthiyāti aññatitthiyā. Te pana kammavādino kiriyavādino tāpasādayo. Yasmā",
  "tika-vin01t1:1448_8": "titthiyānaṃ brahmajālādīsu cattālīsāya eva saṃvaṭṭavivaṭṭānaṃ anussaraṇaṃ āgataṃ,",
  "tika-vin01t1:1448_9": "tasmā “na tato para”nti vatvā tattha kāraṇaṃ vadanto “dubbalapaññattā”tiādimāha.",
  "tika-vin01t1:1448_10": "Tena vipassanābhiyogo pubbenivāsānussatiñāṇassa visesakāraṇanti dasseti. Tatoyeva",
  "tika-vin01t1:1448_11": "ca balavapaññattā ṭhapetvā aggasāvakamahāsāvake itare pakatisāvakā kappasatampi kappasahassampi",
  "tika-vin01t1:1448_12": "anussarantiyevāti daṭṭhabbaṃ. Teneva vuttaṃ visuddhimagge “pakatisāvakā kappasatampi",
  "tika-vin01t1:1448_13": "kappasahassampi anussarantiyeva balavapaññattā”ti. Ettako hi tesaṃ abhinīhāroti kappānaṃ",
  "tika-vin01t1:1448_14": "satasahassampi tadadhikaṃ ekaṃ dve ca asaṅkhyeyyānīti kālavasena evaṃparimāṇo yathākkamaṃ",
  "tika-vin01t1:1448_15": "tesaṃ mahāsāvakaaggasāvakapaccekabuddhānaṃ puññañāṇābhinīhāro, sāvakapaccekabodhipāramitā",
  "tika-vin01t1:1448_16": "siddhā. Yadi bodhisambhārasambharaṇakālaparicchinno tesaṃ tesaṃ ariyānaṃ abhiññāñāṇavibhavo,",
  "tika-vin01t1:1448_17": "evaṃ sante buddhānampissa paricchedatā āpannāti āha “buddhānaṃ pana paricchedo natthī”ti.",
  "tika-vin01t1:1448_18": "“Yāvatakaṃ ñeyyaṃ, tāvatakaṃ ñāṇa”nti vacanato sabbaññutaññāṇassa viya buddhānaṃ",
  "tika-vin01t1:1448_19": "abhiññāñāṇānampi savisaye paricchedo nāma natthīti tattha yaṃ yaṃ ñātuṃ icchanti,",
  "tika-vin01t1:1448_20": "taṃ taṃ jānanti eva. Atha vā satipi kālaparicchede kāraṇūpāyakosallapariggahādinā",
  "tika-vin01t1:1448_21": "sātisayattā mahābodhisambhārānaṃ paññāpāramitāya pavattiānubhāvassa paricchedo nāma",
  "tika-vin01t1:1448_22": "natthi, kuto taṃnibbattānaṃ abhiññāñāṇānanti āha “buddhānaṃ pana paricchedo natthī”ti.",
  "tika-vin01t1:1448_23": "Atīte “ettakānaṃ kappānaṃ asaṅkhyeyyānī”ti evaṃ kālaparicchedo natthi anāgate anāgataṃsañāṇassa",
  "tika-vin01t1:1448_24": "viya. Tenāha “yāva icchanti tāva sarantī”ti.",
  "tika-vin01t1:1449_0": "Evaṃ pañcannaṃ janānaṃ pubbenivāsānussaraṇaṃ kālavibhāgato dassetvā idāni ārammaṇaggahaṇavasenassa",
  "tika-vin01t1:1449_1": "pavattivisesaṃ dassento “titthiyā cā”tiādimāha. Khandhapaṭipāṭimeva sarantīti ettha",
  "tika-vin01t1:1449_2": "khandhapaṭipāṭi khandhānaṃ anukkamo, sā ca kho cutito paṭṭhāya uppaṭipāṭivasena.",
  "tika-vin01t1:1449_3": "Keci panettha “iriyāpathapaṭipāṭi khandhapaṭipāṭī”ti vadanti. Vuttamevatthaṃ byatirekato",
  "tika-vin01t1:1449_4": "vibhāvento āha “paṭipāṭiṃ muñcitvā”tiādi. Tattha cutipaṭisandhivasenāti attano parassa",
  "tika-vin01t1:1449_5": "vā tasmiṃ tasmiṃ attabhāve cutiṃ disvā antarā kiñci anāmasitvā paṭisandhiyā eva gahaṇavasena.",
  "tika-vin01t1:1449_6": "Yathā pana andhā yaṭṭhiṃ amuñcitvā gacchanti, evaṃ te khandhapaṭipāṭiṃ amuñcitvāva",
  "tika-vin01t1:1449_7": "sarantīti āha “tesañhi andhānaṃ viya icchitappadesokkamanaṃ natthī”ti. Sāvakāti pakatisāvakāpi",
  "tika-vin01t1:1449_8": "mahāsāvakāpi aggasāvakāpi sāmaññato vuttā. Pakatisāvakāpi hi khandhapaṭipāṭiyāpi",
  "tika-vin01t1:1449_9": "anussaranti, cutipaṭisandhivasenapi saṅkamanti balavapaññattā, tathā asītimahāsāvakā.",
  "tika-vin01t1:1449_10": "Dvinnaṃ pana aggasāvakānaṃ khandhapaṭipāṭikiccaṃ natthi. Ekassa attabhāvassa cutiṃ",
  "tika-vin01t1:1449_11": "disvā paṭisandhiṃ passanti, puna aparassa cutiṃ disvā paṭisandhinti evaṃ cutipaṭisandhivasenapi",
  "tika-vin01t1:1449_12": "saṅkamantā gacchanti. Yathā nāma saradasamaye ṭhitamajjhanhikavelāyaṃ caturatanike",
  "tika-vin01t1:1449_13": "gehe cakkhumato purisassa rūpagataṃ supākaṭameva hotīti lokasiddhametaṃ. Siyā pana",
  "tika-vin01t1:1449_14": "tassa sukhumataratirokuṭṭādibhedassa rūpagatassa agocaratā, na tveva buddhānaṃ ñātuṃ",
  "tika-vin01t1:1449_15": "icchitassa ñeyyassa agocaratā, atha kho taṃ ñāṇālokena obhāsitaṃ hatthatale āmalakaṃ",
  "tika-vin01t1:1449_16": "viya supākaṭaṃ suvibhūtameva hoti, tathā ñeyyāvaraṇassa suppahīnattāti āha “buddhā panā”tiādi.",
  "tika-vin01t1:1450_0": "Tattha sīhokkantavasenāti sīhagatipatanavasena. Yaṃ yaṃ ṭhānaṃ ākaṅkhantīti yasmiṃ",
  "tika-vin01t1:1450_1": "kappe yasmiṃ bhave yaṃ yaṃ ṭhānaṃ jānituṃ icchanti. Taṃ sabbaṃ sarantiyevāti ñātuṃ",
  "tika-vin01t1:1450_2": "icchitaṃ taṃ sabbaṃ sarantiyeva, na na saranti. Buddhānañhi neva khandhapaṭipāṭikiccaṃ,",
  "tika-vin01t1:1450_3": "na ca cutipaṭisandhivasena saṅkamanakiccaṃ atthi. Tesañhi anekāsu kappakoṭīsu heṭṭhā",
  "tika-vin01t1:1450_4": "vā upari vā yaṃ yaṃ ṭhānaṃ icchanti, taṃ taṃ pākaṭameva hoti. Tasmā yathā peyyālapāḷiṃ",
  "tika-vin01t1:1450_5": "paṭhantā “paṭhamaṃ jhānaṃ…pe… pañcamaṃ jhāna”ntiādipariyosānameva gaṇhantā saṅkhipitvā",
  "tika-vin01t1:1450_6": "sajjhāyanti, na anupadaṃ, evaṃ anekāpi kappakoṭiyo peyyālapāḷiṃ viya saṅkhipitvā",
  "tika-vin01t1:1450_7": "yaṃ yaṃ icchanti, tattha tattheva ñāṇena okkamantā sīhokkantavasena gacchanti. Evaṃ",
  "tika-vin01t1:1450_8": "gacchantānañca tesaṃ ñāṇaṃ yathā nāma katavālavedhiparicayassa sarabhaṅgasadisassa",
  "tika-vin01t1:1450_9": "dhanuggahassa khitto saro antarantarā rukkhalatādīsu asajjamāno lakkheyeva patati",
  "tika-vin01t1:1450_10": "na sajjati na virajjhati, evaṃ antarantarāsu jātīsu na sajjati na virajjhati, asajjamānaṃ",
  "tika-vin01t1:1450_11": "avirajjhamānaṃ icchiticchitaṭṭhānaṃyeva gaṇhāti.",
  "tika-vin01t1:1451_0": "Atītabhave khandhā tappaṭibaddhanāmagottāni ca sabbaṃ pubbenivāsantveva saṅgahitānīti",
  "tika-vin01t1:1451_1": "āha “kiṃ viditaṃ karoti? Pubbenivāsa”nti. Moho paṭicchādakaṭṭhena tamo viya tamoti",
  "tika-vin01t1:1451_2": "āha “sveva moho”tiādi. Obhāsakaraṇaṭṭhenāti kātabbato karaṇaṃ, obhāsova karaṇaṃ obhāsakaraṇaṃ,",
  "tika-vin01t1:1451_3": "attano paccayehi obhāsabhāvena nibbattetabbaṭṭhenāti attho. Sesaṃ pasaṃsāvacananti",
  "tika-vin01t1:1451_4": "paṭipakkhavidhamanapavattivisesānaṃ bodhanato vuttaṃ. Avijjā vihatāti etena vijānanaṭṭhena",
  "tika-vin01t1:1451_5": "vijjāti ayampi attho dīpitoti daṭṭhabbaṃ. Kasmā? Yasmā vijjā uppannāti etena vijjāpaṭipakkhā",
  "tika-vin01t1:1451_6": "avijjā, paṭipakkhatā cassā pahātabbabhāvena vijjāya ca pahāyakabhāvenāti dasseti.",
  "tika-vin01t1:1451_7": "Esa nayo itarasmimpi padadvayeti iminā tamo vihato vinaṭṭho. Kasmā? Yasmā āloko uppannoti",
  "tika-vin01t1:1451_8": "imamatthaṃ atidisati. Kilesānaṃ ātāpanaparitāpanaṭṭhena vīriyaṃ ātāpoti āha “vīriyātāpena",
  "tika-vin01t1:1451_9": "ātāpino”ti, vīriyavatoti attho. Pesitacittassāti yathādhippetatthasiddhiṃ pativissaṭṭhacittassa.",
  "tika-vin01t1:1451_10": "Yathā appamattassa ātāpino pahitattassa viharatoti aññassapi kassaci mādisassāti",
  "tika-vin01t1:1451_11": "adhippāyo. Padhānānuyogassāti sammappadhānamanuyuttassa. Sesamettha uttānattā vuttanayattā ca suviññeyyameva.",
  "tika-vin01t1:1452": "Pubbenivāsakathā niṭṭhitā.",
  "tika-vin01t1:1453": "Dibbacakkhuñāṇakathā",
  "tika-vin01t1:1454_0": "13. Cutiyāti cavane. Upapāteti upapajjane. Samīpatthe cetaṃ bhummavacanaṃ, cutikkhaṇasāmantā",
  "tika-vin01t1:1454_1": "upapattikkhaṇasāmantā cāti vuttaṃ hoti. Tathā hi vakkhati “ye pana āsannacutikā”tiādi.",
  "tika-vin01t1:1454_2": "Yena ñāṇenāti yena dibbacakkhuñāṇena. Dibbacakkhuñāṇeneva hi sattānaṃ cuti ca upapatti",
  "tika-vin01t1:1454_3": "ca ñāyati. Parikammaṃ vattabbaṃ siyāti “dibbacakkhuñāṇaṃ uppādetukāmena ādikammikena",
  "tika-vin01t1:1454_4": "kulaputtena kasiṇārammaṇaṃ abhiññāpādakajjhānaṃ sabbākārena abhinīhārakkhamaṃ katvā",
  "tika-vin01t1:1454_5": "tejokasiṇaṃ odātakasiṇaṃ ālokakasiṇanti imesu tīsu kasiṇesu aññataraṃ āsannaṃ kātabbaṃ,",
  "tika-vin01t1:1454_6": "upacārajjhānagocaraṃ katvā vaḍḍhetvā ṭhapetabba”ntiādinā dibbacakkhuñāṇassa parikammaṃ vattabbaṃ bhaveyya.",
  "tika-vin01t1:1455_0": "So ahanti so katacittābhinīhāro ahaṃ. Dibbasadisattāti divi bhavanti dibbaṃ, devānaṃ",
  "tika-vin01t1:1455_1": "pasādacakkhu, tena dibbena cakkhunā sadisattāti attho. Dibbasadisattāti ca hīnūpamādassanaṃ",
  "tika-vin01t1:1455_2": "devatānaṃ dibbacakkhutopi imassa mahānubhāvattā. Idāni taṃ dibbasadisattaṃ vibhāvetuṃ",
  "tika-vin01t1:1455_3": "“devatānañhī”tiādi vuttaṃ. Tattha sucaritakammanibbattanti saddhābahulatāvisuddhadiṭṭhitāānisaṃsadassāvitādisampattiyā",
  "tika-vin01t1:1455_4": "suṭṭhu caritattā sucaritena devūpapattijanakena puññakammena nibbattaṃ. Pittasemharuhirādīhīti",
  "tika-vin01t1:1455_5": "ādi-saddena vātarogādīnaṃ saṅgaho. Apalibuddhanti anupaddutaṃ. Pittādīhi anupaddutattā",
  "tika-vin01t1:1455_6": "kammassa ca uḷāratāya upakkilesavimutti veditabbā. Upakkilesadosarahitañhi kammaṃ",
  "tika-vin01t1:1455_7": "tiṇādidosarahitaṃ viya sassaṃ uḷāraphalaṃ anupakkiliṭṭhaṃ hoti. Kāraṇūpacārena cassa",
  "tika-vin01t1:1455_8": "phalaṃ tathā voharīyati yathā “sukkaṃ sukkavipāka”nti. Dūrepīti pi-saddena sukhumassapi",
  "tika-vin01t1:1455_9": "ārammaṇassa sampaṭicchanasamatthataṃ saṅgaṇhāti. Pasādacakkhūti catunnaṃ mahābhūtānaṃ",
  "tika-vin01t1:1455_10": "pasādalakkhaṇaṃ cakkhu. Vīriyabhāvanābalanibbattanti vīriyārambhavaseneva ijjhanato",
  "tika-vin01t1:1455_11": "sabbāpi kusalabhāvanā vīriyabhāvanā, padhānasaṅkhārasamannāgatā vā iddhipādabhāvanā",
  "tika-vin01t1:1455_12": "visesato vīriyabhāvanā, tassā ānubhāvena nibbattaṃ vīriyabhāvanābalanibbattaṃ. Ñāṇamayaṃ",
  "tika-vin01t1:1455_13": "cakkhu ñāṇacakkhu. Tādisamevāti upakkilesavimuttatāya dūrepi sukhumassapi ārammaṇassa",
  "tika-vin01t1:1455_14": "sampaṭicchanasamatthatāya ca taṃsadisameva.",
  "tika-vin01t1:1456_0": "Dibbavihāravasena paṭiladdhattāti dibbavihārasaṅkhātānaṃ catunnaṃ jhānānaṃ vasena",
  "tika-vin01t1:1456_1": "paṭiladdhattā. Iminā kāraṇavasenassa dibbabhāvamāha. Dibbavihārasannissitattāti aṭṭhaṅgasamannāgamena",
  "tika-vin01t1:1456_2": "ukkaṃsagataṃ pādakajjhānasaṅkhātaṃ dibbavihāraṃ sannissāya pavattattā, dibbavihārapariyāpannaṃ",
  "tika-vin01t1:1456_3": "vā attanā sampayuttaṃ rūpāvacaracatutthajjhānaṃ nissāya paccayabhūtaṃ sannissitattāti",
  "tika-vin01t1:1456_4": "evamettha attho daṭṭhabbo. Ālokapariggahena mahājutikattāpi dibbanti kasiṇālokānuggahena",
  "tika-vin01t1:1456_5": "pattabbattā sayaṃ ñāṇālokapharaṇabhāvena ca mahājutikabhāvatopi dibbanti attho. Mahājutikampi",
  "tika-vin01t1:1456_6": "hi dibbanti vuccati “dibbamidaṃ byamha”ntiādīsu. Mahāgatikattāti mahanīyagamanattā,",
  "tika-vin01t1:1456_7": "vimhayanīyappavattikattāti attho. Vimhayanīyā hissa pavatti tirokuṭṭādigatarūpadassanato.",
  "tika-vin01t1:1456_8": "Taṃ sabbanti “heṭṭhā vuttaṃ atthapañcakamapekkhitvā vutta”nti vadanti. Keci pana",
  "tika-vin01t1:1456_9": "“jutigatiatthesupi saddavidū divusaddaṃ icchantīti mahājutikattā mahāgatikattāti",
  "tika-vin01t1:1456_10": "idameva dvayaṃ sandhāya vuttaṃ, tasmā ‘saddasatthānusārena veditabba’nti idaṃ dibbati",
  "tika-vin01t1:1456_11": "jotayatīti dibbaṃ, dibbati gacchati asajjamānaṃ pavattatīti dibbanti imamatthaṃ dassetuṃ",
  "tika-vin01t1:1456_12": "vutta”nti vadanti. Ācariyadhammapālatthero pana –",
  "tika-vin01t1:1457_0": "“Dibbacakkhulābhāya yogino parikammakaraṇaṃ tappaṭipakkhābhibhavassa atthato tassa",
  "tika-vin01t1:1457_1": "vijayicchā nāma hoti, dibbacakkhulābhī ca iddhimā devatānaṃ vacanagahaṇakkhamanadhammadānavasena",
  "tika-vin01t1:1457_2": "mahāmoggallānattherādayo viya dānaggahaṇalakkhaṇe vohāre ca pavatteyyāti evaṃ vihāravijayicchāvohārajutigatisaṅkhātānaṃ",
  "tika-vin01t1:1457_3": "atthānaṃ vasena imassa abhiññāñāṇassa dibbacakkhubhāvasiddhito saddavidū ca tesu",
  "tika-vin01t1:1457_4": "eva atthesu divusaddaṃ icchantīti ‘taṃ sabbaṃ saddasatthānusārena veditabba’nti vutta”nti –",
  "tika-vin01t1:1458": "Āha.",
  "tika-vin01t1:1459_0": "Dassanaṭṭhenāti rūpadassanabhāvena. Cakkhunā hi sattā rūpaṃ passanti. Yathā maṃsacakkhu",
  "tika-vin01t1:1459_1": "viññāṇādhiṭṭhitaṃ samavisamaṃ ācikkhantaṃ viya pavattati, na tathā idaṃ. Idaṃ pana",
  "tika-vin01t1:1459_2": "sayameva tato sātisayaṃ cakkhukiccakārīti āha “cakkhukiccakaraṇena cakkhumivātipi",
  "tika-vin01t1:1459_3": "cakkhū”ti. Diṭṭhivisuddhihetuttāti saṅkhepato vuttamatthaṃ vivarituṃ “yo hī”tiādi",
  "tika-vin01t1:1459_4": "vuttaṃ. Ucchedadiṭṭhiṃ gaṇhātīti parato uppattiyā adassanato “etthe vāyaṃ satto ucchinno,",
  "tika-vin01t1:1459_5": "evamitarepī”ti ucchedadiṭṭhiṃ gaṇhāti. Navasattapātubhāvadiṭṭhiṃ gaṇhātīti jhānalābhī",
  "tika-vin01t1:1459_6": "adhiccasamuppanniko viya gaṇhāti. Yathā hi so asaññasattā cavitvā idhūpapanno pabbajito",
  "tika-vin01t1:1459_7": "samāno abhiññālābhī hutvā pubbenivāsaṃ anussaranto idhūpapattimeva disvā tato paraṃ",
  "tika-vin01t1:1459_8": "asaññabhave uppattiṃ anussaritumasakkonto “ahaṃ adhiccasamuppanno pubbe nāhosiṃ,",
  "tika-vin01t1:1459_9": "somhi etarahi ahutvā sattatāya pariṇato, sesāpi sattā tādisāyevā”ti abhinavasattapātubhāvadiṭṭhiṃ",
  "tika-vin01t1:1459_10": "gaṇhāti, evamayampi upapātamattameva disvā cutiṃ apassanto navasattapātubhāvadiṭṭhiṃ gaṇhāti.",
  "tika-vin01t1:1460_0": "Idāni aññathāpi visuddhikāraṇaṃ dassento āha “ekādasaupakkilesavirahato vā”tiādi.",
  "tika-vin01t1:1460_1": "Yathāhāti upakkilesasutte āgatapāḷiṃ nidasseti. Tattha hi anuruddho nandiyo kimiloti",
  "tika-vin01t1:1460_2": "ime tayo kulaputte āmantetvā dhammaṃ dassentena “anuruddhā tumhe kiṃ imehi na āluḷissanti,",
  "tika-vin01t1:1460_3": "ahampi imehi upādāya ekādasahi upakkilesehi āluḷitapubbo”ti dassetuṃ –",
  "tika-vin01t1:1461_0": "“Ahampi sudaṃ anuruddhā pubbeva sambodhā anabhisambuddho bodhisattova samāno obhāsañceva",
  "tika-vin01t1:1461_1": "sañjānāmi dassanañca rūpānaṃ, so kho pana me obhāso na cirasseva antaradhāyati dassanañca",
  "tika-vin01t1:1461_2": "rūpānaṃ. Tassa mayhaṃ anuruddhā etadahosi ‘ko nu kho hetu, ko paccayo, yena me obhāso",
  "tika-vin01t1:1461_3": "antaradhāyati dassanañca rūpāna’nti. Tassa mayhaṃ anuruddhā etadahosi ‘vicikicchā",
  "tika-vin01t1:1461_4": "kho me udapādi, vicikicchādhikaraṇañca me samādhi cavi, samādhimhi cute obhāso antaradhāyati",
  "tika-vin01t1:1461_5": "dassanañca rūpānaṃ, sohaṃ tathā karissāmi, yathā me puna na vicikicchā uppajjissatī’ti.",
  "tika-vin01t1:1462_0": "“So kho ahaṃ anuruddhā appamatto ātāpī pahitatto viharanto obhāsañceva sañjānāmi",
  "tika-vin01t1:1462_1": "dassanañca rūpānaṃ, so kho pana me obhāso na cirasseva antaradhāyati dassanañca rūpānaṃ.",
  "tika-vin01t1:1462_2": "Tassa mayhaṃ anuruddhā etadahosi ‘ko nu kho hetu, ko paccayo, yena me obhāso antaradhāyati",
  "tika-vin01t1:1462_3": "dassanañca rūpāna’nti. Tassa mayhaṃ anuruddhā etadahosi ‘amanasikāro kho me udapādi,",
  "tika-vin01t1:1462_4": "amanasikārādhikaraṇañca pana me samādhi cavi, samādhimhi cute obhāso antaradhāyati",
  "tika-vin01t1:1462_5": "dassanañca rūpānaṃ, sohaṃ tathā karissāmi, yathā me puna na vicikicchā uppajjissati",
  "tika-vin01t1:1462_6": "na amanasikāro”’ti –",
  "tika-vin01t1:1463": "Ādinā desanaṃ ārabhitvā idaṃ vuttaṃ “so kho ahaṃ anuruddhā vicikicchā cittassa upakkilesoti iti viditvā”tiādi.",
  "tika-vin01t1:1464_0": "Tattha vicikicchāti mahāsattassa ālokaṃ vaḍḍhetvā dibbacakkhunā nānāvidhāni rūpāni",
  "tika-vin01t1:1464_1": "passantassa “idaṃ nu kho ki”nti uppannā vicikicchā. Manasikāravasena pana me rūpāni",
  "tika-vin01t1:1464_2": "upaṭṭhahiṃsu, rūpāni passato vicikicchā uppajjati, tasmā idāni kiñci na manasi karissāmīti",
  "tika-vin01t1:1464_3": "tuṇhī bhavati, taṃ tuṇhībhāvappattiṃ sandhāyāha “amanasikāro”ti. Thinamiddhanti kiñci",
  "tika-vin01t1:1464_4": "amanasikarontassa uppannaṃ thinamiddhaṃ. Tathābhūtassa hi savipphārikamanasikārassa",
  "tika-vin01t1:1464_5": "abhāvato thinamiddhaṃ uppajjati. Chambhitattanti thinamiddhaṃ vinodetvā yathāraddhamanasikāravasena",
  "tika-vin01t1:1464_6": "himavantābhimukhaṃ ālokaṃ vaḍḍhetvā dānavarakkhasaajagarādayo passantassa uppannaṃ",
  "tika-vin01t1:1464_7": "chambhitattaṃ. Uppilanti “mayā diṭṭhabhayaṃ pakatiyā cakkhuviññāṇena olokiyamānaṃ",
  "tika-vin01t1:1464_8": "na passati, adiṭṭhe parikappitasadise kiṃnāma bhaya”nti bhayassa vinodanavasena cintentassa",
  "tika-vin01t1:1464_9": "attano paccavekkhaṇākosallaṃ nissāya uppannaṃ uppilāvitattaṃ. Duṭṭhullanti kāyālasiyaṃ.",
  "tika-vin01t1:1464_10": "“Mayā thinamiddhaṃ chambhitattānaṃ vūpasamanatthaṃ gāḷhaṃ vīriyaṃ paggahitaṃ, tena",
  "tika-vin01t1:1464_11": "me uppilasaṅkhātā cittasamādhidūsitā gehassitā balavapīti uppannā”ti vīriyaṃ sithilaṃ",
  "tika-vin01t1:1464_12": "karontassa hi kāyaduṭṭhullaṃ kāyadaratho kāyālasiyaṃ udapādi.",
  "tika-vin01t1:1465_0": "Accāraddhavīriyanti “mama vīriyaṃ sithilaṃ karoto duṭṭhullaṃ uppanna”nti puna vīriyaṃ",
  "tika-vin01t1:1465_1": "paggaṇhato uppannaṃ accāraddhavīriyaṃ. Atilīnavīriyanti “mama vīriyaṃ paggaṇhato",
  "tika-vin01t1:1465_2": "evaṃ jāta”nti puna vīriyaṃ sithilayato uppannaṃ atilīnavīriyaṃ. Abhijappāti devalokābhimukhaṃ",
  "tika-vin01t1:1465_3": "ālokaṃ vaḍḍhetvā devasaṅghaṃ passato uppannā taṇhā. “Evaṃ me hotū”ti hi abhinivisanavasena",
  "tika-vin01t1:1465_4": "jappatīti abhijappā, taṇhā. Nānattasaññāti “mayhaṃ ekajātikaṃ rūpaṃ manasikarontassa",
  "tika-vin01t1:1465_5": "abhijappā uppannā, nānāvidhaṃ rūpaṃ manasikāraṃ karissāmī”ti kālena devalokābhimukhaṃ",
  "tika-vin01t1:1465_6": "kālena manussalokābhimukhaṃ vaḍḍhetvā nānāvidhāni rūpāni manasikaroto uppannā nānattasaññā,",
  "tika-vin01t1:1465_7": "nānatte nānāsabhāve saññāti nānattasaññā. Atinijjhāyitattanti “mayhaṃ nānāvidhāni",
  "tika-vin01t1:1465_8": "rūpāni manasikarontassa nānattasaññā udapādi, iṭṭhaṃ vā aniṭṭhaṃ vā ekajātikameva",
  "tika-vin01t1:1465_9": "rūpaṃ manasi karissāmī”ti tathā manasikaroto uppannaṃ rūpānaṃ atinijjhāyitattaṃ,",
  "tika-vin01t1:1465_10": "ativiya uttari katvā nijjhānaṃ pekkhanaṃ atinijjhāyitattaṃ. Obhāsanti parikammasamuṭṭhitaṃ",
  "tika-vin01t1:1465_11": "obhāsaṃ. Na ca rūpāni passāmīti parikammobhāsamanasikārappasutatāya dibbacakkhunā",
  "tika-vin01t1:1465_12": "rūpāni na passāmi. Rūpāni hi kho passāmīti tena parikammobhāsena pharitvā ṭhitaṭṭhāne",
  "tika-vin01t1:1465_13": "dibbacakkhuno visayabhūtāni rūpagatāni passāmi.",
  "tika-vin01t1:1466": "Evamādīti ādi-saddena –",
  "tika-vin01t1:1467_0": "“Kevalampi rattiṃ kevalampi divaṃ kevalampi rattindivaṃ tassa mayhaṃ anuruddhā etadahosi",
  "tika-vin01t1:1467_1": "‘ko nu kho hetu, ko paccayo, yvāhaṃ obhāsañhi kho sañjānāmi, na ca rūpāni passāmi,",
  "tika-vin01t1:1467_2": "rūpāni kho passāmi, na ca obhāsaṃ sañjānāmi kevalampi rattiṃ kevalampi divaṃ kevalampi",
  "tika-vin01t1:1467_3": "rattindiva’nti. Tassa mayhaṃ anuruddhā etadahosi ‘yasmiñhi kho ahaṃ samaye rūpanimittaṃ",
  "tika-vin01t1:1467_4": "amanasikaritvā obhāsanimittaṃ manasi karomi. Obhāsañhi kho tasmiṃ samaye sañjānāmi,",
  "tika-vin01t1:1467_5": "na ca rūpāni passāmi. Yasmiṃ panāhaṃ samaye obhāsanimittaṃ amanasikaritvā rūpanimittaṃ",
  "tika-vin01t1:1467_6": "manasi karomi. Rūpāni hi kho tasmiṃ samaye passāmi, na ca obhāsaṃ sañjānāmi kevalampi",
  "tika-vin01t1:1467_7": "rattiṃ kevalampi divaṃ kevalampi rattindiva”nti –",
  "tika-vin01t1:1468": "Evamādipāḷiṃ saṅgaṇhāti.",
  "tika-vin01t1:1469_0": "Manussānaṃ idanti mānusakaṃ, manussānaṃ gocarabhūtaṃ rūpārammaṇaṃ. Tadaññassa pana",
  "tika-vin01t1:1469_1": "dibbatirokuṭṭasukhumādibhedassa rūpassa dassanato atikkantamānusakaṃ. Evarūpaṃ tañca",
  "tika-vin01t1:1469_2": "manussūpacāraṃ atikkantaṃ nāma hotīti āha “manussūpacāraṃ atikkamitvā rūpadassanenā”ti.",
  "tika-vin01t1:1469_3": "Tattha manussūpacāranti manussehi upacaritabbaṭṭhānaṃ, pakatiyā cakkhudvārena gahetabbaṃ",
  "tika-vin01t1:1469_4": "visayanti adhippāyo. Evaṃ visayamukhena dassetvā idāni visayimukhena dassetuṃ “mānusakaṃ",
  "tika-vin01t1:1469_5": "vā”tiādi vuttaṃ. Tatthāpi maṃsacakkhātikkamo tassa kiccātikkameneva daṭṭhabbo. Dibbena",
  "tika-vin01t1:1469_6": "cakkhunāti dibbacakkhuñāṇenapi daṭṭhuṃ na sakkā khaṇassa atiittaratāya atisukhumatāya",
  "tika-vin01t1:1469_7": "kesañci rūpassa, apica dibbacakkhussa paccuppannaṃ rūpārammaṇaṃ, tañca purejātapaccayabhūtaṃ,",
  "tika-vin01t1:1469_8": "na ca āvajjanaparikammehi vinā mahaggatassa pavatti atthi, nāpi uppajjamānameva rūpaṃ",
  "tika-vin01t1:1469_9": "ārammaṇapaccayo bhavituṃ sakkoti, bhijjamānaṃ vā, tasmā cutūpapātakkhaṇe rūpaṃ dibbacakkhunā",
  "tika-vin01t1:1469_10": "daṭṭhuṃ na sakkāti suvuttametaṃ.",
  "tika-vin01t1:1470_0": "Yadi dibbacakkhuñāṇaṃ rūpārammaṇameva, atha kasmā “satte passāmī”ti vuttanti? Yebhuyyena",
  "tika-vin01t1:1470_1": "sattasantānagatarūpadassanato evaṃ vuttaṃ. Sattagahaṇassa vā kāraṇabhāvato vohāravasena",
  "tika-vin01t1:1470_2": "vuttantipi vadanti. Te cavamānāti adhippetāti sambandho. Evarūpeti na cutūpapātakkhaṇasamaṅginoti",
  "tika-vin01t1:1470_3": "adhippāyo. Mohūpanissayaṃ nāma kammaṃ nihīnaṃ nihīnaphalaṃ hotīti āha “mohanissandayuttattā”ti.",
  "tika-vin01t1:1470_4": "Mohūpanissayatā ca kusalakammassa pubbabhāge mohappavattibahulatāya veditabbā. Tāya",
  "tika-vin01t1:1470_5": "pana mohappavattiyā saṃkiliṭṭhaṃ kusalakammaṃ nihīnameva jātiādiṃ nipphādetīti nihīnajātiādayo",
  "tika-vin01t1:1470_6": "mohassa nissandaphalānīti āha “hīnānaṃ jātikulabhogādīna”ntiādi. Hīḷiteti garahite.",
  "tika-vin01t1:1470_7": "Ohīḷiteti visesato garahite. Uññāteti lāmakabhāvena ñāte. Avaññāteti visesato lāmakabhāvena",
  "tika-vin01t1:1470_8": "vidite. Amohanissandayuttattāti ettha amoho sampayuttavasena pubbabhāgavasena ca",
  "tika-vin01t1:1470_9": "pavatto kathito, tena ca tihetukapaṭisandhike dasseti. Tabbiparīteti tassa hīḷitādibhāvassa",
  "tika-vin01t1:1470_10": "viparīte, ahīḷite anohīḷite anuññāte anavaññāte cittīkateti attho.",
  "tika-vin01t1:1471_0": "Suvaṇṇeti sundaravaṇṇe. Dubbaṇṇeti asundaravaṇṇe. Sā panāyaṃ suvaṇṇadubbaṇṇatā yathākkamaṃ",
  "tika-vin01t1:1471_1": "kammassa adosadosūpanissayatāya hotīti āha “adosanissandayuttattā”tiādi. Adosūpanissayatā",
  "tika-vin01t1:1471_2": "ca kammassa mettādīhi paribhāvitasantānappavattiyā veditabbā. Abhirūpe virūpeti idaṃ",
  "tika-vin01t1:1471_3": "saṇṭhānavasena vuttaṃ. Saṇṭhānavacanopi hi vaṇṇasaddo hoti “mahantaṃ hatthivaṇṇaṃ",
  "tika-vin01t1:1471_4": "abhinimminitvā”tiādīsu viya. Paṭhamaṃ vutto pana attho vaṇṇavaseneva vutto. Sundaraṃ",
  "tika-vin01t1:1471_5": "gatiṃ gatā sugatāti āha “sugatigate”ti, sugatiṃ upapanneti attho. Alobhajjhāsayā",
  "tika-vin01t1:1471_6": "sattā vadaññū vigatamaccherā alobhūpanissayena kammunā sugatā samiddhā hontīti āha",
  "tika-vin01t1:1471_7": "“alobhanissandayuttattā vā aḍḍhe mahaddhane”ti. Dukkhaṃ gatiṃ gatā duggatāti āha",
  "tika-vin01t1:1471_8": "“duggatigate”ti. Lobhajjhāsayā sattā luddhā maccharino lobhūpanissayena kammunā duggatā",
  "tika-vin01t1:1471_9": "durūpā hontīti āha “lobhanissandayuttattā vā dalidde appannapāne”ti. Upacitanti phalāvahabhāvena",
  "tika-vin01t1:1471_10": "kataṃ. Yathā katañhi kammaṃ phaladānasamatthaṃ hoti, tathā kataṃ upacitaṃ. Cavamānetiādīhi",
  "tika-vin01t1:1471_11": "dibbacakkhukiccaṃ vuttanti visayamukhena visayibyāpāramāha. Purimehīti “dibbena cakkhunā”tiādīni",
  "tika-vin01t1:1471_12": "padāni sandhāya vuttaṃ. Ādīhīti ettha ca-saddo luttaniddiṭṭho, tasmā “dibbena…pe…",
  "tika-vin01t1:1471_13": "passāmī”ti imehi “cavamāne”tiādīhi ca dibbacakkhukiccaṃ vuttanti attho. Iminā pana",
  "tika-vin01t1:1471_14": "padenāti “yathākammūpage satte pajānāmī”ti iminā vākyena. Pajjati ñāyati attho imināti hi padaṃ vākyaṃ.",
  "tika-vin01t1:1472_0": "Mahantaṃ dukkhamanubhavamāneti ettha dibbacakkhuñāṇena rūpaṃ disvā tesaṃ dukkhānubhavanaṃ",
  "tika-vin01t1:1472_1": "kāmāvacaracitteneva jānātīti veditabbaṃ. Soti nerayikasatte paccakkhato disvā ṭhito",
  "tika-vin01t1:1472_2": "dibbacakkhuñāṇalābhī. Evaṃ manasi karotīti tesaṃ nerayikānaṃ nirayasaṃvattanikassa",
  "tika-vin01t1:1472_3": "kammassa ñātukāmatāvasena pādakajjhānaṃ samāpajjitvā vuṭṭhāya parikammavasena manasi",
  "tika-vin01t1:1472_4": "karoti. Kiṃ nu khotiādi manasikāravidhidassanaṃ. Evaṃ pana parikammaṃ katvā pādakajjhānaṃ",
  "tika-vin01t1:1472_5": "samāpajjitvā vuṭṭhitassa taṃ kammaṃ ārammaṇaṃ katvā āvajjanaṃ uppajjati, tasmiṃ niruddhe",
  "tika-vin01t1:1472_6": "cattāri pañca vā javanāni javanti. Yesaṃ purimāni tīṇi cattāri vā parikammaupacārānulomagotrabhunāmakāni",
  "tika-vin01t1:1472_7": "kāmāvacarāni, catutthaṃ pañcamaṃ vā appanācittaṃ rūpāvacaraṃ catutthajjhānikaṃ, tattha",
  "tika-vin01t1:1472_8": "yaṃ tena appanācittena saddhiṃ uppannaṃ ñāṇaṃ, taṃ yathākammūpagañāṇanti veditabbaṃ.",
  "tika-vin01t1:1472_9": "“Visuṃ parikammaṃ natthī”ti idaṃ pana dibbacakkhuñāṇena vinā yathākammūpagañāṇassa",
  "tika-vin01t1:1472_10": "visuṃ parikammaṃ natthīti adhippāyena vuttaṃ. Evañcetaṃ icchitabbaṃ, aññathā yathākammūpagañāṇassa",
  "tika-vin01t1:1472_11": "mahaggatabhāvo eva na siyā. Devānaṃ dassanepi eseva nayo. Nerayikadevaggahaṇañcettha",
  "tika-vin01t1:1472_12": "nidassanamattaṃ daṭṭhabbaṃ. Ākaṅkhamāno hi dibbacakkhulābhī aññagatikesupi evaṃ paṭipajjatiyeva.",
  "tika-vin01t1:1472_13": "Tathā hi vakkhati “apāyaggahaṇena tiracchānayoniṃ dīpetī”tiādi, “sugatiggahaṇena",
  "tika-vin01t1:1472_14": "manussagatipi saṅgayhatī”ti ca. Taṃ nirayasaṃvattaniyakammaṃ ārammaṇametassāti taṃkammārammaṇaṃ.",
  "tika-vin01t1:1472_15": "Phārusakavanādīsūti ādi-saddena cittalatāvanādīnaṃ saṅgaho.",
  "tika-vin01t1:1473_0": "Yathā cimassāti yathā ca imassa yathākammūpagañāṇassa visuṃ parikammaṃ natthi, evaṃ",
  "tika-vin01t1:1473_1": "anāgataṃsañāṇassapīti visuṃ parikammābhāvañca nidasseti. Tattha kāraṇamāha “dibbacakkhupādakāneva",
  "tika-vin01t1:1473_2": "hi imānī”ti. Tatrāyamadhippāyo – yathā dibbacakkhulābhī nirayādiabhimukhaṃ ālokaṃ",
  "tika-vin01t1:1473_3": "vaḍḍhetvā nerayikādike satte disvā tehi pubbe āyūhitaṃ nirayasaṃvattaniyādikaṃ kammaṃ",
  "tika-vin01t1:1473_4": "tādisena samādānena tajjena ca manasikārena parikkhate citte yāthāvato jānāti, evaṃ",
  "tika-vin01t1:1473_5": "yassa yassa sattassa samanantaraṃ anāgataṃ attabhāvaṃ ñātukāmo, taṃ taṃ odissa ālokaṃ",
  "tika-vin01t1:1473_6": "vaḍḍhetvā tena tena atīte etarahi vā āyūhitaṃ tassa nibbattakaṃ kammaṃ yathākammūpagañāṇena",
  "tika-vin01t1:1473_7": "disvā tena tena nibbattetabbaṃ anāgataṃ attabhāvaṃ ñātukāmo tādisena samādānena tajjena",
  "tika-vin01t1:1473_8": "ca manasikārena parikkhate citte yāthāvato jānāti. Esa nayo tato paresupi attabhāvesu.",
  "tika-vin01t1:1473_9": "Etaṃ anāgataṃsañāṇaṃ nāma. Yasmā etaṃ dvayaṃ dibbacakkhuñāṇe sati eva sijjhati, nāsati.",
  "tika-vin01t1:1473_10": "Tena vuttaṃ “imāni dibbacakkhunā saheva ijjhantī”ti.",
  "tika-vin01t1:1474_0": "Kāyena duccaritaṃ, kāyato vā uppannaṃ duccaritanti kāyena duṭṭhu caritaṃ, kāyato",
  "tika-vin01t1:1474_1": "vā uppannaṃ kilesapūtikattā duṭṭhu caritaṃ kāyaduccaritanti evaṃ yathākkamaṃ yojetabbaṃ.",
  "tika-vin01t1:1474_2": "Kāyoti cettha copanakāyo adhippeto. Kāyaviññattivasena pavattaṃ akusalaṃ kāyakammaṃ",
  "tika-vin01t1:1474_3": "kāyaduccaritaṃ. Yasmiṃ santāne kammaṃ katupacitaṃ, asati āhārupacchede vipākārahasabhāvassa",
  "tika-vin01t1:1474_4": "avigacchanato so tena sahitoyevāti vattabboti āha “samannāgatāti samaṅgībhūtā”ti.",
  "tika-vin01t1:1474_5": "Anatthakāmā hutvāti etena mātāpitaro viya puttānaṃ, ācariyupajjhāyā viya ca nissitakānaṃ",
  "tika-vin01t1:1474_6": "atthakāmā hutvā garahakā upavādakā na hontīti dasseti. Guṇaparidhaṃsanenāti vijjamānānaṃ",
  "tika-vin01t1:1474_7": "guṇānaṃ viddhaṃsanena, vināsanenāti attho. Nanu ca antimavatthunāpi upavādo guṇaparidhaṃsanamevāti?",
  "tika-vin01t1:1474_8": "Saccametaṃ, guṇāti panettha jhānādivisesā uttarimanussadhammā adhippetāti sīlaparidhaṃsanaṃ",
  "tika-vin01t1:1474_9": "visuṃ gahitaṃ. Tenāha “natthi imesaṃ samaṇadhammo”tiādi. Samaṇadhammoti ca sīlasaṃyamaṃ",
  "tika-vin01t1:1474_10": "sandhāya vadati. Jānaṃ vāti yaṃ upavadati, tassa ariyabhāvaṃ jānanto vā. Ajānaṃ vāti",
  "tika-vin01t1:1474_11": "ajānanto vā. Jānanājānanañcettha appamāṇaṃ, ariyabhāvo eva pamāṇaṃ. Tenāha “ubhayathāpi",
  "tika-vin01t1:1474_12": "ariyūpavādova hotī”ti. “Ariyoti pana ajānato aduṭṭhacittasseva tattha ariyaguṇabhāvaṃ",
  "tika-vin01t1:1474_13": "pavedentassa guṇaparidhaṃsanaṃ na hotīti tassa ariyūpavādo natthī”ti vadanti. Bhāriyaṃ",
  "tika-vin01t1:1474_14": "kammanti ānantariyasadisattā bhāriyaṃ kammaṃ, satekicchaṃ pana hoti khamāpanena,",
  "tika-vin01t1:1474_15": "na ānantariyaṃ viya atekicchaṃ.",
  "tika-vin01t1:1475_0": "Tassa ca āvibhāvatthanti bhāriyādisabhāvassa pakāsanatthaṃ. Taṃ jigucchīti taṃ theraṃ,",
  "tika-vin01t1:1475_1": "taṃ vā kiriyaṃ jigucchi. Aticchātoti ativiya khudābhibhūto. Mahallakoti samaṇānaṃ",
  "tika-vin01t1:1475_2": "sāruppamasāruppaṃ, lokasamudācāramattaṃ vā na jānātīti adhippāyena vuttattā guṇaparidhaṃsanena",
  "tika-vin01t1:1475_3": "garahatīti veditabbaṃ. Amhākaṃ lajjitabbakaṃ akāsīti “samaṇena nāma evaṃ kata”nti",
  "tika-vin01t1:1475_4": "vutte mayaṃ sīsaṃ ukkhipituṃ na sakkomāti adhippāyo. Jānanto eva thero “atthi te",
  "tika-vin01t1:1475_5": "āvuso imasmiṃ sāsane patiṭṭhā”ti pucchi. Itaropi saccābhisamayo sāsane patiṭṭhāti",
  "tika-vin01t1:1475_6": "āha “sotāpanno aha”nti. Thero taṃ karuṇāyamāno “khīṇāsavo tayā upavadito”ti attānaṃ",
  "tika-vin01t1:1475_7": "āvi akāsi. Tenassa taṃ pākatikaṃ ahosīti tena assa taṃ kammaṃ maggāvaraṇaṃ nāhosīti",
  "tika-vin01t1:1475_8": "adhippāyo. Pubbeva pana sotāpannattā apāyagāmīnaṃ suppahīnabhāvato saggāvaraṇamassa",
  "tika-vin01t1:1475_9": "kātumasamatthameva taṃ kammaṃ. Attanā vuḍḍhataro hotīti ettha “ukkuṭikaṃ nisīditvā",
  "tika-vin01t1:1475_10": "khamāpetabbo”ti visuddhimagge vuttaṃ. Sotāpannasakadāgāmino dosenapi nakkhamanti,",
  "tika-vin01t1:1475_11": "sesaariyā vā tassa atthakāmā hutvā āyatiṃ saṃvaraṇatthāya na khamāpeyyunti āha “sace",
  "tika-vin01t1:1475_12": "so nakkhamatī”ti. Attanā vuḍḍhataro hoti, ṭhitakenevāti etthāpi “ukkuṭikaṃ nisīditvā”ti",
  "tika-vin01t1:1475_13": "visuddhimagge vuttaṃ. Evañhi tattha vuttaṃ –",
  "tika-vin01t1:1476_0": "“Sace disāpakkanto hoti, sayaṃ vā gantvā saddhivihārike vā pesetvā khamāpetabbo.",
  "tika-vin01t1:1476_1": "Sace nāpi gantuṃ, na pesetuṃ sakkā hoti, ye tasmiṃ vihāre bhikkhū vasanti, tesaṃ",
  "tika-vin01t1:1476_2": "santikaṃ gantvā sace navakatarā honti, ukkuṭikaṃ nisīditvā, sace vuḍḍhatarā, vuḍḍhesu",
  "tika-vin01t1:1476_3": "vuttanayeneva paṭipajjitvā ‘ahaṃ, bhante, asukaṃ nāma āyasmantaṃ idañcidañca avacaṃ,",
  "tika-vin01t1:1476_4": "khamatu me so āyasmā’ti vatvā khamāpetabbaṃ. Sammukhā akhamantepi etadeva kātabba”nti.",
  "tika-vin01t1:1477": "Idaṃ pana parampi tattha vuttaṃ –",
  "tika-vin01t1:1478_0": "“Sace ekacārikabhikkhu hoti, nevassa vasanaṭṭhānaṃ, na gataṭṭhānaṃ paññāyati, ekassa",
  "tika-vin01t1:1478_1": "paṇḍitassa bhikkhuno santikaṃ gantvā ‘ahaṃ, bhante, asukaṃ nāma āyasmantaṃ idañcidañca",
  "tika-vin01t1:1478_2": "avacaṃ, taṃ me anussarato anussarato vippaṭisāro hoti, kiṃ karomī’ti vattabbaṃ. So",
  "tika-vin01t1:1478_3": "vakkhati ‘tumhe mā cintayittha, thero tumhākaṃ khamati, cittaṃ vūpasamethā’ti. Tenapi",
  "tika-vin01t1:1478_4": "ariyassa gatadisābhimukhena añjaliṃ paggahetvā ‘khamatū’ti vattabba”nti.",
  "tika-vin01t1:1479_0": "Parinibbutamañcaṭṭhānanti pūjākaraṇaṭṭhānaṃ sandhāyāha. Pākatikameva hotīti evaṃ",
  "tika-vin01t1:1479_1": "kate attano cittaṃ pasīdatīti taṃ kammaṃ saggāvaraṇaṃ maggāvaraṇañca na hotīti adhippāyoti",
  "tika-vin01t1:1479_2": "keci vadanti. Cariyāpiṭake mātaṅgacaritasaṃvaṇṇanāyaṃ –",
  "tika-vin01t1:1480_0": "“Pāramitāparibhāvanasamiddhāhi nānāsamāpattivihāraparipūritāhi sīladiṭṭhisampadāhi",
  "tika-vin01t1:1480_1": "susaṅkhatasantāne mahākaruṇādhivāse mahāsatte ariyūpavādakammaabhisapasaṅkhātaṃ pharusavacanaṃ",
  "tika-vin01t1:1480_2": "saṃyuttaṃ mahāsattassa khettavisesabhāvato tassa ca ajjhāsayapharusatāya diṭṭhadhammavedanīyaṃ",
  "tika-vin01t1:1480_3": "hutvā sace so mahāsattaṃ na khamāpeti, sattame divase vipaccanasabhāvaṃ jātaṃ. Khamāpite",
  "tika-vin01t1:1480_4": "pana mahāsatte payogasampattiyā vipākassa paṭibāhitattā avipākadhammataṃ āpajji ahosikammabhāvato.",
  "tika-vin01t1:1480_5": "Ayañhi ariyūpavādapāpassa diṭṭhadhammavedanīyassa ca dhammatā”ti –",
  "tika-vin01t1:1481_0": "Ācariyadhammapālattherena vuttattā evaṃ khamāpite taṃ kammaṃ payogasampattiyā vipākassa",
  "tika-vin01t1:1481_1": "paṭibāhitattā ahosikammabhāvena avipākadhammataṃ āpannanti neva saggāvaraṇaṃ na mokkhāvaraṇañca",
  "tika-vin01t1:1481_2": "hotīti evamettha attho gahetabbo.",
  "tika-vin01t1:1482_0": "Viparītaṃ dassanametesanti viparītadassanā. Samādātabbaṭṭhena samādānāni, kammāni",
  "tika-vin01t1:1482_1": "samādānāni yesaṃ te kammasamādānā, micchādiṭṭhivasena kammasamādānā micchādiṭṭhikammasamādānā,",
  "tika-vin01t1:1482_2": "hetuatthaṃ vā antogadhaṃ katvā micchādiṭṭhivasena pare kammesu samādāpakā micchādiṭṭhikammasamādānā.",
  "tika-vin01t1:1482_3": "Tayimaṃ atthaṃ dassento “micchādiṭṭhivasenā”tiādimāha. Ye ca…pe… samādapenti, tepi",
  "tika-vin01t1:1482_4": "micchādiṭṭhikammasamādānāti yojetabbaṃ. Sīlasampannotiādi paripakkindriyassa maggasamaṅgino",
  "tika-vin01t1:1482_5": "vasena vuttaṃ, aggamaggaṭṭhe pana vattabbameva natthi. Atha vā aggamaggapariyāpannā",
  "tika-vin01t1:1482_6": "eva sīlādayo veditabbā. Aggamaggaṭṭhassa hi diṭṭheva dhamme ekaṃsikā aññārādhanā,",
  "tika-vin01t1:1482_7": "itaresaṃ anekaṃsikā. Aññanti arahattaṃ. Evaṃsampadamidanti ettha sampajjanaṃ sampadā,",
  "tika-vin01t1:1482_8": "nipphatti, evaṃ avirajjhanakanipphattikanti attho, yathā taṃ avassambhāvī, evamidampīti",
  "tika-vin01t1:1482_9": "vuttaṃ hoti. Yathā hi maggānantaraṃ avirajjhitvāva phalaṃ nibbattaṃ, evametaṃ imassapi",
  "tika-vin01t1:1482_10": "puggalassa cutianantaraṃ avirajjhitvāva niraye paṭisandhi hotīti dasseti. Sakalasmiñhi",
  "tika-vin01t1:1482_11": "buddhavacane na imāya upamāya gāḷhataraṃ katvā vuttaupamā atthi. Taṃ vācaṃ appahāyātiādīsu",
  "tika-vin01t1:1482_12": "ariyūpavādaṃ sandhāya “puna evarūpiṃ vācaṃ na vakkhāmī”ti vadanto vācaṃ pajahati",
  "tika-vin01t1:1482_13": "nāma, “puna evarūpaṃ cittaṃ na uppādessāmī”ti cintento cittaṃ pajahati nāma, “puna",
  "tika-vin01t1:1482_14": "evarūpiṃ diṭṭhiṃ na gaṇhissāmī”ti pajahanto diṭṭhiṃ pajahati nāma. Tathā akaronto",
  "tika-vin01t1:1482_15": "neva pajahati na paṭinissajjati. Yathābhataṃ nikkhitto evaṃ nirayeti yathā nirayapālehi",
  "tika-vin01t1:1482_16": "āharitvā niraye ṭhapito, evaṃ niraye ṭhapitoyeva, nāssa nirayūpapattiyā koci vibandho.",
  "tika-vin01t1:1482_17": "Tatrāyaṃ yutti – nirayūpago ariyūpavādī tadādāyakassa avijahanato seyyathāpi micchādiṭṭhīti.",
  "tika-vin01t1:1482_18": "Ettha ca “taṃ vācaṃ appahāyā”ti evamādivacanena tadādāyakassa appahāneneva ariyūpavādo",
  "tika-vin01t1:1482_19": "antarāyiko anatthāvahova, pahānena pana accayaṃ desetvā khamāpanena na antarāyiko",
  "tika-vin01t1:1482_20": "anatthāvaho yathā taṃ vuṭṭhitā desitā ca āpattīti dasseti. Micchādiṭṭhivasena akattabbaṃ",
  "tika-vin01t1:1482_21": "nāma pāpaṃ natthi, yato saṃsārakhāṇubhāvopi nāma hotīti āha “micchādiṭṭhiparamāni,",
  "tika-vin01t1:1482_22": "bhikkhave, vajjānī”ti.",
  "tika-vin01t1:1483_0": "“Ucchinnabhavanettiko, bhikkhave, tathāgatassa kāyo tiṭṭhati, ayañceva kāyo bahiddhā",
  "tika-vin01t1:1483_1": "ca nāmarūpa”nti ca evamādīsu viya idha kāya-saddo khandhapañcakavisayoti āha “kāyassa",
  "tika-vin01t1:1483_2": "bhedāti upādinnakkhandhapariccāgā”ti. Avītarāgassa maraṇato paraṃ nāma bhavantarūpādānamevāti",
  "tika-vin01t1:1483_3": "āha “paraṃ maraṇāti tadanantaraṃ abhinibbattakkhandhaggahaṇe”ti. Yena tiṭṭhati, tassa",
  "tika-vin01t1:1483_4": "upacchedeneva kāyo bhijjatīti āha “kāyassa bhedāti jīvitindriyassa upacchedā”ti.",
  "tika-vin01t1:1483_5": "Eti imasmā sukhanti ayo, puññanti āha “puññasammatā ayā”ti. Āyanti etasmā sukhānīti",
  "tika-vin01t1:1483_6": "āyo, puññakammādīnaṃ sukhasādhanaṃ. Tenāha “sukhānaṃ vā āyassa abhāvā”ti. Vivasāti",
  "tika-vin01t1:1483_7": "kammassa vase vattanato attano vase vattituṃ na sakkontīti vigato vaso etesanti vivasā,",
  "tika-vin01t1:1483_8": "avasavattinoti attho. Iyati assādīyatīti ayo, assādoti āha “assādasaññito ayo”ti.",
  "tika-vin01t1:1484_0": "Nāgarājādīnanti ādi-saddena supaṇṇādīnaṃ saṅgaho. Asurasadisanti petāsurasadisaṃ.",
  "tika-vin01t1:1484_1": "So hīti so asurakāyo. Sabbasamussayehīti sabbehi sampattisamussayehi, sabbasampattirāsitoti",
  "tika-vin01t1:1484_2": "vuttaṃ hoti. Vuttavipariyāyenāti “suṭṭhu caritaṃ, sobhanaṃ vā caritaṃ anavajjattāti",
  "tika-vin01t1:1484_3": "sucarita”ntiādinā kāyaduccaritenātiādīnaṃ padānaṃ vuttassa atthassa vipariyāyena.",
  "tika-vin01t1:1484_4": "“Ito bho sugatiṃ gacchā”ti vacanato manussagatipi sugatiyevāti āha “sugatiggahaṇena",
  "tika-vin01t1:1484_5": "manussagatipi saṅgayhatī”ti. Sesamettha vuttanayattā uttānatthato ca suviññeyyameva.",
  "tika-vin01t1:1485": "Dibbacakkhuñāṇakathā niṭṭhitā.",
  "tika-vin01t1:1486": "Āsavakkhayañāṇakathā",
  "tika-vin01t1:1487_0": "14. Vipassanāpādakanti vipassanāya padaṭṭhānabhūtaṃ. Vipassanā ca tividhā vipassakapuggalabhedena.",
  "tika-vin01t1:1487_1": "Mahābodhisattānañhi paccekabodhisattānañca cintāmayañāṇasaṃvaddhitattā sayambhūñāṇabhūtā,",
  "tika-vin01t1:1487_2": "itaresaṃ sutamayañāṇasaṃvaddhitattā paropadesasambhūtā. Sā “ṭhapetvā nevasaññānāsaññāyatanaṃ",
  "tika-vin01t1:1487_3": "avasesarūpārūpajjhānānaṃ aññatarato vuṭṭhāyā”tiādinā anekadhā arūpamukhavasena catudhātuvavatthāne",
  "tika-vin01t1:1487_4": "vuttānaṃ tesaṃ tesaṃ dhātupariggahamukhānaṃ aññataramukhavasena anekadhāva visuddhimagge",
  "tika-vin01t1:1487_5": "nānānayato vibhāvitā. Mahābodhisattānaṃ pana catuvīsatikoṭisatasahassamukhena pabhedagamanato",
  "tika-vin01t1:1487_6": "nānānayaṃ sabbaññutaññāṇasannissayassa ariyamaggañāṇassa adhiṭṭhānabhūtaṃ pubbabhāgañāṇagabbhaṃ",
  "tika-vin01t1:1487_7": "gaṇhāpentaṃ paripākaṃ gacchantaṃ paramagambhīraṃ saṇhasukhumataraṃ anaññasādhāraṇaṃ",
  "tika-vin01t1:1487_8": "vipassanāñāṇaṃ hoti. Yaṃ aṭṭhakathāsu mahāvajiraññāṇanti vuccati. Yassa ca pavattivibhāgena",
  "tika-vin01t1:1487_9": "catuvīsatikoṭisatasahassapabhedassa pādakabhāvena samāpajjiyamānā catuvīsatikoṭisatasahassasaṅkhyā",
  "tika-vin01t1:1487_10": "devasikaṃ satthu vaḷañjanakasamāpattiyo vuccanti, svāyaṃ buddhānaṃ vipassanācāro",
  "tika-vin01t1:1487_11": "paramatthamañjusāyaṃ visuddhimaggavaṇṇanāyaṃ uddesato dassito, atthikehi tato gahetabbo.",
  "tika-vin01t1:1488_0": "Āsavānaṃ khepanato samucchindanato āsavakkhayo ariyamaggo, ukkaṭṭhaniddesavasena",
  "tika-vin01t1:1488_1": "arahattamaggaggahaṇaṃ. Āsavānaṃ khaye ñāṇaṃ āsavakkhayañāṇanti dassento “tatra cetaṃ",
  "tika-vin01t1:1488_2": "ñāṇa”nti vatvā khayeti ca ādhāre bhummaṃ, na visayeti dassento “tappariyāpannattā”ti",
  "tika-vin01t1:1488_3": "āha. Idaṃ dukkhanti dukkhassa ariyasaccassa tadā paccakkhato gahitabhāvadassanaṃ.",
  "tika-vin01t1:1488_4": "Ettakaṃ dukkhanti tassa paricchijja gahitabhāvadassanaṃ. Na ito bhiyyoti anavasesetvā",
  "tika-vin01t1:1488_5": "gahitabhāvadassanaṃ. Tenāha “sabbampi dukkhasacca”ntiādi. Sarasalakkhaṇapaṭivedhenāti",
  "tika-vin01t1:1488_6": "sabhāvasaṅkhātassa lakkhaṇassa asammohato paṭivijjhanena. Asammohapaṭivedhoti ca",
  "tika-vin01t1:1488_7": "yathā tasmiṃ ñāṇe pavatte pacchā dukkhassa sarūpādiparicchede sammoho na hoti, tathā",
  "tika-vin01t1:1488_8": "pavatti. Tenāha “yathābhūtaṃ abbhaññāsi”nti. Nibbattikanti nipphādentaṃ. Yaṃ ṭhānaṃ",
  "tika-vin01t1:1488_9": "patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma. Tadubhayavato",
  "tika-vin01t1:1488_10": "hi puggalassa patti tadubhayassa pattīti vuttaṃ. Patvāti vā pāpuṇanahetu. Appavattinti",
  "tika-vin01t1:1488_11": "appavattinimittaṃ. Te vā na pavattanti etthāti appavatti, nibbānaṃ. Tassāti dukkhanirodhassa.",
  "tika-vin01t1:1488_12": "Sampāpakanti sacchikiriyāvasena sammadeva pāpakaṃ.",
  "tika-vin01t1:1489_0": "Kilesavasenāti āsavasaṅkhātakilesavasena. Yasmā āsavānaṃ dukkhasaccapariyāyo, tappariyāpannattā,",
  "tika-vin01t1:1489_1": "sesasaccānañca taṃsamudayādipariyāyo atthi, tasmā vuttaṃ “pariyāyato”ti. Dassento",
  "tika-vin01t1:1489_2": "saccānīti yojanā. Āsavānaṃyeva cettha gahaṇaṃ “āsavānaṃ khayañāṇāyā”ti āraddhattā.",
  "tika-vin01t1:1489_3": "Tathā hi āsavavimuttisīseneva sabbasaṃkilesavimutti vuttā. Idaṃ dukkhanti yathābhūtaṃ",
  "tika-vin01t1:1489_4": "abbhaññāsintiādinā missakamaggo idha kathitoti “saha vipassanāya koṭippattaṃ maggaṃ",
  "tika-vin01t1:1489_5": "kathetī”ti vuttaṃ. Ettha ca saccappaṭivedhassa tadā atītakālikattā “yathābhūtaṃ abbhaññāsi”nti",
  "tika-vin01t1:1489_6": "vatvāpi abhisamayakāle tassa paccuppannataṃ upādāya “evaṃ jānato evaṃ passato”ti",
  "tika-vin01t1:1489_7": "vattamānakālena niddeso kato. So ca kāmaṃ maggakkhaṇato paraṃ yāvajjatanā atītakāliko",
  "tika-vin01t1:1489_8": "eva, sabbapaṭhamaṃ panassa atītakālikattaṃ phalakkhaṇeneva veditabbanti āha “vimuccitthāti",
  "tika-vin01t1:1489_9": "iminā phalakkhaṇaṃ dassetī”ti. Jānato passatoti vā hetuniddesoyaṃ. Jānanahetu dassanahetu",
  "tika-vin01t1:1489_10": "kāmāsavāpi cittaṃ vimuccitthāti yojanā. Bhavāsavaggahaṇeneva cettha bhavarāgassa",
  "tika-vin01t1:1489_11": "viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-vin01t1:1490_0": "Yasmā pahīnakilesapaccavekkhaṇena vijjamānassapi kammassa āyatiṃ appaṭisandhikabhāvato",
  "tika-vin01t1:1490_1": "“khīṇā jātī”ti jānāti, yasmā ca maggapaccavekkhaṇādīhi vusitaṃ brahmacariyantiādiṃ",
  "tika-vin01t1:1490_2": "pajānāti, tasmā vuttaṃ “khīṇā jātīti ādīhi tassa bhūmi”nti. Tattha tassāti paccavekkhaṇañāṇassa.",
  "tika-vin01t1:1490_3": "Bhūminti pavattiṭṭhānaṃ. Yenādhippāyena “katamā panā”tiādinā codanā katā, taṃ pakāsetvā",
  "tika-vin01t1:1490_4": "parihāraṃ vattukāmo āha “na tāvassā”tiādi. Na tāvassa atītā jāti khīṇāti maggabhāvanāya",
  "tika-vin01t1:1490_5": "na khīṇāti adhippāyo. Tattha kāraṇamāha “pubbeva khīṇattā”ti. Na anāgatā assa jāti",
  "tika-vin01t1:1490_6": "khīṇāti yojanā. Na anāgatāti ca anāgatattasāmaññaṃ gahetvā lesena vadati. Tenāha",
  "tika-vin01t1:1490_7": "“anāgate vāyāmābhāvato”ti. Vijjamāneyeva hi payogo sambhavati, nāvijjamāneti adhippāyo.",
  "tika-vin01t1:1490_8": "Anāgataviseso panettha adhippeto, tassa ca khepane vāyāmopi labbhateva. Tenāha “yā",
  "tika-vin01t1:1490_9": "pana maggassā”tiādi. “Yā panā”ti hi ādinā maggabhāvanāya anāgatajātiyā eva hetuvināsanadvārena",
  "tika-vin01t1:1490_10": "khīṇabhāvo pakāsīyati. Ekacatupañcavokārabhavesūti bhavattayaggahaṇaṃ vuttanayena",
  "tika-vin01t1:1490_11": "anavasesato jātiyā khīṇabhāvadassanatthaṃ. Tanti yathāvuttajātiṃ. Soti bhagavā.",
  "tika-vin01t1:1491_0": "Brahmacariyavāso nāma idha maggabrahmacariyassa nibbattanamevāti āha “niṭṭhita”nti.",
  "tika-vin01t1:1491_1": "Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi",
  "tika-vin01t1:1491_2": "dukkhasacce pariññābhisamayānuguṇā pavatti, itarasaccesu ca nesaṃ pahānābhisamayādivasena",
  "tika-vin01t1:1491_3": "pavatti pākaṭā eva. Tena vuttaṃ “catūhi maggehi pariññāpahānasacchikiriyābhāvanābhisamayavasenā”ti.",
  "tika-vin01t1:1491_4": "Nāparaṃ itthattāyāti ime pakārā itthaṃ, tabbhāvo itthattaṃ, tadatthanti vuttaṃ hoti.",
  "tika-vin01t1:1491_5": "Te pana pakārā ariyamaggabyāpārabhūtā pariññādayo idhādhippetāti āha “evaṃsoḷasakiccabhāvāyā”ti.",
  "tika-vin01t1:1491_6": "Te hi maggaṃ paccavekkhato maggānubhāvena pākaṭā hutvā upaṭṭhahanti, pariññādīsu",
  "tika-vin01t1:1491_7": "ca pahānameva padhānaṃ, tadatthattāya itaresanti āha “kilesakkhayāya vā”ti. Pahīnakilesapaccavekkhaṇavasena",
  "tika-vin01t1:1491_8": "vā etaṃ vuttaṃ. “Nāparaṃ itthattāyāti abbhaññāsi”nti etthāyamaparo nayo – itthattāyāti",
  "tika-vin01t1:1491_9": "nissakke sampadānavacanaṃ. Tenāyamattho – itthattāya itthambhāvato imasmā evaṃpakārā",
  "tika-vin01t1:1491_10": "idāni vattamānakkhandhasantānā aparaṃ anāgatakkhandhasantānaṃ mayhaṃ natthi, ime",
  "tika-vin01t1:1491_11": "pana carimattabhāvasaṅkhātā pañcakkhandhā pariññātā appatiṭṭhā tiṭṭhanti chinnamūlakā",
  "tika-vin01t1:1491_12": "rukkhā viya. Apariññātamūlakā hi patiṭṭhā. Yathāha “kabaḷīkāre ce, bhikkhave, āhāre",
  "tika-vin01t1:1491_13": "atthi rāgo atthi nandī atthi taṇhā, patiṭṭhitaṃ tattha viññāṇaṃ viruḷha”ntiādi. Te",
  "tika-vin01t1:1491_14": "pana pañcakkhandhā carimakaviññāṇanirodhena anupādāno viya jātavedo nibbāyissantīti abbhaññāsinti.",
  "tika-vin01t1:1492_0": "Paccavekkhaṇañāṇapariggahitanti na paṭhamadutiyañāṇadvayādhigamaṃ viya kevalanti",
  "tika-vin01t1:1492_1": "adhippāyo. Dassentoti nigamanavasena dassento. Sarūpato hi pubbe dassitamevāti. Sesamettha",
  "tika-vin01t1:1492_2": "vuttanayattā suviññeyyameva.",
  "tika-vin01t1:1493_0": "Tikkhattuṃ jātoti iminā pana idaṃ dasseti “ahaṃ, brāhmaṇa, paṭhamavijjāya jātoyeva",
  "tika-vin01t1:1493_1": "purejātassa sahajātassa vā abhāvato sabbesaṃ vuḍḍho mahallako, kimaṅgaṃ pana tīhi",
  "tika-vin01t1:1493_2": "vijjāhi tikkhattuṃ jātoti. Pubbenivāsañāṇena atītaṃsañāṇanti atītārammaṇasabhāgatāya",
  "tika-vin01t1:1493_3": "tabbhāvībhāvato ca pubbenivāsañāṇena atītaṃsañāṇaṃ pakāsetvāti yojetabbaṃ. Tattha",
  "tika-vin01t1:1493_4": "atītaṃsañāṇanti atītakkhandhāyatanadhātusaṅkhāte atītakoṭṭhāse appaṭihatañāṇaṃ. Dibbacakkhuñāṇassa",
  "tika-vin01t1:1493_5": "paccuppannārammaṇattā yathākammūpagañāṇassa anāgataṃsañāṇassa ca dibbacakkhuvaseneva",
  "tika-vin01t1:1493_6": "ijjhanato dibbacakkhuno paribhaṇḍañāṇattā dibbacakkhumhiyeva ca ṭhitassa cetopariyañāṇasiddhito",
  "tika-vin01t1:1493_7": "vuttaṃ “dibbacakkhunā paccuppannānāgataṃsañāṇa”nti. Tattha dibbacakkhunāti saparibhaṇḍena",
  "tika-vin01t1:1493_8": "dibbacakkhuñāṇena. Paccuppannaṃso ca anāgataṃso ca paccuppannānāgataṃsaṃ, tattha",
  "tika-vin01t1:1493_9": "ñāṇaṃ paccuppannānāgataṃsañāṇaṃ. Āsavakkhayañāṇādhigameneva sabbaññutaññāṇassa viya",
  "tika-vin01t1:1493_10": "sesāsādhāraṇañāṇadasabalañāṇaāveṇikabuddhadhammādīnampi anaññasādhāraṇānaṃ buddhaguṇānaṃ",
  "tika-vin01t1:1493_11": "ijjhanato vuttaṃ “āsavakkhayena sakalalokiyalokuttaraguṇa”nti. Tenāha “sabbepi sabbaññuguṇe pakāsetvā”ti.",
  "tika-vin01t1:1494": "Āsavakkhayañāṇakathā niṭṭhitā.",
  "tika-vin01t1:1495": "Desanānumodanakathā",
  "tika-vin01t1:1496_0": "15. Pītivipphāraparipuṇṇagattacittoti pītipharaṇena paripuṇṇakāyacitto. Aññāṇanti",
  "tika-vin01t1:1496_1": "aññāṇassāti attho. Dhīsaddassa yogato hi sāmiatthe etaṃ upayogavacanaṃ. Abhikkantāti",
  "tika-vin01t1:1496_2": "ettha atikkantā, vigatāti atthoti āha “khaye dissatī”ti. Teneva hi “nikkhanto paṭhamo",
  "tika-vin01t1:1496_3": "yāmo”ti vuttaṃ. Abhikkantataro cāti ativiya kantataro manoramo, tādiso ca sundaro",
  "tika-vin01t1:1496_4": "bhaddako nāma hotīti āha “sundare dissatī”ti. Koti devanāgayakkhagandhabbādīsu ko",
  "tika-vin01t1:1496_5": "katamo. Meti mama. Pādānīti pāde. Iddhiyāti imāya evarūpāya deviddhiyā. Yasasāti",
  "tika-vin01t1:1496_6": "iminā edisena parivārena paricchedena. Jalanti vijjotamāno. Abhikkantenāti ativiya",
  "tika-vin01t1:1496_7": "kantena kamanīyena abhirūpena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ",
  "tika-vin01t1:1496_8": "disāti dasapi disā pabhāsento cando viya sūriyo viya ca ekobhāsaṃ ekālokaṃ karontoti",
  "tika-vin01t1:1496_9": "gāthāya attho. Abhirūpeti uḷārarūpe sampannarūpe.",
  "tika-vin01t1:1497_0": "Abhikkantaṃ bho gotama, abhikkantaṃ bho gotamāti vacanadvayassa “sādhu sādhu bho",
  "tika-vin01t1:1497_1": "gotamā”ti āmeḍitavasena atthaṃ dassetvā tassa visayaṃ niddhārento āha “bhaye kodhe”tiādi.",
  "tika-vin01t1:1497_2": "Tattha “coro coro, sappo sappo”tiādīsu bhaye āmeḍitaṃ. “Vijjha vijjha, pahara paharā”tiādīsu",
  "tika-vin01t1:1497_3": "kodhe. “Sādhu sādhū”tiādīsu pasaṃsāyaṃ. “Gaccha gaccha, lunāhi lunāhī”tiādīsu turite.",
  "tika-vin01t1:1497_4": "“Āgaccha āgacchā”tiādīsu kotūhale. “Buddho buddhoti cintento”tiādīsu acchare. “Abhikkamathāyasmanto,",
  "tika-vin01t1:1497_5": "abhikkamathāyasmanto”tiādīsu hāse. “Kahaṃ ekaputtaka, kahaṃ ekaputtakā”tiādīsu soke.",
  "tika-vin01t1:1497_6": "“Aho sukhaṃ, aho sukha”ntiādīsu pasāde. Ca-saddo avuttasamuccayattho. Tena garahaasammānādīnaṃ",
  "tika-vin01t1:1497_7": "saṅgaho daṭṭhabbo. Tattha “pāpo pāpo”tiādīsu garahāyaṃ. “Abhirūpaka abhirūpakā”tiādīsu",
  "tika-vin01t1:1497_8": "asammāne daṭṭhabbaṃ.",
  "tika-vin01t1:1498_0": "Nayidaṃ āmeḍitavasena dvikkhattuṃ vuttaṃ, atha kho atthadvayavasenāti dassento “atha",
  "tika-vin01t1:1498_1": "vā”tiādimāha. Abhikkantanti vacanaṃ apekkhitvā napuṃsakaliṅgavasena vuttaṃ. Taṃ pana",
  "tika-vin01t1:1498_2": "bhagavato vacanaṃ dhammassa desanāti katvā vuttaṃ “yadidaṃ bhoto gotamassa dhammadesanā”ti.",
  "tika-vin01t1:1498_3": "Atthamattadassanaṃ vā etaṃ, tasmā atthavasena liṅgavibhattivipariṇāmo veditabbo.",
  "tika-vin01t1:1498_4": "Dutiyapadepi eseva nayo. Dosanāsanatoti rāgādikilesaviddhaṃsanato. Guṇādhigamanatoti",
  "tika-vin01t1:1498_5": "sīlādiguṇānaṃ sampāpanato. Ye guṇe desanā adhigameti, tesu padhānabhūtā guṇā dassetabbāti",
  "tika-vin01t1:1498_6": "te padhānabhūte guṇe tāva dassetuṃ “saddhājananato paññājananato”ti vuttaṃ. Saddhāpamukhā",
  "tika-vin01t1:1498_7": "hi lokiyā guṇā, paññāpamukhā lokuttarā. Sātthatotiādīsu sīlādiatthasampattiyā sātthato,",
  "tika-vin01t1:1498_8": "sabhāvaniruttisampattiyā sabyañjanato. Suviññeyyasaddappayogatāya uttānapadato, saṇhasukhumabhāvena",
  "tika-vin01t1:1498_9": "duviññeyyatthatāya gambhīratthato. Siniddhamudumadhurasaddappayogatāya kaṇṇasukhato,",
  "tika-vin01t1:1498_10": "vipulavisuddhapemanīyatthatāya hadayaṅgamato. Mānātimānavidhamanena anattukkaṃsanato,",
  "tika-vin01t1:1498_11": "thambhasārambhanimmaddanena aparavambhanato. Hitādhippāyappavattiyā paresaṃ rāgapariḷāhādivūpasamanena",
  "tika-vin01t1:1498_12": "karuṇāsītalato, kilesandhakāravidhamanena paññāvadātato. Karavīkarutamañjutāya āpātharamaṇīyato,",
  "tika-vin01t1:1498_13": "pubbāparāviruddhasuvisuddhatthatāya vimaddakkhamato. Āpātharamaṇīyatāya eva suyyamānasukhato,",
  "tika-vin01t1:1498_14": "vimaddakkhamatāya hitajjhāsayappavattitāya ca vīmaṃsiyamānahitatoti evamattho veditabbo.",
  "tika-vin01t1:1498_15": "Evamādīhīti ādi-saddena saṃsāracakkanivattanato, saddhammacakkappavattanato, micchāvādavidhamanato,",
  "tika-vin01t1:1498_16": "sammāvādapatiṭṭhāpanato, akusalamūlasamuddharaṇato, kusalamūlasaṃropanato, apāyadvārapidhānato,",
  "tika-vin01t1:1498_17": "saggamaggadvāravivaraṇato, pariyuṭṭhānavūpasamanato, anusayasamugghātanatoti evamādīnaṃ saṅgaho daṭṭhabbo.",
  "tika-vin01t1:1499_0": "Adhomukhaṭhapitanti kenaci adhomukhaṃ ṭhapitaṃ. Heṭṭhāmukhajātanti sabhāveneva heṭṭhāmukhaṃ",
  "tika-vin01t1:1499_1": "jātaṃ. Ugghāṭeyyāti vivaṭaṃ kareyya. Hatthe gahetvāti “puratthābhimukho uttarābhimukho",
  "tika-vin01t1:1499_2": "vā gacchā”tiādīni avatvā hatthe gahetvā “nissandehaṃ esa maggo, evaṃ gacchā”ti dasseyya.",
  "tika-vin01t1:1499_3": "Kāḷapakkhacātuddasīti kāḷapakkhe cātuddasī kāḷapakkhacātuddasī. Nikkujjitaṃ ukkujjeyyāti",
  "tika-vin01t1:1499_4": "ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya. Heṭṭhāmukhajātatāya",
  "tika-vin01t1:1499_5": "saddhammavimukhaṃ adhomukhaṭhapitatāya asaddhamme patiṭṭhitanti evaṃ padadvayaṃ yathārahaṃ",
  "tika-vin01t1:1499_6": "yojetabbaṃ, na yathāsaṅkhyaṃ. Kāmaṃ kāmacchandādayopi paṭicchādakā nīvaraṇabhāvato,",
  "tika-vin01t1:1499_7": "micchādiṭṭhi pana savisesaṃ paṭicchādikā satte micchābhinivesanenāti āha “micchādiṭṭhigahanapaṭicchanna”nti.",
  "tika-vin01t1:1499_8": "Tenāha bhagavā – “micchādiṭṭhiparamāhaṃ, bhikkhave, vajjaṃ vadāmī”ti. Sabbo apāyagāmimaggo",
  "tika-vin01t1:1499_9": "kummaggo kucchito maggoti katvā, sammādiṭṭhiādīnaṃ ujupaṭipakkhatāya micchādiṭṭhiādayo",
  "tika-vin01t1:1499_10": "aṭṭha micchattadhammā micchāmaggo. Teneva hi tadubhayapaṭipakkhataṃ sandhāya “saggamokkhamaggaṃ",
  "tika-vin01t1:1499_11": "ācikkhantenā”ti vuttaṃ. Sappiādisannissayo padīpo na tathā, ujjalo yathā telasannissayoti",
  "tika-vin01t1:1499_12": "telapajjotaggahaṇaṃ. Etehi pariyāyehīti etehi nikkujjitukkujjanapaṭicchannavivaraṇādiupamopamitabbappakārehi,",
  "tika-vin01t1:1499_13": "etehi vā yathāvuttehi arasarūpatādīnaṃ attani aññathā paṭipādanapariyāyehi attano",
  "tika-vin01t1:1499_14": "dibbavihāravibhāvanapariyāyehi vijjattayavibhāvanāpadesena attano sabbaññuguṇavibhāvanapariyāyehi",
  "tika-vin01t1:1499_15": "ca. Tenāha “anekapariyāyena dhammo pakāsito”ti.",
  "tika-vin01t1:1500": "Desanānumodanakathā niṭṭhitā.",
  "tika-vin01t1:1501": "Pasannākārakathā",
  "tika-vin01t1:1502_0": "Pasannākāranti pasannehi kātabbaṃ sakkāraṃ. Saraṇaṃ gacchāmīti ettha iti-saddo luttaniddiṭṭhoti",
  "tika-vin01t1:1502_1": "āha “saraṇanti gacchāmī”ti. Ettha hi nāyaṃ gamisaddo nīsaddādayo viya dvikammako,",
  "tika-vin01t1:1502_2": "tasmā yathā ajaṃ gāmaṃ netīti vuccati, evaṃ “gotamaṃ saraṇaṃ gacchāmī”ti vattuṃ na",
  "tika-vin01t1:1502_3": "sakkā, “saraṇanti gacchāmī”ti pana vattabbaṃ, tasmā ettha iti-saddo luttaniddiṭṭhoti",
  "tika-vin01t1:1502_4": "veditabbaṃ. Saraṇanti paṭisaraṇaṃ. Tenāha “parāyaṇa”nti. Parāyaṇabhāvo ca anatthanisedhanena",
  "tika-vin01t1:1502_5": "atthasampaṭipādanena ca hotīti āha “aghassa tātā hitassa ca vidhātā”ti. Aghassāti",
  "tika-vin01t1:1502_6": "dukkhatoti vadanti, pāpatoti pana attho yutto, nissakke cetaṃ sāmivacanaṃ. Saraṇanti",
  "tika-vin01t1:1502_7": "gamanañcettha tadadhippāyena bhajanaṃ tathā jānanaṃ vāti dassento “iti iminā adhippāyenā”tiādimāha.",
  "tika-vin01t1:1502_8": "Tattha gacchāmītiādīsu purimassa purimassa pacchimaṃ pacchimaṃ atthavacanaṃ. Bhajanaṃ",
  "tika-vin01t1:1502_9": "vā saraṇādhippāyena upasaṅkamanaṃ, sevanā santikāvacaratā, payirupāsanaṃ vattappaṭivattakaraṇena",
  "tika-vin01t1:1502_10": "upaṭṭhānanti evaṃ sabbathāpi anaññasaraṇataṃyeva dīpeti. Gacchāmīti padassa kathaṃ",
  "tika-vin01t1:1502_11": "bujjhāmīti ayamattho labbhatīti āha “yesaṃ hī”tiādi.",
  "tika-vin01t1:1503_0": "Adhigatamagge sacchikatanirodheti padadvayenapi phalaṭṭhā eva dassitā, na maggaṭṭhāti",
  "tika-vin01t1:1503_1": "te dassento “yathānusiṭṭhaṃ paṭipajjamāne cā”ti āha. Nanu ca kalyāṇaputhujjanopi",
  "tika-vin01t1:1503_2": "yathānusiṭṭhaṃ paṭipajjatīti vuccatīti? Kiñcāpi vuccati, nippariyāyena pana maggaṭṭhā",
  "tika-vin01t1:1503_3": "eva tathā vattabbā, na itare niyāmokkamanābhāvato. Tathā hi te eva “apāyesu apatamāne",
  "tika-vin01t1:1503_4": "dhāretī”ti vuttā. Sammattaniyāmokkamanena hi apāyavinimuttasambhavo. Akkhāyatīti",
  "tika-vin01t1:1503_5": "ettha iti-saddo ādiattho, pakārattho vā. Tena “yāvatā, bhikkhave, dhammā saṅkhatā",
  "tika-vin01t1:1503_6": "vā asaṅkhatā vā, virāgo tesaṃ aggamakkhāyatī”ti suttapadaṃ saṅgaṇhāti, “vitthāro”ti",
  "tika-vin01t1:1503_7": "vā iminā. Ettha ca ariyamaggo niyyānikatāya, nibbānaṃ tassa tadatthasiddhihetutāyāti",
  "tika-vin01t1:1503_8": "ubhayameva nippariyāyena dhammoti vutto. Nibbānañhi ārammaṇapaccayabhūtaṃ labhitvā",
  "tika-vin01t1:1503_9": "ariyamaggassa tadatthasiddhi, tathāpi ariyaphalānaṃ “yasmā tāya saddhāya avūpasantāyā”tiādivacanato",
  "tika-vin01t1:1503_10": "maggena samucchinnānaṃ kilesānaṃ paṭippassaddhippahānakiccatāya niyyānānuguṇatāya",
  "tika-vin01t1:1503_11": "niyyānapariyosānatāya ca. Pariyattidhammassa pana niyyānadhammasamadhigamahetutāyāti",
  "tika-vin01t1:1503_12": "iminā pariyāyena vuttanayena dhammabhāvo labbhati eva, svāyamattho pāṭhāruḷho evāti",
  "tika-vin01t1:1503_13": "dassento “na kevala”ntiādimāha.",
  "tika-vin01t1:1504_0": "Rāgavirāgoti maggo kathitoti kāmarāgo bhavarāgoti evamādibhedo sabbopi rāgo virajjati",
  "tika-vin01t1:1504_1": "pahīyati etenāti rāgavirāgoti maggo kathito. Anejamasokanti phalanti ejāsaṅkhātāya",
  "tika-vin01t1:1504_2": "taṇhāya antonijjhānalakkhaṇassa sokassa ca taduppattiyaṃ sabbaso parikkhīṇattā anejamasokanti",
  "tika-vin01t1:1504_3": "phalaṃ kathitaṃ. Appaṭikūlanti avirodhadīpanato kenaci aviruddhaṃ, iṭṭhaṃ paṇītanti",
  "tika-vin01t1:1504_4": "vā attho. Paguṇarūpena pavattitattā, pakaṭṭhaguṇavibhāvanato vā paguṇaṃ. Yathāha",
  "tika-vin01t1:1504_5": "“vihiṃsasaññī paguṇaṃ nabhāsiṃ, dhammaṃ paṇītaṃ manujesu brahme”ti. Sabbadhammakkhandhā",
  "tika-vin01t1:1504_6": "kathitāti yojanā. Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa",
  "tika-vin01t1:1504_7": "sammā dukkhakkhayāya, tathārūpāya diṭṭhiyā diṭṭhisāmaññagato viharatī”ti evaṃ vuttāya",
  "tika-vin01t1:1504_8": "diṭṭhiyā “yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni",
  "tika-vin01t1:1504_9": "aparāmaṭṭhāni samādhisaṃvattanikāni, tathārūpehi sīlehi sīlasāmaññagato viharatī”ti",
  "tika-vin01t1:1504_10": "evaṃ vuttānaṃ sīlānañca saṃhatabhāvena, diṭṭhisīlasāmaññenāti attho. Saṃhatoti ghaṭito,",
  "tika-vin01t1:1504_11": "sametoti attho. Ariyapuggalā hi yattha katthaci dūre ṭhitāpi attano guṇasāmaggiyā",
  "tika-vin01t1:1504_12": "saṃhatā eva. Aṭṭha ca puggalā dhammadasā teti purisayugaḷavasena cattāropi puggalavasena",
  "tika-vin01t1:1504_13": "aṭṭheva ariyadhammassa paccakkhadassāvitāya dhammadasā. Tīṇi vatthūni saraṇanti gamanena",
  "tika-vin01t1:1504_14": "tikkhattuṃ gamanena ca tīṇi saraṇagamanāni. Paṭivedesīti attano hadayaṅgataṃ vācāya pavedesi.",
  "tika-vin01t1:1505": "Pasannākārakathā niṭṭhitā.",
  "tika-vin01t1:1506": "Saraṇagamanakathā",
  "tika-vin01t1:1507_0": "Saraṇagamanassa visayappabhedaphalasaṃkilesabhedānaṃ viya kattu ca vibhāvanā tattha",
  "tika-vin01t1:1507_1": "kosallāya hotīti “saraṇagamanesu kosallatthaṃ saraṇaṃ…pe… veditabbo”ti vuttaṃ tena",
  "tika-vin01t1:1507_2": "vinā saraṇagamanasseva asambhavato. Tattha saraṇanti padatthato tāva hiṃsatīti saraṇaṃ.",
  "tika-vin01t1:1507_3": "Hiṃsatthassa hi sarasaddassa vasenetaṃ padaṃ daṭṭhabbaṃ, tasmā saraṇagatānaṃ teneva",
  "tika-vin01t1:1507_4": "saraṇagamanena vaṭṭabhayaṃ cittutrāsaṃ kāyikaṃ dukkhaṃ duggatipariyāpannaṃ sabbampi",
  "tika-vin01t1:1507_5": "dukkhaṃ hanati, vināsetīti attho. Ratanattayassevetaṃ adhivacanaṃ. Atha vā hite pavattanena",
  "tika-vin01t1:1507_6": "“sampannasīlā, bhikkhave, viharathā”tiādinā atthe niyojanena ahitā ca nivattanena",
  "tika-vin01t1:1507_7": "“pāṇātipātassa kho pana pāpako vipāko, pāpakaṃ abhisamparāya”ntiādinā ādīnavadassanādimukhena",
  "tika-vin01t1:1507_8": "anatthato nivattanena sattānaṃ bhayaṃ hiṃsati, hitāhitesu appavattipavattihetukaṃ",
  "tika-vin01t1:1507_9": "byasanaṃ apavattikaraṇena vināseti buddho. Bhavakantārauttaraṇena maggasaṅkhāto dhammo",
  "tika-vin01t1:1507_10": "sattānaṃ bhayaṃ hiṃsati, itaro assāsadānena. Appakānampi dānavasena pūjāvasena ca",
  "tika-vin01t1:1507_11": "upanītānaṃ sakkārānaṃ vipulaphalapaṭilābhakaraṇena sattānaṃ bhayaṃ hiṃsati saṅgho",
  "tika-vin01t1:1507_12": "anuttaradakkhiṇeyyabhāvato, tasmā imināpi vibhajitvā vuttapariyāyena ratanattayaṃ",
  "tika-vin01t1:1507_13": "saraṇaṃ. “Sammāsambuddho bhagavā, svākkhāto dhammo, suppaṭipanno saṅgho”ti evaṃ pavattaratanattayapasaādataggarukatāhi",
  "tika-vin01t1:1507_14": "vidhutadiṭṭhivicikicchāsammohaassaddhiyāditāya vihatakileso tadeva ratanattayaṃ saraṇaṃ",
  "tika-vin01t1:1507_15": "parāyaṇaṃ gati tāṇaṃ leṇanti evaṃ pavattiyā tapparāyaṇatākārappavatto cittuppādo",
  "tika-vin01t1:1507_16": "saraṇagamanaṃ saraṇanti gacchati etenāti katvā. Tena yathāvuttacittuppādena samannāgato",
  "tika-vin01t1:1507_17": "satto saraṇanti gacchati, vuttappakārena cittuppādena “etāni me tīṇi ratanāni saraṇaṃ,",
  "tika-vin01t1:1507_18": "etāni parāyaṇa”nti evaṃ upeti bhajati sevati payirupāsati, evaṃ vā jānāti, bujjhatīti",
  "tika-vin01t1:1507_19": "attho. Evaṃ tāva saraṇaṃ, saraṇagamanaṃ, yo ca saraṇaṃ gacchati, idaṃ tayaṃ veditabbaṃ.",
  "tika-vin01t1:1508_0": "Saraṇagamanappabhede pana duvidhaṃ saraṇagamanaṃ lokuttaraṃ lokiyañca. Tattha lokuttaraṃ",
  "tika-vin01t1:1508_1": "diṭṭhasaccānaṃ maggakkhaṇe saraṇagamanupakkilesasamucchedanena ārammaṇato nibbānārammaṇaṃ",
  "tika-vin01t1:1508_2": "hutvā kiccato sakalepi ratanattaye ijjhati. Atthato catusaccādhigamo eva hi lokuttarasaraṇagamanaṃ.",
  "tika-vin01t1:1508_3": "Tattha hi nibbānadhammo sacchikiriyābhisamayavasena, maggadhammo bhāvanābhisamayavasena",
  "tika-vin01t1:1508_4": "paṭivijjhiyamānoyeva saraṇagamanatthaṃ sādheti, buddhaguṇā pana sāvakagocarabhūtā",
  "tika-vin01t1:1508_5": "pariññābhisamayavasena, tathā ariyasaṅghaguṇā. Tena vuttaṃ “kiccato sakalepi ratanattaye",
  "tika-vin01t1:1508_6": "ijjhatī”ti. Ijjhantañca saheva ijjhati, na lokiyaṃ viya paṭipāṭiyā asammohapaṭivedhena",
  "tika-vin01t1:1508_7": "paṭividdhattā. Ye pana vadanti “na saraṇagamanaṃ nibbānārammaṇaṃ hutvā pavattati,",
  "tika-vin01t1:1508_8": "maggassa adhigatattā pana adhigatameva hoti ekaccānaṃ tevijjādīnaṃ lokiyavijjādayo",
  "tika-vin01t1:1508_9": "viyā”ti, tesaṃ lokiyameva saraṇagamanaṃ siyā, na lokuttaraṃ. Tañca ayuttaṃ duvidhassapi",
  "tika-vin01t1:1508_10": "icchitabbattā. Lokiyaṃ pana saraṇagamanaṃ puthujjanānaṃ saraṇagamanupakkilesavikkhambhanena",
  "tika-vin01t1:1508_11": "ārammaṇato buddhādiguṇārammaṇaṃ hutvā ijjhati. Taṃ atthato buddhādīsu vatthūsu “sammāsambuddho",
  "tika-vin01t1:1508_12": "bhagavā”tiādinā saddhāpaṭilābho yathāvuttasaddhāpubbaṅgamā ca sammādiṭṭhi, dasasu",
  "tika-vin01t1:1508_13": "puññakiriyavatthūsu diṭṭhijukammanti vuccati. Ettha ca “saddhāpaṭilābho”ti iminā",
  "tika-vin01t1:1508_14": "mātādīhi ussāhitadārakādīnaṃ viya ñāṇavippayuttasaraṇagamanaṃ dassitanti veditabbaṃ.",
  "tika-vin01t1:1508_15": "“Sammādiṭṭhī”ti iminā pana ñāṇasampayuttaṃ saraṇagamanaṃ dassitaṃ buddhasubuddhataṃ",
  "tika-vin01t1:1508_16": "dhammasudhammataṃ saṅghasuppaṭipattiñca lokiyāvabodhavaseneva sammā ñāyena dassanato.",
  "tika-vin01t1:1509_0": "Tayidaṃ lokiyasaraṇagamanaṃ catudhā pavattati attasanniyyātanena tapparāyaṇatāya",
  "tika-vin01t1:1509_1": "sissabhāvūpagamanena paṇipātenāti. Tattha attasanniyyātanaṃ nāma “ajja ādiṃ katvā",
  "tika-vin01t1:1509_2": "ahaṃ attānaṃ buddhassa niyyātemi, dhammassa, saṅghassā”ti evaṃ buddhādīnaṃyeva saṃsāradukkhanittharaṇatthaṃ",
  "tika-vin01t1:1509_3": "attano attabhāvassa pariccajanaṃ. Tapparāyaṇatā nāma “ajja ādiṃ katvā ahaṃ buddhaparāyaṇo",
  "tika-vin01t1:1509_4": "dhammaparāyaṇo saṅghaparāyaṇoti maṃ dhārethā”ti evaṃ tapparāyaṇabhāvo. Sissabhāvūpagamanaṃ",
  "tika-vin01t1:1509_5": "nāma “ajja ādiṃ katvā ‘ahaṃ buddhassa antevāsiko, dhammassa, saṅghassā’ti maṃ dhārethā”ti",
  "tika-vin01t1:1509_6": "evaṃ sissabhāvūpagamo. Paṇipāto nāma “ajja ādiṃ katvā ‘ahaṃ abhivādanaṃ paccuṭṭhānaṃ",
  "tika-vin01t1:1509_7": "añjalikammaṃ sāmīcikammaṃ buddhādīnaṃyeva tiṇṇaṃ vatthūnaṃ karomī’ti maṃ dhārethā”ti",
  "tika-vin01t1:1509_8": "evaṃ buddhādīsu paramanipaccakāro. Imesañhi catunnaṃ ākārānaṃ aññatarampi karontena",
  "tika-vin01t1:1509_9": "gahitaṃyeva hoti saraṇagamanaṃ.",
  "tika-vin01t1:1510_0": "Apica “bhagavato attānaṃ pariccajāmi, dhammassa saṅghassa attānaṃ pariccajāmi, jīvitaṃ",
  "tika-vin01t1:1510_1": "pariccajāmi, pariccattoyeva me attā, pariccattaṃyeva me jīvitaṃ, jīvitapariyantikaṃ",
  "tika-vin01t1:1510_2": "buddhaṃ saraṇaṃ gacchāmi, buddho me saraṇaṃ leṇaṃ tāṇa”nti evampi attasanniyyātanaṃ",
  "tika-vin01t1:1510_3": "veditabbaṃ. “Satthārañca vatāhaṃ passāmi, bhagavantameva passāmi, sugatañca vatāhaṃ",
  "tika-vin01t1:1510_4": "passāmi, bhagavantameva passāmi, sammāsambuddhañca vatāhaṃ passāmi, bhagavantameva",
  "tika-vin01t1:1510_5": "passāmī”ti evaṃ mahākassapattherassa saraṇagamanaṃ viya sissabhāvūpagamanaṃ daṭṭhabbaṃ.",
  "tika-vin01t1:1511": "“So ahaṃ vicarissāmi, gāmā gāmaṃ purā puraṃ;",
  "tika-vin01t1:1512": "Namassamāno sambuddhaṃ, dhammassa ca sudhammataṃ. ;",
  "tika-vin01t1:1513": "“Te mayaṃ vicarissāma, gāmā gāmaṃ nagā nagaṃ…pe… sudhammata”nti. –",
  "tika-vin01t1:1514_0": "Evampi āḷavakasātāgirahemavatādīnaṃ saraṇagamanaṃ viya tapparāyaṇatā veditabbā. Nanu",
  "tika-vin01t1:1514_1": "cete āḷavakādayo maggeneva āgatasaraṇagamanā, kathaṃ tesaṃ tapparāyaṇatāsaraṇagamanaṃ",
  "tika-vin01t1:1514_2": "vuttanti? Maggenāgatasaraṇagamanehipi “sohaṃ vicarissāmi gāmā gāma”ntiādinā tehi",
  "tika-vin01t1:1514_3": "tapparāyaṇatākārassa paveditattā tathā vuttaṃ. Atha kho brahmāyu brāhmaṇo uṭṭhāyāsanā",
  "tika-vin01t1:1514_4": "ekaṃsaṃ uttarāsaṅgaṃ karitvā bhagavato pādesu sirasā nipatitvā bhagavato pādāni mukhena",
  "tika-vin01t1:1514_5": "ca paricumbati, pāṇīhi ca parisambāhati, nāmañca sāveti “brahmāyu ahaṃ, bho gotama,",
  "tika-vin01t1:1514_6": "brāhmaṇo, brahmāyu ahaṃ, bho gotama, brāhmaṇo”ti evampi paṇipāto daṭṭhabbo.",
  "tika-vin01t1:1515_0": "So panesa ñātibhayācariyadakkhiṇeyyatāvasena catubbidho hoti. Tattha dakkhiṇeyyatāhetukena",
  "tika-vin01t1:1515_1": "paṇipātena saraṇagamanaṃ hoti, na itarehi ñātibhayādivasappavattehi tīhi paṇipātehi.",
  "tika-vin01t1:1515_2": "Seṭṭhavaseneva hi saraṇaṃ gayhati, seṭṭhavasena bhijjati, tasmā yo sākiyo vā koliyo",
  "tika-vin01t1:1515_3": "vā “buddho amhākaṃ ñātako”ti vandati, aggahitameva hoti saraṇaṃ. Yo vā “samaṇo gotamo",
  "tika-vin01t1:1515_4": "rājapūjito mahānubhāvo avandiyamāno anatthampi kareyyā”ti bhayena vandati, aggahitameva",
  "tika-vin01t1:1515_5": "hoti saraṇaṃ. Yopi bodhisattakāle bhagavato santike kiñci uggahitaṃ saramāno buddhakāle vā –",
  "tika-vin01t1:1516": "“Ekena bhogaṃ bhuñjeyya, dvīhi kammaṃ payojaye;",
  "tika-vin01t1:1517": "Catutthañca nidhāpeyya, āpadāsu bhavissatī”ti. –",
  "tika-vin01t1:1518_0": "Evarūpiṃ diṭṭhadhammikaṃ anusāsaniṃ uggahetvā “ācariyo me”ti vandati, aggahitameva",
  "tika-vin01t1:1518_1": "hoti saraṇaṃ, samparāyikaṃ pana niyyānikaṃ vā anusāsaniṃ paccāsīsanto dakkhiṇeyyapaṇipātameva",
  "tika-vin01t1:1518_2": "karoti. Yo pana “ayaṃ loke aggadakkhiṇeyyo”ti vandati, teneva gahitaṃ hoti saraṇaṃ.",
  "tika-vin01t1:1519_0": "Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ",
  "tika-vin01t1:1519_1": "“ñātako me aya”nti vandatopi saraṇagamanaṃ na bhijjati, pageva apabbajitaṃ. Tathā",
  "tika-vin01t1:1519_2": "rājānaṃ bhayavasena vandato. So hi raṭṭhapūjitattā avandiyamāno anatthampi kareyyāti.",
  "tika-vin01t1:1519_3": "Tathā yaṃ kiñci sippasikkhāpakaṃ titthiyampi “ācariyo me aya”nti vandatopi na bhijjati.",
  "tika-vin01t1:1519_4": "Evaṃ saraṇagamanassa pabhedo veditabbo.",
  "tika-vin01t1:1520": "Saraṇagamanakathā niṭṭhitā.",
  "tika-vin01t1:1521": "Saraṇagamanaphalakathā",
  "tika-vin01t1:1522_0": "Ettha ca lokuttarassa saraṇagamanassa cattāri sāmaññaphalāni vipākaphalaṃ ariyamaggasseva",
  "tika-vin01t1:1522_1": "lokuttarasaraṇagamananti adhippetattā. Sakalassa pana vaṭṭadukkhassa anuppādanirodho",
  "tika-vin01t1:1522_2": "ānisaṃsaphalaṃ. Vuttañhetaṃ –",
  "tika-vin01t1:1523": "“Yo ca buddhañca dhammañca, saṅghañca saraṇaṃ gato;",
  "tika-vin01t1:1524": "Cattāri ariyasaccāni, sammappaññāya passati.",
  "tika-vin01t1:1525": "“Dukkhaṃ dukkhasamuppādaṃ, dukkhassa ca atikkamaṃ;",
  "tika-vin01t1:1526": "Ariyañcaṭṭhaṅgikaṃ maggaṃ, dukkhūpasamagāminaṃ.",
  "tika-vin01t1:1527": "“Etaṃ kho saraṇaṃ khemaṃ, etaṃ saraṇamuttamaṃ;",
  "tika-vin01t1:1528": "Etaṃ saraṇamāgamma, sabbadukkhā pamuccatī”ti. ;",
  "tika-vin01t1:1529": "Apica niccato anupagamanādivasena petassa ānisaṃsaphalaṃ veditabbaṃ. Vuttañhetaṃ –",
  "tika-vin01t1:1530_0": "“Aṭṭhānametaṃ, bhikkhave, anavakāso, yaṃ diṭṭhisampanno puggalo kañci saṅkhāraṃ niccato",
  "tika-vin01t1:1530_1": "upagaccheyya, sukhato upagaccheyya, kañci dhammaṃ attato upagaccheyya, mātaraṃ jīvitā",
  "tika-vin01t1:1530_2": "voropeyya, pitaraṃ jīvitā voropeyya, arahantaṃ jīvitā voropeyya, paduṭṭhacitto tathāgatassa",
  "tika-vin01t1:1530_3": "lohitaṃ uppādeyya, saṅghaṃ bhindeyya, aññaṃ satthāraṃ uddiseyya, netaṃ ṭhānaṃ vijjatī”ti.",
  "tika-vin01t1:1531": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "tika-vin01t1:1532": "“Ye keci buddhaṃ saraṇaṃ gatāse,",
  "tika-vin01t1:1533": "Na te gamissanti apāyabhūmiṃ;",
  "tika-vin01t1:1534": "Pahāya mānusaṃ dehaṃ,",
  "tika-vin01t1:1535": "Devakāyaṃ paripūressantī”ti.;",
  "tika-vin01t1:1536": "Aparampi vuttaṃ –",
  "tika-vin01t1:1537_0": "“Atha kho sakko devānamindo asītiyā devatāsahassehi saddhiṃ yenāyasmā mahāmoggallāno",
  "tika-vin01t1:1537_1": "tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā mahāmoggallāno",
  "tika-vin01t1:1537_2": "etadavoca ‘sādhu kho, devānaminda, buddhasaraṇagamanaṃ hoti, buddhasaraṇagamanahetu",
  "tika-vin01t1:1537_3": "kho, devānaminda, evamidhekacce sattā kāyassa bhedā paraṃ maraṇā sugatiṃ saggaṃ lokaṃ",
  "tika-vin01t1:1537_4": "upapajjanti. Te aññe deve dasahi ṭhānehi adhigaṇhanti dibbena āyunā dibbena vaṇṇena",
  "tika-vin01t1:1537_5": "sukhena yasena ādhipateyyena dibbehi rūpehi saddehi gandhehi rasehi phoṭṭhabbehī”’ti.",
  "tika-vin01t1:1538": "Esa nayo dhamme saṅghe ca.",
  "tika-vin01t1:1539_0": "Apica velāmasuttādivasenapi saraṇagamanassa phalaviseso veditabbo. Tathā hi velāmasutte",
  "tika-vin01t1:1539_1": "“karīsassa catutthabhāgappamāṇānaṃ caturāsītisahassasaṅkhyānaṃ suvaṇṇapātirūpiyapātikaṃsapātīnaṃ",
  "tika-vin01t1:1539_2": "yathākkamaṃ rūpiyasuvaṇṇahiraññapūrānaṃ sabbālaṅkārapaṭimaṇḍitānaṃ caturāsītiyā hatthisahassānaṃ",
  "tika-vin01t1:1539_3": "caturāsītiyā assasahassānaṃ caturāsītiyā rathasahassānaṃ caturāsītiyā dhenusahassānaṃ",
  "tika-vin01t1:1539_4": "caturāsītiyā kaññāsahassānaṃ caturāsītiyā pallaṅkasahassānaṃ caturāsītiyā vatthakoṭisahassānaṃ",
  "tika-vin01t1:1539_5": "aparimāṇassa ca khajjabhojjādibhedassa āhārassa pariccajanavasena sattamāsādhikāni",
  "tika-vin01t1:1539_6": "satta saṃvaccharāni nirantaraṃ pavattavelāmamahādānato ekassa sotāpannassa dinnaṃ",
  "tika-vin01t1:1539_7": "mahapphalataraṃ, tato sataṃ sotāpannānaṃ dinnadānato ekassa sakadāgāmino, tato ekassa",
  "tika-vin01t1:1539_8": "anāgāmino, tato ekassa arahato, tato ekassa paccekasambuddhassa, tato sammāsambuddhassa,",
  "tika-vin01t1:1539_9": "tato buddhappamukhassa saṅghassa dinnadānaṃ mahapphalataraṃ, tato cātuddisaṃ saṅghaṃ",
  "tika-vin01t1:1539_10": "uddissa vihārakaraṇaṃ, tato saraṇagamanaṃ mahapphalatara”nti pakāsitaṃ. Vuttañhetaṃ –",
  "tika-vin01t1:1540": "“Yaṃ, gahapati, velāmo brāhmaṇo dānaṃ adāsi mahādānaṃ, yo cekaṃ diṭṭhisampannaṃ bhojeyya, idaṃ tato mahapphalatara”nti –",
  "tika-vin01t1:1541": "Ādi. Evaṃ saraṇagamanaphalaṃ veditabbaṃ.",
  "tika-vin01t1:1542": "Saraṇagamanaphalakathā niṭṭhitā.",
  "tika-vin01t1:1543": "Saraṇagamanasaṃkilesabhedakathā",
  "tika-vin01t1:1544_0": "Tattha ca lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "tika-vin01t1:1544_1": "na mahājutikaṃ, na ujjalaṃ aparisuddhaṃ apariyodātaṃ hoti, na mahāvipphāraṃ anuḷāraṃ.",
  "tika-vin01t1:1544_2": "Ettha ca aññāṇaṃ nāma vatthuttayassa guṇānaṃ ajānanaṃ tattha sammoho. “Buddho nu",
  "tika-vin01t1:1544_3": "kho, na nu kho”tiādinā vicikicchā saṃsayo. Micchāñāṇaṃ nāma tassa guṇānaṃ aguṇabhāvaparikappanena",
  "tika-vin01t1:1544_4": "viparītaggāhoti veditabbaṃ. Lokuttarassa pana saraṇagamanassa natthi saṃkileso. Lokiyassa",
  "tika-vin01t1:1544_5": "ca saraṇagamanassa duvidho bhedo sāvajjo anavajjo ca. Tattha sāvajjo aññasatthārādīsu",
  "tika-vin01t1:1544_6": "attaniyyātanādīhi hoti, so aniṭṭhaphalo. Anavajjo pana kālakiriyāya hoti. Lokiyañhi",
  "tika-vin01t1:1544_7": "saraṇagamanaṃ sikkhāpadasamādānaṃ viya aggahitakālaparicchedakaṃ jīvitapariyantameva",
  "tika-vin01t1:1544_8": "hoti, tasmā tassa khandhabhedena bhedo, so avipākattā aphalo. Lokuttarassa pana nevatthi",
  "tika-vin01t1:1544_9": "bhedo. Bhavantarepi hi ariyasāvako aññaṃ satthāraṃ na uddisatīti. Evaṃ saraṇagamanassa",
  "tika-vin01t1:1544_10": "saṃkileso ca bhedo ca veditabbo.",
  "tika-vin01t1:1545_0": "Kasmā panettha vodānaṃ na gahitaṃ, nanu vodānavibhāvanāpi tattha kosallāya hotīti?",
  "tika-vin01t1:1545_1": "Saccametaṃ, taṃ pana saṃkilesaggahaṇena atthato dīpitaṃ hotīti na gahitaṃ. Yāni hi",
  "tika-vin01t1:1545_2": "tesaṃ saṃkilesakāraṇāni aññāṇādīni, tesaṃ sabbena sabbaṃ anuppādanena uppannānañca",
  "tika-vin01t1:1545_3": "pahānena vodānaṃ hotīti. Evamettha “saraṇaṃ saraṇagamana”ntiādīnaṃ papañco veditabbo.",
  "tika-vin01t1:1545_4": "Imassa pana yathāvuttapapañcassa idha avacane kāraṇaṃ dassento āha “so pana idha",
  "tika-vin01t1:1545_5": "vuccamāno”tiādi. Tattha saraṇavaṇṇanatoti sāmaññaphalasutte vuttasaraṇavaṇṇanato.",
  "tika-vin01t1:1546": "Saraṇagamanasaṃkilesabhedakathā niṭṭhitā.",
  "tika-vin01t1:1547": "Upāsakattapaṭivedanākathā",
  "tika-vin01t1:1548_0": "Evaṃ dhāretūti evaṃ jānātūti attho. Ettha ko upāsakoti sarūpapucchā, tasmā kiṃlakkhaṇo",
  "tika-vin01t1:1548_1": "upāsakoti vuttaṃ hoti. Kasmāti hetupucchā. Tena kena pavattinimittena upāsakasaddo",
  "tika-vin01t1:1548_2": "tasmiṃ puggale niruḷhoti dasseti. Tenāha “kasmā upāsakoti vuccatī”ti. Saddassa hi",
  "tika-vin01t1:1548_3": "abhidheyyapavattinimittaṃ tadatthassa tabbhāvakāraṇaṃ. Kimassa sīlanti kīdisaṃ assa",
  "tika-vin01t1:1548_4": "upāsakassa sīlaṃ, kittakena sīlenāyaṃ sīlasampanno nāma hotīti attho. Ko ājīvoti",
  "tika-vin01t1:1548_5": "ko assa sammāājīvo. So pana micchājīvassa parivajjanena hotīti sopi vibhajīyati.",
  "tika-vin01t1:1548_6": "Kā vipattīti kassa sīlassa ājīvassa vā vipatti. Anantarassa hi vidhi vā paṭisedho",
  "tika-vin01t1:1548_7": "vā. Sampattīti etthāpi eseva nayo.",
  "tika-vin01t1:1549_0": "Idaṃ pakiṇṇakaṃ veditabbanti kathaṃ veditabbaṃ? Vuccate – ko upāsakoti khattiyādīsu",
  "tika-vin01t1:1549_1": "yo koci tisaraṇaṃ gato gahaṭṭho. Saraṇagamanameva hettha kāraṇaṃ, na jātiādiviseso.",
  "tika-vin01t1:1549_2": "Vuttañhetaṃ “yato kho, mahānāma, buddhaṃ saraṇaṃ gato hoti, dhammaṃ, saṅghaṃ saraṇaṃ",
  "tika-vin01t1:1549_3": "gato hoti. Ettāvatā kho, mahānāma, upāsako hotī”ti.",
  "tika-vin01t1:1550_0": "Kasmā upāsakoti ratanattayaupāsanato. Teneva saraṇagamanena tattha ca sakkaccakiriyāya",
  "tika-vin01t1:1550_1": "ādaragāravabahumānādiyogena payirupāsanatoti vuttaṃ hoti. So hi buddhaṃ upāsatīti",
  "tika-vin01t1:1550_2": "upāsako. Dhammaṃ, saṅghaṃ upāsatīti upāsako.",
  "tika-vin01t1:1551_0": "Kimassa sīlanti pañca veramaṇiyo. Veramaṇiyoti cettha veraṃ vuccati pāṇātipātādīsu",
  "tika-vin01t1:1551_1": "dussīlyaṃ, tassa mananato hananato vināsanato veramaṇiyo pañca viratiyo viratippadhānattā",
  "tika-vin01t1:1551_2": "tassa sīlassa. Vuttañhetaṃ “yato kho, mahānāma, upāsako pāṇātipātā paṭivirato hoti,",
  "tika-vin01t1:1551_3": "adinnādānā, kāmesumicchācārā, musāvādā, surāmerayamajjapamādaṭṭhānā paṭivirato hoti.",
  "tika-vin01t1:1551_4": "Ettāvatā kho, mahānāma, upāsako sīlavā hotī”ti.",
  "tika-vin01t1:1552_0": "Ko ājīvoti pañca micchāvaṇijjā pahāya dhammena samena jīvitakappanaṃ. Vuttañhetaṃ",
  "tika-vin01t1:1552_1": "– “pañcimā, bhikkhave, vaṇijjā upāsakena akaraṇīyā. Katamā pañca? Satthavaṇijjā sattavaṇijjā",
  "tika-vin01t1:1552_2": "maṃsavaṇijjā majjavaṇijjā visavaṇijjā. Imā kho, bhikkhave, pañca vaṇijjā upāsakena akaraṇīyā”ti.",
  "tika-vin01t1:1553_0": "Ettha ca satthavaṇijjāti āvudhabhaṇḍaṃ katvā vā kāretvā vā yathākataṃ vā paṭilabhitvā",
  "tika-vin01t1:1553_1": "tassa vikkayo. Sattavaṇijjāti manussavikkayo. Maṃsavaṇijjāti sūnakārādayo viya migasūkarādike",
  "tika-vin01t1:1553_2": "posetvā maṃsaṃ sampādetvā vikkayo. Majjavaṇijjāti yaṃ kiñci majjaṃ yojetvā tassa",
  "tika-vin01t1:1553_3": "vikkayo. Visavaṇijjāti visaṃ yojetvā saṅgahetvā vā tassa vikkayo. Tattha satthavaṇijjā",
  "tika-vin01t1:1553_4": "paroparodhanimittatāya akaraṇīyā vuttā, sattavaṇijjā abhujissabhāvakaraṇato, maṃsavisavaṇijjā",
  "tika-vin01t1:1553_5": "vadhahetuto, majjavaṇijjā pamādaṭṭhānatoti veditabbā.",
  "tika-vin01t1:1554_0": "Kā vipattīti yā tasseva sīlassa ca ājīvassa ca vipatti bhedo kopo pakopo ca, ayamassa",
  "tika-vin01t1:1554_1": "vipatti. Apica yāya esa caṇḍālo ceva hoti malañca paṭikuṭṭho ca, sāpissa vipattīti",
  "tika-vin01t1:1554_2": "veditabbā. Te ca atthato assaddhiyādayo pañca dhammā honti. Yathāha –",
  "tika-vin01t1:1555_0": "“Pañcahi, bhikkhave, dhammehi samannāgato upāsako upāsakacaṇḍālo ca hoti upāsakamalañca",
  "tika-vin01t1:1555_1": "upāsakapaṭikuṭṭho ca. Katamehi pañcahi? Assaddho hoti, dussīlo hoti, kotūhalamaṅgaliko",
  "tika-vin01t1:1555_2": "hoti, maṅgalaṃ pacceti, no kammaṃ, ito ca bahiddhā dakkhiṇeyyaṃ pariyesati, tattha",
  "tika-vin01t1:1555_3": "ca pubbakāraṃ karotī”ti.",
  "tika-vin01t1:1556_0": "Ettha ca upāsakapaṭikuṭṭhoti upāsakanihīno. Buddhādīsu kammakammaphalesu ca saddhāvipariyāyo",
  "tika-vin01t1:1556_1": "assaddhiyaṃ micchādhimokkho, yathāvuttena assaddhiyena samannāgato assaddho. Yathāvuttasīlavipattiājīvavipattivasena",
  "tika-vin01t1:1556_2": "dussīlo. “Iminā diṭṭhādinā idaṃ nāma maṅgalaṃ hotī”ti evaṃ bālajanaparikappitakotūhalasaṅkhātena",
  "tika-vin01t1:1556_3": "diṭṭhasutamutamaṅgalena samannāgato kotūhalamaṅgaliko. Maṅgalaṃ paccetīti diṭṭhamaṅgalādibhedaṃ",
  "tika-vin01t1:1556_4": "maṅgalameva pattiyāyati. No kammanti kammassakataṃ no pattiyāyati. Itobahiddhāti",
  "tika-vin01t1:1556_5": "ito sabbaññubuddhasāsanato bahiddhā bāhirakasamaye. Dakkhiṇeyyaṃ pariyesatīti duppaṭipannaṃ",
  "tika-vin01t1:1556_6": "dakkhiṇārahasaññī gavesati. Pubbakāraṃ karotīti dānamānanādikaṃ kusalakiriyaṃ paṭhamataraṃ",
  "tika-vin01t1:1556_7": "karoti. Ettha ca dakkhiṇeyyapaayesanapubbakāre ekaṃ katvā pañca dhammā veditabbā.",
  "tika-vin01t1:1557": "Kā sampattīti sāva tassa sīlasampadā ca ājīvasampadā ca sampatti, ye cassa ratanabhāvādikarā saddhādayo pañca dhammā. Yathāha –",
  "tika-vin01t1:1558_0": "“Pañcahi, bhikkhave, dhammehi samannāgato upāsako upāsakaratanañca hoti upāsakapadumañca",
  "tika-vin01t1:1558_1": "upāsakapuṇḍarīko ca. Katamehi pañcahi? Saddho hoti, sīlavā hoti, na kotūhalamaṅgaliko",
  "tika-vin01t1:1558_2": "hoti, kammaṃ pacceti, no maṅgalaṃ, na ito bahiddhā dakkhiṇeyyaṃ pariyesati, idha",
  "tika-vin01t1:1558_3": "ca pubbakāraṃ karotī”ti.",
  "tika-vin01t1:1559_0": "Ettha ca catunnampi parisānaṃ ratijananaṭṭhena upāsakova ratanaṃ upāsakaratanaṃ,",
  "tika-vin01t1:1559_1": "guṇasobhākittisaddasugandhatāhi upāsakova padumaṃ upāsakapadumaṃ, tathā upāsakapuṇḍarīko",
  "tika-vin01t1:1559_2": "ca veditabbo. Sesamettha vipattiyaṃ vuttavipariyāyena viññeyyaṃ. Evamidaṃ “ko upāsako”tiādikaṃ",
  "tika-vin01t1:1559_3": "pakiṇṇakaṃ vitthārato veditabbaṃ. Imassa pana pakiṇṇakassa idha vitthāretvā avacane",
  "tika-vin01t1:1559_4": "kāraṇaṃ dassento āha “taṃ atibhāriyakaraṇato”tiādi.",
  "tika-vin01t1:1560_0": "Ādimhīti ādiatthe. Koṭiyanti pariyantakoṭiyaṃ. Vihāraggenāti ovarakakoṭṭhāsena, “imasmiṃ",
  "tika-vin01t1:1560_1": "gabbhe vasantānaṃ idaṃ panasaphalaṃ pāpuṇātī”tiādinā taṃtaṃvasanaṭṭhānakoṭṭhāsenāti",
  "tika-vin01t1:1560_2": "attho. Ajjatanti ajja icceva attho. Pāṇehi upetanti iminā tassa saraṇagamanassa āpāṇakoṭikataṃ",
  "tika-vin01t1:1560_3": "dassento “yāva me jīvitaṃ pavattatī”tiādīni vatvā puna jīvitenapahaṃ vatthuttayaṃ",
  "tika-vin01t1:1560_4": "paṭipūjento saraṇagamanañca rakkhāmīti uppannaṃ tassa brāhmaṇassa adhippāyaṃ vibhāvento",
  "tika-vin01t1:1560_5": "“ahañhī”tiādimāha. Pāṇehi upetanti hi yāva me pāṇā dharanti, tāva saraṇaṃ upetaṃ,",
  "tika-vin01t1:1560_6": "upento na vācāmattena na ekavāraṃ cittuppādanamattena, atha kho pāṇānaṃ pariccajanavasena",
  "tika-vin01t1:1560_7": "yāvajīvaṃ upetanti evamettha attho veditabbo.",
  "tika-vin01t1:1561_0": "Adhivāsetūti sādiyatu, taṃ pana sādiyanaṃ manasā sampaṭiggaho hotīti āha “sampaṭicchatū”ti.",
  "tika-vin01t1:1561_1": "Kāyaṅganti kāyameva aṅganti vadanti, kāyassa vā aṅgaṃ sīsādi kāyaṅgaṃ, sīsādi sarīrāvayavanti",
  "tika-vin01t1:1561_2": "vuttaṃ hoti. Vācaṅganti “hotu sādhū”ti evamādivācāya aṅgaṃ avayavaṃ. Vācaṅgassa copanaṃ",
  "tika-vin01t1:1561_3": "vācāya pavattanamevāti veditabbaṃ. Abbhantareyevāti attano cittasantāneyeva. Khantiṃ",
  "tika-vin01t1:1561_4": "cāretvāti khantiṃ pavattetvā, ruciṃ uppādetvāti vuttaṃ hoti. “Khantiṃ dhāretvā”tipi",
  "tika-vin01t1:1561_5": "pāṭho, uppannaṃ ruciṃ abbhantareyeva dhāretvā vacībhedena apakāsetvāti vuttaṃ hoti.",
  "tika-vin01t1:1562_0": "Kathaṃ pana verañjo brāhmaṇo bhagavato adhivāsanaṃ aññāsi. Na hi tena sakkā bhagavato",
  "tika-vin01t1:1562_1": "cittappavatti paccakkhato viññātuṃ, tasmā “bhagavato adhivāsanaṃ viditvā”ti kasmā",
  "tika-vin01t1:1562_2": "vuttanti ce? Kiñcāpi tena na sakkā cittappavatti paccakkhato viññātuṃ, tathāpi ākārasallakkhaṇakusalatāya",
  "tika-vin01t1:1562_3": "anvayabyatirekavasena anumānato aññāsīti dassento āha “sace me samaṇo gotamo”tiādi.",
  "tika-vin01t1:1562_4": "Ākārasallakkhaṇakusalatāyāti cittappavattiākāravijānane chekatāya, adhippāyavijānane",
  "tika-vin01t1:1562_5": "kusalatāyāti vuttaṃ hoti. Dasanakhasamodhānasamujjalanti dvīsu hatthesu dasannaṃ",
  "tika-vin01t1:1562_6": "nakhānaṃ samodhānena ekībhāvena samujjalantaṃ. Añjalinti hatthapuṭaṃ. Paṭimukhoyevāti",
  "tika-vin01t1:1562_7": "abhimukhoyeva, na bhagavato piṭṭhiṃ dassetvāti attho. Vanditvāti pañcapatiṭṭhitena vanditvā.",
  "tika-vin01t1:1563": "Upāsakattapaṭivedanākathā niṭṭhitā.",
  "tika-vin01t1:1564": "Dubbhikkhakathā",
  "tika-vin01t1:1565_0": "16. Susassakālepīti sampannasassakālepi. Atisamagghepīti atisayena appagghepi, yadā",
  "tika-vin01t1:1565_1": "kiñcideva datvā bahuṃ pubbaṇṇāparaṇṇaṃ gaṇhanti, tādise kālepīti attho. Sāliādi dhaññaṃ",
  "tika-vin01t1:1565_2": "pubbaṇṇaṃ, muggamāsādi aparaṇṇaṃ. Dvidhā pavattaṃ īhitaṃ etthāti dvīhitikāti majjhapadalopībāhiratthasamāsoyamīti",
  "tika-vin01t1:1565_3": "dassento āha “dvidhā pavattaīhitikā”ti. Īhanaṃ īhitanti īhitasaddoyaṃ bhāvasādhanoti",
  "tika-vin01t1:1565_4": "āha “īhitaṃ nāma iriyā”ti. Tattha iriyāti kiriyā. Kassa panesā kiriyāti āha “cittairiyā”ti,",
  "tika-vin01t1:1565_5": "cittakiriyā cittappayogoti attho. Tenevāha “cittaīhā”ti. Kathaṃ panettha īhitassa",
  "tika-vin01t1:1565_6": "dvidhā pavattīti āha “lacchāma nu kho”tiādi. Tattha lacchāma nu khoti idaṃ duggatānaṃ",
  "tika-vin01t1:1565_7": "vasena vuttaṃ. Jīvituṃ vā sakkhissāma nu kho, noti idaṃ pana issarānaṃ vasena vuttanti",
  "tika-vin01t1:1565_8": "veditabbaṃ. Bhikkhamānāti yācamānā. “Duhitikā”tipi pāṭho. Tatthāpi vuttanayenevattho",
  "tika-vin01t1:1565_9": "veditabbo. Dvi-saddassa hi du-saddādesenāyaṃ niddeso hoti. Dukkhaṃ vā īhitaṃ ettha",
  "tika-vin01t1:1565_10": "na sakkā koci payogo sukhena kātunti duhitikā, dukkarajīvitappayogāti attho.",
  "tika-vin01t1:1566_0": "Du-sadde vā ukārassa vakāraṃ katvā dvīhitikāti ayaṃ niddesoti āha “atha vā”tiādi.",
  "tika-vin01t1:1566_1": "Byādhi rogoti etāni “āturatā”ti imassa vevacanāni. Tena setaṭṭikā nāma ekā rogajātīti",
  "tika-vin01t1:1566_2": "dasseti. So pana rogo pāṇakadosena sambhavati. Eko kira pāṇako nāḷamajjhagataṃ gaṇṭhiṃ",
  "tika-vin01t1:1566_3": "vijjhati, yena viddhattā nikkhantampi sālisīsaṃ khīraṃ gahetuṃ na sakkoti. Tenāha",
  "tika-vin01t1:1566_4": "“pacchinnakhīra”ntiādi.",
  "tika-vin01t1:1567_0": "Vuttasassanti vapitasassaṃ. Tatthāti verañjāyaṃ. Salākāmattaṃ vuttaṃ etthāti salākāvuttā,",
  "tika-vin01t1:1567_1": "purimapade uttarapadalopenāyaṃ niddeso. Tenāha “salākā eva sampajjatī”ti. Yaṃ tattha",
  "tika-vin01t1:1567_2": "vuttaṃ vāpitaṃ, taṃ salākāmattameva ahosi, phalaṃ na jāyatīti attho. Sampajjatīti",
  "tika-vin01t1:1567_3": "ca iminā “salākāvuttā”ti etthāyaṃ vuttasaddo nipphattiatthoti dasseti. Salākāyāti",
  "tika-vin01t1:1567_4": "veḷuvilīvatālapaṇṇādīhi katasalākāya. Dhaññavikkayakānaṃ santikanti dhaññaṃ vikkiṇantīti",
  "tika-vin01t1:1567_5": "dhaññavikkayakā, tesaṃ samīpanti attho. Kayakesūti dhaññagaṇhanakesu. Kiṇitvāti gahetvā.",
  "tika-vin01t1:1567_6": "Dhaññakaraṇaṭṭhāneti koṭṭhāgārassa samīpaṭṭhāne, dhaññaminanaṭṭhāneti vuttaṃ hoti.",
  "tika-vin01t1:1567_7": "Vaṇṇajjhakkhanti kahāpaṇaparikkhakaṃ. Nasukarā uñchena paggahena yāpetunti paggayhatīti",
  "tika-vin01t1:1567_8": "paggaho, patto. Tena paggahena pattenāti attho, pattaṃ gahetvā bhikkhācariyāya yāpetuṃ",
  "tika-vin01t1:1567_9": "na sakkāti vuttaṃ hoti. Tenevāha “paggahena yo uñcho”tiādi. Nasukarāti sukarabhāvo",
  "tika-vin01t1:1567_10": "ettha natthīti nasukarā. Piṇḍāya caritvāti piṇḍāya caraṇahetu. Hetuatthepi hi tvāsaddameke icchanti.",
  "tika-vin01t1:1568_0": "Uttarāpathato āgatā, uttarāpatho vā nivāso etesanti uttarāpathakāti vattabbe niruttinayena",
  "tika-vin01t1:1568_1": "“uttarāhakā”ti vuttaṃ. Tenāha “uttarāpathavāsikā”tiādi. “Uttarāpathakā”icceva vā",
  "tika-vin01t1:1568_2": "pāḷipāṭho veditabbo. Keci pana “uttaraṃ visiṭṭhaṃ bhaṇḍaṃ āharantīti uttarāhakā,",
  "tika-vin01t1:1568_3": "uttaraṃ vā adhikaṃ agghaṃ nentīti uttarāhakā”tiādinā aññena pakārena atthaṃ vaṇṇayanti.",
  "tika-vin01t1:1568_4": "Assānaṃ uṭṭhānaṭṭhāneti assānaṃ ākaraṭṭhāne. Verañjanti verañjāyaṃ. Bhummatthe hetaṃ",
  "tika-vin01t1:1568_5": "upayogavacanaṃ. Mandiranti assasālaṃ. Assamaṇḍalikāyoti paññāyiṃsūti parimaṇḍalākārena",
  "tika-vin01t1:1568_6": "katattā assamaṇḍalikāyoti pākaṭā ahesuṃ. Evaṃ katānañca assasālānaṃ bahuttā bahuvacananiddeso",
  "tika-vin01t1:1568_7": "kato. Dasannaṃ dasannaṃ assānaṃ vasanokāso ekekā assamaṇḍalikātipi vadanti. Addhānakkhamā",
  "tika-vin01t1:1568_8": "na hontīti dīghakālaṃ pavattetuṃ khamā na honti, na cirakālappavattinoti vuttaṃ hoti.",
  "tika-vin01t1:1569_0": "Gaṅgāya dakkhiṇā disā appatirūpadeso, uttarā disā patirūpadesoti adhippāyenāha “na",
  "tika-vin01t1:1569_1": "hi te”tiādi. Gaṅgāya dakkhiṇatīrajātā dakkhiṇāpathamanussā. “Amhākaṃ buddho”ti evaṃ",
  "tika-vin01t1:1569_2": "buddhaṃ mamāyantīti buddhamāmakā. Evaṃ sesesupi. Paṭiyādetunti sampādetuṃ. Niccabhattasaṅkhepenāti",
  "tika-vin01t1:1569_3": "niccabhattākārena. Pubbaṇhasamayanti idaṃ bhummatthe upayogavacananti āha “pubbaṇhasamayeti",
  "tika-vin01t1:1569_4": "attho”ti. Accantasaṃyoge vā idaṃ upayogavacananti dassetuṃ yathā accantasaṃyogattho",
  "tika-vin01t1:1569_5": "sambhavati, tathā atthaṃ dassento āha “pubbaṇhe vā samaya”ntiādi. Evanti evaṃ pacchā",
  "tika-vin01t1:1569_6": "vuttanayena atthe vuccamāne. Nanu ca vihāre nisīdantāpi antaravāsakaṃ nivāsetvāva",
  "tika-vin01t1:1569_7": "nisīdanti, tasmā “nivāsetvā”ti idaṃ kasmā vuttanti āha “vihāranivāsanaparivattanavasenā”tiādi.",
  "tika-vin01t1:1569_8": "Vihāranivāsanaparivattanañca vihāre nisinnakāle nivatthampi puna gāmappavesanasamaye",
  "tika-vin01t1:1569_9": "cāletvā ito cito ca saṇṭhapetvā sakkaccaṃ nivāsanamevāti veditabbaṃ. Tenevāha “na",
  "tika-vin01t1:1569_10": "hi te tato pubbe anivatthā ahesu”nti. Pattacīvaramādāyāti pattañca cīvarañca gahetvā.",
  "tika-vin01t1:1569_11": "Gahaṇañcettha na kevalaṃ hattheneva, atha kho yena kenaci ākārena dhāraṇamevāti dassento",
  "tika-vin01t1:1569_12": "yathāsambhavamatthayojanaṃ karoti “pattaṃ hatthehī”tiādinā.",
  "tika-vin01t1:1570_0": "Gatagataṭṭhāneti assamaṇḍalikāsu sampattasampattaṭṭhāne. Udukkhale koṭṭetvā koṭṭetvā",
  "tika-vin01t1:1570_1": "paribhuñjantīti ettha kasmā pana te bhikkhū sayameva evaṃ katvā paribhuñjanti, kimevaṃ",
  "tika-vin01t1:1570_2": "laddhaṃ kappiyakārakehi yāguṃ vā bhattaṃ vā pacāpetvā sayaṃ vā pacitvā paribhuñjituṃ",
  "tika-vin01t1:1570_3": "na vaṭṭatīti āha “therānaṃ koci kappiyakārako natthī”tiādi. Kappiyākappiyabhāvaṃ",
  "tika-vin01t1:1570_4": "anapekkhitvā bhikkhūnaṃ evaṃ kātuṃ sāruppaṃ na hotīti vatvā puna akappiyabhāvampi",
  "tika-vin01t1:1570_5": "dassento āha “na ca vaṭṭatī”ti. Bhājanādipariharaṇavasena bahubhaṇḍikatāya abhāvato",
  "tika-vin01t1:1570_6": "vuttaṃ “sallahukavuttitā”ti. Sakaṃ sakaṃ paṭivīsanti attano attano koṭṭhāsaṃ. Appossukkāti",
  "tika-vin01t1:1570_7": "samaṇadhammato aññattha nirussāhā. Tadupiyanti tadanurūpaṃ. Pisatīti cuṇṇeti. Puññañāṇavisesehi",
  "tika-vin01t1:1570_8": "kattabbakammassa manāpatā hotīti āha “puññavatā”tiādi. Nanti naṃ patthapulakaṃ. “Na",
  "tika-vin01t1:1570_9": "tato paṭṭhāyā”ti vacanato tato pubbe bhagavato piṇḍāya caraṇampi dassitanti veditabbaṃ.",
  "tika-vin01t1:1571_0": "Laddhāti labhitvā. “Laddho”ti vā pāṭho, upaṭṭhākaṭṭhānaṃ neva laddhoti attho. Kadā",
  "tika-vin01t1:1571_1": "pana thero upaṭṭhākaṭṭhānaṃ laddhoti? Vuccate – ekadā kira bhagavā nāgasamālattherena",
  "tika-vin01t1:1571_2": "saddhiṃ addhānamaggappaṭipanno dvedhāpathaṃ patto. Thero maggā ukkamma “bhagavā ahaṃ",
  "tika-vin01t1:1571_3": "iminā maggena gacchāmī”ti āha. Atha naṃ bhagavā “ehi bhikkhu, iminā gacchāmā”ti āha.",
  "tika-vin01t1:1571_4": "So “handa bhagavā tumhākaṃ pattacīvaraṃ gaṇhatha, ahaṃ iminā gacchāmī”ti vatvā pattacīvaraṃ",
  "tika-vin01t1:1571_5": "chamāyaṃ ṭhapetuṃ āraddho. Atha bhagavā “āhara bhikkhū”ti vatvā pattacīvaraṃ gahetvā",
  "tika-vin01t1:1571_6": "gato. Tassapi bhikkhuno itarena maggena gacchato corā pattacīvarañceva hariṃsu, sīsañca",
  "tika-vin01t1:1571_7": "bhindiṃsu. So “bhagavā dāni me paṭisaraṇaṃ, na añño”ti cintetvā lohitena gaḷantena",
  "tika-vin01t1:1571_8": "bhagavato santikaṃ āgami. “Kimidaṃ bhikkhū”ti ca vutte taṃ pavattiṃ ārocesi. Atha",
  "tika-vin01t1:1571_9": "naṃ bhagavā “mā cintayi bhikkhu, etaṃ kāraṇaṃyeva te nivārayimhā”ti vatvā samassāsesi.",
  "tika-vin01t1:1572_0": "Ekadā pana bhagavā meghiyattherena saddhiṃ pācīnavaṃsamigadāye jantugāmaṃ agamāsi.",
  "tika-vin01t1:1572_1": "Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā “bhagavā",
  "tika-vin01t1:1572_2": "tumhākaṃ pattacīvaraṃ gaṇhatha, ahaṃ etasmiṃ ambavane samaṇadhammaṃ karomī”ti vatvā",
  "tika-vin01t1:1572_3": "bhagavatā tikkhattuṃ nivāriyamānopi gantvā akusalavitakkehi anvāsatto paccāgantvā",
  "tika-vin01t1:1572_4": "taṃ pavattiṃ ārocesi. Tampi bhagavā “idameva te kāraṇaṃ sallakkhayitvā nivārayimhā”ti",
  "tika-vin01t1:1572_5": "vatvā anupubbena sāvatthiṃ agamāsi. Tattha gandhakuṭipariveṇe paññattavarabuddhāsane",
  "tika-vin01t1:1572_6": "nisinno bhikkhusaṅghaparivuto bhikkhū āmantesi – “bhikkhave, idānimhi mahallako,",
  "tika-vin01t1:1572_7": "ekacce bhikkhū ‘iminā maggena gacchāmā’ti vutte aññena gacchanti, ekacce mayhaṃ pattacīvaraṃ",
  "tika-vin01t1:1572_8": "bhūmiyaṃ nikkhipanti, mayhaṃ nibaddhupaṭṭhākaṃ bhikkhuṃ jānāthā”ti. Bhikkhūnaṃ dhammasaṃvego",
  "tika-vin01t1:1572_9": "udapādi. Athāyasmā sāriputto uṭṭhāya bhagavantaṃ vanditvā “ahaṃ, bhante, tumheyeva",
  "tika-vin01t1:1572_10": "patthayamāno satasahassakappādhikaṃ asaṅkhyeyyaṃ pāramiyo pūresiṃ, nanu mādiso mahāpañño",
  "tika-vin01t1:1572_11": "upaṭṭhāko nāma vaṭṭati, ahaṃ upaṭṭhahissāmī”ti āha. Taṃ bhagavā “alaṃ, sāriputta,",
  "tika-vin01t1:1572_12": "yassaṃ disāyaṃ tvaṃ viharasi, asuññāyeva sā disā, tava ovādo buddhānaṃ ovādasadiso,",
  "tika-vin01t1:1572_13": "na me tayā upaṭṭhākakiccaṃ atthī”ti paṭikkhipi. Etenevupāyena mahāmoggallānaṃ ādiṃ",
  "tika-vin01t1:1572_14": "katvā asītimahāsāvakā uṭṭhahiṃsu. Sabbe bhagavā paṭikkhipi.",
  "tika-vin01t1:1573_0": "Ānandatthero pana tuṇhīyeva nisīdi. Atha naṃ bhikkhū āhaṃsu “āvuso, bhikkhusaṅgho",
  "tika-vin01t1:1573_1": "upaṭṭhākaṭṭhānaṃ yācati, tvampi yācāhī”ti. Yācitvā laddhaṭṭhānaṃ nāma āvuso kīdisaṃ",
  "tika-vin01t1:1573_2": "hoti, kiṃ maṃ satthā na passati, sace rocessati, “ānando maṃ upaṭṭhātū”ti vakkhatīti.",
  "tika-vin01t1:1573_3": "Atha bhagavā “na, bhikkhave, ānando aññena ussāhetabbo, sayameva jānitvā maṃ upaṭṭhahissatī”ti",
  "tika-vin01t1:1573_4": "āha. Tato bhikkhū “uṭṭhehi āvuso ānanda, uṭṭhehi, āvuso ānanda, dasabalaṃ upaṭṭhākaṭṭhānaṃ",
  "tika-vin01t1:1573_5": "yācāhī”ti āhaṃsu. Thero uṭṭhahitvā cattāro paṭikkhepe ca catasso ca āyācanāti aṭṭha vare yāci.",
  "tika-vin01t1:1574_0": "Cattāro paṭikkhepā nāma “sace me, bhante bhagavā, attanā laddhaṃ paṇītaṃ cīvaraṃ",
  "tika-vin01t1:1574_1": "na dassati, piṇḍapātaṃ na dassati, ekagandhakuṭiyaṃ vasituṃ na dassati, nimantanaṃ",
  "tika-vin01t1:1574_2": "gahetvā na gamissati, evāhaṃ bhagavantaṃ upaṭṭhahissāmī”ti vatvā “kaṃ panettha, ānanda,",
  "tika-vin01t1:1574_3": "ādīnavaṃ addasā”ti vutte āha “sacāhaṃ, bhante, imāni vatthūni labhissāmi, bhavissanti",
  "tika-vin01t1:1574_4": "vattāro ‘ānando dasabalena laddhaṃ paṇītaṃ cīvaraṃ paribhuñjati, piṇḍapātaṃ paribhuñjati,",
  "tika-vin01t1:1574_5": "ekagandhakuṭiyaṃ vasati, ekanimantanaṃ gacchati, etaṃ lābhaṃ labhanto tathāgataṃ",
  "tika-vin01t1:1574_6": "upaṭṭhāti, ko evaṃ upaṭṭhahato bhāro”’ti. Ime cattāro paṭikkhepe yāci.",
  "tika-vin01t1:1575_0": "Catasso āyācanā nāma “sace, bhante bhagavā, mayā gahitaṃ nimantanaṃ gamissati, sacāhaṃ",
  "tika-vin01t1:1575_1": "tiroraṭṭhā tirojanapadā bhagavantaṃ daṭṭhuṃ āgataparisaṃ āgatakkhaṇe eva bhagavantaṃ",
  "tika-vin01t1:1575_2": "dassetuṃ lacchāmi, yadā me kaṅkhā uppajjati, tasmiṃyeva khaṇe bhagavantaṃ upasaṅkamituṃ",
  "tika-vin01t1:1575_3": "lacchāmi, tathā yaṃ bhagavā mayhaṃ parammukhaṃ dhammaṃ deseti, taṃ āgantvā mayhaṃ",
  "tika-vin01t1:1575_4": "kathessati, evāhaṃ bhagavantaṃ upaṭṭhahissāmī”ti vatvā “kaṃ panettha, ānanda, ānisaṃsaṃ",
  "tika-vin01t1:1575_5": "passasī”ti vutte āha “idha, bhante, saddhā kulaputtā bhagavato okāsaṃ alabhantā maṃ",
  "tika-vin01t1:1575_6": "evaṃ vadanti ‘sveva, bhante ānanda, bhagavatā saddhiṃ amhākaṃ ghare bhikkhaṃ gaṇheyyāthā’ti.",
  "tika-vin01t1:1575_7": "Sace bhagavā tattha na gamissati, icchitakkhaṇeyeva parisaṃ dassetuṃ kaṅkhañca vinodetuṃ",
  "tika-vin01t1:1575_8": "okāsaṃ na lacchāmi, bhavissanti vattāro ‘kiṃ ānando dasabalaṃ upaṭṭhāti, ettakampissa",
  "tika-vin01t1:1575_9": "anuggahaṃ bhagavā na karotī’ti. Bhagavato ca parammukhā maṃ pucchissanti ‘ayaṃ, āvuso",
  "tika-vin01t1:1575_10": "ānanda, gāthā idaṃ suttaṃ idaṃ jātakaṃ kattha desita’nti. Sacāhaṃ taṃ na sampāyissāmi,",
  "tika-vin01t1:1575_11": "bhavissanti vattāro ‘ettakampi, āvuso, na jānāsi, kasmā tvaṃ chāyā viya bhagavantaṃ",
  "tika-vin01t1:1575_12": "na vijahanto dīgharattaṃ ciraṃ vicarī’ti. Tenāhaṃ parammukhā desitassapi dhammassa",
  "tika-vin01t1:1575_13": "puna kathanaṃ icchāmī”ti. Imā catasso āyācanā yāci. Bhagavāpissa adāsi. Evaṃ ime",
  "tika-vin01t1:1575_14": "aṭṭha vare gahetvā nibaddhupaṭṭhāko ahosi.",
  "tika-vin01t1:1576_0": "Tasseva ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi,",
  "tika-vin01t1:1576_1": "pāpuṇitvā ca upaṭṭhākānaṃ aggo hutvā bhagavantaṃ upaṭṭhahi. Thero hi upaṭṭhākaṭṭhānaṃ",
  "tika-vin01t1:1576_2": "laddhakālato paṭṭhāya bhagavantaṃ duvidhena udakena tividhena dantakaṭṭhena pādaparikammena",
  "tika-vin01t1:1576_3": "piṭṭhiparikammena gandhakuṭipariveṇasammajjanenāti evamādīhi kiccehi upaṭṭhahanto",
  "tika-vin01t1:1576_4": "“imāya nāma velāya satthu idaṃ nāma laddhuṃ vaṭṭati, idaṃ nāma kātuṃ vaṭṭatī”ti cintetvā",
  "tika-vin01t1:1576_5": "taṃ taṃ nipphādento mahatiṃ daṇḍadīpikaṃ gahetvā ekarattiṃ gandhakuṭipariveṇaṃ nava",
  "tika-vin01t1:1576_6": "vāre anupariyāyati. Evañhissa ahosi “sace me thinamiddhaṃ okkameyya, bhagavati pakkosante",
  "tika-vin01t1:1576_7": "paṭivacanaṃ dātuṃ nāhaṃ sakkuṇeyya”nti. Tasmā sabbarattiṃ daṇḍadīpikaṃ hatthena na",
  "tika-vin01t1:1576_8": "muñcati, evametassa nibaddhupaṭṭhākaṭṭhānassa aladdhabhāvaṃ sandhāya vuttaṃ “no ca",
  "tika-vin01t1:1576_9": "kho upaṭṭhākaṭṭhānaṃ laddhā”ti. Nibaddhupaṭṭhāko nāma natthīti niyatupaṭṭhāko nāma",
  "tika-vin01t1:1576_10": "natthi. Aniyatupaṭṭhākā pana bhagavato paṭhamabodhiyaṃ bahū ahesuṃ, te dassento āha",
  "tika-vin01t1:1576_11": "“kadāci nāgasamālatthero”tiādi. Ñāti ca so pasatthatamaguṇayogato seṭṭho cāti ñātiseṭṭho.",
  "tika-vin01t1:1576_12": "Evarūpesu ṭhānesu ayameva patirūpoti āpadāsu āmisassa abhisaṅkharitvā dānaṃ nāma",
  "tika-vin01t1:1576_13": "ñātakeneva kātuṃ yuttataranti adhippāyo.",
  "tika-vin01t1:1577_0": "Mārāvaṭṭanāyāti mārena katacittāvaṭṭanāya, mārānubhāvena sañjātacittasammohenāti",
  "tika-vin01t1:1577_1": "vuttaṃ hoti. Tenevāha “āvaṭṭetvā mohetvā”tiādi. Tiṭṭhantu…pe… tampi māro āvaṭṭeyyāti",
  "tika-vin01t1:1577_2": "phussassa bhagavato kāle katupacitassa akusalakammassa tadā laddhokāsavasena upaṭṭhitattā.",
  "tika-vin01t1:1577_3": "Vuttañhetaṃ apadāne –",
  "tika-vin01t1:1578": "“Phussassāhaṃ pāvacane, sāvake paribhāsayiṃ;",
  "tika-vin01t1:1579": "Yavaṃ khādatha bhuñjatha, mā ca bhuñjatha sālayo.",
  "tika-vin01t1:1580": "“Tena kammavipākena, temāsaṃ khāditaṃ yavaṃ;",
  "tika-vin01t1:1581": "Nimantito brāhmaṇena, verañjāyaṃ vasiṃ tadā”ti. ;",
  "tika-vin01t1:1582_0": "Pariyuṭṭhitacittoti pariyonaddhacitto, abhibhūtacittoti attho. Āvaṭṭitapariyosāne",
  "tika-vin01t1:1582_1": "āgamiṃsūti mārena āvaṭṭetvā gate pacchā āgamiṃsu. Avisahatāyāti asakkuṇeyyatāya.",
  "tika-vin01t1:1582_2": "Abhihaṭabhikkhāyāti pacitvā abhihariyamānabhikkhāya. Nibaddhadānassāti “ettakaṃ kālaṃ",
  "tika-vin01t1:1582_3": "bhagavato dassāmā”ti niccabhattavasena paricchinditvā ṭhapitadānassa. Appitavatthassāti",
  "tika-vin01t1:1582_4": "“idaṃ buddhassa catupaccayaparibhogattha”nti vihāraṃ netvā dinnavatthuno. Na visahatīti",
  "tika-vin01t1:1582_5": "na sakkoti. Abhihaṭabhikkhāsaṅkhepenāti abhihaṭabhikkhānīhārena. Byāmappabhāyāti",
  "tika-vin01t1:1582_6": "samantato byāmamattāya pabhāya. Ettha ca anubyañjanānaṃ byāmappabhāya ca nippabhākaraṇaṃ",
  "tika-vin01t1:1582_7": "antarāyoti daṭṭhabbaṃ. Tenevāha “candimasūriyadevabrahmānampi hī”tiādi. Anubyañjanānaṃ",
  "tika-vin01t1:1582_8": "byāmappabhāya ekābaddhattā vuttaṃ “anubyañjanabyāmappabhāppadesaṃ patvā”ti. Sabbaññutaññāṇassa",
  "tika-vin01t1:1582_9": "antarāyo nāma ñeyyadhammesu āvaraṇaṃ.",
  "tika-vin01t1:1583_0": "Assosi kho bhagavā udukkhalasaddanti kiṃ sayameva uppannaṃ udukkhalasaddaṃ assosīti",
  "tika-vin01t1:1583_1": "ceti āha “patthapatthapulakaṃ koṭṭentāna”ntiādi. Atthasañhitanti payojanasādhakaṃ.",
  "tika-vin01t1:1583_2": "Anatthasañhiteti anatthanissite vacane. Ghātāpekkhaṃ bhummavacanaṃ. Yasmiñca yena",
  "tika-vin01t1:1583_3": "ghāto nipphādīyati, tasseva tena ghāto kato nāma hotīti āha “maggeneva tādisassa",
  "tika-vin01t1:1583_4": "vacanassa ghāto samucchedoti vuttaṃ hotī”ti. Sāmiatthe vā bhummavacananti maññamāno",
  "tika-vin01t1:1583_5": "evamāhāti daṭṭhabbaṃ. Vacanassa ca samugghāto tammūlakilesānaṃ samugghātenāti veditabbaṃ.",
  "tika-vin01t1:1584_0": "Ākaroti attano anurūpatāya samariyādaṃ saparicchedaṃ phalaṃ nipphattetīti ākāro kāraṇanti",
  "tika-vin01t1:1584_1": "āha “ākārehīti kāraṇehī”ti. Aṭṭhuppattiyuttanti paccuppannavatthuṃ nissāya pavattaṃ.",
  "tika-vin01t1:1584_2": "Tāya pucchāya vītikkamaṃ pākaṭaṃ katvāti “saccaṃ kira tvaṃ bhikkhū”tiādipucchāya",
  "tika-vin01t1:1584_3": "tena bhikkhunā katavītikkamaṃ pakāsetvā, vītikkamappakāsanañca kimatthamidaṃ sikkhāpadaṃ",
  "tika-vin01t1:1584_4": "paññapetīti anujānanatthaṃ.",
  "tika-vin01t1:1585_0": "Natthi kiñci vattabbanti pubbe vuttanayattā na kiñci ettha apubbaṃ vattabbamatthīti",
  "tika-vin01t1:1585_1": "dasseti. Tenāha “pubbe vuttameva hī”tiādi. Sādhu sādhūti idaṃ pasaṃsāyaṃ āmeḍitavacananti",
  "tika-vin01t1:1585_2": "āha “āyasmantaṃ ānandaṃ sampahaṃsento”ti. Dvīsu ākāresūti dhammadesanasikkhāpadapaññattisaṅkhātesu",
  "tika-vin01t1:1585_3": "dvīsu kāraṇesu. Ekaṃ gahetvāti dhammaṃ vā desessāmāti evaṃ vuttakāraṇaṃ gahetvā.",
  "tika-vin01t1:1585_4": "Evaṃdubbhikkheti evaṃ dukkhena labhitabbā bhikkhā etthāti evaṃdubbhikkhe kāle, dese",
  "tika-vin01t1:1585_5": "vā. Dullabhapiṇḍeti etasseva atthadīpanaṃ. Bhājanādipariharaṇavasena bahubhaṇḍikatāya",
  "tika-vin01t1:1585_6": "abhāvato vuttaṃ “imāya sallahukavuttitāyā”ti. Ettakameva alaṃ yāpetunti uttari patthanābhāvato",
  "tika-vin01t1:1585_7": "pana “iminā ca sallekhenā”ti vuttaṃ. Dubbhikkhaṃ vijitanti ettha hi bhikkhānaṃ abhāvo",
  "tika-vin01t1:1585_8": "dubbhikkhaṃ “nimmakkhika”ntiādīsu viya. Bhikkhābhāvoyeva hi taṃnimittacittavighātānaṃ",
  "tika-vin01t1:1585_9": "abhāvato bhikkhūhi vijito vase vattito. Lobho vijitoti āmisahetu ratticchedavassacchedasamuṭṭhāpako",
  "tika-vin01t1:1585_10": "loluppādopi tesaṃ nāhosīti āmisalolatāsaṅkhāto lobho vijito. Icchācāro vijitoti “āmisahetu",
  "tika-vin01t1:1585_11": "aññamaññassa uttarimanussadhammappakāsanavasena guṇavaṇijjaṃ katvā jīvikaṃ kappessāmā”ti",
  "tika-vin01t1:1585_12": "evaṃ pavattaicchācārassa abhāvato yathāvutto icchācāro vijito. Cittuppādamattassapi",
  "tika-vin01t1:1585_13": "anuppannabhāvaṃ sandhāya “cintā vā”ti vuttaṃ. Punappunānusocanavasena pana cittapīḷāpi",
  "tika-vin01t1:1585_14": "nāhosīti dassanatthaṃ “vighāto vā”ti vuttaṃ.",
  "tika-vin01t1:1586_0": "Ratticchedo vāti sattāhakaraṇīyavasena gantvā bahi aruṇuṭṭhāpanavasena ratticchedo",
  "tika-vin01t1:1586_1": "vā na kato sattāhakiccavasenapi katthaci agatattā. Sattāhakiccavasena vippavāsañhi",
  "tika-vin01t1:1586_2": "sandhāya ratticchedoti aṭṭhakathāvohāro, tatoyeva ca vassūpanāyikakkhandhakavaṇṇanāyaṃ",
  "tika-vin01t1:1586_3": "“ayaṃ panettha pāḷimuttakaratticchedavinicchayo”ti vatvā “dhammassavanatthāya animantitena",
  "tika-vin01t1:1586_4": "gantuṃ na vaṭṭatī”tiādinā sattāhakaraṇīyameva vibhattaṃ. Mahāaṭṭhakathāyampi vuttaṃ",
  "tika-vin01t1:1586_5": "“sattāhakiccena gantvā ekabhikkhunāpi ratticchedo vā na kato”ti. Evañca katvā ratticchedo",
  "tika-vin01t1:1586_6": "nāma sattāhakaraṇīyavasena hoti, na aññathāti ratticchedalakkhaṇañca kathitanti daṭṭhabbaṃ.",
  "tika-vin01t1:1586_7": "Ettha ca paccayavekallasaṅkhāte vassacchedakāraṇe sati ratticchedassapi vuttattā",
  "tika-vin01t1:1586_8": "yattha vassacchedakāraṇaṃ labbhati, tattha sattāhakiccena gantumpi vaṭṭatīti siddhanti",
  "tika-vin01t1:1586_9": "cūḷagaṇṭhipade majjhimagaṇṭhipade ca vuttaṃ, taṃ suvuttaṃ vassūpanāyikakkhandhake",
  "tika-vin01t1:1586_10": "vassacchedādhikāre –",
  "tika-vin01t1:1587": "“Tena kho pana samayena aññatarasmiṃ āvāse vassūpagatānaṃ bhikkhūnaṃ gāmo corehi vuṭṭhāsi. Bhagavato etamatthaṃ ārocesuṃ. Anujānāmi, bhikkhave, yena gāmo tena gantu”nti –",
  "tika-vin01t1:1588_0": "Ettha “sace gāmo avidūragato hoti, tattha piṇḍāya caritvā vihārameva āgantvā vasitabbaṃ.",
  "tika-vin01t1:1588_1": "Sace dūragato, sattāhavārena aruṇo uṭṭhāpetabbo. Na sakkā ce hoti, tattheva sabhāgaṭṭhāne",
  "tika-vin01t1:1588_2": "vasitabba”nti iminā aṭṭhakathāvacanenapi saṃsandanato. Tathā hi gāme vuṭṭhite bhikkhāya",
  "tika-vin01t1:1588_3": "abhāvato vassacchedepi anāpattiṃ vadantena bhagavatā “anujānāmi, bhikkhave, yena",
  "tika-vin01t1:1588_4": "gāmo tena gantu”nti vuttattā bhikkhāya abhāvo vassacchedakāraṇaṃ. Tattha “sace dūragato,",
  "tika-vin01t1:1588_5": "sattāhavārena aruṇo uṭṭhāpetabbo”ti idaṃ aṭṭhakathāvacanaṃ vassacchedakāraṇe sati",
  "tika-vin01t1:1588_6": "sattāhakiccena gantumpi vaṭṭatīti imamatthaṃ sādheti.",
  "tika-vin01t1:1589": "Yaṃ pana vuttaṃ kenaci –",
  "tika-vin01t1:1590_0": "“Ratticchedoti sattāhakiccaṃ sandhāya vutto, sattāhakaraṇīyena gantvā ratticchedo",
  "tika-vin01t1:1590_1": "vā vassacchedo vā ekabhikkhunāpi na katoti vuttaṃ kira mahāaṭṭhakathāyaṃ, tasmā vassacchedassa",
  "tika-vin01t1:1590_2": "kāraṇe sati sattāhakiccaṃ kātuṃ vaṭṭatīti eke. Vinayadharā pana na icchanti, tasmā",
  "tika-vin01t1:1590_3": "aṭṭhakathādhippāyo vīmaṃsitabbo”ti.",
  "tika-vin01t1:1591_0": "Taṃ pana sayaṃ sammūḷhassa paresaṃ mohuppādanamattaṃ. Na hi vinayadharānaṃ anicchāya",
  "tika-vin01t1:1591_1": "kāraṇaṃ dissati aṭṭhakathāya virujjhanato yuttiabhāvato ca. Yañhi kāraṇaṃ vassacchedepi",
  "tika-vin01t1:1591_2": "anāpattiṃ sādheti, tasmiṃ sati vinā vassacchedaṃ sattāhakiccena gantuṃ na vaṭṭatīti",
  "tika-vin01t1:1591_3": "kā nāma yutti. “Pacchimikāya tattha vassaṃ upagacchāmā”ti idaṃ tesaṃ bhikkhūnaṃ anurūpaparivitakkanapaadīpanaṃ,",
  "tika-vin01t1:1591_4": "na pana visesatthaparidīpanaṃ. Tathā hi dubbhikkhatāya vassacchedakaraṇasabbhāvato",
  "tika-vin01t1:1591_5": "purimikāya tāva vassacchedepi anāpatti. Pacchimikāyaṃ anupagantukāmatāya gamanepi",
  "tika-vin01t1:1591_6": "natthi doso pacchimikāya vassūpanāyikadivasassa asampattabhāvato.",
  "tika-vin01t1:1592_0": "Na kismiñci maññantīti kismiñci guṇe sambhāvanavasena na maññanti. Pakāsetvāti paṭiladdhajjhānādiguṇavasena",
  "tika-vin01t1:1592_1": "pakāsetvā. “Pacchā sīlaṃ adhiṭṭhaheyyāmā”ti vuttanayena kucchipaṭijaggane sati tathāpavattaicchācārassa",
  "tika-vin01t1:1592_2": "aparisuddhabhāvato ājīvasuddhiyā ca abhāvato puna vāyamitvā saṃvare patiṭṭhātabbanti",
  "tika-vin01t1:1592_3": "āha “pacchā sīlaṃ adhiṭṭhaheyyāmā”ti.",
  "tika-vin01t1:1593_0": "Kiṃ idanti garahaṇavasena vuttaṃ. Sālitaṇḍulehi sampāditaṃ maṃsena upasittaṃ odanaṃ",
  "tika-vin01t1:1593_1": "sālimaṃsodanaṃ. Atimaññissatīti avaññātakaraṇavasena atikkamitvā maññissati, lāmakaṃ",
  "tika-vin01t1:1593_2": "nihīnaṃ katvā maññissatīti vuttaṃ hoti. Tenāha “oññātaṃ avaññātaṃ karissatī”ti. Heṭṭhā",
  "tika-vin01t1:1593_3": "katvā nihīnaṃ katvā ñātaṃ oññātaṃ. Avaññātanti tasseva vevacanaṃ. Svāyanti so ayaṃ",
  "tika-vin01t1:1593_4": "janapado. Imāya paṭipattiyāti verañjāyaṃ pūritāya sudukkarāya paṭipattiyā. Tumhe",
  "tika-vin01t1:1593_5": "nissāyāti tumhākaṃ imaṃ appicchapaṭipadaṃ nissāya. Sabrahmacārīsaṅkhātāti chabbaggiyādayo",
  "tika-vin01t1:1593_6": "vuttā. Tumhākaṃ antare nisīditvāti tumhākaṃ majjhe nisīditvā, tumhehi saddhiṃ nisīditvāti",
  "tika-vin01t1:1593_7": "vuttaṃ hoti. Omānanti atimānaṃ. Atimānoyeva hettha nihīnatāya “omāna”nti vutto, na",
  "tika-vin01t1:1593_8": "pana hīḷetvā maññanaṃ. Tumhehi, ānanda, sappurisehi vijitaṃ sālimaṃsodanaṃ pacchimā",
  "tika-vin01t1:1593_9": "janatā atimaññissatīti evamettha pāḷiṃ yojetvā atthaṃ vaṇṇayanti. Idaṃ vuttaṃ hoti",
  "tika-vin01t1:1593_10": "– yaṃ laddhaṃ, teneva tussitvā sālimaṃsodanapatthanāya chinnattā ca tumhehi vijitaṃ",
  "tika-vin01t1:1593_11": "abhibhūtaṃ sālimaṃsodanaṃ pacchimā janatā tattha patthanaṃ chindituṃ asamatthatāya atimaññissatīti.",
  "tika-vin01t1:1594": "Dubbhikkhakathā niṭṭhitā.",
  "tika-vin01t1:1595": "Mahāmoggallānassa sīhanādakathā",
  "tika-vin01t1:1596_0": "17. Āyasmāti vā devānaṃpiyāti vā bhadrabhavanti vā piyasamudācāro esoti āha “āyasmāti",
  "tika-vin01t1:1596_1": "piyavacanameta”nti. Viññujātikā hi paraṃ piyena samudācarantā “bhava”nti vā “devānaṃpiyā”ti",
  "tika-vin01t1:1596_2": "vā “āyasmā”ti vā samudācaranti, tasmā sammukhā sambodhanavasena āvusoti, tirokkhaṃ",
  "tika-vin01t1:1596_3": "āyasmāti ayampi samudācāro. Tayidaṃ piyavacanaṃ garugāravasappatissavasena vuccatīti",
  "tika-vin01t1:1596_4": "āha “garugāravasappatissādhivacanameta”nti. Guṇamahattatāya mahāmoggallāno, na cūḷamoggallānassa",
  "tika-vin01t1:1596_5": "atthitāyāti āha “mahā ca so guṇamahantatāyā”ti. Pappaṭakojanti pathavīsandhārakaṃ",
  "tika-vin01t1:1596_6": "udakaṃ āhacca ṭhite mahāpathaviyā heṭṭhimatale samuṭṭhitaṃ udakoghena ajjhotthaṭe",
  "tika-vin01t1:1596_7": "bhūmippadese sañjātakaddamapaṭalasadisaṃ atimadhurapathavīmaṇḍaṃ. Na me taṃ assa",
  "tika-vin01t1:1596_8": "patirūpanti taṃ anāpucchā karaṇaṃ na me anucchavikaṃ bhaveyyāti attho. Anāpucchā",
  "tika-vin01t1:1596_9": "karontena ca yathā bhagavā icchiticchitaṃ kiñci anāpucchā karoti, evamahampīti bhagavatā",
  "tika-vin01t1:1596_10": "samānaṃ katvā attānaṃ mānena kataṃ viya bhavissatīti āha “yugaggāho viya bhagavatā",
  "tika-vin01t1:1596_11": "saddhiṃ kato bhaveyyā”ti. Parena hi saddhiṃ attānaṃ yugaṃ yugaḷaṃ samānaṃ katvā gāho,",
  "tika-vin01t1:1596_12": "tassa mama vā ko visesoti gahaṇaṃ yugaggāho.",
  "tika-vin01t1:1597_0": "Sampannanti sampattiyuttaṃ. Sā panettha rasasampatti adhippetā sāmaññajotanāya visese",
  "tika-vin01t1:1597_1": "avaṭṭhānato. Tenāha “sampannanti madhuraṃ sādurasanti attho”ti. Tividhañhi sampannaṃ",
  "tika-vin01t1:1597_2": "paripuṇṇasamaṅgīmadhuravasena. Tattha –",
  "tika-vin01t1:1598": "“Sampannaṃ sālikedāraṃ, suvā bhuñjanti kosiya;",
  "tika-vin01t1:1599": "Paṭivedemi te brahme, na ne vāretumussahe”ti. –",
  "tika-vin01t1:1600_0": "Idaṃ paripuṇṇasampannaṃ nāma. Paripuṇṇampi hi samantato pannaṃ pattanti sampannanti",
  "tika-vin01t1:1600_1": "vuccati. “Iminā pātimokkhasaṃvarena upeto hoti samupeto upagato samupagato sampanno",
  "tika-vin01t1:1600_2": "samannāgato”ti idaṃ samaṅgīsampannaṃ nāma. Samaṅgīpi hi sammadeva panno gato upagatoti",
  "tika-vin01t1:1600_3": "sampannoti vuccati. “Tatrassa rukkho sampannaphalo ca upapannaphalo cā”ti idaṃ madhurasampannaṃ",
  "tika-vin01t1:1600_4": "nāma. Tattha madhurasampannaṃ idhādhippetanti veditabbaṃ. Upapannaphaloti bahuphalo.",
  "tika-vin01t1:1600_5": "Assāti pathaviyā heṭṭhimatalassa. Opammanidassanatthanti upamāya nidassanatthaṃ.",
  "tika-vin01t1:1600_6": "Anīḷakanti niddosaṃ. Niddosatā cettha makkhikādirahitatāyāti āha “nimmakkhika”ntiādi.",
  "tika-vin01t1:1600_7": "Natthi ettha makkhikāti nimmakkhikaṃ. Makkhikāsaddena cettha makkhikaṇḍakampi sāmaññato",
  "tika-vin01t1:1600_8": "gahitanti vadanti. Teneva tīsupi gaṇṭhipadesu vuttaṃ “nimmakkhikanti imassevatthaṃ",
  "tika-vin01t1:1600_9": "pakāsetuṃ nimmakkhikaṇḍakanti vuttaṃ, makkhikāhi tāsaṃ aṇḍakehi ca virahitanti attho”ti.",
  "tika-vin01t1:1600_10": "Ayaṃ panettha amhākaṃ khanti “makkhikānaṃ aṇḍāni makkhikaṇḍāni, natthi ettha makkhikaṇḍānīti",
  "tika-vin01t1:1600_11": "nimmakkhikaṇḍanti. Iminā makkhikānaṃ aṇḍehi rahitatā vuttā, ‘nimmakkhika’nti iminā",
  "tika-vin01t1:1600_12": "pana makkhikānaṃyeva abhāvo vutto”ti. Etaṃ kira madhūti khuddakamakkhikāhi katamadhu.",
  "tika-vin01t1:1600_13": "Sabbamadhūhīti mahāmakkhikabhamaramakkhikādikatehi. Agganti uttamaṃ. Seṭṭhanti pasatthatamaṃ.",
  "tika-vin01t1:1600_14": "Surasanti sobhanarasaṃ. Ojavantanti accantamojasampannaṃ.",
  "tika-vin01t1:1601_0": "Āyācanavacanametanti iminā sampaṭicchanasampahaṃsanādiatthaṃ nivatteti. Ekaṃ hatthanti",
  "tika-vin01t1:1601_1": "ekaṃ pāṇitalaṃ. “Abhinimminissāmī”ti vuttamatthaṃ pakāsetuṃ “pathavīsadisaṃ karissāmī”ti",
  "tika-vin01t1:1601_2": "vuttaṃ. Ayaṃ nu kho pathavī, udāhu na ayanti iminā nimmitapathaviyā pakatipathaviyā",
  "tika-vin01t1:1601_3": "ca sandissamānattā “esā nu kho amhākaṃ pathavī, udāhu aññā”ti uppajjamānakukkuccaṃ",
  "tika-vin01t1:1601_4": "dasseti. Nibaddhavipulāgamo gāmo nigamo, pavattitamahāāyo mahāgāmoti vuttaṃ hoti.",
  "tika-vin01t1:1601_5": "Na vā esa vipallāsoti pubbapakkhaṃ nidasseti. Kasmā panesa vipallāso na hotīti āha",
  "tika-vin01t1:1601_6": "“acinteyyo hi iddhimato iddhivisayo”ti. Iddhibaleneva tesaṃ sattānaṃ tādiso vipallāso",
  "tika-vin01t1:1601_7": "na bhavissatīti adhippāyo. Idāni aññathā vipallāsappaṭilābhaṃ dassento āha “evaṃ",
  "tika-vin01t1:1601_8": "panā”tiādi. Garahantāti sammukhā garahantā. Upavadantāti parammukhā akkosantā.",
  "tika-vin01t1:1602_0": "Nanu ca uttarakuruṃ piṇḍāya gamanaṃ paṭisedhetvā vipallāsampi sattā paṭilabheyyunti",
  "tika-vin01t1:1602_1": "kāraṇaṃ na vuttaṃ, tasmā kimettha kāraṇanti āha “tattha kiñcāpī”tiādi. Yadipi na",
  "tika-vin01t1:1602_2": "vuttaṃ, tathāpi “vipallāsampi sattā paṭilabheyyu”nti pubbe adhikatattā teneva kāraṇena",
  "tika-vin01t1:1602_3": "piṇḍāya uttarakurugamanampi bhagavatā paṭisiddhanti viññāyati, tasmā tadeva kāraṇaṃ",
  "tika-vin01t1:1602_4": "idhāpi gahetabbanti dassento āha “pubbe vuttanayeneva gahetabba”nti. Vipallāsampi",
  "tika-vin01t1:1602_5": "sattā paṭilabheyyunti idaṃ idha avuttampi ānetvā sambandhitabbanti adhippāyo. Atthopi",
  "tika-vin01t1:1602_6": "cassa vuttasadisameva veditabboti. “Evaṃ pana vipallāsaṃ paṭilabheyyu”ntiādinā pacchā",
  "tika-vin01t1:1602_7": "vuttameva atthavikappaṃ sandhāya vadati. Yaṃ pana tattha vuttaṃ “te guṇe nibbattetvā",
  "tika-vin01t1:1602_8": "dubbhikkhakāle pathaviṃ parivattetvā pappaṭakojaṃ paribhuñjiṃsū”ti, taṃ apanetvā",
  "tika-vin01t1:1602_9": "te guṇe nibbattetvā dubbhikkhakāle uttarakuruṃ gantvā piṇḍāya caritvā paribhuñjiṃsūti",
  "tika-vin01t1:1602_10": "evamettha yojanā kātabbā. Ekena padavītihārenāti ettha padassa vītiharaṇaṃ nikkhipanaṃ",
  "tika-vin01t1:1602_11": "padavītihāro, padanikkhepo, tasmā ekena padanikkhepenāti vuttaṃ hoti. Ekena padavītihārena",
  "tika-vin01t1:1602_12": "atikkamitabbaṭṭhānañca samagamanena dvinnaṃ padānaṃ antare muṭṭhiratanamattaṃ, tasmā.",
  "tika-vin01t1:1602_13": "Mātikāmattaṃ adhiṭṭhahitvāti muṭṭhiratanappamāṇaṃ mātikāmattaṃ adhiṭṭhāyāti attho.",
  "tika-vin01t1:1603": "Niṭṭhitā mahāmoggallānassa sīhanādakathā.",
  "tika-vin01t1:1604": "Vinayapaññattiyācanakathā",
  "tika-vin01t1:1605_0": "18. Vinayapaññattiyāti pubbe apaññattasikkhāpadaṃ sandhāya vuttaṃ. Thero hi paññattasikkhāpadāni",
  "tika-vin01t1:1605_1": "ṭhapetvā idāni paññapetabbasikkhāpadāni pātimokkhuddesañca sandhāya “etassa bhagavā",
  "tika-vin01t1:1605_2": "kālo, etassa sugata kālo, yaṃ bhagavā sāvakānaṃ sikkhāpadaṃ paññapeyya, uddiseyya",
  "tika-vin01t1:1605_3": "pātimokkha”nti āha. Bhagavatāpi –",
  "tika-vin01t1:1606_0": "“Ko nu kho, bhante, hetu, ko paccayo, yena pubbe appatarāni ceva sikkhāpadāni ahesuṃ,",
  "tika-vin01t1:1606_1": "bahutarā ca bhikkhū aññāya saṇṭhahiṃsu. Ko pana, bhante, hetu, ko paccayo, yena etarahi",
  "tika-vin01t1:1606_2": "bahutarāni ceva sikkhāpadāni honti, appatarā ca bhikkhū aññāya saṇṭhahantīti. Evametaṃ,",
  "tika-vin01t1:1606_3": "bhaddāli, hoti, sattesu hāyamānesu saddhamme antaradhāyamāne bahutarāni ceva sikkhāpadāni",
  "tika-vin01t1:1606_4": "honti, appatarā ca bhikkhū aññāya saṇṭhahantīti. Na tāva, bhaddāli, satthā sāvakānaṃ",
  "tika-vin01t1:1606_5": "sikkhāpadaṃ paññapeti, yāva na idhekacce āsavaṭṭhānīyā dhammā saṅghe pātubhavantī”ti –",
  "tika-vin01t1:1607_0": "Imasmiṃ bhaddālisutte viya ekaccesu paññattesupi tato paraṃ paññapetabbāni sandhāya",
  "tika-vin01t1:1607_1": "“na tāva, sāriputta, satthā sāvakānaṃ sikkhāpadaṃ paññapetī”ti vuttaṃ. Idheva ca",
  "tika-vin01t1:1607_2": "aṭṭhakathāyaṃ “sāmampi pacanaṃ samaṇasāruppaṃ na hoti, na ca vaṭṭatī”ti vacanaṃ “ratticchedo",
  "tika-vin01t1:1607_3": "vā vassacchedo vā na kato”ti vacanañca pubbe paññattasikkhāpadānaṃ sabbhāve pamāṇanti",
  "tika-vin01t1:1607_4": "daṭṭhabbaṃ. Sesasikkhāpadānañceva pātimokkhuddesassa ca therassa āyācanena paññattattā",
  "tika-vin01t1:1607_5": "“mūlato pabhuti nidānaṃ dassetu”nti āha. Rahogatassāti raho janavivittaṃ ṭhānaṃ upagatassa.",
  "tika-vin01t1:1607_6": "Tena gaṇasaṅgaṇikābhāvena therassa kāyavivekamāha. Paṭisallīnassāti nānārammaṇacārato",
  "tika-vin01t1:1607_7": "cittassa nivattiyā paṭi sammadeva nilīnassa tattha avisaṭacittassa. Tena cittasaṅgaṇikābhāvenassa",
  "tika-vin01t1:1607_8": "pubbabhāgiyaṃ cittavivekamāha. Ciranti kālāpekkhaṃ accantasaṃyoge upayogavacanaṃ.",
  "tika-vin01t1:1607_9": "Cirāti cirakālayuttā ṭhiti abhedena vuttā.",
  "tika-vin01t1:1608_0": "Etaṃ na sakkotīti etaṃ vinicchinituṃ na sakkoti. Aṭṭhakathāyaṃ vuttanayaṃ dassetvā",
  "tika-vin01t1:1608_1": "idāni theravādaṃ dassento āha “mahāpadumatthero panā”tiādi. Aṭṭhakathāyampi “na sakkotī”ti",
  "tika-vin01t1:1608_2": "idaṃ yasmā jānamānopi sammadeva paricchindituṃ na sakkoti, tasmā vuttanti vadanti.",
  "tika-vin01t1:1608_3": "Soḷasavidhāya paññāya matthakaṃ pattassāti majjhimanikāye anupadasuttantadesanāya –",
  "tika-vin01t1:1609_0": "“Mahāpañño bhikkhave sāriputto, puthupañño bhikkhave sāriputto, hāsapañño bhikkhave",
  "tika-vin01t1:1609_1": "sāriputto, javanapañño bhikkhave sāriputto, tikkhapañño bhikkhave sāriputto, nibbedhikapañño",
  "tika-vin01t1:1609_2": "bhikkhave sāriputto”ti –",
  "tika-vin01t1:1610": "Evamāgatā mahāpaññādikā cha, tasmiṃyeva sutte āgatā navānupubbavihārasamāpattipaññā, arahattamaggapaññāti imāsaṃ soḷasappabhedānaṃ paññānaṃ sāvakavisaye ukkaṭṭhakoṭippattassa.",
  "tika-vin01t1:1611_0": "Kasmā panettha bhagavā vipassīādīnaṃ sattannaṃyeva buddhānaṃ brahmacariyassa ciraṭṭhitikāciraṭṭhitikabhāvaṃ",
  "tika-vin01t1:1611_1": "kathesi, na buddhavaṃsadesanāyaṃ viya pañcavīsatiyā buddhānaṃ, tato vā pana bhiyyoti?",
  "tika-vin01t1:1611_2": "Yesaṃ sammāsambuddhānaṃ paṭivedhasāsanaṃ ekaṃsato nicchayena ajjāpi dharati, na antarahitaṃ,",
  "tika-vin01t1:1611_3": "te eva kittento vipassīādīnaṃyeva bhagavantānaṃ brahmacariyassa ciraṭṭhitikāciraṭṭhitikabhāvaṃ",
  "tika-vin01t1:1611_4": "idha kathesi. Tesaṃyeva hi sāvakā tadā ceva etarahi ca suddhāvāsabhūmiyaṃ ṭhitā,",
  "tika-vin01t1:1611_5": "na aññesaṃ parinibbutattā. Siddhatthatissaphussānaṃ kira buddhānaṃ sāvakā suddhāvāsesu",
  "tika-vin01t1:1611_6": "uppannā uppattisamanantarameva imasmiṃ sāsane upakādayo viya arahattaṃ adhigantvā",
  "tika-vin01t1:1611_7": "na cirasseva parinibbāyiṃsu, na tattha tattha sāvakā yāvatāyukaṃ aṭṭhaṃsūti vadanti.",
  "tika-vin01t1:1611_8": "Apubbācarimaniyamo pana aparāparaṃ saṃsaraṇakasattāvāsavasena ekissā lokadhātuyā",
  "tika-vin01t1:1611_9": "icchitoti na tenetaṃ virujjhatīti daṭṭhabbaṃ.",
  "tika-vin01t1:1612_0": "19. Asādhāraṇo hetu, sādhāraṇo paccayoti evamādivibhāgena idha payojanaṃ natthi,",
  "tika-vin01t1:1612_1": "vipassīādīnaṃ pana brahmacariyassa aciraṭṭhitikatāya ciraṭṭhitikatāya ca kāraṇapucchāparattā",
  "tika-vin01t1:1612_2": "codanāyāti āha “hetu paccayoti ubhayametaṃ kāraṇādhivacana”nti. Hinoti tena phalanti",
  "tika-vin01t1:1612_3": "hetūti karaṇasādhanoyaṃ hetusaddoti āha “tena tassa phala”ntiādi. Kattusādhanopi",
  "tika-vin01t1:1612_4": "hetusaddo no na yujjati hinoti phalassa hetubhāvaṃ upagacchatīti hetūti. Taṃ paṭicca",
  "tika-vin01t1:1612_5": "eti pavattatīti taṃ kāraṇaṃ paṭicca tassa phalaṃ eti pavattati nibbattatīti attho.",
  "tika-vin01t1:1613_0": "Kilāsuno ahesunti appossukkā ahesuṃ, nirussāhā ahesunti attho. Sā pana nirussāhatā",
  "tika-vin01t1:1613_1": "na ālasiyavasenāti āha “na ālasiyakilāsuno”ti, ālasiyavasena kilāsuno nāhesunti attho.",
  "tika-vin01t1:1613_2": "Tattha kāraṇamāha “na hī”tiādi. Ālasiyaṃ vāti iminā thinamiddhavasappavattānaṃ akusalānaṃ",
  "tika-vin01t1:1613_3": "abhāvamāha. Osannavīriyatā vāti iminā pana “ālasiyābhāvepi antamaso annabhāranesādānampi",
  "tika-vin01t1:1613_4": "sakkaccaṃyeva dhammaṃ desetī”ti vacanato yassa kassacipi dhammadesanāya nirussāhatā",
  "tika-vin01t1:1613_5": "natthīti dīpeti sabbesaṃ samakeneva ussāhena dhammadesanāya pavattanato. Tenāha “buddhā",
  "tika-vin01t1:1613_6": "hī”tiādi. Osannavīriyāti ohīnavīriyā, appossukkāti attho. Ussannavīriyāti adhikavīriyā,",
  "tika-vin01t1:1613_7": "mahussāhāti attho. Vegenāti javena. Dhamme garu etesanti dhammagaruno. Dhamme gāravametesanti",
  "tika-vin01t1:1613_8": "dhammagāravā. Vipassissa bhagavato kāle asīti vassasahassāni āyuppamāṇaṃ sikhissa",
  "tika-vin01t1:1613_9": "sattati vassasahassāni, vessabhussa saṭṭhivassasahassāni āyuppamāṇanti āha “tesaṃ",
  "tika-vin01t1:1613_10": "kira kāle dīghāyukā sattā”ti. Abhisamentīti paṭivijjhanti.",
  "tika-vin01t1:1614_0": "Niddosatāyāti vītikkamadosassa abhāvato. “Imasmiṃ vītikkame ayaṃ nāma āpattī”ti evaṃ",
  "tika-vin01t1:1614_1": "āpattivasena apaññapetvā “pāṇātipātaṃ pahāya pāṇātipātā paṭivirato hotī”tiādinā dhammadesanāvasena",
  "tika-vin01t1:1614_2": "ovādasikkhāpadānaṃyeva paññattattā vuttaṃ “sattāpattikkhandhavasena āṇāsikkhāpadaṃ",
  "tika-vin01t1:1614_3": "apaññatta”nti. Channaṃ channaṃ vassānaṃ accayenāti pāṭhaseso daṭṭhabbo. Atha vā channaṃ",
  "tika-vin01t1:1614_4": "channaṃ vassānaṃ osānadivasaṃ apekkhitvā “sakiṃ saki”nti vuttattā tadapekkhamidaṃ",
  "tika-vin01t1:1614_5": "sāmivacanaṃ. Sakalajambudīpe sabbopi bhikkhusaṅgho ekasmiṃyeva ṭhāne uposathaṃ akāsīti",
  "tika-vin01t1:1614_6": "sambandho. Katamaṃ taṃ ṭhānanti āha “bandhumatiyā rājadhāniyā”tiādi. Isipatanaṃ tena",
  "tika-vin01t1:1614_7": "samayena khemaṃ nāma uyyānaṃ hoti, migānaṃ pana abhayavāsatthāya dinnattā migadāyoti",
  "tika-vin01t1:1614_8": "vuccati. Taṃ sandhāya vuttaṃ “kheme migadāye”ti.",
  "tika-vin01t1:1615_0": "Abbokiṇṇāni dasapi vīsatipi bhikkhusahassāni vasantīti visabhāgapuggalehi asaṃsaṭṭhāni",
  "tika-vin01t1:1615_1": "dasapi vīsatipi bhikkhūnaṃ sahassāni vasanti. Dīghanikāyaṭṭhakathāyaṃ pana “te sabbepi",
  "tika-vin01t1:1615_2": "dvādasasahassabhikkhugaṇhanakā mahāvihārā abhayagiricetiyapabbatacittalapabbatavihārasadisā",
  "tika-vin01t1:1615_3": "ca ahesu”nti vuttaṃ. Uposathārocikāti uposathārocanakā. Tā kira devatā ekamhi vasse",
  "tika-vin01t1:1615_4": "nikkhante tattha tattha gantvā ārocenti “nikkhantaṃ kho, mārisā, ekaṃ vassaṃ, pañca",
  "tika-vin01t1:1615_5": "dāni vassāni sesāni, pañcannaṃ vassānaṃ accayena bandhumatī rājadhānī upasaṅkamitabbā",
  "tika-vin01t1:1615_6": "pātimokkhuddesāyā”ti. Tathā dvīsu vassesu nikkhantesu “nikkhantāni kho, mārisā, dve",
  "tika-vin01t1:1615_7": "vassāni, cattāri vassāni sesāni, catunnaṃ vassānaṃ accayena bandhumatī rājadhānī",
  "tika-vin01t1:1615_8": "upasaṅkamitabbā pātimokkhuddesāyā”ti ārocenti. Imināva nayena tīsu catūsu pañcasu",
  "tika-vin01t1:1615_9": "vassesu atikkantesu ārocenti. Tena vuttaṃ “mārisā ekaṃ vassaṃ atikkanta”ntiādi. Sānubhāvāti",
  "tika-vin01t1:1615_10": "iddhānubhāvena sānubhāvā. Te kira bhikkhūti ye devatānubhāvena gacchanti, te sandhāya",
  "tika-vin01t1:1615_11": "vadati. Pācīnasamuddanteti pācīnasamuddassa samīpadese. Gamiyavattanti gamikehi kātabbaṃ",
  "tika-vin01t1:1615_12": "senāsanapaṭijagganādivattaṃ. Uposathagganti uposathakaraṇaṭṭhānaṃ. Gatāva hontīti",
  "tika-vin01t1:1615_13": "devatānubhāvena gatā eva honti. Teti attano attano ānubhāvena devatānubhāvena ca gatā sabbepi.",
  "tika-vin01t1:1616_0": "Khantī paramantiādīsu parūpavādaṃ parāpakāraṃ sītuṇhādibhedañca guṇoparodhaṃ khamati",
  "tika-vin01t1:1616_1": "sahati adhivāsetīti khanti. Sā pana sīlādīnaṃ paṭipakkhadhamme savisesaṃ tapati santapati",
  "tika-vin01t1:1616_2": "vidhamatīti paramaṃ uttamaṃ tapo. Titikkhanaṃ khamanaṃ titikkhā. Khantiyāyevetaṃ",
  "tika-vin01t1:1616_3": "vevacanaṃ. Akkharacintakā hi khamāyaṃ titikkhāsaddaṃ vaṇṇenti, tasmā evamettha attho",
  "tika-vin01t1:1616_4": "daṭṭhabbo “titikkhāsaṅkhātā adhivāsanakhanti nāma uttamaṃ tapo”ti. Nibbānaṃ paramaṃ",
  "tika-vin01t1:1616_5": "vadanti buddhāti bhavena bhavantaraṃ vināti bhavanikantibhāvena saṃsibbati, sataṇhasseva",
  "tika-vin01t1:1616_6": "vā āyatiṃ punabbhavabhāvato phalena saddhiṃ kammaṃ vināti saṃsibbatīti vānanti saṅkhyaṃ",
  "tika-vin01t1:1616_7": "gatāya taṇhāya nikkhantaṃ nibbānaṃ tattha tassā sabbaso abhāvato. Taṃ nibbānaṃ pana",
  "tika-vin01t1:1616_8": "santapaṇītanipuṇasivakhemādinā sabbākārena paramanti vadanti buddhā.",
  "tika-vin01t1:1617_0": "Na hi pabbajito parūpaghātīti yo adhivāsanakhantirahitattā paraṃ upaghāteti bādhati",
  "tika-vin01t1:1617_1": "vihiṃsati, so pabbajito nāma na hoti pabbājetabbadhammassa apabbājanato. Catutthapādo",
  "tika-vin01t1:1617_2": "pana tatiyapādasseva vevacanaṃ anatthantarattā. “Na hi pabbajito”ti etassa hi “na",
  "tika-vin01t1:1617_3": "samaṇo hotī”ti vevacanaṃ. “Parūpaghātī”ti etassa “paraṃ viheṭhayanto”ti vevacanaṃ.",
  "tika-vin01t1:1617_4": "Atha vā parūpaghātīti sīlūpaghātī. Sīlañhi uttamaṭṭhena “para”nti vuccati parasaddassa",
  "tika-vin01t1:1617_5": "seṭṭhavācakattā “puggalaparoparaññū”tiādīsu viya. Yo ca samaṇo paraṃ yaṃ kañci sattaṃ",
  "tika-vin01t1:1617_6": "viheṭhayanto parūpaghātī hoti attano sīlavināsako, so pabbajito nāma na hotīti attho.",
  "tika-vin01t1:1617_7": "Atha vā yo adhivāsanakhantiyā abhāvā parūpaghātī hoti, paraṃ antamaso ḍaṃsamakasampi",
  "tika-vin01t1:1617_8": "jīvitā voropeti, so na hi pabbajito. Kiṃ kāraṇā? Pāpamalassa apabbājitattā anīhaṭattā.",
  "tika-vin01t1:1617_9": "“Pabbājayamattano malaṃ, tasmā pabbajitoti vuccatī”ti idañhi pabbajitalakkhaṇaṃ.",
  "tika-vin01t1:1617_10": "Yopi naheva kho upaghāteti na māreti, apica daṇḍādīhi viheṭheti, sopi paraṃ viheṭhayanto",
  "tika-vin01t1:1617_11": "samaṇo na hoti. Kiṃkāraṇā? Vihesāya asamitattā. Samitattā samaṇoti vuccatīti idañhi",
  "tika-vin01t1:1617_12": "samaṇalakkhaṇaṃ. “Samitattā hi pāpānaṃ, samaṇoti pavuccatī”ti hi vuttaṃ.",
  "tika-vin01t1:1618_0": "Apica bhagavā bhikkhūnaṃ pātimokkhaṃ uddisanto pātimokkhakathāya ca sīlappadhānattā",
  "tika-vin01t1:1618_1": "sīlassa ca visesato doso paṭipakkhoti tassa niggaṇhanavidhiṃ dassetuṃ ādito “khantī",
  "tika-vin01t1:1618_2": "paramaṃ tapo”ti āha. Tena aniṭṭhassa paṭihananūpāyo vutto, titikkhāggahaṇena pana",
  "tika-vin01t1:1618_3": "iṭṭhassa, tadubhayenapi uppannaṃ aratiṃ uppannaṃ ratiṃ abhibhuyya viharatīti ayamattho",
  "tika-vin01t1:1618_4": "dassito. Taṇhāvānassa vūpasamanato nibbānaṃ paramaṃ vadanti buddhā. Tattha khantiggahaṇena",
  "tika-vin01t1:1618_5": "payogavipattiyā abhāvo dassito, titikkhāggahaṇena āsayavipattiyā abhāvo. Tathā khantiggahaṇena",
  "tika-vin01t1:1618_6": "parāparādhasahatā, titikkhāggahaṇena paresu anaparajjhanā dassitā. Evaṃ kāraṇamukhena",
  "tika-vin01t1:1618_7": "anvayato pātimokkhaṃ dassetvā idāni byatirekato taṃ dassetuṃ “na hī”tiādi vuttaṃ.",
  "tika-vin01t1:1618_8": "Tena yathā sattānaṃ jīvitā voropanaṃ paraṃ pāṇileḍḍudaṇḍādīhi viheṭhanañca “parūpaghāto",
  "tika-vin01t1:1618_9": "paraṃ viheṭhana”nti vuccati, evaṃ tesaṃ sāpateyyāvaharaṇaṃ parāmasanaṃ visaṃvādanaṃ",
  "tika-vin01t1:1618_10": "aññamaññabhedanaṃ pharusavacanena mammaghaṭṭanaṃ niratthakavippalāpo parasantakābhijjhānaṃ",
  "tika-vin01t1:1618_11": "ucchedacintanaṃ micchābhinivesanañca upaghāto paraviheṭhanañca hotīti yassa kassaci",
  "tika-vin01t1:1618_12": "akusalassa kammapathassa kammassa ca karaṇena pabbajito samaṇo ca na hotīti dasseti.",
  "tika-vin01t1:1619_0": "Dutiyagāthāya sabbapāpassāti sabbākusalassa sabbassapi dvādasākusalassa sabbacittuppādasaṅgahitassa",
  "tika-vin01t1:1619_1": "sāvajjadhammassa. Akaraṇanti anuppādanaṃ. Karaṇañhi nāma tassa attano santāne uppādananti",
  "tika-vin01t1:1619_2": "tappaṭikkhepato akaraṇaṃ anuppādanaṃ. Kusalassāti catubhūmikakusalassa. “Kusalassā”ti",
  "tika-vin01t1:1619_3": "hi idaṃ “etaṃ buddhāna sāsana”nti vakkhamānattā ariyamaggadhamme tesañca sambhārabhūte",
  "tika-vin01t1:1619_4": "tebhūmikakusale dhamme bodheti. Upasampadāti upasampādanaṃ. Taṃ pana atthato tassa",
  "tika-vin01t1:1619_5": "kusalassa samadhigamo paṭilābho. Sacittapariyodapananti attano cittassa jotanaṃ cittassa",
  "tika-vin01t1:1619_6": "pabhassarabhāvakaraṇaṃ sabbaso parisodhanaṃ. Taṃ pana arahattena hoti. Ettha ca yasmā",
  "tika-vin01t1:1619_7": "aggamaggasamaṅgino cittaṃ sabbaso pariyodapīyati nāma, aggaphalakkhaṇe pana pariyodapitaṃ",
  "tika-vin01t1:1619_8": "hoti puna pariyodapetabbatāya abhāvato, tasmā pariniṭṭhitapariyodapanataṃ sandhāya",
  "tika-vin01t1:1619_9": "vuttaṃ “taṃ pana arahattena hotī”ti. Iti sīlasaṃvarena sabbapāpaṃ pahāya lokiyalokuttarāhi",
  "tika-vin01t1:1619_10": "samathavipassanāhi kusalaṃ sampādetvā arahattaphalena cittaṃ pariyodapetabbanti etaṃ",
  "tika-vin01t1:1619_11": "buddhānaṃ sāsanaṃ ovādo anusiṭṭhi.",
  "tika-vin01t1:1620_0": "Tatiyagāthāya anupavādoti vācāya kassaci anupavadanaṃ. Anupaghātoti kāyena manasā",
  "tika-vin01t1:1620_1": "ca kassaci upaghātākaraṇaṃ manasāpi paresaṃ anatthacintanādivasena upaghātakaraṇassa",
  "tika-vin01t1:1620_2": "vajjetabbattā. Pātimokkheti yaṃ taṃ paatimokkhaṃ atipamokkhaṃ uttamaṃ sīlaṃ, pāti",
  "tika-vin01t1:1620_3": "vā sugatibhayehi mokkheti duggatibhayehi, yo vā naṃ pāti, taṃ mokkhetīti pātimokkhanti",
  "tika-vin01t1:1620_4": "vuccati, tasmiṃ pātimokkhe ca. Saṃvaroti sattannaṃ āpattikkhandhānaṃ avītikkamalakkhaṇo",
  "tika-vin01t1:1620_5": "saṃvaro. Mattaññutāti bhojane mattaññutā paṭiggahaṇaparibhogavasena pamāṇaññutā.",
  "tika-vin01t1:1620_6": "Pantañca sayanāsananti janasaṅghaṭṭavirahitaṃ nijjanasambādhaṃ vivittaṃ senāsanañca.",
  "tika-vin01t1:1620_7": "Ettha dvīhiyeva paccayehi catupaccayasantoso dīpitoti veditabbo paccayasantosasāmaññena",
  "tika-vin01t1:1620_8": "itaradvayassapi lakkhaṇahāranayena jotitabhāvato. Adhicitte ca āyogoti vipassanāpādakaṃ",
  "tika-vin01t1:1620_9": "aṭṭhasamāpatticittaṃ adhicittaṃ, tatopi ca maggaphalacittameva adhicittaṃ, tasmiṃ",
  "tika-vin01t1:1620_10": "yathāvutte adhicitte āyogo ca, anuyogoti attho. Etaṃ buddhāna sāsananti etaṃ parassa",
  "tika-vin01t1:1620_11": "anupavadanaṃ anupaghātanaṃ pātimokkhe saṃvaro paṭiggahaṇaparibhogesu mattaññutā vivittasenāsanasevanaṃ",
  "tika-vin01t1:1620_12": "adhicittānuyogo ca buddhānaṃ sāsanaṃ ovādo anusiṭṭhi.",
  "tika-vin01t1:1621_0": "Imā pana sabbabuddhānaṃ pātimokkhuddesagāthā hontīti veditabbā. Tenāha “eteneva upāyenā”tiādi.",
  "tika-vin01t1:1621_1": "Yāva sāsanapariyantāti dharamānakabuddhānaṃ anusāsanapariyantaṃ sandhāya vuttaṃ,",
  "tika-vin01t1:1621_2": "yāva buddhā dharanti, tāva uddisitabbataṃ āgacchantīti vuttaṃ hoti. Ovādapātimokkhañhi",
  "tika-vin01t1:1621_3": "buddhāyeva uddisanti, na sāvakā. Paṭhamabodhiyaṃyeva uddesamāgacchantīti sambandho.",
  "tika-vin01t1:1621_4": "Paṭhamabodhi cettha vīsativassaparicchinnāti mahāgaṇṭhipade vuttaṃ. Tañca heṭṭhā",
  "tika-vin01t1:1621_5": "aṭṭhakathāyameva “bhagavato hi paṭhamabodhiyaṃ vīsativassantare nibaddhupaṭṭhāko",
  "tika-vin01t1:1621_6": "nāma natthī”ti kathitattā “paṭhamabodhi nāma vīsativassānī”ti gahetvā vuttaṃ. Ācariyadhammapālattherena",
  "tika-vin01t1:1621_7": "pana “pañcacattālīsāya vassesu ādito pannarasa vassāni paṭhamabodhī”ti vuttaṃ. Evañca",
  "tika-vin01t1:1621_8": "sati majjhe pannarasa vassāni majjhimabodhi, ante pannarasa vassāni pacchimabodhīti",
  "tika-vin01t1:1621_9": "tiṇṇaṃ bodhīnaṃ samappamāṇatā siyāti tampi yuttaṃ. Pannarasattikena hi pañcacattālīsa",
  "tika-vin01t1:1621_10": "vassāni pūrenti. Aṭṭhakathāyaṃ pana pannarasavassappamāṇāya paṭhamabodhiyā vīsativassesuyeva",
  "tika-vin01t1:1621_11": "antogadhattā “paṭhamabodhiyaṃ vīsativassantare”ti vuttanti evampi sakkā viññātuṃ.",
  "tika-vin01t1:1622_0": "Nanu ca kānici sikkhāpadāni paññapetvāpi na tāva āṇāpātimokkhaṃ anuññātaṃ pacchā",
  "tika-vin01t1:1622_1": "therassa āyācanena anuññātattā, tasmā kathametaṃ vuttaṃ “sikkhāpadapaññattikālato",
  "tika-vin01t1:1622_2": "pana pabhuti āṇāpātimokkhameva uddisīyatī”ti, yadipi kānici sikkhāpadāni paññapetvāva",
  "tika-vin01t1:1622_3": "āṇāpātimokkhaṃ na anuññātaṃ, tathāpi apaññatte sikkhāpade āṇāpātimokkhaṃ natthi,",
  "tika-vin01t1:1622_4": "kintu paññatteyevāti imamatthaṃ dassetuṃ “sikkhāpadapaññattikālato pana pabhutī”ti",
  "tika-vin01t1:1622_5": "vuttaṃ. Pubbārāmeti sāvatthiyā pācīnadisābhāge katattā evaṃladdhavohāre mahāvihāre.",
  "tika-vin01t1:1622_6": "Migāramātupāsādeti migāraseṭṭhino mātuṭṭhāniyattā migāramātāti saṅkhyaṃ gatāya visākhāmahāupāsikāya",
  "tika-vin01t1:1622_7": "kārite pāsāde. Aṭṭhānanti hetupaṭikkhepo. Anavakāsoti paccayapaṭikkhepo. Ubhayenapi",
  "tika-vin01t1:1622_8": "kāraṇameva paṭikkhipati. Yanti yena kāraṇena.",
  "tika-vin01t1:1623_0": "Tesanti bhikkhūnaṃ. Sammukhasāvakānaṃ santike pabbajitāti sabbantimānaṃ subhaddasadisānaṃ",
  "tika-vin01t1:1623_1": "sammukhasāvakānaṃ santike pabbajite sandhāya vadati. Khattiyakulādivaseneva vividhā",
  "tika-vin01t1:1623_2": "kulāti sambandho. Uccanīcauḷāruḷārabhogādikulavasena vāti uccanīcakulavasena uḷāruḷārabhogādikulavasena",
  "tika-vin01t1:1623_3": "vāti yojetabbaṃ. Tattha khattiyabrāhmaṇavasena vā khattiyabrāhmaṇagahapatikānaṃ vasena",
  "tika-vin01t1:1623_4": "vā uccakulatā veditabbā, sesānaṃ vasena nīcakulatā. Uḷāruḷārabhogādikulavasena vāti",
  "tika-vin01t1:1623_5": "uḷārataratamaupabhogavantādikulavasena. Uḷārātisayajotanatthañhi puna uḷāraggahaṇaṃ",
  "tika-vin01t1:1623_6": "“dukkhadukkha”ntiādīsu viya. Ādi-saddena uḷārānuḷārānaṃ gahaṇaṃ veditabbaṃ.",
  "tika-vin01t1:1624_0": "Brahmacariyaṃ rakkhantīti vuttamevatthaṃ pakāsetvā dassento āha “ciraṃ pariyattidhammaṃ",
  "tika-vin01t1:1624_1": "pariharantī”ti. Apaññattepi sikkhāpade yadi samānajātiādikā siyuṃ, attano attano",
  "tika-vin01t1:1624_2": "kulānugataganthaṃ viya na nāseyyuṃ. Yasmā pana sikkhāpadampi apaññattaṃ, ime ca bhikkhū",
  "tika-vin01t1:1624_3": "na samānajātiādikā, tasmā vināsesunti imamatthaṃ dassetuṃ “yasmā ekanāmā…pe… tasmā",
  "tika-vin01t1:1624_4": "aññamaññaṃ viheṭhentā”tiādi vuttaṃ. Yadi evaṃ kasmā ciraṭṭhitikavārepi “nānānāmā”tiādi",
  "tika-vin01t1:1624_5": "vuttanti? Satipi tesaṃ nānājaccādibhāve sikkhāpadapaññattiyā eva sāsanassa cirappavattīti",
  "tika-vin01t1:1624_6": "dassanatthaṃ vuttaṃ. Sikkhāpadapaññattivaseneva sāsanassa cirappavatti. Yasmā buddhā",
  "tika-vin01t1:1624_7": "attano parinibbānato uddhampi vinetabbasattasambhave sati sikkhāpadaṃ paññapenti,",
  "tika-vin01t1:1624_8": "asati na paññapenti, tasmāti veditabbo. Yathā kāyavacīdvārasaṅkhātaṃ viññattiṃ samuṭṭhāpetvā",
  "tika-vin01t1:1624_9": "pavattamānampi cittaṃ tassāyeva viññattiyā vasena pavattanato “kāyavacīdvārehi pavatta”nti",
  "tika-vin01t1:1624_10": "vuccati, evaṃsampadamidaṃ daṭṭhabbaṃ. Yathā tanti ettha tanti nipātamattaṃ. Vaggasaṅgahapaṇṇāsasaṅgahādīhīti",
  "tika-vin01t1:1624_11": "sīlakkhandhavaggamahāvaggādivaggasaṅgahavasena mūlapaṇṇāsamaajhamapaṇṇāsādipaṇṇāsasaṅgahavasena.",
  "tika-vin01t1:1624_12": "Ādi-saddena saṃyuttādisaṅgaho veditabbo.",
  "tika-vin01t1:1625_0": "Evaṃ vitakketha, mā evaṃ vitakkayitthāti ettha evanti yathānusiṭṭhāya anusāsaniyā",
  "tika-vin01t1:1625_1": "vidhivasena paṭisedhanavasena ca pavattitākāraparāmasanaṃ, sā ca sammāvitakkānaṃ",
  "tika-vin01t1:1625_2": "micchāvitakkānañca pavattiākāradassanavasena pavattati atthaānisaṃsassa ādīnavassa",
  "tika-vin01t1:1625_3": "ca vibhāvanatthaṃ. Tenāha “nekkhammavitakkādayo tayo vitakke vitakkethā”tiādi. Ettha",
  "tika-vin01t1:1625_4": "ādi-saddena abyāpādavitakkaavihiṃsāvitakkānaṃ gahaṇaṃ veditabbaṃ. Tattha nekkhammaṃ",
  "tika-vin01t1:1625_5": "vuccati lobhato nikkhantattā alobho, nīvaraṇehi nikkhantattā paṭhamajjhānaṃ, sabbākusalehi",
  "tika-vin01t1:1625_6": "nikkhantattā sabbo kusalo dhammo, sabbasaṅkhatehi nikkhantattā nibbānaṃ, upanissayato",
  "tika-vin01t1:1625_7": "sampayogato ārammaṇakaraṇato ca nekkhammena paṭisaṃyutto vitakko nekkhammavitakko,",
  "tika-vin01t1:1625_8": "sammāsaṅkappo. So asubhajjhānassa pubbabhāge kāmāvacaro hoti, asubhajjhāne rūpāvacaro,",
  "tika-vin01t1:1625_9": "taṃ jhānaṃ pādakaṃ katvā uppannamaggaphalakāle lokuttaro. Byāpādassa paṭipakkho abyāpādo,",
  "tika-vin01t1:1625_10": "kañcipi na byāpādenti etenāti vā abyāpādo, mettā. Yathāvuttena abyāpādena paṭisaṃyutto",
  "tika-vin01t1:1625_11": "vitakko abyāpādavitakko. So mettājhānassa pubbabhāge kāmāvacaro hoti, mettābhāvanāvasena",
  "tika-vin01t1:1625_12": "adhigate paṭhamajjhāne rūpāvacaro, taṃ jhānaṃ pādakaṃ katvā uppannamaggaphalakāle",
  "tika-vin01t1:1625_13": "lokuttaro. Vihiṃsāya paṭipakkhā, na vihiṃsanti vā etāya satteti avihiṃsā, karuṇā.",
  "tika-vin01t1:1625_14": "Tāya paṭisaṃyutto vitakko avihiṃsāvitakko. So karuṇājhānassa pubbabhāge kāmāvacaro,",
  "tika-vin01t1:1625_15": "karuṇābhāvanāvasena adhigate paṭhamajjhāne rūpāvacaro, taṃ jhānaṃ pādakaṃ katvā uppannamaggaphalakāle lokuttaro.",
  "tika-vin01t1:1626_0": "Nanu ca alobhādosāmohānaṃ aññamaññāvirahato nesaṃ vasena uppajjanakānaṃ imesaṃ nekkhammavitakkādīnaṃ",
  "tika-vin01t1:1626_1": "aññamaññaṃ asaṅkarato vavatthānaṃ na hotīti? No na hoti. Yadā hi alobho padhāno hoti",
  "tika-vin01t1:1626_2": "niyamitapariṇatasamudācārādivasena, tadā itare dve tadanvāyikā bhavanti. Tathā hi",
  "tika-vin01t1:1626_3": "yadā alobhappadhāno nekkhammagaruko cittuppādo hoti, tadā laddhāvasaro nekkhammavitakko",
  "tika-vin01t1:1626_4": "patiṭṭhahati. Taṃsampayuttassa pana adosalakkhaṇassa abyāpādassa vasena yo tasseva",
  "tika-vin01t1:1626_5": "abyāpādavitakkabhāvo sambhaveyya, sati ca abyāpādavitakkabhāve kassacipi aviheṭhanajātikatāya",
  "tika-vin01t1:1626_6": "avihiṃsāvitakkabhāvo ca sambhaveyya. Te itare dve tasseva nekkhammavitakkassa anugāmino",
  "tika-vin01t1:1626_7": "sarūpato adissanato tasmiṃ sati honti, asati na hontīti anumāneyyā bhavanti. Evameva",
  "tika-vin01t1:1626_8": "yadā mettāpadhāno cittuppādo hoti, tadā itare dve tadanvāyikā bhavanti. Yadā karuṇāpadhāno",
  "tika-vin01t1:1626_9": "cittuppādo hoti, tadā itare dve tadanvāyikā bhavanti.",
  "tika-vin01t1:1627_0": "Kāmavitakkādayoti ettha ādi-saddena byāpādavitakkavihiṃsāvitakkānaṃ gahaṇaṃ veditabbaṃ.",
  "tika-vin01t1:1627_1": "Tattha kāmapaṭisaṃyutto vitakko kāmavitakko. Ettha hi dve kāmā vatthukāmo ca kilesakāmo",
  "tika-vin01t1:1627_2": "ca. Tattha vatthukāmapakkhe ārammaṇavasena kāmehi paṭisaṃyutto vitakko kāmavitakko,",
  "tika-vin01t1:1627_3": "kilesakāmapakkhe pana sampayogavasena kāmena paṭisaṃyuttoti yojetabbaṃ. Byāpādapaṭisaṃyutto",
  "tika-vin01t1:1627_4": "vitakko byāpādavitakko. Vihiṃsāpaṭisaṃyutto vitakko vihiṃsāvitakko. Tesu dve sattesupi",
  "tika-vin01t1:1627_5": "saṅkhāresupi uppajjanti. Kāmavitakko hi piye manāpe satte vā saṅkhāre vā vitakkentassa",
  "tika-vin01t1:1627_6": "uppajjati, byāpādavitakko appiye amanāpe satte vā saṅkhāre vā kujjhitvā olokanakālato",
  "tika-vin01t1:1627_7": "paṭṭhāya yāva vināsanā uppajjati, vihiṃsāvitakko saṅkhāresu nuppajjati. Saṅkhāro",
  "tika-vin01t1:1627_8": "hi dukkhāpetabbo nāma natthi, “ime sattā haññantu vā ucchijjantu vā vinassantu vā",
  "tika-vin01t1:1627_9": "mā vā ahesu”nti cintanakāle pana sattesu uppajjati. Atha kasmā vuttaṃ “saṅkhāro dukkhāpetabbo",
  "tika-vin01t1:1627_10": "nāma natthī”ti, nanu ye dukkhāpetabbāti icchitā sattasaññitā, tepi atthato saṅkhārā",
  "tika-vin01t1:1627_11": "evāti? Saccametaṃ, te pana indriyabaddhā saviññāṇakatāya dukkhaṃ paṭisaṃvedenti,",
  "tika-vin01t1:1627_12": "tasmā te vihiṃsāvitakkassa visayā icchitā sattasaññitā. Ye pana na dukkhaṃ paṭisaṃvedenti",
  "tika-vin01t1:1627_13": "vuttalakkhaṇāyogato, te sandhāya “vihiṃsāvitakko saṅkhāresu nuppajjatī”ti vuttaṃ.",
  "tika-vin01t1:1628_0": "Anupādāya āsavehi cittāni vimucciṃsūti ettha āsavehīti katthuatthe karaṇaniddeso,",
  "tika-vin01t1:1628_1": "cittānīti paccattabahuvacanaṃ, vimucciṃsūti kammasādhanaṃ, tasmā āsavehi kattubhūtehi",
  "tika-vin01t1:1628_2": "anupādāya ārammaṇavasena aggahetvā cittāni vimuccitānīti evamettha attho gahetabboti",
  "tika-vin01t1:1628_3": "āha “tesañhi cittānī”tiādi. Yehi āsavehīti etthāpi kattuatthe eva karaṇaniddeso.",
  "tika-vin01t1:1628_4": "Vimucciṃsūti kammasādhanaṃ. Na te tāni gahetvā vimucciṃsūti te āsavā tāni cittāni",
  "tika-vin01t1:1628_5": "ārammaṇavasena na gahetvā vimucciṃsu vimocesuṃ. Ettha hi cittānīti upayogabahuvacanaṃ,",
  "tika-vin01t1:1628_6": "vimucciṃsūti kattusādhanaṃ. Anuppādanirodhena nirujjhamānāti āyatiṃ anuppattisaṅkhātena",
  "tika-vin01t1:1628_7": "nirodhena nirujjhamānā āsavā. Aggahetvā vimucciṃsūti ārammaṇakaraṇavasena aggahetvā",
  "tika-vin01t1:1628_8": "cittāni vimocesuṃ. Vikasitacittā ahesunti sātisayañāṇarasmisamphassena samphullacittā",
  "tika-vin01t1:1628_9": "ahesuṃ. Purimavacanāpekkhanti “aññatarasmiṃ bhiṃsanake vanasaṇḍe”ti vuttavacanāpekkhaṃ.",
  "tika-vin01t1:1628_10": "Tenāha “yaṃ vuttaṃ aññatarasmiṃ bhiṃsanake vanasaṇḍeti, tatrā”ti. Katanti bhāvasādhanavāci",
  "tika-vin01t1:1628_11": "idaṃ padanti āha “bhiṃsanakatasmiṃ hoti, bhiṃsanakakiriyāyā”ti. Bhiṃsanassa karaṇaṃ",
  "tika-vin01t1:1628_12": "kiriyā bhiṃsanakataṃ, tasmiṃ bhiṃsanakatasmiṃ.",
  "tika-vin01t1:1629_0": "Idāni aññathāpi atthayojanaṃ dassento āha “atha vā”tiādi. Imasmiṃ atthavikappe bhiṃsayatīti",
  "tika-vin01t1:1629_1": "bhiṃsano, bhiṃsano eva bhiṃsanako, tassa bhāvo bhiṃsanakattanti vattabbe ta-kārassa",
  "tika-vin01t1:1629_2": "lopaṃ katvā “bhiṃsanakata”nti vuttanti dassento āha “bhiṃsanakatasminti bhiṃsanakabhāveti",
  "tika-vin01t1:1629_3": "attho”tiādi. Yebhuyyaggahaṇaṃ lomavantavasenapi yojetabbaṃ, na lomavasenevāti āha",
  "tika-vin01t1:1629_4": "“bahutarānaṃ vā”tiādi.",
  "tika-vin01t1:1630_0": "Purisayugavasenāti purisakālavasena, purisānaṃ āyuppamāṇavasenāti vuttaṃ hoti. “Sabbapacchimako",
  "tika-vin01t1:1630_1": "subhaddasadiso”ti tīsupi gaṇṭhipadesu vuttaṃ. Tasmiṃ kāle vijjamānānaṃ dvinnaṃ purisānaṃ",
  "tika-vin01t1:1630_2": "āyuparicchedaṃ sakalameva gahetvā “satasahassaṃ…pe… aṭṭhāsī”ti vuttaṃ. Dveyeva purisayugānīti",
  "tika-vin01t1:1630_3": "ettha purisānaṃ yugappavattikālo purisayugaṃ. Abhilāpamattameva cetaṃ, atthato pana",
  "tika-vin01t1:1630_4": "purisova purisayugaṃ. Dharamāne bhagavati ekaṃ purisayugaṃ, parinibbute ekanti katvā",
  "tika-vin01t1:1630_5": "“dveyeva purisayugānī”ti vuttaṃ. Parinibbute pana bhagavati ekameva purisayugaṃ asītiyeva",
  "tika-vin01t1:1630_6": "vassasahassāni brahmacariyaṃ aṭṭhāsīti veditabbaṃ.",
  "tika-vin01t1:1631": "20. Sāvakayugānīti sāvakā eva sāvakayugāni. Asambhuṇantenāti apāpuṇantena. Gabbhaṃ gaṇhāpentassāti sabbaññutaññāṇassa vijāyanatthaṃ ñāṇagabbhaṃ gaṇhāpentassa.",
  "tika-vin01t1:1632_0": "21. Ko anusandhīti pubbāparakathānaṃ kiṃ anusandhānaṃ, ko sambandhoti attho. Sikkhāpadapaññattiyācanāpekkhanti",
  "tika-vin01t1:1632_1": "yācīyatīti yācanā, sikkhāpadapaññattiyeva yācanā sikkhāpadapaññattiyācanā, taṃ apekkhatīti",
  "tika-vin01t1:1632_2": "sikkhāpadapaññattiyācanāpekkhaṃ bhummavacanaṃ, yāciyamānasikkhāpadapaññattiapekkhaṃ",
  "tika-vin01t1:1632_3": "bhummavacananti vuttaṃ hoti. Yācanavisiṭṭhā sikkhāpadapaññattiyeva hi “tatthā”ti",
  "tika-vin01t1:1632_4": "iminā parāmaṭṭhā, teneva vakkhati “tattha tassā sikkhāpadapaññattiyā”ti. Yaṃ vuttanti",
  "tika-vin01t1:1632_5": "“sikkhāpadaṃ paññapeyyā”ti iminā yaṃ sikkhāpadapaññapanaṃ vuttaṃ, yācitanti attho.",
  "tika-vin01t1:1632_6": "Tattha tassā sikkhāpadapaññattiyāti tassaṃ yāciyamānasikkhāpadapaññattiyanti attho.",
  "tika-vin01t1:1632_7": "Akālanti sikkhāpadapaññattiyā akālaṃ.",
  "tika-vin01t1:1633_0": "Āsavaṭṭhānīyāti ettha adhikaraṇe anīyasaddoti āha “āsavā tiṭṭhanti etesū”tiādi. Ke",
  "tika-vin01t1:1633_1": "pana te āsavā, ke ca dhammā tadadhikaraṇabhūtāti āha “yesu diṭṭhadhammikasamparāyikā”tiādi.",
  "tika-vin01t1:1633_2": "Diṭṭhadhammikā parūpavādādayo, samparāyikā āpāyikā apāyadukkhavisesā. Te āsavanti",
  "tika-vin01t1:1633_3": "tena tena paccayavasena pavattantīti āsavā. Nesanti parūpavādādiāsavānaṃ. Teti vītikkamadhammā.",
  "tika-vin01t1:1633_4": "Asati āsavaṭṭhānīye dhamme sikkhāpadapaññattiyaṃ ko doso, yenevaṃ vuttanti āha “yadi",
  "tika-vin01t1:1633_5": "hi paññapeyyā”tiādi, vītikkamadosaṃ adisvā yadi paññapeyyāti adhippāyo. Parammukhā",
  "tika-vin01t1:1633_6": "akkosanaṃ parūpavādo, parehi vacanesu dosāropanaṃ parūpārambho, sammukhā garahanaṃ garahadoso.",
  "tika-vin01t1:1634_0": "Kathañhi nāma paliveṭhessatīti sambandho, kathaṃ-saddayoge anāgatappayogo daṭṭhabbo.",
  "tika-vin01t1:1634_1": "Anvāyikoti anuvattako. Bhogakkhandhanti bhogarāsiṃ. “Amhākamete”ti ñāyantīti ñātī,",
  "tika-vin01t1:1634_2": "pitāmahapituputtādivasena parivaṭṭanaṭṭhena parivaṭṭo, ñātīyeva parivaṭṭo ñātiparivaṭṭo.",
  "tika-vin01t1:1634_3": "Ghāsacchādanaparamatāya santuṭṭhāti ghāsacchādane paramatāya uttamatāya santuṭṭhā,",
  "tika-vin01t1:1634_4": "ghāsacchādanapariyesane sallekhavasena paramatāya ukkaṭṭhabhāve saṇṭhitāti attho.",
  "tika-vin01t1:1634_5": "Ghāsacchādanameva vā paramaṃ paramā koṭi etesaṃ na tato paraṃ kiñci asāmisajātaṃ",
  "tika-vin01t1:1634_6": "pariyesanti paccāsīsanti cāti ghāsacchādanaparamā, tesaṃ bhāvo ghāsacchādanaparamatā,",
  "tika-vin01t1:1634_7": "tassaṃ ghāsacchādanaparamatāya santuṭṭhā. Tesu nāma koti yathāvuttaguṇavisiṭṭhesu",
  "tika-vin01t1:1634_8": "tesu bhikkhūsu ko nāma. Lokāmisabhūtanti lokapariyāpannaṃ hutvā kilesehi āmasitabbattā",
  "tika-vin01t1:1634_9": "lokāmisabhūtaṃ. Pabbajjāsaṅkhepenevāti “pāṇātipātā veramaṇī”tiādinā pabbajjāmukheneva.",
  "tika-vin01t1:1634_10": "Etanti methunādīnaṃ akaraṇaṃ. Thāmanti sikkhāpadānaṃ paññāpanakiriyāya sāmatthiyaṃ.",
  "tika-vin01t1:1634_11": "Balanti yāthāvato sabbadhammānaṃ paṭivedhasamatthaṃ ñāṇabalaṃ. Kuppeyyāti kuppaṃ",
  "tika-vin01t1:1634_12": "bhaveyya. Etassevatthassa pākaṭakaraṇaṃ na yathāṭhāne tiṭṭheyyāti, paññattiṭṭhāne",
  "tika-vin01t1:1634_13": "na tiṭṭheyyāti attho. Akusaloti tikicchituṃ yuttakālassa aparijānanato akusalo acheko.",
  "tika-vin01t1:1634_14": "Avuddhi anayo, byasanaṃ dukkhaṃ. Paṭikaccevāti gaṇḍuppādanato paṭhamameva. Sañchaviṃ",
  "tika-vin01t1:1634_15": "katvāti sobhanacchaviṃ katvā. Bālavejjoti apaṇḍitavejjo. Lohitakkhayañca maṃ pāpetīti",
  "tika-vin01t1:1634_16": "vibhattivipariṇāmaṃ katvā yojetabbaṃ.",
  "tika-vin01t1:1635_0": "Akālaṃ dassetvāti sikkhāpadapaññattiyā akālaṃ dassetvā. Rogaṃ vūpasametvāti phāsuṃ",
  "tika-vin01t1:1635_1": "katvā. Sake ācariyaketi ācariyassa bhāvo, kammaṃ vā ācariyakaṃ, tasmiṃ attano ācariyabhāve,",
  "tika-vin01t1:1635_2": "ācariyakamme vā. Nimittatthe cetaṃ bhummavacanaṃ. Viditānubhāvoti pākaṭānubhāvo.",
  "tika-vin01t1:1636_0": "Vipulabhāvenāti pabbajitānaṃ bahubhāvena. Sāsane ekacce āsavaṭṭhānīyā dhammā na uppajjantīti",
  "tika-vin01t1:1636_1": "yasmā senāsanāni pahonti, tasmā āvāsamacchariyādihetukā sāsane ekacce āsavaṭṭhānīyā",
  "tika-vin01t1:1636_2": "dhammā na uppajjanti. Iminā nayenāti etena padasodhammasikkhāpadādīnaṃ saṅgaho daṭṭhabbo.",
  "tika-vin01t1:1637_0": "Lābhaggamahattanti cīvarādilabhitabbapaccayo lābho, tassa aggaṃ mahattaṃ paṇītatā",
  "tika-vin01t1:1637_1": "bahubhāvo vā. Bahussutassa bhāvo bāhusaccaṃ. Ayoniso ummujjamānāti anupāyena abhinivisamānā,",
  "tika-vin01t1:1637_2": "viparītato jānamānāti attho. Rasena rasaṃ saṃsanditvāti sabhāvena sabhāvaṃ saṃsanditvā,",
  "tika-vin01t1:1637_3": "anuññātapaccattharaṇādīsu sukhasamphassasāmaññato upādinnaphassarasepi anavajjasaññitāya",
  "tika-vin01t1:1637_4": "anupādinnaphassarasena upādinnaphassarasaṃ saṃsanditvā, samānabhāvaṃ upanetvāti attho.",
  "tika-vin01t1:1637_5": "Uddhammaṃ ubbinayaṃ satthusāsanaṃ dīpentīti “tathāhaṃ bhagavatā dhammaṃ desitaṃ ājānāmī”tiādinā",
  "tika-vin01t1:1637_6": "satthusāsanaṃ uddhammaṃ ubbinayaṃ katvā dīpenti.",
  "tika-vin01t1:1638_0": "Imasmiṃ attheti “nirabbudo hi, sāriputta, bhikkhusaṅgho”ti evaṃ vuttabhikkhusaṅghasaññite",
  "tika-vin01t1:1638_1": "atthe. Kathaṃ pana dussīlānaṃ corabhāvoti āha “te hi assamaṇāva hutvā”tiādi. Kāḷakadhammayogāti",
  "tika-vin01t1:1638_2": "dussīlatāsaṅkhātapāpadhammayogato. Pabhassaroti pabhassarasīlo. Sāroti vuccantīti",
  "tika-vin01t1:1638_3": "sāsanabrahmacariyassa sārabhūtattā sīlādayo guṇā “sāro”ti vuccanti.",
  "tika-vin01t1:1639_0": "Sabbaparittaguṇoti sabbehi nihīnaguṇo, appaguṇo vā. So sotāpannoti ānandattheraṃ",
  "tika-vin01t1:1639_1": "sandhāya vadati. Sotaṃ āpannoti maggasotaṃ āpanno. Paṭipakkhadhammānaṃ anavasesato",
  "tika-vin01t1:1639_2": "savanato pellanato soto ariyamaggoti āha “sototi ca maggassetaṃ adhivacana”nti. Sotāpannoti",
  "tika-vin01t1:1639_3": "tena samannāgatassa puggalassāti iminā maggasamaṅgī sotāpannoti vatvā tamevatthaṃ",
  "tika-vin01t1:1639_4": "udāharaṇena sādhetvā idāni idhādhippetapuggalaṃ niddhāretvā dassento āha “idha panā”tiādi.",
  "tika-vin01t1:1639_5": "Idha āpannasaddo “phalasacchikiriyāya paṭipanno”tiādīsu viya vattamānakālikoti āha",
  "tika-vin01t1:1639_6": "“maggena phalassa nāmaṃ dinna”nti. Maggena hi attanā sadisassa aṭṭhaṅgikassa vā sattaṅgikassa",
  "tika-vin01t1:1639_7": "vā phalassa sototi nāmaṃ dinnaṃ, atītakālikatte pana sarasatova nāmalābho siyā. Maggakkhaṇe",
  "tika-vin01t1:1639_8": "hi maggasotaṃ āpajjati nāma, phalakkhaṇe āpanno.",
  "tika-vin01t1:1640_0": "Virūpaṃ sadukkhaṃ saupāyāsaṃ nipātetīti vinipāto, apāyadukkhe khipanako. Dhammoti",
  "tika-vin01t1:1640_1": "sabhāvo. Tenāha “na attānaṃ apāyesu vinipātanasabhāvo”ti. Atha vā dhammoti apāyesu",
  "tika-vin01t1:1640_2": "khipanako sakkāyadiṭṭhiādiko akusaladhammo. Yassa pana so akusaladhammo natthi sabbaso",
  "tika-vin01t1:1640_3": "pahīnattā, so yasmā apāyesu attānaṃ vinipātanasabhāvo na hoti, tasmā vuttaṃ “na attānaṃ",
  "tika-vin01t1:1640_4": "apāyesu vinipātanasabhāvoti vuttaṃ hotī”ti. Kasmāti avinipātanadhammatāya kāraṇaṃ",
  "tika-vin01t1:1640_5": "pucchati. Apāyaṃ gamentīti apāyagamanīyā. Vinipātanasabhāvoti uppajjanasabhāvo. Sammattaniyāmena",
  "tika-vin01t1:1640_6": "maggenāti sammā bhavaniyāmakena paṭiladdhamaggena. Niyatoti vā heṭṭhimantato sattamabhavato",
  "tika-vin01t1:1640_7": "upari anuppajjanadhammatāya niyato. Sambodhīti uparimaggattayasaṅkhātā sambodhi.",
  "tika-vin01t1:1640_8": "Sambujjhatīti hi sambodhi, ariyamaggo. So ca idha paṭhamamaggassa adhigatattā avasiṭṭho",
  "tika-vin01t1:1640_9": "eva adhigantabbabhāvena icchitabboti. Tenāha “uparimaggattayaṃ avassaṃ sampāpako”ti.",
  "tika-vin01t1:1640_10": "Uparimaggattayaṃ avassaṃ sampāpuṇātīti sampāpako, sotāpanno.",
  "tika-vin01t1:1641": "Vinayapaññattiyācanakathā niṭṭhitā.",
  "tika-vin01t1:1642": "Buddhāciṇṇakathā",
  "tika-vin01t1:1643_0": "22. Anudhammatāti lokuttaradhammānugato dhammo. Anapaloketvāti padassa vivaraṇaṃ",
  "tika-vin01t1:1643_1": "“anāpucchitvā”ti. Janapadacārikaṃ pakkamantīti ettha iti-saddo gamyamānatāya na vutto,",
  "tika-vin01t1:1643_2": "evaṃ aññatthāpi īdisesu ṭhānesu. Tattha janapadacārikanti janapadesu caraṇaṃ, caraṇaṃ",
  "tika-vin01t1:1643_3": "vā cāro, so eva cārikā, janapadesu cārikā janapadacārikā. Taṃ pakkamanti, janapadagamanaṃ",
  "tika-vin01t1:1643_4": "gacchantīti attho. Pakkamantiyevāti avadhāraṇena no na pakkamantīti dasseti. “Janapadacārikaṃ",
  "tika-vin01t1:1643_5": "pakkamantī”ti ettha ṭhatvā bhagavato cārikāpakkamanavidhiṃ dassento āha “janapadacārikaṃ",
  "tika-vin01t1:1643_6": "carantā cā”tiādi. Cārikā ca nāmesā duvidhā turitacārikā ceva aturitacārikā ca. Tattha",
  "tika-vin01t1:1643_7": "dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā nāma,",
  "tika-vin01t1:1643_8": "sā mahākassapattherapaccuggamanādīsu daṭṭhabbā. Bhagavā hi mahākassapattheraṃ paccuggacchanto",
  "tika-vin01t1:1643_9": "muhuttena tigāvutamagamāsi, āḷavakassatthāya tiṃsayojanaṃ, tathā aṅgulimālassa, pukkusātissa",
  "tika-vin01t1:1643_10": "pana pañcacattālīsayojanaṃ, mahākappinassa vīsayojanasataṃ, dhaniyassatthāya sattayojanasatāni",
  "tika-vin01t1:1643_11": "agamāsi, dhammasenāpatino saddhivihārikassa vanavāsītissasāmaṇerassa tigāvutādhikaṃ",
  "tika-vin01t1:1643_12": "vīsayojanasataṃ agamāsi, ayaṃ turitacārikā. Yaṃ pana gāmanigamanagarapaṭipāṭiyā devasikaṃ",
  "tika-vin01t1:1643_13": "yojanaaḍḍhayojanavasena piṇḍapātacariyādīhi lokaṃ anuggaṇhantassa gamanaṃ, ayaṃ aturitacārikā",
  "tika-vin01t1:1643_14": "nāma. Imaṃ pana cārikaṃ caranto bhagavā mahāmaṇḍalaṃ majjhimamaṇḍalaṃ antimamaṇḍalanti",
  "tika-vin01t1:1643_15": "imesaṃ tiṇṇaṃ maṇḍalānaṃ aññatarasmiṃ carati. Tattha “janapadacārika”nti vuttattā",
  "tika-vin01t1:1643_16": "aturitacārikāva idhādhippetā. Tameva vibhajitvā dassento āha “mahāmaṇḍalaṃ majjhimamaṇḍala”ntiādi.",
  "tika-vin01t1:1644_0": "Tattha antimamaṇḍalanti khuddakamaṇḍalaṃ, itaresaṃ vā maṇḍalānaṃ antogadhattā antimamaṇḍalaṃ,",
  "tika-vin01t1:1644_1": "abbhantarimamaṇḍalanti vuttaṃ hoti. Imesaṃ pana maṇḍalānaṃ kiṃ pamāṇanti āha “tattha",
  "tika-vin01t1:1644_2": "mahāmaṇḍalaṃ navayojanasatika”ntiādi. Navayojanasatikampi ṭhānaṃ majjhimadesapariyāpannameva,",
  "tika-vin01t1:1644_3": "tato paraṃ nādhippetaṃ turitacārikāvasena agamanato. Yasmā nikkhantakālato paṭṭhāya",
  "tika-vin01t1:1644_4": "gatagataṭṭhānassa catūsu passesu samantato yojanasataṃ ekakolāhalaṃ hoti, purimaṃ",
  "tika-vin01t1:1644_5": "purimaṃ āgatā nimantetuṃ labhanti, itaresu dvīsu maṇḍalesu sakkāro mahāmaṇḍalaṃ osarati,",
  "tika-vin01t1:1644_6": "tattha buddhā bhagavanto tesu tesu gāmanigamesu ekāhaṃ dvīhaṃ vasantā mahājanaṃ āmisapaṭiggahena",
  "tika-vin01t1:1644_7": "anuggaṇhanti, dhammadānena ca vivaṭṭūpanissitaṃ kusalaṃ vaḍḍhenti, tasmā vuttaṃ “gāmanigamādīsu",
  "tika-vin01t1:1644_8": "mahājanaṃ āmisapaṭiggahena anuggaṇhantā”tiādi. Samathavipassanā taruṇā hontīti ettha",
  "tika-vin01t1:1644_9": "taruṇā vipassanāti saṅkhāraparicchedane ñāṇaṃ kaṅkhāvitaraṇe ñāṇaṃ sammasane ñāṇaṃ",
  "tika-vin01t1:1644_10": "maggāmagge ñāṇanti catunnaṃ ñāṇānaṃ adhivacanaṃ. Samathassa taruṇabhāvo pana upacārasamādhivasena",
  "tika-vin01t1:1644_11": "veditabbo. “Sace pana antovasse bhikkhūnaṃ samathavipassanā taruṇā hontī”ti idaṃ",
  "tika-vin01t1:1644_12": "nidassanamattanti daṭṭhabbaṃ. Aññenapi majjhimamaṇḍale veneyyānaṃ ñāṇaparipākādikāraṇena",
  "tika-vin01t1:1644_13": "majjhimamaṇḍale cārikaṃ caritukāmā cātumāsaṃ vasitvāva nikkhamanti.",
  "tika-vin01t1:1645_0": "Pavāraṇāsaṅgahaṃ datvāti anumatidānavasena datvā. Māgasirassa paṭhamadivaseti māgasiramāsassa",
  "tika-vin01t1:1645_1": "paṭhamadivase. Idañcetarahi pavattavohāravasena kattikamāsassa aparapakkhapāṭipadadivasaṃ",
  "tika-vin01t1:1645_2": "sandhāya vuttaṃ. Tesanti tesaṃ buddhānaṃ. Tehi vinetabbattā “tesaṃ vineyyasattā”ti",
  "tika-vin01t1:1645_3": "vuttaṃ. Vineyyasattāti ca cārikāya vinetabbasattā. Māgasiramāsampi tattheva vasitvā",
  "tika-vin01t1:1645_4": "phussamāsassa paṭhamadivaseti idampi nidassanamattanti daṭṭhabbaṃ. Catumāsavutthānampi",
  "tika-vin01t1:1645_5": "buddhānaṃ vineyyasattā aparipakkindriyā honti, tesaṃ indriyaparipākaṃ āgamayamānā",
  "tika-vin01t1:1645_6": "aparampi ekamāsaṃ vā dviticatumāsaṃ vā tatthevavasitvā mahābhikkhusaṅghaparivārā",
  "tika-vin01t1:1645_7": "nikkhamitvā purimanayeneva lokaṃ anuggaṇhantā sattahi vā chahi vā pañcahi vā catūhi",
  "tika-vin01t1:1645_8": "vā māsehi cārikaṃ pariyosāpenti. Veneyyavasenevāti avadhāraṇena na cīvarādihetu carantīti",
  "tika-vin01t1:1645_9": "dasseti. Tathā hi imesu tīsu maṇḍalesu yattha katthaci cārikaṃ carantā na cīvarādihetu",
  "tika-vin01t1:1645_10": "caranti, atha kho ye duggatabālajiṇṇabyādhikā, te “kadā tathāgataṃ āgantvā passissanti,",
  "tika-vin01t1:1645_11": "mayi pana cārikaṃ carante mahājano tathāgatadassanaṃ labhissati, tattha keci cittāni",
  "tika-vin01t1:1645_12": "pasādessanti, keci mālādīhi pūjessanti, keci kaṭacchubhikkhaṃ dassanti, keci micchādassanaṃ",
  "tika-vin01t1:1645_13": "pahāya sammādiṭṭhikā bhavissanti, taṃ nesaṃ bhavissati dīgharattaṃ hitāya sukhāyā”ti",
  "tika-vin01t1:1645_14": "evaṃ lokānukampāya cārikaṃ caranti.",
  "tika-vin01t1:1646_0": "Apica catūhi kāraṇehi buddhā bhagavanto cārikaṃ caranti jaṅghavihāravasena sarīraphāsukatthāya,",
  "tika-vin01t1:1646_1": "aṭṭhuppattikālābhikaṅkhanatthāya, bhikkhūnaṃ sikkhāpadapaññāpanatthāya, tattha tattha",
  "tika-vin01t1:1646_2": "paripākagatindriye bodhaneyyasatte bodhanatthāyāti. Aparehipi catūhi kāraṇehi buddhā",
  "tika-vin01t1:1646_3": "bhagavanto cārikaṃ caranti buddhaṃ saraṇaṃ gacchissantīti vā, dhammaṃ, saṅghaṃ saraṇaṃ",
  "tika-vin01t1:1646_4": "gacchissantīti vā, mahatā dhammavassena catasso parisā santappessāmāti vā. Aparehipi",
  "tika-vin01t1:1646_5": "pañcahi kāraṇehi buddhā bhagavanto cārikaṃ caranti pāṇātipātā viramissantīti vā,",
  "tika-vin01t1:1646_6": "adinnādānā, kāmesumicchācārā, musāvādā, surāmerayamajjapamādaṭṭhānā viramissantīti",
  "tika-vin01t1:1646_7": "vā. Aparehipi aṭṭhahi kāraṇehi buddhā bhagavanto cārikaṃ caranti paṭhamaṃ jhānaṃ",
  "tika-vin01t1:1646_8": "paṭilabhissantīti vā, dutiyaṃ…pe… nevasaññānāsaññāyatanasamāpattiṃ paṭilabhissantīti",
  "tika-vin01t1:1646_9": "vā. Aparehipi aṭṭhahi kāraṇehi buddhā bhagavanto cārikaṃ caranti sotāpattimaggaṃ",
  "tika-vin01t1:1646_10": "adhigamissantīti vā, sotāpattiphalaṃ…pe… arahattaphalaṃ sacchikarissantīti vāti.",
  "tika-vin01t1:1647_0": "Pupphāni ocinantā viya carantīti iminā yathā mālākāro bahuṃ pupphagacchaṃ disvā tattha",
  "tika-vin01t1:1647_1": "cirampi ṭhatvā pupphāni ocinitvā pupphasuññaṃ gacchaṃ disvā tattha papañcaṃ akatvā",
  "tika-vin01t1:1647_2": "taṃ pahāya aññattha gantvā pupphāni ocinanto vicarati, evameva buddhāpi yattha gāmanigamādīsu",
  "tika-vin01t1:1647_3": "vineyyasattā bahū honti, tattha cirampi vasantā te vinetvā vineyyasuññagāmādīsu papañcaṃ",
  "tika-vin01t1:1647_4": "akatvā taṃ pahāya aññattha bahuvineyyakesu gāmādīsu vasantā vicarantīti dasseti.",
  "tika-vin01t1:1647_5": "Tatoyeva ca atikhuddakepi antimamaṇḍale upanissayavantānaṃ bahubhāvato tāva bahumpi",
  "tika-vin01t1:1647_6": "kālaṃ sattamāsapariyantaṃ cārikaṃ caranti.",
  "tika-vin01t1:1648_0": "Santasabhāvattā kilesasamaṇahetutāya vā santaṃ nibbānaṃ, sukhakāraṇatāya ca sukhanti",
  "tika-vin01t1:1648_1": "āha “santaṃ sukhaṃ nibbānamārammaṇaṃ katvā”ti. Dasasahassacakkavāḷeti jātikkhettabhūtāya",
  "tika-vin01t1:1648_2": "dasasahassilokadhātuyā. Idañca devabrahmānaṃ vasena vuttaṃ, manussā pana imasmiṃyeva",
  "tika-vin01t1:1648_3": "cakkavāḷe bodhaneyyā honti. Bodhaneyyasattasamavalokananti paṭhamaṃ mahākaruṇāya",
  "tika-vin01t1:1648_4": "pharitvā pacchā sabbaññutaññāṇajālaṃ pattharitvā tassa anto paviṭṭhānaṃ bodhaneyyasattānaṃ",
  "tika-vin01t1:1648_5": "samolokanaṃ. Buddhā kira mahākaruṇāsamāpattiṃ samāpajjitvā tato vuṭṭhāya “ye sattā",
  "tika-vin01t1:1648_6": "bhabbā paripākañāṇā ajjayeva mayā vinetabbā, te mayhaṃ ñāṇassa upaṭṭhahantū”ti cittaṃ",
  "tika-vin01t1:1648_7": "adhiṭṭhāya samannāharanti. Tesaṃ saha samannāhārā eko vā dve vā bahū vā tadā vinayūpagā",
  "tika-vin01t1:1648_8": "veneyyā sabbaññutaññāṇassa āpāthamāgacchanti, ayamettha buddhānubhāvo. Evaṃ āpāthamāgatānaṃ",
  "tika-vin01t1:1648_9": "pana nesaṃ upanissayaṃ pubbacariyaṃ pubbahetuṃ sampativattamānañca paṭipattiṃ olokenti.",
  "tika-vin01t1:1648_10": "Veneyyasattapariggaṇhanatthañhi samannāhāre kate paṭhamaṃ nesaṃ veneyyabhāveneva",
  "tika-vin01t1:1648_11": "upaṭṭhānaṃ hoti. Atha “kiṃ nu kho bhavissatī”ti saraṇagamanādivasena kañci nipphattiṃ",
  "tika-vin01t1:1648_12": "vīmaṃsamānā pubbupanissayāni olokenti.",
  "tika-vin01t1:1649_0": "Otiṇṇeti ārocite, parisamajjhaṃ vā otiṇṇe. Dvikkhattunti ekasmiṃ saṃvacchare dvikkhattuṃ.",
  "tika-vin01t1:1649_1": "Buddhakāle kira ekekasmiṃ saṃvacchare dve vāre bhikkhū sannipatanti upakaṭṭhavassūpanāyikakāle",
  "tika-vin01t1:1649_2": "ca pavāraṇākāle ca. Upakaṭṭhāya vassūpanāyikāya dasapi vīsampi tiṃsampi cattālīsampi",
  "tika-vin01t1:1649_3": "paññāsampi bhikkhū vaggavaggā hutvā kammaṭṭhānatthāya āgacchanti. Bhagavā tehi saddhiṃ",
  "tika-vin01t1:1649_4": "sammoditvā “kasmā, bhikkhave, upakaṭṭhāya vassūpanāyikāya vicarathā”ti pucchati.",
  "tika-vin01t1:1649_5": "Atha te “bhagavā kammaṭṭhānatthaṃ āgatamha, kammaṭṭhānaṃ no dethā”ti yācanti. Satthā",
  "tika-vin01t1:1649_6": "tesaṃ cariyavasena rāgacaritassa asubhakammaṭṭhānaṃ deti, dosacaritassa mettākammaṭṭhānaṃ,",
  "tika-vin01t1:1649_7": "mohacaritassa “uddeso paripucchā kālena dhammassavanaṃ kālena dhammasākacchā idaṃ",
  "tika-vin01t1:1649_8": "tuyhaṃ sappāya”nti ācikkhati. Kiñcāpi hi mohacaritassa ānāpānassatikammaṭṭhānaṃ sappāyaṃ,",
  "tika-vin01t1:1649_9": "kammaṭṭhānabhāvanāya pana bhājanabhūtaṃ kātuṃ sammohavigamāya paṭhamaṃ uddesaparipucchādhammassavanadhammasākacchāsu",
  "tika-vin01t1:1649_10": "niyojeti. Vitakkacaritassa ānāpānassatikammaṭṭhānaṃ deti. Saddhācaritassa visesato",
  "tika-vin01t1:1649_11": "purimā cha anussatiyo sappāyā, tāsaṃ pana anuyuñjane ayaṃ pubbabhāgapaṭipattīti dassetuṃ",
  "tika-vin01t1:1649_12": "pasādanīyasuttantena buddhasubodhitaṃ dhammasudhammataṃ saṅghasuppaṭipattiñca pakāseti.",
  "tika-vin01t1:1649_13": "Ñāṇacaritassa pana maraṇassati upasamānussati catudhātuvavatthānaṃ āhārepaṭikūlasaññā",
  "tika-vin01t1:1649_14": "visesato sappāyā, tesaṃ upakāradhammadassanatthaṃ aniccatādipaṭisaṃyutte gambhīre",
  "tika-vin01t1:1649_15": "suttante katheti. Te kammaṭṭhānaṃ gahetvā sace sappāyaṃ hoti, satthu santike eva",
  "tika-vin01t1:1649_16": "vasanti. No ce hoti, sappāyaṃ senāsanaṃ pucchantā gacchanti. Tepi tattha vasantā",
  "tika-vin01t1:1649_17": "temāsikaṃ paṭipadaṃ gahetvā ghaṭentā vāyamantā sotāpannāpi honti sakadāgāminopi anāgāminopi",
  "tika-vin01t1:1649_18": "arahantopi. Tato vutthavassā pavāretvā satthu santikaṃ gantvā “bhagavā ahaṃ tumhākaṃ",
  "tika-vin01t1:1649_19": "santike kammaṭṭhānaṃ gahetvā sotāpattiphalaṃ patto…pe… ahaṃ aggaphalaṃ arahatta”nti",
  "tika-vin01t1:1649_20": "paṭiladdhaguṇaṃ ārocenti, upari anadhigatassa adhigamāya kammaṭṭhānañca yācanti.",
  "tika-vin01t1:1649_21": "Tena vuttaṃ “pure vassūpanāyikāya ca kammaṭṭhānaggahaṇatthaṃ…pe… upari kammaṭṭhānaggahaṇatthañcā”ti.",
  "tika-vin01t1:1650_0": "Āyāmāti ettha ā-saddo “āgacchā”ti iminā samānatthoti āha “āyāmāti āgaccha yāmā”ti,",
  "tika-vin01t1:1650_1": "ehi gacchāmāti attho. Ānandāti bhagavā santikāvacarattā theraṃ ālapati, na pana tadā",
  "tika-vin01t1:1650_2": "satthu santike vasantānaṃ bhikkhūnaṃ abhāvato. Pañcasataparimāṇo hi tadā bhagavato",
  "tika-vin01t1:1650_3": "santike bhikkhusaṅgho. Thero pana “gaṇhathāvuso pattacīvarāni, bhagavā asukaṭṭhānaṃ",
  "tika-vin01t1:1650_4": "gantukāmo”ti bhikkhūnaṃ āroceti. “Atha kho bhagavā āyasmantaṃ ānandaṃ āmantesī”ti",
  "tika-vin01t1:1650_5": "vuttattā “bhagavato paccassosī”ti idha bhagavatoti sāmivacanaṃ āmantanavacanameva",
  "tika-vin01t1:1650_6": "sambandhīantaraṃ apekkhatīti iminā adhippāyena “bhagavato vacanaṃ paṭiassosī”ti vuttaṃ.",
  "tika-vin01t1:1650_7": "Bhagavatoti pana idaṃ patissavasambandhena sampadānavacanaṃ yathā “devadattassa paṭissuṇotī”ti.",
  "tika-vin01t1:1650_8": "Paccassosīti ettha paṭi-saddo abhimukhavacanoti āha “abhimukho hutvā suṇī”ti. Bhagavato",
  "tika-vin01t1:1650_9": "mukhābhimukho hutvā adhivāsetvā suṇi, na udāsino hutvāti adhippāyo.",
  "tika-vin01t1:1651_0": "Tassa pāṭihāriyassa āgantukavasena katattā vuttaṃ “nagaradvārato paṭṭhāyā”ti. Suvaṇṇarasapiñjarāhi",
  "tika-vin01t1:1651_1": "rasmīhīti ettha rasa-saddo udakapariyāyo, piñjara-saddo hemavaṇṇapariyāyo, tasmā",
  "tika-vin01t1:1651_2": "suvaṇṇajaladhārā viya suvaṇṇavaṇṇāhi rasmīhīti attho. Samujjotayamānoti obhāsayamāno.",
  "tika-vin01t1:1651_3": "Assāti verañjassa brāhmaṇassa. Bhagavantaṃ upanisīditukāmoti bhagavantaṃ upagantvā",
  "tika-vin01t1:1651_4": "nisīditukāmo, bhagavato samīpe nisīditukāmoti vuttaṃ hoti.",
  "tika-vin01t1:1652_0": "Brāhmaṇa tayā nimantitā vassaṃvutthā amhāti pāḷiyaṃ sambandho veditabbo. Dātabbo",
  "tika-vin01t1:1652_1": "assāti dātabbo bhaveyya. No asantoti neva avijjamāno, kintu vijjamānoyevāti dīpeti.",
  "tika-vin01t1:1652_2": "Vinā vā liṅgavipallāsenettha attho daṭṭhabboti āha “atha vā”tiādi. Iminā sāmaññavacanato",
  "tika-vin01t1:1652_3": "ettha napuṃsakaliṅganiddesoti dasseti. No natthīti no amhākaṃ natthi. Noti vā etassa",
  "tika-vin01t1:1652_4": "vivaraṇaṃ natthīti. Kesaṃ adātukāmatā viyāti āha “yathā”tiādi. Pahūtavittūpakaraṇānanti",
  "tika-vin01t1:1652_5": "ettha vittīti tuṭṭhi, vittiyā upakaraṇaṃ vittūpakaraṇaṃ, tuṭṭhikāraṇanti attho. Pahūtaṃ",
  "tika-vin01t1:1652_6": "dhanadhaññajātarūparajatanānāvidhālaṅkārasuvaṇṇabhājanādibhedaṃ vittūpakaraṇametesanti",
  "tika-vin01t1:1652_7": "pahūtavittūpakaraṇā, tesaṃ pahūtavittūpakaraṇānaṃ maccharīnaṃ yathā adātukāmatā,",
  "tika-vin01t1:1652_8": "evaṃ no adātukāmatāpi natthīti sambandho. Taṃ kutettha labbhāti ettha tanti taṃ kāraṇaṃ,",
  "tika-vin01t1:1652_9": "taṃ kiccaṃ vā. Etthāti gharāvāse. Dutiye pana atthavikappe tanti deyyadhammassa parāmasanaṃ.",
  "tika-vin01t1:1652_10": "Etthāti imasmiṃ temāsabbhantareti attho. Yanti yena kāraṇena, kiriyāparāmasanaṃ vā.",
  "tika-vin01t1:1652_11": "Dutiye pana atthavikappe yanti yaṃ deyyadhammanti attho.",
  "tika-vin01t1:1653_0": "Alaṃ gharāvāsapalibodhacintāyāti saññāpetvāti brāhmaṇa netaṃ gharāvāsapalibodhena",
  "tika-vin01t1:1653_1": "kataṃ, atha kho mārāvaṭṭanenāti brāhmaṇaṃ saññāpetvā. Taṅkhaṇānurūpāyāti yādisī tadā",
  "tika-vin01t1:1653_2": "tassa ajjhāsayappavatti, tadanurūpāyāti attho. Tassa tadā tādisassa vivaṭṭasannissitassa",
  "tika-vin01t1:1653_3": "ñāṇaparipākassa abhāvato kevalaṃ abbhantarasannissito eva attho dassitoti āha “diṭṭhadhammikasamparāyikaṃ",
  "tika-vin01t1:1653_4": "atthaṃ sandassetvā”ti, paccakkhato vibhāvetvāti attho. Kusale dhammeti tebhūmake",
  "tika-vin01t1:1653_5": "kusale dhamme. Tatthāti kusaladhamme yathāsamādapite. Nanti brāhmaṇaṃ. Samuttejetvāti",
  "tika-vin01t1:1653_6": "sammadeva uparūpari nivesetvā puññakiriyāya tikkhavisadabhāvaṃ āpādetvā. Taṃ pana",
  "tika-vin01t1:1653_7": "atthato tassa ussāhajananaṃ hotīti āha “saussāhaṃ katvā”ti. Evaṃ puññakiriyāya saussāhato",
  "tika-vin01t1:1653_8": "evarūpaguṇasamaṅgitā ca niyamato diṭṭhadhammikādiatthasampādananti evaṃ saussāhatāya",
  "tika-vin01t1:1653_9": "aññehi ca tasmiṃ vijjamānaguṇehi sampahaṃsetvā sammadeva haṭṭhatuṭṭhabhāvaṃ āpādetvā.",
  "tika-vin01t1:1654_0": "Yadi bhagavā dhammaratanavassaṃ vassi, atha kasmā so visesaṃ nādhigacchi? Upanissayasampattiyā",
  "tika-vin01t1:1654_1": "abhāvato. Yadi evaṃ kasmā bhagavā tassa tathā dhammaratanavassaṃ vassīti? Vuccate",
  "tika-vin01t1:1654_2": "– yadipi tassa visesādhigamo natthi, āyatiṃ pana nibbānādhigamatthāya vāsanābhāgiyā",
  "tika-vin01t1:1654_3": "ca sabbā purimapacchimadhammakathā ahosīti daṭṭhabbā. Na hi bhagavato niratthakā",
  "tika-vin01t1:1654_4": "dhammadesanā atthi. Temāsikopi deyyadhammoti temāsaṃ dātabbopi deyyadhammo. Yaṃ divasanti yasmiṃ divase.",
  "tika-vin01t1:1655_0": "23. Buddhapariṇāyakanti buddho pariṇāyako etassāti buddhapariṇāyako, bhikkhusaṅgho.",
  "tika-vin01t1:1655_1": "Taṃ buddhapariṇāyakaṃ, buddhajeṭṭhakanti attho. Yāvadatthaṃ katvāti yāva attho, tāva",
  "tika-vin01t1:1655_2": "bhojanena tadā katanti adhippāyo. Dātuṃ upanītabhikkhāya paṭikkhepo nāma hatthasaññāya",
  "tika-vin01t1:1655_3": "mukhavikārena vacībhedena vā hotīti āha “hatthasaññāyā”tiādi. Onītapattapāṇinti ettha",
  "tika-vin01t1:1655_4": "onīto pattato pāṇi etassāti onītapattapāṇīti bhinnādhikaraṇavisayoyaṃ saddo bāhiratthasamāsoti",
  "tika-vin01t1:1655_5": "āha “pattato onītapāṇi”ntiādi. “Onittapattapāṇi”ntipi pāṭho, tassattho onittaṃ nānābhūtaṃ",
  "tika-vin01t1:1655_6": "vinābhūtaṃ āmisāpanayanena vā sucikataṃ pattaṃ pāṇito assāti onittapattapāṇi, taṃ",
  "tika-vin01t1:1655_7": "onittapattapāṇiṃ, hatthe ca pattañca dhovitvā ekamante pattaṃ nikkhipitvā nisinnanti",
  "tika-vin01t1:1655_8": "attho. Pattuṇṇapaṭṭapaṭe cāti pattuṇṇapaṭe ca paṭṭapaṭe ca. Tattha pattuṇṇapadese",
  "tika-vin01t1:1655_9": "bhavā pattuṇṇā, kosiyavisesātipi vadanti. Paṭṭāni pana cīnapaṭāni. Āyogādīsu āyogoti",
  "tika-vin01t1:1655_10": "paṭiāyogo, aṃsabaddhakaṃ pattatthavikādīsu. Bhesajjatelānanti bhesajjasampākena sādhitatelānaṃ.",
  "tika-vin01t1:1655_11": "Tumbānīti cammamayatelabhājanāni. Ekamekassa bhikkhuno sahassagghanakaṃ telamadāsīti sambandho.",
  "tika-vin01t1:1656_0": "Mahāyāgaṃ yajitvāti mahādānaṃ datvā. Saputtadāraṃ vanditvā nisinnanti puttadārehi",
  "tika-vin01t1:1656_1": "saddhiṃ vanditvā nisinnaṃ. Temāsanti accantasaṃyoge upayogavacanaṃ. “Temāsaṃ sotabbadhammaṃ",
  "tika-vin01t1:1656_2": "ajjeva suṇissāmī”ti nisinnassa taṃ ajjhāsayaṃ pūretvā desitattā vuttaṃ “paripuṇṇasaṅkappaṃ",
  "tika-vin01t1:1656_3": "kurumāno”ti. Anubandhitvāti anugantvā.",
  "tika-vin01t1:1657_0": "Buddhānaṃ anabhiratiparitassitā nāma natthīti āha “yathājjhāsayaṃ yathārucitaṃ vāsaṃ",
  "tika-vin01t1:1657_1": "vasitvā”ti. Abhirantaṃ abhiratīti hi atthato ekaṃ. Abhirantasaddo cāyaṃ abhirucipariyāyo,",
  "tika-vin01t1:1657_2": "na assādapariyāyo. Assādavasena ca katthaci vasantassa assādavatthuvigamanena siyā",
  "tika-vin01t1:1657_3": "tassa tattha anabhirati, tayidaṃ khīṇāsavānaṃ natthi, pageva buddhānaṃ, tasmā abhirativasena",
  "tika-vin01t1:1657_4": "katthaci vasitvā tadabhāvato aññattha gamanaṃ nāma buddhānaṃ natthi, vineyyavinayanatthaṃ",
  "tika-vin01t1:1657_5": "pana katthaci vasitvā tasmiṃ siddhe vineyyavinayatthameva tato aññattha gacchanti,",
  "tika-vin01t1:1657_6": "ayamettha yathāruci. Soreyyādīni anupagammāti mahāmaṇḍalacārikāya vīthibhūtāni soreyyanagarādīni",
  "tika-vin01t1:1657_7": "anupagantvā. Payāgapatiṭṭhānanti gāmassapi adhivacanaṃ titthassapi. Gaṅgaṃ nadinti",
  "tika-vin01t1:1657_8": "gaṅgaṃ nāma nadiṃ. Tadavasarīti ettha tanti karaṇatthe upayogavacananti āha “tena",
  "tika-vin01t1:1657_9": "avasari tadavasarī”ti.",
  "tika-vin01t1:1658": "Buddhāciṇṇakathā niṭṭhitā.",
  "tika-vin01t1:1659_0": "Samantapāsādikāyāti samantato sabbaso pasādaṃ janetīti samantapāsādikā, tassā samantapāsādikāya.",
  "tika-vin01t1:1659_1": "Tatridaṃ samantapāsādikāya samantapāsādikattasminti ettha tatrāti purimavacanāpekkhaṃ,",
  "tika-vin01t1:1659_2": "idanti vakkhamānakāraṇavacanāpekkhaṃ. Tatrāyaṃ yojanā – yaṃ vuttaṃ “samantapāsādikāya",
  "tika-vin01t1:1659_3": "vinayasaṃvaṇṇanāyā”ti, tatra yā sā samantapāsādikāti saṃvaṇṇanā vuttā, tassā samantapāsādikāya",
  "tika-vin01t1:1659_4": "saṃvaṇṇanāya samantapāsādikattasmiṃ samantapāsādikabhāve sabbaso pasādajanakatte",
  "tika-vin01t1:1659_5": "idaṃ hoti. Kiṃ hotīti āha “ācariyaparamparato”tiādi.",
  "tika-vin01t1:1660_0": "Ācariyaparamparatoti “upāli dāsako”tiādinā. Vuttaācariyaparamparato. Nidānavatthuppabhedadīpanatoti",
  "tika-vin01t1:1660_1": "nidānappabhedadīpanato vatthuppabhedadīpanato ca. Tattha bāhiranidānaabbhantaranidānasikkhāpadanidānadassanavasena",
  "tika-vin01t1:1660_2": "nidānappabhedadīpanaṃ veditabbaṃ, theravādappakāsanaṃ pana vatthuppabhedadīpanaṃ.",
  "tika-vin01t1:1660_3": "Parasamayavivajjanatoti “sakāya paṭiññāya mettiyaṃ bhikkhuniṃ nāsethā”tiādīsu micchāpaṭipannānaṃ",
  "tika-vin01t1:1660_4": "paresaṃ laddhinirākaraṇato, tatoyeva ca attano samayapatiṭṭhāpanena sakasamayavisuddhito.",
  "tika-vin01t1:1661_0": "Byañjanaparisodhanatoti pāṭhasodhanena byañjanaparisodhanaṃ veditabbaṃ, saddasatthānusārena",
  "tika-vin01t1:1661_1": "vā nibbacanaṃ dassetvā padanipphattidassanaṃ byañjanaparisodhanaṃ. Vibhaṅganayabhedadassanatoti",
  "tika-vin01t1:1661_2": "“tisso itthiyo”tiādipadabhājanassa anurūpavasena nayabhedadassanato. Sampassatanti",
  "tika-vin01t1:1661_3": "ñāṇacakkhunā sammā passantānaṃ, upaparikkhantānanti attho. Apāsādikanti appasādāvahaṃ.",
  "tika-vin01t1:1661_4": "Etthāti samantapāsādikāya. Sampassataṃ viññūnanti sambandho. Tasmā ayaṃ saṃvaṇṇanā",
  "tika-vin01t1:1661_5": "samantapāsādikātveva pavattāti yojetabbaṃ. Kassa kena desitassa saṃvaṇṇanāti āha “vinayassā”tiādi.",
  "tika-vin01t1:1662": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:1663": "Verañjakaṇḍavaṇṇanā samattā.",
  "tika-vin01t1:1664": "Paṭhamo bhāgo niṭṭhito."
}