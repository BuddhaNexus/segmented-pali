{
  "atk-s0516a0:0": "Namo tassa bhagavato arahato sammāsambuddhassa",
  "atk-s0516a0:1": "Khuddakanikāye",
  "atk-s0516a0:2": "Cūḷaniddesa-aṭṭhakathā",
  "atk-s0516a0:3": "Pārāyanavagganiddeso",
  "atk-s0516a0:4": "1. Ajitamāṇavasuttaniddesavaṇṇanā",
  "atk-s0516a0:5": "Pārāyanavaggassa paṭhame ajitasuttaniddese –",
  "atk-s0516a0:6": "1.",
  "atk-s0516a0:7": "“Kenassu nivuto loko, (iccāyasmā ajito,)",
  "atk-s0516a0:8": "Kenassu nappakāsati;",
  "atk-s0516a0:9": "Kissābhilepanaṁ brūsi, kiṁsu tassa mahabbhaya”nti. –",
  "atk-s0516a0:10_0": "Ajitamāṇavassa pucchite paṭhamapañhe ca uparūparipañhe ca niddesesu ca vuttañca uttānañca",
  "atk-s0516a0:10_1": "vajjetvā visesameva vakkhāma. Tattha nivutoti paṭicchādito. Kissābhilepanaṁ brūsīti",
  "atk-s0516a0:10_2": "kiṁ assa lokassa abhilepanaṁ vadesi?",
  "atk-s0516a0:11": "Āvutoti āvarito. Nivutoti paṭicchādito. Ovutoti heṭṭhā paṭicchādito. Pihitoti uparibhāgena chādito. Paṭicchannoti avivaṭo. Paṭikujjitoti adhomukhaṁ chādito.",
  "atk-s0516a0:12_0": "Nappakāsatīti nappakāso hoti. Nappabhāsatīti ñāṇappabhāsaṁ na karoti. Na tapatīti",
  "atk-s0516a0:12_1": "ñāṇatapaṁ na karoti. Na virocatīti ñāṇavirocanaṁ na karoti. Na ñāyatīti na jānīyati.",
  "atk-s0516a0:12_2": "Na paññāyatīti nappaññāyate.",
  "atk-s0516a0:13_0": "Kenalittoti kena limpito. Saṁlitto upalittoti upasaggena padaṁ vaḍḍhitaṁ. Ācikkhasi",
  "atk-s0516a0:13_1": "niddesavasena. Desesi paṭiniddesavasena. Paññapesi tena tena pakārena. Atthaṁ bodhento",
  "atk-s0516a0:13_2": "paṭṭhapesi. Tassatthassa kāraṇaṁ dassento vivarasi. Byañjanabhāvaṁ dassento vibhajasi.",
  "atk-s0516a0:13_3": "Nikujjitabhāvaṁ gambhīrabhāvañca haritvā sotūnaṁ ñāṇassa patiṭṭhaṁ janayanto uttānīkarosi.",
  "atk-s0516a0:13_4": "Sabbehipi imehi ākārehi sotūnaṁ aññāṇandhakāraṁ vidhamento pakāsesīti evaṁ attho daṭṭhabbo.",
  "atk-s0516a0:14_0": "2.Vevicchā pamādā nappakāsatīti macchariyahetu ca pamādahetu ca nappakāsati. Macchariyaṁ",
  "atk-s0516a0:14_1": "hissa dānādīhi guṇehi pakāsituṁ na deti, pamādo sīlādīhi. Jappābhilepananti taṇhā",
  "atk-s0516a0:14_2": "assa lokassa makkaṭalepo viya makkaṭassa abhilepanaṁ. Dukkhanti jātiādikaṁ dukkhaṁ.",
  "atk-s0516a0:15_0": "Yesaṁ dhammānanti yesaṁ rūpādidhammānaṁ. Ādito samudāgamanaṁ paññāyatīti paṭhamato",
  "atk-s0516a0:15_1": "uppādo paññāyati. Atthaṅgamato nirodho paññāyatīti bhaṅgato nirujjhanaṁ paññāyati.",
  "atk-s0516a0:15_2": "Kammasannissito vipākoti kusalākusalavipāko kammaṁ amuñcitvā pavattanato kammasannissito",
  "atk-s0516a0:15_3": "vipākoti vuccati. Vipākasannissitaṁ kammanti kusalākusalaṁ kammaṁ vipākassa okāsaṁ",
  "atk-s0516a0:15_4": "katvā ṭhitattā vipākasannissitaṁ kammanti vuccati. Nāmasannissitaṁ rūpanti pañcavokāre",
  "atk-s0516a0:15_5": "rūpaṁ nāmaṁ amuñcitvā pavattanato nāmasannissitaṁ rūpanti vuccati. Rūpasannissitaṁ",
  "atk-s0516a0:15_6": "nāmanti pañcavokāre nāmaṁ rūpaṁ amuñcitvā pavattanato rūpasannissitaṁ nāmanti vuccati.",
  "atk-s0516a0:16_0": "3.Savanti sabbadhi sotāti sabbesu rūpādiāyatanesu taṇhādikā sotā sandanti. Kiṁ nivāraṇanti",
  "atk-s0516a0:16_1": "tesaṁ kiṁ āvaraṇaṁ kā rakkhā. Saṁvaraṁ brūhīti taṁ tesaṁ nivāraṇasaṅkhātaṁ saṁvaraṁ",
  "atk-s0516a0:16_2": "brūhi. Etena sāvasesappahānaṁ pucchati. Kena sotā pidhīyareti kena dhammena ete sotā",
  "atk-s0516a0:16_3": "pidhīyanti pacchijjanti. Etena anavasesappahānaṁ pucchati.",
  "atk-s0516a0:17": "Savantīti uppajjanti. Āsavantīti adhogāmino hutvā savanti. Sandantīti nirantaragāmino hutvā sandamānā pavattanti. Pavattantīti punappunaṁ vattanti.",
  "atk-s0516a0:18_0": "4.Satitesaṁ nivāraṇanti vipassanāyuttā kusalākusaladhammānaṁ gatiyo samanvesamānā",
  "atk-s0516a0:18_1": "sati tesaṁ sotānaṁ nivāraṇaṁ. Sotānaṁ saṁvaraṁ brūmīti tamevāhaṁ satiṁ sotānaṁ saṁvaraṁ",
  "atk-s0516a0:18_2": "brūmīti adhippāyo. Paññāyete pidhīyareti rūpādīsu pana aniccatādipaṭivedhasādhikāya",
  "atk-s0516a0:18_3": "maggapaññāya ete sotā sabbaso pidhīyanti.",
  "atk-s0516a0:19_0": "Pacchijjantīti ucchijjanti. Samudayañcāti paccayañca. Atthaṅgamañcāti uppannānaṁ",
  "atk-s0516a0:19_1": "abhāvagamanañca, anuppannānaṁ anuppādaṁ vā. Assādañcāti ānisaṁsañca. Ādīnavañcāti",
  "atk-s0516a0:19_2": "dosañca. Nissaraṇañcāti nikkhamanañca.",
  "atk-s0516a0:20_0": "5.Paññā cevāti pañhāgāthāya yā cāyaṁ tayā vuttā paññā, yā ca sati, yañca tadavasesaṁ",
  "atk-s0516a0:20_1": "nāmarūpaṁ, etaṁ sabbampi kattha nirujjhati. Etaṁ me pañhaṁ puṭṭho pabrūhīti evaṁ",
  "atk-s0516a0:20_2": "saṅkhepattho veditabbo.",
  "atk-s0516a0:21": "Katthetaṁ uparujjhatīti etaṁ nāmarūpaṁ kattha na bhavati. Vūpasammatīti nibbāti. Atthaṁ gacchatīti abhāvaṁ gacchati. Paṭippassambhatīti sannisīdati.",
  "atk-s0516a0:22_0": "6. Vissajjanagāthāya panassa yasmā paññāsatiyo nāmeneva saṅgahaṁ gacchanti, tasmā",
  "atk-s0516a0:22_1": "tā visuṁ na vuttā. Ayamettha saṅkhepattho – yaṁ maṁ tvaṁ, ajita, etaṁ pañhaṁ apucchi",
  "atk-s0516a0:22_2": "– “katthetaṁ uparujjhatī”ti, tadetaṁ yattha nāmañca rūpañca asesaṁ uparujjhati, taṁ",
  "atk-s0516a0:22_3": "te vadāmi. Tassa tassa hi viññāṇassa nirodhena saheva apubbaṁ acarimaṁ etthetaṁ uparujjhati,",
  "atk-s0516a0:22_4": "ettheva viññāṇanirodhena nirujjhati etaṁ, viññāṇanirodhā tassa tassa nirodho hoti,",
  "atk-s0516a0:22_5": "taṁ nātivattatīti vuttaṁ hoti.",
  "atk-s0516a0:23_0": "Sotāpattimaggañāṇena abhisaṅkhāraviññāṇassa nirodhenāti sotāpattimaggasampayuttapaññāya",
  "atk-s0516a0:23_1": "kusalākusalacetanāsampayuttacittassa abhabbuppattikavasena nirujjhanena. Tattha duvidho",
  "atk-s0516a0:23_2": "nirodho anupādinnakanirodho upādinnakanirodhoti. Sotāpattimaggena hi cattāri diṭṭhisampayuttāni",
  "atk-s0516a0:23_3": "vicikicchāsahagatanti pañca cittāni nirujjhanti, tāni rūpaṁ samuṭṭhāpenti. Taṁ anupādinnakarūpakkhandho,",
  "atk-s0516a0:23_4": "tāni cittāni viññāṇakkhandho, taṁsampayuttā vedanā saññā saṅkhārā tayo arūpakkhandhā.",
  "atk-s0516a0:23_5": "Tattha sace sotāpannassa sotāpattimaggo abhāvito abhavissā, tāni pañca cittāni chasu",
  "atk-s0516a0:23_6": "ārammaṇesu pariyuṭṭhānaṁ pāpuṇeyyuṁ. Sotāpattimaggo pana nesaṁ pariyuṭṭhānuppattiṁ",
  "atk-s0516a0:23_7": "vārayamāno setusamugghātaṁ abhabbuppattikabhāvaṁ kurumāno anupādinnakaṁ nirodheti",
  "atk-s0516a0:23_8": "nāma. Sakadāgāmimaggena cattāri diṭṭhivippayuttāni dve domanassasahagatānīti oḷārikakāmarāgabyāpādavasena",
  "atk-s0516a0:23_9": "cha cittāni nirujjhanti. Anāgāmimaggena aṇusahagatakāmarāgabyāpādavasena tāni eva",
  "atk-s0516a0:23_10": "cha cittāni nirujjhanti. Arahattamaggena cattāri diṭṭhivippayuttāni uddhaccasahagatañcāti",
  "atk-s0516a0:23_11": "pañca akusalacittāni nirujjhanti. Tattha sace tesaṁ ariyānaṁ te maggā abhāvitā assu,",
  "atk-s0516a0:23_12": "tāni cittāni chasu ārammaṇesu pariyuṭṭhānaṁ pāpuṇeyyuṁ. Te pana tesaṁ maggā pariyuṭṭhānuppattiṁ",
  "atk-s0516a0:23_13": "vārayamānā setusamugghātaṁ abhabbuppattikabhāvaṁ kurumānā anupādinnakaṁ nirodhenti",
  "atk-s0516a0:23_14": "nāma. Evaṁ anupādinnakanirodho veditabbo.",
  "atk-s0516a0:24_0": "Sace pana sotāpannassa sotāpattimaggo abhāvito abhavissā, ṭhapetvā satta bhave anamatagge",
  "atk-s0516a0:24_1": "saṁsāravaṭṭe upādinnakakkhandhappavattaṁ pavatteyya. Kasmā? Tassa pavattiyā hetūnaṁ",
  "atk-s0516a0:24_2": "atthitāya. Tīṇi saṁyojanāni diṭṭhānusayo vicikicchānusayoti ime pana pañca kilese",
  "atk-s0516a0:24_3": "so maggo uppajjamānova samugghāteti. Idāni kuto sotāpannassa satta bhave ṭhapetvā",
  "atk-s0516a0:24_4": "anamatagge saṁsāravaṭṭe upādinnakappavattaṁ pavattissati. Evaṁ sotāpattimaggo upādinnakappavattaṁ",
  "atk-s0516a0:24_5": "appavattaṁ kurumāno upādinnakaṁ nirodheti nāma.",
  "atk-s0516a0:25_0": "Sace sakadāgāmissa sakadāgāmimaggo abhāvito abhavissā, ṭhapetvā dve bhave pañcasu",
  "atk-s0516a0:25_1": "bhavesu upādinnakappavattaṁ pavatteyya. Kasmā? Tassa pavattiyā hetūnaṁ atthitāya.",
  "atk-s0516a0:25_2": "Oḷārikāni kāmarāgapaṭighasaṁyojanāni oḷāriko kāmarāgānusayo paṭighānusayoti ime pana",
  "atk-s0516a0:25_3": "cattāro kilese so maggo uppajjamānova samugghāteti. Idāni kuto sakadāgāmissa dve",
  "atk-s0516a0:25_4": "bhave ṭhapetvā pañcasu bhavesu upādinnakappavattaṁ pavattissati. Evaṁ sakadāgāmimaggo",
  "atk-s0516a0:25_5": "upādinnakappavattaṁ appavattaṁ kurumāno upādinnakaṁ nirodheti nāma.",
  "atk-s0516a0:26_0": "Sace anāgāmissa anāgāmimaggo abhāvito abhavissā, ṭhapetvā ekaṁ bhavaṁ dutiyabhave",
  "atk-s0516a0:26_1": "upādinnakappavattaṁ pavatteyya. Kasmā? Tassa pavattiyā hetūnaṁ atthitāya. Aṇusahagatāni",
  "atk-s0516a0:26_2": "kāmarāgapaṭighasaññojanāni aṇusahagato kāmarāgānusayo paṭighānusayoti ime pana cattāro",
  "atk-s0516a0:26_3": "kilese so maggo uppajjamānova samugghāteti. Idāni kuto anāgāmissa ekaṁ bhavaṁ ṭhapetvā",
  "atk-s0516a0:26_4": "dutiyabhave upādinnakappavattaṁ pavattissati. Evaṁ anāgāmimaggo upādinnakappavattaṁ",
  "atk-s0516a0:26_5": "appavattaṁ kurumāno upādinnakaṁ nirodheti nāma.",
  "atk-s0516a0:27_0": "Sace arahato arahattamaggo abhāvito abhavissā, rūpārūpabhavesu upādinnakappavattaṁ",
  "atk-s0516a0:27_1": "pavatteyya. Kasmā? Tassa pavattiyā hetūnaṁ atthitāya. Rūparāgo arūparāgo māno uddhaccaṁ",
  "atk-s0516a0:27_2": "avijjā mānānusayo bhavarāgānusayo avijjānusayoti ime pana aṭṭha kilese so maggo uppajjamānova",
  "atk-s0516a0:27_3": "samugghāteti. Idāni kuto khīṇāsavassa punabbhave upādinnakappavattaṁ pavattissati?",
  "atk-s0516a0:27_4": "Evaṁ arahattamaggo upādinnakappavattaṁ appavattaṁ kurumāno upādinnakaṁ nirodheti nāma.",
  "atk-s0516a0:28_0": "Sotāpattimaggo cettha apāyabhavaṁ nirodheti. Sakadāgāmimaggo sugatikāmabhavekadesaṁ.",
  "atk-s0516a0:28_1": "Anāgāmimaggo kāmabhavaṁ. Arahattamaggo rūpārūpabhavaṁ, sabbabhavepi nirodheti evāti",
  "atk-s0516a0:28_2": "vadanti. Evaṁ upādinnakanirodho veditabbo.",
  "atk-s0516a0:29": "Tattha “abhisaṅkhāraviññāṇassa nirodhenā”ti etena anupādinnakanirodhaṁ dasseti. “Ye uppajjeyyuṁ nāmañca rūpañca, etthete nirujjhantī”ti iminā pana upādinnakanirodhaṁ dasseti.",
  "atk-s0516a0:30": "Tattha satta bhave ṭhapetvāti kāmabhavato kāmabhavaṁ saṁsarantassa satta bhave vajjetvā. Anamatagge saṁsāreti –",
  "atk-s0516a0:31": "“Khandhānañca paṭipāṭi, dhātuāyatanāna ca;",
  "atk-s0516a0:32": "Abbocchinnaṁ vattamānā, ‘saṁsāro’ti pavuccatī”ti. –",
  "atk-s0516a0:33_0": "Evaṁ vaṇṇite saṁsāravaṭṭe. Ye uppajjeyyuṁ nāmañca rūpañcāti namanalakkhaṇaṁ catukkhandhasaṅkhātaṁ",
  "atk-s0516a0:33_1": "nāmañca ruppanalakkhaṇaṁ bhūtopādāyasaṅkhātaṁ rūpañca ete dhammā uppajjeyyuṁ. Etthete",
  "atk-s0516a0:33_2": "nirujjhantīti etasmiṁ sotāpattimagge ete nāmarūpadhammā abhabbuppattikavasena nirodhaṁ",
  "atk-s0516a0:33_3": "gacchanti. Sakadāgāmimaggañāṇenāti ettha paṭisandhivasena sakiṁyeva imaṁ lokaṁ āgacchatīti",
  "atk-s0516a0:33_4": "sakadāgāmī, tassa maggo sakadāgāmimaggo. Tena maggena sampayuttañāṇena. Dve bhave",
  "atk-s0516a0:33_5": "ṭhapetvāti kāmadhātuyāyeva paṭisandhivasena dve bhave vajjetvā. Pañcasu bhavesūti",
  "atk-s0516a0:33_6": "tadavasiṭṭhesu pañcasu bhavesu. Etthete nirujjhantīti ettha sakadāgāmimagge ete dhammā",
  "atk-s0516a0:33_7": "vuttanayena nirujjhanti. Ekaṁ bhavaṁ ṭhapetvāti ukkaṭṭhavasena rūpadhātuyā vā arūpadhātuyā",
  "atk-s0516a0:33_8": "vā ekaṁ bhavaṁ vajjetvā. Rūpadhātuyā vā arūpadhātuyā vāti dutiyakabhave rūpadhātuyā",
  "atk-s0516a0:33_9": "ceva arūpadhātuyā ca. Nāmañca rūpañcāti ettha rūpabhave nāmarūpaṁ, arūpabhave nāmameva.",
  "atk-s0516a0:33_10": "Etthete nirujjhantīti ettha anāgāmimagge ete nāmarūpadhammā vuttanayena nirujjhanti.",
  "atk-s0516a0:34_0": "Arahatoti kilesehi ārakattā “arahā”ti laddhanāmassa khīṇāsavassa. Anupādisesāya nibbānadhātuyāti",
  "atk-s0516a0:34_1": "duvidhā hi nibbānadhātu saupādisesā ca anupādisesā ca. Tattha upādīyati “ahaṁ mamā”ti",
  "atk-s0516a0:34_2": "bhusaṁ gaṇhīyatīti upādi, khandhapañcakassetaṁ adhivacanaṁ. Upādiyeva seso avasiṭṭho",
  "atk-s0516a0:34_3": "upādiseso, saha upādisesena vattatīti saupādisesā. Natthettha upādisesoti anupādisesā.",
  "atk-s0516a0:34_4": "Tāya anupādisesāya nibbānadhātuyā. Parinibbāyantassāti nirindhanassa viya jātavedassa",
  "atk-s0516a0:34_5": "nibbāyantassa appavattaṁ pavisantassa. Carimaviññāṇassa nirodhenāti ettha assāsapassāsānaṁ",
  "atk-s0516a0:34_6": "nirodhavasena. Tayo carimā bhavacarimo jhānacarimo cuticarimoti. Bhavesu hi kāmabhave",
  "atk-s0516a0:34_7": "assāsapassāsā pavattanti, rūpārūpabhavesu nappavattanti. Tasmā so bhavacarimo. Jhānesu",
  "atk-s0516a0:34_8": "purimajhānattayeva pavattanti, catutthe nappavattanti. Tasmā so jhānacarimo. Ye pana",
  "atk-s0516a0:34_9": "cuticittassa purato soḷasamena cittena sahuppannā, te cuticittena saha nirujjhanti.",
  "atk-s0516a0:34_10": "So cuticarimo nāma. Ayaṁ idha carimoti adhippeto. Ye hi keci buddhā vā paccekabuddhā",
  "atk-s0516a0:34_11": "vā ariyasāvakā vā antamaso kunthakipillikaṁ upādāya sabbe bhavaṅgacitteneva abyākatena",
  "atk-s0516a0:34_12": "dukkhasaccena kālaṁ karonti. Tasmā carimaviññāṇassa nirodhenāti cuticittassa nirodhenāti attho.",
  "atk-s0516a0:35_0": "Paññāca sati ca nāmañcāti etehi catunnaṁ arūpakkhandhānaṁ gahaṇaṁ paccetabbaṁ. Rūpañcāti",
  "atk-s0516a0:35_1": "etena catunnaṁ mahābhūtānaṁ catuvīsatiupādārūpānañca gahaṇaṁ paccetabbaṁ. Idāni tassa",
  "atk-s0516a0:35_2": "nirujjhanūpāyaṁ dassento “viññāṇassa nirodhena, etthetaṁ uparujjhatī”ti āha. Tattha",
  "atk-s0516a0:35_3": "viññāṇanti carimaviññāṇampi abhisaṅkhāraviññāṇampi. Abhisaṅkhāraviññāṇassa pahīnanirodhena",
  "atk-s0516a0:35_4": "etthetaṁ uparujjhati nirujjhati dīpasikhā viya apaṇṇattikabhāvaṁ yāti, carimaviññāṇassa",
  "atk-s0516a0:35_5": "anuppādapaccayattā anuppādanirodhena anuppādavaseneva uparujjhatīti.",
  "atk-s0516a0:36_0": "7. Ettāvatā ca “dukkhamassa mahabbhaya”nti iminā pakāsitaṁ dukkhasaccaṁ, “yāni sotānī”ti",
  "atk-s0516a0:36_1": "iminā samudayasaccaṁ, “paññāyete pidhīyare”ti iminā maggasaccaṁ, “asesaṁ uparujjhatī”ti",
  "atk-s0516a0:36_2": "iminā nirodhasaccanti evaṁ cattāri saccāni sutvāpi ariyabhūmiṁ anadhigato puna sekkhāsekkhapaṭipadaṁ",
  "atk-s0516a0:36_3": "pucchanto “ye ca saṅkhātadhammāse”ti gāthamāha. Tattha saṅkhātadhammāti aniccādivasena",
  "atk-s0516a0:36_4": "parivīmaṁsitadhammā, arahantānametaṁ adhivacanaṁ. Sekkhāti sīlādīni sikkhamānā avasesā",
  "atk-s0516a0:36_5": "ariyapuggalā. Puthūti bahū sattajanā. Tesaṁ me nipako iriyaṁ puṭṭho pabrūhīti tesaṁ",
  "atk-s0516a0:36_6": "me sekkhāsekkhānaṁ nipako paṇḍito tvaṁ puṭṭho paṭipattiṁ brūhīti.",
  "atk-s0516a0:37_0": "Tesaṁ khandhā saṅkhātāti tesaṁ pañcakkhandhā appaṭisandhikaṁ katvā desitā, saṅkhepaṁ",
  "atk-s0516a0:37_1": "katvā ṭhapitā vā. Dhātuādīsupi eseva nayo. Iriyanti payogaṁ. Cariyanti kiriyaṁ. Vuttinti",
  "atk-s0516a0:37_2": "pavattiṁ. Ācaranti caraṇaṁ. Gocaranti paccayaṁ. Vihāranti iriyāpathapavattanaṁ. Paṭipadanti vipassanaṁ.",
  "atk-s0516a0:38_0": "8. Athassa bhagavā yasmā sekkhena kāmacchandanīvaraṇaṁ ādiṁ katvā sabbakilesā pahātabbā",
  "atk-s0516a0:38_1": "eva, tasmā “kāmesūti upaḍḍhagāthāya sekkhapaṭipadaṁ dasseti. Tassattho – vatthukāmesu",
  "atk-s0516a0:38_2": "kilesakāmena nābhigijjheyya, kāyaduccaritādayo ca manaso āvilabhāvakare dhamme pajahanto",
  "atk-s0516a0:38_3": "manasānāvilo siyāti. Yasmā pana asekkho aniccādivasena sabbasaṅkhārādīnaṁ paritulitattā",
  "atk-s0516a0:38_4": "kusalo sabbadhammesu kāyānupassanāsatiādīhi ca sato sakkāyadiṭṭhiādīnaṁ bhinnattā",
  "atk-s0516a0:38_5": "bhikkhubhāvaṁ patto hutvā sabbairiyāpathesu paribbajati, tasmā “kusalo”ti upaḍḍhagāthāya",
  "atk-s0516a0:38_6": "asekkhapaṭipadaṁ dasseti.",
  "atk-s0516a0:39": "Nābhigijjheyyāti gedhaṁ nāpajjeyya. Na paligijjheyyāti lobhaṁ nāpajjeyya. Na palibundheyyāti lobhavasena na allīyeyya.",
  "atk-s0516a0:40": "Āvilakare kilese jaheyyāti cittāluḷakare upatāpasaṅkhāte kilese jaheyya.",
  "atk-s0516a0:41": "Sabbe dhammā anattāti nibbānaṁ antokaritvā vuttaṁ. Yaṁ kiñci samudayadhammanti yaṁ kiñci sappaccayasabhāvaṁ.",
  "atk-s0516a0:42_0": "Saha gāthāpariyosānāti gāthāvasāneneva saddhiṁ. Yete brāhmaṇena saddhiṁ ekacchandāti",
  "atk-s0516a0:42_1": "ye ete ajitamāṇavena kalyāṇachandena ekajjhāsayā. Ekappayogāti kāyavacīmanopayogehi",
  "atk-s0516a0:42_2": "ekappayogā. Ekādhippāyāti eko adhippāyo ruci etesanti ekādhippāyā, ekarucikāti attho.",
  "atk-s0516a0:42_3": "Ekavāsanavāsitāti atītabuddhasāsane tena saddhiṁ bhāvitabhāvanā. Anekapāṇasahassānanti",
  "atk-s0516a0:42_4": "anekesaṁ devamanussasaṅkhātānaṁ pāṇasahassānaṁ. Virajaṁ vītamalanti rāgādirajavirahitaṁ",
  "atk-s0516a0:42_5": "rāgādimalavirahitañca.",
  "atk-s0516a0:43_0": "Dhammacakkhunti idha sotāpattimaggo adhippeto. Aññattha heṭṭhāmaggattayaṁ. Tassa",
  "atk-s0516a0:43_1": "uppattikāraṇadassanatthaṁ “yaṁ kiñci samudayadhammaṁ, sabbaṁ taṁ nirodhadhamma”nti",
  "atk-s0516a0:43_2": "āha. Tañhi nirodhaṁ ārammaṇaṁ katvā kiccavasena evaṁ sabbasaṅkhataṁ paṭivijjhantaṁ",
  "atk-s0516a0:43_3": "uppajjati. Tassa brāhmaṇassa anupādāya āsavehi cittaṁ vimuccīti tassa ca ajitabrāhmaṇassa",
  "atk-s0516a0:43_4": "antevāsikasahassānañca taṇhādīhi aggahetvā kāmāsavādīhi maggakkhaṇe cittaṁ vimuccamānaṁ",
  "atk-s0516a0:43_5": "phalakkhaṇe vimucci. Saha arahattappattāti arahattappattiyā ca saheva āyasmato ajitassa",
  "atk-s0516a0:43_6": "ca antevāsikasahassassa ca ajinajaṭāvākacīratidaṇḍakamaṇḍaluādayo antaradhāyiṁsu.",
  "atk-s0516a0:43_7": "Sabbeva iddhimayapattacīvaradharā dvaṅgulakesā ehibhikkhū hutvā bhagavantaṁ namassamānā",
  "atk-s0516a0:43_8": "pañjalikā nisīdiṁsu. Pāḷiyaṁ pana ajitattherova paññāyati. Tattha anvatthapaṭipattiyāti",
  "atk-s0516a0:43_9": "sayaṁ paccāsīsitaladdhapaṭipattiyā, nibbānaladdhabhāvenāti attho. Sesaṁ sabbattha",
  "atk-s0516a0:43_10": "pākaṭameva. Evaṁ bhagavā arahattanikūṭena desanaṁ niṭṭhāpesīti.",
  "atk-s0516a0:44": "Saddhammappajjotikāya cūḷaniddesa-aṭṭhakathāya",
  "atk-s0516a0:45": "Ajitamāṇavasuttaniddesavaṇṇanā niṭṭhitā.",
  "atk-s0516a0:46": "2. Tissametteyyamāṇavasuttaniddesavaṇṇanā",
  "atk-s0516a0:47_0": "9. Dutiye tissametteyyasuttaniddese – kodha santusitoti niṭṭhite pana ajitasutte",
  "atk-s0516a0:47_1": "“kathaṁ lokaṁ avekkhantaṁ, maccurājā na passatī”ti evaṁ mogharājā pucchituṁ ārabhi.",
  "atk-s0516a0:47_2": "“Na tāvassa indriyāni paripākaṁ gatānī”ti ñatvā bhagavā “tiṭṭha tvaṁ, mogharāja,",
  "atk-s0516a0:47_3": "añño pucchatū”ti paṭikkhipi. Tato tissametteyyo attano saṁsayaṁ pucchanto “kodhāti",
  "atk-s0516a0:47_4": "gāthamāha. Tattha kodha santusitoti ko idha satto tuṭṭho. Iñjitāti taṇhādiṭṭhivipphanditāni.",
  "atk-s0516a0:47_5": "Ubhantamabhiññāyāti ubho ante abhijānitvā. Mantā na lippatīti paññāya na lippati.",
  "atk-s0516a0:48": "Paripuṇṇasaṅkappoti nekkhammādivitakkehi paripuṇṇasaṅkappattā paripuṇṇamanoratho.",
  "atk-s0516a0:49": "Taṇhiñjitanti taṇhāya calitaṁ. Diṭṭhiñjitādīsupi eseva nayo. Kāmiñjitanti kilesakāmehi iñjitaṁ phanditaṁ. “Kammiñjita”ntipi pāṭho, taṁ na sundaraṁ.",
  "atk-s0516a0:50_0": "Mahanto purisoti mahāpuriso. Uttamo purisoti aggapuriso. Padhāno purisoti seṭṭhapuriso.",
  "atk-s0516a0:50_1": "Alāmako purisoti visiṭṭhapuriso. Jeṭṭhako purisoti pāmokkhapuriso. Na heṭṭhimako",
  "atk-s0516a0:50_2": "purisoti uttamapuriso. Purisānaṁ koṭippatto purisoti padhānapuriso. Sabbesaṁ icchito",
  "atk-s0516a0:50_3": "purisoti pavarapuriso.",
  "atk-s0516a0:51": "Sibbinimaccagāti taṇhaṁ atiagā, atikkamitvā ṭhito. Upaccagāti bhusaṁ atiagā.",
  "atk-s0516a0:52_0": "10. Tassetamatthaṁ bhagavā byākaronto “kāmesū”ti gāthādvayamāha. Tattha kāmesu brahmacariyavāti",
  "atk-s0516a0:52_1": "kāmanimittaṁ brahmacariyavā, kāmesu ādīnavaṁ disvā maggabrahmacariyena samannāgatoti",
  "atk-s0516a0:52_2": "vuttaṁ hoti. Ettāvatā santusitataṁ dasseti. “Vītataṇho”tiādīhi aniñjitataṁ. Tattha",
  "atk-s0516a0:52_3": "saṅkhāya nibbutoti aniccādivasena dhamme vīmaṁsitvā rāgādinibbānena nibbuto.",
  "atk-s0516a0:53_0": "Asaddhammasamāpattiyāti nīcadhammasamāyogato. Āratīti ārakā ramanaṁ. Viratīti tāya",
  "atk-s0516a0:53_1": "vinā ramanaṁ. Paṭiviratīti paṭinivattitvā tāya vinā ramanaṁ. Veramaṇīti veravināsanaṁ.",
  "atk-s0516a0:53_2": "Akiriyāti kiriyāpacchindanaṁ. Akaraṇanti karaṇaparicchindanaṁ. Anajjhāpattīti anāpajjanatā.",
  "atk-s0516a0:53_3": "Velāanatikkamoti sīmāanatikkamo. Sesaṁ tattha tattha vuttanayattā pākaṭameva.",
  "atk-s0516a0:54_0": "Evaṁ bhagavā idampi suttaṁ arahattanikūṭeneva desesi. Desanāpariyosāne ayampi brāhmaṇo",
  "atk-s0516a0:54_1": "arahatte patiṭṭhāsi saddhiṁ antevāsikasahassena, aññesañca anekasahassānaṁ dhammacakkhuṁ",
  "atk-s0516a0:54_2": "udapādi. Sesaṁ pubbasadisameva.",
  "atk-s0516a0:55": "Saddhammappajjotikāya cūḷaniddesa-aṭṭhakathāya",
  "atk-s0516a0:56": "Tissametteyyamāṇavasuttaniddesavaṇṇanā niṭṭhitā.",
  "atk-s0516a0:57": "3. Puṇṇakamāṇavasuttaniddesavaṇṇanā",
  "atk-s0516a0:58_0": "12. Tatiye puṇṇakasuttaniddese – anejanti idampi purimanayeneva mogharājānaṁ paṭikkhipitvā",
  "atk-s0516a0:58_1": "vuttaṁ. Tattha mūladassāvinti akusalamūlādidassāviṁ. Isayoti isināmakā jaṭilā. Yaññanti",
  "atk-s0516a0:58_2": "deyyadhammaṁ. Akappayiṁsūti pariyesiṁsu.",
  "atk-s0516a0:59_0": "Hetudassāvītiādīni sabbāni kāraṇavevacanāneva. Kāraṇañhi yasmā attano phalatthāya",
  "atk-s0516a0:59_1": "hinoti pavattati, tasmā hetūti vuccati. Yasmā taṁ phalaṁ nideti ‘handa, gaṇhatha",
  "atk-s0516a0:59_2": "na’nti appeti viya, tasmā nidānanti vuccati. Sambhavadassāvītiādīni pañca padāni",
  "atk-s0516a0:59_3": "heṭṭhā dassitanayāni eva. Yasmā taṁ paṭicca eti pavattati, tañca phalaṁ tato samudeti",
  "atk-s0516a0:59_4": "uppajjati, tasmā paccayoti ca samudayoti ca vuccati.",
  "atk-s0516a0:60_0": "Yā vā panaññāpi kāci sugatiyoti catuapāyavinimuttakā uttaramātādayo appesakkhā kapaṇamanussā",
  "atk-s0516a0:60_1": "ca dullabhaghāsacchādanā dukkhapīḷitā veditabbā. Yā vā panaññāpi kāci duggatiyoti",
  "atk-s0516a0:60_2": "yamarājanāgasupaṇṇapetamahiddhikādayo paccetabbā. Attabhāvābhinibbattiyāti tīsu ṭhānesu",
  "atk-s0516a0:60_3": "paṭisandhivasena attabhāvapaṭilābhatthāya. Jānātīti sabbaññutaññāṇena jānāti. Passatīti",
  "atk-s0516a0:60_4": "samantacakkhunā passati.",
  "atk-s0516a0:61_0": "Akusalāti akosallasambhūtā. Akusalaṁ bhajantīti akusalabhāgiyā. Akusalapakkhe bhavāti",
  "atk-s0516a0:61_1": "akusalapakkhikā. Sabbe te avijjā mūlaṁ kāraṇaṁ etesanti avijjāmūlakā. Avijjāya samosaranti",
  "atk-s0516a0:61_2": "sammā osaranti gacchantīti avijjāsamosaraṇā. Avijjāsamugghātāti arahattamaggena avijjāya",
  "atk-s0516a0:61_3": "hatāya. Sabbe te samugghātaṁ gacchantīti vuttappakārā akusaladhammā, te sabbe hatabhāvaṁ pāpuṇanti.",
  "atk-s0516a0:62_0": "Appamādamūlakāti satiavippavāso appamādo mūlaṁ kāraṇaṁ etesanti appamādamūlakā. Appamādesu",
  "atk-s0516a0:62_1": "sammā osaranti gacchantīti appamādasamosaraṇā. Appamādo tesaṁ dhammānaṁ aggamakkhāyatīti",
  "atk-s0516a0:62_2": "sayaṁ kāmāvacaropi samāno catubhūmakadhammānaṁ patiṭṭhābhāvena aggo nāma jāto.",
  "atk-s0516a0:63": "Alamattoti samatthacitto. Mayā pucchitanti mayā puṭṭhaṁ. Vahassetaṁ bhāranti etaṁ ābhatabhāraṁ vahassu. Ye keci isipabbajjaṁ pabbajitā. “Isipabbajjā pabbajitā”tipi pāṭho.",
  "atk-s0516a0:64_0": "Ājīvakasāvakānaṁ ājīvakā devatāti ye ājīvakavacanaṁ suṇanti sussusanti, te ājīvakasāvakā,",
  "atk-s0516a0:64_1": "tesaṁ ājīvakasāvakānaṁ. Ājīvakā ca tesaṁ deyyadhammaṁ paṭiggaṇhanti, te eva ājīvakā",
  "atk-s0516a0:64_2": "devatā. Evaṁ sabbattha. Ye yesaṁ dakkhiṇeyyāti ye ājīvakādayo disāpariyosānā yesaṁ",
  "atk-s0516a0:64_3": "khattiyādīnaṁ deyyadhammānucchavikā. Te tesaṁ devatāti te ājīvakādayo tesaṁ khattiyādīnaṁ devatā.",
  "atk-s0516a0:65_0": "Yepi yaññaṁ esantīti deyyadhammaṁ icchanti. Gavesantīti olokenti. Pariyesantīti uppādenti.",
  "atk-s0516a0:65_1": "Yaññā vā ete puthūti yaññā eva vā ete puthukā. Yaññayājakā vā ete puthūti deyyadhammassa",
  "atk-s0516a0:65_2": "yājanakā eva vā ete puthukā. Dakkhiṇeyyā vā ete puthūti deyyadhammānucchavikā eva",
  "atk-s0516a0:65_3": "vā ete puthukā. Te vitthārato dassetuṁ “kathaṁ yaññā vā ete puthū”tiādinā nayena vitthārena dasseti.",
  "atk-s0516a0:66_0": "13.Āsīsamānāti rūpādīni patthayamānā. Itthattanti itthabhāvañca patthayamānā, manussādibhāvaṁ",
  "atk-s0516a0:66_1": "icchantāti vuttaṁ hoti. Jaraṁ sitāti jaraṁ nissitā. Jarāmukhena cettha sabbaṁ vaṭṭadukkhaṁ",
  "atk-s0516a0:66_2": "vuttaṁ. Tena vaṭṭadukkhanissitā tato aparimuccamānāyeva kappayiṁsūti dīpeti.",
  "atk-s0516a0:67_0": "Rūpapaṭilābhaṁ āsīsamānāti vaṇṇāyatanasampattilābhaṁ patthayamānā. Saddādīsupi eseva",
  "atk-s0516a0:67_1": "nayo. Khattiyamahāsālakule attabhāvapaṭilābhanti sārappatte khattiyānaṁ mahāsālakule",
  "atk-s0516a0:67_2": "attabhāvalābhaṁ paṭisandhiṁ patthayamānā. Brāhmaṇamahāsālakulādīsupi eseva nayo.",
  "atk-s0516a0:67_3": "Brahmakāyikesu devesūti ettha pubbabhavaṁ sandhāya vuttaṁ. Etthāti khattiyakulādīsu.",
  "atk-s0516a0:68": "Jarānissitāti jaraṁ assitā. Byādhinissitātiādīsupi eseva nayo. Etehi sabbaṁ vaṭṭadukkhaṁ pariyādiyitvā dassitaṁ hoti.",
  "atk-s0516a0:69_0": "14.Kaccisu te bhagavā yaññapathe appamattā, atāru jātiñca jarañca mārisāti ettha",
  "atk-s0516a0:69_1": "yañño eva yaññapatho. Idaṁ vuttaṁ hoti – kacci te yaññe appamattā hutvā yaññaṁ kappayantā",
  "atk-s0516a0:69_2": "vaṭṭadukkhamuttariṁsūti.",
  "atk-s0516a0:70": "Yepiyaññaṁ denti yajantīti deyyadhammadānavasena yajanti. Pariccajantīti vissajjenti.",
  "atk-s0516a0:71_0": "15.Āsīsantīti rūpapaṭilābhādayo patthenti. Thomayantīti “suciṁ dinna”ntiādinā nayena",
  "atk-s0516a0:71_1": "yaññādīni pasaṁsanti. Abhijappantīti rūpādipaṭilābhāya vācaṁ gīranti. Juhantīti denti.",
  "atk-s0516a0:71_2": "Kāmābhijappanti paṭicca lābhanti rūpādilābhaṁ paṭicca punappunaṁ kāme eva abhijappanti,",
  "atk-s0516a0:71_3": "“aho vata amhākampi siyyu”nti vadanti, taṇhañca tattha vaḍḍhentīti vuttaṁ hoti. Yājayogāti",
  "atk-s0516a0:71_4": "yāgādhimuttā. Bhavarāgarattāti evamimehi āsīsanādīhi bhavarāgeneva rattā, bhavarāgarattā",
  "atk-s0516a0:71_5": "vā hutvā etāni āsīsanādīni karontā nātariṁsu jātiādivaṭṭadukkhaṁ na uttariṁsu.",
  "atk-s0516a0:72_0": "Yaññaṁ vā thomentīti dānaṁ vā vaṇṇenti. Phalaṁ vāti rūpādipaṭilābhaṁ. Dakkhiṇeyye",
  "atk-s0516a0:72_1": "vāti jātisampannādīsu. Suciṁ dinnanti suciṁ katvā dinnaṁ. Manāpanti manavaḍḍhanakaṁ.",
  "atk-s0516a0:72_2": "Paṇītanti ojavantaṁ. Kālenāti tattha tattha sampattakāle. Kappiyanti akappiyaṁ vajjetvā",
  "atk-s0516a0:72_3": "dinnaṁ. Anavajjanti niddosaṁ. Abhiṇhanti punappunaṁ. Dadaṁ cittaṁ pasāditanti dadato",
  "atk-s0516a0:72_4": "muñcanacittaṁ pasāditanti. Thomenti kittentīti guṇaṁ pākaṭaṁ karonti. Vaṇṇentīti",
  "atk-s0516a0:72_5": "vaṇṇaṁ bhaṇanti. Pasaṁsantīti pasādaṁ pāpenti.",
  "atk-s0516a0:73_0": "Ito nidānanti ito manussalokato dinnakāraṇā. Ajjhāyakāti mante parivattentā. Mantadharāti",
  "atk-s0516a0:73_1": "mante dhārentā. Tiṇṇaṁ vedānanti iruvedayajuvedasāmavedānaṁ. Oṭṭhapahaṭakaraṇavasena",
  "atk-s0516a0:73_2": "pāraṁ gatāti pāragū. Saha nighaṇḍunā ca keṭubhena ca sanighaṇḍukeṭubhānaṁ. Nighaṇḍūti",
  "atk-s0516a0:73_3": "nighaṇḍurukkhādīnaṁ vevacanappakāsakaṁ satthaṁ. Keṭubhanti kiriyākappavikappo kavīnaṁ",
  "atk-s0516a0:73_4": "upakārāvahaṁ satthaṁ. Saha akkharappabhedena sākkharappabhedānaṁ. Akkharappabhedoti",
  "atk-s0516a0:73_5": "sikkhā ca nirutti ca. Itihāsapañcamānanti āthabbaṇavedaṁ catutthaṁ katvā “itiha āsa,",
  "atk-s0516a0:73_6": "itiha āsā”ti īdisavacanapaṭisaṁyuttapurāṇakathāsaṅkhāto itihāso pañcamo etesanti",
  "atk-s0516a0:73_7": "itihāsapañcamā, tesaṁ itihāsapañcamānaṁ vedānaṁ.",
  "atk-s0516a0:74_0": "Padaṁ tadavasesañca byākaraṇaṁ adhiyanti, vedenti vāti padakā veyyākaraṇā. Lokāyataṁ",
  "atk-s0516a0:74_1": "vuccati vitaṇḍavādasatthaṁ. Mahāpurisalakkhaṇanti mahāpurisānaṁ buddhādīnaṁ lakkhaṇadīpakaṁ",
  "atk-s0516a0:74_2": "dvādasasahassaganthappamāṇaṁ satthaṁ. Yattha soḷasasahassagāthāpadaparimāṇā buddhamantā",
  "atk-s0516a0:74_3": "nāma ahesuṁ. Yesaṁ vasena “iminā lakkhaṇena samannāgatā buddhā nāma honti, iminā",
  "atk-s0516a0:74_4": "paccekabuddhā, aggasāvakā, asītimahāsāvakā, buddhamātā, buddhapitā, aggupaṭṭhāko,",
  "atk-s0516a0:74_5": "aggupaṭṭhāyikā, rājā cakkavattī”ti ayaṁ viseso ñāyati. Anavayāti imesu lokāyatamahāpurisalakkhaṇesu",
  "atk-s0516a0:74_6": "anūnā paripūrakārino, avayā na hontīti vuttaṁ hoti. Avayā nāma ye tāni atthato ca",
  "atk-s0516a0:74_7": "ganthato ca sandhāretuṁ na sakkonti. Vītarāgāti pahīnarāgā. Etena arahattaphalaṭṭhā",
  "atk-s0516a0:74_8": "vuttā. Rāgavinayāya vā paṭipannāti etena arahattamaggaṭṭhā. Vītadosāti anāgāmiphalaṭṭhā.",
  "atk-s0516a0:74_9": "Dosavinayāya vā paṭipannāti etena anāgāmimaggaṭṭhā. Vītamohāti arahattaphalaṭṭhā.",
  "atk-s0516a0:74_10": "Mohavinayāya vā paṭipannāti arahattamaggaṭṭhā. Sīlasamādhipaññāvimuttisampannāti",
  "atk-s0516a0:74_11": "etehi catūhi lokiyalokuttaramissakehi sīlādīhi sampannā. Vimuttiñāṇadassanasampannāti",
  "atk-s0516a0:74_12": "etena paccavekkhaṇañāṇasampannā vuttāti ñātabbaṁ, tañca kho lokiyameva. Abhijappantīti",
  "atk-s0516a0:74_13": "patthenti. Jappantīti paccāsīsanti. Pajappantīti atīva paccāsīsanti. Yājayogesu yuttāti",
  "atk-s0516a0:74_14": "anuyoge deyyadhamme diyyamāne abhiyogavasena yuttā.",
  "atk-s0516a0:75": "16.Atha ko carahīti atha idāni ko añño atāri.",
  "atk-s0516a0:76_0": "17.Saṅkhāyāti ñāṇena vīmaṁsitvā. Paroparānīti parāni ca oparāni ca, parattabhāvasakattabhāvādīni",
  "atk-s0516a0:76_1": "parāni ca oparāni cāti vuttaṁ hoti. Vidhūmoti kāyaduccaritādidhūmavirahito. Anīghoti",
  "atk-s0516a0:76_2": "rāgādiīghavirahito. Atāri soti so evarūpo arahā jātijaraṁ atāri.",
  "atk-s0516a0:77": "Sakarūpāti attano rūpā. Pararūpāti paresaṁ rūpā. Kāyaduccaritaṁ vidhūmitanti tividhakāyaduccaritaṁ vidhūmaṁ kataṁ. Vidhamitanti nāsitaṁ.",
  "atk-s0516a0:78_0": "Māno hi te, brāhmaṇa, khāribhāroti yathā khāribhāro khandhena vayhamāno upariṭṭhitopi",
  "atk-s0516a0:78_1": "akkantakkantaṭṭhānaṁ pathaviyā saddhiṁ phasseti viya, evaṁ jātigottakulādīni mānavatthūni",
  "atk-s0516a0:78_2": "nissāya ussāpito māno, tattha tattha issaṁ uppādento catūsu apāyesu saṁsīdāpeti.",
  "atk-s0516a0:78_3": "Tenāha – “māno hi te, brāhmaṇa, khāribhāro”ti. Kodho dhūmoti tava ñāṇaggissa upakkilesaṭṭhena",
  "atk-s0516a0:78_4": "kodho dhūmo. Tena hi te upakkiliṭṭho ñāṇaggi na virocati. Bhasmani mosavajjanti nirojaṭṭhena",
  "atk-s0516a0:78_5": "musāvādo chārikā nāma. Yathā hi chārikāya paṭicchanno aggi na jotati, evaṁ te musāvādena",
  "atk-s0516a0:78_6": "paṭicchannaṁ ñāṇanti dasseti. Jivhā sujāti yathā tuyhaṁ suvaṇṇarajatalohakaṭṭhamattikāsu",
  "atk-s0516a0:78_7": "aññataramayā yāgayajanatthāya sujā hoti, evaṁ mayhaṁ dhammayāgayajanatthāya pahutajivhā",
  "atk-s0516a0:78_8": "sujāti vadati. Yathā tuyhaṁ nadītīre yajanaṭṭhānaṁ, evaṁ dhammayāgayajanaṭṭhānaṭṭhena",
  "atk-s0516a0:78_9": "hadayaṁ jotiṭṭhānaṁ. Attāti cittaṁ.",
  "atk-s0516a0:79_0": "Jātīti jāyanakavasena jāti. Idamettha sabhāvapaccattaṁ. Sañjāyanavasena sañjāti,",
  "atk-s0516a0:79_1": "upasaggena padaṁ vaḍḍhitaṁ. Okkamanavasena okkanti. Jāyanaṭṭhena vā jāti. Sā aparipuṇṇāyatanavasena",
  "atk-s0516a0:79_2": "yuttā. Sañjāyanaṭṭhena sañjāti. Sā paripuṇṇāyatanavasena yuttā. Okkamanaṭṭhena okkanti.",
  "atk-s0516a0:79_3": "Sā aṇḍajajalābujavasena yuttā. Te hi aṇḍakosañca vatthikosañca okkamanti pavisanti",
  "atk-s0516a0:79_4": "okkamantā pavisantā viya paṭisandhiṁ gaṇhanti. Abhinibbattanaṭṭhena abhinibbatti.",
  "atk-s0516a0:79_5": "Sā saṁsedajaopapātikavasena yuttā. Te hi pākaṭā eva hutvā nibbattanti. Ayaṁ tāva sammutikathā.",
  "atk-s0516a0:80_0": "Idāni paramatthakathā hoti. Khandhā eva hi paramatthato pātubhavanti, na sattā. Tattha",
  "atk-s0516a0:80_1": "ca khandhānanti ekavokārabhave ekassa, catuvokārabhave catunnaṁ, pañcavokārabhave",
  "atk-s0516a0:80_2": "pañcannampi gahaṇaṁ veditabbaṁ. Pātubhāvoti uppatti. Āyatanānanti ettha tatra tatra",
  "atk-s0516a0:80_3": "upapajjamānāyatanānaṁ saṅgaho veditabbo. Paṭilābhoti santatiyā pātubhāvoyeva. Pātubhavantāneva",
  "atk-s0516a0:80_4": "hi tāni paṭiladdhāni nāma honti. Sā panesā tattha tattha bhave paṭhamābhinibbattilakkhaṇā",
  "atk-s0516a0:80_5": "jāti, niyyātanarasā, atītabhavato idha ummujjanapaccupaṭṭhānā, phalavasena dukkhavicittatāpaccupaṭṭhānā vā.",
  "atk-s0516a0:81_0": "Jarāti sabhāvapaccattaṁ. Jīraṇatāti ākārabhāvaniddeso. Khaṇḍiccantiādayo tayo kālātikkame",
  "atk-s0516a0:81_1": "kiccaniddesā, pacchimā dve pakatiniddesā. Ayañhi jarāti iminā padena sabhāvato dīpitā.",
  "atk-s0516a0:81_2": "Tenassā idaṁ sabhāvapaccattaṁ. Jīraṇatāti iminā ākārato, tenassāyaṁ ākāraniddeso.",
  "atk-s0516a0:81_3": "Khaṇḍiccanti iminā kālātikkame dantanakhānaṁ khaṇḍitabhāvakaraṇakiccato. Pāliccanti",
  "atk-s0516a0:81_4": "iminā kesalomānaṁ palitabhāvakaraṇakiccato. Valittacatāti iminā maṁsaṁ milāpetvā",
  "atk-s0516a0:81_5": "tace valibhāvakaraṇakiccato. Tenassā ime khaṇḍiccantiādayo tayo kālātikkame kiccaniddesā.",
  "atk-s0516a0:81_6": "Tehi imesaṁ vikārānaṁ dassanavasena pākaṭībhūtā pākaṭajarā dassitā. Yatheva hi udakassa",
  "atk-s0516a0:81_7": "vā vātassa vā aggino vā tiṇarukkhādīnaṁ saṁbhaggapalibhaggatāya vā jhāmatāya vā gatamaggo",
  "atk-s0516a0:81_8": "pākaṭo hoti, na ca so gatamaggo tāneva udakādīni, evameva jarāya dantādīnaṁ khaṇḍiccādivasena",
  "atk-s0516a0:81_9": "gatamaggo pākaṭo, cakkhuṁ ummīletvāpi gayhati, na ca khaṇḍiccādīneva jarā. Na hi",
  "atk-s0516a0:81_10": "jarā cakkhuviññeyyā hoti.",
  "atk-s0516a0:82_0": "Āyunosaṁhāni indriyānaṁ paripākoti imehi pana padehi kālātikkameyeva abhibyattāya",
  "atk-s0516a0:82_1": "āyukkhayacakkhādiindriyaparipākasaṅkhātāya pakatiyā dīpitā, tenassime pacchimā dve",
  "atk-s0516a0:82_2": "pakatiniddesāti veditabbā. Tattha yasmā jaraṁ pattassa āyu hāyati, tasmā jarā “āyuno",
  "atk-s0516a0:82_3": "saṁhānī”ti phalūpacārena vuttā. Yasmā ca daharakāle suppasannāni sukhumampi attano",
  "atk-s0516a0:82_4": "visayaṁ sukheneva gaṇhanasamatthāni cakkhādīni indriyāni jaraṁ pattassa paripakkāni",
  "atk-s0516a0:82_5": "āluḷitāni avisadāni, oḷārikampi attano visayaṁ gahetuṁ asamatthāni honti. Tasmā “indriyānaṁ",
  "atk-s0516a0:82_6": "paripāko”ti phalūpacāreneva vuttā.",
  "atk-s0516a0:83_0": "Sā panesā evaṁ niddiṭṭhā sabbāpi jarā pākaṭā paṭicchannāti duvidhā hoti. Tattha dantādīsu",
  "atk-s0516a0:83_1": "khaṇḍādibhāvadassanato rūpadhammesu jarā pākaṭajarā nāma. Arūpadhammesu pana jarā",
  "atk-s0516a0:83_2": "tādisassa vikārassa adassanato paṭicchannajarā nāma. Tattha yvāyaṁ khaṇḍādibhāvo",
  "atk-s0516a0:83_3": "dissati, so tādisānaṁ dantādīnaṁ suviññeyyattā vaṇṇoyeva. Tañca cakkhunā disvā manodvārena",
  "atk-s0516a0:83_4": "cintetvā “ime dantā jarāya pahaṭā”ti jaraṁ jānāti. Udakaṭṭhāne baddhāni gosiṅgādīni",
  "atk-s0516a0:83_5": "oloketvā heṭṭhā udakassa atthibhāvajānanaṁ viya.",
  "atk-s0516a0:84_0": "Puna avīci savīcīti evampi ayaṁ jarā duvidhā hoti. Tattha maṇikanakarajatapavāḷacandasūriyādīnaṁ",
  "atk-s0516a0:84_1": "mandadasakādīsu pāṇīnaṁ viya ca pupphaphalapallavādīsu apāṇīnaṁ viya ca antarantarā",
  "atk-s0516a0:84_2": "vaṇṇavisesādīnaṁ dubbiññeyyattā jarā avīcijarā nāma, nirantarajarāti attho. Tato",
  "atk-s0516a0:84_3": "aññesu pana yathāvuttesu antarantarā vaṇṇavisesādīnaṁ suviññeyyattā jarā savīcijarā nāma.",
  "atk-s0516a0:85_0": "Tattha savīcijarā upādinnakaanupādinnakavasena evaṁ dīpetabbā – daharakumārakānañhi",
  "atk-s0516a0:85_1": "paṭhamameva khīradantā nāma uṭṭhahanti, na te thirā. Tesu pana patitesu puna dantā",
  "atk-s0516a0:85_2": "uṭṭhahanti, te paṭhamameva setā honti, jarāvātena pana pahaṭakāle kāḷakā honti. Kesā",
  "atk-s0516a0:85_3": "pana paṭhamameva tambāpi honti kāḷakāpi setakāpi. Chavi pana salohitakā hoti. Vaḍḍhantānaṁ",
  "atk-s0516a0:85_4": "vaḍḍhantānaṁ odātānaṁ odātabhāvo, kāḷakānaṁ kāḷakabhāvo paññāyati. Jarāvātena pahaṭakāle",
  "atk-s0516a0:85_5": "ca valiṁ gaṇhāti. Sabbampi sassaṁ vapitakāle setaṁ hoti, pacchā nīlaṁ. Jarāvātena",
  "atk-s0516a0:85_6": "pana pahaṭakāle paṇḍaraṁ hoti. Ambaṅkurenāpi dīpetuṁ vaṭṭati eva. Sā panesā khandhaparipākalakkhaṇā",
  "atk-s0516a0:85_7": "jarā, maraṇūpanayanarasā, yobbanavināsapaccupaṭṭhānā. Sesaṁ sabbattha pākaṭameva.",
  "atk-s0516a0:85_8": "Evaṁ bhagavā idampi suttaṁ arahattanikūṭeneva desesi, desanāpariyosāne ayampi brāhmaṇo",
  "atk-s0516a0:85_9": "arahatte patiṭṭhāsi saddhiṁ antevāsikasahassena. Aññesañca anekasahassānaṁ dhammacakkhuṁ",
  "atk-s0516a0:85_10": "udapādi. Sesaṁ vuttasadisameva.",
  "atk-s0516a0:86": "Saddhammappajjotikāya cūḷaniddesa-aṭṭhakathāya",
  "atk-s0516a0:87": "Puṇṇakamāṇavasuttaniddesavaṇṇanā niṭṭhitā.",
  "atk-s0516a0:88": "4. Mettagūmāṇavasuttaniddesavaṇṇanā",
  "atk-s0516a0:89": "18. Catutthe mettagūsutte – maññāmi taṁ vedagū bhāvitattanti “ayaṁ vedagū”ti ca “bhāvitatto”ti ca evaṁ taṁ maññāmi.",
  "atk-s0516a0:90_0": "Aparittoti na appo. Mahantoti na khuddako. Gambhīroti na uttāno. Appameyyoti minituṁ",
  "atk-s0516a0:90_1": "na sakkuṇeyyo. Duppariyogāḷhoti avagāhituṁ otarituṁ dukkho. Bahuratano sāgarūpamoti",
  "atk-s0516a0:90_2": "bahūnaṁ dhammaratanānaṁ ākarattā anekavidharatanasampanno mahāsamuddo viya bahuratano sāgarasadiso.",
  "atk-s0516a0:91": "Na maṅku hotīti na vikuṇitamukho hoti. Appatiṭṭhitacittoti dosavasena na ghanībhūtacitto. Alīnamanasoti na saṅkucitacitto. Abyāpannacetasoti na pūticitto.",
  "atk-s0516a0:92_0": "Diṭṭhe diṭṭhamattoti cakkhuvisaye rūpārammaṇe diṭṭhamattoyeva taṁ ārammaṇaṁ bhavissati,",
  "atk-s0516a0:92_1": "kattā vā kāretā vā natthi. Yaṁ cakkhunā diṭṭhaṁ vaṇṇāyatanameva. Sutādīsupi eseva",
  "atk-s0516a0:92_2": "nayo. Api ca diṭṭheti dassanayogena vaṇṇāyatanaṁ, savanayogena saddāyatanaṁ, mutayogena",
  "atk-s0516a0:92_3": "ghānajivhākāyāyatanāni dasseti. Ghānassa gandhāyatanaṁ, jivhāya rasāyatanaṁ, kāyassa",
  "atk-s0516a0:92_4": "pathavī tejo vāyūti phoṭṭhabbāyatanaṁ, viññātayogena dhammāyatanaṁ dasseti. Diṭṭhe",
  "atk-s0516a0:92_5": "anūpayoti cakkhuviññāṇena diṭṭhe rāgūpayavirahito. Anapāyoti kodhavirahito appaṭigho.",
  "atk-s0516a0:92_6": "Anissitoti taṇhāya anallīno. Appaṭibaddhoti mānena na baddho. Vippamuttoti sabbārammaṇato",
  "atk-s0516a0:92_7": "mutto. Visaññuttoti kilesehi viyutto hutvā ṭhito.",
  "atk-s0516a0:93_0": "Saṁvijjati bhagavato cakkhūti buddhassa bhagavato pakatimaṁsacakkhu upalabbhati.",
  "atk-s0516a0:93_1": "Passatīti dakkhati oloketi. Cakkhunā rūpanti cakkhuviññāṇena rūpārammaṇaṁ. Chandarāgoti taṇhāchando.",
  "atk-s0516a0:94_0": "Dantaṁ nayanti samitinti uyyānakīḷāmaṇḍalādīsu hi mahājanamajjhaṁ gacchantā dantameva",
  "atk-s0516a0:94_1": "goṇaṁ vā dantaṁ assājānīyaṁ vā yāne yojetvā nayanti. Rājāti tathārūpāneva ṭhānāni",
  "atk-s0516a0:94_2": "gacchanto rājāpi dantameva abhiruhati. Manussesūti manussesupi catūhi ariyamaggehi",
  "atk-s0516a0:94_3": "danto nibbisevanova seṭṭho. Yotivākyanti evarūpaṁ atikkammavacanaṁ punappunaṁ vuccamānampi",
  "atk-s0516a0:94_4": "titikkhati nappatippharati na vihaññati, evarūpo danto seṭṭhoti attho.",
  "atk-s0516a0:95_0": "Assatarāti vaḷavāya gadrabhena jātā. Ājānīyāti yaṁ assadammasārathi kāraṇaṁ kāreti,",
  "atk-s0516a0:95_1": "tassa khippaṁ jānanasamatthā. Sindhavāti sindhavaraṭṭhe jātā assā. Mahānāgāti kuñjarasaṅkhātā",
  "atk-s0516a0:95_2": "mahāhatthino. Attadantoti ete assatarā vā sindhavā vā kuñjarā vā dantāva, na adantā.",
  "atk-s0516a0:95_3": "Yo pana catumaggasaṅkhātena attano dantatāya attadanto nibbisevano, ayaṁ tatopi varaṁ,",
  "atk-s0516a0:95_4": "sabbehipi etehi uttaritaroti attho.",
  "atk-s0516a0:96_0": "Na hi etehi yānehīti yāni etāni hatthiyānādīni uttamayānāni, etehi yānehi koci puggalo",
  "atk-s0516a0:96_1": "supinantenapi agatapubbattā “agata”nti saṅkhātaṁ nibbānadisaṁ tathā na gaccheyya.",
  "atk-s0516a0:96_2": "Yathā pubbabhāge indriyadamena dantena, aparabhāge ariyamaggabhāvanāya sudantena",
  "atk-s0516a0:96_3": "danto nibbisevano sappañño puggalo taṁ agatapubbaṁ disaṁ gacchati, dantabhūmiṁ pāpuṇāti,",
  "atk-s0516a0:96_4": "tasmā attadamanameva varataranti attho.",
  "atk-s0516a0:97_0": "Vidhāsu na vikampantīti navavidhamānakoṭṭhāsesu na calanti na vedhenti. Vippamuttā",
  "atk-s0516a0:97_1": "punabbhavāti kammakilesato samucchedavimuttiyā suṭṭhu muttā. Dantabhūmiṁ anuppattāti",
  "atk-s0516a0:97_2": "arahattaphalaṁ pāpuṇitvā ṭhitā. Te loke vijitāvinoti te vuttappakārā khīṇāsavā sattaloke vijitavijayā nāma.",
  "atk-s0516a0:98_0": "Yassindriyāni bhāvitānīti yassa khīṇāsavassa saddhādipañcindriyāni arahattaphalaṁ",
  "atk-s0516a0:98_1": "pāpetvā vaḍḍhitāni. Ajjhattañca bahiddhā cāti cakkhādiajjhattāyatanāni ca rūpādibahiddhāyatanāni",
  "atk-s0516a0:98_2": "ca nibbisevanāni katāni. Sabbaloketi sakalatedhātuke loke ca. Nibbijjha imaṁ parañca",
  "atk-s0516a0:98_3": "lokanti imañca attabhāvaṁ paraloke ca attabhāvaṁ atikkamitvā ṭhito khīṇāsavo. Kālaṁ",
  "atk-s0516a0:98_4": "kaṅkhati bhāvito sa dantoti so khīṇāsavo cakkhādito danto vaḍḍhitacitto maraṇakālaṁ pattheti.",
  "atk-s0516a0:99_0": "Yesaṁ dhammānaṁ ādito samudāgamanaṁ paññāyatīti yesaṁ khandhādidhammānaṁ uppatti",
  "atk-s0516a0:99_1": "paññāyati. Atthaṅgamato nirodhoti atthaṅgamanavasena tesaṁyeva abhāvo paññāyati.",
  "atk-s0516a0:99_2": "Kammasannissito vipākoti kusalākusalakammanissito vipāko kammaṁ amuñcitvā pavattanato",
  "atk-s0516a0:99_3": "vipākopi kammasannissitova nāma. Nāmasannissitaṁ rūpanti sabbarūpaṁ nāmaṁ gahetvā",
  "atk-s0516a0:99_4": "pavattanato nāmasannissitaṁ nāma jātaṁ. Jātiyā anugatanti sabbaṁ kammādikaṁ jātiyā",
  "atk-s0516a0:99_5": "anupaviṭṭhaṁ. Jarāya anusaṭanti jarāya patthaṭaṁ. Byādhinā abhibhūtanti byādhidukkhena",
  "atk-s0516a0:99_6": "abhimadditaṁ. Maraṇena abbhāhatanti maccunā abhihaṭaṁ pahaṭaṁ. Atāṇanti puttādīhipi",
  "atk-s0516a0:99_7": "tāyanassa abhāvato atāyanaṁ anārakkhaṁ alabbhaṇeyyaṁ khemaṁ vā. Aleṇanti allīyituṁ",
  "atk-s0516a0:99_8": "nissayituṁ anarahaṁ, allīnānampi na leṇakiccakaraṇaṁ. Asaraṇanti nissitānaṁ na bhayahārakaṁ,",
  "atk-s0516a0:99_9": "na bhayavināsakaṁ. Asaraṇībhūtanti pure uppattiyā attano abhāveneva asaraṇaṁ, uppattisamakālameva",
  "atk-s0516a0:99_10": "asaraṇabhūtanti attho.",
  "atk-s0516a0:100_0": "19.Apucchasīti ettha a-iti padapūraṇamatte nipāto, pucchasitveva attho. Pavakkhāmi",
  "atk-s0516a0:100_1": "yathā pajānanti yathā pajānanto ācikkhati, evaṁ ācikkhissāmi. Upadhinidānā pabhavanti",
  "atk-s0516a0:100_2": "dukkhāti taṇhādiupadhinidānā jātiādidukkhavisesā pabhavanti.",
  "atk-s0516a0:101_0": "Taṇhūpadhīti taṇhā eva taṇhūpadhi. Sassatucchedadiṭṭhi eva diṭṭhūpadhi. Rāgādikilesā",
  "atk-s0516a0:101_1": "eva kilesūpadhi. Puññādikammāni eva kammūpadhi. Tividhaduccaritāniyeva duccaritūpadhi.",
  "atk-s0516a0:101_2": "Kabaḷīkārādayo āhārā eva āhārūpadhi. Dosapaṭigho eva paṭighūpadhi. Kammasamuṭṭhānā",
  "atk-s0516a0:101_3": "kammeneva gahitā pathavādayo catasso dhātuyova catasso upādinnadhātuyo upadhī. Cakkhādichaajjhattikāni",
  "atk-s0516a0:101_4": "āyatanāni eva cha ajjhattikāni āyatanāni upadhī. Cakkhuviññāṇādichaviññāṇakāyāva",
  "atk-s0516a0:101_5": "cha viññāṇakāyā upadhī. Sabbampi dukkhaṁ dukkhamanaṭṭhenāti sabbatebhūmakaṁ dukkhaṁ",
  "atk-s0516a0:101_6": "dussahanaṭṭhena upadhi.",
  "atk-s0516a0:102_0": "20. Evaṁ upadhinidānato pabhavantesu dukkhesu – yo ve avidvāti gāthā. Tattha pajānanti",
  "atk-s0516a0:102_1": "saṅkhāre aniccādivasena jānanto. Dukkhassa jātippabhavānupassīti vaṭṭadukkhassa jātikāraṇaṁ",
  "atk-s0516a0:102_2": "“upadhī”ti anupassanto. Imissā gāthāya niddese vattabbaṁ natthi.",
  "atk-s0516a0:103": "21.Sokapariddavañcāti sokañca paridevañca. Tathā hi te vidito esa dhammoti yathā yathā sattā jānanti, tathā tathā ñāpanavasena vidito esa tayā dhammoti.",
  "atk-s0516a0:104_0": "Tattha tarantīti paṭhamamaggena diṭṭhoghaṁ taranti. Uttarantīti dutiyamaggena kāmoghaṁ",
  "atk-s0516a0:104_1": "tanukaraṇavasena uggantvā taranti. Patarantīti tameva niravasesappahānavasena tatiyamaggena",
  "atk-s0516a0:104_2": "visesena taranti. Samatikkamantīti bhavoghaavijjoghappahānavasena catutthamaggena",
  "atk-s0516a0:104_3": "sammā atikkamanti. Vītivattantīti phalaṁ pāpuṇitvā tiṭṭhanti.",
  "atk-s0516a0:105_0": "22.Kittayissāmi te dhammanti nibbānadhammaṁ nibbānagāminipaṭipadādhammañca te desayissāmi.",
  "atk-s0516a0:105_1": "Diṭṭhe dhammeti diṭṭheva dukkhādidhamme, imasmiṁyeva vā attabhāve. Anītihanti attapaccakkhaṁ.",
  "atk-s0516a0:105_2": "Yaṁ viditvāti yaṁ dhammaṁ “sabbe saṅkhārā aniccā”tiādinā nayena sammasanto viditvā.",
  "atk-s0516a0:106_0": "Tattha ādikalyāṇanti hitvāpi anuttaraṁ vivekasukhaṁ dhammaṁ tava kittayissāmi, tañca",
  "atk-s0516a0:106_1": "kho appaṁ vā bahuṁ vā kittayanto ādikalyāṇādippakārameva kittayissāmi. Ādimhi kalyāṇaṁ",
  "atk-s0516a0:106_2": "bhaddakaṁ anavajjameva katvā kittayissāmi. Majjhepi. Pariyosānepi bhaddakaṁ anavajjameva",
  "atk-s0516a0:106_3": "katvā kittayissāmīti vuttaṁ hoti. Yasmiñhi bhagavā ekagāthampi desesi, sā samantabhaddakattā",
  "atk-s0516a0:106_4": "dhammassa paṭhamapādena ādikalyāṇā, dutiyatatiyapādehi majjhekalyāṇā, pacchimapādena",
  "atk-s0516a0:106_5": "pariyosānakalyāṇā. Ekānusandhikaṁ suttaṁ nidānena ādikalyāṇaṁ, nigamanena pariyosānakalyāṇaṁ,",
  "atk-s0516a0:106_6": "sesena majjhekalyāṇaṁ. Nānānusandhikaṁ suttaṁ paṭhamānusandhinā ādikalyāṇaṁ, pacchimena",
  "atk-s0516a0:106_7": "pariyosānakalyāṇaṁ, sesehi majjhekalyāṇaṁ.",
  "atk-s0516a0:107_0": "Api ca sanidānauppattittā ādikalyāṇaṁ, veneyyānaṁ anurūpato atthassa aviparītatāya",
  "atk-s0516a0:107_1": "ca hetudāharaṇayuttato ca majjhekalyāṇaṁ, sotūnaṁ saddhāpaṭilābhajananena nigamanena",
  "atk-s0516a0:107_2": "ca pariyosānakalyāṇaṁ.",
  "atk-s0516a0:108_0": "Sakalo hi sāsanadhammo attano atthabhūtena sīlena ādikalyāṇo, samathavipassanāmaggaphalehi",
  "atk-s0516a0:108_1": "majjhekalyāṇo, nibbānena pariyosānakalyāṇo. Sīlasamādhīhi vā ādikalyāṇo, vipassanāmaggehi",
  "atk-s0516a0:108_2": "majjhekalyāṇo, phalanibbānehi pariyosānakalyāṇo. Buddhasubodhitāya vā ādikalyāṇo,",
  "atk-s0516a0:108_3": "dhammasudhammatāya majjhekalyāṇo, saṅghasuppaṭipattiyā pariyosānakalyāṇo. Taṁ sutvā",
  "atk-s0516a0:108_4": "tathattāya paṭipannena adhigantabbāya abhisambodhiyā vā ādikalyāṇo, paccekabodhiyā",
  "atk-s0516a0:108_5": "majjhekalyāṇo, sāvakabodhiyā pariyosānakalyāṇo.",
  "atk-s0516a0:109_0": "Suyyamāno cesa nīvaraṇavikkhambhanato bhavanenapi kalyāṇameva āvahatīti ādikalyāṇo,",
  "atk-s0516a0:109_1": "paṭipajjiyamāno samathavipassanāsukhāvahanato paṭipattiyāpi kalyāṇameva āvahatīti",
  "atk-s0516a0:109_2": "majjhekalyāṇo, tathāpaṭipanno ca paṭipattiphale niṭṭhite tādibhāvāvahanato paṭipattiphalenapi",
  "atk-s0516a0:109_3": "kalyāṇameva āvahatīti pariyosānakalyāṇoti.",
  "atk-s0516a0:110_0": "Yaṁ panesa bhagavā dhammaṁ desento sāsanabrahmacariyaṁ maggabrahmacariyañca pakāseti,",
  "atk-s0516a0:110_1": "nānānayehi dīpeti. Taṁ yathānurūpaṁ atthasampattiyā sātthaṁ. Byañjanasampattiyā sabyañjanaṁ.",
  "atk-s0516a0:110_2": "Saṅkāsanapakāsanavivaraṇavibhajanauttānīkaraṇapaññattiatthapadasamāyogato sātthaṁ.",
  "atk-s0516a0:110_3": "Akkharapadabyañjanākāraniruttiniddesasampattiyā sabyañjanaṁ. Atthagambhīratāpaṭivedhagambhīratāhi",
  "atk-s0516a0:110_4": "sātthaṁ. Dhammagambhīratādesanāgambhīratāhi sabyañjanaṁ. Atthapaṭibhānapaṭisambhidāvisayato",
  "atk-s0516a0:110_5": "sātthaṁ. Dhammaniruttipaṭisambhidāvisayato sabyañjanaṁ. Paṇḍitavedanīyato sarikkhakajanappasādakanti",
  "atk-s0516a0:110_6": "sātthaṁ. Saddheyyato lokiyajanappasādakanti sabyañjanaṁ. Gambhīrādhippāyato sātthaṁ.",
  "atk-s0516a0:110_7": "Uttānapadato sabyañjanaṁ. Upanetabbassa abhāvato sakalaparipuṇṇabhāvena kevalaparipuṇṇaṁ.",
  "atk-s0516a0:110_8": "Apanetabbassa abhāvato niddosabhāvena parisuddhaṁ.",
  "atk-s0516a0:111_0": "Api ca – paṭipattiyā adhigamabyattito sātthaṁ. Pariyattiyā āgamabyattito sabyañjanaṁ.",
  "atk-s0516a0:111_1": "Sīlādipañcadhammakkhandhayuttato kevalaparipuṇṇaṁ. Nirupakkilesato nittharaṇatthāya",
  "atk-s0516a0:111_2": "pavattito lokāmisanirapekkhato ca parisuddhaṁ. Sikkhattayapariggahitattā brahmabhūtehi",
  "atk-s0516a0:111_3": "seṭṭhehi caritabbato, tesañca cariyabhāvato brahmacariyaṁ.",
  "atk-s0516a0:112_0": "Evaṁ pariyattidhammaṁ dassetvā idāni lokuttaradhammaṁ dassetuṁ “cattāro satipaṭṭhāne”ti",
  "atk-s0516a0:112_1": "āha. Sattatiṁsabodhipakkhiyadhamme dassetvā nibbattitalokuttaraṁ dassetuṁ “nibbānañcā”ti",
  "atk-s0516a0:112_2": "āha. Nibbānagāminiñca paṭipadanti pubbabhāgasīlasamādhivipassanādhammañca kittayissāmi.",
  "atk-s0516a0:113": "Dukkhe diṭṭheti dukkhasacce sarasalakkhaṇena diṭṭhe dukkhasaccaṁ pakāsessāmi. Samudayādīsupi eseva nayo.",
  "atk-s0516a0:114": "23.Tañcāhaṁabhinandāmīti taṁ vuttappakāradhammajotakaṁ tava vacanaṁ ahaṁ patthayāmi. Dhammamuttamanti tañca dhammamuttamaṁ abhinandāmi.",
  "atk-s0516a0:115_0": "Tattha mahato tamokāyassa padālananti mahato avijjārāsissa chedanaṁ. Aniccalakkhaṇavasena",
  "atk-s0516a0:115_1": "esī. Dukkhalakkhaṇavasena gavesī. Anattalakkhaṇavasena samantato pariyesī. Mahato",
  "atk-s0516a0:115_2": "vipallāsassa pabhedananti mahantassa asubhe subhantiādidvādasavidhassa vipallāsassa",
  "atk-s0516a0:115_3": "bhedanaṁ. Mahato taṇhāsallassa abbahananti mahantassa antotudanaṭṭhena taṇhākaṇṭakassa",
  "atk-s0516a0:115_4": "luñcanaṁ. Diṭṭhisaṅghāṭassa viniveṭhananti diṭṭhiyeva abbocchinnappavattito saṅghaṭitaṭṭhena",
  "atk-s0516a0:115_5": "saṅghāṭo, tassa diṭṭhisaṅghāṭassa nivattanaṁ. Mānadhajassa pātananti ussitaṭṭhena",
  "atk-s0516a0:115_6": "unnatilakkhaṇassa mānaddhajassa pātanaṁ. Abhisaṅkhārassa vūpasamanti puññādiabhisaṅkhārassa",
  "atk-s0516a0:115_7": "upasamanaṁ. Oghassa nittharaṇanti vaṭṭe osīdāpanassa kāmoghādioghassa nittharaṇaṁ",
  "atk-s0516a0:115_8": "nikkhamanaṁ. Bhārassa nikkhepananti rūpādipañcakkhandhabhārassa khipanaṁ chaḍḍanaṁ.",
  "atk-s0516a0:115_9": "Saṁsāravaṭṭassa upacchedanti khandhādipaṭipāṭisaṁsāravaṭṭassa hetunassanena ucchijjanaṁ.",
  "atk-s0516a0:115_10": "Santāpassa nibbāpananti kilesasantāpassa nibbutiṁ. Pariḷāhassa paṭipassaddhanti kilesapariḷāhassa",
  "atk-s0516a0:115_11": "vūpasamaṁ paṭipassambhanaṁ. Dhammadhajassa ussāpananti navavidhalokuttaradhammassa",
  "atk-s0516a0:115_12": "ussāpetvā ṭhapanaṁ. Paramatthaṁ amataṁ nibbānanti uttamaṭṭhena paramatthaṁ. Natthi",
  "atk-s0516a0:115_13": "etassa maraṇasaṅkhātaṁ matanti amataṁ. Kilesavisapaṭipakkhattā agadantipi amataṁ.",
  "atk-s0516a0:115_14": "Saṁsāradukkhapaṭipakkhabhūtattā nibbutanti nibbānaṁ. Natthettha taṇhāsaṅkhātaṁ vānantipi nibbānaṁ.",
  "atk-s0516a0:116": "Mahesakkhehi sattehīti mahānubhāvehi sakkādīhi sattehi. Pariyesitoti pariyiṭṭho. Kahaṁ devadevoti devānaṁ atidevo kuhiṁ. Kahaṁ narāsabhoti uttamapuriso.",
  "atk-s0516a0:117_0": "24.Uddhaṁ adho tiriyañcāpi majjheti ettha uddhanti anāgataddhā vuccati. Adhoti atītaddhā.",
  "atk-s0516a0:117_1": "Tiriyañcāpi majjheti paccuppannaddhā. Etesu nandiñca nivesanañca, panujja viññāṇanti",
  "atk-s0516a0:117_2": "etesu uddhādīsu taṇhañca diṭṭhinivesanañca abhisaṅkhāraviññāṇañca panudehi. Panuditvā",
  "atk-s0516a0:117_3": "ca bhave na tiṭṭheti evaṁ sante duvidhepi bhave na tiṭṭheyya. Evaṁ tāva panujjasaddassa",
  "atk-s0516a0:117_4": "panudehīti imasmiṁ atthavikappe sambandho. Panuditvāti etasmiṁ pana atthavikappe",
  "atk-s0516a0:117_5": "bhave na tiṭṭheti ayameva sambandho. Etāni nandīnivesanaviññāṇāni panuditvā duvidhepi",
  "atk-s0516a0:117_6": "bhave na tiṭṭheyyāti.",
  "atk-s0516a0:118_0": "Sahokāsavasena devaloko uddhaṁ. Apāyaloko adho. Manussaloko majjhe. Tattha kusalā",
  "atk-s0516a0:118_1": "dhammāti apāyaṁ muñcitvā upari paṭisandhidānato kusalā dhammā uddhanti vuccanti.",
  "atk-s0516a0:118_2": "Akusalādhammā apāyesu paṭisandhidānato adhoti. Tadubhayavimuttattā abyākatā dhammā",
  "atk-s0516a0:118_3": "tiriyañcāpi majjheti vuccanti. Sabboparivasena arūpadhātu uddhaṁ. Sabbaadhovasena",
  "atk-s0516a0:118_4": "kāmadhātu adho. Tadubhayantaravasena rūpadhātu majjhe. Kāyacittābādhakhananavasena",
  "atk-s0516a0:118_5": "sukhā vedanā uddhaṁ. Dukkhamanavasena dukkhā vedanā adho. Adukkhamasukhā vedanā majjhe.",
  "atk-s0516a0:118_6": "Attabhāvavasena paricchedaṁ dassento “uddhanti uddhaṁ pādatalā”tiādimāha. Tattha",
  "atk-s0516a0:118_7": "uddhaṁ pādatalāti pādatalato upari. Adho kesamatthakāti kesamatthakato adho. Majjheti dvinnaṁ antaraṁ.",
  "atk-s0516a0:119_0": "Puññābhisaṅkhārasahagataṁviññāṇanti terasavidhapuññābhisaṅkhārasampayuttaṁ kammaviññāṇaṁ.",
  "atk-s0516a0:119_1": "Apuññābhisaṅkhārasahagataṁ viññāṇanti dvādasavidhaapuññābhisaṅkhārasampayuttaṁ kammaviññāṇaṁ.",
  "atk-s0516a0:119_2": "Āneñjābhisaṅkhārasahagataṁ viññāṇanti catubbidhaṁ āneñjābhisaṅkhārasahagataṁ kammaviññāṇaṁ.",
  "atk-s0516a0:119_3": "Nujjāti khipa. Panujjāti atīva khipa. Nudāti luñca. Panudāti atīva luñca. Pajahāti",
  "atk-s0516a0:119_4": "chaḍḍehi. Vinodehīti dūraṁ karohi.",
  "atk-s0516a0:120_0": "Kammabhavañcāti puññābhisaṅkhāracetanāva. Paṭisandhikañca punabbhavanti paṭisandhiyā",
  "atk-s0516a0:120_1": "rūpādipunabbhavañca. Pajahanto paṭhamamaggena, vinodento dutiyamaggena, byantī karonto",
  "atk-s0516a0:120_2": "tatiyamaggena, anabhāvaṁ gamento catutthamaggena. Kammabhave na tiṭṭheyyāti puññādiabhisaṅkhāre na tiṭṭheyya.",
  "atk-s0516a0:121": "25. Etāni vinodetvā bhave atiṭṭhanto eso – evaṁ vihārīti gāthā. Tattha idhevāti imasmiṁyeva sāsane, imasmiṁyeva vā attabhāve. Imissā gāthāya niddeso uttānatthova.",
  "atk-s0516a0:122": "26.Sukittitaṁ gotamanūpadhīkanti ettha anūpadhīkanti nibbānaṁ, taṁ sandhāya bhagavantaṁ ālapanto āha – “sukittitaṁ gotamanūpadhīka”nti.",
  "atk-s0516a0:123_0": "Niddese kilesā cāti upatāpanaṭṭhena rāgādayo kilesā ca rāsaṭṭhena vipākabhūtā pañcakkhandhā",
  "atk-s0516a0:123_1": "ca kusalādiabhisaṅkhārā cetanā ca “upadhī”ti vuccanti kathīyanti. Upadhippahānaṁ",
  "atk-s0516a0:123_2": "tadaṅgappahānena, upadhivūpasamaṁ vikkhambhanappahānena, upadhipaṭinissaggaṁ samucchedappahānena",
  "atk-s0516a0:123_3": "upadhipaṭipassaddhaṁ phalenāti.",
  "atk-s0516a0:124_0": "27. Na kevalaṁ dukkhameva pahāsi – te cāpīti gāthā. Tattha aṭṭhitanti sakkaccaṁ,",
  "atk-s0516a0:124_1": "sadā vā. Taṁ taṁ namassāmīti tasmā taṁ namassāmi. Sameccāti upagantvā. Nāgāti bhagavantaṁ ālapanto āha.",
  "atk-s0516a0:125_0": "Niddese sameccāti jānitvā, ekato hutvā vā. Abhisameccāti paṭivijjhitvā. Samāgantvāti",
  "atk-s0516a0:125_1": "sammukhā hutvā. Abhisamāgantvāti samīpaṁ gantvā. Sammukhāti sammukhe. Āguṁ na karotīti pāpaṁ na karoti.",
  "atk-s0516a0:126_0": "28. Idāni naṁ bhagavā “addhā hi bhagavā pahāsi dukkha”nti evaṁ tena brāhmaṇena viditopi",
  "atk-s0516a0:126_1": "attānaṁ anupanetvāva pahīnadukkhena puggalena ovadanto “yaṁ brāhmaṇa”nti gāthamāha.",
  "atk-s0516a0:126_2": "Tassattho – yaṁ taṁ abhijānanto “ayaṁ bāhitapāpattā brāhmaṇo, vedehi gatattā vedagū,",
  "atk-s0516a0:126_3": "kiñcanābhāvā akiñcano, kāmesu ca bhavesu ca asattattā kāmabhave asatto”ti jaññā jāneyyāsi.",
  "atk-s0516a0:126_4": "Addhā hi so oghamimaṁ atāri, tiṇṇo ca pāraṁ akhilo akaṅkho.",
  "atk-s0516a0:127_0": "Niddese rāgakiñcananti rāgapalibodhaṁ. Dosakiñcanantiādipi eseva nayo. Kāmoghaṁ tiṇṇo",
  "atk-s0516a0:127_1": "anāgāmimaggena. Bhavoghaṁ tiṇṇo arahattamaggena. Diṭṭhoghaṁ tiṇṇo sotāpattimaggena.",
  "atk-s0516a0:127_2": "Avijjoghaṁ tiṇṇo arahattamaggena. Saṁsārapathaṁ tiṇṇo kusalākusalakammappabhedenāti.",
  "atk-s0516a0:127_3": "Uttiṇṇo paṭhamamaggena. Nittiṇṇo dutiyamaggena. Atikkanto tatiyamaggena. Samatikkanto",
  "atk-s0516a0:127_4": "catutthamaggena.Vītivatto phalena.",
  "atk-s0516a0:128": "29. Kiñca bhiyyo – vidvā ca yoti gāthā. Tattha idhāti imasmiṁ sāsane, attabhāve vā. Visajjāti vosajjitvā.",
  "atk-s0516a0:129_0": "Niddese sajjanti muñcanaṁ. Visajjanti vosajjanaṁ. Sesaṁ sabbattha pākaṭameva. Evaṁ",
  "atk-s0516a0:129_1": "bhagavā idampi suttaṁ arahattanikūṭeneva desesi. Desanāpariyosāne ca vuttasadiso",
  "atk-s0516a0:129_2": "eva dhammābhisamayo ahosīti.",
  "atk-s0516a0:130": "Saddhammappajjotikāya cūḷaniddesa-aṭṭhakathāya",
  "atk-s0516a0:131": "Mettagūmāṇavasuttaniddesavaṇṇanā niṭṭhitā.",
  "atk-s0516a0:132": "5. Dhotakamāṇavasuttaniddesavaṇṇanā",
  "atk-s0516a0:133": "30. Pañcame dhotakasutte – vācābhikaṅkhāmīti vācaṁ abhikaṅkhāmi. Sikkhe nibbānamattanoti attano rāgādīnaṁ nibbānatthāya adhisīlādīni sikkheyya. Niddese apubbaṁ natthi.",
  "atk-s0516a0:134": "31.",
  "atk-s0516a0:135": "Itoti mama mukhato.",
  "atk-s0516a0:136_0": "Niddese ātappanti kilesatāpanaṁ. Ussāhanti asaṅkocaṁ. Ussoḷhīnti balavavīriyaṁ. Thāmanti",
  "atk-s0516a0:136_1": "asithilaṁ. Dhitinti dhāraṇaṁ. Vīriyaṁ karohīti parakkamaṁ karohi. Chandaṁ janehīti ruciṁ uppādehi.",
  "atk-s0516a0:137_0": "32. Evaṁ vutte attamano dhotako bhagavantaṁ abhitthavamāno kathaṁkathāpamokkhaṁ yācanto",
  "atk-s0516a0:137_1": "“passāmaha”nti gāthamāha. Tattha passāmahaṁ devamanussaloketi passāmi ahaṁ devamanussaloke.",
  "atk-s0516a0:137_2": "Taṁ taṁ namassāmīti taṁ evarūpaṁ taṁ namassāmi. Pamuñcāti pamocehi.",
  "atk-s0516a0:138_0": "Niddese paccekabuddhāti taṁ taṁ ārammaṇaṁ pāṭiyekkaṁ catusaccaṁ sayameva buddhā paṭivedhappattāti",
  "atk-s0516a0:138_1": "paccekabuddhā. Sīhasīhoti achambhitaṭṭhena sīhānaṁ atisīho. Nāganāgoti nikkilesaṭṭhena,",
  "atk-s0516a0:138_2": "mahantaṭṭhena vā nāgānaṁ atināgo. Gaṇigaṇīti gaṇavantānaṁ atīva gaṇavā. Munimunīti",
  "atk-s0516a0:138_3": "ñāṇavantānaṁ atīva ñāṇavā. Rājarājāti uttamarājā. Muñca manti mocehi maṁ. Pamuñca",
  "atk-s0516a0:138_4": "manti nānāvidhena muñcehi maṁ. Mocehi manti sithilaṁ karohi maṁ. Pamocehi manti atīva",
  "atk-s0516a0:138_5": "sithilaṁ karohi maṁ. Uddhara manti maṁ saṁsārapaṅkā uddharitvā thale patiṭṭhāpehi.",
  "atk-s0516a0:138_6": "Samuddhara manti sammā uddharitvā thale patiṭṭhāpehi maṁ. Vuṭṭhāpehīti vicikicchāsallato",
  "atk-s0516a0:138_7": "apanetvā visuṁ karaṇavasena uṭṭhāpehi.",
  "atk-s0516a0:139_0": "33. Athassa bhagavā attādhīnameva kathaṁkathāpamokkhaṁ oghataraṇamukhena dassento",
  "atk-s0516a0:139_1": "“nāha”nti gāthamāha. Tattha nāhaṁ sahissāmīti ahaṁ na sahissāmi na sakkomi. Na vāyamissāmīti",
  "atk-s0516a0:139_2": "vuttaṁ hoti. Pamocanāyāti pamocetuṁ. Kathaṁkathinti sakaṅkhaṁ. Taresīti tareyyāsi.",
  "atk-s0516a0:140_0": "Niddese na īhāmīti payogaṁ na karomi. Na samīhāmīti atīva payogaṁ na karomi. Assaddhe",
  "atk-s0516a0:140_1": "puggaleti ratanattaye saddhāvirahite puggale. Acchandiketi maggaphalatthaṁ rucivirahite.",
  "atk-s0516a0:140_2": "Kusīteti samādhivirahite. Hīnavīriyeti nibbīriye. Appaṭipajjamāneti paṭipattiyā na paṭipajjamāne.",
  "atk-s0516a0:141_0": "34. Evaṁ vutte attamanataro dhotako bhagavantaṁ abhitthavamāno anusāsaniṁ yācanto",
  "atk-s0516a0:141_1": "“anusāsa brahme”ti gāthamāha. Tattha brahmeti seṭṭhavacanametaṁ. Tena bhagavantaṁ",
  "atk-s0516a0:141_2": "āmantayamāno āha “anusāsa brahme”ti. Vivekadhammanti sabbasaṅkhāravivekaṁ nibbānadhammaṁ.",
  "atk-s0516a0:141_3": "Abyāpajjamānoti nānappakārakaṁ anāpajjamāno. Idheva santoti idheva samāno. Asitoti anissito.",
  "atk-s0516a0:142_0": "35-7. Ito parā dve gāthā mettagūsutte vuttanayā eva. Kevalañhi tattha dhammaṁ, idha",
  "atk-s0516a0:142_1": "santinti ayaṁ viseso. Tatiyagāthāyapi pubbaḍḍhaṁ tattha vuttanayameva. Aparaḍḍhe",
  "atk-s0516a0:142_2": "saṅgoti sajjanaṭṭhānaṁ, laggananti vuttaṁ hoti. Sesaṁ sabbattha pākaṭameva.",
  "atk-s0516a0:143": "Evaṁ bhagavā idampi suttaṁ arahattanikūṭeneva desesi, desanāpariyosāne ca vuttasadiso eva dhammābhisamayo ahosīti.",
  "atk-s0516a0:144": "Saddhammappajjotikāya cūḷaniddesa-aṭṭhakathāya",
  "atk-s0516a0:145": "Dhotakamāṇavasuttaniddesavaṇṇanā niṭṭhitā.",
  "atk-s0516a0:146": "6. Upasīvamāṇavasuttaniddesavaṇṇanā",
  "atk-s0516a0:147_0": "38. Chaṭṭhe upasīvasutte – mahantamoghanti mahantaṁ oghaṁ. Anissitoti puggalaṁ vā",
  "atk-s0516a0:147_1": "dhammaṁ vā anallīno. No visahāmīti na sakkomi. Ārammaṇanti nissayaṁ. Yaṁ nissitoti",
  "atk-s0516a0:147_2": "yaṁ dhammaṁ vā puggalaṁ vā nissito.",
  "atk-s0516a0:148_0": "Niddese kāmoghanti anāgāmimaggena kāmoghaṁ. Arahattamaggena bhavoghaṁ. Sotāpattimaggena",
  "atk-s0516a0:148_1": "diṭṭhoghaṁ. Arahattamaggena avijjoghaṁ tareyyaṁ. Sakyakulā pabbajitoti bhagavato",
  "atk-s0516a0:148_2": "uccākulaparidīpanavasena vuttaṁ. Ālambaṇanti avattharitvā ṭhānaṁ. Nissayanti allīyanaṁ.",
  "atk-s0516a0:148_3": "Upanissayanti apassayanaṁ.",
  "atk-s0516a0:149_0": "39. Idāni yasmā brāhmaṇo ākiñcaññāyatanalābhī tañca santampi nissayaṁ na jānāti.",
  "atk-s0516a0:149_1": "Tenassa bhagavā tañca nissayaṁ uttariñca niyyānapathaṁ dassento “ākiñcañña”nti gāthamāha.",
  "atk-s0516a0:149_2": "Tattha pekkhamānoti taṁ ākiñcaññāyatanasamāpattiṁ sato samāpajjitvā vuṭṭhahitvā ca",
  "atk-s0516a0:149_3": "aniccādivasena passamāno. Natthīti nissāyāti taṁ “natthi kiñcī”ti pavattaṁ samāpattiṁ",
  "atk-s0516a0:149_4": "ārammaṇaṁ katvā. Tarassu oghanti tato pabhuti pavattāya vipassanāya yathānurūpaṁ",
  "atk-s0516a0:149_5": "catubbidhampi oghaṁ tarassu. Kathāhīti kathaṁkathāhi. Taṇhakkhayaṁ nattamahābhipassāti",
  "atk-s0516a0:149_6": "rattindivaṁ nibbānaṁ vibhūtaṁ katvā passa. Etenassa diṭṭhadhammasukhavihāraṁ kathesi.",
  "atk-s0516a0:150_0": "Niddese taññeva viññāṇaṁ abhāvetīti ākāsālambaṇaṁ katvā pavattamahaggataviññāṇaṁ",
  "atk-s0516a0:150_1": "abhāveti abhāvaṁ gameti. Vibhāvetīti vividhā abhāvaṁ gameti. Antaradhāpetīti adassanaṁ",
  "atk-s0516a0:150_2": "gameti. Natthi kiñcīti passatīti antamaso bhaṅgamattampissa natthīti passati.",
  "atk-s0516a0:151_0": "40. Idāni “kāme pahāyā”ti sutvā vikkhambhanavasena attanā pahīne kāme sampassamāno",
  "atk-s0516a0:151_1": "“sabbesū”ti gāthamāha. Tattha hitvāmaññanti aññaṁ tato heṭṭhā chabbidhampi samāpattiṁ",
  "atk-s0516a0:151_2": "hitvā. Saññāvimokkhe parameti sattasu saññāvimokkhesu uttame ākiñcaññāyatane. Tiṭṭhe",
  "atk-s0516a0:151_3": "nu so tattha anānuyāyīti so puggalo tattha ākiñcaññāyatanabrahmaloke avigacchamāno",
  "atk-s0516a0:151_4": "tiṭṭheyya nūti pucchati.",
  "atk-s0516a0:152": "Niddese aviccamānoti aviyujjamāno. Avigacchamānoti viyogaṁ anāpajjamāno. Anantaradhāyamānoti antaradhānaṁ anāpajjamāno. Aparihāyamānoti anantarā parihānaṁ anāpajjamāno.",
  "atk-s0516a0:153_0": "41-2. Athassa bhagavā saṭṭhikappasahassamattakaṁyeva ṭhānaṁ anujānanto catutthaṁ",
  "atk-s0516a0:153_1": "gāthamāha. Evaṁ tassa tattha ṭhānaṁ sutvā idānissa sassatucchedabhāvaṁ pucchanto",
  "atk-s0516a0:153_2": "“tiṭṭhe ce”ti gāthamāha. Tattha pūgampi vassānanti anekasaṅkhyampi vassānaṁ, gaṇanarāsinti",
  "atk-s0516a0:153_3": "attho. “Pūgampi vassānī”tipi pāṭho. Tattha vibhattibyattayena sāmivacanassa paccattavacanaṁ",
  "atk-s0516a0:153_4": "kātabbaṁ, pūganti vā etassa bahūnīti attho vattabbo. “Pūgānī”ti vāpi paṭhanti, purimapāṭhoyeva",
  "atk-s0516a0:153_5": "sabbasundaro. Tattheva so sīti siyā vimuttoti so puggalo tatthevākiñcaññāyatane nānādukkhehi",
  "atk-s0516a0:153_6": "vimutto sītibhāvappatto bhaveyya, nibbānappatto sassato hutvā tiṭṭheyyāti adhippāyo.",
  "atk-s0516a0:153_7": "Cavetha viññāṇaṁ tathāvidhassāti “udāhu tathāvidhassa viññāṇaṁ anupādāya parinibbāyeyyā”ti",
  "atk-s0516a0:153_8": "ucchedaṁ pucchati, “paṭisandhiggahaṇatthaṁ vāpi bhaveyyā”ti paṭisandhimpi tassa pucchati.",
  "atk-s0516a0:154_0": "Tassa viññāṇaṁ caveyyāti tassa ākiñcaññāyatane uppannassa viññāṇaṁ cutiṁ pāpuṇeyya.",
  "atk-s0516a0:154_1": "Ucchijjeyyāti ucchedaṁ bhaveyya. Vinasseyyāti vināsaṁ pāpuṇeyya. Na bhaveyyāti abhāvaṁ",
  "atk-s0516a0:154_2": "gameyya. Upapannassāti paṭisandhivasena upapannassa.",
  "atk-s0516a0:155_0": "43. Athassa bhagavā ucchedasassataṁ anupagamma tatthupapannassa ariyasāvakassa anupādāya",
  "atk-s0516a0:155_1": "parinibbānaṁ dassento “accī yathā”ti gāthamāha. Tattha atthaṁ paletīti atthaṁ gacchati.",
  "atk-s0516a0:155_2": "Na upeti saṅkhanti “asukaṁ nāma disaṁ gato”ti vohāraṁ na gacchati. Evaṁ munī nāmakāyā",
  "atk-s0516a0:155_3": "vimuttoti evaṁ tattha uppanno sekkhamuni pakatiyā pubbeva rūpakāyā vimutto, tattha",
  "atk-s0516a0:155_4": "catutthamaggaṁ nibbattetvā dhammakāyassa pariññātattā puna nāmakāyāpi vimutto ubhatobhāgavimutto",
  "atk-s0516a0:155_5": "khīṇāsavo hutvā anupādānibbānasaṅkhātaṁ atthaṁ paleti na upeti saṅkhaṁ “khattiyo",
  "atk-s0516a0:155_6": "vā brāhmaṇo vā”ti evamādikaṁ.",
  "atk-s0516a0:156": "Niddese khittāti calitā. Ukkhittāti aticalitā. Nunnāti papphoṭiyā. Paṇunnāti dūrīkatā. Khambhitāti paṭikkamāpitā. Vikkhambhitāti na santike katā.",
  "atk-s0516a0:157_0": "44. Idāni “atthaṁ paletī”ti sutvā tassa yoniso atthamasallakkhento “atthaṅgato so”ti",
  "atk-s0516a0:157_1": "gāthamāha. Tassattho – so atthaṅgato udāhu natthi, udāhu ve sassatiyā sassatabhāvena",
  "atk-s0516a0:157_2": "arogo avipariṇāmadhammo soti evaṁ taṁ me munī sādhu byākarohi. Kiṁkāraṇā? Tathā hi",
  "atk-s0516a0:157_3": "te vidito esa dhammoti.",
  "atk-s0516a0:158": "Niddese niruddhoti nirodhaṁ patto. Ucchinnoti ucchinnasantāno. Vinaṭṭhoti vināsaṁ patto.",
  "atk-s0516a0:159_0": "45. Athassa bhagavā tathā avattabbataṁ dassento “atthaṅgatassā”ti gāthamāha. Tattha",
  "atk-s0516a0:159_1": "atthaṅgatassāti anupādāparinibbutassa. Na pamāṇamatthīti rūpādipamāṇaṁ natthi. Yena",
  "atk-s0516a0:159_2": "naṁ vajjunti yena rāgādinā naṁ vadeyyuṁ. Sabbesu dhammesūti sabbesu khandhādidhammesu.",
  "atk-s0516a0:160_0": "Niddese adhivacanāni cāti sirivaḍḍhako dhanavaḍḍhakotiādayo hi vacanamattaṁyeva adhikāraṁ",
  "atk-s0516a0:160_1": "katvā pavattā adhivacanā nāma. Adhivacanānaṁ pathā adhivacanapathā nāma. “Abhisaṅkharontīti",
  "atk-s0516a0:160_2": "kho, bhikkhave, tasmā saṅkhārā”ti evaṁ niddhāritvā sahetukaṁ katvā vuccamānā abhilāpā",
  "atk-s0516a0:160_3": "nirutti nāma. Niruttīnaṁ pathā niruttipathā nāma. “Takko vitakko saṅkappo”ti evaṁ",
  "atk-s0516a0:160_4": "tena tena pakārena paññāpanato paññatti nāma. Paññattīnaṁ pathā paññattipathā nāma.",
  "atk-s0516a0:160_5": "Sesaṁ sabbattha pākaṭameva.",
  "atk-s0516a0:161": "Evaṁ bhagavā idampi suttaṁ arahattanikūṭeneva desesi, desanāpariyosāne ca vuttasadisova dhammābhisamayo ahosīti.",
  "atk-s0516a0:162": "Saddhammappajjotikāya cūḷaniddesa-aṭṭhakathāya",
  "atk-s0516a0:163": "Upasīvamāṇavasuttaniddesavaṇṇanā niṭṭhitā.",
  "atk-s0516a0:164": "7. Nandamāṇavasuttaniddesavaṇṇanā",
  "atk-s0516a0:165_0": "46. Sattame nandasutte – paṭhamagāthāyattho – loke khattiyādayojanā ājīvakanigaṇṭhādike",
  "atk-s0516a0:165_1": "sandhāya “santi loke munayo”ti vadanti. Tayidaṁ kathaṁsūti kiṁ nu kho te samāpattiñāṇādinā",
  "atk-s0516a0:165_2": "ñāṇena upapannattā ñāṇūpapannaṁ muni no vadanti, evaṁvidhaṁ nu vadanti, udāhu ve",
  "atk-s0516a0:165_3": "nānappakārakena lūkhajīvitasaṅkhātena jīvitenūpapannanti.",
  "atk-s0516a0:166": "Niddese aṭṭhasamāpattiñāṇena vāti paṭhamajjhānādiaṭṭhasamāpattisampayuttañāṇena vā. Pañcābhiññāñāṇena vāti pubbenivāsādijānanañāṇena vā.",
  "atk-s0516a0:167": "47. Athassa bhagavā tadubhayampi paṭikkhipitvā muniṁ dassento “na diṭṭhiyā”ti gāthamāha.",
  "atk-s0516a0:168_0": "48. Idāni “diṭṭhādīhi suddhī”ti vadantānaṁ vāde kaṅkhāpahānatthaṁ “ye kecime”ti pucchati.",
  "atk-s0516a0:168_1": "Tattha anekarūpenāti kotūhalamaṅgalādināpi. Tattha yatā carantāti tattha sakkāyadiṭṭhiyā guttā viharantā.",
  "atk-s0516a0:169": "49. Athassa tathā suddhiabhāvaṁ dīpento bhagavā catutthaṁ gāthamāha.",
  "atk-s0516a0:170": "50. Evaṁ “nātariṁsū”ti sutvā idāni yo atari, taṁ sotukāmo “ye kecime”ti pucchati. Athassa bhagavā oghatiṇṇamukhena jātijarātiṇṇe dassento chaṭṭhaṁ gāthamāha.",
  "atk-s0516a0:171_0": "51. Tattha nivutāti ovuṭā pariyonaddhā. Ye sīdhāti ye su idha, ettha ca su-iti nipātamattaṁ.",
  "atk-s0516a0:171_1": "Taṇhaṁ pariññāyāti tīhi pariññāhi taṇhaṁ parijānitvā. Sesaṁ sabbattha pubbe vuttanayattā pākaṭameva.",
  "atk-s0516a0:172_0": "52. Evaṁ bhagavā arahattanikūṭeneva desanaṁ niṭṭhāpesi, desanāpariyosāne pana nando",
  "atk-s0516a0:172_1": "bhagavato bhāsitaṁ abhinandamāno etābhinandāmīti gāthamāha. Idhāpi ca pubbe vuttasadiso",
  "atk-s0516a0:172_2": "eva dhammābhisamayo ahosīti.",
  "atk-s0516a0:173": "Saddhammappajjotikāya cūḷaniddesa-aṭṭhakathāya",
  "atk-s0516a0:174": "Nandamāṇavasuttaniddesavaṇṇanā niṭṭhitā.",
  "atk-s0516a0:175": "8. Hemakamāṇavasuttaniddesavaṇṇanā",
  "atk-s0516a0:176_0": "53. Aṭṭhame hemakasutte – ye me pubbe viyākaṁsūti ye bāvariādayo pubbe mayhaṁ sakaṁ",
  "atk-s0516a0:176_1": "laddhiṁ viyākaṁsu. Huraṁ gotamasāsanāti gotamasāsanato pubbataraṁ. Sabbaṁ taṁ takkavaḍḍhananti",
  "atk-s0516a0:176_2": "sabbaṁ taṁ kāmavitakkādivaḍḍhanaṁ.",
  "atk-s0516a0:177_0": "Ye caññe tassa ācariyāti ye ca aññe tassa bāvariyassa ācāre sikkhāpakā ācariyā. Te",
  "atk-s0516a0:177_1": "sakaṁ diṭṭhinti te ācariyā attano diṭṭhiṁ. Sakaṁ khantinti attano khamanaṁ. Sakaṁ",
  "atk-s0516a0:177_2": "rucinti attano rocanaṁ. Vitakkavaḍḍhananti kāmavitakkādivitakkānaṁ uppādanaṁ punappunaṁ",
  "atk-s0516a0:177_3": "pavattanaṁ. Saṅkappavaḍḍhananti kāmasaṅkappādīnaṁ vaḍḍhanaṁ. Imāni dve padāni sabbasaṅgāhikavasena",
  "atk-s0516a0:177_4": "vuttāni. Idāni kāmavitakkādike sarūpato dassetuṁ “kāmavitakkavaḍḍhana”ntiādinā nayena",
  "atk-s0516a0:177_5": "navavitakke dassesi.",
  "atk-s0516a0:178": "54.Taṇhānigghātananti taṇhāvināsanaṁ.",
  "atk-s0516a0:179_0": "55-6. Athassa bhagavā taṁ dhammaṁ ācikkhanto “idhā”ti gāthādvayamāha. Tattha etadaññāya",
  "atk-s0516a0:179_1": "ye satāti etaṁ nibbānaṁ padamaccutaṁ “sabbe saṅkhārā aniccā”tiādinā nayena vipassantā",
  "atk-s0516a0:179_2": "anupubbena jānitvā ye kāyānupassanāsatiādīhi satā. Diṭṭhadhammābhinibbutāti viditadhammattā",
  "atk-s0516a0:179_3": "diṭṭhadhammā ca rāgādinibbānena ca abhinibbutā. Sesaṁ sabbattha pākaṭameva.",
  "atk-s0516a0:180": "Evaṁ bhagavā idampi suttaṁ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.",
  "atk-s0516a0:181": "Saddhammappajjotikāya cūḷaniddesa-aṭṭhakathāya",
  "atk-s0516a0:182": "Hemakamāṇavasuttaniddesavaṇṇanā niṭṭhitā.",
  "atk-s0516a0:183": "9. Todeyyamāṇavasuttaniddesavaṇṇanā",
  "atk-s0516a0:184": "57. Navame todeyyasutte – vimokkho tassa kīdisoti tassa kīdiso vimokkho icchitabboti pucchati.",
  "atk-s0516a0:185": "58. Idānissa aññavimokkhābhāvaṁ dassento bhagavā dutiyaṁ gāthamāha. Tattha vimokkho tassa nāparoti tassa añño vimokkho natthi.",
  "atk-s0516a0:186_0": "59. Evaṁ “taṇhakkhayo eva vimokkho”ti vuttepi tamatthaṁ asallakkhento “nirāsaso so",
  "atk-s0516a0:186_1": "uda āsasāno”ti puna pucchati. Tattha uda paññakappīti udāhu samāpattiñāṇādinā ñāṇena",
  "atk-s0516a0:186_2": "taṇhākappaṁ vā diṭṭhikappaṁ vā kappayati.",
  "atk-s0516a0:187": "60. Athassa bhagavā taṁ ācikkhanto catutthaṁ gāthamāha. Tattha kāmabhaveti kāme ca bhave ca.",
  "atk-s0516a0:188_0": "Rūpe nāsīsatīti catusamuṭṭhānike rūpārammaṇe chandarāgavasena na pattheti. Saddhādīsupi",
  "atk-s0516a0:188_1": "eseva nayo. Palibodhaṭṭhena rāgo eva kiñcanaṁ rāgakiñcanaṁ madanaṭṭhena vā. Dosakiñcanādīsupi",
  "atk-s0516a0:188_2": "eseva nayo. Sesaṁ sabbattha pākaṭameva.",
  "atk-s0516a0:189": "Evaṁ bhagavā idampi suttaṁ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.",
  "atk-s0516a0:190": "Saddhammappajjotikāya cūḷaniddesa-aṭṭhakathāya",
  "atk-s0516a0:191": "Todeyyamāṇavasuttaniddesavaṇṇanā niṭṭhitā.",
  "atk-s0516a0:192": "10. Kappamāṇavasuttaniddesavaṇṇanā",
  "atk-s0516a0:193_0": "61. Dasame kappasuttaniddese – majjhe sarasminti purimapacchimakoṭipaññāṇābhāvato",
  "atk-s0516a0:193_1": "majjhabhūte saṁsāreti vuttaṁ hoti. Tiṭṭhatanti tiṭṭhamānānaṁ. Yathāyidaṁ nāparaṁ",
  "atk-s0516a0:193_2": "siyāti yathā idaṁ dukkhaṁ puna na bhaveyya.",
  "atk-s0516a0:194_0": "Āgamananti pubbantato idhāgamanaṁ. Gamananti ito paralokagamanaṁ. Gamanāgamananti",
  "atk-s0516a0:194_1": "tadubhayavasena vuttaṁ. Kālanti maraṇakālaṁ. Gatīti nibbatti. Bhavābhavoti bhavato",
  "atk-s0516a0:194_2": "bhavo. Cuti cāti bhavato cavanañca. Upapatti cāti cutassa upapatti ca. Nibbatti cāti",
  "atk-s0516a0:194_3": "pātubhāvo ca. Bhedo cāti khandhabhedo ca. Jāti cāti jananañca. Jarā cāti hāni ca.",
  "atk-s0516a0:194_4": "Maraṇañcāti jīvitindriyassa cāgo ca. Purimāpi koṭi na paññāyatīti pubbāpi koṭi natthi",
  "atk-s0516a0:194_5": "na saṁvijjati. Tathā pacchimāpi koṭi.",
  "atk-s0516a0:195_0": "Ettakā jātiyoti etaparamā jātiyo. Vaṭṭaṁ vattīti saṁsārapavatti. Tato paraṁ na vattatīti",
  "atk-s0516a0:195_1": "tato uddhaṁ nappavattati. Hevaṁ natthīti evaṁ natthi na saṁvijjati. Hi-iti nipāto.",
  "atk-s0516a0:195_2": "Anamataggoyanti ayaṁ saṁsāro aviditaggo.",
  "atk-s0516a0:196_0": "Avijjānīvaraṇānanti avijjāya āvaritānaṁ. Taṇhāsaṁyojanānanti kāmarāgasaṅkhātataṇhābandhanabaddhānaṁ.",
  "atk-s0516a0:196_1": "Sandhāvatanti kāmadhātuyā punappunaṁ dhāvantānaṁ. Saṁsaratanti rūpārūpadhātuyā saṁsarantānaṁ.",
  "atk-s0516a0:196_2": "Dukkhaṁ paccanubhūtanti kāyikacetasikadukkhaṁ anubhūtaṁ vinditaṁ. Tibbanti bahalaṁ.",
  "atk-s0516a0:196_3": "Byasananti avaḍḍhi vināso. Kaṭasī vaḍḍhitāti susānavaḍḍhitaṁ. Alamevāti yuttameva.",
  "atk-s0516a0:196_4": "Sabbasaṅkhāresūti tebhūmakasaṅkhāresu. Nibbinditunti ukkaṇṭhituṁ. Virajjitunti virāgaṁ",
  "atk-s0516a0:196_5": "uppādetuṁ. Vimuccitunti mocetuṁ. Vaṭṭaṁ vattissatīti saṁsārapavattaṁ tebhūmakavaṭṭaṁ",
  "atk-s0516a0:196_6": "anāgate pavattissati. Tato paraṁ na vattissatīti tato uddhaṁ anāgate saṁsārapavattaṁ",
  "atk-s0516a0:196_7": "nappavattissati. Jātibhayeti jātiṁ paṭicca uppajjanakabhaye. Jarābhayādīsupi eseva nayo.",
  "atk-s0516a0:197_0": "62-3. Athassa bhagavā tamatthaṁ byākaronto uparūparigāthāyo abhāsi. Dutiyagāthā vuttatthāyeva.",
  "atk-s0516a0:197_1": "Tatiyagāthāya akiñcananti kiñcanapaṭipakkhaṁ. Anādānanti ādānapaṭipakkhaṁ, kiñcanādānavūpasamanti",
  "atk-s0516a0:197_2": "vuttaṁ hoti. Anāparanti aparapaṭibhāgadīpavirahitaṁ, seṭṭhanti vuttaṁ hoti.",
  "atk-s0516a0:198": "64. Catutthagāthāya na te mārassa paddhagūti te mārassa paddhacarā paricārikā sissā na honti.",
  "atk-s0516a0:199_0": "Mahājanaṁ pāse niyojetvā māretīti māro. Akusalakamme niyuttattā kaṇho. Chasu devalokesu",
  "atk-s0516a0:199_1": "adhipatittā adhipati. Akusalānaṁ dhammānaṁ antaṁ gatattā antagū. Pāpajanaṁ na muñcatīti",
  "atk-s0516a0:199_2": "namuci. Sativippavāsappamattapuggalānaṁ ñātakoti pamattabandhu. Sesaṁ sabbattha pākaṭameva.",
  "atk-s0516a0:200": "Evaṁ bhagavā idampi suttaṁ arahattanikūṭeneva desesi, desanāpariyosāne ca pubbasadisova dhammābhisamayo ahosīti.",
  "atk-s0516a0:201": "Saddhammappajjotikāya cūḷaniddesa-aṭṭhakathāya",
  "atk-s0516a0:202": "Kappamāṇavasuttaniddesavaṇṇanā niṭṭhitā.",
  "atk-s0516a0:203": "11. Jatukaṇṇimāṇavasuttaniddesavaṇṇanā",
  "atk-s0516a0:204_0": "65. Ekādasame jatukaṇṇisutte – sutvānahaṁ vīra akāmakāminti ahaṁ “itipi so bhagavā”tiādinā",
  "atk-s0516a0:204_1": "nayena vīra kāmānaṁ akāmanato akāmakāmiṁ buddhaṁ sutvā. Akāmamāgamanti nikkāmaṁ bhagavantaṁ",
  "atk-s0516a0:204_2": "pucchituṁ āgatomhi. Sahajanettāti sahajātasabbaññutaññāṇacakkhu. Yathātacchanti yathātathaṁ.",
  "atk-s0516a0:204_3": "Brūhi meti puna yācanto bhaṇati. Yācanto hi sahassakkhattumpi bhaṇeyya, ko pana vādo dvikkhattuṁ.",
  "atk-s0516a0:205_0": "Itipi so bhagavā arahaṁ sammāsambuddhoti imesaṁ padānaṁ attho heṭṭhā vuttova. Vijjāhi",
  "atk-s0516a0:205_1": "pana caraṇena ca sampannattā vijjācaraṇasampanno. Tattha vijjāti tissopi vijjā aṭṭhapi",
  "atk-s0516a0:205_2": "vijjā. Tisso vijjā bhayabheravasutte vuttanayena veditabbā, aṭṭha ambaṭṭhasutte.",
  "atk-s0516a0:205_3": "Tattha hi vipassanāñāṇena manomayiddhiyā ca saha cha abhiññā pariggahetvā aṭṭha vijjā",
  "atk-s0516a0:205_4": "vuttā. Caraṇanti sīlasaṁvaro indriyesu guttadvāratā bhojane mattaññutā jāgariyānuyogo",
  "atk-s0516a0:205_5": "satta saddhammā cattāri rūpāvacarajjhānānīti ime pannarasa dhammā veditabbā. Imeyeva",
  "atk-s0516a0:205_6": "hi pannarasa dhammā yasmā etehi carati ariyasāvako gacchati amataṁ disaṁ, tasmā “caraṇa”nti",
  "atk-s0516a0:205_7": "vuttā. Yathāha – “idha, mahānāma, ariyasāvako sīlavā hotī”ti sabbaṁ majjhimapaṇṇāsake",
  "atk-s0516a0:205_8": "vuttanayena veditabbaṁ. Bhagavā imāhi vijjāhi iminā ca caraṇena samannāgato, tena",
  "atk-s0516a0:205_9": "vuccati vijjācaraṇasampannoti. Tattha vijjāsampadā bhagavato sabbaññutaṁ pūretvā",
  "atk-s0516a0:205_10": "ṭhitā, caraṇasampadā mahākāruṇikataṁ. So sabbaññutāya sabbasattānaṁ atthānatthaṁ",
  "atk-s0516a0:205_11": "ñatvā mahākāruṇikatāya anatthaṁ parivajjetvā atthe niyojeti, yathā taṁ vijjācaraṇasampanno.",
  "atk-s0516a0:205_12": "Tenassa sāvakā suppaṭipannā honti, no duppaṭipannā, vijjācaraṇavipannānañhi sāvakā attantapādayo viya.",
  "atk-s0516a0:206_0": "Sobhanagamanattā sundaraṁ ṭhānaṁ gatattā sammā gatattā sammā ca gadattā sugato. Gamanampi",
  "atk-s0516a0:206_1": "hi gatanti vuccati. Tañca bhagavato sobhanaṁ parisuddhamanavajjaṁ. Kiṁ pana tanti?",
  "atk-s0516a0:206_2": "Ariyamaggo. Tena hesa gamanena khemaṁ disaṁ asajjamāno gatoti sobhanagamanattā sugato.",
  "atk-s0516a0:206_3": "Sundarañcesa ṭhānaṁ gato amataṁ nibbānanti sundaraṁ ṭhānaṁ gatattāpi sugato. Sammā",
  "atk-s0516a0:206_4": "ca gato tena tena maggena pahīne kilese puna apaccāgacchanto. Vuttañhetaṁ –",
  "atk-s0516a0:207_0": "“Sotāpattimaggena ye kilesā pahīnā, te kilese na puneti na pacceti na paccāgacchatīti",
  "atk-s0516a0:207_1": "sugato…pe… arahattamaggena ye kilesā pahīnā, te kilese na puneti na pacceti na paccāgacchatīti sugato”ti.",
  "atk-s0516a0:208_0": "Sammā vā gato dīpaṅkarapādamūlato pabhuti yāva bodhimaṇḍā tāva samatiṁsapāramīpūrikāya",
  "atk-s0516a0:208_1": "sammā paṭipattiyā sabbalokassa hitasukhameva karonto sassataṁ ucchedaṁ kāmasukhaṁ",
  "atk-s0516a0:208_2": "attakilamathanti ime ca ante anupagacchanto gatoti sammā gatattāpi sugato. Sammā",
  "atk-s0516a0:208_3": "cesa gadati yuttaṭṭhānesu yuttameva vācaṁ bhāsatīti sammā gadattāpi sugato.",
  "atk-s0516a0:209": "Tatridaṁ sādhakasuttaṁ –",
  "atk-s0516a0:210_0": "“Yaṁ tathāgato vācaṁ jānāti abhūtaṁ atacchaṁ anatthasaṁhitaṁ, sā ca paresaṁ appiyā",
  "atk-s0516a0:210_1": "amanāpā, na taṁ tathāgato vācaṁ bhāsati. Yampi tathāgato vācaṁ jānāti bhūtaṁ tacchaṁ",
  "atk-s0516a0:210_2": "anatthasaṁhitaṁ, sā ca paresaṁ appiyā amanāpā, tampi tathāgato vācaṁ na bhāsati.",
  "atk-s0516a0:210_3": "Yañca kho tathāgato vācaṁ jānāti bhūtaṁ tacchaṁ atthasaṁhitaṁ, sā ca paresaṁ appiyā",
  "atk-s0516a0:210_4": "amanāpā, tatra kālaññū tathāgato hoti tassā vācāya veyyākaraṇāya. Yaṁ tathāgato vācaṁ",
  "atk-s0516a0:210_5": "jānāti abhūtaṁ atacchaṁ anatthasaṁhitaṁ. Sā ca paresaṁ piyā manāpā, na taṁ tathāgato",
  "atk-s0516a0:210_6": "vācaṁ bhāsati. Yampi tathāgato vācaṁ jānāti bhūtaṁ tacchaṁ anatthasaṁhitaṁ, sā ca",
  "atk-s0516a0:210_7": "paresaṁ piyā manāpā, tampi tathāgato vācaṁ na bhāsati. Yañca kho tathāgato vācaṁ",
  "atk-s0516a0:210_8": "jānāti bhūtaṁ tacchaṁ atthasaṁhitaṁ, sā ca paresaṁ piyā manāpā, tatra kālaññū tathāgato",
  "atk-s0516a0:210_9": "hoti tassā vācāya veyyākaraṇāyā”ti.",
  "atk-s0516a0:211": "Evaṁ sammā gadattāpi sugatoti veditabbo.",
  "atk-s0516a0:212": "Sabbathā viditalokattā pana lokavidū. So hi bhagavā sabhāvato samudayato nirodhato nirodhūpāyatoti sabbathā lokaṁ avedi aññāsi paṭivijjhi. Yathāha –",
  "atk-s0516a0:213_0": "“Yattha kho, āvuso, na jāyati na jīyati na mīyati na cavati na upapajjati, nāhaṁ",
  "atk-s0516a0:213_1": "taṁ gamanena lokassa antaṁ ñāteyyaṁ daṭṭheyyaṁ patteyyanti vadāmi. Na cāhaṁ, āvuso,",
  "atk-s0516a0:213_2": "appatvāva lokassa antaṁ dukkhassa antakiriyaṁ vadāmi. Api cāhaṁ, āvuso, imasmiṁyeva",
  "atk-s0516a0:213_3": "byāmamatte kaḷevare sasaññimhi samanake lokañca paññapemi lokasamudayañca lokanirodhañca",
  "atk-s0516a0:213_4": "lokanirodhagāminiñca paṭipadaṁ.",
  "atk-s0516a0:214": "“Gamanena na pattabbo, lokassanto kudācanaṁ;",
  "atk-s0516a0:215": "Na ca appatvā lokantaṁ, dukkhā atthi pamocanaṁ.",
  "atk-s0516a0:216": "“Tasmā have lokavidū sumedho, lokantagū vusitabrahmacariyo;",
  "atk-s0516a0:217": "Lokassa antaṁ samitāvi ñatvā, nāsīsatī lokamimaṁ parañcā”ti. ;",
  "atk-s0516a0:218_0": "Api ca – tayo lokā saṅkhāraloko sattaloko okāsalokoti. Tattha “eko loko sabbe sattā",
  "atk-s0516a0:218_1": "āhāraṭṭhitikā”ti āgataṭṭhāne saṅkhāraloko veditabbo. “Sassato lokoti vā asassato",
  "atk-s0516a0:218_2": "lokoti vā”ti āgataṭṭhāne sattaloko.",
  "atk-s0516a0:219": "“Yāvatā candimasūriyā pariharanti, disā bhanti virocamānā;",
  "atk-s0516a0:220": "Tāva sahassadhā loko, ettha te vattatī vaso”ti. –",
  "atk-s0516a0:221_0": "Āgataṭṭhāne okāsaloko. Tampi bhagavā sabbathā avedi. Tathā hissa “eko loko sabbe",
  "atk-s0516a0:221_1": "sattā āhāraṭṭhitikā. Dve lokā nāmañca rūpañca. Tayo lokā tisso vedanā. Cattāro lokā",
  "atk-s0516a0:221_2": "cattāro āhārā. Pañca lokā pañcupādānakkhandhā. Cha lokā cha ajjhattikāni āyatanāni.",
  "atk-s0516a0:221_3": "Satta lokā satta viññāṇaṭṭhitiyo. Aṭṭha lokā aṭṭha lokadhammā. Nava lokā nava sattāvāsā.",
  "atk-s0516a0:221_4": "Dasa lokā dasāyatanāni. Dvādasa lokā dvādasāyatanāni. Aṭṭhārasalokā aṭṭhārasa dhātuyo”ti",
  "atk-s0516a0:221_5": "ayaṁ saṅkhāralokopi sabbathā vidito.",
  "atk-s0516a0:222_0": "Yasmā panesa sabbesampi sattānaṁ āsayaṁ jānāti, anusayaṁ jānāti, caritaṁ jānāti,",
  "atk-s0516a0:222_1": "adhimuttiṁ jānāti, apparajakkhe mahārajakkhe tikkhindriye mudindriye, svākāre dvākāre,",
  "atk-s0516a0:222_2": "suviññāpaye duviññāpaye, bhabbe abhabbe satte jānāti. Tasmāssa sattalokopi sabbathā",
  "atk-s0516a0:222_3": "vidito. Yathā ca sattaloko, evaṁ okāsalokopi. Tathā hesa ekaṁ cakkavāḷaṁ āyāmato",
  "atk-s0516a0:222_4": "ca vitthārato ca yojanānaṁ dvādasa satasahassāni catutiṁsa satāni ca paññāsañca yojanāni. Parikkhepato –",
  "atk-s0516a0:223": "Sabbaṁ satasahassāni, chattiṁsa parimaṇḍalaṁ;",
  "atk-s0516a0:224": "Dasa ceva sahassāni, aḍḍhuḍḍhāni satāni ca.",
  "atk-s0516a0:225": "Tattha –",
  "atk-s0516a0:226": "Duve satasahassāni, cattāri nahutāni ca;",
  "atk-s0516a0:227": "Ettakaṁ bahalattena, saṅkhātāyaṁ vasundharā.",
  "atk-s0516a0:228": "Tassāyeva sandhārakaṁ –",
  "atk-s0516a0:229": "Cattāri satasahassāni, aṭṭheva nahutāni ca;",
  "atk-s0516a0:230": "Ettakaṁ bahalattena, jalaṁ vāte patiṭṭhitaṁ.",
  "atk-s0516a0:231": "Tassāpi sandhārako –",
  "atk-s0516a0:232": "Nava satasahassāni, māluto nabhamuggato;",
  "atk-s0516a0:233": "Saṭṭhi ceva sahassāni, esā lokassa saṇṭhiti.",
  "atk-s0516a0:234": "Evaṁ saṇṭhite cettha yojanānaṁ –",
  "atk-s0516a0:235": "Caturāsīti sahassāni, ajjhogāḷho mahaṇṇave;",
  "atk-s0516a0:236": "Accuggato tāvadeva, sineru pabbatuttamo.",
  "atk-s0516a0:237": "Tato upaḍḍhupaḍḍhena, pamāṇena yathākkamaṁ;",
  "atk-s0516a0:238": "Ajjhogāḷhuggatā dibbā, nānāratanacittitā.",
  "atk-s0516a0:239": "Yugandharo īsadharo, karavīko sudassano;",
  "atk-s0516a0:240": "Nemindharo vinatako, assakaṇṇo giri brahā.",
  "atk-s0516a0:241": "Ete satta mahāselā, sinerussa samantato;",
  "atk-s0516a0:242": "Mahārājānamāvāsā, devayakkhanisevitā.",
  "atk-s0516a0:243": "Yojanānaṁ satānucco, himavā pañca pabbato;",
  "atk-s0516a0:244": "Yojanānaṁ sahassāni, tīṇi āyatavitthato.",
  "atk-s0516a0:245": "Caturāsītisahassehi, kūṭehi paṭimaṇḍito;",
  "atk-s0516a0:246": "Tipañcayojanakkhandha-parikkhepā nagavhayā.",
  "atk-s0516a0:247": "Paññāsayojanakkhandha-sākhāyāmā samantato;",
  "atk-s0516a0:248": "Satayojanavitthiṇṇā, tāvadeva ca uggatā;",
  "atk-s0516a0:249": "Jambū yassānubhāvena, jambudīpo pakāsito. ;",
  "atk-s0516a0:250_0": "Yañcetaṁ jambuyā pamāṇaṁ, etadeva asurānaṁ cittapāṭaliyā, garuḷānaṁ simbalirukkhassa,",
  "atk-s0516a0:250_1": "aparagoyāne kadambassa, uttarakurūsu kapparukkhassa, pubbavidehe sirīsassa, tāvatiṁsesu",
  "atk-s0516a0:250_2": "pāricchattakassāti. Tenāhu porāṇā –",
  "atk-s0516a0:251": "“Pāṭalī simbalī jambū, devānaṁ pāricchattako;",
  "atk-s0516a0:252": "Kadambo kapparukkho ca, sirīsena bhavati sattamaṁ.",
  "atk-s0516a0:253": "“Dve asīti sahassāni, ajjhogāḷho mahaṇṇave;",
  "atk-s0516a0:254": "Accuggato tāvadeva, cakkavāḷasiluccayo;",
  "atk-s0516a0:255": "Parikkhipitvā taṁ sabbaṁ, lokadhātumayaṁ ṭhito”ti. ;",
  "atk-s0516a0:256_0": "Tattha candamaṇḍalaṁ ekūnapaññāsayojanaṁ, sūriyamaṇḍalaṁ paññāsayojanaṁ, tāvatiṁsabhavanaṁ",
  "atk-s0516a0:256_1": "dasasahassayojanaṁ, tathā asurabhavanaṁ avīcimahānirayo jambudīpo ca. Aparagoyānaṁ",
  "atk-s0516a0:256_2": "sattasahassayojanaṁ. Tathā pubbavideho. Uttarakuru aṭṭhasahassayojano. Ekameko cettha",
  "atk-s0516a0:256_3": "mahādīpo pañcasatapañcasataparittadīpaparivāro. Taṁ sabbampi ekaṁ cakkavāḷaṁ ekā",
  "atk-s0516a0:256_4": "lokadhātu. Tadantaresu lokantarikanirayā. Evaṁ anantāni cakkavāḷāni anantā lokadhātuyo",
  "atk-s0516a0:256_5": "bhagavā anantena buddhañāṇena avedi aññāsi paṭivijjhi. Evamassa okāsalokopi sabbathā",
  "atk-s0516a0:256_6": "vidito. Evampi sabbathā viditalokattā lokavidū.",
  "atk-s0516a0:257_0": "Attano pana guṇehi visiṭṭhatarassa kassaci abhāvato natthi etassa uttaroti anuttaro.",
  "atk-s0516a0:257_1": "Tathā hesa sīlaguṇenapi sabbaṁ lokaṁ abhibhavati samādhi…pe… paññā… vimutti… vimuttiñāṇadassanaguṇenapi.",
  "atk-s0516a0:257_2": "Sīlaguṇenapi asamo asamasamo appaṭimo appaṭibhāgo appaṭipuggalo…pe… vimuttiñāṇadassanaguṇenapi.",
  "atk-s0516a0:257_3": "Yathāha – “na kho panāhaṁ passāmi sadevake loke…pe… sadevamanussāya attanā sīlasampannatara”nti vitthāro.",
  "atk-s0516a0:258": "Evaṁ aggapasādasuttādīni “na me ācariyo atthī”tiādikā gāthāyo ca vitthāretabbā.",
  "atk-s0516a0:259_0": "Purisadamme sāretīti purisadammasārathi, dameti vinetīti vuttaṁ hoti. Tattha purisadammāti",
  "atk-s0516a0:259_1": "adantā dametuṁ yuttā tiracchānapurisāpi manussapurisāpi amanussapurisāpi. Tathā hi",
  "atk-s0516a0:259_2": "bhagavatā tiracchānapurisāpi apalālo nāgarājā cūḷodaro mahodaro aggisikho dhūmasikho",
  "atk-s0516a0:259_3": "aravāḷo nāgarājā dhanapālako hatthīti evamādayo damitā nibbisā katā, saraṇesu ca",
  "atk-s0516a0:259_4": "sīlesu ca patiṭṭhāpitā. Manussapurisāpi saccakanigaṇṭhaputtaambaṭṭhamāṇavapokkharasātisoṇadantakūṭadantādayo.",
  "atk-s0516a0:259_5": "Amanussapurisāpi āḷavakasūcilomakharalomayakkhasakkadevarājādayo damitā vinītā vicitrehi",
  "atk-s0516a0:259_6": "vinayanūpāyehi. “Ahaṁ kho kesi purisadamme saṇhenapi vinemi, pharusenapi vinemi,",
  "atk-s0516a0:259_7": "saṇhapharusenapi vinemī”ti idañcettha suttaṁ vitthāretabbaṁ. Api ca bhagavā visuddhasīlādīnaṁ",
  "atk-s0516a0:259_8": "paṭhamajjhānādīni sotāpannādīnañca uttarimaggapaṭipadaṁ ācikkhanto dantepi dametiyeva.",
  "atk-s0516a0:260_0": "Atha vā anuttaro purisadammasārathīti ekamevidaṁ atthapadaṁ. Bhagavā hi tathā purisadamme",
  "atk-s0516a0:260_1": "sāreti, yathā ekapallaṅkeneva nisinnā aṭṭha disā asajjamānā dhāvanti. Tasmā “anuttaro",
  "atk-s0516a0:260_2": "purisadammasārathī”ti vuccati. “Hatthidamakena, bhikkhave, hatthi dammo sārito ekaṁyeva",
  "atk-s0516a0:260_3": "disaṁ dhāvatī”ti idañcettha suttaṁ vitthāretabbaṁ.",
  "atk-s0516a0:261": "Vīriyavāti ariyamaggena sabbapāpakehi virato. Pahūti pabhū. Visavīti parasantāne vīriyuppādako. Alamattoti samatthacitto.",
  "atk-s0516a0:262_0": "Viratoti ariyamaggena viratattā āyatiṁ appaṭisandhiko. Sabbapāpakehi nirayadukkhaṁ",
  "atk-s0516a0:262_1": "aticcāti āyatiṁ appaṭisandhitāya nirayadukkhaṁ aticca ṭhito. Vīriyavāsoti vīriyaniketo.",
  "atk-s0516a0:262_2": "So vīriyavāti so khīṇāsavo “vīriyavā”ti vattabbataṁ arahati. Padhānavā vīro tādīti",
  "atk-s0516a0:262_3": "imāni panassa thutivacanāni. So hi padhānavā maggajjhānapadhānena, vīro kilesārividdhaṁsanasamatthatāya,",
  "atk-s0516a0:262_4": "tādi nibbikāratāya pavuccate tathattāti tathārūpo “vīriyavā”ti pavuccati.",
  "atk-s0516a0:263_0": "Te kāmakāminoti ete rūpādivatthukāme icchantā. Rāgarāginoti rāgena rañjitā. Saññāsaññinoti",
  "atk-s0516a0:263_1": "rāgasaññāya saññino. Nakāme kāmetīti rūpādivatthukāme na pattheti. Akāmoti kāmehi",
  "atk-s0516a0:263_2": "virahito. Nikkāmoti nikkantakāmo.",
  "atk-s0516a0:264_0": "Sabbaññutaññāṇanti tiyaddhagataṁ sabbaneyyapathaṁ jānātīti sabbaññū, tassa bhāvo",
  "atk-s0516a0:264_1": "sabbaññutā, sabbaññutā eva ñāṇaṁ sabbaññutaññāṇaṁ, sabbaññutaññāṇasaṅkhātaṁ nettañca",
  "atk-s0516a0:264_2": "vāsanāya saha kilese parājetvā jitattā jinabhāvo ca apubbaṁ acarimaṁ apure apacchā",
  "atk-s0516a0:264_3": "ekasmiṁ khaṇe ekasmiṁ kāle uppanno pubbantato uddhaṁ pannoti uppanno.",
  "atk-s0516a0:265": "66.Tejī tejasāti tejena samannāgato tejasā abhibhuyya. Yamahaṁ vijaññaṁ jātijarāya idha vippahānanti yaṁ ahaṁ jātijarāya pahānabhūtaṁ dhammaṁ idheva jāneyyaṁ.",
  "atk-s0516a0:266_0": "Jagatīti pathavī. Sabbaṁ ākāsagatanti sakalaṁ ākāse pavattaṁ patthaṭaṁ. Tamagatanti",
  "atk-s0516a0:266_1": "tamameva tamagataṁ andhakāraṁ yathā gūthagataṁ muttagatanti. Abhivihaccāti nāsetvā.",
  "atk-s0516a0:266_2": "Andhakāraṁ vidhamitvāti cakkhuviññāṇuppattinivārakaṁ andhakāraṁ palāpetvā. Ālokaṁ",
  "atk-s0516a0:266_3": "dassayitvāti sūriyālokaṁ dassayitvā. Ākāseti ajaṭākāse. Antalikkheti antaradhātusamatthatucchokāse.",
  "atk-s0516a0:266_4": "Gaganapatheti devatānaṁ gamanamagge gacchati. Sabbaṁ abhisaṅkhārasamudayanti sakalaṁ",
  "atk-s0516a0:266_5": "kammaṁ samudayaṁ uppādaṁ, taṇhanti attho. Kilesatamaṁ avijjandhakāraṁ vidhamitvāti",
  "atk-s0516a0:266_6": "kilesatamasaṅkhātaṁ aññāṇaṁ avijjandhakāraṁ nīharitvā nāsetvā. Ñāṇālokaṁ paññālokaṁ",
  "atk-s0516a0:266_7": "dassayitvā. Vatthukāme parijānitvāti rūpādivatthukāme ñātatīraṇapariññāya jānitvā.",
  "atk-s0516a0:266_8": "Kilesakāme pahāyāti upatāpanasaṅkhāte kilesakāme pahānapariññāya pajahitvā.",
  "atk-s0516a0:267_0": "67. Athassa bhagavā taṁ dhammaṁ ācikkhanto uparūparigāthāyo abhāsi. Tattha nekkhammaṁ",
  "atk-s0516a0:267_1": "daṭṭhu khematoti nibbānañca nibbānagāminiñca paṭipadaṁ “khema”nti disvā. Uggahitanti",
  "atk-s0516a0:267_2": "taṇhāvasena diṭṭhivasena gahitaṁ. Nirattaṁ vāti nirassitabbaṁ vā, muñcitabbanti vuttaṁ",
  "atk-s0516a0:267_3": "hoti. Mā te vijjitthāti mā te ahosi. Kiñcananti rāgādikiñcanaṁ, tampi te mā vijjittha.",
  "atk-s0516a0:268_0": "Muñcitabbanti muñcitvā na puna gahetabbaṁ. Vijahitabbanti cajitabbaṁ. Vinodetabbanti",
  "atk-s0516a0:268_1": "khipitabbaṁ. Byantīkātabbanti vigatantaṁ kātabbaṁ. Anabhāvaṁ gametabbanti anu anu abhāvaṁ gametabbaṁ.",
  "atk-s0516a0:269": "68-9.Pubbeti atīte saṅkhāre ārabbha uppannakilesā. Brāhmaṇāti bhagavā jatukaṇṇiṁ ālapati. Sesaṁ sabbattha pākaṭameva.",
  "atk-s0516a0:270": "Evaṁ bhagavā idampi suttaṁ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.",
  "atk-s0516a0:271": "Saddhammappajjotikāya cūḷaniddesa-aṭṭhakathāya",
  "atk-s0516a0:272": "Jatukaṇṇimāṇavasuttaniddesavaṇṇanā niṭṭhitā.",
  "atk-s0516a0:273": "12. Bhadrāvudhamāṇavasuttaniddesavaṇṇanā",
  "atk-s0516a0:274_0": "70. Dvādasame bhadrāvudhasutte – okañjahanti ālayaṁ jahaṁ. Taṇhacchidanti taṇhākāyacchidaṁ.",
  "atk-s0516a0:274_1": "Anejanti lokadhammesu nikkampaṁ. Nandiñjahanti anāgatarūpādipatthanājahaṁ. Ekā eva",
  "atk-s0516a0:274_2": "hi sā taṇhā, thutivasena idha nānappakārato vuttā. Kappañjahanti duvidhaṁ kappajahaṁ.",
  "atk-s0516a0:274_3": "Abhiyāceti ativiya yācāmi. Sutvāna nāgassa apanamissanti itoti nāgassa tava bhagavato",
  "atk-s0516a0:274_4": "vacanaṁ sutvā ito pāsāṇakacetiyato bahujanā pakkamissantīti adhippāyo.",
  "atk-s0516a0:275": "Yeupayupādānāti taṇhādiṭṭhīhi upagantvā gahitā. Cetaso adhiṭṭhānāti citte patiṭṭhitā. Abhinivesānusayāti patiṭṭhahitvā āgantvā sayitā.",
  "atk-s0516a0:276": "71.Janapadehi saṅgatāti aṅgādīhi janapadehi idha samāgatā. Viyākarohīti dhammaṁ desehi.",
  "atk-s0516a0:277": "Saṅgatāti ete khattiyādayo ekībhūtā. Samāgatāti vuttappakārehi janapadehi āgatā. Samohitāti rāsībhūtā. Sannipatitāti adhiyogā.",
  "atk-s0516a0:278_0": "72. Athassa āsayānulomena dhammaṁ desento bhagavā uparūparigāthāyo abhāsi. Tattha",
  "atk-s0516a0:278_1": "ādānataṇhanti rūpādīnaṁ ādāyikaṁ gahaṇataṇhaṁ, taṇhupādānanti vuttaṁ hoti. Yaṁ yañhi",
  "atk-s0516a0:278_2": "lokasmimupādiyantīti etesu uddhādibhedesu yaṁ yaṁ gaṇhanti. Teneva māro anvetijantunti",
  "atk-s0516a0:278_3": "teneva upādānapaccayanibbattakammābhisaṅkhāranibbattavasena paṭisandhikkhandhamāro",
  "atk-s0516a0:278_4": "taṁ sattaṁ anugacchati.",
  "atk-s0516a0:279_0": "73.Tasmā pajānanti tasmā etamādīnavaṁ aniccādivasena vā saṅkhāre pajānanto. Ādānasatte",
  "atk-s0516a0:279_1": "iti pekkhamāno, pajaṁ imaṁ maccudheyye visattanti ādātabbaṭṭhena ādānesu rūpādīsu",
  "atk-s0516a0:279_2": "satte sabbaloke imaṁ pajaṁ maccudheyye laggaṁ pekkhamāno, ādānasatte vā ādānābhiniviṭṭhe",
  "atk-s0516a0:279_3": "puggale ādānasaṅgahetuñca imaṁ pajaṁ maccudheyye laggaṁ tato vītikkamituṁ asamatthaṁ",
  "atk-s0516a0:279_4": "iti pekkhamāno kiñcanaṁ sabbaloke na upādiyethāti. Sesaṁ sabbattha pākaṭameva.",
  "atk-s0516a0:280": "Evaṁ bhagavā idampi suttaṁ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.",
  "atk-s0516a0:281": "Saddhammappajjotikāya cūḷaniddesa-aṭṭhakathāya",
  "atk-s0516a0:282": "Bhadrāvudhasuttaniddesavaṇṇanā niṭṭhitā.",
  "atk-s0516a0:283": "13. Udayamāṇavasuttaniddesavaṇṇanā",
  "atk-s0516a0:284": "74. Terasame udayasutte – aññāvimokkhanti paññānubhāvanijjhānaṁ taṁ vimokkhaṁ pucchati.",
  "atk-s0516a0:285_0": "Paṭhamenapi jhānena jhāyīti vitakkavicārapītisukhacittekaggatāsampayuttena pañcaṅgikena",
  "atk-s0516a0:285_1": "paṭhamajjhānena jhāyatīti jhāyī. Dutiyenāti pītisukhacittekaggatāsampayuttena. Tatiyenāti",
  "atk-s0516a0:285_2": "sukhacittekaggatāsampayuttena. Catutthenāti upekkhācittekaggatāsampayuttena. Savitakkasavicārenapi",
  "atk-s0516a0:285_3": "jhānena jhāyīti catukkanayapañcakanayesu paṭhamajjhānena savitakkasavicārenapi jhānena",
  "atk-s0516a0:285_4": "jhāyatīti jhāyī. Avitakkavicāramattenāti pañcakanaye dutiyena jhānena. Avitakkaavicārenāti",
  "atk-s0516a0:285_5": "dutiyatatiyādiavasesajhānena. Sappītikenāti pītisampayuttena dukatikajhānena. Nippītikenāti",
  "atk-s0516a0:285_6": "pītivirahitena tadavasesajhānena. Sātasahagatenāti sukhasahagatena tikacatukkajhānena.",
  "atk-s0516a0:285_7": "Upekkhāsahagatenāti catukkapañcakena. Suññatenapīti suññatavimokkhasampayuttena.",
  "atk-s0516a0:285_8": "Animittenapīti aniccanimittaṁ dhuvanimittaṁ animittañca ugghāṭetvā paṭiladdhena animittenapi",
  "atk-s0516a0:285_9": "jhānena jhāyatīti jhāyī. Appaṇihitenapīti maggāgamanavasena paṇidhiṁ sodhetvā pariyādiyitvā",
  "atk-s0516a0:285_10": "phalasamāpattivasena appaṇihitenapi. Lokiyenapīti lokiyena paṭhamadutiyatatiyacatutthena.",
  "atk-s0516a0:286_0": "Lokuttarenapīti teneva lokuttarasampayuttena. Jhānaratoti jhānesu abhirato. Ekattamanuyuttoti",
  "atk-s0516a0:286_1": "ekattaṁ ekībhāvaṁ anuyutto payutto. Sadatthagarukoti sakatthagaruko, ka-kārassāyaṁ",
  "atk-s0516a0:286_2": "da-kāro kato. Sadatthoti ca arahattaṁ veditabbaṁ. Tañhi attūpanibaddhaṭṭhena attānaṁ",
  "atk-s0516a0:286_3": "avijahanaṭṭhena attano paramatthaṭṭhena ca attano atthattā sakatthoti vuccati. Phalasamāpattisamāpajjanavasena",
  "atk-s0516a0:286_4": "sakatthagaruko, “nibbānagaruko”ti eke. Arajoti nikkileso. Virajoti vigatakileso.",
  "atk-s0516a0:286_5": "Nirajoti apanītakileso, “vitarajo”tipi pāṭho, soyevattho. Rajāpagatoti kilesehi dūrībhūto.",
  "atk-s0516a0:286_6": "Rajavippahīnoti kilesappahīno. Rajavippayuttoti kilesehi mutto.",
  "atk-s0516a0:287": "Pāsāṇake cetiyeti pāsāṇapiṭṭhe pārāyanasuttantadesitaṭṭhāne. Sabbossukkapaṭippassaddhattāti sabbesaṁ kilesaussukkānaṁ paṭippassaddhattā, nāsitattā āsīno.",
  "atk-s0516a0:288_0": "Kiccākiccanti “idaṁ kattabbaṁ, idaṁ na kattabba”nti evaṁ manasā cintetabbaṁ. Karaṇīyākaraṇīyanti",
  "atk-s0516a0:288_1": "kāyadvārena avassaṁ idaṁ karaṇīyaṁ, idaṁ na karaṇīyanti evaṁ karaṇīyākaraṇīyaṁ. Pahīnanti",
  "atk-s0516a0:288_2": "vissaṭṭhaṁ. Vasippattoti paguṇabhāvappatto.",
  "atk-s0516a0:289_0": "75. Atha bhagavā yasmā udayo catutthajjhānalābhī, tasmāssa paṭiladdhajhānavasena",
  "atk-s0516a0:289_1": "nānappakārato aññāvimokkhaṁ dassento uparūparigāthamāha. Tattha pahānaṁ kāmacchandānanti",
  "atk-s0516a0:289_2": "yadidaṁ paṭhamaṁ jhānaṁ nibbattentassa kāmacchandapahānaṁ, tampi aññāvimokkhanti",
  "atk-s0516a0:289_3": "pabrūmi. Evaṁ sabbapadāni yojetabbāni.",
  "atk-s0516a0:290_0": "Yā cittassa akalyatāti cittassa gilānabhāvo. Gilāno hi akallakoti vuccati. Vinayepi",
  "atk-s0516a0:290_1": "vuttaṁ – “nāhaṁ, bhante, akallako”ti. Akammaññatāti cittagelaññasaṅkhātova akammaññatākāro.",
  "atk-s0516a0:290_2": "Olīyanāti olīyanākāro. Iriyāpathikacittañhi iriyāpathaṁ sandhāretuṁ asakkontaṁ rukkhe",
  "atk-s0516a0:290_3": "vagguli viya khīle laggitaphāṇitavārako viya ca olīyati, tassa taṁ ākāraṁ sandhāya",
  "atk-s0516a0:290_4": "“olīyanā”ti vuttaṁ. Dutiyapadaṁ upasaggavasena vaḍḍhitaṁ. Līnāti avipphārikatāya",
  "atk-s0516a0:290_5": "paṭikuṭitaṁ. Itare dve ākārabhāvaniddesā. Thinanti sappipiṇḍo viya avipphārikatāya",
  "atk-s0516a0:290_6": "ghanabhāvena ṭhitaṁ. Thiyanāti ākāraniddeso. Thiyitabhāvo thiyitattaṁ, avipphāravaseneva thaddhatāti attho.",
  "atk-s0516a0:291_0": "76.Upekkhāsatisaṁsuddhanti catutthajjhānaupekkhāsatīhi saṁsuddhaṁ. Dhammatakkapurejavanti",
  "atk-s0516a0:291_1": "iminā tasmiṁ catutthajjhānavimokkhe ṭhatvā jhānaṅgāni vipassitvā adhigataṁ arahattavimokkhaṁ",
  "atk-s0516a0:291_2": "vadati. Arahattavimokkhassa hi maggasampayuttasammāsaṅkappādibhedo dhammatakko purejavo",
  "atk-s0516a0:291_3": "hoti. Tenāha “dhammatakkapurejava”nti. Avijjāya pabhedananti etameva ca aññāvimokkhaṁ",
  "atk-s0516a0:291_4": "avijjāpabhedanasaṅkhātaṁ nibbānaṁ nissāya jātattā kāraṇopacārena “avijjāya pabhedana”nti brūmīti.",
  "atk-s0516a0:292_0": "Yā catutthe jhāne upekkhāti ettha upapattito ikkhatīti upekkhā, samaṁ passati apakkhapatitā",
  "atk-s0516a0:292_1": "hutvā passatīti attho. Upekkhanāti ākāraniddeso. Ajjhupekkhanāti upasaggavasena padaṁ",
  "atk-s0516a0:292_2": "vaḍḍhitaṁ. Cittasamatāti cittassekaggabhāvo. Cittappassaddhatāti cittassa ūnātirittavajjitabhāvo.",
  "atk-s0516a0:292_3": "Majjhattatāti cittassa majjhe ṭhitabhāvo.",
  "atk-s0516a0:293_0": "77. Evaṁ avijjāpabhedavacanena vuttaṁ nibbānaṁ sutvā “taṁ kissa vippahānena vuccatī”ti",
  "atk-s0516a0:293_1": "pucchanto “kiṁsu saṁyojano”ti gāthamāha. Tattha kiṁsu saṁyojanoti kiṁsaṁyojano. Vicāraṇanti",
  "atk-s0516a0:293_2": "vicāraṇakāraṇaṁ. Kissassa vippahānenāti kiṁnāmakassa assa dhammassa vippahānena.",
  "atk-s0516a0:294": "78. Athassa bhagavā tamatthaṁ byākaronto “nandisaṁyojano”ti gāthamāha. Tattha vitakkassāti kāmavitakkādiko vitakko assa.",
  "atk-s0516a0:295": "79. Idāni tassa nibbānassa maggaṁ pucchanto “kathaṁ satassā”ti gāthamāha. Tattha viññāṇanti abhisaṅkhāraviññāṇaṁ.",
  "atk-s0516a0:296": "80.",
  "atk-s0516a0:297": "Athassa maggaṁ kathento bhagavā “ajjhattañcā”ti gāthamāha. Tattha evaṁ satassāti evaṁ satassa sampajānassa. Sesaṁ sabbattha pākaṭameva.",
  "atk-s0516a0:298": "Evaṁ bhagavā idampi suttaṁ arahattanikūṭeneva desesi, desanāpariyosāne ca pubbasadisova dhammābhisamayo ahosīti.",
  "atk-s0516a0:299": "Saddhammappajjotikāya cūḷaniddesa-aṭṭhakathāya",
  "atk-s0516a0:300": "Udayamāṇavasuttaniddesavaṇṇanā niṭṭhitā.",
  "atk-s0516a0:301": "14. Posālamāṇavasuttaniddesavaṇṇanā",
  "atk-s0516a0:302": "81. Cuddasame posālasutte – yo atītaṁ ādisatīti yo bhagavā attano ca paresañca “ekampi jāti”ntiādibhedaṁ atītaṁ ādisati.",
  "atk-s0516a0:303_0": "Ekampi jātinti ekampi paṭisandhimūlakaṁ cutipariyosānaṁ ekabhavapariyāpannaṁ khandhasantānaṁ.",
  "atk-s0516a0:303_1": "Esa nayo dvepi jātiyotiādīsu. Anekepi saṁvaṭṭakappetiādīsu pana parihāyamāno kappo",
  "atk-s0516a0:303_2": "saṁvaṭṭakappo, tadā sabbesaṁ brahmaloke sannipatanato. Vaḍḍhamāno kappo vivaṭṭakappo,",
  "atk-s0516a0:303_3": "tadā brahmalokato sattānaṁ vivaṭṭanato. Tattha saṁvaṭṭena saṁvaṭṭaṭṭhāyī gahito hoti",
  "atk-s0516a0:303_4": "taṁmūlakattā, vivaṭṭena ca vivaṭṭaṭṭhāyī. Evañhi sati yāni tāni “cattārimāni, bhikkhave,",
  "atk-s0516a0:303_5": "kappassa asaṅkhyeyyāni. Katamāni cattāri? Saṁvaṭṭo saṁvaṭṭaṭṭhāyī vivaṭṭo vivaṭṭaṭṭhāyī”ti",
  "atk-s0516a0:303_6": "vuttāni, tāni pariggahitāni honti. Saṁvaṭṭakappe vivaṭṭakappeti ca kappassa addhaṁ",
  "atk-s0516a0:303_7": "gahetvā vuttaṁ. Saṁvaṭṭavivaṭṭakappeti sakalaṁ kappaṁ gahetvā vuttaṁ. Kathaṁ anussaratīti",
  "atk-s0516a0:303_8": "ce? Amutrāsintiādinā nayena. Tattha amutrāsinti amumhi saṁvaṭṭakappe ahaṁ amumhi",
  "atk-s0516a0:303_9": "bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā āsiṁ.",
  "atk-s0516a0:303_10": "Evaṁnāmoti tisso vā phusso vā. Evaṁgottoti kaccāno vā kassapo vā. Idamassa atītabhave",
  "atk-s0516a0:303_11": "attano nāmagottānussaraṇavasena vuttaṁ. Sace pana tasmiṁ kāle attano vaṇṇasampattiṁ",
  "atk-s0516a0:303_12": "vā lūkhapaṇītajīvitabhāvaṁ vā sukhadukkhabahulataṁ vā appāyukadīghāyukabhāvaṁ vā",
  "atk-s0516a0:303_13": "anussaritukāmo, tampi anussaratiyeva. Tenāha – “evaṁvaṇṇo evamāyupariyanto”ti. Tattha",
  "atk-s0516a0:303_14": "evaṁvaṇṇoti odāto vā sāmo vā. Evamāhāroti sālimaṁsodanāhāro vā pavattaphalabhojano",
  "atk-s0516a0:303_15": "vā. Evaṁ sukhadukkhapaṭisaṁvedīti anekappakārena kāyikacetasikānaṁ sāmisanirāmisādippabhedānaṁ",
  "atk-s0516a0:303_16": "vā sukhadukkhānaṁ paṭisaṁvedī. Evamāyupariyantoti evaṁ vassasataparamāyupariyanto",
  "atk-s0516a0:303_17": "vā caturāsīti kappasahassaparamāyupariyanto vā.",
  "atk-s0516a0:304_0": "So tato cuto amutra udapādinti so ahaṁ tato bhavato yonito gatito viññāṇaṭṭhitito",
  "atk-s0516a0:304_1": "sattāvāsato sattanikāyato vā cuto puna amukasmiṁ nāma bhave yoniyā gatiyā viññāṇaṭṭhitiyā",
  "atk-s0516a0:304_2": "sattāvāse sattanikāye vā udapādiṁ. Tatrāpāsinti atha tatrāpi bhave yoniyā gatiyā",
  "atk-s0516a0:304_3": "viññāṇaṭṭhitiyā sattāvāse sattanikāye vā puna ahosiṁ. Evaṁnāmotiādivuttanayameva.",
  "atk-s0516a0:305_0": "Api ca – yasmā amutrāsinti idaṁ anupubbena ārohantassa yāvadicchakaṁ anussaraṇaṁ.",
  "atk-s0516a0:305_1": "So tato cutoti paṭinivattantassa paccavekkhaṇaṁ. Tasmā idhūpapannoti imissā idhūpapattiyā",
  "atk-s0516a0:305_2": "anantaramevassa upapattiṭṭhānaṁ sandhāya amutra udapādinti idaṁ vuttanti veditabbaṁ.",
  "atk-s0516a0:305_3": "Tatrāpāsinti evamādi panassa tatrā imissā upapattiyā antare upapattiṭṭhāne nāmagottādīnaṁ",
  "atk-s0516a0:305_4": "anussaraṇadassanatthaṁ vuttaṁ. So tato cuto idhūpapannoti svāhaṁ tato anantarūpapattiṭṭhānato",
  "atk-s0516a0:305_5": "cuto idha asukasmiṁ nāma khattiyakule vā brāhmaṇakule vā nibbatto.",
  "atk-s0516a0:306_0": "Ititi evaṁ. Sākāraṁ sauddesanti nāmagottavasena sauddesaṁ, vaṇṇādivasena sākāraṁ.",
  "atk-s0516a0:306_1": "Nāmagottena hi satto “tisso kassapo”ti uddisiyati, vaṇṇādīhi “odāto sāmo”ti nānattato",
  "atk-s0516a0:306_2": "paññāyati. Tasmā nāmagottaṁ uddeso, itare ākārāti. Pubbenivāsanti pubbe atītajātīsu",
  "atk-s0516a0:306_3": "nivuṭṭhakkhandhā pubbenivāso. Nivuṭṭhāti ajjhāvuṭṭhā anubhūtā attano santāne uppajjitvā",
  "atk-s0516a0:306_4": "niruddhā, nivuṭṭhadhammā vā. Nivuṭṭhāti gocaranivāsena nivuṭṭhā, attano viññāṇena",
  "atk-s0516a0:306_5": "viññātā paricchinnā, paraviññāṇena viññātāpi vā chinnavaṭumakānussaraṇādīsu. Te buddhānaṁyeva",
  "atk-s0516a0:306_6": "labbhanti. Taṁ pubbenivāsaṁ ādisati katheti. Paresaṁ atītanti aññesaṁ parapuggalānaṁ",
  "atk-s0516a0:306_7": "pubbenivāsaṁ ekampi jātintiādinā nayena ādisati.",
  "atk-s0516a0:307_0": "Mahāpadāniyasuttantanti mahāpurisānaṁ apadānaniyuttaṁ mahāpadānasuttaṁ. Mahāsudassaniyasuttantanti",
  "atk-s0516a0:307_1": "mahāsudassanassa sampattiyuttaṁ mahāsudassanasuttaṁ. Mahāgovindiyasuttantanti mahāgovindabrāhmaṇassa",
  "atk-s0516a0:307_2": "apadānaniyuttaṁ mahāgovindasuttaṁ. Māghadeviyasuttantanti maghadevarañño apadānaniyuttaṁ",
  "atk-s0516a0:307_3": "maghadevasuttaṁ. Satānusāriññāṇaṁ hotīti pubbenivāsānussatisampayuttañāṇaṁ hoti.",
  "atk-s0516a0:308_0": "Yāvatakaṁ ākaṅkhatīti yattakaṁ ñātuṁ icchati, tattakaṁ jānissāmīti ñāṇaṁ peseti.",
  "atk-s0516a0:308_1": "Athassa dubbalapattapuṭe pakkhandanārādho viya appaṭihataṁ anivāritaṁ ñāṇaṁ gacchati.",
  "atk-s0516a0:308_2": "Tena yāvatakaṁ ākaṅkhati, tāvatakaṁ anussarati. Bodhijanti bodhiyā mūle jātaṁ. Ñāṇaṁ",
  "atk-s0516a0:308_3": "uppajjatīti catumaggañāṇaṁ uppajjati. Ayamantimā jātīti tena ñāṇena jātimūlassa pahīnattā",
  "atk-s0516a0:308_4": "puna “ayamantimā jāti, natthidāni punabbhavo”ti aparampi ñāṇaṁ uppajjati. Indriyaparopariyattañāṇanti",
  "atk-s0516a0:308_5": "ettha upari “sattāna”nti padaṁ idheva āharitvā sattānaṁ indriyaparopariyattañāṇanti",
  "atk-s0516a0:308_6": "yojetabbaṁ. Parāni ca aparāni ca “parāparānī”ti vattabbe sandhivasena ro-kāraṁ katvā",
  "atk-s0516a0:308_7": "“paroparānī”ti vuccati. Paroparānaṁ bhāvo paropariyaṁ, paropariyameva paropariyattaṁ,",
  "atk-s0516a0:308_8": "veneyyasattānaṁ saddhādīnaṁ pañcannaṁ indriyānaṁ paropariyattaṁ indriyaparopariyattaṁ,",
  "atk-s0516a0:308_9": "indriyaparopariyattassa ñāṇaṁ indriyaparopariyattañāṇaṁ, indriyānaṁ uttamānuttamabhāvañāṇanti",
  "atk-s0516a0:308_10": "attho. “Indriyavarovariyattañāṇa”ntipi pāṭho, varāni ca avarāni ca varovariyāni,",
  "atk-s0516a0:308_11": "varovariyānaṁ bhāvo varovariyattanti yojetabbaṁ. Avariyānīti ca uttamānīti attho.",
  "atk-s0516a0:308_12": "Atha vā – parāni ca oparāni ca paroparāni, tesaṁ bhāvo paropariyattanti yojetabbaṁ.",
  "atk-s0516a0:308_13": "Oparānīti ca orānīti vuttaṁ hoti, lāmakānīti attho “paroparāyassa samecca dhammā”tiādīsu",
  "atk-s0516a0:308_14": "viya. “Indriyaparopariyatte ñāṇa”nti bhummavacanenapi pāṭho.",
  "atk-s0516a0:309_0": "Tathāgatassāti yathā vipassiādayo pubbakā isayo āgatā, tathā āgatassa. Yathā ca te",
  "atk-s0516a0:309_1": "gatā, tathā gatassa. Tathāgatabalanti aññehi asādhāraṇaṁ tathāgatasseva balaṁ. Yathā",
  "atk-s0516a0:309_2": "vā pubbabuddhānaṁ balaṁ puññussayasampattiyā āgataṁ, tathā āgatabalantipi attho.",
  "atk-s0516a0:309_3": "Tattha duvidhaṁ tathāgatassa balaṁ kāyabalañca ñāṇabalañca. Tesu kāyabalaṁ hatthikulānusārena",
  "atk-s0516a0:309_4": "veditabbaṁ. Vuttañhetaṁ porāṇehi –",
  "atk-s0516a0:310": "“Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "atk-s0516a0:311": "Gandhamaṅgalahemañca, uposathachaddantime dasā”ti. ;",
  "atk-s0516a0:312_0": "Yadetaṁ pakatihatthiggaṇanāya hatthīnaṁ koṭisahassassa, purisagaṇanāya dasannaṁ purisakoṭisahassānaṁ",
  "atk-s0516a0:312_1": "balaṁ hoti, idaṁ tāva tathāgatassa kāyabalaṁ. Ñāṇabalaṁ pana mahāsīhanāde āgataṁ",
  "atk-s0516a0:312_2": "dasabalañāṇaṁ catuvesārajjañāṇaṁ aṭṭhasu parisāsu akampanañāṇaṁ catuyoniparicchedakañāṇaṁ",
  "atk-s0516a0:312_3": "pañcagatiparicchedakañāṇaṁ saṁyuttake āgatāni tesattati ñāṇāni sattasattati ñāṇānīti",
  "atk-s0516a0:312_4": "evaṁ aññānipi anekāni ñāṇasahassāni, etaṁ ñāṇabalaṁ nāma. Idhāpi ñāṇabalameva adhippetaṁ,",
  "atk-s0516a0:312_5": "ñāṇañhi akampiyaṭṭhena upathambhakaṭṭhena ca balanti vuttaṁ.",
  "atk-s0516a0:313": "Sattānaṁ āsayānusaye ñāṇanti ettha rūpādīsu khandhesu chandarāgena sattā visattāti sattā. Vuttañhetaṁ bhagavatā –",
  "atk-s0516a0:314_0": "“Rūpe kho, rādha, yo chando yo rāgo yā nandī yā taṇhā, tatra satto tatra visatto,",
  "atk-s0516a0:314_1": "tasmā ‘satto’ti vuccati. Vedanāya… saññāya… saṅkhāresu… viññāṇe yo chando yo rāgo",
  "atk-s0516a0:314_2": "yā nandī yā taṇhā, tatra satto tatra visatto, tasmā ‘satto’ti vuccatī”ti.",
  "atk-s0516a0:315_0": "Akkharacintakā pana atthaṁ avicāretvā “nāmamattameta”nti icchanti. Yepi atthaṁ vicārenti,",
  "atk-s0516a0:315_1": "te satvayogena sattāti icchanti. Tesaṁ sattānaṁ āsayanti nissayanti etthāti āsayo,",
  "atk-s0516a0:315_2": "micchādiṭṭhiyā sammādiṭṭhiyā vā kāmādīhi nekkhammādīhi vā paribhāvitassa cittasantānassetaṁ",
  "atk-s0516a0:315_3": "adhivacanaṁ. Sattasantāne anusenti anupavattantīti anusayā, thāmagatānaṁ kāmarāgādīnaṁ",
  "atk-s0516a0:315_4": "etaṁ adhivacanaṁ. Āsayo ca anusayo ca āsayānusayo. Jātiggahaṇena ca dvandasamāsavasena",
  "atk-s0516a0:315_5": "ca ekavacanaṁ veditabbaṁ. Yasmā caritādhimuttiyo āsayānusayasaṅgahitā, tasmā uddese",
  "atk-s0516a0:315_6": "caritādhimuttīsu ñāṇāni āsayānusayañāṇeneva saṅgahetvā “āsayānusaye ñāṇa”nti vuttaṁ.",
  "atk-s0516a0:316_0": "Yamakapāṭihīre ñāṇanti ettha aggikkhandhaudakadhārādīnaṁ apubbaṁ acarimaṁ sakiṁyeva",
  "atk-s0516a0:316_1": "pavattito yamakaṁ, assaddhiyādīnaṁ paṭipakkhadhammānaṁ haraṇato pāṭihīraṁ, yamakañca",
  "atk-s0516a0:316_2": "taṁ pāṭihīrañcāti yamakapāṭihīraṁ.",
  "atk-s0516a0:317_0": "Mahākaruṇāsamāpattiyā ñāṇanti ettha paradukkhe sati sādhūnaṁ hadayakampanaṁ karotīti",
  "atk-s0516a0:317_1": "karuṇā, kināti vā paradukkhaṁ hiṁsati vināsetīti karuṇā, kirīyati vā dukkhitesu pharaṇavasena",
  "atk-s0516a0:317_2": "pasārīyatīti karuṇā, pharaṇakammavasena kammaguṇavasena ca mahatī karuṇā mahākaruṇā,",
  "atk-s0516a0:317_3": "samāpajjanti etaṁ mahākāruṇikāti samāpatti, mahākaruṇā ca sā samāpatti cāti mahākaruṇāsamāpatti,",
  "atk-s0516a0:317_4": "tassaṁ mahākaruṇāsamāpattiyaṁ. Taṁ sampayuttaṁ vā ñāṇaṁ.",
  "atk-s0516a0:318_0": "Sabbaññutaññāṇaṁ anāvaraṇañāṇanti ettha pañcaneyyapathappabhedaṁ sabbaṁ aññāsīti",
  "atk-s0516a0:318_1": "sabbaññū, sabbaññussa bhāvo sabbaññutā, sabbaññutā eva ñāṇaṁ sabbaññutāñāṇanti vattabbe",
  "atk-s0516a0:318_2": "sabbaññutaññāṇanti vuttaṁ. Saṅkhatāsaṅkhatādibhedā sabbadhammā hi saṅkhāro vikāro",
  "atk-s0516a0:318_3": "lakkhaṇaṁ nibbānaṁ paññattīti pañceva neyyapathā honti. Āvajjanapaṭibaddhattā eva",
  "atk-s0516a0:318_4": "hi natthi tassa āvaraṇanti tadeva anāvaraṇañāṇanti vuccati.",
  "atk-s0516a0:319": "Sabbatthaasaṅgamappaṭihatamanāvaraṇañāṇanti ettha atītānāgatapaccuppannesu asaṅgaṁ saṅgavirahitaṁ appaṭihataṁ paṭipakkhavirahitaṁ hutvā pavattaṁ āvaraṇavirahitaṁ ñāṇaṁ.",
  "atk-s0516a0:320": "Anāgatampi ādisatīti –",
  "atk-s0516a0:321": "“Imasmiṁ bhaddake kappe, tayo āsiṁsu nāyakā;",
  "atk-s0516a0:322": "Ahametarahi sambuddho, metteyyo cāpi hessatī”ti. ca –",
  "atk-s0516a0:323": "“Asītivassasahassāyukesu, bhikkhave, manussesu metteyyo nāma bhagavā loke uppajjissati arahaṁ sammāsambuddho vijjācaraṇasampanno”ti ca –",
  "atk-s0516a0:324_0": "“Atha kho, bhikkhave, saṅkho nāma rājā yo so yūpo raññā mahāpanādena kārāpito, taṁ",
  "atk-s0516a0:324_1": "yūpaṁ ussāpetvā ajjhāvasitvā taṁ datvā vissajjitvā samaṇabrāhmaṇakapaṇaddhikavaṇibbakayācakānaṁ",
  "atk-s0516a0:324_2": "dānaṁ datvā metteyyassa bhagavato arahato sammāsambuddhassa santike kesamassuṁ ohāretvā",
  "atk-s0516a0:324_3": "kāsāyāni vatthāni acchādetvā agārasmā anagāriyaṁ pabbajissatī”ti ca –",
  "atk-s0516a0:325": "“Anāgate aṭṭhissaro nāma paccekasambuddho bhavissatī”ti ca, “sumanissaro nāma paccekasambuddho bhavissatī”ti ca –",
  "atk-s0516a0:326": "Ādinā nayena devadattādīnaṁ anāgataṁ ācikkhati. Paccuppannampi ādisatīti idaṁ pākaṭameva.",
  "atk-s0516a0:327_0": "82.Vibhūtarūpasaññissāti samatikkantarūpasaññissa. Sabbakāyappahāyinoti tadaṅgavikkhambhanavasena",
  "atk-s0516a0:327_1": "sabbarūpakāyapahāyino, pahīnarūpabhavapaṭisandhikassāti adhippāyo. Natthi kiñcīti",
  "atk-s0516a0:327_2": "passatoti viññāṇābhāvadassanena “natthi kiñcī”ti passato, ākiñcaññāyatanalābhinoti",
  "atk-s0516a0:327_3": "vuttaṁ hoti. Ñāṇaṁ sakkānupucchāmīti sakkāti bhagavantaṁ ālapanto āha. Tassa puggalassa",
  "atk-s0516a0:327_4": "ñāṇaṁ pucchāmi, kīdisaṁ icchitabbanti. Kathaṁ neyyāti kathañca so netabbo, kathamassa",
  "atk-s0516a0:327_5": "uttariñāṇaṁ uppādetabbanti.",
  "atk-s0516a0:328_0": "Katamārūpasaññāti ettha rūpasaññāti saññāsīsena vuttarūpāvacarajhānañceva tadārammaṇañca.",
  "atk-s0516a0:328_1": "Rūpāvacarajhānampi hi rūpanti vuccati “rūpī rūpāni passatī”tiādīsu. Tassa ārammaṇampi",
  "atk-s0516a0:328_2": "“bahiddhā rūpāni passati suvaṇṇadubbaṇṇānī”tiādīsu. Tasmā idha rūpe saññā rūpasaññāti",
  "atk-s0516a0:328_3": "evaṁ saññāsīsena rūpāvacarajhānassetaṁ adhivacanaṁ. Rūpaṁ saññā assāti rūpasaññā,",
  "atk-s0516a0:328_4": "rūpamassa nāmanti vuttaṁ hoti. Evaṁ pathavīkasiṇādibhedassa tadārammaṇassa cetaṁ",
  "atk-s0516a0:328_5": "adhivacananti veditabbaṁ. Idha pana kusalavipākakiriyavasena pañcadasajhānasaṅkhātā",
  "atk-s0516a0:328_6": "rūpasaññā eva adhippetā. Rūpāvacarasamāpattiṁsamāpannassa vāti rūpāvacarakusalajjhānasamāpattiṁ",
  "atk-s0516a0:328_7": "samāpannassa. Upapannassa vāti vipākajjhānavasena tasmiṁ bhave upapannassa. Diṭṭhadhammasukhavihārissa",
  "atk-s0516a0:328_8": "vāti imasmiṁyeva attabhāve kiriyājhānaṁ samāpajjitvā sukhaṁ uppādetvā viharantassa.",
  "atk-s0516a0:328_9": "Arūpasamāpattiyoti ākāsānañcāyatanādīni. Paṭiladdhassāti uppādetvā ṭhitassa. Rūpasaññā",
  "atk-s0516a0:328_10": "vibhūtā hontīti rūpasaññā apagatā honti. Vigatāti vināsitā. “Abhāvitā”tipi pāṭho, sundaro.",
  "atk-s0516a0:329_0": "Tadaṅgasamatikkamāti tadaṅgappahānavasena atikkamena. Vikkhambhanappahānena pahīnoti",
  "atk-s0516a0:329_1": "arūpajjhānapaṭilābhena vikkhambhanena pahīno. Tassa rūpakāyoti tassa arūpasamāpattipaṭilābhino",
  "atk-s0516a0:329_2": "arūpapuggalassa rūpāvacarakāyo.",
  "atk-s0516a0:330_0": "Ākiñcaññāyatananti ettha nāssa kiñcananti akiñcanaṁ, antamaso saṅgamattampi assa",
  "atk-s0516a0:330_1": "avasiṭṭhaṁ natthīti vuttaṁ hoti. Akiñcanassa bhāvo ākiñcaññaṁ, ākāsānañcāyatanaviññāṇāpagamassetaṁ",
  "atk-s0516a0:330_2": "adhivacanaṁ, taṁ ākiñcaññaṁ adhiṭṭhānaṭṭhena imissā saññāya āyatananti ākiñcaññāyatanaṁ,",
  "atk-s0516a0:330_3": "ākāse pavattitaviññāṇāpagamārammaṇassa jhānassetaṁ adhivacanaṁ. Viññāṇañcāyatanasamāpattiṁ",
  "atk-s0516a0:330_4": "sato samāpajjitvāti taṁ viññāṇañcāyatanaṁ satokārī hutvā samāpajjitvā. Tato vuṭṭhahitvāti",
  "atk-s0516a0:330_5": "satokārī hutvā tāya samāpattiyā vuṭṭhāya. Taññeva viññāṇanti taṁ ākāse pavattitaṁ",
  "atk-s0516a0:330_6": "mahaggataviññāṇaṁ. Abhāvetīti vināseti. Vibhāvetīti vividhā nāseti. Antaradhāpetīti adassanaṁ gameti.",
  "atk-s0516a0:331": "Kathaṁso netabboti so puggalo kenappakārena jānitabbo. Vinetabboti nānāvidhena jānitabbo. Anunetabboti punappunaṁ cittena kathaṁ gamayitabbo.",
  "atk-s0516a0:332": "83.",
  "atk-s0516a0:333_0": "Athassa bhagavā tādise puggale attano appaṭihatañāṇataṁ pakāsetvā taṁ ñāṇaṁ byākātuṁ",
  "atk-s0516a0:333_1": "gāthamāha. Tattha viññāṇaṭṭhitiyo sabbā, abhijānaṁ tathāgatoti abhisaṅkhāravasena",
  "atk-s0516a0:333_2": "catasso paṭisandhivasena sattāti evaṁ sabbā viññāṇaṭṭhitiyo abhijānanto tathāgato.",
  "atk-s0516a0:333_3": "Tiṭṭhantamenaṁ jānātīti kammābhisaṅkhāravasena tiṭṭhametaṁ puggalaṁ jānāti – “āyatiṁ",
  "atk-s0516a0:333_4": "ayaṁ evaṁgatiko bhavissatī”ti. Dhimuttanti ākiñcaññāyatanādīsu adhimuttaṁ. Tapparāyaṇanti tammayaṁ.",
  "atk-s0516a0:334_0": "Viññāṇaṭṭhitiyoti paṭisandhiviññāṇassa ṭhānāni saviññāṇakā khandhā eva. Tattha seyyathāpīti",
  "atk-s0516a0:334_1": "nidassanatthe nipāto yathā manussāti attho. Aparimāṇesupi hi cakkavāḷesu aparimāṇānaṁ",
  "atk-s0516a0:334_2": "manussānaṁ vaṇṇasaṇṭhānādivasena dvepi ekasadisā natthi. Yepi hi katthaci yamakabhātaro",
  "atk-s0516a0:334_3": "vaṇṇena vā saṇṭhānena vā sadisā honti. Tepi ālokitavilokitādīhi visadisāva honti.",
  "atk-s0516a0:334_4": "Tasmā “nānattakāyā”ti vuttā. Paṭisandhisaññā pana nesaṁ tihetukāpi duhetukāpi ahetukāpi",
  "atk-s0516a0:334_5": "hoti. Tasmā “nānattasaññino”ti vuttā. Ekacce ca devāti cha kāmāvacaradevā. Tesu hi",
  "atk-s0516a0:334_6": "kesañci kāyo nīlo hoti, kesañci pītakādivaṇṇo. Saññā pana nesaṁ tihetukāpi duhetukāpi",
  "atk-s0516a0:334_7": "hoti, ahetukā na hoti. Ekacce ca vinipātikāti catuapāyavinimuttā punabbasumātā yakkhinī",
  "atk-s0516a0:334_8": "piyaṅkaramātā phussamittā dhammaguttāti evamādayo aññe ca vemānikā petā. Etesañhi",
  "atk-s0516a0:334_9": "odātakāḷamaṅguracchavisāmavaṇṇādivasena ceva kisathūlarassadīghavasena ca kāyo nānā",
  "atk-s0516a0:334_10": "hoti, manussānaṁ viya tihetukaduhetukāhetukavasena saññāpi. Te pana devā viya na",
  "atk-s0516a0:334_11": "mahesakkhā, kapaṇamanussā viya appesakkhā dullabhaghāsacchādanā dukkhapīḷitā viharanti.",
  "atk-s0516a0:334_12": "Ekacce kāḷapakkhe dukkhitā juṇhapakkhe sukhitā honti, tasmā sukhasamussayato vinipatitattā",
  "atk-s0516a0:334_13": "vinipātikāti vuttā. Ye panettha tihetukā, tesaṁ dhammābhisamayopi hoti piyaṅkaramātādīnaṁ viya.",
  "atk-s0516a0:335_0": "Brahmakāyikāti brahmapārisajjabrahmapurohitamahābrahmāno. Paṭhamābhinibbattāti te",
  "atk-s0516a0:335_1": "sabbepi paṭhamajjhānena nibbattā. Brahmapārisajjā pana parittena, brahmapurohitā",
  "atk-s0516a0:335_2": "majjhimena, kāyova nesaṁ vipphārikataro hoti. Mahābrahmāno paṇītena, kāyo pana nesaṁ",
  "atk-s0516a0:335_3": "ativipphārikataro hoti. Iti te kāyassa nānattā, paṭhamajjhānavasena saññāya ekattā",
  "atk-s0516a0:335_4": "nānattakāyā ekattasaññinoti vuttā. Yathā ca te, evaṁ catūsu apāyesu sattā. Nirayesu",
  "atk-s0516a0:335_5": "hi kesañci gāvutaṁ, kesañci aḍḍhayojanaṁ, kesañci tigāvutaṁ attabhāvo hoti, devadattassa",
  "atk-s0516a0:335_6": "pana yojanasatiko jāto. Tiracchānesupi keci khuddakā honti, keci mahantā. Pettivisayesupi",
  "atk-s0516a0:335_7": "keci saṭṭhihatthā, keci asītihatthā honti, keci suvaṇṇā, keci dubbaṇṇā. Tathā kālakañcikā",
  "atk-s0516a0:335_8": "asurā. Api cettha dīghapiṭṭhikapetā nāma saṭṭhiyojanikāpi honti. Saññā pana sabbesampi",
  "atk-s0516a0:335_9": "akusalavipākāhetukāva hoti. Iti āpāyikāpi nānattakāyā ekattasaññinoti saṅkhaṁ gacchanti.",
  "atk-s0516a0:336_0": "Ābhassarāti daṇḍaukkāya acci viya etesaṁ sarīrato ābhā chijjitvā chijjitvā patantī",
  "atk-s0516a0:336_1": "viya sarati visaratīti ābhassarā. Tesu pañcakanaye dutiyatatiyajjhānadvayaṁ parittaṁ",
  "atk-s0516a0:336_2": "bhāvetvā upapannā parittābhā nāma honti. Majjhimaṁ bhāvetvā upapannā appamāṇābhā",
  "atk-s0516a0:336_3": "nāma honti. Paṇītaṁ bhāvetvā upapannā ābhassarā nāma honti. Idha pana ukkaṭṭhaparicchedavasena",
  "atk-s0516a0:336_4": "sabbe gahitā. Sabbesañhi tesaṁ kāyo ekavipphārova hoti, saññā pana avitakkavicāramattā",
  "atk-s0516a0:336_5": "ca avitakkaavicārā cāti nānā.",
  "atk-s0516a0:337_0": "Subhakiṇhāti subhena vokiṇṇā, subhena sarīrappabhāvaṇṇena ekagghanāti attho. Etesañhi",
  "atk-s0516a0:337_1": "na ābhassarānaṁ viya chijjitvā chijjitvā pabhā gacchatīti. Catukkanaye tatiyassa",
  "atk-s0516a0:337_2": "pañcakanaye catukkassa parittamajjhimapaṇītassa jhānassa vasena parittasubhaappamāṇasubhasubhakiṇhā",
  "atk-s0516a0:337_3": "nāma hutvā nibbattanti. Iti sabbepi te ekattakāyā ceva catutthajjhānasaññāya ekattasaññino",
  "atk-s0516a0:337_4": "cāti veditabbā. Vehapphalāpi catutthaviññāṇaṭṭhitimeva bhajanti. Asaññasattā viññāṇābhāvā",
  "atk-s0516a0:337_5": "ettha saṅgahaṁ na gacchanti, sattāvāsesu gacchanti.",
  "atk-s0516a0:338_0": "Suddhāvāsā vivaṭṭapakkhe ṭhitā, na sabbakālikā, kappasatasahassampi asaṅkhyeyyampi",
  "atk-s0516a0:338_1": "buddhasuññe loke na uppajjanti. Soḷasakappasahassabbhantare buddhesu uppannesuyeva",
  "atk-s0516a0:338_2": "uppajjanti. Dhammacakkapavattissa bhagavato khandhāvārasadisā honti. Tasmā neva viññāṇaṭṭhitiṁ,",
  "atk-s0516a0:338_3": "na ca sattāvāsaṁ bhajanti. Mahāsīvatthero pana “na kho pana so, sāriputta, āvāso",
  "atk-s0516a0:338_4": "sulabharūpo, yo mayā anāvuṭṭhapubbo iminā dīghena addhunā aññatra suddhāvāsehi devehīti",
  "atk-s0516a0:338_5": "iminā suttena suddhāvāsāpi catutthaviññāṇaṭṭhitiṁ catutthasattāvāsañca bhajantī”ti",
  "atk-s0516a0:338_6": "vadati, taṁ appaṭibāhitattā suttassa anuññātaṁ.",
  "atk-s0516a0:339_0": "Sabbaso rūpasaññānaṁ samatikkamāti ettha sabbasoti sabbākārena, sabbāsaṁ vā anavasesānanti",
  "atk-s0516a0:339_1": "attho. Rūpasaññānanti saññāsīsena vuttarūpāvacarajjhānānañceva tadārammaṇānañca.",
  "atk-s0516a0:339_2": "Rūpāvacarajjhānampi hi rūpanti vuccati “rūpī rūpāni passatī”tiādīsu, tassa ārammaṇampi",
  "atk-s0516a0:339_3": "“bahiddhā rūpāni passati suvaṇṇadubbaṇṇānī”tiādīsu. Tasmā idha “rūpe saññā rūpasaññā”ti",
  "atk-s0516a0:339_4": "evaṁ saññāsīsena vuttarūpāvacarajjhānassetaṁ adhivacanaṁ. Rūpaṁ saññā assāti rūpasaññā,",
  "atk-s0516a0:339_5": "rūpamassa nāmanti vuttaṁ hoti. Evaṁ pathavīkasiṇādibhedassa tadārammaṇassa cetaṁ",
  "atk-s0516a0:339_6": "adhivacananti veditabbaṁ.",
  "atk-s0516a0:340_0": "Samatikkamāti virāgā nirodhā ca. Kiṁ vuttaṁ hoti? Etāsaṁ kusalavipākakiriyavasena",
  "atk-s0516a0:340_1": "pañcadasannaṁ jhānasaṅkhātānaṁ rūpasaññānaṁ etesañca pathavīkasiṇādivasena aṭṭhannaṁ",
  "atk-s0516a0:340_2": "ārammaṇasaṅkhātānaṁ rūpasaññānaṁ sabbākārena anavasesānaṁ vā virāgā ca nirodhā ca",
  "atk-s0516a0:340_3": "virāgahetu ceva nirodhahetu ca ākāsānañcāyatanaṁ upasampajja viharati. Na hi sakkā",
  "atk-s0516a0:340_4": "sabbaso anatikkantarūpasaññena etaṁ upasampajja viharitunti. Tattha yasmā ārammaṇe",
  "atk-s0516a0:340_5": "avirattassa saññāsamatikkamo na hoti, samatikkantāsu ca saññāsu ārammaṇaṁ samatikkantameva",
  "atk-s0516a0:340_6": "hoti. Tasmā ārammaṇasamatikkamaṁ avatvā –",
  "atk-s0516a0:341_0": "“Tattha katamā rūpasaññā? Rūpāvacarasamāpattiṁ samāpannassa vā upapannassa vā diṭṭhadhammasukhavihārissa",
  "atk-s0516a0:341_1": "vā saññā sañjānanā sañjānitattaṁ, imā vuccanti rūpasaññāyo. Imā rūpasaññāyo atikkanto",
  "atk-s0516a0:341_2": "hoti vītikkanto samatikkanto, tena vuccati sabbaso rūpasaññānaṁ samatikkamā”ti –",
  "atk-s0516a0:342_0": "Evaṁ vibhaṅge saññānaṁyeva samatikkamo vutto. Yasmā pana ārammaṇasamatikkamena pattabbā",
  "atk-s0516a0:342_1": "etā samāpattiyo, na ekasmiṁyeva ārammaṇe paṭhamajjhānādīni viya, tasmā ayaṁ ārammaṇasamatikkamavasenāpi",
  "atk-s0516a0:342_2": "atthavaṇṇanā katāti veditabbā.",
  "atk-s0516a0:343_0": "Paṭighasaññānaṁatthaṅgamāti cakkhādīnaṁ vatthūnaṁ rūpādīnaṁ ārammaṇānañca paṭighātena",
  "atk-s0516a0:343_1": "uppannā saññā paṭighasaññā, rūpasaññādīnaṁ etaṁ adhivacanaṁ. Yathāha – “tattha katamā",
  "atk-s0516a0:343_2": "paṭighasaññā? Rūpasaññā saddasaññā gandhasaññā rasasaññā phoṭṭhabbasaññā, imā vuccanti",
  "atk-s0516a0:343_3": "paṭighasaññāyo”ti. Tāsaṁ kusalavipākānaṁ pañcannaṁ akusalavipākānaṁ pañcannanti sabbaso",
  "atk-s0516a0:343_4": "dasannaṁ paṭighasaññānaṁ atthaṅgamā pahānā asamuppādā, appavattiṁ katvāti vuttaṁ hoti.",
  "atk-s0516a0:344_0": "Kāmañcetā paṭhamajjhānādīni samāpannassāpi na santi, na hi tasmiṁ samaye pañcadvāravasena",
  "atk-s0516a0:344_1": "cittaṁ pavattati, evaṁ santepi aññattha pahīnānaṁ sukhadukkhānaṁ catutthajjhāne viya",
  "atk-s0516a0:344_2": "sakkāyadiṭṭhādīnaṁ tatiyamagge viya ca imasmiṁyeva jhāne ussāhajananatthaṁ imassa",
  "atk-s0516a0:344_3": "jhānassa pasaṁsāvasena etāsaṁ ettha vacanaṁ veditabbaṁ. Atha vā – kiñcāpi tā rūpāvacaraṁ",
  "atk-s0516a0:344_4": "samāpannassa na santi, atha kho na pahīnattā na santi, na hi rūpavirāgāya rūpāvacarabhāvanā",
  "atk-s0516a0:344_5": "saṁvattati, rūpāyattā ca etāsaṁ pavatti, ayaṁ pana bhāvanā rūpavirāgāya saṁvattati.",
  "atk-s0516a0:344_6": "Tasmā tā ettha “pahīnā”ti vattuṁ vaṭṭati. Na kevalañca vattuṁ, ekaṁseneva evaṁ dhāretumpi",
  "atk-s0516a0:344_7": "vaṭṭati. Tāsañhi ito pubbe appahīnattāyeva “paṭhamajjhānaṁ samāpannassa saddo kaṇṭako”ti",
  "atk-s0516a0:344_8": "vutto bhagavatā. Idha ca pahīnattāyeva arūpasamāpattīnaṁ āneñjatā santavimokkhatā",
  "atk-s0516a0:344_9": "ca vuttā – “āḷāro ca kālāmo arūpaṁ samāpanno pañcamattāni sakaṭasatāni nissāya nissāya",
  "atk-s0516a0:344_10": "atikkantāni neva addasa, na pana saddaṁ assosī”ti.",
  "atk-s0516a0:345": "Nānattasaññānaṁ amanasikārāti nānatte gocare pavattānaṁ saññānaṁ, nānattānaṁ vā saññānaṁ. Yasmā hi etā –",
  "atk-s0516a0:346": "“Tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṁ, imā vuccanti nānattasaññāyo”ti –",
  "atk-s0516a0:347_0": "Evaṁ vibhaṅge vibhajitvā vuttāva idha adhippetā asamāpannassa manodhātumanoviññāṇadhātusaṅgahitā",
  "atk-s0516a0:347_1": "saññā rūpasaddādibhede nānatte nānāsabhāve gocare pavattanti. Yasmā cetā aṭṭha kāmāvacarakusalasaññā",
  "atk-s0516a0:347_2": "dvādasa akusalasaññā ekādasa kāmāvacarakusalavipākasaññā dve akusalavipākasaññā ekādasa",
  "atk-s0516a0:347_3": "kāmāvacarakiriyasaññāti evaṁ catucattālīsampi saññā nānattā nānāsabhāvā aññamaññaṁ",
  "atk-s0516a0:347_4": "asadisā, tasmā “nānattasaññā”ti vuttā. Tāsaṁ sabbaso nānattasaññānaṁ amanasikārā",
  "atk-s0516a0:347_5": "anāvajjanā asamannāhārā apaccavekkhaṇā. Yasmā tā nāvajjati na manasikaroti na paccavekkhati,",
  "atk-s0516a0:347_6": "tasmāti vuttaṁ hoti.",
  "atk-s0516a0:348_0": "Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti,",
  "atk-s0516a0:348_1": "pageva tasmiṁ bhave imaṁ jhānaṁ upasampajja viharaṇakāle, tasmā tāsaṁ “samatikkamā",
  "atk-s0516a0:348_2": "atthaṅgamā”ti dvedhāpi abhāvoyeva vutto. Nānattasaññāsu pana yasmā aṭṭha kāmāvacarakusalasaññā",
  "atk-s0516a0:348_3": "nava kiriyasaññā dasa akusalasaññāti, imā sattavīsati saññā iminā jhānena nibbatte",
  "atk-s0516a0:348_4": "bhave vijjanti, tasmā tāsaṁ “amanasikārā”ti vuttanti veditabbaṁ. Tatrāpi hi imaṁ",
  "atk-s0516a0:348_5": "jhānaṁ upasampajja viharanto tāsaṁ amanasikārāyeva upasampajja viharati, tā pana",
  "atk-s0516a0:348_6": "manasikaronto asamāpanno hotīti. Saṅkhepato cettha “rūpasaññānaṁ samatikkamā”ti iminā",
  "atk-s0516a0:348_7": "sabbarūpāvacaradhammānaṁ pahānaṁ vuttaṁ. “Paṭighasaññānaṁ atthaṅgamā nānattasaññānaṁ",
  "atk-s0516a0:348_8": "amanasikārā”ti iminā sabbesaṁ kāmāvacaracittacetasikānañca pahānaṁ amanasikāro ca vuttoti veditabbo.",
  "atk-s0516a0:349_0": "Iti bhagavā pannarasannaṁ rūpasaññānaṁ samatikkamena dasannaṁ paṭighasaññānaṁ atthaṅgamena",
  "atk-s0516a0:349_1": "catucattālīsāya nānattasaññānaṁ amanasikārenāti tīhi padehi ākāsānañcāyatanasamāpattiyā",
  "atk-s0516a0:349_2": "vaṇṇaṁ kathesi. Kiṁ kāraṇāti ce? Sotūnaṁ ussāhajananatthañceva palobhanatthañca.",
  "atk-s0516a0:349_3": "Sace hi keci apaṇḍitā vadeyyuṁ – “satthā ākāsānañcāyatanasamāpattiṁ nibbattethāti",
  "atk-s0516a0:349_4": "vadati, ko nu kho etāya nibbattitāya attho, ko ānisaṁso”ti. “Te evaṁ vattuṁ mā labhantū”ti",
  "atk-s0516a0:349_5": "imehi ākārehi samāpattiyā vaṇṇaṁ kathesi. Tañhi nesaṁ sutvā evaṁ bhavissati – “evaṁ",
  "atk-s0516a0:349_6": "santā kira ayaṁ samāpatti evaṁ paṇītā, nibbattessāma na”nti, athassā nibbattanatthāya",
  "atk-s0516a0:349_7": "ussāhaṁ karissantīti.",
  "atk-s0516a0:350_0": "Palobhanatthañcāpi tesaṁ etissā vaṇṇaṁ kathesi visakaṇṭakavāṇijoviya, visakaṇṭakavāṇijo",
  "atk-s0516a0:350_1": "nāma guḷavāṇijo vuccati. So kira guḷaphāṇitakhaṇḍasakkarādīni sakaṭena ādāya paccantagāmaṁ",
  "atk-s0516a0:350_2": "gantvā “visakaṇṭakaṁ gaṇhatha, visakaṇṭakaṁ gaṇhathā”ti ugghosesi. Taṁ sutvā gāmikā",
  "atk-s0516a0:350_3": "“visaṁ nāma kakkhaḷaṁ, yo naṁ khādati, so marati, kaṇṭakopi vijjhitvā māreti, ubhopete",
  "atk-s0516a0:350_4": "kakkhaḷā, ko ettha ānisaṁso”ti gehadvārāni thakesuṁ, dārake ca palāpesuṁ. Taṁ disvā",
  "atk-s0516a0:350_5": "vāṇijo “avohārakusalā ime gāmikā, handa ne upāyena gaṇhāpemī”ti “atimadhuraṁ gaṇhatha,",
  "atk-s0516a0:350_6": "atisāduṁ gaṇhatha, guḷaṁ phāṇitaṁ sakkaraṁ samagghaṁ labbhati, kūṭamāsakakūṭakahāpaṇādīhipi",
  "atk-s0516a0:350_7": "labbhatī”ti ugghosesi. Taṁ sutvā gāmikā haṭṭhapahaṭṭhā nikkhantā bahumpi mūlaṁ datvā gahesuṁ.",
  "atk-s0516a0:351_0": "Tattha vāṇijassa “visakaṇṭakaṁ gaṇhathā”ti ugghosanaṁ viya bhagavato “ākāsānañcāyatanasamāpattiṁ",
  "atk-s0516a0:351_1": "nibbattethā”ti vacanaṁ. “Ubhopete kakkhaḷā, ko ettha ānisaṁso”ti gāmikānaṁ cintanaṁ",
  "atk-s0516a0:351_2": "viya “bhagavā ‘ākāsānañcāyatanaṁ nibbattethā’ti āha, ko nu kho ettha ānisaṁso, nāssa",
  "atk-s0516a0:351_3": "guṇaṁ jānāmā”ti sotūnaṁ cintanaṁ. Athassa vāṇijassa “atimadhuraṁ gaṇhathā”tiādivacanaṁ",
  "atk-s0516a0:351_4": "viya bhagavato rūpasaññāsamatikkamanādikaṁ ānisaṁsappakāsanaṁ. Idañhi sutvā te bahumpi",
  "atk-s0516a0:351_5": "mūlaṁ datvā gāmikā viya guḷaṁ “iminā ānisaṁsena palobhitacittā mahantampi ussāhaṁ",
  "atk-s0516a0:351_6": "katvā imaṁ samāpattiṁ nibbattessantī”ti ussāhajananatthaṁ palobhanatthañca kathesi.",
  "atk-s0516a0:352_0": "Ākāsānañcāyatanūpagāti ettha nāssa antoti anantaṁ, ākāsaṁ anantaṁ ākāsānantaṁ, ākāsānantaṁ",
  "atk-s0516a0:352_1": "eva ākāsānañcaṁ, taṁ ākāsānañcaṁ adhiṭṭhānaṭṭhena āyatanamassa sasampayuttadhammassa",
  "atk-s0516a0:352_2": "jhānassa devānaṁ devāyatanamivāti ākāsānañcāyatanaṁ. Kasiṇugghāṭimākāsassetaṁ adhivacanaṁ.",
  "atk-s0516a0:352_3": "Tattha jhānaṁ nibbattetvā paṭisandhivasena ākāsānañcāyatanabhavaṁ upagatā ākāsānañcāyatanūpagā.",
  "atk-s0516a0:352_4": "Ito paresu visesamattameva vaṇṇayissāma.",
  "atk-s0516a0:353_0": "Ākāsānañcāyatanaṁ samatikkammāti ettha tāva pubbe vuttanayena ākāsānañcaṁ āyatanamassa",
  "atk-s0516a0:353_1": "adhiṭṭhānaṭṭhenāti jhānampi ākāsānañcāyatanaṁ, vuttanayeneva ārammaṇampi. Evametaṁ",
  "atk-s0516a0:353_2": "jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva",
  "atk-s0516a0:353_3": "yasmā idaṁ viññāṇañcāyatanaṁ upasampajja viharitabbaṁ, tasmā ubhayampetaṁ ekajjhaṁ",
  "atk-s0516a0:353_4": "katvā “ākāsānañcāyatanaṁ samatikkammā”ti idaṁ vuttanti veditabbaṁ.",
  "atk-s0516a0:354_0": "Viññāṇañcāyatanūpagāti ettha pana “ananta”nti manasikātabbavasena nāssa antoti anantaṁ,",
  "atk-s0516a0:354_1": "anantameva ānañcaṁ, viññāṇaṁ ānañcaṁ “viññāṇānañca”nti avatvā “viññāṇañca”nti vuttaṁ.",
  "atk-s0516a0:354_2": "Ayañhettha ruḷhīsaddo. Tadeva viññāṇañcaṁ adhiṭṭhānaṭṭhena āyatananti viññāṇañcāyatanaṁ.",
  "atk-s0516a0:354_3": "Tattha jhānaṁ nibbattetvā viññāṇañcāyatanabhavaṁ upagatā viññāṇañcāyatanūpagā.",
  "atk-s0516a0:355_0": "Viññāṇañcāyatanaṁ samatikkammāti etthapi pubbe vuttanayeneva viññāṇañcaṁ āyatanamassa",
  "atk-s0516a0:355_1": "adhiṭṭhānaṭṭhenāti jhānampi viññāṇañcāyatanaṁ, vuttanayeneva ca ārammaṇampi. Evametaṁ",
  "atk-s0516a0:355_2": "jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva",
  "atk-s0516a0:355_3": "yasmā idaṁ ākiñcaññāyatanaṁ upasampajja viharitabbaṁ, tasmā ubhayampetaṁ ekajjhaṁ",
  "atk-s0516a0:355_4": "katvā “viññāṇañcāyatanaṁ samatikkammā”ti idaṁ vuttanti veditabbaṁ.",
  "atk-s0516a0:356_0": "Ākiñcaññāyatanūpagāti ettha pana nāssa kiñcananti akiñcanaṁ, antamaso bhaṅgamattampi",
  "atk-s0516a0:356_1": "assa avasiṭṭhaṁ natthīti vuttaṁ hoti. Akiñcanassa bhāvo ākiñcaññaṁ, ākāsānañcāyatanaviññāṇāpagamassetaṁ",
  "atk-s0516a0:356_2": "adhivacanaṁ. Taṁ ākiñcaññaṁ adhiṭṭhānaṭṭhena āyatananti ākiñcaññāyatanaṁ. Tattha",
  "atk-s0516a0:356_3": "jhānaṁ nibbattetvā ākiñcaññāyatanabhavaṁ upagatā ākiñcaññāyatanūpagā. Ayaṁ sattamaviññāṇaṭṭhitīti",
  "atk-s0516a0:356_4": "imaṁ sattamaṁ paṭisandhiviññāṇassa ṭhānaṁ jānāti. Nevasaññānāsaññāyatanaṁ yatheva",
  "atk-s0516a0:356_5": "saññāya, evaṁ viññāṇassāpi sukhumattā neva viññāṇaṁ nāviññāṇaṁ, tasmā viññāṇaṭṭhitīsu na vuttaṁ.",
  "atk-s0516a0:357_0": "Abhūtanti abhūtatthaṁ “rūpaṁ attā”tiādivacanaṁ. Taṁ vipallāsabhāvato atacchaṁ. Diṭṭhinissayato",
  "atk-s0516a0:357_1": "anatthasañhitaṁ. Atha vā abhūtanti asantaṁ avijjamānaṁ. Acorasseva “idaṁ te corikāya",
  "atk-s0516a0:357_2": "ābhataṁ, na idaṁ tuyhaṁ ghare dhana”ntiādivacanaṁ. Atacchanti atathākāraṁ aññathā",
  "atk-s0516a0:357_3": "santaṁ. Anatthasañhitanti na idhalokatthaṁ vā paralokatthaṁ vā nissitaṁ. Na taṁ tathāgato",
  "atk-s0516a0:357_4": "byākarotīti taṁ aniyyānikakathaṁ tathāgato na katheti. Bhūtaṁ tacchaṁ anatthasañhitanti",
  "atk-s0516a0:357_5": "rājakathāditiracchānakathaṁ. Bhūtaṁ tacchaṁ atthasañhitanti ariyasaccasannissitaṁ.",
  "atk-s0516a0:357_6": "Tatra kālaññū tathāgato hotīti tasmiṁ tatiyabyākaraṇe tassa pañhassa byākaraṇatthāya",
  "atk-s0516a0:357_7": "tathāgato kālaññū hoti. Mahājanassa ādānakālaṁ gahaṇakālaṁ jānitvā sahetukaṁ sakāraṇaṁ",
  "atk-s0516a0:357_8": "katvā yuttapattakāleyeva byākarotīti attho.",
  "atk-s0516a0:358_0": "Yuttapattakāle vadatīti kālavādī. Bhūtaṁ sabhāvaṁ vadatīti bhūtavādī. Paramatthaṁ",
  "atk-s0516a0:358_1": "nibbānaṁ vadatīti atthavādī. Maggaphaladhammaṁ vadatīti dhammavādī. Saṁvarādivinayaṁ",
  "atk-s0516a0:358_2": "vadatīti vinayavādī. Tattha diṭṭhanti aparimāṇāsu lokadhātūsu aparimāṇānaṁ sattānaṁ",
  "atk-s0516a0:358_3": "cakkhudvāresu āpāthaṁ āgacchantaṁ rūpārammaṇaṁ nāma atthi, taṁ sabbākārato jānāti",
  "atk-s0516a0:358_4": "passati. Evaṁ jānatā passatā ca tena taṁ iṭṭhāniṭṭhādivasena vā diṭṭhasutamutaviññātesu",
  "atk-s0516a0:358_5": "labbhamānakapadavasena vā “katamaṁ taṁ rūpaṁ rūpāyatanaṁ? Yaṁ rūpaṁ catunnaṁ mahābhūtānaṁ",
  "atk-s0516a0:358_6": "upādāya vaṇṇanibhā sanidassanaṁ sappaṭighaṁ nīlaṁ pītaka”ntiādinā nayena anekehi",
  "atk-s0516a0:358_7": "nāmehi terasahi vārehi dvipaññāsāya nayehi vibhajjamānaṁ tathameva hoti vitathaṁ",
  "atk-s0516a0:358_8": "natthi. Esa nayo sotadvārādīsupi. Āpāthamāgacchantesu saddādīsu tesaṁ vividhaṁ dassetuṁ",
  "atk-s0516a0:358_9": "“diṭṭhaṁ suta”nti āha. Tattha diṭṭhanti rūpāyatanaṁ. Sutanti saddāyatanaṁ. Mutanti",
  "atk-s0516a0:358_10": "patvā gahetabbato gandhāyatanaṁ rasāyatanaṁ phoṭṭhabbāyatanaṁ. Viññātanti sukhadukkhādidhammārammaṇaṁ.",
  "atk-s0516a0:358_11": "Pattanti pariyesitvā vā apariyesitvā vā pattaṁ. Pariyesitanti pattaṁ vā apattaṁ vā",
  "atk-s0516a0:358_12": "pariyesitaṁ. Anuvicaritaṁ manasāti cittena anusañcaritaṁ.",
  "atk-s0516a0:359_0": "Tathāgatena abhisambuddhanti iminā etaṁ dasseti – yañhi aparimāṇāsu lokadhātūsu imassa",
  "atk-s0516a0:359_1": "sadevakassa lokassa nīlaṁ pītakantiādi rūpārammaṇaṁ cakkhudvāre āpāthaṁ āgacchati,",
  "atk-s0516a0:359_2": "“ayaṁ satto imasmiṁ khaṇe imaṁ nāma rūpārammaṇaṁ disvā sumano vā dummano vā majjhatto",
  "atk-s0516a0:359_3": "vā jāto”ti sabbaṁ taṁ tathāgatassa evaṁ abhisambuddhaṁ. Tathā yaṁ aparimāṇāsu lokadhātūsu",
  "atk-s0516a0:359_4": "imassa sadevakassa lokassa bherisaddo mudiṅgasaddotiādi saddārammaṇaṁ sotadvāre āpāthaṁ",
  "atk-s0516a0:359_5": "āgacchati, mūlagandho tacagandhotiādi gandhārammaṇaṁ ghānadvāre āpāthaṁ āgacchati,",
  "atk-s0516a0:359_6": "mūlaraso khandharasotiādi rasārammaṇaṁ jivhādvāre āpāthaṁ āgacchati, kakkhaḷaṁ mudukantiādi",
  "atk-s0516a0:359_7": "pathavīdhātutejodhātuvāyodhātubhedaṁ phoṭṭhabbārammaṇaṁ kāyadvāre āpāthaṁ āgacchati,",
  "atk-s0516a0:359_8": "“ayaṁ satto imasmiṁ khaṇe imaṁ nāma phoṭṭhabbārammaṇaṁ phusitvā sumano vā dummano",
  "atk-s0516a0:359_9": "vā majjhatto vā jāto”ti sabbaṁ taṁ tathāgatassa evaṁ abhisambuddhaṁ. Tathā yaṁ aparimāṇāsu",
  "atk-s0516a0:359_10": "lokadhātūsu imassa sadevakassa lokassa sukhadukkhādibhedaṁ dhammārammaṇaṁ manodvārassa",
  "atk-s0516a0:359_11": "āpāthaṁ āgacchati, “ayaṁ satto imasmiṁ khaṇe imaṁ nāma dhammārammaṇaṁ vijānitvā sumano",
  "atk-s0516a0:359_12": "vā dummano vā majjhatto vā jāto”ti sabbaṁ taṁ tathāgatassa evaṁ abhisambuddhaṁ.",
  "atk-s0516a0:360_0": "Yañhi, cunda, imesaṁ sattānaṁ diṭṭhaṁ sutaṁ mutaṁ viññātaṁ, tattha tathāgatena adiṭṭhaṁ",
  "atk-s0516a0:360_1": "vā asutaṁ vā amutaṁ vā aviññātaṁ vā natthi, imassa pana mahājanassa pariyesitvā apattampi",
  "atk-s0516a0:360_2": "atthi, apariyesitvā apattampi atthi, pariyesitvā pattampi atthi, apariyesitvā pattampi",
  "atk-s0516a0:360_3": "atthi, sabbampi tathāgatassa asampattaṁ nāma natthi ñāṇena asacchikataṁ. Tasmā tathāgatoti",
  "atk-s0516a0:360_4": "vuccatīti yaṁ tathā lokena gataṁ, tassa tatheva gatattā tathāgatoti vuccatīti. Pāḷiyaṁ",
  "atk-s0516a0:360_5": "pana “abhisambuddha”nti vuttaṁ, taṁ gatasaddena ekatthaṁ. Iminā nayena sabbavāresu",
  "atk-s0516a0:360_6": "tathāgatoti nigamassa attho veditabbo.",
  "atk-s0516a0:361_0": "“Yañca, cunda, rattiṁ tathāgato anuttaraṁ sammāsambodhiṁ abhisambujjhati, yañca rattiṁ",
  "atk-s0516a0:361_1": "anupādisesāya nibbānadhātuyā parinibbāyati, yaṁ etasmiṁ antare bhāsati lapati niddisati,",
  "atk-s0516a0:361_2": "sabbaṁ taṁ tatheva hoti, no aññathā, tasmā tathāgatoti vuccatī”ti –",
  "atk-s0516a0:362_0": "Ettha yaṁ rattiṁ bhagavā bodhimaṇḍe apparājitapallaṅke nisinno tiṇṇaṁ mārānaṁ matthakaṁ",
  "atk-s0516a0:362_1": "madditvā anuttarasammāsambodhiṁ abhisambuddho, yañca rattiṁ yamakasālānamantare anupādisesāya",
  "atk-s0516a0:362_2": "nibbānadhātuyā parinibbāyi, etthantare pañcacattālīsavassaparimāṇe kāle paṭhamabodhiyāpi",
  "atk-s0516a0:362_3": "majjhimabodhiyāpi pacchimabodhiyāpi yaṁ bhagavatā bhāsitaṁ suttaṁ geyyaṁ…pe… vedallaṁ,",
  "atk-s0516a0:362_4": "taṁ sabbaṁ atthato ca byañjanato ca anupavajjaṁ anūnamanadhikaṁ sabbākāraparipuṇṇaṁ",
  "atk-s0516a0:362_5": "rāgamadanimmadanaṁ dosamohamadanimmadanaṁ natthi, tattha vāḷaggamattampi avakkhalitaṁ,",
  "atk-s0516a0:362_6": "sabbaṁ taṁ ekamuddikāya lañchitaṁ viya, ekanāḷiyā mitaṁ viya, ekatulāya tulitaṁ viya",
  "atk-s0516a0:362_7": "ca tathameva hoti vitathaṁ natthi. Tenāha – “yañca, cunda, rattiṁ tathāgato…pe… sabbaṁ",
  "atk-s0516a0:362_8": "taṁ tathameva hoti, no aññathā tasmā tathāgatoti vuccatī”ti. Gadaattho hi ettha gatasaddo.",
  "atk-s0516a0:363": "Api ca – āgadanaṁ āgado, vacananti attho. Tatho aviparīto āgado assāti da-kārassa ta-kāraṁ katvā gatoti evametasmiṁ atthe padasiddhi veditabbā.",
  "atk-s0516a0:364_0": "“Yathāvādī, cunda…pe… vuccatī”ti ettha bhagavato vācāya kāyo anulometi kāyassapi",
  "atk-s0516a0:364_1": "vācā, tasmā bhagavā yathāvādī tathākārī, yathākārī tathāvādī ca hoti, evaṁbhūtassa",
  "atk-s0516a0:364_2": "cassa yathā vācā, kāyopi tathā gato pavattoti attho. Yathā ca kāyo, vācāpi tathā",
  "atk-s0516a0:364_3": "gatā pavattāti tathāgatoti evamettha padasiddhi veditabbā.",
  "atk-s0516a0:365_0": "Abhibhū anabhibhūtoti upari bhavaggaṁ heṭṭhā avīcipariyantaṁ aparimāṇāsu lokadhātūsu",
  "atk-s0516a0:365_1": "sabbasatte abhibhavati sīlenapi samādhināpi paññāyapi vimuttiyāpi na tassa tulā vā",
  "atk-s0516a0:365_2": "pamāṇaṁ vā atthi. Atulo appameyyo anuttaro rājarājā devadevo sakkānaṁ atisakko brahmānaṁ",
  "atk-s0516a0:365_3": "atibrahmā. Aññadatthūti ekaṁsatthe nipāto. Dakkhatīti daso. Vasaṁ vattetīti vasavattī.",
  "atk-s0516a0:366_0": "Tatrāyaṁ padasiddhi veditabbā – agado viya agado, ko panesa? Desanāvilāso ceva puññussayo",
  "atk-s0516a0:366_1": "ca. Tena hesa mahānubhāvo bhisakko dibbāgadena sappe viya sabbaparappavādino sadevakañca",
  "atk-s0516a0:366_2": "lokaṁ abhibhavati. Iti sabbalokābhibhavane tatho aviparīto desanāvilāsamayo ceva",
  "atk-s0516a0:366_3": "puññussayo ca agado assāti da-kārassa ta-kāraṁ katvā tathāgatoti veditabbo.",
  "atk-s0516a0:367_0": "Idhatthaññeva jānāti kammābhisaṅkhāravasenāti apuññābhisaṅkhāravasena idhatthaññeva",
  "atk-s0516a0:367_1": "jānāti. Kāyassa bhedā paraṁ maraṇāti upādinnakhandhabhedā maraṇato paraṁ. Apāyantiādīsu",
  "atk-s0516a0:367_2": "vuḍḍhisaṅkhātasukhasātato ayā apetattā apāyo. Dukkhassa gati paṭisaraṇanti duggati.",
  "atk-s0516a0:367_3": "Dukkarakārino ettha vinipatantīti vinipāto. Niratiaṭṭhena nirassādaṭṭhena nirayo.",
  "atk-s0516a0:367_4": "Taṁ apāyaṁ…pe… nirayaṁ. Upapajjissatīti paṭisandhivasena uppajjissati. Tiracchānayoninti",
  "atk-s0516a0:367_5": "tiriyaṁ añcantīti tiracchānā, tesaṁ yoni tiracchānayoni, taṁ tiracchānayoniṁ. Pettivisayanti",
  "atk-s0516a0:367_6": "paccabhāvaṁ pattānaṁ visayoti pettivisayo, taṁ pettivisayaṁ. Manaso ussannatāya manussā,",
  "atk-s0516a0:367_7": "tesu manussesu. Ito paraṁ kammābhisaṅkhāravasenāti ettha puññābhisaṅkhāravasena attho gahetabbo.",
  "atk-s0516a0:368_0": "Āsavānaṁ khayāti āsavānaṁ vināsena. Anāsavaṁ cetovimuttinti āsavavirahitaṁ arahattaphalasamādhiṁ.",
  "atk-s0516a0:368_1": "Paññāvimuttinti arahattaphalapaññaṁ. Arahattaphalasamādhi rāgavirāgā cetovimutti,",
  "atk-s0516a0:368_2": "arahattaphalapaññā avijjāvirāgā paññāvimuttīti veditabbā. Taṇhācaritena vā appanājhānabalena",
  "atk-s0516a0:368_3": "kilese vikkhambhetvā adhigataṁ arahattaphalaṁ rāgavirāgā cetovimutti, diṭṭhicaritena",
  "atk-s0516a0:368_4": "upacārajjhānamattaṁ nibbattetvā vipassitvā adhigataṁ arahattaphalaṁ avijjāvirāgā",
  "atk-s0516a0:368_5": "paññāvimutti. Anāgāmiphalaṁ vā kāmarāgaṁ sandhāya rāgavirāgā cetovimutti, arahattaphalaṁ",
  "atk-s0516a0:368_6": "sabbappakārato avijjāvirāgā paññāvimutti.",
  "atk-s0516a0:369_0": "Ākiñcaññāyatanaṁ dhimuttanti vimokkhenāti kenaṭṭhena vimokkho veditabboti? Adhimuccanaṭṭhena.",
  "atk-s0516a0:369_1": "Ko ayaṁ adhimuccanaṭṭho nāma? Paccanīkadhammehi ca suṭṭhu vimuccanaṭṭho, ārammaṇe",
  "atk-s0516a0:369_2": "ca abhirativasena suṭṭhu vimuccanaṭṭho, pitu aṅke vissaṭṭhaaṅgapaccaṅgassa dārakassa",
  "atk-s0516a0:369_3": "sayanaṁ viya aniggahitabhāvena nirāsaṅkatāya ārammaṇe pavattīti vuttaṁ hoti. Evarūpena",
  "atk-s0516a0:369_4": "vimokkhena dhimuttanti. Viññāṇañcāyatanaṁ muñcitvā ākiñcaññāyatane nirāsaṅkavasena",
  "atk-s0516a0:369_5": "dhimuttaṁ allīnaṁ. Tatrādhimuttanti tasmiṁ samādhimhi allīnaṁ. Tadadhimuttanti tasmiṁ",
  "atk-s0516a0:369_6": "jhāne adhimuttaṁ. Tadādhipateyyanti taṁ jhānaṁ jeṭṭhakaṁ. Rūpādhimuttotiādīni pañca",
  "atk-s0516a0:369_7": "kāmaguṇagarukavasena vuttāni. Kulādhimuttotiādīni tīṇi khattiyādikulagarukavasena",
  "atk-s0516a0:369_8": "vuttāni. Lābhādhimuttotiādīni aṭṭha lokadhammavasena vuttāni. Dhīvarādhimuttotiādīni",
  "atk-s0516a0:369_9": "cattāri paccayavasena vuttāni. Suttantādhimuttotiādīni piṭakattayavasena vuttāni.",
  "atk-s0516a0:369_10": "Āraññakaṅgādhimuttotiādīni dhutaṅgasamādānavasena vuttāni. Paṭhamajjhānādhimuttotiādīni",
  "atk-s0516a0:369_11": "paṭilābhavasena vuttāni.",
  "atk-s0516a0:370": "Kammaparāyaṇanti abhisaṅkhāravasena. Vipākaparāyaṇanti pavattivasena. Kammagarukanti cetanāgarukaṁ. Paṭisandhigarukanti upapattigarukaṁ.",
  "atk-s0516a0:371_0": "84.Ākiñcaññāsambhavaṁ ñatvāti ākiñcaññāyatanasamāpattito vuṭṭhahitvā ākiñcaññāyatanajanakakammābhisaṅkhāraṁ",
  "atk-s0516a0:371_1": "ñatvā “kinti palibodho aya”nti. Nandisaṁyojanaṁ itīti yā catutthaarūparāgasaṅkhātā",
  "atk-s0516a0:371_2": "nandī tañca saṁyojanaṁ ñatvā. Tato tattha vipassatīti atha tattha ākiñcaññāyatanasamāpattito",
  "atk-s0516a0:371_3": "vuṭṭhahitvā taṁ samāpattiṁ aniccādivasena vipassati. Etaṁ ñāṇaṁ tathaṁ tassāti etaṁ",
  "atk-s0516a0:371_4": "tassa puggalassa evaṁ vipassato anukkamena uppannaṁ arahattañāṇaṁ aviparītaṁ. Vusīmatoti",
  "atk-s0516a0:371_5": "vusitavantassa. Sesaṁ sabbattha pākaṭameva.",
  "atk-s0516a0:372": "Evaṁ bhagavā idampi suttaṁ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.",
  "atk-s0516a0:373": "Saddhammappajjotikāya cūḷaniddesa-aṭṭhakathāya",
  "atk-s0516a0:374": "Posālamāṇavasuttaniddesavaṇṇanā niṭṭhitā.",
  "atk-s0516a0:375": "15. Mogharājamāṇavasuttaniddesavaṇṇanā",
  "atk-s0516a0:376_0": "85. Pannarasame mogharājasutte – dvāhanti dve vāre ahaṁ. So hi pubbe ajitasuttassa",
  "atk-s0516a0:376_1": "ca tissametteyyasuttassa ca avasāne dvikkhattuṁ bhagavantaṁ pucchi, bhagavā panassa",
  "atk-s0516a0:376_2": "indriyaparipākaṁ āgamayamāno na byākāsi. Tenāha – “dvāhaṁ sakkaṁ apucchissa”nti.",
  "atk-s0516a0:376_3": "Yāvatatiyañca devīsi, byākarotīti me sutanti yāvatatiyañca sahadhammikaṁ puṭṭho visuddhidevabhūto",
  "atk-s0516a0:376_4": "isi bhagavā sammāsambuddho byākarotīti evaṁ me sutaṁ. Godhāvarītīreyeva kira so evamassosi.",
  "atk-s0516a0:376_5": "Tenāha – “byākarotīti me suta”nti. Imissā gāthāya niddese yaṁ vattabbaṁ siyā, taṁ",
  "atk-s0516a0:376_6": "heṭṭhā vuttanayaṁ eva.",
  "atk-s0516a0:377_0": "86.Ayaṁ lokoti manussaloko. Paro lokoti taṁ ṭhapetvā avaseso. Sadevakoti brahmalokaṁ",
  "atk-s0516a0:377_1": "ṭhapetvā avaseso upapattidevasammutidevayutto. “Brahmaloko sadevako”ti etaṁ vā “sadevako",
  "atk-s0516a0:377_2": "loko”tiādinayanidassanamattaṁ. Tena sabbopi tathāvuttappakāraloko veditabbo.",
  "atk-s0516a0:378": "87.Evaṁ abhikkantadassāvinti evaṁ aggadassāviṁ, sadevakassa lokassa ajjhāsayādhimuttigatiparāyaṇādīni passituṁ samatthanti dasseti.",
  "atk-s0516a0:379_0": "88.Suññato lokaṁ avekkhassūti avasiyapavattasallakkhaṇavasena vā tucchasaṅkhārasamanupassanāvasena",
  "atk-s0516a0:379_1": "vāti dvīhākārehi suññato lokaṁ passa. Attānudiṭṭhiṁ ūhaccāti sakkāyadiṭṭhiṁ uddharitvā.",
  "atk-s0516a0:380_0": "Lujjatīti bhijjati. Cakkhatīti cakkhu. Tadetaṁ sasambhāracakkhuno setamaṇḍalaparikkhittassa",
  "atk-s0516a0:380_1": "kaṇhamaṇḍalassa majjhe abhimukhe ṭhitānaṁ sarīrasaṇṭhānuppattidesabhūte diṭṭhamaṇḍale",
  "atk-s0516a0:380_2": "cakkhuviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati. Rūpayantīti",
  "atk-s0516a0:380_3": "rūpā, vaṇṇavikāramāpajjantā hadayaṅgatabhāvaṁ pakāsentīti attho. Cakkhuto pavattaṁ",
  "atk-s0516a0:380_4": "viññāṇaṁ, cakkhussa vā cakkhusannissitaṁ vā viññāṇaṁ cakkhuviññāṇaṁ. Cakkhuto pavatto",
  "atk-s0516a0:380_5": "samphasso cakkhusamphasso. Cakkhusamphassapaccayāti cakkhuviññāṇasampayuttaphassapaccayā.",
  "atk-s0516a0:380_6": "Vedayitanti vindanaṁ, vedanāti attho. Tadeva sukhayatīti sukhaṁ, yassa uppajjati,",
  "atk-s0516a0:380_7": "taṁ sukhitaṁ karotīti attho. Suṭṭhu vā khādati, khanati ca kāyacittābādhanti sukhaṁ.",
  "atk-s0516a0:380_8": "Dukkhayatīti dukkhaṁ. Yassa uppajjati, taṁ dukkhitaṁ karotīti attho. Na dukkhaṁ na",
  "atk-s0516a0:380_9": "sukhanti adukkhamasukhaṁ. Ma-kāro sandhipadavasena vutto. So pana cakkhusamphasse",
  "atk-s0516a0:380_10": "attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena",
  "atk-s0516a0:380_11": "aṭṭhadhā paccayo hoti, sampaṭicchanasampayuttāya anantarasamanantarūpanissayanatthivigatavasena",
  "atk-s0516a0:380_12": "pañcadhā, santīraṇādisampayuttānaṁ upanissayavaseneva paccayo hoti.",
  "atk-s0516a0:381_0": "Suṇātīti sotaṁ, taṁ sasambhārasotabilassa anto tanutambalomācite aṅgulivedhakasaṇṭhāne",
  "atk-s0516a0:381_1": "padese sotaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati. Saddīyantīti",
  "atk-s0516a0:381_2": "saddā, udāharīyantīti attho. Ghāyatīti ghānaṁ, taṁ sasambhāraghānabilassa anto ajapadasaṇṭhāne",
  "atk-s0516a0:381_3": "padese ghānaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati. Gandhiyantīti",
  "atk-s0516a0:381_4": "gandhā, attano vatthuṁ sūciyantīti attho. Jīvitaṁ avhāyatīti jivhā, sāyanaṭṭhena",
  "atk-s0516a0:381_5": "vā jivhā. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne",
  "atk-s0516a0:381_6": "padese jivhāviññāṇādīnaṁ yathārahaṁ vatthudvārabhāvaṁ sādhayamānā tiṭṭhati. Rasanti",
  "atk-s0516a0:381_7": "te sattāti rasā, assādentīti attho.",
  "atk-s0516a0:382_0": "Kucchitānaṁ āsavadhammānaṁ āyoti kāyo. Āyoti uppattideso. So yāvatā imasmiṁ kāye",
  "atk-s0516a0:382_1": "upādinnapavatti nāma atthi, tattha yebhuyyena kāyappasādo kāyaviññāṇādīnaṁ yathārahaṁ",
  "atk-s0516a0:382_2": "vatthudvārabhāvaṁ sādhayamāno tiṭṭhati. Phusiyantīti phoṭṭhabbā. Manatīti mano, vijānātīti",
  "atk-s0516a0:382_3": "attho. Attano lakkhaṇaṁ dhārentīti dhammā. Manoti sahāvajjanabhavaṅgaṁ. Dhammāti",
  "atk-s0516a0:382_4": "nibbānaṁ muñcitvā avasesā dhammārammaṇadhammā. Manoviññāṇanti javanamanoviññāṇaṁ.",
  "atk-s0516a0:382_5": "Manosamphassoti taṁsampayutto phasso, so sampayuttāya vedanāya vipākapaccayavajjehi",
  "atk-s0516a0:382_6": "sesehi sattahi paccayehi paccayo hoti. Anantarāya teheva sesānaṁ upanissayeneva paccayo hoti.",
  "atk-s0516a0:383_0": "Avasiyapavattasallakkhaṇavasena vāti avaso hutvā pavattasaṅkhāre passanavasena olokanavasenāti",
  "atk-s0516a0:383_1": "attho. Rūpe vaso na labbhatīti rūpasmiṁ vasavattibhāvo issarabhāvo na labbhati. Vedanādīsupi eseva nayo.",
  "atk-s0516a0:384_0": "Nāyaṁ, bhikkhave, kāyo tumhākanti attani sati attaniyaṁ nāma hoti, attāyeva ca natthi.",
  "atk-s0516a0:384_1": "Tasmā “nāyaṁ, bhikkhave, kāyo tumhāka”nti āha. Nāpi aññesanti añño nāma paresaṁ attā.",
  "atk-s0516a0:384_2": "Tasmiṁ sati aññesaṁ nāma siyā, sopi natthi. Tasmā “nāpi aññesa”nti āha. Purāṇamidaṁ,",
  "atk-s0516a0:384_3": "bhikkhave, kammanti nayidaṁ purāṇakammameva, purāṇakammanibbatto panesa kāyo. Tasmā",
  "atk-s0516a0:384_4": "paccayavohārena evaṁ vutto. Abhisaṅkhatantiādi kammavohārasseva vasena purimaliṅgasabhāvatāya",
  "atk-s0516a0:384_5": "vuttaṁ. Ayaṁ panettha attho – abhisaṅkhatanti paccayehi katoti daṭṭhabbo. Abhisañcetayitanti",
  "atk-s0516a0:384_6": "cetanāvatthuko, cetanāmūlakoti daṭṭhabbo. Vedaniyanti vedanāya vatthūti daṭṭhabbo.",
  "atk-s0516a0:385_0": "Rūpe sāro na labbhatīti rūpasmiṁ niccādisāro na labbhati. Vedanādīsupi eseva nayo.",
  "atk-s0516a0:385_1": "Rūpaṁ assāraṁ nissāranti rūpaṁ assāraṁ sāravirahitañca. Sārāpagatanti sārato apagataṁ.",
  "atk-s0516a0:385_2": "Niccasārasārena vāti bhaṅgaṁ atikkamitvā pavattamānena niccasārena vā. Kassaci niccasārassa",
  "atk-s0516a0:385_3": "abhāvato niccasārena sāro natthi. Sukhasārasārena vāti ṭhitisukhaṁ atikkamitvā pavattamānassa",
  "atk-s0516a0:385_4": "kassaci sukhasārassa abhāvato sukhasārasārena vā. Attasārasārena vāti attattaniyasārasārena",
  "atk-s0516a0:385_5": "vā. Niccena vāti bhaṅgaṁ atikkamitvā pavattamānassa kassaci niccassa abhāvato niccena",
  "atk-s0516a0:385_6": "vā. Dhuvena vāti vijjamānakālepi paccayāyattavuttitāya thirassa kassaci abhāvato",
  "atk-s0516a0:385_7": "dhuvena vā. Sassatena vāti abbocchinnassa sabbakāle vijjamānassa kassaci abhāvato",
  "atk-s0516a0:385_8": "sassatena vā. Avipariṇāmadhammena vāti jarābhaṅgavasena avipariṇāmapakatikassa kassaci",
  "atk-s0516a0:385_9": "abhāvato avipariṇāmadhammena vā.",
  "atk-s0516a0:386_0": "Cakkhusuññaṁ attena vā attaniyena vāti “kārako vedako sayaṁvasī”ti evaṁ parikappikena",
  "atk-s0516a0:386_1": "attanā vā attābhāvatoyeva attano santakena parikkhārena ca suññaṁ. Sabbaṁ cakkhādilokiyadhammajātaṁ",
  "atk-s0516a0:386_2": "yasmā attā ca ettha natthi, attaniyañca ettha natthi, tasmā “suñña”nti vuccatīti",
  "atk-s0516a0:386_3": "attho. Lokuttarāpi dhammā attattaniyehi suññāyeva, suññātītadhammā natthīti vuttaṁ",
  "atk-s0516a0:386_4": "hoti. Tasmiṁ dhamme attattaniyasārassa natthibhāvo vutto hoti. Loke ca “suññaṁ gharaṁ",
  "atk-s0516a0:386_5": "suñño ghaṭo”ti vutto gharassa ghaṭassa ca natthibhāvo na hoti, tasmiṁ ghaṭe ca aññassa",
  "atk-s0516a0:386_6": "natthibhāvo vutto hoti. Bhagavatā ca iti yampi koci tattha na hoti, tena taṁ suññaṁ.",
  "atk-s0516a0:386_7": "Yaṁ pana tattha avasiṭṭhaṁ hoti, taṁ santaṁ idamatthīti pajānātīti ayamevattho vutto.",
  "atk-s0516a0:386_8": "Tathā ñāyaganthe saddaganthe ca ayamevattho. Iti imasmiṁ sutte anattalakkhaṇameva",
  "atk-s0516a0:386_9": "kathitaṁ. Anissariyatoti attano issariye avasavattanato. Akāmakāriyatoti attano akāmaṁ",
  "atk-s0516a0:386_10": "arucikaraṇavasena. Apāpuṇiyatoti ṭhātuṁ patiṭṭhābhāvato. Avasavattanatoti attano",
  "atk-s0516a0:386_11": "vase avattanato. Paratoti aniccato paccayāyattavuttito. Vivittatoti nissarato.",
  "atk-s0516a0:387_0": "Suddhanti kevalaṁ issarakālapakatīhi vinā kevalaṁ paccayāyattapavattivasena pavattamānaṁ",
  "atk-s0516a0:387_1": "suddhaṁ nāma. Attaniyavirahito suddhadhammapuñjoti ca. Suddhaṁ dhammasamuppādaṁ,",
  "atk-s0516a0:387_2": "suddhaṁ saṅkhārasantatinti suddhaṁ passantassa jānantassa saṅkhārānaṁ santatiṁ abbocchinnasaṅkhārasantatiṁ.",
  "atk-s0516a0:387_3": "Tatheva suddhaṁ passantassa saṅkhārādīni, ekaṭṭhāni ādarena dvattikkhattuṁ vuttāni.",
  "atk-s0516a0:387_4": "Evaṁ passantassa maraṇamukhe bhayaṁ na hoti. Gāmaṇīti ālapanaṁ. Tiṇakaṭṭhasamaṁ lokanti",
  "atk-s0516a0:387_5": "imaṁ upādinnakkhandhasaṅkhātaṁ lokaṁ. Yadā tiṇakaṭṭhasamaṁ paññāya passati. Yathā",
  "atk-s0516a0:387_6": "araññe tiṇakaṭṭhādīsu gaṇhantesu attānaṁ vā attaniyaṁ vā gaṇhātīti na hoti, tesu",
  "atk-s0516a0:387_7": "vā tiṇakaṭṭhādīsu sayameva nassantesupi vinassantesupi attā nassati, attaniyo nassatīti",
  "atk-s0516a0:387_8": "na hoti. Evaṁ imasmiṁ kāyepi nassante vā vinassante vā attā vā attaniyaṁ vā bhijjatīti",
  "atk-s0516a0:387_9": "apassanto paññāya tiṇakaṭṭhasamaṁ passatīti vuccati. Nāññaṁ patthayate kiñci, aññatrappaṭisandhiyāti",
  "atk-s0516a0:387_10": "paṭisandhivirahitaṁ nibbānaṁ ṭhapetvā aññaṁ bhavaṁ vā attabhāvaṁ vā na pattheti.",
  "atk-s0516a0:388_0": "Rūpaṁ samannesatīti rūpassa sāraṁ pariyesati. Ahanti vāti diṭṭhivasena. Mamanti vāti",
  "atk-s0516a0:388_1": "taṇhāvasena. Asmīti vāti mānavasena. Tampi tassa na hotīti taṁ tividhampi tassa puggalassa na hoti.",
  "atk-s0516a0:389_0": "Idhāti desāpadese nipāto, svāyaṁ katthaci lokaṁ upādāya vuccati. Yathāha – “idha",
  "atk-s0516a0:389_1": "tathāgato loke uppajjatī”ti. Katthaci sāsanaṁ. Yathāha – “idheva, bhikkhave, samaṇo,",
  "atk-s0516a0:389_2": "idha dutiyo samaṇo”ti. Katthaci okāsaṁ. Yathāha –",
  "atk-s0516a0:390": "“Idheva tiṭṭhamānassa, devabhūtassa me sato;",
  "atk-s0516a0:391": "Punarāyu ca me laddho, evaṁ jānāhi mārisā”ti. ;",
  "atk-s0516a0:392_0": "Katthaci padapūraṇamattameva. Yathāha – “idhāhaṁ, bhikkhave, bhuttāvī assaṁ pavārito”ti.",
  "atk-s0516a0:392_1": "Idha pana lokaṁ upādāya vuttoti veditabbo. Assutavā puthujjanoti ettha pana āgamādhigamābhāvā",
  "atk-s0516a0:392_2": "ñeyyo “assutavā”iti. Yassa hi khandhadhātuāyatanapaccayākārasatipaṭṭhānādīsu uggahaparipucchāvinicchayarahitattā",
  "atk-s0516a0:392_3": "diṭṭhipaṭisedhako neva āgamo, paṭipattiyā adhigantabbassa anadhigatattā neva adhigamo",
  "atk-s0516a0:392_4": "atthi, so āgamādhigamābhāvā ñeyyo “assutavā” iti. Svāyaṁ –",
  "atk-s0516a0:393": "Puthūnaṁ jananādīhi, kāraṇehi puthujjano;",
  "atk-s0516a0:394": "Puthujjanantogadhattā, puthuvāyaṁ jano iti. ;",
  "atk-s0516a0:395_0": "So hi puthūnaṁ nānappakārānaṁ kilesādīnaṁ jananādīhipi kāraṇehi puthujjano. Yathāha",
  "atk-s0516a0:395_1": "– puthu kilese janentīti puthujjanā, puthu avihatasakkāyadiṭṭhikāti puthujjanā, puthu",
  "atk-s0516a0:395_2": "satthārānaṁ mukhullokikāti puthujjanā, puthu sabbagatīhi avuṭṭhitāti puthujjanā,",
  "atk-s0516a0:395_3": "puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,",
  "atk-s0516a0:395_4": "puthu nānāsantāpehi santappentīti puthujjanā, puthu nānāpariḷāhehi pariḍayhantīti",
  "atk-s0516a0:395_5": "puthujjanā, puthu pañcasu kāmaguṇesu rattā giddhā gadhitā muñchitā ajjhosannā laggā",
  "atk-s0516a0:395_6": "laggitā palibuddhāti puthujjanā, puthu pañcahi nīvaraṇehi āvuṭā nivuṭā ovuṭā pihitā",
  "atk-s0516a0:395_7": "paṭicchannā paṭikujjitāti puthujjanā, puthūnaṁ vā gaṇanapathamatītānaṁ ariyadhammaparammukhānaṁ",
  "atk-s0516a0:395_8": "nīcadhammasamācārānaṁ janānaṁ antogadhattāpi puthujjanā, puthuva ayaṁ visuṁyeva saṅkhyaṁ",
  "atk-s0516a0:395_9": "gato, visaṁsaṭṭho sīlasutādiguṇayuttehi ariyehi janotipi puthujjano. Evametehi “assutavā",
  "atk-s0516a0:395_10": "puthujjano”ti dvīhi padehi ye te –",
  "atk-s0516a0:396": "“Duve puthujjanā vuttā, buddhenādiccabandhunā;",
  "atk-s0516a0:397": "Andho puthujjano eko, kalyāṇeko puthujjano”ti. –",
  "atk-s0516a0:398": "Dve puthujjanā vuttā, tesu andhaputhujjano vutto hotīti veditabbo.",
  "atk-s0516a0:399_0": "Ariyānaṁ adassāvītiādīsu ariyāti ārakattā kilesehi, anaye na iriyanato, aye iriyanato,",
  "atk-s0516a0:399_1": "sadevakena ca lokena araṇīyato buddhā ca paccekabuddhā ca buddhasāvakā ca vuccanti,",
  "atk-s0516a0:399_2": "buddhā eva vā idha ariyā. Yathāha – “sadevake, bhikkhave, loke…pe… tathāgato ariyoti vuccatī”ti.",
  "atk-s0516a0:400_0": "Sappurisāti ettha pana paccekabuddhā tathāgatasāvakā ca “sappurisā”ti veditabbā.",
  "atk-s0516a0:400_1": "Te hi lokuttaraguṇayogena sobhanā purisāti sappurisā. Sabbeva vā ete dvidhāpi vuttā.",
  "atk-s0516a0:400_2": "Buddhāpi hi ariyā ca sappurisā ca paccekabuddhāpi buddhasāvakāpi. Yathāha –",
  "atk-s0516a0:401": "“Yo ve kataññū katavedi dhīro, kalyāṇamitto daḷhabhatti ca hoti;",
  "atk-s0516a0:402": "Dukhitassa sakkacca karoti kiccaṁ, tathāvidhaṁ sappurisaṁ vadantī”ti. ;",
  "atk-s0516a0:403_0": "“Kalyāṇamitto daḷhabhatti ca hotī”ti ettāvatā hi buddhasāvako vutto. Kataññutādīhi",
  "atk-s0516a0:403_1": "paccekabuddhā buddhāti, yo imesaṁ ariyānaṁ adassanasīlo, na ca dassane sādhukārī,",
  "atk-s0516a0:403_2": "so ariyānaṁ adassāvīti veditabbo. So cakkhunā adassāvī, ñāṇena adassāvīti duvidho,",
  "atk-s0516a0:403_3": "tesu ñāṇena adassāvī idha adhippeto. Maṁsacakkhunā hi dibbacakkhunā vā ariyā diṭṭhāpi",
  "atk-s0516a0:403_4": "adiṭṭhāva honti tesaṁ cakkhunā vaṇṇamattagahaṇato, na ariyabhāvagocarato. Soṇasiṅgālādayopi",
  "atk-s0516a0:403_5": "cakkhunā ariye passanti, na ca te ariyānaṁ dassāvino.",
  "atk-s0516a0:404_0": "Tatridaṁ vatthu – cittalapabbatavāsino kira khīṇāsavattherassa upaṭṭhāko vuḍḍhapabbajito",
  "atk-s0516a0:404_1": "ekadivasaṁ therena saddhiṁ piṇḍāya caritvā therassa pattacīvaraṁ gahetvā piṭṭhito",
  "atk-s0516a0:404_2": "āgacchanto theraṁ pucchi – “ariyā nāma, bhante, kīdisā”ti? Thero āha – “idhekacco",
  "atk-s0516a0:404_3": "mahallako ariyānaṁ pattacīvaraṁ gahetvā vattapaṭipattiṁ katvā saha carantopi neva",
  "atk-s0516a0:404_4": "ariye jānāti, evaṁ dujjānā, āvuso, ariyā”ti. Evaṁ vuttepi so neva aññāsi. Tasmā cakkhunā",
  "atk-s0516a0:404_5": "dassanaṁ na dassanaṁ, ñāṇena dassanameva dassanaṁ. Yathāha – “alaṁ te, vakkali, kiṁ",
  "atk-s0516a0:404_6": "te iminā pūtikāyena diṭṭhena, yo kho, vakkali, dhammaṁ passati, so maṁ passatī”ti.",
  "atk-s0516a0:404_7": "Tasmā cakkhunā passantopi ñāṇena ariyehi diṭṭhaṁ aniccādilakkhaṇaṁ apassanto, ariyānaṁ",
  "atk-s0516a0:404_8": "adhigatañca dhammaṁ anadhigacchanto, ariyakaradhammānaṁ ariyabhāvassa ca adiṭṭhattā",
  "atk-s0516a0:404_9": "“ariyānaṁ adassāvī”ti veditabbo.",
  "atk-s0516a0:405": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –",
  "atk-s0516a0:406": "Duvidho vinayo nāma, ekamekettha pañcadhā;",
  "atk-s0516a0:407": "Abhāvato tassa ayaṁ, “avinīto”ti vuccati. ;",
  "atk-s0516a0:408_0": "Ayañhi saṁvaravinayo pahānavinayoti duvidho vinayo. Ettha ca duvidhepi vinaye ekamekopi",
  "atk-s0516a0:408_1": "vinayo pañcadhā bhijjati. Saṁvaravinayopi hi sīlasaṁvaro satisaṁvaro ñāṇasaṁvaro",
  "atk-s0516a0:408_2": "khantisaṁvaro vīriyasaṁvaroti pañcavidho. Pahānavinayopi tadaṅgappahānaṁ vikkhambhanappahānaṁ",
  "atk-s0516a0:408_3": "samucchedappahānaṁ paṭippassaddhippahānaṁ nissaraṇappahānanti pañcavidho.",
  "atk-s0516a0:409": "Tattha “iminā pātimokkhasaṁvarena upeto hoti samupeto”ti ayaṁ sīlasaṁvaro. “Rakkhati cakkhundriyaṁ, cakkhundriye saṁvaraṁ āpajjatī”ti ayaṁ satisaṁvaro.",
  "atk-s0516a0:410": "“Yāni sotāni lokasmiṁ, (ajitāti bhagavā,)",
  "atk-s0516a0:411": "Sati tesaṁ nivāraṇaṁ;",
  "atk-s0516a0:412": "Sotānaṁ saṁvaraṁ brūmi, paññāyete pidhiyyare”ti. –",
  "atk-s0516a0:413_0": "Ayaṁ ñāṇasaṁvaro. “Khamo hoti sītassa uṇhassā”ti ayaṁ khantisaṁvaro. “Uppannaṁ kāmavitakkaṁ",
  "atk-s0516a0:413_1": "nādhivāsetī”ti ayaṁ vīriyasaṁvaro. Sabbopi cāyaṁ saṁvaro yathāsakaṁ saṁvaritabbānaṁ",
  "atk-s0516a0:413_2": "vinetabbānañca kāyaduccaritādīnaṁ saṁvaraṇato “saṁvaro”, vinayanato “vinayo”ti vuccati.",
  "atk-s0516a0:413_3": "Evaṁ tāva saṁvaravinayo pañcadhā bhijjatīti veditabbo.",
  "atk-s0516a0:414_0": "Tathā yaṁ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa,",
  "atk-s0516a0:414_1": "tena tena vipassanāñāṇena tassa tassa anatthassa pahānaṁ. Seyyathidaṁ – nāmarūpavavatthānena",
  "atk-s0516a0:414_2": "sakkāyadiṭṭhiyā, paccayapariggahena ahetuvisamahetudiṭṭhīnaṁ, tasseva aparabhāgena",
  "atk-s0516a0:414_3": "kaṅkhāvitaraṇena kathaṁkathībhāvassa, kalāpasammasanena “ahaṁ mamā”ti gāhassa, maggāmaggavavatthānena",
  "atk-s0516a0:414_4": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "atk-s0516a0:414_5": "bhayadassanena sabhaye abhayasaññāya, ādīnavadassanena assādasaññāya, nibbidānupassanāya",
  "atk-s0516a0:414_6": "abhiratisaññāya, muñcitukamyatāñāṇena amuñcitukāmatāya, upekkhāñāṇena anupekkhāya,",
  "atk-s0516a0:414_7": "anulomena dhammaṭṭhitiyaṁ nibbāne ca paṭilomabhāvassa, gotrabhunā saṅkhāranimittaggāhassa",
  "atk-s0516a0:414_8": "pahānaṁ. Etaṁ tadaṅgappahānaṁ nāma.",
  "atk-s0516a0:415_0": "Yaṁ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe",
  "atk-s0516a0:415_1": "sevālassa tesaṁ tesaṁ nīvaraṇādidhammānaṁ pahānaṁ, etaṁ vikkhambhanappahānaṁ nāma.",
  "atk-s0516a0:415_2": "Yaṁ catunnaṁ ariyamaggānaṁ bhāvitattā taṁtaṁmaggavato attano attano santāne “diṭṭhigatānaṁ",
  "atk-s0516a0:415_3": "pahānāyā”tiādinā nayena vuttassa samudayapakkhiyassa kilesagaṇassa accantaappavattibhāvena",
  "atk-s0516a0:415_4": "pahānaṁ, idaṁ samucchedappahānaṁ nāma. Yaṁ pana phalakkhaṇe paṭippassaddhattaṁ kilesānaṁ,",
  "atk-s0516a0:415_5": "etaṁ paṭippassaddhippahānaṁ nāma. Yaṁ sabbasaṅkhatanissaṭattā pahīnasabbasaṅkhataṁ",
  "atk-s0516a0:415_6": "nibbānaṁ, etaṁ nissaraṇappahānaṁ nāma. Sabbampi cetaṁ pahānaṁ yasmā cāgaṭṭhena pahānaṁ,",
  "atk-s0516a0:415_7": "vinayanaṭṭhena vinayo, tasmā “pahānavinayo”ti vuccati. Taṁ taṁ pahānavato vā tassa",
  "atk-s0516a0:415_8": "tassa vinayassa sambhavatopetaṁ “pahānavinayo”ti vuccati. Evaṁ pahānavinayopi pañcadhā",
  "atk-s0516a0:415_9": "bhijjatīti veditabbo.",
  "atk-s0516a0:416_0": "Evamayaṁ saṅkhepato duvidho bhedato ca dasavidho vinayo bhinnasaṁvarattā, pahātabbassa",
  "atk-s0516a0:416_1": "ca appahīnattā yasmā etassa assutavato puthujjanassa natthi, tasmā abhāvato tassa",
  "atk-s0516a0:416_2": "ayaṁ “avinīto”ti vuccatīti. Eseva nayo sappurisānaṁ adassāvī sappurisadhammassa akovido,",
  "atk-s0516a0:416_3": "sappurisadhamme avinītoti etthapi. Ninnānākaraṇañhi etamatthato. Yathāha – “yeva",
  "atk-s0516a0:416_4": "te ariyā, teva te sappurisā. Yeva te sappurisā, teva te ariyā. Yo eva so ariyānaṁ",
  "atk-s0516a0:416_5": "dhammo, so eva so sappurisānaṁ dhammo. Yo eva so sappurisānaṁ dhammo, so eva so ariyānaṁ",
  "atk-s0516a0:416_6": "dhammo. Yeva te ariyavinayā, teva te sappurisavinayā. Yeva te sappurisavinayā, teva",
  "atk-s0516a0:416_7": "te ariyavinayā. Ariyeti vā, sappuriseti vā, ariyadhammeti vā, sappurisadhammeti vā,",
  "atk-s0516a0:416_8": "ariyavinayeti vā, sappurisavinayeti vā esese eke ekaṭṭhe same samabhāge tajjāte taññevāti.",
  "atk-s0516a0:417_0": "Rūpaṁ attato samanupassatīti idhekacco rūpaṁ attato samanupassati, “yaṁ rūpaṁ, so",
  "atk-s0516a0:417_1": "ahaṁ, yo ahaṁ, taṁ rūpa”nti rūpañca attānañca advayaṁ samanupassati. Seyyathāpi telappadīpassa",
  "atk-s0516a0:417_2": "jhāyato “yā acci, so vaṇṇo. Yo vaṇṇo, sā accī”ti acciñca vaṇṇañca advayaṁ samanupassati,",
  "atk-s0516a0:417_3": "evameva idhekacco rūpaṁ attato…pe… samanupassatīti evaṁ rūpaṁ “attā”ti diṭṭhipassanāya",
  "atk-s0516a0:417_4": "passati. Rūpavantaṁ vā attānanti arūpaṁ “attā”ti gahetvā chāyāvantaṁ rukkhaṁ viya",
  "atk-s0516a0:417_5": "taṁ rūpavantaṁ “attā”ti samanupassati. Attani vā rūpanti arūpameva “attā”ti gahetvā",
  "atk-s0516a0:417_6": "pupphasmiṁ gandhaṁ viya attani rūpaṁ samanupassati. Rūpasmiṁ vā attānanti arūpameva",
  "atk-s0516a0:417_7": "“attā”ti gahetvā karaṇḍake maṇiṁ viya taṁ attānaṁ rūpasmiṁ samanupassati. Vedanādīsupi eseva nayo.",
  "atk-s0516a0:418_0": "Tattha “rūpaṁ attato samanupassatī”ti suddharūpaṁyeva “attā”ti kathitaṁ. “Rūpavantaṁ",
  "atk-s0516a0:418_1": "vā attānaṁ, attani vā rūpaṁ, rūpasmiṁ vā attānaṁ. Vedanaṁ attato… saññaṁ… saṅkhāre…",
  "atk-s0516a0:418_2": "viññāṇaṁ attato samanupassatī”ti imesu sattasu ṭhānesu arūpaṁ “attā”ti kathitaṁ,",
  "atk-s0516a0:418_3": "“vedanāvantaṁ vā attānaṁ, attani vā vedanā, vedanāya vā attāna”nti evaṁ catūsu khandhesu",
  "atk-s0516a0:418_4": "tiṇṇaṁ tiṇṇaṁ vasena dvādasasu ṭhānesu rūpārūpamissako attā kathito. Tattha rūpaṁ",
  "atk-s0516a0:418_5": "attato samanupassati. Vedanaṁ… saññaṁ… saṅkhāre… viññāṇaṁ attato samanupassatīti",
  "atk-s0516a0:418_6": "pañcasu ṭhānesu ucchedadiṭṭhi kathitā. Avasesesu sassatadiṭṭhi. Evamettha pannarasa",
  "atk-s0516a0:418_7": "bhavadiṭṭhiyo pañca vibhavadiṭṭhiyo honti. Tā sabbāpi maggāvaraṇā, na saggāvaraṇā,",
  "atk-s0516a0:418_8": "paṭhamamaggavajjhāti veditabbā.",
  "atk-s0516a0:419_0": "Āraññikoti araññe nivāsaṁ. Pavaneti mahante gambhīravane. Caramānoti tahiṁ tahiṁ",
  "atk-s0516a0:419_1": "vicaramāno. Vissattho gacchatīti nibbhayo nirāsaṅko carati. Anāpāthagato luddassāti",
  "atk-s0516a0:419_2": "migaluddassa parammukhagato. Antamakāsi māranti kilesamāraṁ vā devaputtamāraṁ vā",
  "atk-s0516a0:419_3": "antaṁ akāsi. Apadaṁ vadhitvāti kilesapadaṁ hantvā nāsetvā. Māracakkhuṁ adassanaṁ",
  "atk-s0516a0:419_4": "gatoti mārassa adassanavisayaṁ patto. Anāpāthagatoti mārassa parammukhaṁ patto. Sesaṁ",
  "atk-s0516a0:419_5": "sabbattha pākaṭameva.",
  "atk-s0516a0:420": "Evaṁ bhagavā idampi suttaṁ arahattanikūṭeneva desesi, desanāpariyosāne ca vuttasadisoyeva dhammābhisamayo ahosīti.",
  "atk-s0516a0:421": "Saddhammappajjotikāya cūḷaniddesa-aṭṭhakathāya",
  "atk-s0516a0:422": "Mogharājamāṇavasuttaniddesavaṇṇanā niṭṭhitā.",
  "atk-s0516a0:423": "16. Piṅgiyamāṇavasuttaniddesavaṇṇanā",
  "atk-s0516a0:424_0": "89. Soḷasame piṅgiyasuttaniddese – jiṇṇohamasmi abalo vītavaṇṇoti so kira brāhmaṇo",
  "atk-s0516a0:424_1": "jarābhibhūto vīsavassasatiko jātiyā, dubbalo ca “idha pādaṁ karissāmī”ti aññatreva",
  "atk-s0516a0:424_2": "karoti, vinaṭṭhapurimachavivaṇṇo ca. Tenāha – “jiṇṇohamasmi abalo vītavaṇṇo”ti. Māhaṁnassaṁ",
  "atk-s0516a0:424_3": "momuho antarāvāti māhaṁ tuyhaṁ dhammaṁ asacchikatvā antarā eva avidvā hutvā anassiṁ.",
  "atk-s0516a0:424_4": "Jātijarāya idha vippahānanti idheva tava pādamūle pāsāṇake cetiye vā jātijarāya vippahānaṁ",
  "atk-s0516a0:424_5": "nibbānaṁ dhammarasaṁ ahaṁ vijaññaṁ, taṁ me ācikkha.",
  "atk-s0516a0:425_0": "Abaloti balavirahito. Dubbaloti dubbalabalo. Appabaloti parittabalo. Appathāmoti",
  "atk-s0516a0:425_1": "parittavīriyo. Vītavaṇṇoti parivattitachavivaṇṇo. Vigatavaṇṇoti apagatachavivaṇṇo.",
  "atk-s0516a0:425_2": "Vigacchitavaṇṇoti dūrībhūtachavivaṇṇo. Yā sā purimā subhā vaṇṇanibhāti yā sā subhā",
  "atk-s0516a0:425_3": "sundarā purimakāle sati, sā vaṇṇanibhā etarahi antarahitā vigatā. Ādīnavo pātubhūtoti",
  "atk-s0516a0:425_4": "upaddavo pāturahosi. “Yā sā purimā subhā vaṇṇanibhā”ti pāṭhaṁ ṭhapetvā “yā subhā",
  "atk-s0516a0:425_5": "assā”ti eke vaṇṇayanti.",
  "atk-s0516a0:426_0": "Asuddhāti paṭalādīhi asuddhā. Avisuddhāti timirādīhi avisuddhā. Aparisuddhāti samantato",
  "atk-s0516a0:426_1": "phoṭapaṭalādīhi pariyonaddhattā aparisuddhā. Avodātāti nappasannā pasannasadisā.",
  "atk-s0516a0:426_2": "No tathā cakkhunā rūpe passāmīti yathā porāṇacakkhunā rūpārammaṇaṁ passāmi olokemi,",
  "atk-s0516a0:426_3": "tathā tena pakārena idāni na passāmi. Sotaṁ asuddhantiādīsupi eseva nayo. Māhaṁ nassanti ahaṁ mā vinassaṁ.",
  "atk-s0516a0:427_0": "90. Idāni yasmā piṅgiyo kāye sāpekkhatāya “jiṇṇohamasmī”tiādimāha. Tenassa bhagavā",
  "atk-s0516a0:427_1": "kāye sinehappahānatthaṁ “disvāna rūpesu vihaññamāne”ti gāthamāha. Tattha rūpesūti",
  "atk-s0516a0:427_2": "rūpahetu rūpapaccayā. Vihaññamāneti kammakāraṇādīhi upahaññamāne. Ruppanti rūpesūti",
  "atk-s0516a0:427_3": "cakkhurogādīhi ca rūpahetuyeva janā ruppanti bādhiyanti.",
  "atk-s0516a0:428_0": "Haññantīti ghaṭīyanti. Vihaññantīti vihesiyanti. Upavihaññantīti hatthapādacchedādiṁ",
  "atk-s0516a0:428_1": "labhanti. Upaghātiyantīti maraṇaṁ labhanti. Kuppantīti parivattanti. Pīḷayantīti",
  "atk-s0516a0:428_2": "vighātaṁ āpajjanti. Ghaṭṭayantīti ghaṭṭanaṁ pāpuṇanti. Byādhitāti bhītā. Domanassitāti",
  "atk-s0516a0:428_3": "cittavighātaṁ pattā. Vemāneti nassamāne.",
  "atk-s0516a0:429_0": "91. Evaṁ bhagavatā yāva arahattaṁ, tāva kathitaṁ paṭipattiṁ sutvā piṅgiyo jarādubbalatāya",
  "atk-s0516a0:429_1": "visesaṁ anadhigantvā ca puna “disā catasso”ti imāya gāthāya bhagavantaṁ thomento desanaṁ yācati.",
  "atk-s0516a0:430": "92. Athassa bhagavā punapi yāva arahattaṁ, tāva paṭipadaṁ dassento “taṇhādhipanne”ti gāthamāha.",
  "atk-s0516a0:431_0": "Taṇhādhipanneti taṇhāya vimuccitvā ṭhite. Taṇhānugeti taṇhāya saha gacchante. Taṇhānugateti",
  "atk-s0516a0:431_1": "taṇhāya anubandhante. Taṇhānusaṭeti taṇhāya saha dhāvante. Taṇhāya panneti taṇhāya",
  "atk-s0516a0:431_2": "nimugge. Paṭipanneti taṇhāya avatthaṭe. Abhibhūteti maddite. Pariyādinnacitteti pariyādiyitvā gahitakusalacitte.",
  "atk-s0516a0:432": "Santāpajāteti sañjātacittasantāpe. Ītijāteti roguppanne. Upaddavajāteti ādīnavajāte. Upasaggajāteti uppannadukkhajāte.",
  "atk-s0516a0:433_0": "Virajaṁ vītamalanti ettha virajanti vigatarāgādirajaṁ. Vītamalanti vītarāgādimalaṁ.",
  "atk-s0516a0:433_1": "Rāgādayo hi ajjhottharaṇaṭṭhena rajo nāma, dūsaṭṭhena malaṁ nāma. Dhammacakkhunti",
  "atk-s0516a0:433_2": "katthaci paṭhamamaggañāṇaṁ, katthaci ādīni tīṇi maggañāṇāni, katthaci catutthamaggañāṇampi.",
  "atk-s0516a0:433_3": "Idha pana jaṭilasahassassa catutthamaggañāṇaṁ. Piṅgiyassa tatiyamaggañāṇameva. Yaṁ",
  "atk-s0516a0:433_4": "kiñci samudayadhammaṁ, sabbaṁ taṁ nirodhadhammanti vipassanāvasena evaṁ pavattassa",
  "atk-s0516a0:433_5": "dhammacakkhuṁ udapādīti attho. Sesaṁ sabbattha pākaṭameva.",
  "atk-s0516a0:434_0": "Evaṁ idampi suttaṁ bhagavā arahattanikūṭeneva desesi, desanāpariyosāne ca piṅgiyo",
  "atk-s0516a0:434_1": "anāgāmiphale patiṭṭhāsi. So kira antarantarā cintesi – “evaṁ vicitrapaṭibhānaṁ nāma",
  "atk-s0516a0:434_2": "desanaṁ na labhati mayhaṁ mātulo bāvarī savanāyā”ti. Tena sinehavikkhepena arahattaṁ",
  "atk-s0516a0:434_3": "pāpuṇituṁ nāsakkhi. Antevāsikā panassa sahassajaṭilā arahattaṁ pāpuṇiṁsu. Sabbeva",
  "atk-s0516a0:434_4": "iddhimayapattacīvaradharā ehibhikkhuno ahesunti.",
  "atk-s0516a0:435": "Saddhammappajjotikāya cūḷaniddesa-aṭṭhakathāya",
  "atk-s0516a0:436": "Piṅgiyamāṇavasuttaniddesavaṇṇanā niṭṭhitā.",
  "atk-s0516a0:437": "17. Pārāyanatthutigāthāniddesavaṇṇanā",
  "atk-s0516a0:438_0": "93. Ito paraṁ saṅgītikārā desanaṁ thomentā “idamavoca bhagavā”tiādimāhaṁsu. Tattha",
  "atk-s0516a0:438_1": "idamavocāti idaṁ pārāyanaṁ avoca. Paricārakasoḷasānanti bāvarissa paricārakena piṅgiyena",
  "atk-s0516a0:438_2": "saha soḷasānaṁ, buddhassa vā bhagavato paricārakānaṁ soḷasānanti paricārakasoḷasānaṁ.",
  "atk-s0516a0:438_3": "Te eva ca brāhmaṇā tattha soḷasasu disāsu purato ca pacchato ca vāmapassato ca dakkhiṇapassato",
  "atk-s0516a0:438_4": "ca cha cha yojanā nisinnā ujukena dvādasayojanikā ahosi. Ajjhiṭṭhoti yācito.",
  "atk-s0516a0:439_0": "94-97.Atthamaññāyāti pāḷiatthamaññāya. Dhammamaññāyāti pāḷimaññāya. Pārāyananti evaṁ",
  "atk-s0516a0:439_1": "imassa dhammapariyāyassa adhivacanaṁ āropetvā tesaṁ brāhmaṇānaṁ nāmāni kittayanto",
  "atk-s0516a0:439_2": "“ajito…pe… buddhaseṭṭhamupāgamu”nti āhaṁsu. Tattha sampannacaraṇanti nibbānapadaṭṭhānabhūtena",
  "atk-s0516a0:439_3": "pātimokkhasīlādinā sampannaṁ. Isinti mahesiṁ.",
  "atk-s0516a0:440_0": "Niddese upāgamiṁsūti samīpaṁ gamiṁsu. Upasaṅkamiṁsūti avidūraṭṭhānaṁ gamiṁsu. Payirupāsiṁsūti",
  "atk-s0516a0:440_1": "samīpe nisīdiṁsu. Paripucchiṁsūti paripucchaṁ āhariṁsu. Parigaṇhiṁsūti tulayiṁsu. “Codayiṁsū”ti keci.",
  "atk-s0516a0:441": "Sīlācāranibbattīti uttamasīlācāranibbatti, maggena nipphannasīlanti attho.",
  "atk-s0516a0:442_0": "Gambhīreti uttānabhāvapaṭikkhepavacanaṁ. Duddaseti gambhīrattā duddase, dukkhena",
  "atk-s0516a0:442_1": "daṭṭhabbe, na sakkā sukhena daṭṭhuṁ. Duddasattāva duranubodhe, dukkhena avabujjhitabbe,",
  "atk-s0516a0:442_2": "na sakkā sukhena avabujjhituṁ. Santeti nibbute. Paṇīteti atappake. Idaṁ dvayaṁ lokuttarameva",
  "atk-s0516a0:442_3": "sandhāya vuttaṁ. Atakkāvacareti takkena na avacaritabbe na ogāhitabbe ñāṇeneva avacaritabbe.",
  "atk-s0516a0:442_4": "Nipuṇeti saṇhe. Paṇḍitavedanīyeti sammā paṭipannehi paṇḍitehi veditabbe.",
  "atk-s0516a0:443_0": "98.Tosesīti tuṭṭhiṁ āpādesi. Vitosesīti vividhā tesaṁ somanassaṁ uppādesi. Pasādesīti",
  "atk-s0516a0:443_1": "tesaṁ cittappasādaṁ akāsi. Ārādhesīti ārādhayi siddhiṁ pāpesi. Attamane akāsīti somanassavasena sakamane akāsi.",
  "atk-s0516a0:444": "99. Tato paraṁ brahmacariyamacariṁsūti maggabrahmacariyaṁ acariṁsu.",
  "atk-s0516a0:445": "101.Tasmā pārāyananti tassa pārabhūtassa nibbānassa āyatananti vuttaṁ hoti.",
  "atk-s0516a0:446": "Saddhammappajjotikāya cūḷaniddesa-aṭṭhakathāya",
  "atk-s0516a0:447": "Pārāyanatthutigāthāniddesavaṇṇanā niṭṭhitā.",
  "atk-s0516a0:448": "18. Pārāyanānugītigāthāniddesavaṇṇanā",
  "atk-s0516a0:449_0": "102.Pārāyanamanugāyissanti assa ayaṁ sambandho – bhagavatā hi pārāyane desite soḷasasahassajaṭilā",
  "atk-s0516a0:449_1": "arahattaṁ pāpuṇiṁsu, avasesānañca cuddasakoṭisaṅkhānaṁ devamanussānaṁ dhammābhisamayo",
  "atk-s0516a0:449_2": "ahosi. Vuttañhetaṁ porāṇehi –",
  "atk-s0516a0:450": "“Tato pāsāṇake ramme, pārāyanasamāgame;",
  "atk-s0516a0:451": "Amataṁ pāpayī buddho, cuddasa pāṇakoṭiyo”ti. ;",
  "atk-s0516a0:452_0": "Niṭṭhitāya pana dhammadesanāya tato tato āgatā manussā bhagavato ānubhāvena attano",
  "atk-s0516a0:452_1": "attano gāmanigamādīsveva pāturahesuṁ. Bhagavāpi sāvatthimeva agamāsi paricārakasoḷasādīhi",
  "atk-s0516a0:452_2": "anekehi bhikkhusahassehi parivuto. Tattha piṅgiyo bhagavantaṁ vanditvā āha – “gacchāmahaṁ,",
  "atk-s0516a0:452_3": "bhante, bāvarissa buddhuppādaṁ ārocetuṁ, paṭissutañhi tasseva mayā”ti. Atha bhagavatā",
  "atk-s0516a0:452_4": "anuññāto ñāṇagamaneneva godhāvarītīraṁ gantvā pādagamanena assamābhimukho agamāsi.",
  "atk-s0516a0:452_5": "Tamenaṁ bāvarī brāhmaṇo maggaṁ olokento nisinno dūratova taṁ khārijaṭādivirahitaṁ",
  "atk-s0516a0:452_6": "bhikkhuvesenāgacchantaṁ disvā “buddho loke uppanno”ti niṭṭhamagamāsi. Sampattañcāpi",
  "atk-s0516a0:452_7": "naṁ pucchi – “kiṁ, piṅgiya, buddho loke uppanno”ti? “Āma, brāhmaṇa, uppanno, pāsāṇake",
  "atk-s0516a0:452_8": "cetiye nisinno amhākaṁ dhammaṁ desesi, tamahaṁ tuyhaṁ desessāmī”ti. Tato bāvarī mahatā",
  "atk-s0516a0:452_9": "sakkārena sapariso taṁ pūjetvā āsanaṁ paññāpesi. Tattha nisīditvā piṅgiyo “pārāyanamanugāyissa”ntiādimāha.",
  "atk-s0516a0:453_0": "Tattha anugāyissanti bhagavato gītaṁ anugāyissaṁ. Yathāddakkhīti yathā sāmaṁ saccābhisambodhena",
  "atk-s0516a0:453_1": "asādhāraṇañāṇena ca addakkhi. Nikkāmoti pahīnakāmo. “Nikkamo”tipi pāṭho, vīriyavāti",
  "atk-s0516a0:453_2": "attho. Nikkhanto vā akusalapakkhā. Nibbanoti kilesavanavirahito, taṇhāvirahito eva",
  "atk-s0516a0:453_3": "vā. Kissa hetu musā bhaṇeti yehi kilesehi musā bhaṇeyya, ete tassa pahīnāti dasseti.",
  "atk-s0516a0:453_4": "Etena brāhmaṇassa savane ussāhaṁ janeti.",
  "atk-s0516a0:454_0": "Amaloti kilesamalavirahito. Vimaloti vigatakilesamalo. Nimmaloti kilesamalasuddho.",
  "atk-s0516a0:454_1": "Malāpagatoti kilesamalā dūrībhūto hutvā carati. Malavippahīnoti kilesamalappahīno.",
  "atk-s0516a0:454_2": "Malavimuttoti kilesehi vimutto. Sabbamalavītivattoti vāsanādisabbakilesamalaṁ atikkanto.",
  "atk-s0516a0:454_3": "Te vanāti ete vuttappakārā kilesā.",
  "atk-s0516a0:455": "103. Vaṇṇūpasaṁhitanti guṇūpasaṁhitaṁ.",
  "atk-s0516a0:456": "104.Saccavhayoti buddho hi sacceneva avhānena nāmena yutto. Brahmeti taṁ brāhmaṇaṁ ālapati.",
  "atk-s0516a0:457_0": "Tattha lokoti lujjanaṭṭhena loko. Eko loko bhavalokoti tebhūmakavipāko. So hi bhavatīti",
  "atk-s0516a0:457_1": "bhavo, bhavo eva loko bhavaloko. Bhavaloko ca sambhavaloko cāti ettha ekeko dve dve",
  "atk-s0516a0:457_2": "hoti. Bhavaloko hi sampattibhavavipattibhavavasena duvidho. Sambhavalokopi sampattisambhavavipattisambhavavasena",
  "atk-s0516a0:457_3": "duvidho. Tattha sampattibhavalokoti sugatiloko. So hi iṭṭhaphalattā sundaro lokoti",
  "atk-s0516a0:457_4": "sampatti, bhavatīti bhavo, sampatti eva bhavo sampattibhavo, so eva loko sampattibhavaloko.",
  "atk-s0516a0:457_5": "Sampattisambhavalokoti sugatūpagaṁ kammaṁ. Tañhi sambhavati etasmā phalanti sambhavo,",
  "atk-s0516a0:457_6": "sampattiyā sambhavo sampattisambhavo, sampattisambhavo eva loko sampattisambhavalokoti.",
  "atk-s0516a0:458_0": "Vipattibhavalokoti apāyaloko. So hi aniṭṭhaphalattā virūpo lokoti vipatti, bhavatīti",
  "atk-s0516a0:458_1": "bhavo, vipatti eva bhavo vipattibhavo, vipattibhavo eva loko vipattibhavaloko. Vipattisambhavalokoti",
  "atk-s0516a0:458_2": "apāyūpagaṁ kammaṁ. Tañhi sambhavati etasmā phalanti sambhavo, vipattiyā sambhavo",
  "atk-s0516a0:458_3": "vipattisambhavo, vipattisambhavo eva loko vipattisambhavalokoti. Tisso vedanāti sukhā",
  "atk-s0516a0:458_4": "vedanā, dukkhā vedanā, adukkhamasukhā vedanā lokiyā eva. Āhārāti paccayā. Paccayā",
  "atk-s0516a0:458_5": "hi attano phalaṁ āharantīti āhārā. Kabaḷīkārāhāro phassāhāro manosañcetanāhāro viññāṇāhāroti",
  "atk-s0516a0:458_6": "cattāro. Vatthuvasena kabaḷīkattabbattā kabaḷīkāro, ajjhoharitabbattā āhāro, odanakummāsādivatthukāya",
  "atk-s0516a0:458_7": "ojāyetaṁ nāmaṁ. Sā hi ojaṭṭhamakarūpāni āharatīti āhāro. Cakkhusamphassādiko chabbidho",
  "atk-s0516a0:458_8": "phasso tisso vedanā āharatīti āhāro. Manaso sañcetanā na sattassāti manosañcetanā",
  "atk-s0516a0:458_9": "yathā cittekaggatā, manasā vā sampayuttā sañcetanā manosañcetanā yathā ājaññaratho,",
  "atk-s0516a0:458_10": "tebhūmakakusalākusalacetanā. Sā hi tayo bhave āharatīti āhāro. Viññāṇanti ekūnavīsatibhedaṁ",
  "atk-s0516a0:458_11": "paṭisandhiviññāṇaṁ. Tañhi paṭisandhināmarūpaṁ āharatīti āhāro.",
  "atk-s0516a0:459_0": "Upādānakkhandhāti upādānagocarā khandhā upādānakkhandhā, majjhe padalopo daṭṭhabbo.",
  "atk-s0516a0:459_1": "Upādānasambhūtā vā khandhā upādānakkhandhā yathā tiṇaggi, thusaggi. Upādānavidheyyā",
  "atk-s0516a0:459_2": "vā khandhā upādānakkhandhā yathā rājapuriso. Upādānappabhavā vā khandhā upādānakkhandhā",
  "atk-s0516a0:459_3": "yathā puppharukkho, phalarukkho. Upādānāni pana kāmupādānaṁ diṭṭhupādānaṁ sīlabbatupādānaṁ",
  "atk-s0516a0:459_4": "attavādupādānanti cattāri. Atthato pana bhusaṁ ādānanti upādānaṁ. Rūpupādānakkhandho,",
  "atk-s0516a0:459_5": "vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandhoti",
  "atk-s0516a0:459_6": "pañca. Cha ajjhattikāni āyatanānīti cakkhāyatanaṁ, sotāyatanaṁ, ghānāyatanaṁ, jivhāyatanaṁ,",
  "atk-s0516a0:459_7": "kāyāyatanaṁ, manāyatanaṁ. Satta viññāṇaṭṭhitiyo vuttanayā eva. Tathā aṭṭhalokadhammā.",
  "atk-s0516a0:459_8": "Api ca – lābho, alābho, yaso, ayaso, nindā, pasaṁsā, sukhaṁ, dukkhanti ime aṭṭha",
  "atk-s0516a0:459_9": "lokappavattiyā sati anuparivattanadhammakattā lokassa dhammāti lokadhammā. Etehi",
  "atk-s0516a0:459_10": "mutto satto nāma natthi, buddhānampi hontiyeva. Yathāha –",
  "atk-s0516a0:460_0": "“Aṭṭhime, bhikkhave, lokadhammā lokaṁ anuparivattanti, loko ca aṭṭha lokadhamme anuparivattati.",
  "atk-s0516a0:460_1": "Katame aṭṭha? Lābho ca alābho ca…pe… sukhañca dukkhañca. Ime kho, bhikkhave, aṭṭha",
  "atk-s0516a0:460_2": "lokadhammā lokaṁ anuparivattanti, loko ca ime aṭṭha lokadhamme anuparivattatī”ti.",
  "atk-s0516a0:461_0": "Tattha anuparivattantīti anubandhanti nappajahanti, lokato na nivattantīti attho.",
  "atk-s0516a0:461_1": "Lābhoti pabbajitassa cīvarādi, gahaṭṭhassa dhanadhaññādilābho. Soyeva alabbhamāno",
  "atk-s0516a0:461_2": "lābho alābho na lābho alābhoti vuccati, no ca attābhāvappattito pariññeyyo siyā.",
  "atk-s0516a0:461_3": "Yasoti parivāro. Soyeva alabbhamāno yaso ayaso. Nindāti avaṇṇabhaṇanaṁ. Pasaṁsāti",
  "atk-s0516a0:461_4": "vaṇṇabhaṇanaṁ. Sukhanti kāmāvacarakāyikacetasikaṁ. Dukkhanti puthujjanasotāpannasakadāgāmīnaṁ",
  "atk-s0516a0:461_5": "kāyikacetasikaṁ, anāgāmiarahantānaṁ kāyikameva. Sattāvāsāti sattānaṁ āvāsā, vasanaṭṭhānānīti",
  "atk-s0516a0:461_6": "attho. Tāni pana tathā pakāsitā khandhā eva. Sattasu viññāṇaṭṭhitīsu asaññasattena",
  "atk-s0516a0:461_7": "ca nevasaññānāsaññāyatanena ca saddhiṁ nava sattāvāsā. Dasāyatanānīti cakkhāyatanaṁ,",
  "atk-s0516a0:461_8": "rūpāyatanaṁ, sotāyatanaṁ, saddāyatanaṁ, ghānāyatanaṁ, gandhāyatanaṁ, jivhāyatanaṁ,",
  "atk-s0516a0:461_9": "rasāyatanaṁ, kāyāyatanaṁ, phoṭṭhabbāyatananti evaṁ dasa. Dvādasāyatanānīti manāyatanadhammāyatanehi",
  "atk-s0516a0:461_10": "saddhiṁ evaṁ dvādasa. Aṭṭhārasa dhātuyoti cakkhudhātu, rūpadhātu, cakkhuviññāṇadhātu…pe…",
  "atk-s0516a0:461_11": "manodhātu, dhammadhātu, manoviññāṇadhātūti ekekasmiṁ tīṇi tīṇi katvā aṭṭhārasa dhātuyo.",
  "atk-s0516a0:462": "Sadisanāmoti tesaṁ sadisanāmo ekaguṇavaṇṇanāmo. Sadisavhayoti ekaguṇavaṇṇanāmena avhāyano. Saccasadisavhayoti avitathaekaguṇavaṇṇanāmena aviparītena avhāyano.",
  "atk-s0516a0:463": "Āsitoti upasaṅkamito. Upāsitoti upagantvā sevito. Payirupāsitoti bhattivasena atīva sevito.",
  "atk-s0516a0:464_0": "105.Kubbanakanti parittavanaṁ. Bahupphalaṁ kānanamāvaseyyāti anekaphalādivikatibharitakānanaṁ",
  "atk-s0516a0:464_1": "āgamma vaseyya. Appadasseti bāvarippabhutike parittapaññe. Mahodadhinti anotattādiṁ",
  "atk-s0516a0:464_2": "mahantaṁ udakarāsiṁ.",
  "atk-s0516a0:465_0": "Appadassāti mandadassino. Parittadassāti atimandadassino. Thokadassāti parittatopi",
  "atk-s0516a0:465_1": "atiparittadassino. Omakadassāti heṭṭhimadassino. Lāmakadassāti appadhānadassino.",
  "atk-s0516a0:465_2": "Chatukkadassāti na uttamadassino. Appamāṇadassanti pamāṇaṁ atikkamitvā appamāṇaṁ",
  "atk-s0516a0:465_3": "nibbānadassaṁ. Aggadassanti “aggato ve pasannāna”ntiādinā nayena aggadhammadassaṁ.",
  "atk-s0516a0:465_4": "Seṭṭhadassanti sambuddho dvipadaseṭṭhoti seṭṭhadassaṁ. Viseṭṭhadassantiādīni cattāri",
  "atk-s0516a0:465_5": "upasaggena vaḍḍhitāni. Asamanti na samaṁ asamaṁ sabbaññuṁ. Asamasamanti asamehi atītabuddhehi",
  "atk-s0516a0:465_6": "samaṁ asamasamaṁ. Appaṭisamanti attano sadisavirahitaṁ. Appaṭibhāganti attano paṭibimbavirahitaṁ.",
  "atk-s0516a0:465_7": "Appaṭipuggalanti paṭimallapuggalavirahitaṁ. Devātidevanti visuddhidevānampi atidevaṁ.",
  "atk-s0516a0:465_8": "Abhimaṅgalasammataṭṭhena usabhaṁ. Achambhitaṭṭhena purisasīhaṁ. Niddosaṭṭhena purisanāgaṁ.",
  "atk-s0516a0:465_9": "Uttamaṭṭhena purisājaññaṁ. Aṭṭhaparisapathaviṁ uppīḷetvā sadevake loke kenaci paccatthikena",
  "atk-s0516a0:465_10": "paccāmittena akampiye acalaṭṭhāne tiṭṭhanaṭṭhena purisanisabhaṁ. Dhammadesanādhuravahanaṭṭhena purisadhorayhaṁ.",
  "atk-s0516a0:466_0": "Mānasakaṁ vā saranti manasā cintetvā kataṁ pallaṁ vā nāmameva vā. Anotattaṁ vā dahanti",
  "atk-s0516a0:466_1": "candimasūriyā dakkhiṇena vā uttarena vā gacchantā pabbatantarena taṁ obhāsenti, ujuṁ",
  "atk-s0516a0:466_2": "gacchantā na obhāsenti, tenevassa “anotatta”nti saṅkhā udapādi. Evarūpaṁ anotattaṁ",
  "atk-s0516a0:466_3": "vā dahaṁ. Akkhobhaṁ amitodakanti cāletuṁ asakkuṇeyyaṁ aparimitaṁ udakajalarāsiṁ.",
  "atk-s0516a0:466_4": "Evamevāti opammasaṁsandanaṁ, buddhaṁ bhagavantaṁ akkhobhaṁ āsabhaṁ ṭhānaṭṭhānena",
  "atk-s0516a0:466_5": "cāletuṁ asakkuṇeyyaṁ. Amitatejanti aparimitañāṇatejaṁ. Pabhinnañāṇanti dasabalañāṇādivasena",
  "atk-s0516a0:466_6": "pabhedagatañāṇaṁ. Vivaṭacakkhunti samantacakkhuṁ.",
  "atk-s0516a0:467_0": "Paññāpabhedakusalanti “yā paññā pajānanā vicayo pavicayo”tiādinā nayena paññāya pabhedajānane",
  "atk-s0516a0:467_1": "chekaṁ. Adhigatapaṭisambhidanti paṭiladdhacatupaṭisambhidaṁ. Catuvesārajjappattanti",
  "atk-s0516a0:467_2": "“sammāsambuddhassa te paṭijānato ime dhammā anabhisambuddhā”tiādinā nayena vuttesu",
  "atk-s0516a0:467_3": "catūsu ṭhānesu visāradabhāvappattaṁ. Saddhādhimuttanti parisuddhe phalasamāpatticitte",
  "atk-s0516a0:467_4": "adhimuttaṁ, tattha paviṭṭhaṁ. Setapaccattanti vāsanāya vippahīnattā parisuddhaṁ āveṇikaattabhāvaṁ.",
  "atk-s0516a0:467_5": "Advayabhāṇinti paricchinnavacanattā dvivacanavirahitaṁ. Tādinti tādisaṁ, iṭṭhāniṭṭhesu",
  "atk-s0516a0:467_6": "akampanaṁ vā. Tathā paṭiññā assāti tathāpaṭiñño, taṁ. Aparittanti na khuddakaṁ. Mahantanti",
  "atk-s0516a0:467_7": "tedhātuṁ atikkamitvā mahantappattaṁ.",
  "atk-s0516a0:468_0": "Gambhīranti aññesaṁ duppavesaṁ. Appameyyanti atulaṭṭhena appameyyaṁ. Duppariyogāhanti",
  "atk-s0516a0:468_1": "pariyogāhituṁ dukkhappavesaṁ. Pahūtaratananti saddhādiratanehi pahūtaratanaṁ. Sāgarasamanti",
  "atk-s0516a0:468_2": "ratanākarato samuddasadisaṁ. Chaḷaṅgupekkhāya samannāgatanti “cakkhunā rūpaṁ disvā",
  "atk-s0516a0:468_3": "neva sumano hoti na dummano”ti vuttanayena chaḷaṅgupekkhāya paripuṇṇaṁ. Atulanti",
  "atk-s0516a0:468_4": "tulavirahitaṁ, tulayituṁ asakkuṇeyyaṁ. Vipulanti atimahantaṁ. Appameyyanti pametuṁ",
  "atk-s0516a0:468_5": "asakkuṇeyyaṁ. Taṁ tādisanti taṁ bhagavantaṁ tādiguṇasampannaṁ. Pavadataṁ maggavādinanti",
  "atk-s0516a0:468_6": "pavadantānaṁ kathentānaṁ uttamaṁ kathayantaṁ vadantaṁ adhigacchinti sambandho. Merumiva",
  "atk-s0516a0:468_7": "nagānanti pabbatānaṁ antare sineruṁ viya. Garuḷamiva dijānanti pakkhijātānaṁ antare",
  "atk-s0516a0:468_8": "supaṇṇaṁ viya. Sīhamiva migānanti catuppadānamantare sīhaṁ viya. Udadhimiva aṇṇavānanti",
  "atk-s0516a0:468_9": "vitthiṇṇaaṇṇavānaṁ antare samuddaṁ viya adhigacchiṁ. Jinapavaranti buddhuttamaṁ.",
  "atk-s0516a0:469": "106.Yeme pubbeti ye ime pubbe.",
  "atk-s0516a0:470": "107.Tamonudāsīnoti tamonudo āsīno. Bhūripaññāṇoti ñāṇaddhajo. Bhūrimedhasoti vipulapañño.",
  "atk-s0516a0:471_0": "Niddese pabhaṅkaroti tejaṁkaro. Ālokakaroti anandhakārakaro. Obhāsakaroti obhāsaṁ",
  "atk-s0516a0:471_1": "jotiṁ karotīti obhāsakaro. Dīpasadisaṁ ālokaṁ karotīti dīpaṅkaro. Padīpasadisaṁ ālokaṁ",
  "atk-s0516a0:471_2": "karotīti padīpakaro. Ujjotakaroti patāpakaro. Pajjotakaroti disāvidisā patāpakaro.",
  "atk-s0516a0:472_0": "Bhūripaññāṇoti puthulañāṇo. Ñāṇapaññāṇoti ñāṇena pākaṭo. Paññādhajoti ussitaṭṭhena",
  "atk-s0516a0:472_1": "paññāva dhajo assāti paññādhajo, dhajo rathassa paññāṇantiādīsu viya. Vibhūtavihārīti pākaṭavihāro.",
  "atk-s0516a0:473": "108.Sandiṭṭhikamakālikanti sāmaṁ passitabbaṁ phalaṁ, na ca kālantare pattabbaphalaṁ. Anītikanti kilesādiītivirahitaṁ.",
  "atk-s0516a0:474_0": "Sandiṭṭhikanti lokuttaradhammo yena adhigato hoti, tena parasaddhāya gantabbataṁ",
  "atk-s0516a0:474_1": "hitvā paccavekkhaṇañāṇena sayaṁ daṭṭhabboti sandiṭṭhiko, taṁ sandiṭṭhikaṁ. Attano",
  "atk-s0516a0:474_2": "phalaṁdānaṁ sandhāya nāssa kāloti akālo, akāloyeva akāliko. Yo ettha ariyamaggadhammo,",
  "atk-s0516a0:474_3": "so attano samanantarameva phalaṁ detīti attho, taṁ akālikaṁ. Ehi passa imaṁ dhammanti",
  "atk-s0516a0:474_4": "evaṁ pavattaṁ ehipassavidhiṁ arahatīti ehipassiko, taṁ ehipassikaṁ. Ādittaṁ celaṁ",
  "atk-s0516a0:474_5": "vā sīsaṁ vā ajjhupekkhitvāpi attano citte upanayaṁ arahatīti opaneyyiko, taṁ opaneyyikaṁ.",
  "atk-s0516a0:474_6": "Sabbehipi ugghaṭitaññūādīhi “bhāvito me maggo, adhigataṁ phalaṁ, sacchikato nirodho”ti",
  "atk-s0516a0:474_7": "attani attani veditabbanti paccattaṁ veditabbaṁ viññūhi.",
  "atk-s0516a0:475": "109. Atha naṁ bāvarī āha “kiṁ nu tamhā”ti dve gāthā.",
  "atk-s0516a0:476": "Muhuttampīti thokampi. Khaṇampīti na bahukampi. Layampīti manampi. Vayampīti koṭṭhāsampi. Addhampīti divasampi.",
  "atk-s0516a0:477_0": "111-113. Tato piṅgiyo bhagavato santikā avippavāsameva dīpento “nāhaṁ tamhā”tiādimāha.",
  "atk-s0516a0:477_1": "Nāhaṁ yo me…pe… passāmi naṁ manasā cakkhunāvāti taṁ buddhaṁ maṁsacakkhunā viya manasā",
  "atk-s0516a0:477_2": "passāmi. Namassamāno vivasemi rattinti namassamānova rattiṁ atināmemi.",
  "atk-s0516a0:478": "114. Tena teneva natoti yena yena disābhāgena buddho, tena tenevāhampi nato, tanninno tappoṇoti dasseti.",
  "atk-s0516a0:479_0": "115.Dubbalathāmakassāti appathāmakassa. Atha vā dubbalassa dutthāmakassa ca, balavīriyahīnassāpīti",
  "atk-s0516a0:479_1": "vuttaṁ hoti. Teneva kāyo na paletīti teneva dubbalatthāmakattena kāyo na gacchati,",
  "atk-s0516a0:479_2": "yena buddho, na tena gacchati. “Na paretī”tipi pāṭho, so evattho. Tatthāti buddhassa",
  "atk-s0516a0:479_3": "santike. Saṅkappayantāyāti saṅkappagamanena. Tena yuttoti yena buddho, tena yutto",
  "atk-s0516a0:479_4": "payutto anuyuttoti dasseti.",
  "atk-s0516a0:480_0": "Yena buddhoti yena disābhāgena buddho upasaṅkamitabbo, tena disābhāgena na paleti.",
  "atk-s0516a0:480_1": "Atha vā bhummatthe karaṇavacanaṁ. Yattha buddho tattha na paleti na gacchati. Na",
  "atk-s0516a0:480_2": "vajatīti purato na yāti. Na gacchatīti nivattati. Nātikkamatīti na upasaṅkamati.",
  "atk-s0516a0:481_0": "116.Paṅke sayānoti kāmakaddame sayamāno. Dīpā dīpaṁ upallavinti satthārādito satthārādiṁ",
  "atk-s0516a0:481_1": "adhigacchiṁ. Athaddasāsiṁ sambuddhanti sohaṁ evaṁ dudiṭṭhiṁ gahetvā anvāhiṇḍanto",
  "atk-s0516a0:481_2": "atha pāsāṇakacetiye buddhamaddakkhiṁ.",
  "atk-s0516a0:482": "Tattha semānoti nisajjamāno. Sayamānoti seyyaṁ kappayamāno. Āvasamānoti vasamāno. Parivasamānoti niccaṁ vasamāno.",
  "atk-s0516a0:483_0": "Pallavinti uggamiṁ. Upallavinti uttariṁ, sampallavinti upasaggena padaṁ vaḍḍhitaṁ.",
  "atk-s0516a0:483_1": "Addasanti niddesassa uddesapadaṁ. Addasanti passiṁ. Addakkhinti olokesiṁ. Apassinti",
  "atk-s0516a0:483_2": "esiṁ. Paṭivijjhinti vinivijjhiṁ.",
  "atk-s0516a0:484_0": "117. Imissā gāthāya avasāne piṅgiyassa ca bāvarissa ca indriyaparipākaṁ viditvā bhagavā",
  "atk-s0516a0:484_1": "sāvatthiyaṁ ṭhitoyeva suvaṇṇobhāsaṁ muñci. Piṅgiyo bāvarissa buddhaguṇe vaṇṇayanto",
  "atk-s0516a0:484_2": "nisinno eva taṁ obhāsaṁ disvā “kiṁ ida”nti olokento bhagavantaṁ attano purato ṭhitaṁ",
  "atk-s0516a0:484_3": "viya disvā bāvaribrāhmaṇassa “buddho āgato”ti ārocesi. Brāhmaṇo uṭṭhāyāsanā añjaliṁ",
  "atk-s0516a0:484_4": "paggahetvā aṭṭhāsi. Bhagavāpi obhāsaṁ pharitvā brāhmaṇassa attānaṁ dassento ubhinnampi",
  "atk-s0516a0:484_5": "sappāyaṁ viditvā piṅgiyameva ālapamāno “yathā ahū, vakkalī”ti imaṁ gāthamabhāsi.",
  "atk-s0516a0:485_0": "Tassattho – yathā vakkalitthero saddhādhimutto ahosi, saddhādhureneva arahattaṁ pāpuṇi,",
  "atk-s0516a0:485_1": "yathā ca soḷasannaṁ eko bhadrāvudho nāma, yathā ca āḷavigotamo ca. Evameva tvampi",
  "atk-s0516a0:485_2": "pamuñcassu saddhaṁ, tato saddhāya adhimuccanto “sabbe saṅkhārā aniccā”tiādinā nayena",
  "atk-s0516a0:485_3": "vipassanaṁ ārabhitvā maccudheyyassa pāraṁ nibbānaṁ gamissasīti arahattanikūṭena desanaṁ",
  "atk-s0516a0:485_4": "niṭṭhāpesi, desanāpariyosāne piṅgiyo arahatte, bāvarī anāgāmiphale patiṭṭhahi, bāvaribrāhmaṇassa",
  "atk-s0516a0:485_5": "sissā pana pañcasatā sotāpannā ahesuṁ.",
  "atk-s0516a0:486_0": "Tattha muñcassūti mocassu. Pamuñcassūti mocehi. Adhimuñcassūti tattha adhimokkhaṁ",
  "atk-s0516a0:486_1": "karassu. Okappehīti bahumānaṁ uppādehīti. Sabbe saṅkhārā aniccāti hutvā abhāvaṭṭhena.",
  "atk-s0516a0:486_2": "Sabbe saṅkhārā dukkhāti dukkhamaṭṭhena. Sabbe dhammā anattāti avasavattanaṭṭhena.",
  "atk-s0516a0:487": "118. Idāni piṅgiyo attano pasādaṁ nivedento “esa bhiyyotiādimāha. Tattha paṭibhānavāti paṭibhānappaṭisambhidāya upeto.",
  "atk-s0516a0:488": "Bhiyyo bhiyyoti uparūpari.",
  "atk-s0516a0:489_0": "119.Adhideve abhiññāyāti adhidevakare dhamme ñatvā. Paroparanti hīnapaṇītaṁ, attano",
  "atk-s0516a0:489_1": "ca parassa ca adhidevattakaraṁ sabbadhammajātaṁ avedīti vuttaṁ hoti. Kaṅkhīnaṁ paṭijānatanti",
  "atk-s0516a0:489_2": "kaṅkhīnaṁyeva sataṁ “nikkaṅkhamhā”ti paṭijānantānaṁ.",
  "atk-s0516a0:490_0": "Niddese pārāyanikapañhānanti pārāyanikabrāhmaṇānaṁ pucchānaṁ. Avasānaṁ karotīti antakaro.",
  "atk-s0516a0:490_1": "Koṭiṁ karotīti pariyantakaro. Sīmaṁ mariyādaṁ karotīti paricchedakaro. Nigamaṁ karotīti",
  "atk-s0516a0:490_2": "parivaṭumakaro. Sabhiyapañhānanti na kevalaṁ pārāyanikabrāhmaṇānaṁ pañhānaṁ eva,",
  "atk-s0516a0:490_3": "atha kho sabhiyaparibbājakādīnampi pañhānaṁ antaṁ karotīti dassetuṁ “sabhiyapañhāna”ntiādimāha.",
  "atk-s0516a0:491_0": "120.Asaṁhīranti rāgādīhi asaṁhāriyaṁ. Asaṅkuppanti asaṅkuppaṁ avipariṇāmadhammaṁ.",
  "atk-s0516a0:491_1": "Dvīhipi padehi nibbānaṁ bhaṇati. Addhā gamissāmīti ekaṁseneva taṁ anupādisesanibbānadhātuṁ",
  "atk-s0516a0:491_2": "gamissāmi. Na mettha kaṅkhāti natthi me ettha nibbāne kaṅkhā. Evaṁ maṁ dhārehi adhimuttacittanti",
  "atk-s0516a0:491_3": "piṅgiyo “evameva tvampi pamuñcassu saddha”nti iminā bhagavato ovādena attani saddhaṁ",
  "atk-s0516a0:491_4": "uppādetvā saddhādhureneva ca vimuñcitvā taṁ saddhādhimuttiṁ pakāsento bhagavantaṁ",
  "atk-s0516a0:491_5": "āha – “evaṁ maṁ dhārehi adhimuttacitta”nti. Ayañhettha adhippāyo “yathā maṁ tvaṁ",
  "atk-s0516a0:491_6": "avaca, evameva maṁ adhimuttacittaṁ dhārehī”ti.",
  "atk-s0516a0:492_0": "Na saṁhariyatīti gahetvā saṁharituṁ na sakkā. Niyogavacananti yuttavacanaṁ. Avatthāpanavacananti",
  "atk-s0516a0:492_1": "sanniṭṭhānavacanaṁ. Imasmiṁ pārāyanavagge yaṁ antarantarā na vuttaṁ, taṁ heṭṭhā vuttanayena",
  "atk-s0516a0:492_2": "gahetabbaṁ. Sesaṁ sabbattha pākaṭameva.",
  "atk-s0516a0:493": "Saddhammappajjotikāya cūḷaniddesa-aṭṭhakathāya",
  "atk-s0516a0:494": "Pārāyanānugītigāthāniddesavaṇṇanā niṭṭhitā.",
  "atk-s0516a0:495": "Pārāyanavaggavaṇṇanā niṭṭhitā."
}