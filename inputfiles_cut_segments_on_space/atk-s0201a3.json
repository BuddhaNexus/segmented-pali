{
  "atk-s0201a3:0": "3. Opammavaggo",
  "atk-s0201a3:1": "1. Kakacūpamasuttavaṇṇanā",
  "atk-s0201a3:2": "222.Evaṁme sutanti kakacūpamasuttaṁ. Tattha moḷiyaphaggunoti moḷīti cūḷā vuccati. Yathāha –",
  "atk-s0201a3:3": "“Chetvāna moḷiṁ varagandhavāsitaṁ,",
  "atk-s0201a3:4": "Vehāyasaṁ ukkhipi sakyapuṅgavo;",
  "atk-s0201a3:5": "Ratanacaṅkoṭavarena vāsavo,",
  "atk-s0201a3:6": "Sahassanetto sirasā paṭiggahī”ti.",
  "atk-s0201a3:7_0": "Sā tassa gihikāle mahatī ahosi, tenassa moḷiyaphaggunoti saṅkhā udapādi. Pabbajitampi",
  "atk-s0201a3:7_1": "naṁ teneva nāmena sañjānanti. Ativelanti velaṁ atikkamitvā. Tattha kālavelā, sīmavelā,",
  "atk-s0201a3:7_2": "sīlavelāti tividhā velā. “Tāyaṁ velāyaṁ imaṁ udānaṁ udānesī”ti (dhammapade vaggānamuddānaṁ,",
  "atk-s0201a3:7_3": "gāthānamuddānaṁ; mahāva. 1-3) ayaṁ kālavelā nāma. “Ṭhitadhammo velaṁ nātivattatī”ti",
  "atk-s0201a3:7_4": "ayaṁ sīmavelā nāma. “Velāanatikkamo setughāto”ti ca, “velā cesā avītikkamanaṭṭhenā”ti",
  "atk-s0201a3:7_5": "ca, ayaṁ sīlavelā nāma. Taṁ tividhampi so atikkamiyeva. Bhikkhuniyo hi ovadituṁ kālo",
  "atk-s0201a3:7_6": "nāma atthi, so atthaṅgatepi sūriye ovadanto taṁ kālavelampi atikkami. Bhikkhunīnaṁ",
  "atk-s0201a3:7_7": "ovāde pamāṇaṁ nāma atthi sīmā mariyādā. So uttarichappañcavācāhi ovadanto taṁ sīmavelampi",
  "atk-s0201a3:7_8": "atikkami. Kathento pana davasahagataṁ katvā duṭṭhullāpattipahonakaṁ katheti, evaṁ",
  "atk-s0201a3:7_9": "sīlavelampi atikkami.",
  "atk-s0201a3:8_0": "Saṁsaṭṭhoti missībhūto samānasukhadukkho hutvā. Sammukhāti purato. Avaṇṇaṁ bhāsatīti",
  "atk-s0201a3:8_1": "tā pana pacanakoṭṭanādīni karontiyo disvā natthi imāsaṁ anāpatti nāma, imā bhikkhuniyo",
  "atk-s0201a3:8_2": "anācārā dubbacā pagabbhāti aguṇaṁ katheti. Adhikaraṇampi karotīti imesaṁ bhikkhūnaṁ",
  "atk-s0201a3:8_3": "imā bhikkhuniyo diṭṭhakālato paṭṭhāya akkhīni dayhanti, imasmiṁ vihāre pupphapūjā",
  "atk-s0201a3:8_4": "vā āsanadhovanaparibhaṇḍakaraṇādīni vā imāsaṁ vasena vattanti. Kuladhītaro etā lajjiniyo,",
  "atk-s0201a3:8_5": "tumhe imā idañcidañca vadatha, ayaṁ nāma tumhākaṁ āpatti hoti, vinayadharānaṁ santikaṁ",
  "atk-s0201a3:8_6": "āgantvā vinicchayaṁ me dethāti adhikaraṇaṁ ākaḍḍhati.",
  "atk-s0201a3:9_0": "Moḷiyaphaggunassa avaṇṇaṁ bhāsatīti natthi imassa bhikkhuno anāpatti nāma. Niccakālaṁ",
  "atk-s0201a3:9_1": "imassa pariveṇadvāraṁ asuññaṁ bhikkhunīhīti aguṇaṁ katheti. Adhikaraṇampi karontīti",
  "atk-s0201a3:9_2": "imesaṁ bhikkhūnaṁ moḷiyaphaggunattherassa diṭṭhakālato paṭṭhāya akkhīni dayhanti.",
  "atk-s0201a3:9_3": "Imasmiṁ vihāre aññesaṁ vasanaṭṭhānaṁ oloketumpi na sakkā. Vihāraṁ āgatabhikkhuniyo",
  "atk-s0201a3:9_4": "ovādaṁ vā paṭisanthāraṁ vā uddesapadaṁ vā therameva nissāya labhanti, kulaputtako",
  "atk-s0201a3:9_5": "lajjī kukkuccako, evarūpaṁ nāma tumhe idañcidañca vadatha, etha vinayadharānaṁ santike",
  "atk-s0201a3:9_6": "vinicchayaṁ dethāti adhikaraṇaṁ ākaḍḍhanti.",
  "atk-s0201a3:10_0": "Sobhikkhu bhagavantaṁ etadavocāti neva piyakamyatāya na bhedādhippāyena, atthakāmatāya",
  "atk-s0201a3:10_1": "avoca. Ekaṁ kirassa ahosi – “imassa bhikkhussa evaṁ saṁsaṭṭhassa viharato ayaso uppajjissati.",
  "atk-s0201a3:10_2": "So sāsanassāpi avaṇṇoyeva. Aññena pana kathito ayaṁ na oramissati, bhagavatā dhammaṁ",
  "atk-s0201a3:10_3": "desetvā ovadito oramissatī”ti tassa atthakāmatāya bhagavantaṁ etaṁ, “āyasmā, bhante”tiādivacanaṁ avoca.",
  "atk-s0201a3:11": "223.Āmantehīti jānāpehi. Āmantetīti pakkosati.",
  "atk-s0201a3:12_0": "224.Saddhāti saddhāya. Tasmāti yasmā tvaṁ kulaputto ceva saddhāpabbajito ca, yasmā",
  "atk-s0201a3:12_1": "vā te etāhi saddhiṁ saṁsaṭṭhassa viharato ye tā akkosissanti vā, paharissanti vā,",
  "atk-s0201a3:12_2": "tesu domanassaṁ uppajjissati, saṁsagge pahīne nuppajjissati, tasmā. Tatrāti tasmiṁ",
  "atk-s0201a3:12_3": "avaṇṇabhāsane. Gehasitāti pañcakāmaguṇanissitā. Chandāti taṇhāchandāpi paṭighachandāpi.",
  "atk-s0201a3:12_4": "Vipariṇatanti rattampi cittaṁ vipariṇataṁ. Duṭṭhampi, mūḷhampi cittaṁ vipariṇataṁ.",
  "atk-s0201a3:12_5": "Idha pana taṇhāchandavasena rattampi vaṭṭati, paṭighachandavasena duṭṭhampi vaṭṭati.",
  "atk-s0201a3:12_6": "Hitānukampīti hitena anukampamāno hitena pharamāno. Na dosantaroti na dosacitto bhavissāmi.",
  "atk-s0201a3:13_0": "225.Atha kho bhagavāti kasmā ārabhi? Phaggunassa kira ettakaṁ ovādaṁ sutvāpi, “bhikkhunisaṁsaggato",
  "atk-s0201a3:13_1": "oramissāmi viramissāmī”ti cittampi na uppannaṁ, bhagavatā pana saddhiṁ paṭāṇī viya",
  "atk-s0201a3:13_2": "paṭiviruddho aṭṭhāsi, athassa bhagavato yathā nāma jighacchitassa bhojane, pipāsitassa",
  "atk-s0201a3:13_3": "pānīye, sītena phuṭṭhassa uṇhe dukkhitassa sukhe patthanā uppajjati. Evameva imaṁ",
  "atk-s0201a3:13_4": "dubbacaṁ bhikkhuṁ disvā paṭhamabodhiyaṁ subbacā bhikkhū āpāthaṁ āgamiṁsu. Atha tesaṁ",
  "atk-s0201a3:13_5": "vaṇṇaṁ kathetukāmo hutvā imaṁ desanaṁ ārabhi.",
  "atk-s0201a3:14_0": "Tattha ārādhayiṁsūti gaṇhiṁsu pūrayiṁsu. Ekaṁ samayanti ekasmiṁ samaye. Ekāsanabhojananti",
  "atk-s0201a3:14_1": "ekaṁ purebhattabhojanaṁ. Sūriyuggamanato hi yāva majjhanhikā sattakkhattuṁ bhuttabhojanampi",
  "atk-s0201a3:14_2": "idha ekāsanabhojananteva adhippetaṁ. Appābādhatanti nirābādhataṁ. Appātaṅkatanti",
  "atk-s0201a3:14_3": "niddukkhataṁ. Lahuṭṭhānanti sarīrassa sallahukaṁ uṭṭhānaṁ. Balanti kāyabalaṁ. Phāsuvihāranti",
  "atk-s0201a3:14_4": "kāyassa sukhavihāraṁ. Iminā kiṁ kathitaṁ? Divā vikālabhojanaṁ pajahāpitakālo kathito.",
  "atk-s0201a3:14_5": "Bhaddālisutte pana rattiṁ vikālabhojanaṁ pajahāpitakālo kathito. Imāni hi dve bhojanāni",
  "atk-s0201a3:14_6": "bhagavā na ekappahārena pajahāpesi. Kasmā? Imāneva hi dve bhojanāni vaṭṭe sattānaṁ",
  "atk-s0201a3:14_7": "āciṇṇāni. Santi kulaputtā sukhumālā, te ekato dvepi bhojanāni pajahantā kilamanti.",
  "atk-s0201a3:14_8": "Tasmā ekato apajahāpetvā ekasmiṁ kāle divā vikālabhojanaṁ, ekasmiṁ rattiṁ vikālabhojananti",
  "atk-s0201a3:14_9": "visuṁ pajahāpesi. Tesu idha divā vikālabhojanaṁ pajahāpitakālo kathito. Tattha yasmā",
  "atk-s0201a3:14_10": "buddhā na bhayaṁ dassetvā tajjetvā pajahāpenti, ānisaṁsaṁ pana dassetvā pajahāpenti,",
  "atk-s0201a3:14_11": "evañhi sattā sukhena pajahanti. Tasmā ānisaṁsaṁ dassento ime pañca guṇe dassesi.",
  "atk-s0201a3:14_12": "Anusāsanī karaṇīyāti punappunaṁ sāsane kattabbaṁ nāhosi. “Idaṁ karotha, idaṁ mā karothā”ti",
  "atk-s0201a3:14_13": "satuppādakaraṇīyamattameva ahosi. Tāvattakeneva te kattabbaṁ akaṁsu, pahātabbaṁ pajahiṁsu,",
  "atk-s0201a3:14_14": "paṭhamabodhiyaṁ, bhikkhave, subbacā bhikkhū ahesuṁ assavā ovādapaṭikarāti.",
  "atk-s0201a3:15_0": "Idāni nesaṁ subbacabhāvadīpikaṁ upamaṁ āharanto seyyathāpītiādimāha. Tattha subhūmiyanti",
  "atk-s0201a3:15_1": "samabhūmiyaṁ. “Subhūmyaṁ sukhette vihatakhāṇuke bījāni patiṭṭhapeyyā”ti ettha pana",
  "atk-s0201a3:15_2": "maṇḍabhūmi subhūmīti āgatā. Catumahāpatheti dvinnaṁ mahāmaggānaṁ vinivijjhitvā gataṭṭhāne.",
  "atk-s0201a3:15_3": "Ājaññarathoti vinītaassaratho. Odhastapatodoti yathā rathaṁ abhiruhitvā ṭhitena sakkā",
  "atk-s0201a3:15_4": "hoti gaṇhituṁ, evaṁ ālambanaṁ nissāya tiriyato ṭhapitapatodo. Yoggācariyoti assācariyo.",
  "atk-s0201a3:15_5": "Sveva assadamme sāretīti assadammasārathi. Yenicchakanti yena yena maggena icchati.",
  "atk-s0201a3:15_6": "Yadicchakanti yaṁ yaṁ gatiṁ icchati. Sāreyyāti ujukaṁ purato peseyya. Paccāsāreyyāti paṭinivatteyya.",
  "atk-s0201a3:16_0": "Evameva khoti yathā hi so yoggācariyo yena yena maggena gamanaṁ icchati, taṁ taṁ",
  "atk-s0201a3:16_1": "assā āruḷhāva honti. Yāya yāya ca gatiyā icchati, sā sā gati gahitāva hoti. Rathaṁ",
  "atk-s0201a3:16_2": "pesetvā assā neva vāretabbā na vijjhitabbā honti. Kevalaṁ tesaṁ same bhūmibhāge khuresu",
  "atk-s0201a3:16_3": "nimittaṁ ṭhapetvā gamanameva passitabbaṁ hoti. Evaṁ mayhampi tesu bhikkhūsu punappunaṁ",
  "atk-s0201a3:16_4": "vattabbaṁ nāhosi. Idaṁ karotha idaṁ mā karothāti satuppādanamattameva kattabbaṁ hoti.",
  "atk-s0201a3:16_5": "Tehipi tāvadeva kattabbaṁ katameva hoti, akattabbaṁ jahitameva. Tasmāti yasmā subbacā",
  "atk-s0201a3:16_6": "yuttayānapaṭibhāgā hutvā satuppādanamatteneva pajahiṁsu, tasmā tumhepi pajahathāti",
  "atk-s0201a3:16_7": "attho. Elaṇḍehīti elaṇḍā kira sāladūsanā honti, tasmā evamāha. Visodheyyāti elaṇḍe",
  "atk-s0201a3:16_8": "ceva aññā ca valliyo chinditvā bahi nīharaṇena sodheyya. Sujātāti susaṇṭhitā. Sammā",
  "atk-s0201a3:16_9": "parihareyyāti mariyādaṁ bandhitvā udakāsiñcanenapi kālenakālaṁ mūlamūle khaṇanenapi",
  "atk-s0201a3:16_10": "valligumbādicchedanenapi kipillapūṭakaharaṇenapi makkaṭakajālasukkhadaṇḍakaharaṇenapi",
  "atk-s0201a3:16_11": "sammā vaḍḍhetvā poseyya. Vuddhiādīni vuttatthāneva.",
  "atk-s0201a3:17_0": "226. Idāni akkhantiyā dosaṁ dassento bhūtapubbantiādimāha. Tattha vedehikāti videharaṭṭhavāsikassa",
  "atk-s0201a3:17_1": "dhītā. Atha vā vedoti paññā vuccati, vedena īhati iriyatīti vedehikā, paṇḍitāti attho.",
  "atk-s0201a3:17_2": "Gahapatānīti gharasāminī. Kittisaddoti kittighoso. Soratāti soraccena samannāgatā.",
  "atk-s0201a3:17_3": "Nivātāti nivātavutti. Upasantāti nibbutā. Dakkhāti bhattapacanasayanattharaṇadīpujjalanādikammesu",
  "atk-s0201a3:17_4": "chekā. Analasāti uṭṭhāhikā, susaṁvihitakammantāti suṭṭhu saṁvihitakammantā. Ekā analasā",
  "atk-s0201a3:17_5": "hoti, yaṁ yaṁ pana bhājanaṁ gaṇhāti, taṁ taṁ bhindati vā chiddaṁ vā karoti, ayaṁ",
  "atk-s0201a3:17_6": "na tādisāti dasseti.",
  "atk-s0201a3:18_0": "Divā uṭṭhāsīti pātova kattabbāni dhenuduhanādikammāni akatvā ussūre uṭṭhitā. He je",
  "atk-s0201a3:18_1": "kāḷīti are kāḷi. Kiṁ je divā uṭṭhāsīti kiṁ te kiñci aphāsukaṁ atthi, kiṁ divā uṭṭhāsīti?",
  "atk-s0201a3:18_2": "No vata re kiñcīti are yadi te na kiñci aphāsukaṁ atthi, neva sīsaṁ rujjhati, na",
  "atk-s0201a3:18_3": "piṭṭhi, atha kasmā pāpi dāsi divā uṭṭhāsīti kupitā anattamanā bhākuṭimakāsi. Divātaraṁ",
  "atk-s0201a3:18_4": "uṭṭhāsīti punadivase ussūrataraṁ uṭṭhāsi. Anattamanavācanti are pāpi dāsi attano",
  "atk-s0201a3:18_5": "pamāṇaṁ na jānāsi; kiṁ aggiṁ sītoti maññasi, idāni taṁ sikkhāpessāmītiādīni vadamānā",
  "atk-s0201a3:18_6": "kupitavacanaṁ nicchāresi.",
  "atk-s0201a3:19_0": "Paṭivisakānanti sāmantagehavāsīnaṁ. Ujjhāpesīti avajānāpesi. Caṇḍīti asoratā kibbisā.",
  "atk-s0201a3:19_1": "Iti yattakā guṇā, tato diguṇā dosā uppajjiṁsu. Guṇā nāma saṇikaṁ saṇikaṁ āgacchanti;",
  "atk-s0201a3:19_2": "dosā ekadivaseneva patthaṭā honti. Soratasoratoti ativiya sorato, sotāpanno nu kho,",
  "atk-s0201a3:19_3": "sakadāgāmī anāgāmī arahā nu khoti vattabbataṁ āpajjati. Phusantīti phusantā ghaṭṭentā āpāthaṁ āgacchanti.",
  "atk-s0201a3:20_0": "Athabhikkhu soratoti veditabboti atha adhivāsanakkhantiyaṁ ṭhito bhikkhu soratoti",
  "atk-s0201a3:20_1": "veditabbo. Yo cīvara…pe… parikkhārahetūti yo etāni cīvarādīni paṇītapaṇītāni labhanto",
  "atk-s0201a3:20_2": "pādaparikammapiṭṭhiparikammādīni ekavacaneneva karoti. Alabhamānoti yathā pubbe labhati,",
  "atk-s0201a3:20_3": "evaṁ alabhanto. Dhammaññeva sakkarontoti dhammaṁyeva sakkāraṁ sukatakāraṁ karonto.",
  "atk-s0201a3:20_4": "Garuṁ karontoti garubhāriyaṁ karonto. Mānentoti manena piyaṁ karonto. Pūjentoti paccayapūjāya",
  "atk-s0201a3:20_5": "pūjento. Apacāyamānoti dhammaṁyeva apacāyamāno apacitiṁ nīcavuttiṁ dassento.",
  "atk-s0201a3:21_0": "227. Evaṁ akkhantiyā dosaṁ dassetvā idāni ye adhivāsenti, te evaṁ adhivāsentīti pañca",
  "atk-s0201a3:21_1": "vacanapathe dassento pañcime, bhikkhavetiādimāha. Tattha kālenāti yuttapattakālena.",
  "atk-s0201a3:21_2": "Bhūtenāti satā vijjamānena. Saṇhenāti sammaṭṭhena. Atthasañhitenāti atthanissitena",
  "atk-s0201a3:21_3": "kāraṇanissitena. Akālenātiādīni tesaṁyeva paṭipakkhavasena veditabbāni. Mettacittāti",
  "atk-s0201a3:21_4": "uppannamettacittā hutvā. Dosantarāti duṭṭhacittā, abbhantare uppannadosā hutvā. Tatrāti",
  "atk-s0201a3:21_5": "tesu vacanapathesu. Pharitvāti adhimuccitvā. Tadārammaṇañcāti kathaṁ tadārammaṇaṁ",
  "atk-s0201a3:21_6": "sabbāvantaṁ lokaṁ karoti? Pañca vacanapathe gahetvā āgataṁ puggalaṁ mettacittassa",
  "atk-s0201a3:21_7": "ārammaṇaṁ katvā puna tasseva mettacittassa avasesasatte ārammaṇaṁ karonto sabbāvantaṁ",
  "atk-s0201a3:21_8": "lokaṁ tadārammaṇaṁ karoti nāma. Tatrāyaṁ vacanattho. Tadārammaṇañcāti tasseva mettacittassa",
  "atk-s0201a3:21_9": "ārammaṇaṁ katvā. Sabbāvantanti sabbasattavantaṁ. Lokanti sattalokaṁ. Vipulenāti anekasattārammaṇena.",
  "atk-s0201a3:21_10": "Mahaggatenāti mahaggatabhūmikena. Appamāṇenāti subhāvitena. Averenāti niddosena.",
  "atk-s0201a3:21_11": "Abyābajjhenāti niddukkhena. Pharitvā viharissāmāti evarūpena mettāsahagatena cetasā",
  "atk-s0201a3:21_12": "tañca puggalaṁ sabbañca lokaṁ tassa cittassa ārammaṇaṁ katvā adhimuccitvā viharissāma.",
  "atk-s0201a3:22_0": "228. Idāni tadatthadīpikaṁ upamaṁ āharanto seyyathāpītiādimāha. Tattha apathavinti",
  "atk-s0201a3:22_1": "nippathaviṁ karissāmīti attho. Tatra tatrāti tasmiṁ tasmiṁ ṭhāne. Vikireyyāti pacchiyā",
  "atk-s0201a3:22_2": "paṁsuṁ uddharitvā bījāni viya vikireyya. Oṭṭhubheyyāti kheḷaṁ pāteyya. Apathaviṁ",
  "atk-s0201a3:22_3": "kareyyāti evaṁ kāyena ca vācāya ca payogaṁ katvāpi sakkuṇeyya apathaviṁ kātunti?",
  "atk-s0201a3:22_4": "Gambhīrāti bahalattena dviyojanasatasahassāni cattāri ca nahutāni gambhīrā. Appameyyāti",
  "atk-s0201a3:22_5": "tiriyaṁ pana aparicchinnā. Evameva khoti ettha idaṁ opammasaṁsandanaṁ – pathavī viya",
  "atk-s0201a3:22_6": "hi mettacittaṁ daṭṭhabbaṁ. Kudālapiṭakaṁ gahetvā āgatapuriso viya pañca vacanapathe",
  "atk-s0201a3:22_7": "gahetvā āgatapuggalo. Yathā so kudālapiṭakena mahāpathaviṁ apathaviṁ kātuṁ na sakkoti,",
  "atk-s0201a3:22_8": "evaṁ vo pañca vacanapathe gahetvā āgatapuggalo mettacittassa aññathattaṁ kātuṁ na sakkhissatīti.",
  "atk-s0201a3:23_0": "229. Dutiyaupamāyaṁ haliddinti yaṁkiñci pītakavaṇṇaṁ. Nīlanti kaṁsanīlaṁ vā palāsanīlaṁ",
  "atk-s0201a3:23_1": "vā. Arūpīti arūpo. Nanu ca, dvinnaṁ kaṭṭhānaṁ vā dvinnaṁ rukkhānaṁ vā dvinnaṁ seyyānaṁ",
  "atk-s0201a3:23_2": "vā dvinnaṁ selānaṁ vā antaraṁ paricchinnākāsarūpanti āgataṁ, kasmā idha arūpīti vuttoti?",
  "atk-s0201a3:23_3": "Sanidassanabhāvapaṭikkhepato. Tenevāha “anidassano”ti. Tasmiñhi rūpaṁ likhituṁ, rūpapātubhāvaṁ",
  "atk-s0201a3:23_4": "dassetuṁ na sakkā, tasmā “arūpī”ti vutto. Anidassanoti dassanassa cakkhuviññāṇassa",
  "atk-s0201a3:23_5": "anāpātho. Upamāsaṁsandane panettha ākāso viya mettacittaṁ. Tulikapañcamā cattāro",
  "atk-s0201a3:23_6": "raṅgajātā viya pañca vacanapathā, tulikapañcame raṅge gahetvā āgatapuriso viya pañca",
  "atk-s0201a3:23_7": "vacanapathe gahetvā āgatapuggalo. Yathā so tulikapañcamehi raṅgehi ākāse rūpapātubhāvaṁ",
  "atk-s0201a3:23_8": "kātuṁ na sakkoti, evaṁ vo pañca vacanapathe gahetvā āgatapuggalo mettacittassa aññathattaṁ",
  "atk-s0201a3:23_9": "katvā dosuppattiṁ dassetuṁ na sakkhissatīti.",
  "atk-s0201a3:24_0": "230. Tatiyaupamāyaṁ ādittanti pajjalitaṁ. Gambhīrā appameyyāti imissā gaṅgāya gambhīraṭṭhānaṁ",
  "atk-s0201a3:24_1": "gāvutampi atthi, aḍḍhayojanampi, yojanampi. Puthulaṁ panassā evarūpaṁyeva, dīghato",
  "atk-s0201a3:24_2": "pana pañcayojanasatāni. Sā kathaṁ gambhīrā appameyyāti? Etena payogena parivattetvā",
  "atk-s0201a3:24_3": "uddhane udakaṁ viya tāpetuṁ asakkuṇeyyato. Ṭhitodakaṁ pana kenaci upāyena aṅgulamattaṁ",
  "atk-s0201a3:24_4": "vā aḍḍhaṅgulamattaṁ vā evaṁ tāpetuṁ sakkā bhaveyya, ayaṁ pana na sakkā, tasmā evaṁ",
  "atk-s0201a3:24_5": "vuttaṁ. Upamāsaṁsandane panettha gaṅgā viya mettacittaṁ, tiṇukkaṁ ādāya āgatapuriso",
  "atk-s0201a3:24_6": "viya pañca vacanapathe gahetvā āgatapuggalo. Yathā so ādittāya tiṇukkāya gaṅgaṁ tāpetuṁ",
  "atk-s0201a3:24_7": "na sakkoti, evaṁ vo pañca vacanapathe gahetvā āgatapuggalo mettacittassa aññathattaṁ",
  "atk-s0201a3:24_8": "kātuṁ na sakkhissatīti.",
  "atk-s0201a3:25_0": "231. Catutthaupamāyaṁ biḷārabhastāti biḷāracammapasibbakā. Sumadditāti suṭṭhu madditā.",
  "atk-s0201a3:25_1": "Suparimadditāti anto ca bahi ca samantato suparimadditā. Tūlinīti simbalitūlalatātūlasamānā.",
  "atk-s0201a3:25_2": "Chinnasassarāti chinnasassarasaddā. Chinnabhabbharāti chinnabhabbharasaddā. Upamāsaṁsandane",
  "atk-s0201a3:25_3": "panettha biḷārabhastā viya mettacittaṁ, kaṭṭhakaṭhalaṁ ādāya āgatapuriso viya pañca",
  "atk-s0201a3:25_4": "vacanapathe gahetvā āgatapuggalo. Yathā so kaṭṭhena vā kaṭhalena vā biḷārabhastaṁ",
  "atk-s0201a3:25_5": "sarasaraṁ bharabharaṁ saddaṁ kātuṁ na sakkoti, evaṁ vo pañca vacanapathe gahetvā",
  "atk-s0201a3:25_6": "āgatapuggalo mettacittassa aññathattaṁ katvā dosānugatabhāvaṁ kātuṁ na sakkhissatīti.",
  "atk-s0201a3:26_0": "232.Ocarakāti avacarakā heṭṭhācarakā, nīcakammakārakāti attho. Yo mano padūseyyāti",
  "atk-s0201a3:26_1": "yo bhikkhu vā bhikkhunī vā mano padūseyya, taṁ kakacena okantanaṁ nādhivāseyya. Na",
  "atk-s0201a3:26_2": "me so tena sāsanakaroti so tena anadhivāsanena mayhaṁ ovādakaro na hoti. Āpatti panettha natthi.",
  "atk-s0201a3:27_0": "233.Aṇuṁ vā thūlaṁ vāti appasāvajjaṁ vā mahāsāvajjaṁ vā. Yaṁ tumhe nādhivāseyyāthāti",
  "atk-s0201a3:27_1": "yo tumhehi adhivāsetabbo na bhaveyyāti attho. No hetaṁ, bhanteti, bhante, anadhivāsetabbaṁ",
  "atk-s0201a3:27_2": "nāma vacanapathaṁ na passāmāti adhippāyo. Dīgharattaṁ hitāya sukhāyāti iti bhagavā",
  "atk-s0201a3:27_3": "arahattena kūṭaṁ gaṇhanto yathānusandhinā desanaṁ niṭṭhapesīti.",
  "atk-s0201a3:28": "Papañcasūdaniyā majjhimanikāyaṭṭhakathāya",
  "atk-s0201a3:29": "Kakacūpamasuttavaṇṇanā niṭṭhitā.",
  "atk-s0201a3:30": "2. Alagaddūpamasuttavaṇṇanā",
  "atk-s0201a3:31_0": "234.Evaṁme sutanti alagaddūpamasuttaṁ. Tattha gaddhe bādhayiṁsūti gaddhabādhino,",
  "atk-s0201a3:31_1": "gaddhabādhino pubbapurisā assāti gaddhabādhipubbo, tassa gaddhabādhipubbassa, gijjhaghātakakulappasutassāti",
  "atk-s0201a3:31_2": "attho. Saggamokkhānaṁ antarāyaṁ karontīti antarāyikā. Te kammakilesavipākaupavādaāṇāvītikkamavasena",
  "atk-s0201a3:31_3": "pañcavidhā. Tattha pañcānantariyadhammā kammantarāyikā nāma. Tathā bhikkhunīdūsakakammaṁ,",
  "atk-s0201a3:31_4": "taṁ pana mokkhasseva antarāyaṁ karoti, na saggassa. Niyatamicchādiṭṭhidhammā kilesantarāyikā",
  "atk-s0201a3:31_5": "nāma. Paṇḍakatiracchānagataubhatobyañjanakānaṁ paṭisandhidhammā vipākantarāyikā nāma.",
  "atk-s0201a3:31_6": "Ariyūpavādadhammā upavādantarāyikā nāma, te pana yāva ariye na khamāpenti, tāvadeva,",
  "atk-s0201a3:31_7": "na tato paraṁ. Sañcicca vītikkantā satta āpattikkhandhā āṇāvītikkamantarāyikā nāma.",
  "atk-s0201a3:31_8": "Tepi yāva bhikkhubhāvaṁ vā paṭijānāti, na vuṭṭhāti vā, na deseti vā, tāvadeva, na tato paraṁ.",
  "atk-s0201a3:32_0": "Tatrāyaṁ bhikkhu bahussuto dhammakathiko sesantarāyike jānāti, vinaye pana akovidattā",
  "atk-s0201a3:32_1": "paṇṇattivītikkamantarāyike na jānāti, tasmā rahogato evaṁ cintesi – ime āgārikā pañca",
  "atk-s0201a3:32_2": "kāmaguṇe paribhuñjantā sotāpannāpi sakadāgāminopi anāgāminopi honti. Bhikkhūpi manāpikāni",
  "atk-s0201a3:32_3": "cakkhuviññeyyāni rūpāni passanti…pe… kāyaviññeyye phoṭṭhabbe phusanti, mudukāni attharaṇapāvuraṇādīni",
  "atk-s0201a3:32_4": "paribhuñjanti, etaṁ sabbaṁ vaṭṭati. Kasmā itthīnaṁyeva rūpasaddagandharasaphoṭṭhabbā",
  "atk-s0201a3:32_5": "na vaṭṭanti? Etepi vaṭṭantīti. Evaṁ rasena rasaṁ saṁsandetvā sacchandarāgaparibhogañca",
  "atk-s0201a3:32_6": "nicchandarāgaparibhogañca ekaṁ katvā thūlavākehi saddhiṁ atisukhumasuttaṁ upanento",
  "atk-s0201a3:32_7": "viya, sāsapena saddhiṁ sineruṁ upasaṁharanto viya, pāpakaṁ diṭṭhigataṁ uppādetvā,",
  "atk-s0201a3:32_8": "“kiṁ bhagavatā mahāsamuddaṁ bandhantena viya mahatā ussāhena paṭhamapārājikaṁ paññattaṁ,",
  "atk-s0201a3:32_9": "natthi ettha doso”ti sabbaññutaññāṇena saddhiṁ paṭivirujjhanto vesārajjañāṇaṁ paṭibāhanto",
  "atk-s0201a3:32_10": "ariyamagge khāṇukaṇṭakādīni pakkhipanto methunadhamme doso natthīti jinassa āṇācakke",
  "atk-s0201a3:32_11": "pahāraṁ adāsi. Tenāha – “tathāhaṁ bhagavatā dhammaṁ desitaṁ ājānāmī”tiādi.",
  "atk-s0201a3:33_0": "Evaṁbyā khoti evaṁ viya kho. Samanuyuñjantītiādīsu kiṁ laddhiko tvaṁ, laddhiṁ vadehīti",
  "atk-s0201a3:33_1": "pucchamānā samanuyuñjanti nāma. Diṭṭhiṁ patiṭṭhāpentā samanuggāhanti nāma. Kena kāraṇena",
  "atk-s0201a3:33_2": "evaṁ vadasīti kāraṇaṁ pucchantā samanubhāsanti nāma. Aṭṭhikaṅkalūpamātiādīsu aṭṭhikaṅkalūpamā",
  "atk-s0201a3:33_3": "appassādaṭṭhena. Maṁsapesūpamā bahusādhāraṇaṭṭhena. Tiṇukkūpamā anudahanaṭṭhena.",
  "atk-s0201a3:33_4": "Aṅgārakāsūpamā mahābhitāpanaṭṭhena. Supinakūpamā ittarapaccupaṭṭhānaṭṭhena. Yācitakūpamā",
  "atk-s0201a3:33_5": "tāvakālikaṭṭhena. Rukkhaphalūpamā sabbaṅgapaccaṅgapalibhañjanaṭṭhena. Asisūnūpamā",
  "atk-s0201a3:33_6": "adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhena.",
  "atk-s0201a3:33_7": "Thāmasāti diṭṭhithāmena. Parāmāsāti diṭṭhiparāmāsena. Abhinivissa voharatīti adhiṭṭhahitvā voharati dīpeti vā.",
  "atk-s0201a3:34_0": "235.Yato kho te bhikkhūti yadā te bhikkhū. Evaṁbyā kho ahaṁ, bhante, bhagavatāti",
  "atk-s0201a3:34_1": "idaṁ esa attano ajjhāsayena natthīti vattukāmopi bhagavato ānubhāvena sampaṭicchati,",
  "atk-s0201a3:34_2": "buddhānaṁ kira sammukhā dve kathā kathetuṁ samattho nāma natthi.",
  "atk-s0201a3:35_0": "236.Kassa kho nāma tvaṁ moghapurisāti tvaṁ moghapurisa kassa khattiyassa vā brāhmaṇassa",
  "atk-s0201a3:35_1": "vā vessassa vā suddassa vā gahaṭṭhassa vā pabbajitassa vā devassa vā manussassa vā",
  "atk-s0201a3:35_2": "mayā evaṁ dhammaṁ desitaṁ ājānāsi. Atha kho bhagavā bhikkhū āmantesīti ayaṁ pāṭiyekko",
  "atk-s0201a3:35_3": "anusandhi. Ariṭṭho kira cintesi – “bhagavā maṁ moghapurisoti vadati, na kho pana",
  "atk-s0201a3:35_4": "moghapurisāti vuttamattakena maggaphalānaṁ upanissayo na hoti. Upasenampi hi vaṅgantaputtaṁ,",
  "atk-s0201a3:35_5": "‘atilahuṁ kho tvaṁ, moghapurisa, bāhullāya āvatto’ti bhagavā moghapurisavādena ovadi.",
  "atk-s0201a3:35_6": "Thero aparabhāge ghaṭento vāyamanto cha abhiññā sacchākāsi. Ahampi tathārūpaṁ vīriyaṁ",
  "atk-s0201a3:35_7": "paggaṇhitvā maggaphalāni nibbattessāmī”ti. Athassa bhagavā bandhanā pavuttassa paṇḍupalāsassa",
  "atk-s0201a3:35_8": "viya aviruḷhibhāvaṁ dassento imaṁ desanaṁ ārabhi.",
  "atk-s0201a3:36_0": "Usmīkatopīti, bhikkhave, tumhe kinti maññatha, ayaṁ ariṭṭho evaṁladdhiko sabbaññutaññāṇena",
  "atk-s0201a3:36_1": "paṭivirujjhitvā vesārajjañāṇaṁ paṭibāhitvā tathāgatassa āṇācakke pahāraṁ dadamāno",
  "atk-s0201a3:36_2": "api nu imasmiṁ dhammavinaye usmīkatopi? Yathā nibbutepi mahante aggikkhandhe khajjupanakamattāpi",
  "atk-s0201a3:36_3": "aggipapaṭikā hotiyeva, yaṁ nissāya puna mahāaggikkhandho bhaveyya. Kiṁ nu kho evaṁ",
  "atk-s0201a3:36_4": "imassa appamattikāpi ñāṇusmā atthi, yaṁ nissāya vāyamanto maggaphalāni nibbatteyyāti?",
  "atk-s0201a3:36_5": "No hetaṁ, bhanteti, bhante, evaṁladdhikassa kuto evarūpā ñāṇusmāti? Maggaphalānaṁ",
  "atk-s0201a3:36_6": "paccayasamatthāya ñāṇusmāya usmīkatabhāvaṁ paṭikkhipantā vadanti. Maṅkubhūtoti nittejabhūto.",
  "atk-s0201a3:36_7": "Pattakkhandhoti patitakkhandho. Appaṭibhānoti kiñci paṭibhānaṁ apassanto bhinnapaṭibhāno",
  "atk-s0201a3:36_8": "evarūpampi nāma niyyānikasāsanaṁ labhitvā aviruḷhidhammo kiramhi samugghātitapaccayo",
  "atk-s0201a3:36_9": "jātoti attano abhabbataṁ paccavekkhanto pādaṅguṭṭhakena bhūmiṁ khaṇamāno nisīdi.",
  "atk-s0201a3:37_0": "Paññāyissasikhoti ayampi pāṭiyekko anusandhi. Ariṭṭho kira cintesi – “bhagavā mayhaṁ",
  "atk-s0201a3:37_1": "maggaphalānaṁ upanissayo pacchinnoti vadati, na kho pana buddhā saupanissayānaṁyeva",
  "atk-s0201a3:37_2": "dhammaṁ desenti, anupanissayānampi desenti, ahaṁ satthu santikā sugatovādaṁ labhitvā",
  "atk-s0201a3:37_3": "attano sampattūpagaṁ kusalaṁ karissāmī”ti. Athassa bhagavā ovādaṁ paṭipassambhento",
  "atk-s0201a3:37_4": "“paññāyissasī”tiādimāha. Tassattho, tvaṁyeva, moghapurisa, iminā pāpakena diṭṭhigatena",
  "atk-s0201a3:37_5": "nirayādīsu paññāyissasi, mama santikā tuyhaṁ sugatovādo nāma natthi, na me tayā attho,",
  "atk-s0201a3:37_6": "idhāhaṁ bhikkhū paṭipucchissāmīti.",
  "atk-s0201a3:38_0": "237.Atha kho bhagavāti ayampi pāṭiyekko anusandhi. Imasmiñhi ṭhāne bhagavā parisaṁ",
  "atk-s0201a3:38_1": "sodheti, ariṭṭhaṁ gaṇato nissāreti. Sace hi parisagatānaṁ kassaci evaṁ bhaveyya –",
  "atk-s0201a3:38_2": "“ayaṁ ariṭṭho bhagavatā akathitaṁ kathetuṁ kiṁ sakkhissati, kacci nu kho parisamajjhe",
  "atk-s0201a3:38_3": "bhagavatā kathāya samāraddhāya sahasā kathita”nti. Evaṁ kathitaṁ pana na ariṭṭhova",
  "atk-s0201a3:38_4": "suṇāti, aññenapi sutaṁ bhavissati. Athāpissa siyā “yathā satthā ariṭṭhaṁ niggaṇhāti,",
  "atk-s0201a3:38_5": "mampi evaṁ niggaṇheyyāti sutvāpi tuṇhībhāvaṁ āpajjeyyā”ti. “Taṁ sabbaṁ na karissantī”ti.",
  "atk-s0201a3:38_6": "Mayāpi na kathitaṁ, aññena sutampi natthīti “tumhepime, bhikkhave”tiādinā parisāya",
  "atk-s0201a3:38_7": "laddhiṁ sodheti. Parisāya pana laddhisodhaneneva ariṭṭho gaṇato nissārito nāma hoti.",
  "atk-s0201a3:39_0": "Idāni ariṭṭhassa laddhiṁ pakāsento so vata, bhikkhavetiādimāha. Tattha aññatreva",
  "atk-s0201a3:39_1": "kāmehītiādīsu yo so, bhikkhave, bhikkhu “te paṭisevato nālaṁ antarāyāyā”ti evaṁladdhiko,",
  "atk-s0201a3:39_2": "so vata kilesakāmehi ceva kilesakāmasampayuttehi saññāvitakkehi ca aññatra, ete dhamme",
  "atk-s0201a3:39_3": "pahāya, vinā etehi dhammehi, vatthukāme paṭisevissati, methunasamācāraṁ samācarissatīti",
  "atk-s0201a3:39_4": "netaṁ ṭhānaṁ vijjati. Idaṁ kāraṇaṁ nāma natthi, aṭṭhānametaṁ anavakāsoti.",
  "atk-s0201a3:40_0": "238. Evaṁ bhagavā ayaṁ ariṭṭho yathā nāma rajako sugandhānipi duggandhānipi jiṇṇānipi",
  "atk-s0201a3:40_1": "navānipi suddhānipi asuddhānipi vatthāni ekato bhaṇḍikaṁ karoti, evameva bhikkhūnaṁ",
  "atk-s0201a3:40_2": "nicchandarāgapaṇītacīvarādiparibhogañca anibaddhasīlānaṁ gahaṭṭhānaṁ antarāyakaraṁ",
  "atk-s0201a3:40_3": "sacchandarāgaparibhogañca nibaddhasīlānaṁ bhikkhūnaṁ āvaraṇakaraṁ sacchandarāgaparibhogañca",
  "atk-s0201a3:40_4": "sabbaṁ ekasadisaṁ karotīti ariṭṭhassa laddhiṁ pakāsetvā idāni duggahitāya pariyattiyā",
  "atk-s0201a3:40_5": "dosaṁ dassento idha, bhikkhave, ekaccetiādimāha. Tattha pariyāpuṇantīti uggaṇhanti.",
  "atk-s0201a3:40_6": "Suttantiādīsu ubhatovibhaṅganiddesakhandhakaparivārā, suttanipāte maṅgalasuttaratanasuttanālakasuātuvaṭṭakasuttāni,",
  "atk-s0201a3:40_7": "aññampi ca suttanāmakaṁ tathāgatavacanaṁ suttanti veditabbaṁ. Sabbampi sagāthakaṁ",
  "atk-s0201a3:40_8": "suttaṁ geyyanti veditabbaṁ, visesena saṁyuttake sakalopi sagāthāvaggo. Sakalaṁ abhidhammapiṭakaṁ,",
  "atk-s0201a3:40_9": "niggāthakaṁ suttaṁ, yañca aññampi aṭṭhahi aṅgehi asaṅgahitaṁ buddhavacanaṁ, taṁ veyyākaraṇanti",
  "atk-s0201a3:40_10": "veditabbaṁ. Dhammapadaṁ, theragāthā, therigāthā, suttanipāte nosuttanāmikā suddhikagāthā",
  "atk-s0201a3:40_11": "ca gāthāti veditabbā. Somanassañāṇamayikagāthāpaṭisaṁyuttā dveasītisuttantā udānanti",
  "atk-s0201a3:40_12": "veditabbā. “Vuttañhetaṁ bhagavatā”tiādinayappavattā dasuttarasatasuttantā itivuttakanti",
  "atk-s0201a3:40_13": "veditabbā. Apaṇṇakajātakādīni paṇṇāsādhikāni pañcajātakasatāni jātakanti veditabbāni.",
  "atk-s0201a3:40_14": "“Cattārome, bhikkhave, acchariyā abbhutā dhammā ānande”tiādinayappavattā sabbepi",
  "atk-s0201a3:40_15": "acchariyaabbhutadhammappaṭisaṁyuttā suttantā abbhutadhammanti veditabbā. Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo",
  "atk-s0201a3:40_16": "sabbepi vedañca tuṭṭhiñca laddhā laddhā pucchitasuttantā vedallanti veditabbā.",
  "atk-s0201a3:41_0": "Atthaṁ na upaparikkhantīti atthatthaṁ kāraṇatthaṁ na passanti na pariggaṇhanti. Anupaparikkhatanti",
  "atk-s0201a3:41_1": "anupaparikkhantānaṁ. Na nijjhānaṁ khamantīti na upaṭṭhahanti na āpāthaṁ āgacchanti,",
  "atk-s0201a3:41_2": "imasmiṁ ṭhāne sīlaṁ samādhi vipassanā maggo phalaṁ vaṭṭaṁ vivaṭṭaṁ kathitanti evaṁ",
  "atk-s0201a3:41_3": "jānituṁ na sakkā hontīti attho. Te upārambhānisaṁsā cevāti te paresaṁ vāde dosāropanānisaṁsā",
  "atk-s0201a3:41_4": "hutvā pariyāpuṇantīti attho. Itivādappamokkhānisaṁsā cāti evaṁ vādapamokkhānisaṁsā,",
  "atk-s0201a3:41_5": "parehi sakavāde dose āropite taṁ dosaṁ evaṁ mocessāmāti imināva kāraṇena pariyāpuṇantīti",
  "atk-s0201a3:41_6": "attho. Tañcassa atthaṁ nānubhontīti yassa ca maggassa vā phalassa vā atthāya kulaputtā",
  "atk-s0201a3:41_7": "dhammaṁ pariyāpuṇanti, tañcassa dhammassa atthaṁ ete duggahitaggāhino nānubhonti.",
  "atk-s0201a3:41_8": "Apica parassa vāde upārambhaṁ āropetuṁ attano vādaṁ mocetuṁ asakkontāpi tañca atthaṁ nānubhontiyeva.",
  "atk-s0201a3:42_0": "239.Alagaddatthikoti āsivisaatthiko. Gadoti hi visassa nāmaṁ, taṁ tassa alaṁ paripuṇṇaṁ",
  "atk-s0201a3:42_1": "atthīti alagaddo. Bhogeti sarīre. Idha pana, bhikkhave, ekacce kulaputtā dhammaṁ",
  "atk-s0201a3:42_2": "pariyāpuṇantīti nittharaṇapariyattivasena uggaṇhanti. Tisso hi pariyattiyo alagaddapariyatti",
  "atk-s0201a3:42_3": "nittharaṇapariyatti bhaṇḍāgārikapariyattīti.",
  "atk-s0201a3:43_0": "Tattha yo buddhavacanaṁ uggahetvā evaṁ cīvarādīni vā labhissāmi, catuparisamajjhe",
  "atk-s0201a3:43_1": "vā maṁ jānissantīti lābhasakkārahetu pariyāpuṇāti, tassa sā pariyatti alagaddapariyatti",
  "atk-s0201a3:43_2": "nāma. Evaṁ pariyāpuṇato hi buddhavacanaṁ apariyāpuṇitvā niddokkamanaṁ varataraṁ.",
  "atk-s0201a3:44_0": "Yo pana buddhavacanaṁ uggaṇhitvā sīlassa āgataṭṭhāne sīlaṁ pūretvā samādhissa āgataṭṭhāne",
  "atk-s0201a3:44_1": "samādhigabbhaṁ gaṇhāpetvā vipassanāya āgataṭṭhāne vipassanaṁ paṭṭhapetvā maggaphalānaṁ",
  "atk-s0201a3:44_2": "āgataṭṭhāne maggaṁ bhāvessāmi phalaṁ sacchikarissāmīti uggaṇhāti, tassa sā pariyatti",
  "atk-s0201a3:44_3": "nittharaṇapariyatti nāma hoti.",
  "atk-s0201a3:45_0": "Khīṇāsavassa pana pariyatti bhaṇḍāgārikapariyatti nāma. Tassa hi apariññātaṁ appahīnaṁ",
  "atk-s0201a3:45_1": "abhāvitaṁ asacchikataṁ vā natthi. So hi pariññātakkhandho pahīnakileso bhāvitamaggo",
  "atk-s0201a3:45_2": "sacchikataphalo, tasmā buddhavacanaṁ pariyāpuṇanto tantidhārako paveṇipālako vaṁsānurakkhakova",
  "atk-s0201a3:45_3": "hutvā uggaṇhāti. Itissa sā pariyatti bhaṇḍāgārikapariyatti nāma hoti.",
  "atk-s0201a3:46_0": "Yo pana puthujjano chātabhayādīsu ganthadharesu ekasmiṁ ṭhāne vasituṁ asakkontesu",
  "atk-s0201a3:46_1": "sayaṁ bhikkhācārena akilamamāno atimadhuraṁ buddhavacanaṁ mā nassatu, tantiṁ dhāressāmi,",
  "atk-s0201a3:46_2": "vaṁsaṁ ṭhapessāmi, paveṇiṁ pālessāmīti pariyāpuṇāti, tassa pariyatti bhaṇḍāgārikapariyatti",
  "atk-s0201a3:46_3": "hoti, na hotīti? Na hoti. Kasmā? Na attano ṭhāne ṭhatvā pariyāputattā. Puthujjanassa",
  "atk-s0201a3:46_4": "hi pariyatti nāma alagaddā vā hoti nittharaṇā vā, sattannaṁ sekkhānaṁ nittharaṇāva,",
  "atk-s0201a3:46_5": "khīṇāsavassa bhaṇḍāgārikapariyattiyeva. Imasmiṁ pana ṭhāne nittharaṇapariyatti adhippetā.",
  "atk-s0201a3:47_0": "Nijjhānaṁ khamantīti sīlādīnaṁ āgataṭṭhānesu idha sīlaṁ kathitaṁ, idha samādhi, idha",
  "atk-s0201a3:47_1": "vipassanā, idha maggo, idha phalaṁ, idha vaṭṭaṁ, idha vivaṭṭanti āpāthaṁ āgacchanti.",
  "atk-s0201a3:47_2": "Tañcassa atthaṁ anubhontīti yesaṁ maggaphalānaṁ atthāya pariyāpuṇanti. Suggahitapariyattiṁ",
  "atk-s0201a3:47_3": "nissāya maggaṁ bhāvetvā phalaṁ sacchikarontā tañcassa dhammassa atthaṁ anubhavanti.",
  "atk-s0201a3:47_4": "Paravāde upārambhaṁ āropetuṁ sakkontāpi sakavāde āropitaṁ dosaṁ icchiticchitaṭṭhānaṁ",
  "atk-s0201a3:47_5": "gahetvā mocetuṁ sakkontāpi anubhontiyeva. Dīgharattaṁ hitāya sukhāya saṁvattantīti",
  "atk-s0201a3:47_6": "sīlādīnaṁ āgataṭṭhāne sīlādīni pūrentānampi, paresaṁ vāde sahadhammena upārambhaṁ",
  "atk-s0201a3:47_7": "āropentānampi, sakavādato dosaṁ harantānampi, arahattaṁ patvā parisamajjhe dhammaṁ",
  "atk-s0201a3:47_8": "desetvā dhammadesanāya pasannehi upanīte cattāro paccaye paribhuñjantānampi dīgharattaṁ",
  "atk-s0201a3:47_9": "hitāya sukhāya saṁvattanti.",
  "atk-s0201a3:48_0": "Evaṁ suggahite buddhavacane ānisaṁsaṁ dassetvā idāni tattheva niyojento tasmā tiha,",
  "atk-s0201a3:48_1": "bhikkhavetiādimāha. Tattha tasmāti yasmā duggahitapariyatti duggahitaalagaddo viya",
  "atk-s0201a3:48_2": "dīgharattaṁ ahitāya dukkhāya saṁvattati, suggahitapariyatti suggahitaalagaddo viya",
  "atk-s0201a3:48_3": "dīgharattaṁ hitāya sukhāya saṁvattati, tasmāti attho. Tathā naṁ dhāreyyāthāti tatheva",
  "atk-s0201a3:48_4": "naṁ dhāreyyātha, teneva atthena gaṇheyyātha. Ye vā panāssu viyattā bhikkhūti ye vā",
  "atk-s0201a3:48_5": "pana aññe sāriputtamoggallānamahākassapamahākaccānādikā byattā paṇḍitā bhikkhū assu,",
  "atk-s0201a3:48_6": "te pucchitabbā. Ariṭṭhena viya pana mama sāsane na kalalaṁ vā kacavaraṁ vā pakkhipitabbaṁ.",
  "atk-s0201a3:49_0": "240.Kullūpamanti kullasadisaṁ. Nittharaṇatthāyāti caturoghanittharaṇatthāya. Udakaṇṇavanti",
  "atk-s0201a3:49_1": "yañhi udakaṁ gambhīraṁ na puthulaṁ. Puthulaṁ vā pana na gambhīraṁ, na taṁ aṇṇavoti",
  "atk-s0201a3:49_2": "vuccati. Yaṁ pana gambhīrañceva puthulañca, taṁ aṇṇavoti vuccati. Tasmā mahantaṁ",
  "atk-s0201a3:49_3": "udakaṇṇavanti mahantaṁ puthulaṁ gambhīraṁ udakanti ayamettha attho. Sāsaṅkaṁ nāma",
  "atk-s0201a3:49_4": "yattha corānaṁ nivutthokāso dissati. Ṭhitokāso, nisinnokāso, nipannokāso dissati.",
  "atk-s0201a3:49_5": "Sappaṭibhayaṁ nāma yattha corehi manussā hatā dissanti, viluttā dissanti, ākoṭitā",
  "atk-s0201a3:49_6": "dissanti. Uttarasetūti udakaṇṇavassa upari baddho setu. Kullaṁ bandhitvāti kullo",
  "atk-s0201a3:49_7": "nāma taraṇatthāya kalāpaṁ katvā baddho. Pattharitvā baddhā pana padaracāṭiādayo uḷumpoti",
  "atk-s0201a3:49_8": "vuccanti. Uccāretvāti ṭhapetvā. Kiccakārīti pattakārī yuttakārī, patirūpakārīti attho.",
  "atk-s0201a3:49_9": "Dhammāpi vo pahātabbāti ettha dhammāti samathavipassanā. Bhagavā hi samathepi chandarāgaṁ",
  "atk-s0201a3:49_10": "pajahāpesi, vipassanāyapi. Samathe chandarāgaṁ kattha pajahāpesi? “Iti kho, udāyi,",
  "atk-s0201a3:49_11": "nevasaññānāsaññāyatanassapi pahānaṁ vadāmi, passasi no tvaṁ, udāyi, taṁ saṁyojanaṁ",
  "atk-s0201a3:49_12": "aṇuṁ vā thūlaṁ vā, yassāhaṁ no pahānaṁ vadāmī”ti ettha samathe chandarāgaṁ pajahāpesi.",
  "atk-s0201a3:49_13": "“Imaṁ ce tumhe, bhikkhave, diṭṭhiṁ evaṁ parisuddhaṁ evaṁ pariyodātaṁ na allīyetha",
  "atk-s0201a3:49_14": "na kelāyetha na dhanāyethā”ti ettha vipassanāya chandarāgaṁ pajahāpesi. Idha pana",
  "atk-s0201a3:49_15": "ubhayattha pajahāpento “dhammāpi vo pahātabbā, pageva adhammā”ti āha.",
  "atk-s0201a3:50_0": "Tatrāyaṁ adhippāyo – bhikkhave, ahaṁ evarūpesu santappaṇītesu dhammesu chandarāgappahānaṁ",
  "atk-s0201a3:50_1": "vadāmi, kiṁ pana imasmiṁ asaddhamme gāmadhamme vasaladhamme duṭṭhulle odakantike,",
  "atk-s0201a3:50_2": "yattha ayaṁ ariṭṭho moghapuriso niddosasaññī pañcasu kāmaguṇesu chandarāgaṁ nālaṁ",
  "atk-s0201a3:50_3": "antarāyāyāti vadati. Ariṭṭhena viya na tumhehi mayhaṁ sāsane kalalaṁ vā kacavaraṁ",
  "atk-s0201a3:50_4": "vā pakkhipitabbanti evaṁ bhagavā imināpi ovādena ariṭṭhaṁyeva niggaṇhāti.",
  "atk-s0201a3:51_0": "241. Idāni yo pañcasu khandhesu tividhaggāhavasena ahaṁ mamanti gaṇhāti, so mayhaṁ",
  "atk-s0201a3:51_1": "sāsane ayaṁ ariṭṭho viya kalalaṁ kacavaraṁ pakkhipatīti dassento chayimāni, bhikkhavetiādimāha.",
  "atk-s0201a3:51_2": "Tattha diṭṭhiṭṭhānānīti diṭṭhipi diṭṭhiṭṭhānaṁ, diṭṭhiyā ārammaṇampi diṭṭhiṭṭhānaṁ,",
  "atk-s0201a3:51_3": "diṭṭhiyā paccayopi. Rūpaṁ etaṁ mamātiādīsu etaṁ mamāti taṇhāggāho. Esohamasmīti mānaggāho.",
  "atk-s0201a3:51_4": "Eso me attāti diṭṭhiggāho. Evaṁ rūpārammaṇā taṇhāmānadiṭṭhiyo kathitā honti. Rūpaṁ",
  "atk-s0201a3:51_5": "pana attāti na vattabbaṁ. Vedanādīsupi eseva nayo. Diṭṭhaṁ rūpāyatanaṁ, sutaṁ saddāyatanaṁ,",
  "atk-s0201a3:51_6": "mutaṁ gandhāyatanaṁ rasāyatanaṁ phoṭṭhabbāyatanaṁ, tañhi patvā gahetabbato mutanti",
  "atk-s0201a3:51_7": "vuttaṁ. Avasesāni sattāyatanāni viññātaṁ nāma. Pattanti pariyesitvā vā apariyesitvā",
  "atk-s0201a3:51_8": "vā pattaṁ. Pariyesitanti pattaṁ vā appattaṁ vā pariyesitaṁ. Anuvicaritaṁ manasāti",
  "atk-s0201a3:51_9": "cittena anusañcaritaṁ. Lokasmiñhi pariyesitvā pattampi atthi, pariyesitvā nopattampi.",
  "atk-s0201a3:51_10": "Apariyesitvā pattampi atthi, apariyesitvā nopattampi. Tattha pariyesitvā pattaṁ pattaṁ",
  "atk-s0201a3:51_11": "nāma. Pariyesitvā nopattaṁ pariyesitaṁ nāma. Apariyesitvā pattañca, apariyesitvā",
  "atk-s0201a3:51_12": "nopattañca manasānuvicaritaṁ nāma.",
  "atk-s0201a3:52_0": "Atha vā pariyesitvā pattampi apariyesitvā pattampi pattaṭṭhena pattaṁ nāma. Pariyesitvā",
  "atk-s0201a3:52_1": "nopattaṁ pariyesitaṁ nāma. Apariyesitvā nopattaṁ manasānuvicaritaṁ nāma. Sabbaṁ vā",
  "atk-s0201a3:52_2": "etaṁ manasā anuvicaritattā manasānuvicaritaṁ nāma. Iminā viññāṇārammaṇā taṇhāmānadiṭṭhiyo",
  "atk-s0201a3:52_3": "kathitā, desanāvilāsena heṭṭhā diṭṭhādiārammaṇavasena viññāṇaṁ dassitaṁ. Yampi taṁ",
  "atk-s0201a3:52_4": "diṭṭhiṭṭhānanti yampi etaṁ so lokotiādinā nayena pavattaṁ diṭṭhiṭṭhānaṁ.",
  "atk-s0201a3:53_0": "So loko so attāti yā esā “rūpaṁ attato samanupassatī”tiādinā nayena pavattā diṭṭhi",
  "atk-s0201a3:53_1": "loko ca attā cāti gaṇhāti, taṁ sandhāya vuttaṁ. So pecca bhavissāmīti so ahaṁ paralokaṁ",
  "atk-s0201a3:53_2": "gantvā nicco bhavissāmi, dhuvo sassato avipariṇāmadhammo bhavissāmi, sinerumahāpathavīmahāsamuddādīhi",
  "atk-s0201a3:53_3": "sassatīhi samaṁ tatheva ṭhassāmi. Tampi etaṁ mamāti tampi dassanaṁ etaṁ mama, esohamasmi,",
  "atk-s0201a3:53_4": "eso me attāti samanupassati. Iminā diṭṭhārammaṇā taṇhāmānadiṭṭhiyo kathitā. Vipassanāya",
  "atk-s0201a3:53_5": "paṭivipassanākāle viya pacchimadiṭṭhiyā purimadiṭṭhiggahaṇakāle evaṁ hoti.",
  "atk-s0201a3:54_0": "Sukkapakkhe rūpaṁ netaṁ mamāti rūpe taṇhāmānadiṭṭhiggāhā paṭikkhittā. Vedanādīsupi",
  "atk-s0201a3:54_1": "eseva nayo. Samanupassatīti imassa pana padassa taṇhāsamanupassanā mānasamanupassanā",
  "atk-s0201a3:54_2": "diṭṭhisamanupassanā ñāṇasamanupassanāti catasso samanupassanāti attho. Tā kaṇhapakkhe",
  "atk-s0201a3:54_3": "tissannaṁ samanupassanānaṁ, sukkapakkhe ñāṇasamanupassanāya vasena veditabbā. Asati",
  "atk-s0201a3:54_4": "na paritassatīti avijjamāne bhayaparitassanāya taṇhāparitassanāya vā na paritassati.",
  "atk-s0201a3:54_5": "Iminā bhagavā ajjhattakkhandhavināse aparitassamānaṁ khīṇāsavaṁ dassento desanaṁ matthakaṁ pāpesi.",
  "atk-s0201a3:55_0": "242.Evaṁvutte aññataro bhikkhūti evaṁ bhagavatā vutte aññataro anusandhikusalo bhikkhu",
  "atk-s0201a3:55_1": "– “bhagavatā ajjhattakkhandhavināse aparitassantaṁ khīṇāsavaṁ dassetvā desanā niṭṭhāpitā,",
  "atk-s0201a3:55_2": "ajjhattaṁ aparitassante kho pana sati ajjhattaṁ paritassakena bahiddhā parikkhāravināse",
  "atk-s0201a3:55_3": "paritassakena aparitassakena cāpi bhavitabbaṁ. Iti imehi catūhi kāraṇehi ayaṁ pañho",
  "atk-s0201a3:55_4": "pucchitabbo”ti cintetvā ekaṁsaṁ cīvaraṁ katvā añjaliṁ paggayha bhagavantaṁ etadavoca.",
  "atk-s0201a3:55_5": "Bahiddhā asatīti bahiddhā parikkhāravināse. Ahu vata meti ahosi vata me bhaddakaṁ",
  "atk-s0201a3:55_6": "yānaṁ vāhanaṁ hiraññaṁ suvaṇṇanti attho. Taṁ vata me natthīti taṁ vata idāni mayhaṁ",
  "atk-s0201a3:55_7": "natthi, rājūhi vā corehi vā haṭaṁ, agginā vā daḍḍhaṁ, udakena vā vuḷhaṁ, paribhogena",
  "atk-s0201a3:55_8": "vā jiṇṇaṁ. Siyā vata meti bhaveyya vata mayhaṁ yānaṁ vāhanaṁ hiraññaṁ suvaṇṇaṁ sāli",
  "atk-s0201a3:55_9": "vīhi yavo godhumo. Taṁ vatāhaṁ na labhāmīti tamahaṁ alabhamāno tadanucchavikaṁ kammaṁ",
  "atk-s0201a3:55_10": "akatvā nisinnattā idāni na labhāmīti socati, ayaṁ agāriyasocanā, anagāriyassa pattacīvarādīnaṁ vasena veditabbā.",
  "atk-s0201a3:56_0": "Aparitassanāvāre na evaṁ hotīti yehi kilesehi evaṁ bhaveyya, tesaṁ pahīnattā na evaṁ",
  "atk-s0201a3:56_1": "hoti. Diṭṭhiṭṭhānādhiṭṭhānapariyuṭṭhānābhinivesānusayānanti diṭṭhīnañca diṭṭhiṭṭhānānañca",
  "atk-s0201a3:56_2": "diṭṭhādhiṭṭhānānañca diṭṭhipariyuṭṭhānānañca abhinivesānusayānañca. Sabbasaṅkhārasamathāyāti",
  "atk-s0201a3:56_3": "nibbānatthāya. Nibbānañhi āgamma sabbasaṅkhārāiñjitāni, sabbasaṅkhāracalanāni sabbasaṅkhāravipphanditāni",
  "atk-s0201a3:56_4": "sammanti vūpasammanti, tasmā taṁ, “sabbasaṅkhārasamatho”ti vuccati. Tadeva ca āgamma",
  "atk-s0201a3:56_5": "khandhūpadhi kilesūpadhi abhisaṅkhārūpadhi, pañcakāmaguṇūpadhīti ime upadhayo paṭinissajjiyanti,",
  "atk-s0201a3:56_6": "taṇhā khīyati virajjati nirujjhati, tasmā taṁ, “sabbūpadhipaṭinissaggo taṇhākkhayo",
  "atk-s0201a3:56_7": "virāgo nirodho”ti vuccati. Nibbānāyāti ayaṁ panassa sarūpaniddeso, iti sabbeheva",
  "atk-s0201a3:56_8": "imehi padehi nibbānassa sacchikiriyatthāya dhammaṁ desentassāti ayamattho dīpito.",
  "atk-s0201a3:56_9": "Tassevaṁ hotīti tassa diṭṭhigatikassa ucchijjissāmi nāmassu, vinassissāmi nāmassu,",
  "atk-s0201a3:56_10": "nāssu nāma bhavissāmīti evaṁ hoti. Diṭṭhigatikassa hi tilakkhaṇaṁ āropetvā suññatāpaṭisaṁyuttaṁ",
  "atk-s0201a3:56_11": "katvā desiyamānaṁ dhammaṁ suṇantassa tāso uppajjati. Vuttañhetaṁ – “tāso heso, bhikkhave,",
  "atk-s0201a3:56_12": "asutavato puthujjanassa no cassaṁ, no ca me siyā”ti.",
  "atk-s0201a3:57_0": "243. Ettāvatā bahiddhāparikkhāravināse tassanakassa ca notassanakassa ca ajjhattakkhandhavināse",
  "atk-s0201a3:57_1": "tassanakassa ca notassanakassa cāti imesaṁ vasena catukkoṭikā suññatā kathitā. Idāni",
  "atk-s0201a3:57_2": "bahiddhā parikkhāraṁ pariggahaṁ nāma katvā, vīsativatthukaṁ sakkāyadiṭṭhiṁ attavādupādānaṁ",
  "atk-s0201a3:57_3": "nāma katvā, sakkāyadiṭṭhipamukhā dvāsaṭṭhi diṭṭhiyo diṭṭhinissayaṁ nāma katvā tikoṭikaṁ",
  "atk-s0201a3:57_4": "suññataṁ dassetuṁ taṁ, bhikkhave, pariggahantiādimāha. Tattha pariggahanti bahiddhā",
  "atk-s0201a3:57_5": "parikkhāraṁ. Pariggaṇheyyāthāti yathā viññū manusso pariggaṇheyya. Ahampi kho taṁ,",
  "atk-s0201a3:57_6": "bhikkhaveti, bhikkhave, tumhepi na passatha, ahampi na passāmi, iti evarūpo pariggaho",
  "atk-s0201a3:57_7": "natthīti dasseti. Evaṁ sabbattha attho veditabbo.",
  "atk-s0201a3:58_0": "244. Evaṁ tikoṭikaṁ suññataṁ dassetvā idāni ajjhattakkhandhe attāti bahiddhā parikkhāre",
  "atk-s0201a3:58_1": "attaniyanti katvā dvikoṭikaṁ dassento attani vā, bhikkhave, satītiādimāha. Tattha",
  "atk-s0201a3:58_2": "ayaṁ saṅkhepattho, bhikkhave, attani vā sati idaṁ me parikkhārajātaṁ attaniyanti",
  "atk-s0201a3:58_3": "assa, attaniyeva vā parikkhāre sati ayaṁ me attā imassa parikkhārassa sāmīti, evaṁ",
  "atk-s0201a3:58_4": "ahanti. Sati mamāti, mamāti sati ahanti yuttaṁ bhaveyya. Saccatoti bhūtato, thetatoti tathato thirato vā.",
  "atk-s0201a3:59_0": "Idāni ime pañcakkhandhe aniccaṁ dukkhaṁ anattāti evaṁ tiparivaṭṭavasena aggaṇhanto",
  "atk-s0201a3:59_1": "ayaṁ ariṭṭho viya mayhaṁ sāsane kalalaṁ kacavaraṁ pakkhipatīti dassento taṁ kiṁ maññatha,",
  "atk-s0201a3:59_2": "bhikkhave, rūpaṁ niccaṁ vātiādimāha. Tattha aniccaṁ, bhanteti, bhante, yasmā hutvā",
  "atk-s0201a3:59_3": "na hoti, tasmā aniccaṁ. Uppādavayavattito vipariṇāmatāvakālikaniccapaṭikkhepaṭṭhena",
  "atk-s0201a3:59_4": "vāti catūhi kāraṇehi aniccaṁ. Dukkhaṁ, bhanteti, bhante, paṭipīḷanākārena dukkhaṁ,",
  "atk-s0201a3:59_5": "santāpadukkhamadukkhavatthukasukhapaṭikkhepaṭṭhena vāti catūhi kāraṇehi dukkhaṁ.",
  "atk-s0201a3:59_6": "Vipariṇāmadhammanti bhavasaṅkantiupagamanasabhāvaṁ pakatibhāvavijahanasabhāvaṁ. Kallaṁ",
  "atk-s0201a3:59_7": "nu taṁ samanupassituṁ etaṁ mama, esohamasmi, eso me attāti yuttaṁ nu kho taṁ imesaṁ",
  "atk-s0201a3:59_8": "tiṇṇaṁ taṇhāmānadiṭṭhiggāhānaṁ vasena ahaṁ mamāti evaṁ gahetuṁ. No hetaṁ, bhanteti",
  "atk-s0201a3:59_9": "iminā te bhikkhū avasavattanākārena rūpaṁ, bhante, anattāti paṭijānanti. Suññaassāmikaanissaraattapaṭikkhepaṭṭhena",
  "atk-s0201a3:59_10": "vāti catūhi kāraṇehi anattā.",
  "atk-s0201a3:60_0": "Bhagavā hi katthaci aniccavasena anattattaṁ dasseti, katthaci dukkhavasena, katthaci",
  "atk-s0201a3:60_1": "ubhayavasena. “Cakkhu attāti yo vadeyya, taṁ na upapajjati, cakkhussa uppādopi vayopi",
  "atk-s0201a3:60_2": "paññāyati. Yassa kho pana uppādopi vayopi paññāyati, attā me uppajjati ca veti cāti",
  "atk-s0201a3:60_3": "iccassa evamāgataṁ hoti, tasmā taṁ na upapajjati cakkhu attāti yo vadeyya, iti cakkhu",
  "atk-s0201a3:60_4": "anattā”ti imasmiñhi chachakkasutte aniccavasena anattataṁ dasseti. “Rūpañca hidaṁ,",
  "atk-s0201a3:60_5": "bhikkhave, attā abhavissa, nayidaṁ rūpaṁ ābādhāya saṁvatteyya, labbhetha ca rūpe",
  "atk-s0201a3:60_6": "‘evaṁ me rūpaṁ hotu, evaṁ me rūpaṁ mā ahosī’ti. Yasmā ca kho, bhikkhave, rūpaṁ anattā,",
  "atk-s0201a3:60_7": "tasmā rūpaṁ ābādhāya saṁvattati, na ca labbhati rūpe ‘evaṁ me rūpaṁ hotu, evaṁ me",
  "atk-s0201a3:60_8": "rūpaṁ mā ahosī”’ti imasmiṁ anattalakkhaṇasutte dukkhavasena anattataṁ dasseti. “Rūpaṁ,",
  "atk-s0201a3:60_9": "bhikkhave, aniccaṁ, yadaniccaṁ taṁ dukkhaṁ, yaṁ dukkhaṁ tadanattā, yadanattā taṁ",
  "atk-s0201a3:60_10": "‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabba”nti",
  "atk-s0201a3:60_11": "imasmiṁ arahattasutte ubhayavasena anattataṁ dasseti. Kasmā? Aniccaṁ dukkhañca pākaṭaṁ.",
  "atk-s0201a3:60_12": "Anattāti na pākaṭaṁ.",
  "atk-s0201a3:61_0": "Paribhogabhājanādīsu hi bhinnesu aho aniccanti vadanti, aho anattāti vattā nāma natthi.",
  "atk-s0201a3:61_1": "Sarīre gaṇḍapiḷakādīsu vā uṭṭhitāsu kaṇṭakena vā viddhā aho dukkhanti vadanti, aho",
  "atk-s0201a3:61_2": "anattāti pana vattā nāma natthi. Kasmā? Idañhi anattalakkhaṇaṁ nāma avibhūtaṁ duddasaṁ",
  "atk-s0201a3:61_3": "duppaññāpanaṁ. Tena taṁ bhagavā aniccavasena vā dukkhavasena vā ubhayavasena vā dasseti.",
  "atk-s0201a3:61_4": "Tayidaṁ imasmimpi teparivaṭṭe aniccadukkhavaseneva dassitaṁ. Vedanādīsupi eseva nayo.",
  "atk-s0201a3:62": "Tasmā tiha, bhikkhaveti, bhikkhave, yasmā etarahi aññadāpi rūpaṁ aniccaṁ dukkhaṁ anattā, tasmāti attho. Yaṁkiñci rūpantiādīni visuddhimagge khandhaniddese vitthāritāneva.",
  "atk-s0201a3:63_0": "245.Nibbindatīti ukkaṇṭhati. Ettha ca nibbidāti vuṭṭhānagāminīvipassanā adhippetā.",
  "atk-s0201a3:63_1": "Vuṭṭhānagāminīvipassanāya hi bahūni nāmāni. Esā hi katthaci saññagganti vuttā. Katthaci",
  "atk-s0201a3:63_2": "dhammaṭṭhitiñāṇanti. Katthaci pārisuddhipadhāniyaṅganti. Katthaci paṭipadāñāṇadassanavisuddhīti.",
  "atk-s0201a3:63_3": "Katthaci tammayatāpariyādānanti. Katthaci tīhi nāmehi. Katthaci dvīhīti.",
  "atk-s0201a3:64_0": "Tattha poṭṭhapādasutte tāva “saññā kho, poṭṭhapāda, paṭhamaṁ uppajjati, pacchā ñāṇa”nti",
  "atk-s0201a3:64_1": "evaṁ saññagganti vuttā. Susimasutte “pubbe kho, susima, dhammaṭṭhitiñāṇaṁ, pacchā",
  "atk-s0201a3:64_2": "nibbāne ñāṇa”nti evaṁ dhammaṭṭhitiñāṇanti vuttā. Dasuttarasutte “paṭipadāñāṇadassanavisuddhipadhāniyaṅga”nti",
  "atk-s0201a3:64_3": "evaṁ pārisuddhipadāniyaṅganti vuttā. Rathavinīte “kiṁ nu kho, āvuso, paṭipadāñāṇadassanavisuddhatthaṁ",
  "atk-s0201a3:64_4": "bhagavati brahmacariyaṁ vussatī”ti evaṁ paṭipadāñāṇadassanavisuddhīti vuttā. Saḷāyatanavibhaṅge",
  "atk-s0201a3:64_5": "“atammayataṁ, bhikkhave, nissāya atammayataṁ āgamma yāyaṁ upekkhā nānattā nānattasitā,",
  "atk-s0201a3:64_6": "taṁ abhinivajjetvā yāyaṁ upekkhā ekattā ekattasitā, taṁ nissāya taṁ āgamma evametissā",
  "atk-s0201a3:64_7": "pahānaṁ hoti, evametissā samatikkamo hotī”ti evaṁ tammayatāpariyādānanti vuttā. Paṭisambhidāmagge",
  "atk-s0201a3:64_8": "“yā ca muñcitukamyatā, yā ca paṭisaṅkhānupassanā, yā ca saṅkhārupekkhā, ime dhammā",
  "atk-s0201a3:64_9": "ekatthā byañjanameva nāna”nti evaṁ tīhi nāmehi vuttā. Paṭṭhāne “anulomaṁ gotrabhussa",
  "atk-s0201a3:64_10": "anantarapaccayena paccayo, anulomaṁ vodānassa anantarapaccayena paccayo”ti evaṁ dvīhi",
  "atk-s0201a3:64_11": "nāmehi vuttā. Imasmiṁ pana alagaddasutte nibbindatīti nibbidānāmena āgatā.",
  "atk-s0201a3:65": "Nibbidā virajjatīti ettha virāgoti maggo virāgā vimuccatīti ettha virāgena maggena vimuccatīti phalaṁ kathitaṁ. Vimuttasmiṁ vimuttamiti ñāṇaṁ hotīti idha paccavekkhaṇā kathitā.",
  "atk-s0201a3:66_0": "Evaṁ vimuttacittaṁ mahākhīṇāsavaṁ dassetvā idāni tassa yathābhūtehi pañcahi kāraṇehi",
  "atk-s0201a3:66_1": "nāmaṁ gaṇhanto ayaṁ vuccati, bhikkhavetiādimāha. Avijjāti vaṭṭamūlikā avijjā. Ayañhi",
  "atk-s0201a3:66_2": "durukkhipanaṭṭhena palighoti vuccati. Tenesa tassa ukkhittattā ukkhittapalighoti",
  "atk-s0201a3:66_3": "vutto. Tālāvatthukatāti sīsacchinnatālo viya katā, samūlaṁ vā tālaṁ uddharitvā tālassa",
  "atk-s0201a3:66_4": "vatthu viya katā, yathā tasmiṁ vatthusmiṁ puna so tālo na paññāyati, evaṁ puna apaññattibhāvaṁ",
  "atk-s0201a3:66_5": "nītāti attho. Ponobbhavikoti punabbhavadāyako. Jātisaṁsārotiādīsu jāyanavasena ceva",
  "atk-s0201a3:66_6": "saṁsaraṇavasena ca evaṁ laddhanāmānaṁ punabbhavakhandhānaṁ paccayo kammābhisaṅkhāro.",
  "atk-s0201a3:66_7": "So hi punappunaṁ uppattikaraṇavasena parikkhipitvā ṭhitattā parikkhāti vuccati, tenesa",
  "atk-s0201a3:66_8": "tassā saṁkiṇṇattā vikiṇṇattā saṁkiṇṇaparikkhoti vutto. Taṇhāti vaṭṭamūlikā taṇhā.",
  "atk-s0201a3:66_9": "Ayañhi gambhīrānugataṭṭhena esikāti vuccati. Tenesa tassā abbūḷhattā luñcitvā chaḍḍitattā",
  "atk-s0201a3:66_10": "abbūḷhesikoti vutto. Orambhāgiyānīti oraṁ bhajanakāni kāmabhave upapattipaccayāni.",
  "atk-s0201a3:66_11": "Etāni hi kavāṭaṁ viya nagaradvāraṁ cittaṁ pidahitvā ṭhitattā aggaḷāti vuccanti. Tenesa",
  "atk-s0201a3:66_12": "tesaṁ nirākatattā bhinnattā niraggaḷoti vutto. Ariyoti nikkileso parisuddho. Pannaddhajoti",
  "atk-s0201a3:66_13": "patitamānaddhajo. Pannabhāroti khandhabhārakilesabhāraabhisaṅkhārabhārapañckāmaguṇabhārā",
  "atk-s0201a3:66_14": "pannā orohitā assāti pannabhāro. Apica idha mānabhārasseva oropitattā pannabhāroti",
  "atk-s0201a3:66_15": "adhippeto. Visaṁyuttoti catūhi yogehi sabbakilesehi ca visaṁyutto. Idha pana mānasaṁyogeneva",
  "atk-s0201a3:66_16": "visaṁyuttattā visaṁyuttoti adhippeto. Asmimānoti rūpe asmīti māno, vedanāya… saññāya…",
  "atk-s0201a3:66_17": "saṅkhāresu… viññāṇe asmīti māno.",
  "atk-s0201a3:67_0": "Ettāvatā bhagavatā maggena kilese khepetvā nirodhasayanavaragatassa nibbānārammaṇaṁ",
  "atk-s0201a3:67_1": "phalasamāpattiṁ appetvā viharato khīṇāsavassa kālo dassito. Yathā hi dve nagarāni",
  "atk-s0201a3:67_2": "ekaṁ coranagaraṁ, ekaṁ khemanagaraṁ. Atha ekassa mahāyodhassa evaṁ bhaveyya – “yāvimaṁ",
  "atk-s0201a3:67_3": "coranagaraṁ tiṭṭhati, tāva khemanagaraṁ bhayato na muccati, coranagaraṁ anagaraṁ",
  "atk-s0201a3:67_4": "karissāmī”ti sannāhaṁ katvā khaggaṁ gahetvā coranagaraṁ upasaṅkamitvā nagaradvāre",
  "atk-s0201a3:67_5": "ussāpite esikatthambhe khaggena chinditvā sadvārabāhakaṁ kavāṭaṁ chinditvā palighaṁ",
  "atk-s0201a3:67_6": "ukkhipitvā pākāraṁ bhindanto parikkhaṁ saṁkiritvā nagarasobhanatthāya ussite dhaje",
  "atk-s0201a3:67_7": "pātetvā nagaraṁ agginā jhāpetvā khemanagaraṁ pavisitvā pāsādaṁ abhiruyha ñātigaṇaparivuto",
  "atk-s0201a3:67_8": "surasabhojanaṁ bhuñjeyya, evaṁ coranagaraṁ viya sakkāyo, khemanagaraṁ viya nibbānaṁ,",
  "atk-s0201a3:67_9": "mahāyodho viya yogāvacaro. Tassevaṁ hoti, “yāva sakkāyavaṭṭaṁ vattati, tāva dvattiṁsakammakāraṇaaṭṭhanavutirogapañcavīsatimahābhayehi",
  "atk-s0201a3:67_10": "parimuccanaṁ natthī”ti. So mahāyodho viya sannāhaṁ sīlasannāhaṁ katvā, paññākhaggaṁ",
  "atk-s0201a3:67_11": "gahetvā khaggena esikatthambhe viya arahattamaggena taṇhesikaṁ luñcitvā, so yodho",
  "atk-s0201a3:67_12": "sadvārabāhakaṁ nagarakavāṭaṁ viya pañcorambhāgiyasaṁyojanaggaḷaṁ ugghāṭetvā, so yodho",
  "atk-s0201a3:67_13": "palighaṁ viya, avijjāpalighaṁ ukkhipitvā, so yodho pākāraṁ bhindanto parikkhaṁ viya",
  "atk-s0201a3:67_14": "kammābhisaṅkhāraṁ bhindanto jātisaṁsāraparikkhaṁ saṁkiritvā, so yodho nagarasobhanatthāya",
  "atk-s0201a3:67_15": "ussāpite dhaje viya mānaddhaje pātetvā sakkāyanagaraṁ jhāpetvā, so yodho khemanagare",
  "atk-s0201a3:67_16": "uparipāsāde surasabhojanaṁ viya kilesanibbānaṁ nagaraṁ pavisitvā amatanirodhārammaṇaṁ",
  "atk-s0201a3:67_17": "phalasamāpattisukhaṁ anubhavamāno kālaṁ vītināmeti.",
  "atk-s0201a3:68_0": "246. Idāni evaṁ vimuttacittassa khīṇāsavassa parehi anadhigamanīyaviññāṇataṁ dassento",
  "atk-s0201a3:68_1": "evaṁ vimuttacittaṁ khotiādimāha. Tattha anvesanti anvesantā gavesantā. Idaṁ nissitanti",
  "atk-s0201a3:68_2": "idaṁ nāma nissitaṁ. Tathāgatassāti ettha sattopi tathāgatoti adhippeto, uttamapuggalo",
  "atk-s0201a3:68_3": "khīṇāsavopi. Ananuvijjoti asaṁvijjamāno vā avindeyyo vā. Tathāgatoti hi satte gahite",
  "atk-s0201a3:68_4": "asaṁvijjamānoti attho vaṭṭati, khīṇāsave gahite avindeyyoti attho vaṭṭati.",
  "atk-s0201a3:69_0": "Tattha purimanaye ayamadhippāyo – bhikkhave, ahaṁ diṭṭheva dhamme dharamānakaṁyeva",
  "atk-s0201a3:69_1": "khīṇāsavaṁ tathāgato satto puggaloti na paññapemi. Appaṭisandhikaṁ pana parinibbutaṁ",
  "atk-s0201a3:69_2": "khīṇāsavaṁ sattoti vā puggaloti vā kiṁ paññapessāmi? Ananuvijjo tathāgato. Na hi",
  "atk-s0201a3:69_3": "paramatthato satto nāma koci atthi, tassa avijjamānassa idaṁ nissitaṁ viññāṇanti",
  "atk-s0201a3:69_4": "anvesantāpi kiṁ adhigacchissanti? Kathaṁ paṭilabhissantīti attho. Dutiyanaye ayamadhippāyo",
  "atk-s0201a3:69_5": "– bhikkhave, ahaṁ diṭṭheva dhamme dharamānakaṁyeva khīṇāsavaṁ viññāṇavasena indādīhi",
  "atk-s0201a3:69_6": "avindiyaṁ vadāmi. Na hi saindā devā sabrahmakā sapajāpatikā anvesantāpi khīṇāsavassa",
  "atk-s0201a3:69_7": "vipassanācittaṁ vā maggacittaṁ vā phalacittaṁ vā, idaṁ nāma ārammaṇaṁ nissāya vattatīti",
  "atk-s0201a3:69_8": "jānituṁ sakkonti. Te appaṭisandhikassa parinibbutassa kiṁ jānissantīti?",
  "atk-s0201a3:70_0": "Asatāti asantena. Tucchāti tucchakena. Musāti musāvādena. Abhūtenāti yaṁ natthi,",
  "atk-s0201a3:70_1": "tena. Abbhācikkhantīti abhiācikkhanti, abhibhavitvā vadanti. Venayikoti vinayati",
  "atk-s0201a3:70_2": "vināsetīti vinayo, so eva venayiko, sattavināsakoti adhippāyo. Yathā cāhaṁ na, bhikkhaveti,",
  "atk-s0201a3:70_3": "bhikkhave, yena vākārena ahaṁ na sattavināsako. Yathā cāhaṁ na vadāmīti yena vā kāraṇena",
  "atk-s0201a3:70_4": "ahaṁ sattavināsaṁ na paññapemi. Idaṁ vuttaṁ hoti – yathāhaṁ na sattavināsako, yathā",
  "atk-s0201a3:70_5": "ca na sattavināsaṁ paññapemi, tathā maṁ te bhonto samaṇabrāhmaṇā “venayiko samaṇo",
  "atk-s0201a3:70_6": "gotamo”ti vadantā sattavināsako samaṇo gotamoti ca, “sato sattassa ucchedaṁ vināsaṁ",
  "atk-s0201a3:70_7": "vibhavaṁ paññapetī”ti vadantā sattavināsaṁ paññapetīti ca asatā tucchā musā abhūtena abbhācikkhantīti.",
  "atk-s0201a3:71_0": "Pubbe cāti pubbe mahābodhimaṇḍamhiyeva ca. Etarahi cāti etarahi dhammadesanāyañca.",
  "atk-s0201a3:71_1": "Dukkhañceva paññapemi, dukkhassa ca nirodhanti dhammacakkaṁ appavattetvā bodhimaṇḍe",
  "atk-s0201a3:71_2": "viharantopi dhammacakkappavattanato paṭṭhāya dhammaṁ desentopi catusaccameva paññapemīti",
  "atk-s0201a3:71_3": "attho. Ettha hi dukkhaggahaṇena tassa mūlabhūto samudayo, nirodhaggahaṇena taṁsampāpako",
  "atk-s0201a3:71_4": "maggo gahitova hotīti veditabbo. Tatra ceti tasmiṁ catusaccappakāsane. Pareti saccāni",
  "atk-s0201a3:71_5": "ājānituṁ paṭivijjhituṁ asamatthapuggalā. Akkosantīti dasahi akkosavatthūhi akkosanti.",
  "atk-s0201a3:71_6": "Paribhāsantīti vācāya paribhāsanti. Rosenti vihesentīti rosessāma vihesessāmāti adhippāyena",
  "atk-s0201a3:71_7": "ghaṭṭenti dukkhāpenti. Tatrāti tesu akkosādīsu, tesu vā parapuggalesu. Āghātoti kopo.",
  "atk-s0201a3:71_8": "Appaccayoti domanassaṁ. Anabhiraddhīti atuṭṭhi.",
  "atk-s0201a3:72_0": "Tatra ceti catusaccappakāsaneyeva. Pareti catusaccappakāsanaṁ ājānituṁ paṭivijjhituṁ",
  "atk-s0201a3:72_1": "samatthapuggalā. Ānandoti ānandapīti. Uppilāvitattanti uppilāpanapīti. Tatra ceti",
  "atk-s0201a3:72_2": "catusaccappakāsanamhiyeva. Tatrāti sakkārādīsu. Yaṁ kho idaṁ pubbe pariññātanti idaṁ",
  "atk-s0201a3:72_3": "khandhapañcakaṁ pubbe bodhimaṇḍe tīhi pariññāhi pariññātaṁ. Tatthameti tasmiṁ khandhapañcake",
  "atk-s0201a3:72_4": "ime. Kiṁ vuttaṁ hoti? Tatrāpi tathāgatassa ime sakkārā mayi karīyantīti vā ahaṁ ete",
  "atk-s0201a3:72_5": "anubhavāmīti vā na hoti. Pubbe pariññātakkhandhapañcakaṁyeva ete sakkāre anubhotīti",
  "atk-s0201a3:72_6": "ettakameva hotīti. Tasmāti yasmā saccāni paṭivijjhituṁ asamatthā tathāgatampi akkosanti,",
  "atk-s0201a3:72_7": "tasmā. Sesaṁ vuttanayeneva veditabbaṁ.",
  "atk-s0201a3:73_0": "247.Tasmā tiha, bhikkhave, yaṁ na tumhākanti yasmā attaniyepi chandarāgappahānaṁ",
  "atk-s0201a3:73_1": "dīgharattaṁ hitāya sukhāya saṁvattati, tasmā yaṁ na tumhākaṁ, taṁ pajahathāti attho.",
  "atk-s0201a3:73_2": "Yathāpaccayaṁ vākareyyāti yathā yathā iccheyya tathā tathā kareyya. Na hi no etaṁ,",
  "atk-s0201a3:73_3": "bhante, attā vāti, bhante, etaṁ tiṇakaṭṭhasākhāpalāsaṁ amhākaṁ neva attā na amhākaṁ",
  "atk-s0201a3:73_4": "rūpaṁ na viññāṇanti vadanti. Attaniyaṁ vāti amhākaṁ cīvarādiparikkhāropi na hotīti",
  "atk-s0201a3:73_5": "attho. Evameva kho, bhikkhave, yaṁ na tumhākaṁ taṁ pajahathāti bhagavā, khandhapañcakaṁyeva",
  "atk-s0201a3:73_6": "na tumhākanti dassetvā pajahāpeti, tañca kho na uppāṭetvā, luñcitvā vā. Chandarāgavinayena panetaṁ pajahāpeti.",
  "atk-s0201a3:74_0": "248.Evaṁ svākkhātoti ettha tiparivaṭṭato paṭṭhāya yāva imaṁ ṭhānaṁ āharitumpi vaṭṭati,",
  "atk-s0201a3:74_1": "paṭilomena pemamattakena saggaparāyaṇato paṭṭhāya yāva imaṁ ṭhānaṁ āharitumpi vaṭṭati.",
  "atk-s0201a3:74_2": "Svākkhātoti sukathito. Sukathitattā eva uttāno vivaṭo pakāsito. Chinnapilotikoti",
  "atk-s0201a3:74_3": "pilotikā vuccati chinnaṁ bhinnaṁ tattha tattha sibbitaṁ gaṇṭhikataṁ jiṇṇaṁ vatthaṁ,",
  "atk-s0201a3:74_4": "taṁ yassa natthi, aṭṭhahatthaṁ vā navahatthaṁ vā ahatasāṭakaṁ nivattho, so chinnapilotiko",
  "atk-s0201a3:74_5": "nāma. Ayampi dhammo tādiso, na hettha kohaññādivasena chinnabhinnasibbitagaṇṭhikatabhāvo",
  "atk-s0201a3:74_6": "atthi. Apica kacavaro pilotikoti vuccati. Imasmiñca sāsane samaṇakacavaraṁ nāma patiṭṭhātuṁ",
  "atk-s0201a3:74_7": "na labhati. Tenevāha –",
  "atk-s0201a3:75": "“Kāraṇḍavaṁ niddhamatha, kasambuñcāpakassatha;",
  "atk-s0201a3:76": "Tato palāpe vāhetha, assamaṇe samaṇamānine.",
  "atk-s0201a3:77": "Niddhamitvāna pāpicche, pāpaācāragocare;",
  "atk-s0201a3:78": "Suddhā suddhehi saṁvāsaṁ, kappayavho patissatā;",
  "atk-s0201a3:79": "Tato samaggā nipakā, dukkhassantaṁ karissathā”ti. ;",
  "atk-s0201a3:80_0": "Iti samaṇakacavarassa chinnattāpi ayaṁ dhammo chinnapilotiko nāma hoti. Vaṭṭaṁ tesaṁ",
  "atk-s0201a3:80_1": "natthi paññāpanāyāti tesaṁ vaṭṭaṁ apaññattibhāvaṁ gataṁ nippaññattikaṁ jātaṁ. Evarūpo",
  "atk-s0201a3:80_2": "mahākhīṇāsavo evaṁ svākkhāte sāsaneyeva uppajjati. Yathā ca khīṇāsavo, evaṁ anāgāmiādayopi.",
  "atk-s0201a3:81_0": "Tattha dhammānusārino saddhānusārinoti ime dve sotāpattimaggaṭṭhā honti. Yathāha",
  "atk-s0201a3:81_1": "– “katamo ca puggalo dhammānusārī? Yassa puggalassa sotāpattiphalasacchikiriyāya",
  "atk-s0201a3:81_2": "paṭipannassa paññindriyaṁ adhimattaṁ hoti, paññāvāhiṁ paññāpubbaṅgamaṁ ariyamaggaṁ",
  "atk-s0201a3:81_3": "bhāveti. Ayaṁ vuccati puggalo dhammānusārī. Sotāpattiphalasacchikiriyāya paṭipanno",
  "atk-s0201a3:81_4": "puggalo dhammānusārī, phale ṭhito diṭṭhippatto. Katamo ca puggalo saddhānusārī? Yassa",
  "atk-s0201a3:81_5": "puggalassa sotāpattiphalasacchikiriyāya paṭipannassa saddhindriyaṁ adhimattaṁ hoti,",
  "atk-s0201a3:81_6": "saddhāvāhiṁ saddhāpubbaṅgamaṁ ariyamaggaṁ bhāveti. Ayaṁ vuccati puggalo saddhānusārī.",
  "atk-s0201a3:81_7": "Sotāpattiphalasacchikiriyāya paṭipanno puggalo saddhānusārī, phale ṭhito saddhāvimutto”ti.",
  "atk-s0201a3:81_8": "Yesaṁ mayi saddhāmattaṁ pemamattanti iminā yesaṁ añño ariyadhammo natthi, tathāgate",
  "atk-s0201a3:81_9": "pana saddhāmattaṁ pemamattameva hoti. Te vipassakapuggalā adhippetā. Vipassakabhikkhūnañhi",
  "atk-s0201a3:81_10": "evaṁ vipassanaṁ paṭṭhapetvā nisinnānaṁ dasabale ekā saddhā ekaṁ pemaṁ uppajjati.",
  "atk-s0201a3:81_11": "Tāya saddhāya tena pemena hatthe gahetvā sagge ṭhapitā viya honti, niyatagatikā kira",
  "atk-s0201a3:81_12": "ete. Porāṇakattherā pana evarūpaṁ bhikkhuṁ cūḷasotāpannoti vadanti. Sesaṁ sabbattha uttānatthamevāti.",
  "atk-s0201a3:82": "Papañcasūdaniyā majjhimanikāyaṭṭhakathāya",
  "atk-s0201a3:83": "Alagaddūpamasuttavaṇṇanā niṭṭhitā.",
  "atk-s0201a3:84": "3. Vammikasuttavaṇṇanā",
  "atk-s0201a3:85_0": "249.Evaṁme sutanti vammikasuttaṁ. Tattha āyasmāti piyavacanametaṁ. Kumārakassapoti",
  "atk-s0201a3:85_1": "tassa nāmaṁ. Kumārakāle pabbajitattā pana bhagavatā, “kassapaṁ pakkosatha, idaṁ phalaṁ",
  "atk-s0201a3:85_2": "vā khādanīyaṁ vā kassapassa dethā”ti vutte, katarassa kassapassāti kumārakassapassāti",
  "atk-s0201a3:85_3": "evaṁ gahitanāmattā tato paṭṭhāya vuḍḍhakālepi “kumārakassapo” tveva vuccati. Apica",
  "atk-s0201a3:85_4": "raññā posāvanikaputtattāpi taṁ “kumārakassapo”ti sañjāniṁsu. Ayaṁ panassa pubbayogato",
  "atk-s0201a3:85_5": "paṭṭhāya āvibhāvakathā –",
  "atk-s0201a3:86_0": "Thero kira padumuttarassa bhagavato kāle seṭṭhiputto ahosi. Athekadivasaṁ bhagavantaṁ",
  "atk-s0201a3:86_1": "citrakathiṁ ekaṁ attano sāvakaṁ ṭhānantare ṭhapentaṁ disvā bhagavato sattāhaṁ dānaṁ",
  "atk-s0201a3:86_2": "datvā, “ahampi bhagavā anāgate ekassa buddhassa ayaṁ thero viya citrakathī sāvako",
  "atk-s0201a3:86_3": "bhaveyya”nti patthanaṁ katvā puññāni karonto kassapassa bhagavato sāsane pabbajitvā",
  "atk-s0201a3:86_4": "visesaṁ nibbattetuṁ nāsakkhi.",
  "atk-s0201a3:87_0": "Tadā kira parinibbutassa bhagavato sāsane osakkante pañca bhikkhū nisseṇiṁ bandhitvā",
  "atk-s0201a3:87_1": "pabbataṁ abhiruyha samaṇadhammaṁ akaṁsu. Saṅghatthero tatiyadivase arahattaṁ patto.",
  "atk-s0201a3:87_2": "Anuthero catutthadivase anāgāmī ahosi. Itare tayo visesaṁ nibbattetuṁ asakkontā devaloke",
  "atk-s0201a3:87_3": "nibbattiṁsu. Tesaṁ ekaṁ buddhantaraṁ devesu ca manussesu ca sampattiṁ anubhontānaṁ",
  "atk-s0201a3:87_4": "eko takkasilāyaṁ rājakule nibbattitvā pukkusāti nāma rājā hutvā bhagavantaṁ uddissa",
  "atk-s0201a3:87_5": "pabbajitvā rājagahaṁ gacchanto kumbhakārasālāyaṁ bhagavato dhammadesanaṁ sutvā anāgāmiphalaṁ",
  "atk-s0201a3:87_6": "patto. Eko ekasmiṁ samuddapaṭṭane kulaghare nibbattitvā nāvaṁ āruyha bhinnanāvo dārucīrāni",
  "atk-s0201a3:87_7": "nivāsetvā lābhasampattiṁ patto, “ahaṁ arahā”ti cittaṁ uppādetvā, “na tvaṁ arahā,",
  "atk-s0201a3:87_8": "gaccha satthāraṁ pañhaṁ pucchā”ti atthakāmāya devatāya codito tathā katvā arahattaphalaṁ patto.",
  "atk-s0201a3:88_0": "Eko rājagahe ekissā kuladārikāya kucchimhi uppanno. Sā ca paṭhamaṁ mātāpitaro yācitvā",
  "atk-s0201a3:88_1": "pabbajjaṁ alabhamānā kulagharaṁ gatā gabbhasaṇṭhitampi ajānantī sāmikaṁ ārādhetvā",
  "atk-s0201a3:88_2": "tena anuññātā bhikkhunīsu pabbajitā. Tassā gabbhininimittaṁ disvā bhikkhuniyo devadattaṁ",
  "atk-s0201a3:88_3": "pucchiṁsu, so “assamaṇī”ti āha. Dasabalaṁ pucchiṁsu, satthā upālittheraṁ paṭicchāpesi.",
  "atk-s0201a3:88_4": "Thero sāvatthinagaravāsīni kulāni visākhañca upāsikaṁ pakkosāpetvā sodhento, – “pure",
  "atk-s0201a3:88_5": "laddho gabbho, pabbajjā arogā”ti āha. Satthā “suvinicchitaṁ adhikaraṇa”nti therassa",
  "atk-s0201a3:88_6": "sādhukāraṁ adāsi. Sā bhikkhunī suvaṇṇabimbasadisaṁ puttaṁ vijāyi, taṁ gahetvā rājā",
  "atk-s0201a3:88_7": "pasenadi kosalo posāpesi. “Kassapo”ti cassa nāmaṁ katvā aparabhāge alaṅkaritvā satthu",
  "atk-s0201a3:88_8": "santikaṁ netvā pabbājesi. Iti rañño posāvanikaputtattāpi taṁ “kumārakassapo”ti sañjāniṁsūti.",
  "atk-s0201a3:89_0": "Andhavaneti evaṁnāmake vane. Taṁ kira vanaṁ dvinnaṁ buddhānaṁ kāle avijahitanāmaṁ",
  "atk-s0201a3:89_1": "andhavanaṁtveva paññāyati. Tatrāyaṁ paññattivibhāvanā – appāyukabuddhānañhi sarīradhātu",
  "atk-s0201a3:89_2": "na ekagghanā hoti. Adhiṭṭhānānubhāvena vippakiriyati. Teneva amhākampi bhagavā, –",
  "atk-s0201a3:89_3": "“ahaṁ na ciraṭṭhitiko, appakehi sattehi ahaṁ diṭṭho, yehi na diṭṭho, teva bahutarā,",
  "atk-s0201a3:89_4": "te me dhātuyo ādāya tattha tattha pūjentā saggaparāyaṇā bhavissantī”ti parinibbānakāle,",
  "atk-s0201a3:89_5": "“attano sarīraṁ vippakiriyatū”ti adhiṭṭhāsi. Dīghāyukabuddhānaṁ pana suvaṇṇakkhandho",
  "atk-s0201a3:89_6": "viya ekagghanaṁ dhātusarīraṁ tiṭṭhati.",
  "atk-s0201a3:90_0": "Kassapassāpi bhagavato tatheva aṭṭhāsi. Tato mahājanā sannipatitvā, “dhātuyo ekagghanā",
  "atk-s0201a3:90_1": "na sakkā viyojetuṁ, kiṁ karissāmā”ti sammantayitvā ekagghanameva cetiyaṁ karissāma,",
  "atk-s0201a3:90_2": "kittakaṁ pana hotu tanti āhaṁsu. Eke sattayojaniyanti āhaṁsu. Etaṁ atimahantaṁ, anāgate",
  "atk-s0201a3:90_3": "jaggituṁ na sakkā, chayojanaṁ hotu, pañcayojanaṁ… catuyojanaṁ… tiyojanaṁ… dviyojanaṁ…",
  "atk-s0201a3:90_4": "ekayojanaṁ hotūti sanniṭṭhānaṁ katvā iṭṭhakā kīdisā hontūti bāhirante iṭṭhakā rattasuvaṇṇamayā",
  "atk-s0201a3:90_5": "ekagghanā satasahassagghanikā hontu, abbhantarimante paññāsasahassagghanikā. Haritālamanosilāhi",
  "atk-s0201a3:90_6": "mattikākiccaṁ kayiratu, telena udakakiccanti niṭṭhaṁ gantvā cattāri mukhāni catudhā",
  "atk-s0201a3:90_7": "vibhajiṁsu. Rājā ekaṁ mukhaṁ gaṇhi, rājaputto pathavindarakumāro ekaṁ, amaccānaṁ",
  "atk-s0201a3:90_8": "jeṭṭhako hutvā senāpati ekaṁ, janapadānaṁ jeṭṭhako hutvā seṭṭhi ekaṁ.",
  "atk-s0201a3:91_0": "Tattha dhanasampannatāya rājāpi suvaṇṇaṁ nīharāpetvā attanā gahitamukhe kammaṁ ārabhi,",
  "atk-s0201a3:91_1": "uparājāpi, senāpatipi. Seṭṭhinā gahitamukhe pana kammaṁ olīyati. Tato yasorato nāma",
  "atk-s0201a3:91_2": "eko upāsako tepiṭako bhāṇako anāgāmī ariyasāvako, so kammaṁ olīyatīti ñatvā pañca",
  "atk-s0201a3:91_3": "sakaṭasatāni yojāpetvā janapadaṁ gantvā “kassapasammāsambuddho vīsativassasahassāni",
  "atk-s0201a3:91_4": "ṭhatvā parinibbuto. Tassa yojanikaṁ ratanacetiyaṁ kayirati, yo yaṁ dātuṁ ussahati",
  "atk-s0201a3:91_5": "suvaṇṇaṁ vā hiraññaṁ vā sattaratanaṁ vā haritālaṁ vā manosilaṁ vā, so taṁ detū”ti",
  "atk-s0201a3:91_6": "samādapesi. Manussā attano attano thāmena hiraññasuvaṇṇādīni adaṁsu. Asakkontā telataṇḍulādīni",
  "atk-s0201a3:91_7": "dentiyeva. Upāsako telataṇḍulādīni kammakārānaṁ bhattavetanatthaṁ pahiṇāti, avasesehi",
  "atk-s0201a3:91_8": "suvaṇṇaṁ cetāpetvā pahiṇāti, evaṁ sakalajambudīpaṁ acari.",
  "atk-s0201a3:92_0": "Cetiye kammaṁ niṭṭhitanti cetiyaṭṭhānato paṇṇaṁ pahiṇiṁsu – “niṭṭhitaṁ kammaṁ ācariyo",
  "atk-s0201a3:92_1": "āgantvā cetiyaṁ vandatū”ti. Sopi paṇṇaṁ pahiṇi – “mayā sakalajambudīpo samādapito,",
  "atk-s0201a3:92_2": "yaṁ atthi, taṁ gahetvā kammaṁ niṭṭhāpentū”ti. Dvepi paṇṇāni antarāmagge samāgamiṁsu.",
  "atk-s0201a3:92_3": "Ācariyassa paṇṇato pana cetiyaṭṭhānato paṇṇaṁ paṭhamataraṁ ācariyassa hatthaṁ agamāsi.",
  "atk-s0201a3:92_4": "So paṇṇaṁ vācetvā cetiyaṁ vandissāmīti ekakova nikkhami. Antarāmagge aṭaviyaṁ pañca",
  "atk-s0201a3:92_5": "corasatāni uṭṭhahiṁsu. Tatrekacce taṁ disvā iminā sakalajambudīpato hiraññasuvaṇṇaṁ",
  "atk-s0201a3:92_6": "sampiṇḍitaṁ, nidhikumbhī no pavaṭṭamānā āgatāti avasesānaṁ ārocetvā taṁ aggahesuṁ.",
  "atk-s0201a3:92_7": "Kasmā tātā, maṁ gaṇhathāti? Tayā sakalajambudīpato sabbaṁ hiraññasuvaṇṇaṁ sampiṇḍitaṁ,",
  "atk-s0201a3:92_8": "amhākampi thokaṁ thokaṁ dehīti. Kiṁ tumhe na jānātha, kassapo bhagavā parinibbuto,",
  "atk-s0201a3:92_9": "tassa yojanikaṁ ratanacetiyaṁ kayirati, tadatthāya mayā samādapitaṁ, no attano atthāya.",
  "atk-s0201a3:92_10": "Taṁ taṁ laddhaladdhaṭṭhānato tattheva pesitaṁ, mayhaṁ pana nivatthasāṭakamattaṁ ṭhapetvā",
  "atk-s0201a3:92_11": "aññaṁ vittaṁ kākaṇikampi natthīti.",
  "atk-s0201a3:93_0": "Eke, “evametaṁ vissajetha ācariya”nti āhaṁsu. Eke, “ayaṁ rājapūjito amaccapūjito,",
  "atk-s0201a3:93_1": "amhesu kañcideva nagaravīthiyaṁ disvā rājarājamahāmattādīnaṁ ārocetvā anayavyasanaṁ",
  "atk-s0201a3:93_2": "pāpuṇāpeyyā”ti āhaṁsu. Upāsako, “tātā, nāhaṁ evaṁ karissāmī”ti āha. Tañca kho tesu",
  "atk-s0201a3:93_3": "kāruññena, na attano jīvitanikantiyā. Atha tesu gahetabbo vissajjetabboti vivadantesu",
  "atk-s0201a3:93_4": "gahetabboti laddhikā eva bahutarā hutvā jīvitā voropayiṁsu.",
  "atk-s0201a3:94_0": "Tesaṁ balavaguṇe ariyasāvake aparādhena nibbutadīpasikhā viya akkhīni antaradhāyiṁsu.",
  "atk-s0201a3:94_1": "Te, “kahaṁ bho cakkhu, kahaṁ bho cakkhū”ti vippalapantā ekacce ñātakehi gehaṁ nītā.",
  "atk-s0201a3:94_2": "Ekacce noñātakā anāthāti tattheva aṭaviyaṁ rukkhamūle paṇṇasālāyaṁ vasiṁsu. Aṭaviṁ",
  "atk-s0201a3:94_3": "āgatamanussā kāruññena tesaṁ taṇḍulaṁ vā puṭabhattaṁ vā paribbayaṁ vā denti. Dārupaṇṇādīnaṁ",
  "atk-s0201a3:94_4": "atthāya gantvā āgatā manussā kuhiṁ gatatthāti vutte andhavanaṁ gatamhāti vadanti.",
  "atk-s0201a3:94_5": "Evaṁ dvinnampi buddhānaṁ kāle taṁ vanaṁ andhavanaṁtveva paññāyati. Kassapabuddhakāle",
  "atk-s0201a3:94_6": "panetaṁ chaḍḍitajanapade aṭavi ahosi. Amhākaṁ bhagavato kāle sāvatthiyā avidūre jetavanassa",
  "atk-s0201a3:94_7": "piṭṭhibhāge pavivekakāmānaṁ kulaputtānaṁ vasanaṭṭhānaṁ padhānagharaṁ ahosi, tattha",
  "atk-s0201a3:94_8": "āyasmā kumārakassapo tena samayena sekhapaṭipadaṁ pūrayamāno viharati. Tena vuttaṁ",
  "atk-s0201a3:94_9": "“andhavane viharatī”ti.",
  "atk-s0201a3:95_0": "Aññatarā devatāti nāmagottavasena apākaṭā ekā devatāti attho. “Abhijānāti no, bhante,",
  "atk-s0201a3:95_1": "bhagavā ahuñātaññatarassa mahesakkhassa saṁkhittena taṇhāsaṅkhayavimuttiṁ bhāsitā”ti",
  "atk-s0201a3:95_2": "ettha pana abhiññāto sakkopi devarājā aññataroti vutto. Devatāti ca idaṁ devānampi",
  "atk-s0201a3:95_3": "devadhītānampi sādhāraṇavacanaṁ. Imasmiṁ panatthe devo adhippeto. Abhikkantāya rattiyāti",
  "atk-s0201a3:95_4": "ettha abhikkantasaddo khayasundarābhirūpaabbhanumodanādīsu dissati. Tattha – “abhikkantā,",
  "atk-s0201a3:95_5": "bhante, ratti, nikkhanto paṭhamo yāmo, ciranisinno bhikkhusaṅgho, uddisatu, bhante,",
  "atk-s0201a3:95_6": "bhagavā bhikkhūnaṁ pātimokkha”nti evamādīsu khaye dissati. “Ayaṁ imesaṁ catunnaṁ",
  "atk-s0201a3:95_7": "puggalānaṁ abhikkantataro ca paṇītataro cā”ti evamādīsu sundare.",
  "atk-s0201a3:96": "“Ko me vandati pādāni, iddhiyā yasasā jalaṁ;",
  "atk-s0201a3:97": "Abhikkantena vaṇṇena, sabbā obhāsayaṁ disā”ti. –",
  "atk-s0201a3:98_0": "Evamādīsu abhirūpe. “Abhikkantaṁ, bho gotamā”ti evamādīsu abbhanumodane. Idha pana",
  "atk-s0201a3:98_1": "khaye. Tena abhikkantāya rattiyāti parikkhīṇāya rattiyāti vuttaṁ hoti. Tatthāyaṁ",
  "atk-s0201a3:98_2": "devaputto majjhimayāmasamanantare āgatoti veditabbo. Abhikkantavaṇṇāti idha abhikkantasaddo",
  "atk-s0201a3:98_3": "abhirūpe. Vaṇṇasaddo pana chavi-thuti-kulavaggakāraṇa-saṇṭhānapamāṇarūpāyatanādīsu",
  "atk-s0201a3:98_4": "dissati. Tattha, “suvaṇṇavaṇṇosi bhagavā”ti evamādīsu chaviyā. “Kadā saññūḷhā pana",
  "atk-s0201a3:98_5": "te gahapati samaṇassa gotamassa vaṇṇā”ti evamādīsu thutiyaṁ. “Cattārome, bho gotama,",
  "atk-s0201a3:98_6": "vaṇṇā”ti evamādīsu kulavagge. “Atha kena nu vaṇṇena, gandhathenoti vuccatī”ti evamādīsu",
  "atk-s0201a3:98_7": "kāraṇe. “Mahantaṁ hatthirājavaṇṇaṁ abhinimminitvā”ti evamādīsu saṇṭhāne. “Tayo pattassa",
  "atk-s0201a3:98_8": "vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha",
  "atk-s0201a3:98_9": "chaviyaṁ daṭṭhabbo. Tena abhikkantavaṇṇāti abhirūpachaviiṭṭhavaṇṇā, manāpavaṇṇāti",
  "atk-s0201a3:98_10": "vuttaṁ hoti. Devatā hi manussalokaṁ āgacchamānā pakativaṇṇaṁ pakatiiddhiṁ pajahitvā",
  "atk-s0201a3:98_11": "oḷārikaṁ attabhāvaṁ katvā atirekavaṇṇaṁ atirekaiddhiṁ māpetvā naṭasamajjādīni gacchantā",
  "atk-s0201a3:98_12": "manussā viya abhisaṅkhatena kāyena āgacchanti. Ayampi devaputto tatheva āgato. Tena",
  "atk-s0201a3:98_13": "vuttaṁ “abhikkantavaṇṇā”ti.",
  "atk-s0201a3:99_0": "Kevalakappanti ettha kevalasaddo anavasesa-yebhūyya-abyāmissānatirekadaḷhattha-visaṁyogādianekattho.",
  "atk-s0201a3:99_1": "Tathā hissa, “kevalaparipuṇṇaṁ parisuddhaṁ brahmacariya”nti evamādīsu anavasesattamattho.",
  "atk-s0201a3:99_2": "“Kevalakappā ca aṅgamagadhā pahūtaṁ khādanīyaṁ bhojanīyaṁ ādāya upasaṅkamissantī”ti",
  "atk-s0201a3:99_3": "evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0201a3:99_4": "“Kevalaṁ saddhāmattakaṁ nūna ayamāyasmā”ti evamādīsu anatirekatā. “Āyasmato anuruddhassa",
  "atk-s0201a3:99_5": "bāhiyo nāma saddhivihāriko kevalakappaṁ saṅghabhedāya ṭhito”ti evamādīsu daḷhatthatā.",
  "atk-s0201a3:99_6": "“Kevalī vusitavā uttamapurisoti vuccatī”ti evamādīsu visaṁyogo. Idha panassa anavasesattamatthoti adhippeto.",
  "atk-s0201a3:100_0": "Kappasaddo panāyaṁ abhisaddahana-vohāra-kāla-paññatti- chedana-vikappa-lesa-samantabhāvādi-anekattho.",
  "atk-s0201a3:100_1": "Tathā hissa, “okappaniyametaṁ bhoto gotamassa, yathā taṁ arahato sammāsambuddhassā”ti",
  "atk-s0201a3:100_2": "evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṁ",
  "atk-s0201a3:100_3": "paribhuñjitu”nti evamādīsu vohāro. “Yena sudaṁ niccakappaṁ viharāmī”ti evamādīsu",
  "atk-s0201a3:100_4": "kālo. “Iccāyasmā kappo”ti evamādīsu paññatti. “Alaṅkatā kappitakesamassū”ti evamādīsu",
  "atk-s0201a3:100_5": "chedanaṁ. “Kappati dvaṅgulakappo”ti evamādīsu vikappo. “Atthi kappo nipajjitu”nti",
  "atk-s0201a3:100_6": "evamādīsu leso. “Kevalakappaṁ veḷuvanaṁ obhāsetvā”ti evamādīsu samantabhāvo. Idha",
  "atk-s0201a3:100_7": "panassa samantabhāvo attho adhippeto. Tasmā kevalakappaṁ andhavananti ettha anavasesaṁ",
  "atk-s0201a3:100_8": "samantato andhavananti evamattho daṭṭhabbo.",
  "atk-s0201a3:101_0": "Obhāsetvāti vatthālaṅkārasarīrasamuṭṭhitāya ābhāya pharitvā, candimā viya ca sūriyo",
  "atk-s0201a3:101_1": "viya ca ekobhāsaṁ ekapajjotaṁ karitvāti attho. Ekamantaṁ aṭṭhāsīti ekasmiṁ ante,",
  "atk-s0201a3:101_2": "ekasmiṁ okāse aṭṭhāsi. Etadavocāti etaṁ “bhikkhu bhikkhū”tiādivacanamavoca. Kasmā",
  "atk-s0201a3:101_3": "panāyaṁ avanditvā samaṇavohāreneva kathetīti? Samaṇasaññāsamudācāreneva. Evaṁ kirassa",
  "atk-s0201a3:101_4": "ahosi – “ayaṁ antarā kāmāvacare vasi. Ahaṁ pana asmi tato kālato paṭṭhāya brahmacārī”ti",
  "atk-s0201a3:101_5": "samaṇasaññāvassa samudācarati, tasmā avanditvā samaṇavohāreneva katheti. Pubbasahāyo",
  "atk-s0201a3:101_6": "kireso devaputto therassa. Kuto paṭṭhāyāti? Kassapasammāsambuddhakālato paṭṭhāya.",
  "atk-s0201a3:101_7": "Yo hi pubbayoge āgatesu pañcasu sahāyesu anuthero catutthadivase anāgāmī ahosīti",
  "atk-s0201a3:101_8": "vutto, ayaṁ so. Tadā kira tesu saṅghattherassa arahatteneva saddhiṁ abhiññā āgamiṁsu.",
  "atk-s0201a3:101_9": "So, “mayhaṁ kiccaṁ matthakaṁ patta”nti vehāsaṁ uppatitvā anotattadahe mukhaṁ dhovitvā",
  "atk-s0201a3:101_10": "uttarakuruto piṇḍapātaṁ ādāya āgantvā, “imaṁ, āvuso, piṇḍapātaṁ bhuñjitvā appamattā",
  "atk-s0201a3:101_11": "samaṇadhammaṁ karothā”ti āha. Itare āhaṁsu – “na, āvuso, amhākaṁ evaṁ katikā atthi",
  "atk-s0201a3:101_12": "– ‘yo paṭhamaṁ visesaṁ nibbattetvā piṇḍapātaṁ āharati, tenābhataṁ bhuñjitvā sesehi",
  "atk-s0201a3:101_13": "samaṇadhammo kātabbo’ti. Tumhe attano upanissayena kiccaṁ matthakaṁ pāpayittha. Mayampi",
  "atk-s0201a3:101_14": "sace no upanissayo bhavissati, kiccaṁ matthakaṁ pāpessāma. Papañco esa amhākaṁ, gacchatha",
  "atk-s0201a3:101_15": "tumhe”ti. So yathāphāsukaṁ gantvā āyupariyosāne parinibbāyi.",
  "atk-s0201a3:102_0": "Punadivase anuthero anāgāmiphalaṁ sacchakāsi, tassa abhiññāyo āgamiṁsu. Sopi tatheva",
  "atk-s0201a3:102_1": "piṇḍapātaṁ āharitvā tehi paṭikkhitto yathāphāsukaṁ gantvā āyupariyosāne suddhāvāse",
  "atk-s0201a3:102_2": "nibbatti. So suddhāvāse ṭhatvā te sahāye olokento, eko tadāva parinibbuto, eko adhunā",
  "atk-s0201a3:102_3": "bhagavato santike ariyabhūmiṁ patto, eko lābhasakkāraṁ nissāya, “ahaṁ arahā”ti cittaṁ",
  "atk-s0201a3:102_4": "uppādetvā suppārakapaṭṭane vasatīti disvā taṁ upasaṅkamitvā, “na tvaṁ arahā, na arahattamaggaṁ",
  "atk-s0201a3:102_5": "paṭipanno, gaccha bhagavantaṁ upasaṅkamitvā dhammaṁ suṇāhī”ti uyyojesi. Sopi antaraghare",
  "atk-s0201a3:102_6": "bhagavantaṁ ovādaṁ yācitvā, “tasmā tiha te bāhiya evaṁ sikkhitabbaṁ diṭṭhe diṭṭhamattaṁ",
  "atk-s0201a3:102_7": "hotū”ti bhagavatā saṁkhittena ovadito ariyabhūmiṁ sampāpuṇi.",
  "atk-s0201a3:103_0": "Tato añño eko atthi, so kuhinti olokento andhavane sekkhapaṭipadaṁ pūrayamāno viharatīti",
  "atk-s0201a3:103_1": "disvā cintesi – “sahāyakassa santike gamissāmīti, gacchantena pana tucchahatthena",
  "atk-s0201a3:103_2": "agantvā kiñci paṇṇākāraṁ gahetvā gantuṁ vaṭṭati, sahāyo kho pana me nirāmiso pabbatamatthake",
  "atk-s0201a3:103_3": "vasanto mayā ākāse ṭhatvā dinnaṁ piṇḍapātampi aparibhuñjitvā samaṇadhammaṁ akāsi,",
  "atk-s0201a3:103_4": "idāni āmisapaṇṇākāraṁ kiṁ gaṇhissati? Dhammapaṇṇākāraṁ gahetvā gamissāmī”ti brahmaloke",
  "atk-s0201a3:103_5": "ṭhitova ratanāvaḷiṁ ganthento viya pannarasa pañhe vibhajitvā taṁ dhammapaṇṇākāraṁ",
  "atk-s0201a3:103_6": "ādāya āgantvā sahāyassa avidūre ṭhatvā attano samaṇasaññāsamudācāravasena taṁ anabhivādetvāva,",
  "atk-s0201a3:103_7": "“bhikkhu bhikkhū”ti ālapitvā ayaṁ vammikotiādimāha. Tattha turitālapanavasena bhikkhu",
  "atk-s0201a3:103_8": "bhikkhūti āmeḍitaṁ veditabbaṁ. Yathā vā ekaneva tilakena nalāṭaṁ na sobhati, taṁ",
  "atk-s0201a3:103_9": "parivāretvā aññesupi dinnesu phullitamaṇḍitaṁ viya sobhati, evaṁ ekeneva padena vacanaṁ",
  "atk-s0201a3:103_10": "na sobhati, parivārikapadena saddhiṁ phullitamaṇḍitaṁ viya sobhatīti taṁ parivārikapadavasena",
  "atk-s0201a3:103_11": "vacanaṁ phullitamaṇḍitaṁ viya karontopi evamāha.",
  "atk-s0201a3:104_0": "Ayaṁvammikoti purato ṭhito vammiko nāma natthi, desanāvasena pana purato ṭhitaṁ dassento",
  "atk-s0201a3:104_1": "viya ayanti āha. Laṅginti satthaṁ ādāya khaṇanto palighaṁ addasa. Ukkhipa laṅgiṁ",
  "atk-s0201a3:104_2": "abhikkhaṇa sumedhāti tāta, paṇḍita, laṅgī nāma rattiṁ dhūmāyati divā pajjalati. Ukkhipeta",
  "atk-s0201a3:104_3": "paraṁ parato khaṇāti. Evaṁ sabbapadesu attho daṭṭhabbo. Uddhumāyikanti maṇḍūkaṁ.",
  "atk-s0201a3:104_4": "Caṅkavāranti khāraparissāvanaṁ. Kummanti kacchapaṁ. Asisūnanti maṁsacchedakaṁ asiñceva",
  "atk-s0201a3:104_5": "adhikuṭṭanañca. Maṁsapesinti nisadapotappamāṇaṁ allamaṁsapiṇḍaṁ. Nāganti sumanapupphakalāpasadisaṁ",
  "atk-s0201a3:104_6": "mahāphaṇaṁ tividhasovatthikaparikkhittaṁ ahināgaṁ addasa. Mā nāgaṁ ghaṭṭesīti daṇḍakakoṭiyā",
  "atk-s0201a3:104_7": "vā vallikoṭiyā vā paṁsucuṇṇaṁ vā pana khipamāno mā nāgaṁ ghaṭṭayi. Namo karohi nāgassāti",
  "atk-s0201a3:104_8": "uparivātato apagamma suddhavatthaṁ nivāsetvā nāgassa namakkāraṁ karohi. Nāgena adhisayitaṁ",
  "atk-s0201a3:104_9": "dhanaṁ nāma yāva sattamā kulaparivaṭṭā khādato na khīyati, nāgo te adhisayitaṁ dhanaṁ",
  "atk-s0201a3:104_10": "dassati, tasmā namo karohi nāgassāti. Ito vā pana sutvāti yathā dukkhakkhandhe itoti",
  "atk-s0201a3:104_11": "sāsane nissakaṁ, na tathā idha. Idha pana devaputte nissakkaṁ, tasmā ito vā panāti",
  "atk-s0201a3:104_12": "mama vā pana santikā sutvāti ayamettha attho.",
  "atk-s0201a3:105_0": "251.Cātummahābhūtikassāti catumahābhūtamayassa. Kāyassetaṁ adhivacananti sarīrassa",
  "atk-s0201a3:105_1": "nāmaṁ. Yatheva hi bāhirako vammiko, vamatīti vantakoti vantussayoti vantasinehasambandhoti",
  "atk-s0201a3:105_2": "catūhi kāraṇehi vammikoti vuccati. So hi ahimaṅgusaundūragharagoḷikādayo nānappakāre",
  "atk-s0201a3:105_3": "pāṇake vamatīti vammiko. Upacikāhi vantakoti vammiko. Upacikāhi vamitvā mukhatuṇḍakena",
  "atk-s0201a3:105_4": "ukkhittapaṁsucuṇṇena kaṭippamāṇenapi porisappamāṇenapi ussitoti vammiko. Upacikāhi",
  "atk-s0201a3:105_5": "vantakheḷasinehena ābaddhatāya sattasattāhaṁ deve vassantepi na vippakiriyati, nidāghepi",
  "atk-s0201a3:105_6": "tato paṁsumuṭṭhiṁ gahetvā tasmiṁ muṭṭhinā pīḷiyamāne sineho nikkhamati, evaṁ vantasinehena",
  "atk-s0201a3:105_7": "sambaddhoti vammiko. Evamayaṁ kāyopi, “akkhimhā akkhigūthako”tiādinā nayena nānappakārakaṁ",
  "atk-s0201a3:105_8": "asucikalimalaṁ vamatīti vammiko. Buddhapaccekabuddhakhīṇāsavā imasmiṁ attabhāve nikantipariyādānena",
  "atk-s0201a3:105_9": "attabhāvaṁ chaḍḍetvā gatāti ariyehi vantakotipi vammiko. Yehi cāyaṁ tīhi aṭṭhisatehi",
  "atk-s0201a3:105_10": "ussito nhārusambaddho maṁsāvalepano allacammapariyonaddho chavirañjito satte vañceti,",
  "atk-s0201a3:105_11": "taṁ sabbaṁ ariyehi vantamevāti vantussayotipi vammiko. “Taṇhā janeti purisaṁ, cittamassa",
  "atk-s0201a3:105_12": "vidhāvatī”ti evaṁ taṇhāya janitattā ariyehi vanteneva taṇhāsinehena sambaddho ayanti",
  "atk-s0201a3:105_13": "vantasinehena sambaddhotipi vammiko. Yathā ca vammikassa anto nānappakārā pāṇakā",
  "atk-s0201a3:105_14": "tattheva jāyanti, uccārapassāvaṁ karonti, gilānā sayanti, matā patanti. Iti so tesaṁ",
  "atk-s0201a3:105_15": "sūtigharaṁ vaccakuṭi gilānasālā susānañca hoti. Evaṁ khattiyamahāsālādīnampi kāyo",
  "atk-s0201a3:105_16": "ayaṁ gopitarakkhito maṇḍitappasādhito mahānubhāvānaṁ kāyoti acintetvā chavinissitā",
  "atk-s0201a3:105_17": "pāṇā cammanissitā pāṇā maṁsanissitā pāṇā nhārunissitā pāṇā aṭṭhinissitā pāṇā aṭṭhimiñjanissitā",
  "atk-s0201a3:105_18": "pāṇāti evaṁ kulagaṇanāya asītimattāni kimikulasahassāni antokāyasmiṁyeva jāyanti,",
  "atk-s0201a3:105_19": "uccārapassāvaṁ karonti, gelaññena āturitāni sayanti, matāni patanti, iti ayampi tesaṁ",
  "atk-s0201a3:105_20": "pāṇānaṁ sūtigharaṁ vaccakuṭi gilānasālā susānañca hotīti “vammiko” tveva saṅkhaṁ",
  "atk-s0201a3:105_21": "gato. Tenāha bhagavā – “vammikoti kho, bhikkhu, imassa cātumahābhūtikassa kāyassetaṁ adhivacana”nti.",
  "atk-s0201a3:106_0": "Mātāpettikasambhavassāti mātito ca pitito ca nibbattena mātāpettikena sukkasoṇitena",
  "atk-s0201a3:106_1": "sambhūtassa. Odanakummāsūpacayassāti odanena ceva kummāsena ca upacitassa vaḍḍhitassa.",
  "atk-s0201a3:106_2": "Aniccucchādanaparimaddanabhedanaviddhaṁsanadhammassāti ettha ayaṁ kāyo hutvā abhāvaṭṭhena",
  "atk-s0201a3:106_3": "aniccadhammo. Duggandhavighātatthāya tanuvilepanena ucchādanadhammo. Aṅgapaccaṅgābādhavinodanatthāya",
  "atk-s0201a3:106_4": "khuddakasambāhanena parimaddanadhammo. Daharakāle vā ūrūsu sayāpetvā gabbhavāsena",
  "atk-s0201a3:106_5": "dussaṇṭhitānaṁ tesaṁ tesaṁ aṅgānaṁ saṇṭhānasampādanatthaṁ añchanapīḷanādivasena parimaddanadhammo.",
  "atk-s0201a3:106_6": "Evaṁ pariharatopi ca bhedanaviddhaṁsanadhammo bhijjati ceva vikirati ca, evaṁ sabhāvoti",
  "atk-s0201a3:106_7": "attho. Tattha mātāpettikasambhavaodanakummāsūpacayaucchādanaparimaddanapadehi samudayo",
  "atk-s0201a3:106_8": "kathito, aniccabhedaviddhaṁsanapadehi atthaṅgamo. Evaṁ sattahipi padehi cātumahābhūtikassa",
  "atk-s0201a3:106_9": "kāyassa uccāvacabhāvo vaḍḍhiparihāni samudayatthaṅgamo kathitoti veditabbo.",
  "atk-s0201a3:107_0": "Divā kammanteti divā kattabbakammante. Dhūmāyanāti ettha ayaṁ dhūmasaddo kodhe taṇhāya",
  "atk-s0201a3:107_1": "vitakke pañcasu kāmaguṇesu dhammadesanāya pakatidhūmeti imesu atthesu vattati. “Kodho",
  "atk-s0201a3:107_2": "dhūmo bhasmanimosavajja”nti ettha hi kodhe vattati. “Icchādhūmāyitā sattā”ti ettha",
  "atk-s0201a3:107_3": "taṇhāya. “Tena kho pana samayena aññataro bhikkhu bhagavato avidūre dhūmāyanto nisinno",
  "atk-s0201a3:107_4": "hotī”ti ettha vitakke.",
  "atk-s0201a3:108": "“Paṅko ca kāmā palipo ca kāmā,",
  "atk-s0201a3:109": "Bhayañca metaṁ timūlaṁ pavuttaṁ;",
  "atk-s0201a3:110": "Rajo ca dhūmo ca mayā pakāsitā;",
  "atk-s0201a3:111": "Hitvā tuvaṁ pabbaja brahmadattā”ti. –",
  "atk-s0201a3:112_0": "Ettha pañcakāmaguṇesu. “Dhūmaṁ kattā hotī”ti ettha dhammadesanāya. “Dhajo rathassa",
  "atk-s0201a3:112_1": "paññāṇaṁ, dhūmo paññāṇamaggino”ti ettha pakatidhūme. Idha panāyaṁ vitakke adhippeto.",
  "atk-s0201a3:112_2": "Tenāha “ayaṁ rattiṁ dhūmāyanā”ti.",
  "atk-s0201a3:113_0": "Tathāgatassetaṁ adhivacananti tathāgato hi sattannaṁ dhammānaṁ bāhitattā brāhmaṇo",
  "atk-s0201a3:113_1": "nāma. Yathāha – “sattannaṁ kho, bhikkhu, dhammānaṁ bāhitattā brāhmaṇo. Katamesaṁ",
  "atk-s0201a3:113_2": "sattannaṁ? Rāgo bāhito hoti, doso… moho… māno… sakkāyadiṭṭhi… vicikicchā… sīlabbataparāmāso",
  "atk-s0201a3:113_3": "bāhito hoti. Imesaṁ bhikkhu sattannaṁ dhammānaṁ bāhitattā brāhmaṇo”ti. Sumedhoti",
  "atk-s0201a3:113_4": "sundarapañño. Sekkhassāti ettha sikkhatīti sekkho. Yathāha – “sikkhatīti kho, bhikkhu,",
  "atk-s0201a3:113_5": "tasmā sekkhoti vuccati. Kiñca sikkhati? Adhisīlampi sikkhati, adhicittampi sikkhati,",
  "atk-s0201a3:113_6": "adhipaññampi sikkhatī”ti.",
  "atk-s0201a3:114_0": "Paññāyaadhivacananti lokiyalokuttarāya paññāya etaṁ adhivacanaṁ, na āvudhasatthassa.",
  "atk-s0201a3:114_1": "Vīriyārambhassāti kāyikacetasikavīriyassa. Taṁ paññāgatikameva hoti. Lokiyāya paññāya",
  "atk-s0201a3:114_2": "lokiyaṁ, lokuttarāya paññāya lokuttaraṁ. Ettha panāyaṁ atthadīpanā –",
  "atk-s0201a3:115_0": "Eko kira jānapado brāhmaṇo pātova māṇavakehi saddhiṁ gāmato nikkhamma divasaṁ araññe",
  "atk-s0201a3:115_1": "mante vācetvā sāyaṁ gāmaṁ āgacchati. Antarāmagge ca eko vammiko atthi. So rattiṁ",
  "atk-s0201a3:115_2": "dhūmāyati, divā pajjalati. Brāhmaṇo antevāsiṁ sumedhaṁ māṇavaṁ āha – “tāta, ayaṁ",
  "atk-s0201a3:115_3": "vammiko rattiṁ dhūmāyati, divā pajjalati, vikāramassa passissāma, bhinditvā naṁ cattāro",
  "atk-s0201a3:115_4": "koṭṭhāse katvā khipāhī”ti. So sādhūti kudālaṁ gahetvā samehi pādehi pathaviyaṁ patiṭṭhāya",
  "atk-s0201a3:115_5": "tathā akāsi. Tatra ācariyabrāhmaṇo viya bhagavā. Sumedhamāṇavako viya sekkho bhikkhu.",
  "atk-s0201a3:115_6": "Vammiko viya kāyo. “Tāta, ayaṁ vammiko rattiṁ dhūmāyati, divā pajjalati, vikāramassa",
  "atk-s0201a3:115_7": "passissāma, bhinditvā naṁ cattāro koṭṭhāse katvā khipāhī”ti brāhmaṇena vuttakālo",
  "atk-s0201a3:115_8": "viya, “bhikkhu cātumahābhūtikaṁ kāyaṁ cattāro koṭṭhāse katvā pariggaṇhāhī”ti bhagavatā",
  "atk-s0201a3:115_9": "vuttakālo. Tassa sādhūti kudālaṁ gahetvā tathākaraṇaṁ viya sekkhassa bhikkhuno, “yo",
  "atk-s0201a3:115_10": "vīsatiyā koṭṭhāsesu thaddhabhāvo, ayaṁ pathavīdhātu. Yo dvādasasu koṭṭhāsesu ābandhanabhāvo,",
  "atk-s0201a3:115_11": "ayaṁ āpodhātu. Yo catūsu koṭṭhāsesu paripācanabhāvo, ayaṁ tejodhātu. Yo chasu koṭṭhāsesu",
  "atk-s0201a3:115_12": "vitthambhanabhāvo, ayaṁ vāyodhātū”ti evaṁ catudhātuvavatthānavasena kāyapariggaho veditabbo.",
  "atk-s0201a3:116_0": "Laṅgīti kho, bhikkhūti kasmā bhagavā avijjaṁ laṅgīti katvā dassesīti? Yathā hi nagarassa",
  "atk-s0201a3:116_1": "dvāraṁ pidhāya palighe yojite mahājanassa gamanaṁ pacchijjati, ye nagarassa anto,",
  "atk-s0201a3:116_2": "te antoyeva honti. Ye bahi, te bahiyeva. Evameva yassa ñāṇamukhe avijjālaṅgī patati,",
  "atk-s0201a3:116_3": "tassa nibbānasampāpakaṁ ñāṇagamanaṁ pacchijjati, tasmā avijjaṁ laṅgīti katvā dassesi.",
  "atk-s0201a3:116_4": "Pajaha avijjanti ettha kammaṭṭhānauggahaparipucchāvasena avijjāpahānaṁ kathitaṁ.",
  "atk-s0201a3:117_0": "Uddhumāyikātikho, bhikkhūti ettha uddhumāyikamaṇḍūko nāma no mahanto, nakhapiṭṭhippamāṇo",
  "atk-s0201a3:117_1": "hoti, purāṇapaṇṇantare vā gacchantare vā valliantare vā vasati. So daṇḍakoṭiyā vā",
  "atk-s0201a3:117_2": "vallikoṭiyā vā paṁsucuṇṇakena vā ghaṭṭito āyamitvā mahanto parimaṇḍalo beluvapakkappamāṇo",
  "atk-s0201a3:117_3": "hutvā cattāro pāde ākāsagate katvā pacchinnagamano hutvā amittavasaṁ yāti, kākakulalādibhattameva",
  "atk-s0201a3:117_4": "hoti. Evameva ayaṁ kodho paṭhamaṁ uppajjanto cittāvilamattakova hoti. Tasmiṁ khaṇe",
  "atk-s0201a3:117_5": "aniggahito vaḍḍhitvā mukhavikulanaṁ pāpeti. Tadā aniggahito hanusañcopanaṁ pāpeti.",
  "atk-s0201a3:117_6": "Tadā aniggahito pharusavācānicchāraṇaṁ pāpeti. Tadā aniggahito disāvilokanaṁ pāpeti.",
  "atk-s0201a3:117_7": "Tadā aniggahito ākaḍḍhanaparikaḍḍhanaṁ pāpeti. Tadā aniggahito pāṇinā leḍḍudaṇḍasatthaparāmasanaṁ",
  "atk-s0201a3:117_8": "pāpeti. Tadā aniggahito daṇḍasatthābhinipātaṁ pāpeti. Tadā aniggahito paraghātanampi",
  "atk-s0201a3:117_9": "attaghātanampi pāpeti. Vuttampi hetaṁ – “yato ayaṁ kodho paraṁ ghātetvā attānaṁ ghāteti,",
  "atk-s0201a3:117_10": "ettāvatāyaṁ kodho paramussadagato hoti paramavepullappatto”ti. Tattha yathā uddhumāyikāya",
  "atk-s0201a3:117_11": "catūsu pādesu ākāsagatesu gamanaṁ pacchijjati, uddhumāyikā amittavasaṁ gantvā kākādibhattaṁ",
  "atk-s0201a3:117_12": "hoti, evameva kodhasamaṅgīpuggalo kammaṭṭhānaṁ gahetvā vaḍḍhetuṁ na sakkoti, amittavasaṁ",
  "atk-s0201a3:117_13": "yāti, sabbesaṁ mārānaṁ yathākāmakaraṇīyo hoti. Tenāha bhagavā – “uddhumāyikāti kho,",
  "atk-s0201a3:117_14": "bhikkhu, kodhūpāyāsassetaṁ adhivacana”nti. Tattha balavappatto kodhova kodhūpāyāso.",
  "atk-s0201a3:117_15": "Pajaha kodhūpāyāsanti ettha paṭisaṅkhānappahānaṁ kathitaṁ.",
  "atk-s0201a3:118_0": "Dvidhāpathoti ettha, yathā puriso sadhano sabhogo kantāraddhānamaggappaṭipanno dvedhāpathaṁ",
  "atk-s0201a3:118_1": "patvā, “iminā nu kho gantabbaṁ, iminā gantabba”nti nicchetuṁ asakkonto tattheva tiṭṭhati,",
  "atk-s0201a3:118_2": "atha naṁ corā uṭṭhahitvā anayabyasanaṁ pāpenti, evameva kho mūlakammaṭṭhānaṁ gahetvā",
  "atk-s0201a3:118_3": "nisinno bhikkhu buddhādīsu kaṅkhāya uppannāya kammaṭṭhānaṁ vaḍḍhetuṁ na sakkoti,",
  "atk-s0201a3:118_4": "atha naṁ kilesamārādayo sabbe mārā anayabyasanaṁ pāpenti, iti vicikicchā dvedhāpathasamā",
  "atk-s0201a3:118_5": "hoti. Tenāha bhagavā – “dvidhāpathoti kho, bhikkhu, vicikicchāyetaṁ adhivacana”nti.",
  "atk-s0201a3:118_6": "Pajaha vicikicchanti ettha kammaṭṭhānauggahaparipucchāvasena vicikicchāpahānaṁ kathitaṁ.",
  "atk-s0201a3:119_0": "Caṅgavāranti ettha, yathā rajakehi khāraparissāvanamhi udake pakkhitte eko udakaghaṭo",
  "atk-s0201a3:119_1": "dvepi dasapi vīsatipi ghaṭasatampi paggharatiyeva, pasaṭamattampi udakaṁ na tiṭṭhati,",
  "atk-s0201a3:119_2": "evameva nīvaraṇasamaṅgino puggalassa abbhantare kusaladhammo na tiṭṭhati. Tenāha",
  "atk-s0201a3:119_3": "bhagavā – “caṅgavāranti kho, bhikkhu, pañcannetaṁ nīvaraṇānaṁ adhivacana”nti. Pajaha",
  "atk-s0201a3:119_4": "pañcanīvaraṇeti ettha vikkhambhanatadaṅgavasena nīvaraṇappahānaṁ kathitaṁ.",
  "atk-s0201a3:120_0": "Kummoti ettha, yathā kacchapassa cattāro pādā sīsanti pañceva aṅgāni honti, evameva",
  "atk-s0201a3:120_1": "sabbepi saṅkhatā dhammā gayhamānā pañceva khandhā bhavanti. Tenāha bhagavā – “kummoti",
  "atk-s0201a3:120_2": "kho, bhikkhu, pañcannetaṁ upādānakkhandhānaṁ adhivacana”nti. Pajaha pañcupādānakkhandheti",
  "atk-s0201a3:120_3": "ettha pañcasu khandhesu chandarāgappahānaṁ kathitaṁ.",
  "atk-s0201a3:121_0": "Asisūnāti ettha, yathā sūnāya upari maṁsaṁ ṭhapetvā asinā koṭṭenti, evamime sattā",
  "atk-s0201a3:121_1": "vatthukāmatthāya kilesakāmehi ghātayamānā vatthukāmānaṁ upari katvā kilesakāmehi",
  "atk-s0201a3:121_2": "kantitā koṭṭitā ca honti. Tenāha bhagavā – “asisūnāti kho, bhikkhu, pañcannetaṁ kāmaguṇānaṁ",
  "atk-s0201a3:121_3": "adhivacana”nti. Pajaha pañca kāmaguṇeti ettha pañcasu kāmaguṇesu chandarāgappahānaṁ kathitaṁ.",
  "atk-s0201a3:122_0": "Maṁsapesīti kho, bhikkhūti ettha ayaṁ maṁsapesi nāma bahujanapatthitā khattiyādayo",
  "atk-s0201a3:122_1": "manussāpi naṁ patthenti kākādayo tiracchānāpi. Ime hi sattā avijjāya sammattā nandirāgaṁ",
  "atk-s0201a3:122_2": "upagamma vaṭṭaṁ vaḍḍhenti. Yathā vā maṁsapesi ṭhapitaṭhapitaṭṭhāne laggati, evamime",
  "atk-s0201a3:122_3": "sattā nandirāgabaddhā vaṭṭe lagganti, dukkhaṁ patvāpi na ukkaṇṭhanti, iti nandirāgo",
  "atk-s0201a3:122_4": "maṁsapesisadiso hoti. Tenāha bhagavā – “maṁsapesīti kho, bhikkhu, nandirāgassetaṁ",
  "atk-s0201a3:122_5": "adhivacana”nti. Pajaha nandīrāganti ettha catutthamaggena nandīrāgappahānaṁ kathitaṁ.",
  "atk-s0201a3:123_0": "Nāgoti kho, bhikkhu, khīṇāsavassetaṁ bhikkhuno adhivacananti ettha yenatthena khīṇāsavo",
  "atk-s0201a3:123_1": "nāgoti vuccati, so anaṅgaṇasutte pakāsito eva. Namo karohi nāgassāti khīṇāsavassa",
  "atk-s0201a3:123_2": "buddhanāgassa, “buddho so bhagavā bodhāya dhammaṁ deseti, danto so bhagavā damathāya",
  "atk-s0201a3:123_3": "dhammaṁ deseti, santo so bhagavā samathāya dhammaṁ deseti, tiṇṇo so bhagavā taraṇāya",
  "atk-s0201a3:123_4": "dhammaṁ deseti, parinibbuto so bhagavā parinibbānāya dhammaṁ desetī”ti evaṁ namakkāraṁ",
  "atk-s0201a3:123_5": "karohīti ayamettha attho. Iti idaṁ suttaṁ therassa kammaṭṭhānaṁ ahosi. Theropi idameva",
  "atk-s0201a3:123_6": "suttaṁ kammaṭṭhānaṁ katvā vipassanaṁ vaḍḍhetvā arahattaṁ patto. Ayametassa atthoti",
  "atk-s0201a3:123_7": "ayaṁ etassa pañhassa attho. Iti bhagavā ratanarāsimhi maṇikūṭaṁ gaṇhanto viya yathānusandhināva",
  "atk-s0201a3:123_8": "desanaṁ niṭṭhapesīti.",
  "atk-s0201a3:124": "Papañcasūdaniyā majjhimanikāyaṭṭhakathāya",
  "atk-s0201a3:125": "Vammikasuttavaṇṇanā niṭṭhitā.",
  "atk-s0201a3:126": "4. Rathavinītasuttavaṇṇanā",
  "atk-s0201a3:127_0": "252.Evaṁme sutanti rathavinītasuttaṁ. Tattha rājagaheti evaṁnāmake nagare, tañhi",
  "atk-s0201a3:127_1": "mandhātumahāgovindādīhi pariggahitattā rājagahanti vuccati. Aññepettha pakāre vaṇṇayanti.",
  "atk-s0201a3:127_2": "Kiṁ tehi? Nāmametaṁ tassa nagarassa. Taṁ panetaṁ buddhakāle ca cakkavattikāle ca",
  "atk-s0201a3:127_3": "nagaraṁ hoti, sesakāle suññaṁ hoti yakkhapariggahitaṁ, tesaṁ vasantavanaṁ hutvā tiṭṭhati.",
  "atk-s0201a3:127_4": "Veḷuvane kalandakanivāpeti veḷuvananti tassa uyyānassa nāmaṁ, taṁ kira veḷūhi parikkhittaṁ",
  "atk-s0201a3:127_5": "ahosi aṭṭhārasahatthena ca pākārena, gopuraṭṭālakayuttaṁ nīlobhāsaṁ manoramaṁ, tena",
  "atk-s0201a3:127_6": "veḷuvananti vuccati. Kalandakānañcettha nivāpaṁ adaṁsu, tena kalandakanivāpoti vuccati.",
  "atk-s0201a3:128_0": "Pubbe kira aññataro rājā tattha uyyānakīḷanatthaṁ āgato surāmadena matto divāseyyaṁ",
  "atk-s0201a3:128_1": "upagato supi. Parijanopissa, “sutto rājā”ti pupphaphalādīhi palobhiyamāno ito cito",
  "atk-s0201a3:128_2": "ca pakkāmi, atha surāgandhena aññatarasmā susirarukkhā kaṇhasappo nikkhamitvā raññābhimukho",
  "atk-s0201a3:128_3": "āgacchati. Taṁ disvā rukkhadevatā, “rañño jīvitaṁ dammī”ti kāḷakavesena āgantvā kaṇṇamūle",
  "atk-s0201a3:128_4": "saddamakāsi. Rājā paṭibujjhi, kaṇhasappo nivatto. So taṁ disvā, “imāya mama jīvitaṁ",
  "atk-s0201a3:128_5": "dinna”nti kāḷakānaṁ tattha nivāpaṁ paṭṭhapesi, abhayaghosanañca ghosāpesi. Tasmā",
  "atk-s0201a3:128_6": "taṁ tato pabhuti kalandakanivāpanti saṅkhyaṁ gataṁ. Kalandakāti kāḷakānaṁ nāmaṁ.",
  "atk-s0201a3:129_0": "Jātibhūmikāti jātibhūmivāsino. Tattha jātibhūmīti jātaṭṭhānaṁ. Taṁ kho panetaṁ neva",
  "atk-s0201a3:129_1": "kosalamahārājādīnaṁ na caṅkībrāhamaṇādīnaṁ na sakkasuyāmasantusitādīnaṁ na asītimahāsāvakādīnaṁ",
  "atk-s0201a3:129_2": "na aññesaṁ sattānaṁ jātaṭṭhānaṁ “jātibhūmī”ti vuccati. Yassa pana jātadivase dasasahassilokadhātu",
  "atk-s0201a3:129_3": "ekaddhajamālāvippakiṇṇakusumavāsacuṇṇagandhasugandhā sabbapāliphullamiva nandanavanaṁ",
  "atk-s0201a3:129_4": "virocamānā paduminipaṇṇe udakabindu viya akampittha, jaccandhādīnañca rūpadassanādīni",
  "atk-s0201a3:129_5": "anekāni pāṭihāriyāni pavattiṁsu, tassa sabbaññubodhisattassa jātaṭṭhānasākiyajanapado",
  "atk-s0201a3:129_6": "kapilavatthāhāro, sā “jātibhūmī”ti vuccati.",
  "atk-s0201a3:130": "Dhammagarubhāvavaṇṇanā",
  "atk-s0201a3:131_0": "Vassaṁvuṭṭhāti temāsaṁ vassaṁvuṭṭhā pavāritapavāraṇā hutvā. Bhagavā etadavocāti “kacci,",
  "atk-s0201a3:131_1": "bhikkhave, khamanīya”ntiādīhi vacanehi āgantukapaṭisanthāraṁ katvā etaṁ, “ko nu kho,",
  "atk-s0201a3:131_2": "bhikkhave”tiādivacanamavoca. Te kira bhikkhu, – “kacci, bhikkhave, khamanīyaṁ kacci",
  "atk-s0201a3:131_3": "yāpanīyaṁ, kaccittha appakilamathena addhānaṁ āgatā, na ca piṇḍakena kilamittha,",
  "atk-s0201a3:131_4": "kuto ca tumhe, bhikkhave, āgacchathā”ti paṭisanthāravasena pucchitā – “bhagavā sākiyajanapade",
  "atk-s0201a3:131_5": "kapilavatthāhārato jātibhūmito āgacchāmā”ti āhaṁsu. Atha bhagavā neva suddhodanamahārājassa,",
  "atk-s0201a3:131_6": "na sakkodanassa, na sukkodanassa, na dhotodanassa, na amitodanassa, na amittāya deviyā,",
  "atk-s0201a3:131_7": "na mahāpajāpatiyā, na sakalassa sākiyamaṇḍalassa ārogyaṁ pucchi. Atha kho attanā",
  "atk-s0201a3:131_8": "ca dasakathāvatthulābhiṁ parañca tattha samādapetāraṁ paṭipattisampannaṁ bhikkhuṁ",
  "atk-s0201a3:131_9": "pucchanto idaṁ – “ko nu kho, bhikkhave”tiādivacanaṁ avoca.",
  "atk-s0201a3:132_0": "Kasmā pana bhagavā suddhodanādīnaṁ ārogyaṁ apucchitvā evarūpaṁ bhikkhumeva pucchati?",
  "atk-s0201a3:132_1": "Piyatāya. Buddhānañhi paṭipannakā bhikkhū bhikkhuniyo upāsakā upāsikāyo ca piyā honti",
  "atk-s0201a3:132_2": "manāpā. Kiṁ kāraṇā? Dhammagarutāya. Dhammagaruno hi tathāgatā, so ca nesaṁ dhammagarubhāvo,",
  "atk-s0201a3:132_3": "“dukkhaṁ kho agāravo viharati, appatisso”ti iminā ajapālanigrodhamūle uppannajjhāsayena",
  "atk-s0201a3:132_4": "veditabbo. Dhammagarutāyeva hi bhagavā mahākassapattherassa abhinikkhamanadivase",
  "atk-s0201a3:132_5": "paccuggamanaṁ karonto tigāvutaṁ maggaṁ agamāsi. Atirekatiyojanasataṁ maggaṁ gantvā",
  "atk-s0201a3:132_6": "gaṅgātīre dhammaṁ desetvā mahākappinaṁ saparisaṁ arahatte patiṭṭhapesi. Ekasmiṁ pacchābhatte",
  "atk-s0201a3:132_7": "pañcacattālīsayojanaṁ maggaṁ gantvā kumbhakārassa nivesane tiyāmarattiṁ dhammakathaṁ",
  "atk-s0201a3:132_8": "katvā pukkusātikulaputtaṁ anāgāmiphale patiṭṭhapesi. Vīsayojanasataṁ gantvā vanavāsisāmaṇerassa",
  "atk-s0201a3:132_9": "anuggahaṁ akāsi. Saṭṭhiyojanamaggaṁ gantvā khadiravaniyattherassa dhammaṁ desesi.",
  "atk-s0201a3:132_10": "Anuruddhatthero pācīnavaṁsadāye nisinno mahāpurisavitakkaṁ vitakketīti ñatvā tattha",
  "atk-s0201a3:132_11": "ākāsena gantvā therassa purato oruyha sādhukāramadāsi. Koṭikaṇṇasoṇattherassa ekagandhakuṭiyaṁ",
  "atk-s0201a3:132_12": "senāsanaṁ paññapāpetvā paccūsakāle dhammadesanaṁ ajjhesitvā sarabhaññapariyosāne",
  "atk-s0201a3:132_13": "sādhukāramadāsi. Tigāvutaṁ maggaṁ gantvā tiṇṇaṁ kulaputtānaṁ vasanaṭṭhāne gosiṅgasālavane",
  "atk-s0201a3:132_14": "sāmaggirasānisaṁsaṁ kathesi. Kassapopi bhagavā – “anāgāmiphale patiṭṭhito ariyasāvako",
  "atk-s0201a3:132_15": "aya”nti vissāsaṁ uppādetvā ghaṭikārassa kumbhakārassa nivesanaṁ gantvā sahatthā āmisaṁ gahetvā paribhuñji.",
  "atk-s0201a3:133_0": "Amhākaṁyeva bhagavā upakaṭṭhāya vassūpanāyikāya jetavanato bhikkhusaṅghaparivuto",
  "atk-s0201a3:133_1": "cārikaṁ nikkhami. Kosalamahārājaanāthapiṇḍikādayo nivattetuṁ nāsakkhiṁsu. Anāthapiṇḍiko",
  "atk-s0201a3:133_2": "gharaṁ āgantvā domanassappatto nisīdi. Atha naṁ puṇṇā nāma dāsī domanassappattosi",
  "atk-s0201a3:133_3": "sāmīti āha. “Āma je, satthāraṁ nivattetuṁ nāsakkhiṁ, atha me imaṁ temāsaṁ dhammaṁ",
  "atk-s0201a3:133_4": "vā sotuṁ, yathādhippāyaṁ vā dānaṁ dātuṁ na labhissāmī”ti cintā uppannāti. Ahampi",
  "atk-s0201a3:133_5": "sāmi satthāraṁ nivattessāmīti. Sace nivattetuṁ sakkosi, bhujissāyeva tvanti. Sā gantvā",
  "atk-s0201a3:133_6": "dasabalassa pādamūle nipajjitvā “nivattatha bhagavā”ti āha. Puṇṇe tvaṁ parapaṭibaddhajīvikā",
  "atk-s0201a3:133_7": "kiṁ me karissasīti. Bhagavā mayhaṁ deyyadhammo natthīti tumhepi jānātha, tumhākaṁ",
  "atk-s0201a3:133_8": "nivattanapaccayā panāhaṁ tīsu saraṇesu pañcasu sīlesu patiṭṭhahissāmīti. Bhagavā",
  "atk-s0201a3:133_9": "sādhu sādhu puṇṇeti sādhukāraṁ katvā nivattetvā jetavanameva paviṭṭho. Ayaṁ kathā",
  "atk-s0201a3:133_10": "pākaṭā ahosi. Seṭṭhi sutvā puṇṇāya kira bhagavā nivattitoti taṁ bhujissaṁ katvā dhītuṭṭhāne",
  "atk-s0201a3:133_11": "ṭhapesi. Sā pabbajjaṁ yācitvā pabbaji, pabbajitvā vipassanaṁ ārabhi. Athassā satthā",
  "atk-s0201a3:133_12": "āraddhavipassakabhāvaṁ ñatvā imaṁ obhāsagāthaṁ vissajjesi –",
  "atk-s0201a3:134": "“Puṇṇe pūresi saddhammaṁ, cando pannaraso yathā;",
  "atk-s0201a3:135": "Paripuṇṇāya paññāya, dukkhassantaṁ karissasī”ti. ;",
  "atk-s0201a3:136": "Gāthāpariyosāne arahattaṁ patvā abhiññātā sāvikā ahosīti. Evaṁ dhammagaruno tathāgatā.",
  "atk-s0201a3:137_0": "Nandakatthere upaṭṭhānasālāyaṁ dhammaṁ desentepi bhagavā anahātova gantvā tiyāmarattiṁ",
  "atk-s0201a3:137_1": "ṭhitakova dhammakathaṁ sutvā desanāpariyosāne sādhukāramadāsi. Thero āgantvā vanditvā,",
  "atk-s0201a3:137_2": "“kāya velāya, bhante, āgatatthā”ti pucchi. Tayā suttante āraddhamatteti. Dukkaraṁ",
  "atk-s0201a3:137_3": "karittha, bhante, buddhasukhumālā tumheti. Sace tvaṁ, nanda, kappaṁ desetuṁ sakkuṇeyyāsi,",
  "atk-s0201a3:137_4": "kappamattampāhaṁ ṭhitakova suṇeyyanti bhagavā avoca. Evaṁ dhammagaruno tathāgatā.",
  "atk-s0201a3:137_5": "Tesaṁ dhammagarutāya paṭipannakā piyā honti, tasmā paṭipannake pucchi. Paṭipannako",
  "atk-s0201a3:137_6": "ca nāma attahitāya paṭipanno no parahitāya, parahitāya paṭipanno no attahitāya, no",
  "atk-s0201a3:137_7": "attahitāya ca paṭipanno no parahitāya ca, attahitāya ca paṭipanno parahitāya cāti catubbidho hoti.",
  "atk-s0201a3:138_0": "Tattha yo sayaṁ dasannaṁ kathāvatthūnaṁ lābhī hoti, paraṁ tattha na ovadati na anusāsati",
  "atk-s0201a3:138_1": "āyasmā bākulo viya. Ayaṁ attahitāya paṭipanno nāma no parahitāya paṭipanno, evarūpaṁ",
  "atk-s0201a3:138_2": "bhikkhuṁ bhagavā na pucchati. Kasmā? Na mayhaṁ sāsanassa vaḍḍhipakkhe ṭhitoti.",
  "atk-s0201a3:139_0": "Yo pana dasannaṁ kathāvatthūnaṁ alābhī, paraṁ tehi ovadati tena katavattasādiyanatthaṁ",
  "atk-s0201a3:139_1": "upanando sakyaputto viya, ayaṁ parahitāya paṭipanno nāma no attahitāya, evarūpampi",
  "atk-s0201a3:139_2": "na pucchati. Kasmā? Assa taṇhā mahāpacchi viya appahīnāti.",
  "atk-s0201a3:140_0": "Yo attanāpi dasannaṁ kathāvatthūnaṁ alābhī, parampi tehi na ovadati, lāḷudāyī viya,",
  "atk-s0201a3:140_1": "ayaṁ neva attahitāya paṭipanno na parahitāya, evarūpampi na pucchati. Kasmā? Assa",
  "atk-s0201a3:140_2": "anto kilesā pharasuchejjā viya mahantāti.",
  "atk-s0201a3:141_0": "Yo pana sayaṁ dasannaṁ kathāvatthūnaṁ lābhī, parampi tehi ovadati, ayaṁ attahitāya",
  "atk-s0201a3:141_1": "ceva parahitāya ca paṭipanno nāma sāriputtamoggallānamahākassapādayo asītimahātherā",
  "atk-s0201a3:141_2": "viya, evarūpaṁ bhikkhuṁ pucchati. Kasmā? Mayhaṁ sāsanassa vuḍḍhipakkhe ṭhitoti. Idhāpi",
  "atk-s0201a3:141_3": "evarūpameva pucchanto – “ko nu kho, bhikkhave”tiādimāha.",
  "atk-s0201a3:142_0": "Evaṁ bhagavatā puṭṭhānaṁ pana tesaṁ bhikkhūnaṁ bhagavā attano jātibhūmiyaṁ ubhayahitāya",
  "atk-s0201a3:142_1": "paṭipannaṁ dasakathāvatthulābhiṁ bhikkhuṁ pucchati, ko nu kho tattha evarūpoti na",
  "atk-s0201a3:142_2": "aññamaññaṁ cintanā vā samantanā vā ahosi. Kasmā? Āyasmā hi mantāṇiputto tasmiṁ janapade",
  "atk-s0201a3:142_3": "ākāsamajjhe ṭhito cando viya sūriyo viya ca pākaṭo paññāto. Tasmā te bhikkhū meghasaddaṁ",
  "atk-s0201a3:142_4": "sutvā ekajjhaṁ sannipatitamoraghaṭā viya ghanasajjhāyaṁ kātuṁ, āraddhabhikkhū viya",
  "atk-s0201a3:142_5": "ca attano ācariyaṁ puṇṇattheraṁ bhagavato ārocentā therassa ca guṇaṁ bhāsituṁ appahontehi",
  "atk-s0201a3:142_6": "mukhehi ekappahāreneva puṇṇo nāma, bhante, āyasmātiādimāhaṁsu. Tattha puṇṇoti tassa",
  "atk-s0201a3:142_7": "therassa nāmaṁ. Mantāṇiyā pana so putto, tasmā mantāṇiputtoti vuccati. Sambhāvitoti",
  "atk-s0201a3:142_8": "guṇasambhāvanāya sambhāvito.",
  "atk-s0201a3:143": "Appicchatādivaṇṇanā",
  "atk-s0201a3:144_0": "Appicchoti icchāvirahito niiccho nittaṇho. Ettha hi byañjanaṁ sāvasesaṁ viya, attho",
  "atk-s0201a3:144_1": "pana niravaseso. Na hi tassa anto aṇumattāpi pāpikā icchā nāma atthi. Khīṇāsavo hesa",
  "atk-s0201a3:144_2": "sabbaso pahīnataṇho. Apicettha atricchatā pāpicchatā mahicchatā appicchatāti ayaṁ bhedo veditabbo.",
  "atk-s0201a3:145_0": "Tattha sakalābhe atittassa paralābhe patthanā atricchatā nāma. Tāya samannāgatassa",
  "atk-s0201a3:145_1": "ekabhājena pakkapūvopi attano patte patito na supakko viya khuddako viya ca khāyati.",
  "atk-s0201a3:145_2": "Sveva parassa patte pakkhitto supakko viya mahanto viya ca khāyati. Asantaguṇasambhāvanatā",
  "atk-s0201a3:145_3": "pana paṭiggahaṇe ca amattaññutā pāpicchatā nāma, sā, “idhekacco assaddho samāno saddhoti",
  "atk-s0201a3:145_4": "maṁ jano jānātū”tiādinā nayena abhidhamme āgatāyeva, tāya samannāgato puggalo kohaññe",
  "atk-s0201a3:145_5": "patiṭṭhāti. Santaguṇasambhāvanā pana paṭiggahaṇe ca amattaññutā mahicchatā nāma.",
  "atk-s0201a3:145_6": "Sāpi, “idhekacco saddho samāno saddhoti maṁ jano jānātūti icchati, sīlavā samāno",
  "atk-s0201a3:145_7": "sīlavāti maṁ jano jānātū”ti iminā nayena āgatāyeva, tāya samannāgato puggalo dussantappayo",
  "atk-s0201a3:145_8": "hoti, vijātamātāpissa cittaṁ gahetuṁ na sakkoti. Tenetaṁ vuccati –",
  "atk-s0201a3:146": "“Aggikkhandho samuddo ca, mahiccho cāpi puggalo;",
  "atk-s0201a3:147": "Sakaṭena paccayaṁ detu, tayopete atappayā”ti.",
  "atk-s0201a3:148_0": "Santaguṇanigūhanatā pana paṭiggahaṇe ca mattaññutā appicchatā nāma, tāya samannāgato",
  "atk-s0201a3:148_1": "puggalo attani vijjamānampi guṇaṁ paṭicchādetukāmatāya, “saddho samāno saddhoti maṁ",
  "atk-s0201a3:148_2": "jano jānātūti na icchati. Sīlavā, pavivitto, bahussuto, āraddhavīriyo, samādhisampanno,",
  "atk-s0201a3:148_3": "paññavā, khīṇāsavo samāno khīṇāsavoti maṁ jano jānātū”ti na icchati, seyyathāpi majjhantikatthero.",
  "atk-s0201a3:149_0": "Thero kira mahākhīṇāsavo ahosi, pattacīvaraṁ panassa pādamattameva agghati, so asokassa",
  "atk-s0201a3:149_1": "dhammarañño vihāramahadivase saṅghatthero ahosi. Athassa atilūkhabhāvaṁ disvā manussā,",
  "atk-s0201a3:149_2": "“bhante, thokaṁ bahi hothā”ti āhaṁsu. Thero, “mādise khīṇāsave rañño saṅgahaṁ akaronte",
  "atk-s0201a3:149_3": "añño ko karissatī”ti pathaviyaṁ nimujjitvā saṅghattherassa ukkhittapiṇḍaṁ gaṇhantoyeva",
  "atk-s0201a3:149_4": "ummujji. Evaṁ khīṇāsavo samāno, “khīṇāsavoti maṁ jano jānātū”ti na icchati. Evaṁ",
  "atk-s0201a3:149_5": "appiccho pana bhikkhu anuppannaṁ lābhaṁ uppādeti, uppannaṁ lābhaṁ thāvaraṁ karoti,",
  "atk-s0201a3:149_6": "dāyakānaṁ cittaṁ ārādheti, yathā yathā hi so attano appicchatāya appaṁ gaṇhāti, tathā",
  "atk-s0201a3:149_7": "tathā tassa vatte pasannā manussā bahū denti.",
  "atk-s0201a3:150_0": "Aparopi catubbidho appiccho – paccayaappiccho dhutaṅgaappiccho pariyattiappiccho",
  "atk-s0201a3:150_1": "adhigamaappicchoti. Tattha catūsu paccayesu appiccho paccayaappiccho nāma, so dāyakassa",
  "atk-s0201a3:150_2": "vasaṁ jānāti, deyyadhammassa vasaṁ jānāti, attano thāmaṁ jānāti. Yadi hi deyyadhammo",
  "atk-s0201a3:150_3": "bahu hoti, dāyako appaṁ dātukāmo, dāyakassa vasena appaṁ gaṇhāti. Deyyadhammo appo,",
  "atk-s0201a3:150_4": "dāyako bahuṁ dātukāmo, deyyadhammassa vasena appaṁ gaṇhāti. Deyyadhammopi bahu, dāyakopi",
  "atk-s0201a3:150_5": "bahuṁ dātukāmo, attano thāmaṁ ñatvā pamāṇeneva gaṇhāti.",
  "atk-s0201a3:151_0": "Dhutaṅgasamādānassa attani atthibhāvaṁ najānāpetukāmo dhutaṅgaappiccho nāma. Tassa",
  "atk-s0201a3:151_1": "vibhāvanatthaṁ imāni vatthūni – sosānikamahāsumanatthero kira saṭṭhi vassāni susāne",
  "atk-s0201a3:151_2": "vasi, añño ekabhikkhupi na aññāsi, tenevāha –",
  "atk-s0201a3:152": "“Susāne saṭṭhi vassāni, abbokiṇṇaṁ vasāmahaṁ;",
  "atk-s0201a3:153": "Dutiyo maṁ na jāneyya, aho sosānikuttamo”ti.",
  "atk-s0201a3:154_0": "Cetiyapabbate dvebhātiyattherā vasiṁsu. Tesu kaniṭṭho upaṭṭhākena pesitā ucchukhaṇḍikā",
  "atk-s0201a3:154_1": "gahetvā jeṭṭhassa santikaṁ agamāsi. Paribhogaṁ, bhante, karothāti. Therassa ca bhattakiccaṁ",
  "atk-s0201a3:154_2": "katvā mukhaṁ vikkhālanakālo ahosi. So alaṁ, āvusoti āha. Kacci, bhante, ekāsanikatthāti.",
  "atk-s0201a3:154_3": "Āharāvuso, ucchukhaṇḍikāti paññāsa vassāni ekāsaniko samānopi dhutaṅgaṁ nigūhamāno",
  "atk-s0201a3:154_4": "paribhogaṁ katvā mukhaṁ vikkhāletvā puna dhutaṅgaṁ adhiṭṭhāya gato.",
  "atk-s0201a3:155_0": "Yo pana sāketakatissatthero viya bahussutabhāvaṁ jānāpetuṁ na icchati, ayaṁ pariyattiappiccho",
  "atk-s0201a3:155_1": "nāma. Thero kira khaṇo natthīti uddesaparipucchāsu okāsaṁ akaronto maraṇakkhayaṁ,",
  "atk-s0201a3:155_2": "bhante, labhissathāti codito gaṇaṁ vissajjetvā kaṇikāravālikasamuddavihāraṁ gato.",
  "atk-s0201a3:155_3": "Tattha antovassaṁ theranavamajjhimānaṁ upakāro hutvā mahāpavāraṇāya uposathadivase",
  "atk-s0201a3:155_4": "dhammakathāya janataṁ khobhetvā gato.",
  "atk-s0201a3:156": "Yo pana sotāpannādīsu aññataro hutvā sotāpannādibhāvaṁ jānāpetuṁ na icchati, ayaṁ adhigamaappiccho nāma, tayo kulaputtā viya ghaṭikārakumbhakāro viya ca.",
  "atk-s0201a3:157_0": "Āyasmā pana puṇṇo atricchataṁ pāpicchataṁ mahicchatañca pahāya sabbaso icchāpaṭipakkhabhūtāya",
  "atk-s0201a3:157_1": "alobhasaṅkhātāya parisuddhāya appicchatāya samannāgatattā appiccho nāma ahosi. Bhikkhūnampi,",
  "atk-s0201a3:157_2": "“āvuso, atricchatā pāpicchatā mahicchatāti ime dhammā pahātabbā”ti tesu ādīnavaṁ",
  "atk-s0201a3:157_3": "dassetvā evarūpaṁ appicchataṁ samādāya vattitabbanti appicchakathaṁ kathesi. Tena",
  "atk-s0201a3:157_4": "vuttaṁ “attanā ca appiccho appicchakathañca bhikkhūnaṁ kattā”ti.",
  "atk-s0201a3:158": "Dvādasavidhasantosavaṇṇanā",
  "atk-s0201a3:159_0": "Idāni attanā ca santuṭṭhotiādīsu visesatthameva dīpayissāma. Yojanā pana vuttanayeneva",
  "atk-s0201a3:159_1": "veditabbā. Santuṭṭhoti itarītarapaccayasantosena samannāgato. So panesa santoso dvādasavidho",
  "atk-s0201a3:159_2": "hoti. Seyyathidaṁ, cīvare yathālābhasantoso yathābalasantoso yathasāruppasantosoti",
  "atk-s0201a3:159_3": "tividho, evaṁ piṇḍapātādīsu. Tassāyaṁ pabhedasaṁvaṇṇanā.",
  "atk-s0201a3:160_0": "Idha bhikkhu cīvaraṁ labhati sundaraṁ vā asundaraṁ vā. So teneva yāpeti aññaṁ na",
  "atk-s0201a3:160_1": "pattheti, labhantopi na gaṇhāti, ayamassa cīvare yathālābhasantoso. Atha yo pakatidubbalo",
  "atk-s0201a3:160_2": "vā hoti ābādhajarābhibhūto vā, garucīvaraṁ pārupanto kilamati, so sabhāgena bhikkhunā",
  "atk-s0201a3:160_3": "saddhiṁ taṁ parivattetvā lahukena yāpentopi santuṭṭhova hoti, ayamassa cīvare yathābalasantoso.",
  "atk-s0201a3:160_4": "Aparo paṇītapaccayalābhī hoti, so paṭṭacīvarādīnaṁ aññataraṁ mahagghacīvaraṁ bahūni",
  "atk-s0201a3:160_5": "vā pana cīvarāni labhitvā idaṁ therānaṁ cirapabbajitānaṁ idaṁ bahussutānaṁ anurūpaṁ,",
  "atk-s0201a3:160_6": "idaṁ gilānānaṁ idaṁ appalābhānaṁ hotūti datvā tesaṁ purāṇacīvaraṁ vā saṅkārakūṭādito",
  "atk-s0201a3:160_7": "vā nantakāni uccinitvā tehi saṅghāṭiṁ katvā dhārentopi santuṭṭhova hoti, ayamassa",
  "atk-s0201a3:160_8": "cīvare yathāsāruppasantoso.",
  "atk-s0201a3:161_0": "Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti, aññaṁ",
  "atk-s0201a3:161_1": "na pattheti, labhantopi na gaṇhāti, ayamassa piṇḍapāte yathālābhasantoso. Yo pana",
  "atk-s0201a3:161_2": "attano pakativiruddhaṁ vā byādhiviruddhaṁ vā piṇḍapātaṁ labhati, yenassa paribhuttena",
  "atk-s0201a3:161_3": "aphāsu hoti, so sabhāgassa bhikkhuno taṁ datvā tassa hatthato sappāyabhojanaṁ bhuñjitvā",
  "atk-s0201a3:161_4": "samaṇadhammaṁ karontopi santuṭṭhova hoti, ayamassa piṇḍapāte yathābalasantoso. Aparo",
  "atk-s0201a3:161_5": "bahuṁ paṇītaṁ piṇḍapātaṁ labhati, so taṁ cīvaraṁ viya cirapabbajitabahussutaappalābhigilānānaṁ",
  "atk-s0201a3:161_6": "datvā tesaṁ vā sesakaṁ piṇḍāya vā caritvā missakāhāraṁ bhuñjantopi santuṭṭhova hoti,",
  "atk-s0201a3:161_7": "ayamassa piṇḍapāte yathāsāruppasantoso.",
  "atk-s0201a3:162_0": "Idha pana bhikkhu senāsanaṁ labhati manāpaṁ vā amanāpaṁ vā, so tena neva somanassaṁ",
  "atk-s0201a3:162_1": "na paṭighaṁ uppādeti, antamaso tiṇasanthārakenāpi yathāladdheneva tussati, ayamassa",
  "atk-s0201a3:162_2": "senāsane yathālābhasantoso. Yo pana attano pakativiruddhaṁ vā byādhiviruddhaṁ vā",
  "atk-s0201a3:162_3": "senāsanaṁ labhati, yatthassa vasato aphāsu hoti, so taṁ sabhāgassa bhikkhuno datvā",
  "atk-s0201a3:162_4": "tassa santake sappāyasenāsane vasantopi santuṭṭhova hoti, ayamassa senāsane yathābalasantoso.",
  "atk-s0201a3:162_5": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni",
  "atk-s0201a3:162_6": "cīvarādīni viya cirapabbajitabahussutaappalābhigilānānaṁ datvā yattha katthaci vasantopi",
  "atk-s0201a3:162_7": "santuṭṭhova hoti, ayamassa senāsane yathāsāruppasantoso. Yopi, “uttamasenāsanaṁ nāma",
  "atk-s0201a3:162_8": "pamādaṭṭhānaṁ, tattha nisinnassa thinamiddhaṁ okkamati, niddābhibhūtassa puna paṭibujjhato",
  "atk-s0201a3:162_9": "pāpavitakkā pātubhavantī”ti paṭisañcikkhitvā tādisaṁ senāsanaṁ pattampi na sampaṭicchati,",
  "atk-s0201a3:162_10": "so taṁ paṭikkhipitvā abbhokāsarukkhamūlādīsu vasantopi santuṭṭhova hoti, ayampissa",
  "atk-s0201a3:162_11": "senāsane yathāsāruppasantoso.",
  "atk-s0201a3:163_0": "Idha pana bhikkhu bhesajjaṁ labhati lūkhaṁ vā paṇītaṁ vā, so yaṁ labhati, teneva",
  "atk-s0201a3:163_1": "santussati, aññaṁ na pattheti, labhantopi na gaṇhāti, ayamassa gilānapaccaye yathālābhasantoso.",
  "atk-s0201a3:163_2": "Yo pana telena atthiko phāṇitaṁ labhati, so taṁ sabhāgassa bhikkhuno datvā tassa",
  "atk-s0201a3:163_3": "hatthato telaṁ gahetvā aññadeva vā pariyesitvā tehi bhesajjaṁ karontopi santuṭṭhova",
  "atk-s0201a3:163_4": "hoti, ayamassa gilānapaccaye yathābalasantoso. Aparo mahāpuñño bahuṁ telamadhuphāṇitādipaṇītabhesajjaṁ",
  "atk-s0201a3:163_5": "labhati, so taṁ cīvaraṁ viya cirapabbajitabahussutaappalābhigilānānaṁ datvā tesaṁ",
  "atk-s0201a3:163_6": "ābhatakena yena kenaci yāpentopi santuṭṭhova hoti. Yo pana ekasmiṁ bhājane muttaharītakaṁ",
  "atk-s0201a3:163_7": "ṭhapetvā ekasmiṁ catumadhuraṁ, “gaṇha, bhante, yadicchasī”ti vuccamāno sacassa tesu",
  "atk-s0201a3:163_8": "aññatarenapi rogo vūpasammati, atha muttaharītakaṁ nāma buddhādīhi vaṇṇitanti catumadhuraṁ",
  "atk-s0201a3:163_9": "paṭikkhipitvā muttaharītakeneva bhesajjaṁ karonto paramasantuṭṭhova hoti, ayamassa",
  "atk-s0201a3:163_10": "gilānapaccaye yathāsāruppasantoso.",
  "atk-s0201a3:164_0": "Imesaṁ pana paccekaṁ paccayesu tiṇṇaṁ tiṇṇaṁ santosānaṁ yathāsāruppasantosova aggo.",
  "atk-s0201a3:164_1": "Āyasmā puṇṇo ekekasmiṁ paccaye imehi tīhi santosehi santuṭṭho ahosi. Santuṭṭhikathañcāti",
  "atk-s0201a3:164_2": "bhikkhūnampi ca imaṁ santuṭṭhikathaṁ kattāva ahosi.",
  "atk-s0201a3:165": "Tividhapavivekavaṇṇanā",
  "atk-s0201a3:166_0": "Pavivittoti kāyapaviveko cittapaviveko upadhipavivekoti imehi tīhi pavivekehi samannāgato.",
  "atk-s0201a3:166_1": "Tattha eko gacchati, eko tiṭṭhati, eko nisīdati, eko seyyaṁ kappeti, eko gāmaṁ piṇḍāya",
  "atk-s0201a3:166_2": "pavisati, eko paṭikkamati, eko caṅkamamadhiṭṭhāti, eko carati, eko viharatīti ayaṁ",
  "atk-s0201a3:166_3": "kāyapaviveko nāma. Aṭṭha samāpattiyo pana cittapaviveko nāma. Nibbānaṁ upadhipaviveko",
  "atk-s0201a3:166_4": "nāma. Vuttampi hetaṁ – “kāyapaviveko ca vivekaṭṭhakāyānaṁ nekkhammābhiratānaṁ. Cittapaviveko",
  "atk-s0201a3:166_5": "ca parisuddhacittānaṁ paramavodānappattānaṁ. Upadhiviveko ca nirupadhīnaṁ puggalānaṁ",
  "atk-s0201a3:166_6": "visaṅkhāragatāna”nti. Pavivekakathanti bhikkhūnampi ca imaṁ pavivekakathaṁ kattā.",
  "atk-s0201a3:167": "Pañcavidhasaṁsaggavaṇṇanā",
  "atk-s0201a3:168_0": "Asaṁsaṭṭhoti pañcavidhena saṁsaggena virahito. Savanasaṁsaggo dassanasaṁsaggo samullapanasaṁsaggo",
  "atk-s0201a3:168_1": "sambhogasaṁsaggo kāyasaṁsaggoti pañcavidho saṁsaggo. Tesu idha bhikkhu suṇāti, “asukasmiṁ",
  "atk-s0201a3:168_2": "gāme vā nigame vā itthī vā kumārikā vā abhirūpā dassanīyā pāsādikā paramāya vaṇṇapokkharatāya",
  "atk-s0201a3:168_3": "samannāgatā”ti. So taṁ sutvā saṁsīdati visīdati na sakkoti brahmacariyaṁ sandhāretuṁ,",
  "atk-s0201a3:168_4": "sikkhādubbalyaṁ anāvikatvā hīnāyāvattatīti evaṁ parehi vā kathīyamānaṁ rūpādisampattiṁ",
  "atk-s0201a3:168_5": "attanā vā hasitalapitagītasaddaṁ suṇantassa sotaviññāṇavīthivasena uppanno rāgo savanasaṁsaggo",
  "atk-s0201a3:168_6": "nāma. So anitthigandhapaccekabodhisattassa ca pañcaggaḷaleṇavāsītissadaharassa ca vasena veditabbo –",
  "atk-s0201a3:169_0": "Daharo kira ākāsena gacchanto girigāmavāsikammāradhītāya pañcahi kumārīhi saddhiṁ",
  "atk-s0201a3:169_1": "padumasaraṁ gantvā nhatvā padumāni ca pilandhitvā madhurassarena gāyantiyā saddaṁ",
  "atk-s0201a3:169_2": "sutvā kāmarāgena viddho visesā parihāyitvā anayabyasanaṁ pāpuṇi. Idha bhikkhu na",
  "atk-s0201a3:169_3": "heva kho suṇāti, apica kho sāmaṁ passati itthiṁ vā kumāriṁ vā abhirūpaṁ dassanīyaṁ",
  "atk-s0201a3:169_4": "pāsādikaṁ paramāya vaṇṇapokkharatāya samannāgataṁ. So taṁ disvā saṁsīdati visīdati",
  "atk-s0201a3:169_5": "na sakkoti brahmacariyaṁ sandhāretuṁ, sikkhādubbalyaṁ anāvikatvā hīnāyāvattatīti",
  "atk-s0201a3:169_6": "evaṁ visabhāgarūpaṁ olokentassa pana cakkhuviññāṇavīthivasena uppannarāgo dassanasaṁsaggo",
  "atk-s0201a3:169_7": "nāma. So evaṁ veditabbo –",
  "atk-s0201a3:170_0": "Eko kira daharo kāladīghavāpidvāravihāraṁ uddesatthāya gato. Ācariyo tassa antarāyaṁ",
  "atk-s0201a3:170_1": "disvā okāsaṁ na karoti. So punappunnaṁ anubandhati. Ācariyo sace antogāme na carissasi.",
  "atk-s0201a3:170_2": "Dassāmi te uddesanti āha. So sādhūti sampaṭicchitvā uddese niṭṭhite ācariyaṁ vanditvā",
  "atk-s0201a3:170_3": "gacchanto ācariyo me imasmiṁ gāme carituṁ na deti, kiṁ nu kho kāraṇanti cīvaraṁ pārupitvā",
  "atk-s0201a3:170_4": "gāmaṁ pāvisi, ekā kuladhītā pītakavatthaṁ nivāsetvā gehe ṭhitā daharaṁ disvā sañjātarāgā",
  "atk-s0201a3:170_5": "uḷuṅkena yāguṁ āharitvā tassa patte pakkhipitvā nivattitvā mañcake nipajji. Atha",
  "atk-s0201a3:170_6": "naṁ mātāpitaro kiṁ ammāti pucchiṁsu, dvārena gataṁ daharaṁ labhamānā jīvissāmi, alabhamānā",
  "atk-s0201a3:170_7": "marissāmīti. Mātāpitaro vegena gantvā gāmadvāre daharaṁ patvā vanditvā, “nivattatha,",
  "atk-s0201a3:170_8": "bhante, bhikkhaṁ gaṇhāhī”ti āhaṁsu. Daharo alaṁ gacchāmīti. Te, “idaṁ nāma, bhante,",
  "atk-s0201a3:170_9": "kāraṇa”nti yācitvā – “amhākaṁ, bhante, gehe ettakaṁ nāma dhanaṁ atthi, ekāyeva no",
  "atk-s0201a3:170_10": "dhītā, tvaṁ no jeṭṭhaputtaṭṭhāne ṭhassasi, sukhena sakkā jīvitu”nti āhaṁsu. Daharo,",
  "atk-s0201a3:170_11": "“na mayhaṁ iminā palibodhena attho”ti anādiyitvāva pakkanto.",
  "atk-s0201a3:171_0": "Mātāpitaro gantvā, “amma, nāsakkhimhā daharaṁ nivattetuṁ, yaṁ aññaṁ sāmikaṁ icchasi,",
  "atk-s0201a3:171_1": "taṁ labhissasi, uṭṭhehi khāda ca piva cā”ti āhaṁsu. Sā anicchantī sattāhaṁ nirāhārā",
  "atk-s0201a3:171_2": "hutvā kālamakāsi. Mātāpitaro tassā sarīrakiccaṁ katvā taṁ pītakavatthaṁ dhuravihāre",
  "atk-s0201a3:171_3": "bhikkhusaṅghassa adaṁsu, bhikkhū vatthaṁ khaṇḍākhanḍaṁ katvā bhājayiṁsu. Eko mahallako",
  "atk-s0201a3:171_4": "attano koṭṭhāsaṁ gahetvā kalyāṇīvihāraṁ āgato. Sopi daharo cetiyaṁ vandissāmīti tattheva",
  "atk-s0201a3:171_5": "gantvā divāṭṭhāne nisīdi. Mahallako taṁ vatthakhaṇḍaṁ gahetvā, “iminā me parissāvanaṁ",
  "atk-s0201a3:171_6": "vicārethā”ti daharaṁ avoca. Daharo mahāthera “kuhiṁ laddha”nti āha. So sabbaṁ pavattiṁ",
  "atk-s0201a3:171_7": "kathesi. So taṁ sutvāva, “evarūpāya nāma saddhiṁ saṁvāsaṁ nālattha”nti rāgagginā",
  "atk-s0201a3:171_8": "daḍḍho tattheva kālamakāsi.",
  "atk-s0201a3:172_0": "Aññamaññaṁ ālāpasallāpavasena uppannarāgo pana samullapanasaṁsaggo nāma. Bhikkhuno",
  "atk-s0201a3:172_1": "bhikkhuniyā santakaṁ, bhikkhuniyā vā bhikkhussa santakaṁ gahetvā paribhogakaraṇavasena",
  "atk-s0201a3:172_2": "uppannarāgo sambhogasaṁsaggo nāma. So evaṁ veditabbo – maricavaṭṭivihāramahe kira",
  "atk-s0201a3:172_3": "bhikkhūnaṁ satasahassaṁ bhikkhunīnaṁ navutisahassāni eva ahesuṁ. Eko sāmaṇero uṇhayāguṁ",
  "atk-s0201a3:172_4": "gahetvā gacchanto sakiṁ cīvarakaṇṇe ṭhapesi, sakiṁ bhūmiyaṁ. Ekā sāmaṇerī disvā ettha",
  "atk-s0201a3:172_5": "pattaṁ ṭhapetvā yāhīti thālakaṁ adāsi. Te aparabhāge ekasmiṁ bhaye uppanne parasamuddaṁ",
  "atk-s0201a3:172_6": "agamaṁsu. Tesu bhikkhunī puretaraṁ agamāsi. Sā, “eko kira sīhaḷabhikkhu āgato”ti",
  "atk-s0201a3:172_7": "sutvā therassa santikaṁ gantvā paṭisanthāraṁ katvā nisinnā, – “bhante, maricavaṭṭivihāramahakāle",
  "atk-s0201a3:172_8": "tumhe kativassā”ti pucchi. Tadāhaṁ sattavassikasāmaṇero. Tvaṁ pana kativassāti? Ahaṁ",
  "atk-s0201a3:172_9": "sattavassikasāmaṇerīyeva ekassa sāmaṇerassa uṇhayāguṁ gahetvā gacchantassa pattaṭhapanatthaṁ",
  "atk-s0201a3:172_10": "thālakamadāsinti. Thero, “ahaṁ so”ti vatvā thālakaṁ nīharitvā dassesi. Te ettakeneva",
  "atk-s0201a3:172_11": "saṁsaggena brahmacariyaṁ sandhāretuṁ asakkontā dvepi saṭṭhivassakāle vibbhamiṁsu.",
  "atk-s0201a3:173_0": "Hatthagāhādivasena pana uppannarāgo kāyasaṁsaggo nāma. Tatridaṁ vatthu – mahācetiyaṅgaṇe",
  "atk-s0201a3:173_1": "kira daharabhikkhū sajjhāyaṁ gaṇhanti. Tesaṁ piṭṭhipasse daharabhikkhuniyo dhammaṁ",
  "atk-s0201a3:173_2": "suṇanti. Tatreko daharo hatthaṁ pasārento ekissā daharabhikkhuniyā kāyaṁ chupi. Sā",
  "atk-s0201a3:173_3": "taṁ hatthaṁ gahetvā attano urasmiṁ ṭhapesi, ettakena saṁsaggena dvepi vibbhamitvā gihibhāvaṁ pattā.",
  "atk-s0201a3:174": "Gāhagāhakādivaṇṇanā",
  "atk-s0201a3:175_0": "Imesu pana pañcasu saṁsaggesu bhikkhuno bhikkhūhi saddhiṁ savanadassanasamullapanasambhogakāyaparāmāsā",
  "atk-s0201a3:175_1": "niccampi hontiyeva, bhikkhunīhi saddhiṁ ṭhapetvā kāyasaṁsaggaṁ sesā kālena kālaṁ",
  "atk-s0201a3:175_2": "honti; tathā upāsakaupāsikāhi saddhiṁ sabbepi kālena kālaṁ honti. Tesu hi kilesuppattito",
  "atk-s0201a3:175_3": "cittaṁ rakkhitabbaṁ. Eko hi bhikkhu gāhagāhako hoti, eko gāhamuttako, eko muttagāhako, eko muttamuttako.",
  "atk-s0201a3:176_0": "Tattha yaṁ bhikkhuṁ manussāpi āmisena upalāpetvā gahaṇavasena upasaṅkamanti, bhikkhupi",
  "atk-s0201a3:176_1": "pupphaphalādīhi upalāpetvā gahaṇavasena upasaṅkamati, ayaṁ gāhagāhako nāma. Yaṁ pana",
  "atk-s0201a3:176_2": "manussā vuttanayena upasaṅkamanti, bhikkhu dakkhiṇeyyavasena upasaṅkamati, ayaṁ gāhamuttako",
  "atk-s0201a3:176_3": "nāma. Yassa manussā dakkhiṇeyyavasena cattāro paccaye denti, bhikkhu pupphaphalādīhi",
  "atk-s0201a3:176_4": "upalāpetvā gahaṇavasena upasaṅkamati, ayaṁ muttagāhako nāma. Yassa manussāpi dakkhiṇeyyavasena",
  "atk-s0201a3:176_5": "cattāro paccaye denti, bhikkhupi cūḷapiṇḍapātiyatissatthero viya dakkhiṇeyyavasena",
  "atk-s0201a3:176_6": "paribhuñjati, ayaṁ muttamuttako nāma.",
  "atk-s0201a3:177_0": "Theraṁ kira ekā upāsikā dvādasa vassāni upaṭṭhahi. Ekadivasaṁ tasmiṁ gāme aggi uṭṭhahitvā",
  "atk-s0201a3:177_1": "gehāni jhāpesi. Aññesaṁ kulūpakabhikkhū āgantvā – “kiṁ upāsike, api kiñci bhaṇḍakaṁ",
  "atk-s0201a3:177_2": "arogaṁ kātuṁ asakkhitthā”ti paṭisanthāraṁ akaṁsu. Manussā, “amhākaṁ mātu kulūpakatthero",
  "atk-s0201a3:177_3": "bhuñjanavelāyameva āgamissatī”ti āhaṁsu. Theropi punadivase bhikkhācāravelaṁ sallakkhetvāva",
  "atk-s0201a3:177_4": "āgato. Upāsikā koṭṭhacchāyāya nisīdāpetvā bhikkhaṁ sampādetvā adāsi. There bhattakiccaṁ",
  "atk-s0201a3:177_5": "katvā pakkante manussā āhaṁsu – “amhākaṁ mātu kulūpakatthero bhuñjanavelāyameva āgato”ti.",
  "atk-s0201a3:177_6": "Upāsikā, “tumhākaṁ kulūpakā tumhākaṁyeva anucchavikā, mayhaṁ thero mayheva anucchaviko”ti",
  "atk-s0201a3:177_7": "āha. Āyasmā pana mantāṇiputto imehi pañcahi saṁsaggehi catūhipi parisāhi saddhiṁ",
  "atk-s0201a3:177_8": "asaṁsaṭṭho gāhamuttako ceva muttamuttako ca ahosi. Yathā ca sayaṁ asaṁsaṭṭho, evaṁ",
  "atk-s0201a3:177_9": "bhikkhūnampi taṁ asaṁsaggakathaṁ kattā ahosi.",
  "atk-s0201a3:178_0": "Āraddhavīriyoti paggahitavīriyo, paripuṇṇakāyikacetasikavīriyoti attho. Yo hi bhikkhu",
  "atk-s0201a3:178_1": "gamane uppannakilesaṁ ṭhānaṁ pāpuṇituṁ na deti, ṭhāne uppannakilesaṁ nisajjaṁ, nisajjāya",
  "atk-s0201a3:178_2": "uppannakilesaṁ sayanaṁ pāpuṇituṁ na deti, mantena kaṇhasappaṁ uppīḷetvā gaṇhanto",
  "atk-s0201a3:178_3": "viya, amittaṁ gīvāya akkamanto viya ca vicarati, ayaṁ āraddhavīriyo nāma. Thero ca",
  "atk-s0201a3:178_4": "tādiso ahosi. Bhikkhūnampi tatheva vīriyārambhakathaṁ kattā ahosi.",
  "atk-s0201a3:179_0": "Sīlasampannotiādīsu sīlanti catupārisuddhisīlaṁ. Samādhīti vipassanāpādakā aṭṭha",
  "atk-s0201a3:179_1": "samāpattiyo. Paññāti lokiyalokuttarañāṇaṁ. Vimuttīti ariyaphalaṁ. Vimuttiñāṇadassananti",
  "atk-s0201a3:179_2": "ekūnavīsatividhaṁ paccavekkhaṇañāṇaṁ. Thero sayampi sīlādīhi sampanno ahosi bhikkhūnampi",
  "atk-s0201a3:179_3": "sīlādikathaṁ kattā. Svāyaṁ dasahi kathāvatthūhi ovadatīti ovādako. Yathā pana eko",
  "atk-s0201a3:179_4": "ovadatiyeva, sukhumaṁ atthaṁ parivattetvā jānāpetuṁ na sakkoti. Na evaṁ thero. Thero",
  "atk-s0201a3:179_5": "pana tāni dasa kathāvatthūni viññāpetīti viññāpako. Eko viññāpetuṁ sakkoti, kāraṇaṁ",
  "atk-s0201a3:179_6": "dassetuṁ na sakkoti. Thero kāraṇampi sandassetīti sandassako. Eko vijjamānaṁ kāraṇaṁ",
  "atk-s0201a3:179_7": "dasseti, gāhetuṁ pana na sakkoti. Thero gāhetumpi sakkotīti samādapako. Evaṁ samādapetvā",
  "atk-s0201a3:179_8": "pana tesu kathāvatthūsu ussāhajananavasena bhikkhū samuttejetīti samuttejako. Ussāhajāte",
  "atk-s0201a3:179_9": "vaṇṇaṁ vatvā sampahaṁsetīti sampahaṁsako.",
  "atk-s0201a3:180": "Pañcalābhavaṇṇanā",
  "atk-s0201a3:181_0": "253.Suladdhalābhāti aññesampi manussattabhāvapabbajjādiguṇalābhā nāma honti. Āyasmato",
  "atk-s0201a3:181_1": "pana puṇṇassa suladdhalābhā ete, yassa satthu sammukhā evaṁ vaṇṇo abbhuggatoti attho.",
  "atk-s0201a3:181_2": "Apica apaṇḍitehi vaṇṇakathanaṁ nāma na tathā lābho, paṇḍitehi vaṇṇakathanaṁ pana",
  "atk-s0201a3:181_3": "lābho. Gihī hi vā vaṇṇakathanaṁ na tathā lābho, gihī hi “vaṇṇaṁ kathessāmī”ti, “amhākaṁ",
  "atk-s0201a3:181_4": "ayyo saṇho sakhilo sukhasambhāso, vihāraṁ āgatānaṁ yāgubhattaphāṇitādīhi saṅgahaṁ",
  "atk-s0201a3:181_5": "karotī”ti kathento avaṇṇameva katheti. “Avaṇṇaṁ kathessāmī”ti “ayaṁ thero mandamando",
  "atk-s0201a3:181_6": "viya abalabalo viya bhākuṭikabhākuṭiko viya natthi iminā saddhiṁ vissāso”ti kathento",
  "atk-s0201a3:181_7": "vaṇṇameva katheti. Sabrahmacārīhipi satthu parammukhā vaṇṇakathanaṁ na tathā lābho,",
  "atk-s0201a3:181_8": "satthu sammukhā pana atilābhoti imampi atthavasaṁ paṭicca “suladdhalābhā”ti āha.",
  "atk-s0201a3:181_9": "Anumassa anumassāti dasa kathāvatthūni anupavisitvā anupavisitvā. Tañca satthā abbhanumodatīti",
  "atk-s0201a3:181_10": "tañcassa vaṇṇaṁ evametaṁ appiccho ca so bhikkhu santuṭṭho ca so bhikkhūti anumodati.",
  "atk-s0201a3:181_11": "Iti viññūhi vaṇṇabhāsanaṁ eko lābho, sabrahmacārīhi eko, satthu sammukhā eko, anumassa",
  "atk-s0201a3:181_12": "anumassa eko, satthārā abbhanumodanaṁ ekoti ime pañca lābhe sandhāya “suladdhalābhā”ti",
  "atk-s0201a3:181_13": "āha. Kadācīti kismiñcideva kāle. Karahacīti tasseva vevacanaṁ. Appeva nāma siyā kocideva",
  "atk-s0201a3:181_14": "kathāsallāpoti api nāma koci kathāsamudācāropi bhaveyya. Therena kira āyasmā puṇṇo",
  "atk-s0201a3:181_15": "neva diṭṭhapubbo, nassa dhammakathā sutapubbā. Iti so tassa dassanampi dhammakathampi",
  "atk-s0201a3:181_16": "patthayamāno evamāha.",
  "atk-s0201a3:182": "Cārikādivaṇṇanā",
  "atk-s0201a3:183_0": "254.Yathābhirantanti yathāajjhāsayaṁ viharitvā. Buddhānañhi ekasmiṁ ṭhāne vasantānaṁ",
  "atk-s0201a3:183_1": "chāyūdakādivipattiṁ vā apphāsukasenāsanaṁ vā, manussānaṁ assaddhādibhāvaṁ vā āgamma",
  "atk-s0201a3:183_2": "anabhirati nāma natthi. Tesaṁ sampattiyā “idha phāsu viharāmā”ti abhiramitvā ciravihāropi",
  "atk-s0201a3:183_3": "natthi. Yattha pana tathāgate viharante sattā saraṇesu vā patiṭṭhahanti, sīlāni vā",
  "atk-s0201a3:183_4": "samādiyanti, pabbajanti vā, tato sotāpattimaggādīnaṁ vā pana tesaṁ upanissayo hoti.",
  "atk-s0201a3:183_5": "Tattha buddhā satte tāsu sampattīsu patiṭṭhāpanaajjhāsayena vasanti; tāsaṁ abhāve",
  "atk-s0201a3:183_6": "pakkamanti. Tena vuttaṁ – “yathāajjhāsayaṁ viharitvā”ti. Cārikaṁ caramānoti addhānagamanaṁ",
  "atk-s0201a3:183_7": "gacchanto. Cārikā ca nāmesā bhagavato duvidhā hoti turitacārikā ca, aturitacārikā ca.",
  "atk-s0201a3:184_0": "Tattha dūrepi bodhaneyyapuggalaṁ disvā tassa bodhanatthāya sahasā gamanaṁ turitacārikā",
  "atk-s0201a3:184_1": "nāma. Sā mahākassapapaccuggamanādīsu daṭṭhabbā. Bhagavā hi mahākassapaṁ paccuggacchanto",
  "atk-s0201a3:184_2": "muhuttena tigāvutaṁ maggaṁ agamāsi, āḷavakassatthāya tiṁsayojanaṁ, tathā aṅgulimālassa.",
  "atk-s0201a3:184_3": "Pukkusātissa pana pañcacattālīsayojanaṁ, mahākappinassa vīsayojanasataṁ, khadiravaniyassatthāya",
  "atk-s0201a3:184_4": "satta yojanasatāni agamāsi; dhammasenāpatino saddhivihārikassa vanavāsītissasāmaṇerassa",
  "atk-s0201a3:184_5": "tigāvutādhikaṁ vīsayojanasataṁ.",
  "atk-s0201a3:185_0": "Ekadivasaṁ kira thero, “tissasāmaṇerassa santikaṁ, bhante, gacchāmī”ti āha. Bhagavā,",
  "atk-s0201a3:185_1": "“ahampi gamissāmī”ti vatvā āyasmantaṁ ānandaṁ āmantesi – “ānanda, vīsatisahassānaṁ",
  "atk-s0201a3:185_2": "chaḷabhiññānaṁ ārocehi – ‘bhagavā vanavāsītissasāmaṇerassa santikaṁ gamissatī”’ti.",
  "atk-s0201a3:185_3": "Tato dutiyadivase vīsatisahassakhīṇāsavaparivuto ākāse uppatitvā vīsayojanasatamatthake",
  "atk-s0201a3:185_4": "tassa gocaragāmadvāre otaritvā cīvaraṁ pārupi. Kammantaṁ gacchamānā manussā disvā,",
  "atk-s0201a3:185_5": "“satthā, bho, āgato, mā kammantaṁ agamitthā”ti vatvā āsanāni paññapetvā yāguṁ datvā",
  "atk-s0201a3:185_6": "pānavattaṁ karontā, “kuhiṁ, bhante, bhagavā gacchatī”ti daharabhikkhū pucchiṁsu.",
  "atk-s0201a3:185_7": "Upāsakā, na bhagavā aññattha gacchati, idheva tissasāmaṇerassa dassanatthāya āgatoti.",
  "atk-s0201a3:185_8": "Te “amhākaṁ kira kulūpakattherassa dassanatthāya satthā āgato, no vata no thero oramattako”ti",
  "atk-s0201a3:185_9": "somanassajātā ahesuṁ.",
  "atk-s0201a3:186_0": "Atha bhagavato bhattakiccapariyosāne sāmaṇero gāmaṁ piṇḍāya caritvā “upāsakā mahā",
  "atk-s0201a3:186_1": "bhikkhusaṅgho”ti pucchi. Athassa te, “satthā, bhante, āgato”ti ārocesuṁ, so bhagavantaṁ",
  "atk-s0201a3:186_2": "upasaṅkamitvā piṇḍapātena āpucchi. Satthā tassa pattaṁ hatthena gahetvā, “alaṁ, tissa,",
  "atk-s0201a3:186_3": "niṭṭhitaṁ bhattakicca”nti āha. Tato upajjhāyaṁ āpucchitvā attano pattāsane nisīditvā",
  "atk-s0201a3:186_4": "bhattakiccamakāsi. Athassa bhattakiccapariyosāne satthā maṅgalaṁ vatvā nikkhamitvā",
  "atk-s0201a3:186_5": "gāmadvāre ṭhatvā, “kataro te, tissa, vasanaṭṭhānaṁ gamanamaggo”ti āha. “Ayaṁ bhagavā”ti.",
  "atk-s0201a3:186_6": "Maggaṁ desayamāno purato yāhi tissāti. Bhagavā kira sadevakassa lokassa maggadesako",
  "atk-s0201a3:186_7": "samānopi “sakalatigāvute magge sāmaṇeraṁ daṭṭhuṁ lacchāmī”ti taṁ maggadesakamakāsi.",
  "atk-s0201a3:187_0": "So attano vasanaṭṭhānaṁ gantvā bhagavato vattamakāsi. Atha naṁ bhagavā, “kataro te,",
  "atk-s0201a3:187_1": "tissa, caṅkamo”ti pucchitvā tattha gantvā sāmaṇerassa nisīdanapāsāṇe nisīditvā, “tissa,",
  "atk-s0201a3:187_2": "imasmiṁ ṭhāne sukhaṁ vasasī”ti pucchi. So āha – “āma, bhante, imasmiṁ me ṭhāne vasantassa",
  "atk-s0201a3:187_3": "sīhabyagghahatthimigamorādīnaṁ saddaṁ suṇato araññasaññā uppajjati, tāya sukhaṁ vasāmī”ti.",
  "atk-s0201a3:187_4": "Atha naṁ bhagavā, “tissa, bhikkhusaṅghaṁ sannipātehi, buddhadāyajjaṁ te dassāmī”ti",
  "atk-s0201a3:187_5": "vatvā sannipatite bhikkhusaṅghe upasampādetvā attano vasanaṭṭhānameva agamāsīti.",
  "atk-s0201a3:187_6": "Ayaṁ turitacārikā nāma.",
  "atk-s0201a3:188_0": "Yaṁ pana gāmanigamapaṭipāṭiyā devasikaṁ yojanaḍḍhayojanavasena piṇḍapātacariyādīhi",
  "atk-s0201a3:188_1": "lokaṁ anuggaṇhantassa gamanaṁ, ayaṁ aturitacārikā nāma. Imaṁ pana cārikaṁ caranto",
  "atk-s0201a3:188_2": "bhagavā mahāmaṇḍalaṁ majjhimamaṇḍalaṁ antimamaṇḍalanti imesaṁ tiṇṇaṁ maṇḍalānaṁ aññatarasmiṁ",
  "atk-s0201a3:188_3": "carati. Tattha mahāmaṇḍalaṁ navayojanasatikaṁ, majjhimamaṇḍalaṁ chayojanasatikaṁ,",
  "atk-s0201a3:188_4": "antimamaṇḍalaṁ tiyojanasatikaṁ. Yadā mahāmaṇḍale cārikaṁ caritukāmo hoti, mahāpavāraṇāya",
  "atk-s0201a3:188_5": "pavāretvā pāṭipadadivase mahābhikkhusaṅghaparivāro nikkhamati. Samantā yojanasataṁ",
  "atk-s0201a3:188_6": "ekakolāhalaṁ ahosi, purimaṁ purimaṁ āgatā nimantetuṁ labhanti; itaresu dvīsu maṇḍalesu",
  "atk-s0201a3:188_7": "sakkāro mahāmaṇḍale osarati. Tatra bhagavā tesu tesu gāmanigamesu ekāhaṁ dvīhaṁ vasanto",
  "atk-s0201a3:188_8": "mahājanaṁ āmisapaṭiggahena anuggaṇhanto dhammadānena cassa vivaṭṭūpanissitaṁ kusalaṁ",
  "atk-s0201a3:188_9": "vaḍḍhento navahi māsehi cārikaṁ pariyosāpeti.",
  "atk-s0201a3:189_0": "Sace pana antovasse bhikkhūnaṁ samathavipassanā taruṇā hoti, mahāpavāraṇāya apavāretvā",
  "atk-s0201a3:189_1": "pavāraṇāsaṅgahaṁ datvā kattikapuṇṇamāya pavāretvā migasirassa paṭhamadivase mahābhikkhusaṅghaparivāro",
  "atk-s0201a3:189_2": "nikkhamitvā majjhimamaṇḍalaṁ osarati. Aññenapi kāraṇena majjhimamaṇḍale cārikaṁ caritukāmo",
  "atk-s0201a3:189_3": "catumāsaṁ vasitvāva nikkhamati. Vuttanayeneva itaresu dvīsu maṇḍalesu sakkāro majjhimamaṇḍale",
  "atk-s0201a3:189_4": "osarati. Bhagavā purimanayeneva lokaṁ anuggaṇhanto aṭṭhahi māsehi cārikaṁ pariyosāpeti.",
  "atk-s0201a3:190_0": "Sace pana catumāsaṁ vuṭṭhavassassāpi bhagavato veneyyasattā aparipakkindriyā honti,",
  "atk-s0201a3:190_1": "tesaṁ indriyaparipākaṁ āgamayamāno aparampi ekaṁ māsaṁ vā dviticatumāsaṁ vā tattheva",
  "atk-s0201a3:190_2": "vasitvā mahābhikkhusaṅghaparivāro nikkhamati. Vuttanayeneva itaresu dvīsu maṇḍalesu",
  "atk-s0201a3:190_3": "sakkāro antomaṇḍale osarati. Bhagavā purimanayeneva lokaṁ anuggaṇhanto sattahi vā",
  "atk-s0201a3:190_4": "chahi vā pañcahi vā catūhi vā māsehi cārikaṁ pariyosāpeti. Iti imesu tīsu maṇḍalesu",
  "atk-s0201a3:190_5": "yattha katthaci cārikaṁ caranto na cīvarādihetu carati. Atha kho ye duggatā bālā",
  "atk-s0201a3:190_6": "jiṇṇā byādhitā, te kadā tathāgataṁ āgantvā passissanti? Mayi pana cārikaṁ carante",
  "atk-s0201a3:190_7": "mahājano tathāgatadassanaṁ labhissati, tattha keci cittāni pasādessanti, keci mālādīhi",
  "atk-s0201a3:190_8": "pūjessanti, keci kaṭacchubhikkhaṁ dassanti, keci micchādassanaṁ pahāya sammādiṭṭhikā",
  "atk-s0201a3:190_9": "bhavissanti, taṁ tesaṁ bhavissati dīgharattaṁ hitāya sukhāyāti evaṁ lokānukampāya cārikaṁ carati.",
  "atk-s0201a3:191_0": "Apica catūhi kāraṇehi buddhā bhagavanto cārikaṁ caranti – jaṅghāvihāravasena sarīraphāsukatthāya,",
  "atk-s0201a3:191_1": "atthuppattikālaṁ abhikaṅkhanatthāya, bhikhūnaṁ sikkhāpadaṁ paññāpanatthāya, tattha",
  "atk-s0201a3:191_2": "tattha paripākagatindriye bodhaneyyasatte bodhanatthāyāti. Aparehipi catūhi kāraṇehi",
  "atk-s0201a3:191_3": "buddhā bhagavanto cārikaṁ caranti – buddhaṁ saraṇaṁ gacchissantīti vā, dhammaṁ saraṇaṁ",
  "atk-s0201a3:191_4": "gacchissantīti vā, saṅghaṁ saraṇaṁ gacchissantīti vā, mahatā dhammavassena catasso",
  "atk-s0201a3:191_5": "parisā santappessāmīti vāti. Aparehi pañcahi kāraṇehi buddhā bhagavanto cārikaṁ caranti",
  "atk-s0201a3:191_6": "– pāṇātipātā viramissantīti vā, adinnādānā… kāmesumicchācārā… musāvādā… surāmerayamajjapamādaṭṭhānā",
  "atk-s0201a3:191_7": "viramissantīti vāti. Aparehi aṭṭhahi kāraṇehi buddhā bhagavanto cārikaṁ caranti –",
  "atk-s0201a3:191_8": "paṭhamajjhānaṁ paṭilabhissantīti vā, dutiyaṁ…pe… nevasaññānāsaññāyatanasamāpattiṁ",
  "atk-s0201a3:191_9": "paṭilabhissantīti vāti. Aparehi aṭṭhahi kāraṇehi buddhā bhagavanto cārikaṁ caranti",
  "atk-s0201a3:191_10": "– sotāpattimaggaṁ adhigamissantīti vā, sotāpattiphalaṁ…pe… arahattaphalaṁ sacchikarissantīti",
  "atk-s0201a3:191_11": "vāti. Ayaṁ aturitacārikā, sā idha adhippetā. Sā panesā duvidhā hoti nibaddhacārikā,",
  "atk-s0201a3:191_12": "anibaddhacārikā ca. Tattha yaṁ ekasseva bodhaneyyasattassa atthāya gacchati, ayaṁ",
  "atk-s0201a3:191_13": "nibaddhacārikā nāma. Yaṁ pana gāmanigamanagarapaṭipāṭivasena carati, ayaṁ anibaddhacārikā",
  "atk-s0201a3:191_14": "nāma. Esā idha adhippetā.",
  "atk-s0201a3:192_0": "Senāsanaṁ saṁsāmetvāti senāsanaṁ paṭisāmetvā. Taṁ pana paṭisāmento thero na cūḷapattamahāpatta-cūḷathālakamahāthālaka-paṭṭuṇṇacīvara-dukūlacīvarādīnaṁ",
  "atk-s0201a3:192_1": "bhaṇḍikaṁ katvā sappitelādīnaṁ vā pana ghaṭe pūrāpetvā gabbhe nidahitvā dvāraṁ pidhāya",
  "atk-s0201a3:192_2": "kuñcikamuddikādīni yojāpesi. “Sace na hoti bhikkhu vā sāmaṇero vā ārāmiko vā upāsako",
  "atk-s0201a3:192_3": "vā, catūsu pāsāṇesu mañce mañcaṁ āropetvā pīṭhe pīṭhaṁ āropetvā cīvaravaṁse vā cīvararajjuyā",
  "atk-s0201a3:192_4": "vā upari puñjaṁ katvā dvāravātapānaṁ thaketvā pakkamitabba”nti vacanato pana nevāsikaṁ",
  "atk-s0201a3:192_5": "bhikkhuṁ āpucchanamattakeneva paṭisāmesi.",
  "atk-s0201a3:193_0": "Yena sāvatthi tena cārikaṁ pakkāmīti satthu dassanakāmo hutvā yena disābhāgena sāvatthi",
  "atk-s0201a3:193_1": "tena pakkāmi. Pakkamanto ca na suddhodanamahārājassa ārocāpetvā sappitelamadhuphāṇitādīni",
  "atk-s0201a3:193_2": "gāhāpetvā pakkanto. Yūthaṁ pahāya nikkhanto pana mattahatthī viya, asahāyakicco sīho",
  "atk-s0201a3:193_3": "viya, pattacīvaramattaṁ ādāya ekakova pakkāmi. Kasmā panesa pañcasatehi attano antevāsikehi",
  "atk-s0201a3:193_4": "saddhiṁ rājagahaṁ agantvā idāni nikkhantoti? Rājagahaṁ kapilavatthuto dūraṁ saṭṭhiyojanāni,",
  "atk-s0201a3:193_5": "sāvatthi pana pañcadasa. Satthā rājagahato pañcacattālīsayojanaṁ āgantvā sāvatthiyaṁ",
  "atk-s0201a3:193_6": "viharati, idāni āsanno jātoti sutvā nikkhamīti akāraṇametaṁ. Buddhānaṁ santikaṁ gacchanto",
  "atk-s0201a3:193_7": "hi esa yojanasahassampi gaccheyya, tadā pana kāyaviveko na sakkā laddhunti. Bahūhi",
  "atk-s0201a3:193_8": "saddhiṁ gamanakāle hi ekasmiṁ gacchāmāti vadante eko idheva vasāmāti vadati. Ekasmiṁ",
  "atk-s0201a3:193_9": "vasāmāti vadante eko gacchāmāti vadati. Tasmā icchiticchitakkhaṇe samāpattiṁ appetvā",
  "atk-s0201a3:193_10": "nisīdituṁ vā phāsukasenāsane kāyavivekaṁ laddhuṁ vā na sakkā hoti, ekakassa pana",
  "atk-s0201a3:193_11": "taṁ sabbaṁ sulabhaṁ hotīti tadā agantvā idāni pakkāmi.",
  "atk-s0201a3:194_0": "Cārikaṁcaramānoti ettha kiñcāpi ayaṁ cārikā nāma mahājanasaṅgahatthaṁ buddhānaṁyeva",
  "atk-s0201a3:194_1": "labbhati, buddhe upādāya pana ruḷhīsaddena sāvakānampi vuccati kilañjādīhi kataṁ",
  "atk-s0201a3:194_2": "bījanampi tālavaṇṭaṁ viya. Yena bhagavāti sāvatthiyā avidūre ekasmiṁ gāmake piṇḍāya",
  "atk-s0201a3:194_3": "caritvā katabhattakicco jetavanaṁ pavisitvā sāriputtattherassa vā mahāmoggallānattherassa",
  "atk-s0201a3:194_4": "vā vasanaṭṭhānaṁ gantvā pāde dhovitvā makkhetvā pānīyaṁ vā pānakaṁ vā pivitvā thokaṁ",
  "atk-s0201a3:194_5": "vissamitvā satthāraṁ passissāmīti cittampi anuppādetvā ujukaṁ gandhakuṭipariveṇameva",
  "atk-s0201a3:194_6": "agamāsi. Therassa hi satthāraṁ daṭṭhukāmassa aññena bhikkhunā kiccaṁ natthi. Tasmā",
  "atk-s0201a3:194_7": "rāhulaṁ vā ānandaṁ vā gahetvā okāsaṁ kāretvā satthāraṁ passissāmīti evampi cittaṁ na uppādesi.",
  "atk-s0201a3:195_0": "Thero hi sayameva buddhasāsane vallabho rañño saṅgāmavijayamahāyodho viya. Yathā",
  "atk-s0201a3:195_1": "hi tādisassa yodhassa rājānaṁ daṭṭhukāmassa aññaṁ sevitvā dassanakammaṁ nāma natthi;",
  "atk-s0201a3:195_2": "vallabhatāya sayameva passati. Evaṁ theropi buddhasāsane vallabho, tassa aññaṁ sevitvā",
  "atk-s0201a3:195_3": "satthudassanakiccaṁ natthīti pāde dhovitvā pādapuñchanamhi puñchitvā yena bhagavā",
  "atk-s0201a3:195_4": "tenupasaṅkami. Bhagavāpi “paccūsakāleyeva mantāṇiputto āgamissatī”ti addasa. Tasmā",
  "atk-s0201a3:195_5": "gandhakuṭiṁ pavisitvā sūcighaṭikaṁ adatvāva darathaṁ paṭippassambhetvā uṭṭhāya nisīdi.",
  "atk-s0201a3:195_6": "Thero kavāṭaṁ paṇāmetvā gandhakuṭiṁ pavisitvā bhagavantaṁ abhivādetvā ekamantaṁ nisīdi.",
  "atk-s0201a3:195_7": "Dhammiyā kathāyāti bhagavā dhammiṁ kathaṁ kathento cūḷagosiṅgasutte tiṇṇaṁ kulaputtānaṁ",
  "atk-s0201a3:195_8": "sāmaggirasānisaṁsaṁ kathesi; sekkhasutte āvasathānisaṁsaṁ, ghaṭikārasutte satipaṭilābhikaṁ",
  "atk-s0201a3:195_9": "pubbenivāsappaṭisaṁyuttakathaṁ; raṭṭhapālasutte cattāro dhammuddese, selasutte pānakānisaṁsakathaṁ,",
  "atk-s0201a3:195_10": "upakkilesasutte bhaguttherassa dhammakathaṁ kathento ekībhāve ānisaṁsaṁ kathesi.",
  "atk-s0201a3:195_11": "Imasmiṁ pana rathavinīte āyasmato puṇṇassa kathento dasakathāvatthunissayaṁ anantanayaṁ",
  "atk-s0201a3:195_12": "nāma dassesi puṇṇa, ayampi appicchakathāyeva santosakathāyevāti. Paṭisambhidāpattassa",
  "atk-s0201a3:195_13": "sāvakassa velante ṭhatvā mahāsamudde hatthappasāraṇaṁ viya ahosi.",
  "atk-s0201a3:196_0": "Yena andhavananti tadā kira pacchābhatte jetavanaṁ ākiṇṇaṁ hoti, bahū khattiyabrāhmaṇādayo",
  "atk-s0201a3:196_1": "jetavanaṁ osaranti; rañño cakkavattissa khandhāvāraṭṭhānaṁ viya hoti, na sakkā pavivekaṁ",
  "atk-s0201a3:196_2": "labhituṁ. Andhavanaṁ pana padhānagharasadisaṁ pavivittaṁ, tasmā yenandhavanaṁ tenupasaṅkami.",
  "atk-s0201a3:196_3": "Kasmā pana mahāthere na addasa? Evaṁ kirassa ahosi – “sāyanhasamaye āgantvā mahāthere",
  "atk-s0201a3:196_4": "disvā puna dasabalaṁ passissāmi, evaṁ mahātherānaṁ ekaṁ upaṭṭhānaṁ bhavissati, satthu",
  "atk-s0201a3:196_5": "dve bhavissanti, tato satthāraṁ vanditvā mama vasanaṭṭhānameva gamissāmī”ti.",
  "atk-s0201a3:197": "Sattavisuddhipañhavaṇṇanā",
  "atk-s0201a3:198_0": "256.Abhiṇhaṁ kittayamāno ahosīti punappunaṁ vaṇṇaṁ kittayamāno vihāsi. Thero kira",
  "atk-s0201a3:198_1": "tato paṭṭhāya divase divase saṅghamajjhe “puṇṇo kira nāma mantāṇiputto catūhi parisāhi",
  "atk-s0201a3:198_2": "saddhiṁ asaṁsaṭṭho, so dasabalassa dassanatthāya āgamissati; kacci nu kho maṁ adisvāva",
  "atk-s0201a3:198_3": "gamissatī”ti theranavamajjhimānaṁ satikaraṇatthaṁ āyasmato puṇṇassa guṇaṁ bhāsati.",
  "atk-s0201a3:198_4": "Evaṁ kirassa ahosi – “mahallakabhikkhū nāma na sabbakālaṁ antovihāre honti; guṇakathāya",
  "atk-s0201a3:198_5": "panassa kathitāya yo ca naṁ bhikkhuṁ passissati; so āgantvā ārocessatī”ti. Athāyaṁ",
  "atk-s0201a3:198_6": "therasseva saddhivihāriko taṁ āyasmantaṁ mantāṇiputtaṁ pattacīvaramādāya gandhakuṭiṁ",
  "atk-s0201a3:198_7": "pavisantaṁ addasa. Kathaṁ pana naṁ esa aññāsīti? Puṇṇa, puṇṇāti vatvā kathentassa",
  "atk-s0201a3:198_8": "bhagavato dhammakathāya aññāsi – “ayaṁ so thero, yassa me upajjhāyo abhiṇhaṁ kittayamāno",
  "atk-s0201a3:198_9": "hotī”ti. Iti so āgantvā therassa ārocesi. Nisīdanaṁ ādāyāti nisīdanaṁ nāma sadasaṁ",
  "atk-s0201a3:198_10": "vuccati avāyimaṁ. Thero pana cammakhaṇḍaṁ gahetvā agamāsi. Piṭṭhito piṭṭhitoti pacchato",
  "atk-s0201a3:198_11": "pacchato. Sīsānulokīti yo unnataṭṭhāne piṭṭhiṁ passanto ninnaṭṭhāne sīsaṁ passanto",
  "atk-s0201a3:198_12": "gacchati, ayampi sīsānulokīti vuccati. Tādiso hutvā anubandhi. Thero hi kiñcāpi saṁyatapadasaddatāya",
  "atk-s0201a3:198_13": "accāsanno hutvā gacchantopi padasaddena na bādhati, “nāyaṁ sammodanakālo”ti ñatvā",
  "atk-s0201a3:198_14": "pana na accāsanno, andhavanaṁ nāma mahantaṁ, ekasmiṁ ṭhāne nilīnaṁ apassantena, āvuso",
  "atk-s0201a3:198_15": "puṇṇa, puṇṇāti aphāsukasaddo kātabbo hotīti nisinnaṭṭhānajānanatthaṁ nātidūre hutvā",
  "atk-s0201a3:198_16": "sīsānulokī agamāsi. Divāvihāraṁ nisīdīti divāvihāratthāya nisīdi.",
  "atk-s0201a3:199_0": "Tattha āyasmāpi puṇṇo udiccabrāhmaṇajacco, sāriputtattheropi. Puṇṇattheropi suvaṇṇavaṇṇo,",
  "atk-s0201a3:199_1": "sāriputtattheropi. Puṇṇattheropi arahattaphalasamāpattisamāpanno, sāriputtattheropi.",
  "atk-s0201a3:199_2": "Puṇṇattheropi kappasatasahassaṁ abhinīhārasampanno, sāriputtattheropi kappasatasahassādhikaṁ",
  "atk-s0201a3:199_3": "ekamasaṅkhyeyyaṁ. Puṇṇattheropi paṭisambhidāpatto mahākhīṇāsavo, sāriputtattheropi.",
  "atk-s0201a3:199_4": "Iti ekaṁ kanakaguhaṁ paviṭṭhā dve sīhā viya, ekaṁ vijambhanabhūmiṁ otiṇṇā dve byagghā",
  "atk-s0201a3:199_5": "viya, ekaṁ supupphitasālavanaṁ paviṭṭhā dve chaddantanāgarājāno viya, ekaṁ simbalivanaṁ",
  "atk-s0201a3:199_6": "paviṭṭhā dve supaṇṇarājāno viya, ekaṁ naravāhanayānaṁ abhiruḷhā dve vessavaṇā viya,",
  "atk-s0201a3:199_7": "ekaṁ paṇḍukambalasilaṁ abhinisinnā dve sakkā viya, ekavimānabbhantaragatā dve hāritamahābrahmāno",
  "atk-s0201a3:199_8": "viya ca te dvepi brāhmaṇajaccā dvepi suvaṇṇavaṇṇā dvepi samāpattilābhino dvepi abhinīhārasampannā",
  "atk-s0201a3:199_9": "dvepi paṭisambhidāpattā mahākhīṇāsavā ekaṁ vanasaṇḍaṁ anupaviṭṭhā taṁ vanaṭṭhānaṁ sobhayiṁsu.",
  "atk-s0201a3:200_0": "Bhagavati no, āvuso, brahmacariyaṁ vussatīti, āvuso, kiṁ amhākaṁ bhagavato santike",
  "atk-s0201a3:200_1": "āyasmatā brahmacariyaṁ vussatīti? Idaṁ āyasmā sāriputto tassa bhagavati brahmacariyavāsaṁ",
  "atk-s0201a3:200_2": "jānantopi kathāsamuṭṭhāpanatthaṁ pucchi. Purimakathāya hi appatiṭṭhitāya pacchimakathā",
  "atk-s0201a3:200_3": "na jāyati, tasmā evaṁ pucchi. Thero anujānanto “evamāvuso”ti āha. Athassa pañhavissajjanaṁ",
  "atk-s0201a3:200_4": "sotukāmo āyasmā sāriputto “kiṁ nu kho āvuso sīlavisuddhatthaṁ bhagavati brahmacariyaṁ",
  "atk-s0201a3:200_5": "vussatī”ti paṭipāṭiyā satta visuddhiyo pucchi. Tāsaṁ vitthārakathā visuddhimagge",
  "atk-s0201a3:200_6": "vuttā. Āyasmā pana puṇṇo yasmā catupārisuddhisīlādīsu ṭhitassāpi brahmacariyavāso",
  "atk-s0201a3:200_7": "matthakaṁ na pāpuṇāti, tasmā, “no hidaṁ, āvuso”ti sabbaṁ paṭikkhipi.",
  "atk-s0201a3:201_0": "Kimatthaṁcarahāvusoti yadi sīlavisuddhiādīnaṁ atthāya brahmacariyaṁ na vussati, atha",
  "atk-s0201a3:201_1": "kimatthaṁ vussatīti pucchi. Anupādāparinibbānatthaṁ kho, āvusoti ettha anupādāparinibbānaṁ",
  "atk-s0201a3:201_2": "nāma appaccayaparinibbānaṁ. Dvedhā upādānāni gahaṇūpādānañca paccayūpādānañca. Gahaṇūpādānaṁ",
  "atk-s0201a3:201_3": "nāma kāmupādānādikaṁ catubbidhaṁ, paccayūpādānaṁ nāma avijjāpaccayā saṅkhārāti evaṁ",
  "atk-s0201a3:201_4": "vuttapaccayā. Tattha gahaṇūpādānavādino ācariyā anupādāparinibbānanti catūsu upādānesu",
  "atk-s0201a3:201_5": "aññatarenāpi kañci dhammaṁ aggahetvā pavattaṁ arahattaphalaṁ anupādāparinibbānanti",
  "atk-s0201a3:201_6": "kathenti. Tañhi na ca upādānasampayuttaṁ hutvā kañci dhammaṁ upādiyati, kilesānañca",
  "atk-s0201a3:201_7": "parinibbutante jātattā parinibbānanti vuccati. Paccayūpādānavādino pana anupādāparinibbānanti",
  "atk-s0201a3:201_8": "appaccayaparinibbānaṁ. Paccayavasena anuppannaṁ asaṅkhataṁ amatadhātumeva anupādāparinibbānanti",
  "atk-s0201a3:201_9": "kathenti. Ayaṁ anto, ayaṁ koṭi, ayaṁ niṭṭhā. Appaccayaparinibbānaṁ pattassa hi brahmacariyavāso",
  "atk-s0201a3:201_10": "matthakaṁ patto nāma hoti, tasmā thero “anupādāparinibbānattha”nti āha. Atha naṁ",
  "atk-s0201a3:201_11": "anuyuñjanto āyasmā sāriputto “kiṁ nu kho, āvuso, sīlavisuddhi anupādāparinibbāna”nti",
  "atk-s0201a3:201_12": "puna pucchaṁ ārabhi.",
  "atk-s0201a3:202_0": "258. Theropi sabbaparivattesu tatheva paṭikkhipitvā pariyosāne dosaṁ dassento sīlavisuddhiṁ",
  "atk-s0201a3:202_1": "ce, āvusotiādimāha. Tattha paññapeyyāti yadi paññapeyya. Saupādānaṁyeva samānaṁ anupādāparinibbānaṁ",
  "atk-s0201a3:202_2": "paññapeyyāti saṅgahaṇadhammameva niggahaṇadhammaṁ sappaccayadhammameva appaccayadhammaṁ",
  "atk-s0201a3:202_3": "saṅkhatadhammameva asaṅkhatadhammanti paññapeyyāti attho. Ñāṇadassanavisuddhiyaṁ",
  "atk-s0201a3:202_4": "pana sappaccayadhammameva appaccayadhammaṁ saṅkhatadhammameva asaṅkhatadhammanti",
  "atk-s0201a3:202_5": "paññapeyyāti ayameva attho gahetabbo. Puthujjano hi, āvusoti ettha vaṭṭānugato lokiyabālaputhujjano",
  "atk-s0201a3:202_6": "daṭṭhabbo. So hi catupārisuddhisīlamattassāpi abhāvato sabbaso aññatra imehi dhammehi.",
  "atk-s0201a3:202_7": "Tena hīti yena kāraṇena ekacce paṇḍitā upamāya atthaṁ jānanti, tena kāraṇena upamaṁ",
  "atk-s0201a3:202_8": "te karissāmīti attho.",
  "atk-s0201a3:203": "Sattarathavinītavaṇṇanā",
  "atk-s0201a3:204_0": "259.Sattarathavinītānīti vinītaassājāniyayutte satta rathe. Yāvadeva, cittavisuddhatthāti,",
  "atk-s0201a3:204_1": "āvuso, ayaṁ sīlavisuddhi nāma, yāvadeva, cittavisuddhatthā. Cittavisuddhatthāti nissakkavacanametaṁ.",
  "atk-s0201a3:204_2": "Ayaṁ panettha attho, yāvadeva, cittavisuddhisaṅkhātā atthā, tāva ayaṁ sīlavisuddhi",
  "atk-s0201a3:204_3": "nāma icchitabbā. Yā pana ayaṁ cittavisuddhi, esā sīlavisuddhiyā attho, ayaṁ koṭi,",
  "atk-s0201a3:204_4": "idaṁ pariyosānaṁ, cittavisuddhiyaṁ ṭhitassa hi sīlavisuddhikiccaṁ kataṁ nāma hotīti.",
  "atk-s0201a3:204_5": "Esa nayo sabbapadesu.",
  "atk-s0201a3:205_0": "Idaṁ panettha opammasaṁsandanaṁ – rājā pasenadi kosalo viya hi jarāmaraṇabhīruko",
  "atk-s0201a3:205_1": "yogāvacaro daṭṭhabbo. Sāvatthinagaraṁ viya sakkāyanagaraṁ, sāketanagaraṁ viya nibbānanagaraṁ,",
  "atk-s0201a3:205_2": "rañño sākete vaḍḍhiāvahassa sīghaṁ gantvā pāpuṇitabbassa accāyikassa kiccassa uppādakālo",
  "atk-s0201a3:205_3": "viya yogino anabhisametānaṁ catunnaṁ ariyasaccānaṁ abhisamayakiccassa uppādakālo.",
  "atk-s0201a3:205_4": "Satta rathavinītāni viya satta visuddhiyo, paṭhamaṁ rathavinītaṁ āruḷhakālo viya",
  "atk-s0201a3:205_5": "sīlavisuddhiyaṁ ṭhitakālo, paṭhamarathavinītādīhi dutiyādīni āruḷhakālo viya sīlavisuddhiādīhi",
  "atk-s0201a3:205_6": "cittavisuddhiādīsu ṭhitakālo. Sattamena rathavinītena sākete antepuradvāre oruyha",
  "atk-s0201a3:205_7": "uparipāsāde ñātimittagaṇaparivutassa surasabhojanaparibhogakālo viya yogino ñāṇadassanavisuddhiyā",
  "atk-s0201a3:205_8": "sabbakilese khepetvā dhammavarapāsādaṁ āruyha paropaṇṇāsakusaladhammaparivārassa",
  "atk-s0201a3:205_9": "nibbānārammaṇaṁ phalasamāpattiṁ appetvā nirodhasayane nisinnassa lokuttarasukhānubhavanakālo daṭṭhabbo.",
  "atk-s0201a3:206_0": "Iti āyasmantaṁ puṇṇaṁ dasakathāvatthulābhiṁ dhammasenāpatisāriputtatthero satta visuddhiyo",
  "atk-s0201a3:206_1": "pucchi. Āyasmā puṇṇo dasa kathāvatthūni vissajjesi. Evaṁ pucchanto pana dhammasenāpati",
  "atk-s0201a3:206_2": "kiṁ jānitvā pucchi, udāhu ajānitvā? Titthakusalo vā pana hutvā visayasmiṁ pucchi,",
  "atk-s0201a3:206_3": "udāhu atitthakusalo hutvā avisayasmiṁ? Puṇṇattheropi ca kiṁ jānitvā vissajjesi, udāhu",
  "atk-s0201a3:206_4": "ajānitvā? Titthakusalo vā pana hutvā visayasmiṁ vissajjesi, udāhu atitthakusalo hutvā",
  "atk-s0201a3:206_5": "avisayeti? Jānitvā titthakusalo hutvā visaye pucchīti hi vadamāno dhammasenāpatiṁyeva",
  "atk-s0201a3:206_6": "vadeyya. Jānitvā titthakusalo hutvā visaye vissajjesīti vadamāno puṇṇattheraṁyeva",
  "atk-s0201a3:206_7": "vadeyya. Yañhi visuddhīsu saṁkhittaṁ, taṁ kathāvatthūsu vitthiṇṇaṁ. Yaṁ kathāvatthūsu",
  "atk-s0201a3:206_8": "saṁkhittaṁ, taṁ visuddhīsu vitthiṇṇaṁ. Tadaminā nayena veditabbaṁ.",
  "atk-s0201a3:207_0": "Visuddhīsu hi ekā sīlavisuddhi cattāri kathāvatthūni hutvā āgatā appicchakathā santuṭṭhikathā",
  "atk-s0201a3:207_1": "asaṁsaggakathā, sīlakathāti. Ekā cittavisuddhi tīṇi kathāvatthūni hutvā āgatā – pavivekakathā,",
  "atk-s0201a3:207_2": "vīriyārambhakathā, samādhikathāti, evaṁ tāva yaṁ visuddhīsu saṁkhittaṁ, taṁ kathāvatthūsu",
  "atk-s0201a3:207_3": "vitthiṇṇaṁ. Kathāvatthūsu pana ekā paññākathā pañca visuddhiyo hutvā āgatā – diṭṭhivisuddhi,",
  "atk-s0201a3:207_4": "kaṅkhāvitaraṇavisuddhi, maggāmaggañāṇadassanavisuddhi, paṭipadāñāṇadassanavisuddhi,",
  "atk-s0201a3:207_5": "ñāṇadassanavisuddhīti, evaṁ yaṁ kathāvatthūsu saṁkhittaṁ, taṁ visuddhīsu vitthiṇṇaṁ.",
  "atk-s0201a3:207_6": "Tasmā sāriputtatthero satta visuddhiyo pucchanto na aññaṁ pucchi, dasa kathāvatthūniyeva",
  "atk-s0201a3:207_7": "pucchi. Puṇṇattheropi satta visuddhiyo vissajjento na aññaṁ vissajjesi, dasa kathāvatthūniyeva",
  "atk-s0201a3:207_8": "vissajjesīti. Iti ubhopete jānitvā titthakusalā hutvā visayeva pañhaṁ pucchiṁsu ceva",
  "atk-s0201a3:207_9": "vissajjesuṁ cāti veditabbo.",
  "atk-s0201a3:208_0": "260.Ko nāmo āyasmāti na thero tassa nāmaṁ na jānāti. Jānantoyeva pana sammodituṁ",
  "atk-s0201a3:208_1": "labhissāmīti pucchi. Kathañca panāyasmantanti idaṁ pana thero sammodamāno āha. Mantāṇiputtoti",
  "atk-s0201a3:208_2": "mantāṇiyā brāhmaṇiyā putto. Yathā tanti ettha tanti nipātamattaṁ, yathā sutavatā",
  "atk-s0201a3:208_3": "sāvakena byākātabbā, evameva byākatāti ayamettha saṅkhepattho. Anumassa anumassāti",
  "atk-s0201a3:208_4": "dasa kathāvatthūni ogāhetvā anupavisitvā. Celaṇḍupakenāti ettha celaṁ vuccati vatthaṁ,",
  "atk-s0201a3:208_5": "aṇḍupakaṁ cumbaṭakaṁ. Vatthacumbaṭakaṁ sīse katvā āyasmantaṁ tattha nisīdāpetvā pariharantāpi",
  "atk-s0201a3:208_6": "sabrahmacārī dassanāya labheyyuṁ, evaṁ laddhadassanampi tesaṁ lābhāyevāti aṭṭhānaparikappena",
  "atk-s0201a3:208_7": "abhiṇhadassanassa upāyaṁ dassesi. Evaṁ apariharantena hi pañhaṁ vā pucchitukāmena",
  "atk-s0201a3:208_8": "dhammaṁ vā sotukāmena “thero kattha ṭhito kattha nisinno”ti pariyesantena caritabbaṁ",
  "atk-s0201a3:208_9": "hoti. Evaṁ pariharantā pana icchiticchitakkhaṇeyeva sīsato oropetvā mahārahe āsane",
  "atk-s0201a3:208_10": "nisīdāpetvā sakkā honti pañhaṁ vā pucchituṁ dhammaṁ vā sotuṁ. Iti aṭṭhānaparikappena",
  "atk-s0201a3:208_11": "abhiṇhadassanassa upāyaṁ dassesi.",
  "atk-s0201a3:209_0": "Sāriputtoti ca pana manti sāriyā brāhmaṇiyā puttoti ca pana evaṁ maṁ sabrahmacārī",
  "atk-s0201a3:209_1": "jānanti. Satthukappenāti satthusadisena. Iti ekapadeneva āyasmā puṇṇo sāriputtattheraṁ",
  "atk-s0201a3:209_2": "candamaṇḍalaṁ āhacca ṭhapento viya ukkhipi. Therassa hi imasmiṁ ṭhāne ekantadhammakathikabhāvo",
  "atk-s0201a3:209_3": "pākaṭo ahosi. Amaccañhi purohitaṁ mahantoti vadamāno rājasadisoti vadeyya, goṇaṁ",
  "atk-s0201a3:209_4": "hatthippamāṇoti, vāpiṁ samuddappamāṇoti, ālokaṁ candimasūriyālokappamāṇoti, ito paraṁ",
  "atk-s0201a3:209_5": "etesaṁ mahantabhāvakathā nāma natthi. Sāvakampi mahāti vadanto satthupaṭibhāgoti",
  "atk-s0201a3:209_6": "vadeyya, ito paraṁ tassa mahantabhāvakathā nāma natthi. Iccāyasmā puṇṇo ekapadeneva",
  "atk-s0201a3:209_7": "theraṁ candamaṇḍalaṁ āhacca ṭhapento viya ukkhipi.",
  "atk-s0201a3:210_0": "Ettakampi no nappaṭibhāseyyāti paṭisambhidāpattassa appaṭibhānaṁ nāma natthi. Yā",
  "atk-s0201a3:210_1": "panāyaṁ upamā āhaṭā, taṁ na āhareyyāma, atthameva katheyyāma. Upamā hi ajānantānaṁ",
  "atk-s0201a3:210_2": "āharīyatīti ayamettha adhippāyo. Aṭṭhakathāyaṁ pana idampi paṭikkhipitvā upamā nāma",
  "atk-s0201a3:210_3": "buddhānampi santike āharīyati, theraṁ panesa apacāyamāno evamāhāti.",
  "atk-s0201a3:211_0": "Anumassa anumassa pucchitāti dasa kathāvatthūni ogāhetvā ogāhetvā pucchitā. Kiṁ pana",
  "atk-s0201a3:211_1": "pañhassa pucchanaṁ bhāriyaṁ, udāhu vissajjananti? Uggahetvā pucchanaṁ no bhāriyaṁ,",
  "atk-s0201a3:211_2": "vissajjanaṁ pana bhāriyaṁ. Sahetukaṁ vā sakāraṇaṁ katvā pucchanampi vissajjanampi",
  "atk-s0201a3:211_3": "bhāriyameva. Samanumodiṁsūti samacittā hutvā anumodiṁsu. Iti yathānusandhināva desanā niṭṭhitāti.",
  "atk-s0201a3:212": "Papañcasūdaniyā majjhimanikāyaṭṭhakathāya",
  "atk-s0201a3:213": "Rathavinītasuttavaṇṇanā niṭṭhitā.",
  "atk-s0201a3:214": "5. Nivāpasuttavaṇṇanā",
  "atk-s0201a3:215_0": "261.Evaṁme sutanti nivāpasuttaṁ. Tattha nevāpikoti yo migānaṁ gahaṇatthāya araññe",
  "atk-s0201a3:215_1": "tiṇabījāni vapati “idaṁ tiṇaṁ khādituṁ āgate mige sukhaṁ gaṇhissāmī”ti. Nivāpanti",
  "atk-s0201a3:215_2": "vappaṁ. Nivuttanti vapitaṁ. Migajātāti migaghaṭā. Anupakhajjāti anupavisitvā. Mucchitāti",
  "atk-s0201a3:215_3": "taṇhāmucchanāya mucchitā, taṇhāya hadayaṁ pavisitvā mucchanākāraṁ pāpitāti attho.",
  "atk-s0201a3:215_4": "Madaṁ āpajjissantīti mānamadaṁ āpajjissanti. Pamādanti vissaṭṭhasatibhāvaṁ. Yathākāmakaraṇīyā",
  "atk-s0201a3:215_5": "bhavissantīti yathā icchissāma, tathā kātabbā bhavissanti. Imasmiṁ nivāpeti imasmiṁ",
  "atk-s0201a3:215_6": "nivāpaṭṭhāne. Ekaṁ kira nivāpatiṇaṁ nāma atthi nidāghabhaddakaṁ, taṁ yathā yathā",
  "atk-s0201a3:215_7": "nidāgho hoti, tathā tathā nīvāravanaṁ viya meghamālā viya ca ekagghanaṁ hoti, taṁ",
  "atk-s0201a3:215_8": "luddakā ekasmiṁ udakaphāsukaṭṭhāne kasitvā vapitvā vatiṁ katvā dvāraṁ yojetvā rakkhanti.",
  "atk-s0201a3:215_9": "Atha yadā mahānidāghe sabbatiṇāni sukkhāni honti, jivhātemanamattampi udakaṁ dullabhaṁ",
  "atk-s0201a3:215_10": "hoti, tadā migajātā sukkhatiṇāni ceva purāṇapaṇṇāni ca khādantā kampamānā viya vicarantā",
  "atk-s0201a3:215_11": "nivāpatiṇassa gandhaṁ ghāyitvā vadhabandhanādīni agaṇayitvā vatiṁ ajjhottharantā",
  "atk-s0201a3:215_12": "pavisanti. Tesañhi nivāpatiṇaṁ ativiya piyaṁ hoti manāpaṁ. Nevāpiko te disvā dve",
  "atk-s0201a3:215_13": "tīṇi divasāni pamatto viya hoti, dvāraṁ vivaritvā tiṭṭhati. Antonivāpaṭṭhāne tahiṁ",
  "atk-s0201a3:215_14": "tahiṁ udakaāvāṭakāpi honti, migā vivaṭadvārena pavisitvā khāditamattakaṁ pivitamattakameva",
  "atk-s0201a3:215_15": "katvā pakkamanti, punadivase kiñci na karontīti kaṇṇe cālayamānā khāditvā pivitvā",
  "atk-s0201a3:215_16": "ataramānā gacchanti, punadivase koci kiñci kattā natthīti yāvadatthaṁ khāditvā pivitvā",
  "atk-s0201a3:215_17": "maṇḍalagumbaṁ pavisitvā nipajjanti. Luddakā tesaṁ pamattabhāvaṁ jānitvā dvāraṁ pidhāya",
  "atk-s0201a3:215_18": "samparivāretvā koṭito paṭṭhāya koṭṭetvā gacchanti, evaṁ te tasmiṁ nivāpe nevāpikassa",
  "atk-s0201a3:215_19": "yathākāmakaraṇīyā bhavanti.",
  "atk-s0201a3:216_0": "262.Tatra, bhikkhaveti, bhikkhave, tesu migajātesu. Paṭhamā migajātāti, migajātā",
  "atk-s0201a3:216_1": "paṭhamadutiyā nāma natthi. Bhagavā pana āgatapaṭipāṭivasena kappetvā paṭhamā, dutiyā,",
  "atk-s0201a3:216_2": "tatiyā, catutthāti nāmaṁ āropetvā dassesi. Iddhānubhāvāti yathākāmaṁ kattabbabhāvato;",
  "atk-s0201a3:216_3": "vasībhāvoyeva hi ettha iddhīti ca ānubhāvoti ca adhippeto.",
  "atk-s0201a3:217": "263.Bhayabhogāti bhayena bhogato. Balavīriyanti aparāparaṁ sañcaraṇavāyodhātu, sā parihāyīti attho.",
  "atk-s0201a3:218_0": "264.Upanissāya āsayaṁ kappeyyāmāti anto nipajjitvā khādantānampi bhayameva, bāhirato",
  "atk-s0201a3:218_1": "āgantvā khādantānampi bhayameva, mayaṁ pana amuṁ nivāpaṭṭhānaṁ nissāya ekamante āsayaṁ",
  "atk-s0201a3:218_2": "kappeyyāmāti cintayiṁsu. Upanissāyaāsayaṁ kappayiṁsūti luddakā nāma na sabbakālaṁ",
  "atk-s0201a3:218_3": "appamattā honti. Mayaṁ tattha tattha maṇḍalagumbesu ceva vatipādesu ca nipajjitvā",
  "atk-s0201a3:218_4": "etesu mukhadhovanatthaṁ vā āhārakiccakaraṇatthaṁ vā pakkantesu nivāpavatthuṁ pavisitvā",
  "atk-s0201a3:218_5": "khāditamattaṁ katvā amhākaṁ vasanaṭṭhānaṁ pavisissāmāti nivāpavatthuṁ upanissāya",
  "atk-s0201a3:218_6": "gahanesu gumbavatipādādīsu āsayaṁ kappayiṁsu. Bhuñjiṁsūti vuttanayena luddakānaṁ",
  "atk-s0201a3:218_7": "pamādakālaṁ ñatvā sīghaṁ sīghaṁ pavisitvā bhuñjiṁsu. Ketabinoti sikkhitakerāṭikā.",
  "atk-s0201a3:218_8": "Iddhimantāti iddhimanto viya. Parajanāti yakkhā. Ime na migajātāti. Āgatiṁ vā gatiṁ",
  "atk-s0201a3:218_9": "vāti iminā nāma ṭhānena āgacchanti, amutra gacchantīti idaṁ nesaṁ na jānāma. Daṇḍavākarāhīti",
  "atk-s0201a3:218_10": "daṇḍavākarajālehi. Samantā sappadesaṁ anuparivāresunti atimāyāvino ete, na dūraṁ",
  "atk-s0201a3:218_11": "gamissanti, santikeyeva nipannā bhavissantīti nivāpakkhettassa samantā sappadesaṁ",
  "atk-s0201a3:218_12": "mahantaṁ okāsaṁ anuparivāresuṁ. Addasaṁsūti evaṁ parivāretvā vākarajālaṁ samantato",
  "atk-s0201a3:218_13": "cāletvā olokentā addasaṁsu. Yattha teti yasmiṁ ṭhāne te gāhaṁ agamaṁsu, taṁ ṭhānaṁ addasaṁsūti attho.",
  "atk-s0201a3:219_0": "265.Yaṁnūna mayaṁ yattha agatīti te kira evaṁ cintayiṁsu – “anto nipajjitvā anto",
  "atk-s0201a3:219_1": "khādantānampi bhayameva, bāhirato āgantvā khādantānampi santike vasitvā khādantānampi",
  "atk-s0201a3:219_2": "bhayameva, tepi hi vākarajālena parikkhipitvā gahitāyevā”ti, tena tesaṁ etadahosi",
  "atk-s0201a3:219_3": "– “yaṁnūna mayaṁ yattha nevāpikassa ca nevāpikaparisāya ca agati avisayo, tattha",
  "atk-s0201a3:219_4": "tattha seyyaṁ kappeyyāmā”ti. Aññe ghaṭṭessantīti tato tato dūrataravāsino aññe ghaṭṭessanti.",
  "atk-s0201a3:219_5": "Te ghaṭṭitā aññeti tepi ghaṭṭitā aññe tato dūrataravāsino ghaṭṭessanti. Evaṁ imaṁnivāpaṁ",
  "atk-s0201a3:219_6": "nivuttaṁ sabbaso migajātā parimuccissantīti evaṁ imaṁ amhehi nivuttaṁ nivāpaṁ sabbe",
  "atk-s0201a3:219_7": "migaghaṭā migasaṅghā vissajjessanti pariccajissanti. Ajjhupekkheyyāmāti tesaṁ gahaṇe",
  "atk-s0201a3:219_8": "abyāvaṭā bhaveyyāmāti; yathā tathā āgacchantesu hi taruṇapotako vā mahallako vā dubbalo",
  "atk-s0201a3:219_9": "vā yūthaparihīno vā sakkā honti laddhuṁ, anāgacchantesu kiñci natthi. Ajjhupekkhiṁsu",
  "atk-s0201a3:219_10": "kho, bhikkhaveti evaṁ cintetvā abyāvaṭāva ahesuṁ.",
  "atk-s0201a3:220_0": "267.Amuṁnivāpaṁ nivuttaṁ mārassa amūni ca lokāmisānīti ettha nivāpoti vā lokāmisānīti",
  "atk-s0201a3:220_1": "vā vaṭṭāmisabhūtānaṁ pañcannaṁ kāmaguṇānametaṁ adhivacanaṁ. Māro na ca bījāni viya",
  "atk-s0201a3:220_2": "kāmaguṇe vapento āhiṇḍati, kāmaguṇagiddhānaṁ pana upari vasaṁ vatteti, tasmā kāmaguṇā",
  "atk-s0201a3:220_3": "mārassa nivāpā nāma honti. Tena vuttaṁ – “amuṁ nivāpaṁ nivuttaṁ mārassā”ti. Na parimucciṁsu",
  "atk-s0201a3:220_4": "mārassa iddhānubhāvāti mārassa vasaṁ gatā ahesuṁ, yathākāmakaraṇīyā. Ayaṁ saputtabhariyapabbajjāya āgataupamā.",
  "atk-s0201a3:221_0": "268.Cetovimutti parihāyīti ettha cetovimutti nāma araññe vasissāmāti uppannaajjhāsayo;",
  "atk-s0201a3:221_1": "so parihāyīti attho. Tathūpame ahaṁ ime dutiyeti ayaṁ brāhmaṇadhammikapabbajjāya",
  "atk-s0201a3:221_2": "upamā. Brāhmaṇā hi aṭṭhacattālīsavassāni komārabrahmacariyaṁ caritvā vaṭṭupacchedabhayena",
  "atk-s0201a3:221_3": "paveṇiṁ ghaṭayissāmāti dhanaṁ pariyesitvā bhariyaṁ gahetvā agāramajjhe vasantā ekasmiṁ",
  "atk-s0201a3:221_4": "putte jāte “amhākaṁ putto jāto vaṭṭaṁ na ucchinnaṁ paveṇi ghaṭitā”ti puna nikkhamitvā",
  "atk-s0201a3:221_5": "pabbajanti vā tameva vā sa’kalattavāsaṁ vasanti.",
  "atk-s0201a3:222_0": "269.Evañhi te, bhikkhave, tatiyāpi samaṇabrāhmaṇā na parimucciṁsūti purimā viya tepi",
  "atk-s0201a3:222_1": "mārassa iddhānubhāvā na mucciṁsu; yathākāmakaraṇīyāva ahesuṁ. Kiṁ pana te akaṁsūti?",
  "atk-s0201a3:222_2": "Gāmanigamarājadhāniyo osaritvā tesu tesu ārāmauyyānaṭṭhānesu assamaṁ māpetvā nivasantā",
  "atk-s0201a3:222_3": "kuladārake hatthiassarathasippādīni nānappakārāni sippāni sikkhāpesuṁ. Iti te vākarajālena",
  "atk-s0201a3:222_4": "tatiyā migajātā viya mārassa pāpimato diṭṭhijālena parikkhipitvā yathākāmakaraṇīyā ahesuṁ.",
  "atk-s0201a3:223": "270.Tathūpameahaṁ ime catuttheti ayaṁ imassa sāsanassa upamā āhaṭā.",
  "atk-s0201a3:224_0": "271.Andhamakāsi māranti na mārassa akkhīni bhindi. Vipassanāpādakajjhānaṁ samāpannassa",
  "atk-s0201a3:224_1": "pana bhikkhuno imaṁ nāma ārammaṇaṁ nissāya cittaṁ vattatīti māro passituṁ na sakkoti.",
  "atk-s0201a3:224_2": "Tena vuttaṁ – “andhamakāsi māra”nti. Apadaṁ vadhitvā māracakkhunti teneva pariyāyena",
  "atk-s0201a3:224_3": "yathā mārassa cakkhu apadaṁ hoti nippadaṁ, appatiṭṭhaṁ, nirārammaṇaṁ, evaṁ vadhitvāti",
  "atk-s0201a3:224_4": "attho. Adassanaṁ gato pāpimatoti teneva pariyāyena mārassa pāpimato adassanaṁ gato.",
  "atk-s0201a3:224_5": "Na hi so attano maṁsacakkhunā tassa vipassanāpādakajjhānaṁ samāpannassa bhikkhuno",
  "atk-s0201a3:224_6": "ñāṇasarīraṁ daṭṭhuṁ sakkoti. Paññāya cassa disvā āsavā parikkhīṇā hontīti maggapaññāya",
  "atk-s0201a3:224_7": "cattāri ariyasaccāni disvā cattāro āsavā parikkhīṇā honti. Tiṇṇo loke visattikanti",
  "atk-s0201a3:224_8": "loke sattavisattabhāvena visattikāti evaṁ saṅkhaṁ gataṁ. Atha vā “visattikāti kenaṭṭhena",
  "atk-s0201a3:224_9": "visattikā? Visatāti visattikā visaṭāti visattikā, vipulāti visattikā, visālāti visattikā,",
  "atk-s0201a3:224_10": "visamāti visattikā, visakkatīti visattikā, visaṁ haratīti visattikā, visaṁvādikāti",
  "atk-s0201a3:224_11": "visattikā, visamūlāti visattikā, visaphalāti visattikā, visaparibhogāti visattikā,",
  "atk-s0201a3:224_12": "visālā vā pana sā taṇhā rūpe sadde gandhe rase phoṭṭhabbe”ti visattikā. Evaṁ visattikāti",
  "atk-s0201a3:224_13": "saṅkhaṁ gataṁ taṇhaṁ tiṇṇo nittiṇṇo uttiṇṇo. Tena vuccati – “tiṇṇo loke visattika”nti.",
  "atk-s0201a3:225": "Papañcasūdaniyā majjhimanikāyaṭṭhakathāya",
  "atk-s0201a3:226": "Nivāpasuttavaṇṇanā niṭṭhitā.",
  "atk-s0201a3:227": "6. Pāsarāsisuttavaṇṇanā",
  "atk-s0201a3:228_0": "272.Evaṁme sutanti pāsarāsisuttaṁ. Tattha sādhu mayaṁ, āvusoti āyācantā bhaṇanti.",
  "atk-s0201a3:228_1": "Ete kira pañcasatā bhikkhū janapadavāsino “dasabalaṁ passissāmā”ti sāvatthiṁ anuppattā.",
  "atk-s0201a3:228_2": "Satthudassanaṁ pana etehi laddhaṁ, dhammiṁ kathaṁ na tāva suṇanti. Te satthugāravena",
  "atk-s0201a3:228_3": "“amhākaṁ, bhante, dhammakathaṁ kathethā”ti vattuṁ na sakkonti. Buddhā hi garū honti,",
  "atk-s0201a3:228_4": "ekacāriko sīho migarājā viya, pabhinnakuñjaro viya, phaṇakataāsīviso viya, mahāaggikkhandho",
  "atk-s0201a3:228_5": "viya ca durāsadā vuttampi cetaṁ –",
  "atk-s0201a3:229": "“Āsīviso yathā ghoro, migarājāva kesarī;",
  "atk-s0201a3:230": "Nāgova kuñjaro dantī, evaṁ buddhā durāsadā”ti.",
  "atk-s0201a3:231": "Evaṁ durāsadaṁ satthāraṁ te bhikkhū sayaṁ yācituṁ asakkontā āyasmantaṁ ānandaṁ yācamānā “sādhu mayaṁ, āvuso”ti āhaṁsu.",
  "atk-s0201a3:232_0": "Appeva nāmāti api nāma labheyyātha. Kasmā pana thero te bhikkhū “rammakassa brāhmaṇassa",
  "atk-s0201a3:232_1": "assamaṁ upasaṅkameyyāthā”ti āha? Pākaṭakiriyatāya. Dasabalassa hi kiriyā therassa",
  "atk-s0201a3:232_2": "pākaṭā hoti; jānāti thero, “ajja satthā jetavane vasitvā pubbārāme divāvihāraṁ karissati;",
  "atk-s0201a3:232_3": "ajja pubbārāme vasitvā jetavane divāvihāraṁ karissati; ajja ekakova piṇḍāya pavisissati;",
  "atk-s0201a3:232_4": "ajja bhikkhusaṅghaparivuto imasmiṁ kāle janapadacārikaṁ nikkhamissatī”ti. Kiṁ panassa",
  "atk-s0201a3:232_5": "evaṁ jānanatthaṁ cetopariyañāṇaṁ atthīti? Natthi. Anumānabuddhiyā pana katakiriyāya",
  "atk-s0201a3:232_6": "nayaggāhena jānāti. Yañhi divasaṁ bhagavā jetavane vasitvā pubbārāme divāvihāraṁ",
  "atk-s0201a3:232_7": "kātukāmo hoti, tadā senāsanaparikkhārabhaṇḍānaṁ paṭisāmanākāraṁ dasseti, thero sammajjanisaṅkārachaḍḍanakādīni",
  "atk-s0201a3:232_8": "paṭisāmeti. Pubbārāme vasitvā jetavanaṁ divāvihārāya āgamanakālepi eseva nayo.",
  "atk-s0201a3:233_0": "Yadā pana ekako piṇḍāya pavisitukāmo hoti, tadā pātova sarīrapaṭijagganaṁ katvā gandhakuṭiṁ",
  "atk-s0201a3:233_1": "pavisitvā dvāraṁ pidhāya phalasamāpattiṁ appetvā nisīdati. Thero “ajja bhagavā bodhaneyyabandhavaṁ",
  "atk-s0201a3:233_2": "disvā nisinno”ti tāya saññāya ñatvā “ajja, āvuso, bhagavā ekako pavisitukāmo, tumhe",
  "atk-s0201a3:233_3": "bhikkhācārasajjā hothā”ti bhikkhūnaṁ saññaṁ deti. Yadā pana bhikkhusaṅghaparivāro",
  "atk-s0201a3:233_4": "pavisitukāmo hoti, tadā gandhakuṭidvāraṁ upaḍḍhapidahitaṁ katvā phalasamāpattiṁ appetvā",
  "atk-s0201a3:233_5": "nisīdati, thero tāya saññāya ñatvā pattacīvaraggahaṇatthāya bhikkhūnaṁ saññaṁ deti.",
  "atk-s0201a3:233_6": "Yadā janapadacārikaṁ nikkhamitukāmo hoti, tadā ekaṁ dve ālope atirekaṁ bhuñjati,",
  "atk-s0201a3:233_7": "sabbakālaṁ caṅkamanañcāruyha aparāparaṁ caṅkamati, thero tāya saññāya ñatvā “bhagavā,",
  "atk-s0201a3:233_8": "āvuso, janapadacārikaṁ caritukāmo, tumhākaṁ kattabbaṁ karothā”ti bhikkhūnaṁ saññaṁ deti.",
  "atk-s0201a3:234_0": "Bhagavā paṭhamabodhiyaṁ vīsati vassāni anibaddhavāso ahosi, pacchā pañcavīsati vassāni",
  "atk-s0201a3:234_1": "abbokiṇṇaṁ sāvatthiṁyeva upanissāya vasanto ekadivase dve ṭhānāni paribhuñjati. Jetavane",
  "atk-s0201a3:234_2": "rattiṁ vasitvā punadivase bhikkhusaṅghaparivuto dakkhiṇadvārena sāvatthiṁ piṇḍāya",
  "atk-s0201a3:234_3": "pavisitvā pācīnadvārena nikkhamitvā pubbārāme divāvihāraṁ karoti. Pubbārāme rattiṁ",
  "atk-s0201a3:234_4": "vasitvā punadivase pācīnadvārena sāvatthiṁ piṇḍāya pavisitvā dakkhiṇadvārena nikkhamitvā",
  "atk-s0201a3:234_5": "jetavane divāvihāraṁ karoti. Kasmā? Dvinnaṁ kulānaṁ anukampāya. Manussattabhāve ṭhitena",
  "atk-s0201a3:234_6": "hi anāthapiṇḍikena viya aññena kenaci, mātugāmattabhāve ṭhitāya ca visākhāya viya",
  "atk-s0201a3:234_7": "aññāya itthiyā tathāgataṁ uddissa dhanapariccāgo kato nāma natthi, tasmā bhagavā",
  "atk-s0201a3:234_8": "tesaṁ anukampāya ekadivase imāni dve ṭhānāni paribhuñjati. Tasmiṁ pana divase jetavane",
  "atk-s0201a3:234_9": "vasi, tasmā thero – “ajja bhagavā sāvatthiyaṁ piṇḍāya caritvā sāyanhakāle gattāni",
  "atk-s0201a3:234_10": "parisiñcanatthāya pubbakoṭṭhakaṁ gamissati; athāhaṁ gattāni parisiñcitvā ṭhitaṁ bhagavantaṁ",
  "atk-s0201a3:234_11": "yācitvā rammakassa brāhmaṇassa assamaṁ gahetvā gamissāmi. Evamime bhikkhū bhagavato",
  "atk-s0201a3:234_12": "sammukhā labhissanti dhammakathaṁ savanāyā”ti cintetvā te bhikkhū evamāha.",
  "atk-s0201a3:235_0": "Migāramātupāsādoti visākhāya pāsādo. Sā hi migārena seṭṭhinā mātuṭṭhāne ṭhapitattā",
  "atk-s0201a3:235_1": "migāramātāti vuccati. Paṭisallānā vuṭṭhitoti tasmiṁ kira pāsāde dvinnaṁ mahāsāvakānaṁ",
  "atk-s0201a3:235_2": "sirigabbhānaṁ majjhe bhagavato sirigabbho ahosi. Thero dvāraṁ vivaritvā antogabbhaṁ",
  "atk-s0201a3:235_3": "sammajjitvā mālākacavaraṁ nīharitvā mañcapīṭhaṁ paññapetvā satthu saññaṁ adāsi. Satthā",
  "atk-s0201a3:235_4": "sirigabbhaṁ pavisitvā dakkhiṇena passena sato sampajāno sīhaseyyaṁ upagamma darathaṁ",
  "atk-s0201a3:235_5": "paṭippassambhetvā uṭṭhāya phalasamāpattiṁ appetvā nisīditvā sāyanhasamaye tato vuṭṭhāsi.",
  "atk-s0201a3:235_6": "Taṁ sandhāya vuttaṁ “paṭisallānā vuṭṭhito”ti.",
  "atk-s0201a3:236_0": "Parisiñcitunti yo hi cuṇṇamattikādīhi gattāni ubbaṭṭento mallakamuṭṭhādīhi vā ghaṁsanto",
  "atk-s0201a3:236_1": "nhāyati, so nhāyatīti vuccati. Yo tathā akatvā pakatiyāva nhāyati, so parisiñcatīti",
  "atk-s0201a3:236_2": "vuccati. Bhagavatopi sarīre tathā haritabbaṁ rajojallaṁ nāma na upalimpati, utuggahaṇatthaṁ",
  "atk-s0201a3:236_3": "pana bhagavā kevalaṁ udakaṁ otarati. Tenāha – “gattāni parisiñcitu”nti. Pubbakoṭṭhakoti pācīnakoṭṭhako.",
  "atk-s0201a3:237_0": "Sāvatthiyaṁ kira vihāro kadāci mahā hoti kadāci khuddako. Tathā hi so vipassissa",
  "atk-s0201a3:237_1": "bhagavato kāle yojaniko ahosi, sikhissa tigāvuto, vessabhussa aḍḍhayojaniko, kakusandhassa",
  "atk-s0201a3:237_2": "gāvutappamāṇo, koṇāgamanassa aḍḍhagāvutappamāṇo, kassapassa vīsatiusabhappamāṇo,",
  "atk-s0201a3:237_3": "amhākaṁ bhagavato kāle aṭṭhakarīsappamāṇo jāto. Tampi nagaraṁ tassa vihārassa kadāci",
  "atk-s0201a3:237_4": "pācīnato hoti, kadāci dakkhiṇato, kadāci pacchimato, kadāci uttarato. Jetavane gandhakuṭiyaṁ",
  "atk-s0201a3:237_5": "pana catunnaṁ mañcapādānaṁ patiṭṭhitaṭṭhānaṁ acalameva.",
  "atk-s0201a3:238_0": "Cattāri hi acalacetiyaṭṭhānāni nāma mahābodhipallaṅkaṭṭhānaṁ isipatane dhammacakkappavattanaṭṭhānaṁ",
  "atk-s0201a3:238_1": "saṅkassanagaradvāre devorohaṇakāle sopānassa patiṭṭhaṭṭhānaṁ mañcapādaṭṭhānanti.",
  "atk-s0201a3:238_2": "Ayaṁ pana pubbakoṭṭhako kassapadasabalassa vīsatiusabhavihārakāle pācīnadvāre koṭṭhako",
  "atk-s0201a3:238_3": "ahosi. So idānipi pubbakoṭṭhakotveva paññāyati. Kassapadasabalassa kāle aciravatī",
  "atk-s0201a3:238_4": "nagaraṁ parikkhipitvā sandamānā pubbakoṭṭhakaṁ patvā udakena bhinditvā mahantaṁ udakarahadaṁ",
  "atk-s0201a3:238_5": "māpesi samatitthaṁ anupubbagambhīraṁ. Tattha ekaṁ rañño nhānatitthaṁ, ekaṁ nāgarānaṁ,",
  "atk-s0201a3:238_6": "ekaṁ bhikkhusaṅghassa, ekaṁ buddhānanti evaṁ pāṭiyekkāni nhānatitthāni honti ramaṇīyāni",
  "atk-s0201a3:238_7": "vippakiṇṇarajatapaṭṭasadisavālikāni. Iti bhagavā āyasmatā ānandena saddhiṁ yena ayaṁ",
  "atk-s0201a3:238_8": "evarūpo pubbakoṭṭhako tenupasaṅkami gattāni parisiñcituṁ. Athāyasmā ānando udakasāṭikaṁ",
  "atk-s0201a3:238_9": "upanesi. Bhagavā rattadupaṭṭaṁ apanetvā udakasāṭikaṁ nivāsesi. Thero dupaṭṭena saddhiṁ",
  "atk-s0201a3:238_10": "mahācīvaraṁ attano hatthagatamakāsi. Bhagavā udakaṁ otari. Sahotaraṇenevassa udake",
  "atk-s0201a3:238_11": "macchakacchapā sabbe suvaṇṇavaṇṇā ahesuṁ. Yantanālikāhi suvaṇṇarasadhārānisiñcamānakālo",
  "atk-s0201a3:238_12": "viya suvaṇṇapaṭapasāraṇakālo viya ca ahosi. Atha bhagavato nhānavattaṁ dassetvā nhatvā",
  "atk-s0201a3:238_13": "paccuttiṇṇassa thero rattadupaṭṭaṁ upanesi. Bhagavā taṁ nivāsetvā vijjulatāsadisaṁ",
  "atk-s0201a3:238_14": "kāyabandhanaṁ bandhitvā mahācīvaraṁ antantena saṁharitvā padumagabbhasadisaṁ katvā",
  "atk-s0201a3:238_15": "upanītaṁ dvīsu kaṇṇesu gahetvā aṭṭhāsi. Tena vuttaṁ – “pubbakoṭṭhake gattāni parisiñcitvā",
  "atk-s0201a3:238_16": "paccuttaritvā ekacīvaro aṭṭhāsī”ti.",
  "atk-s0201a3:239_0": "Evaṁ ṭhitassa pana bhagavato sarīraṁ vikasitakamaluppalasaraṁ sabbapāliphullaṁ pāricchattakaṁ",
  "atk-s0201a3:239_1": "tārāmarīcivikasitaṁ ca gaganatalaṁ siriyā avahasamānaṁ viya virocittha. Byāmappabhāparikkhepavilāsinī",
  "atk-s0201a3:239_2": "cassa dvattiṁsavaralakkhaṇamālā ganthetvā ṭhapitā dvattiṁsacandamālā viya, dvattiṁsasūriyamālā",
  "atk-s0201a3:239_3": "viya, paṭipāṭiyā ṭhapitā dvattiṁsacakkavatti dvattiṁsadevarājā dvattiṁsamahābrahmāno",
  "atk-s0201a3:239_4": "viya ca ativiya virocittha, vaṇṇabhūmināmesā. Evarūpesu ṭhānesu buddhānaṁ sarīravaṇṇaṁ",
  "atk-s0201a3:239_5": "vā guṇavaṇṇaṁ vā cuṇṇiyapadehi vā gāthāhi vā atthañca upamāyo ca kāraṇāni ca āharitvā",
  "atk-s0201a3:239_6": "paṭibalena dhammakathikena pūretvā kathetuṁ vaṭṭatīti evarūpesu ṭhānesu dhammakathikassa thāmo veditabbo.",
  "atk-s0201a3:240_0": "273.Gattāni pubbāpayamānoti pakatibhāvaṁ gamayamāno nirudakāni kurumāno, sukkhāpayamānoti",
  "atk-s0201a3:240_1": "attho. Sodakena gattena cīvaraṁ pārupantassa hi cīvare kaṇṇikā uṭṭhahanti, parikkhārabhaṇḍaṁ",
  "atk-s0201a3:240_2": "dussati. Buddhānaṁ pana sarīre rajojallaṁ na upalimpati; padumapatte pakkhittaudakabindu",
  "atk-s0201a3:240_3": "viya udakaṁ vinivattetvā gacchati, evaṁ santepi sikkhāgāravatāya bhagavā, “pabbajitavattaṁ",
  "atk-s0201a3:240_4": "nāmeta”nti mahācīvaraṁ ubhosu kaṇṇesu gahetvā purato kāyaṁ paṭicchādetvā aṭṭhāsi.",
  "atk-s0201a3:240_5": "Tasmiṁ khaṇe thero cintesi – “bhagavā mahācīvaraṁ pārupitvā migāramātupāsādaṁ ārabbha",
  "atk-s0201a3:240_6": "gamanābhihārato paṭṭhāya dunnivattiyo bhavissati; buddhānañhi adhippāyakopanaṁ nāma",
  "atk-s0201a3:240_7": "ekacārikasīhassa gahaṇatthaṁ hatthappasāraṇaṁ viya; pabhinnavaravāraṇassa soṇḍāya",
  "atk-s0201a3:240_8": "parāmasanaṁ viya; uggatejassa āsīvisassa gīvāya gahaṇaṁ viya ca bhāriyaṁ hoti. Idheva",
  "atk-s0201a3:240_9": "rammakassa brāhmaṇassa assamassa vaṇṇaṁ kathetvā tattha gamanatthāya bhagavantaṁ",
  "atk-s0201a3:240_10": "yācissāmī”ti. So tathā akāsi. Tena vuttaṁ – “atha kho āyasmā ānando…pe… anukampaṁ upādāyā”ti.",
  "atk-s0201a3:241_0": "Tattha anukampaṁ upādāyāti bhagavato sammukhā dhammiṁ kathaṁ sossāmāti taṁ assamaṁ",
  "atk-s0201a3:241_1": "gatānaṁ pañcannaṁ bhikkhusatānaṁ anukampaṁ paṭicca, tesu kāruññaṁ katvāti attho.",
  "atk-s0201a3:241_2": "Dhammiyā kathāyāti dasasu pāramitāsu aññatarāya pāramiyā ceva mahābhinikkhamanassa",
  "atk-s0201a3:241_3": "ca vaṇṇaṁ kathayamānā sannisinnā honti. Āgamayamānoti olokayamāno. Ahaṁ buddhoti",
  "atk-s0201a3:241_4": "sahasā appavisitvā yāva sā kathā niṭṭhāti, tāva aṭṭhāsīti attho. Aggaḷaṁ ākoṭesīti",
  "atk-s0201a3:241_5": "agganakhena kavāṭe saññaṁ adāsi. Vivariṁsūti sotaṁ odahitvāva nisinnattā taṅkhaṇaṁyeva āgantvā vivariṁsu.",
  "atk-s0201a3:242_0": "Paññatte āsaneti buddhakāle kira yattha yattha ekopi bhikkhu viharati, sabbattha",
  "atk-s0201a3:242_1": "buddhāsanaṁ paññattameva hoti. Kasmā? Bhagavā kira attano santike kammaṭṭhānaṁ gahetvā",
  "atk-s0201a3:242_2": "phāsukaṭṭhāne viharante manasi karoti “asuko mayhaṁ santike kammaṭṭhānaṁ gahetvā",
  "atk-s0201a3:242_3": "gato, sakkhissati nu kho visesaṁ nibbattetuṁ no vā”ti. Atha naṁ passati kammaṭṭhānaṁ",
  "atk-s0201a3:242_4": "vissajjetvā akusalavitakke vitakkayamānaṁ, tato “kathañhi nāma mādisassa satthu santike",
  "atk-s0201a3:242_5": "kammaṭṭhānaṁ gahetvā viharantaṁ imaṁ kulaputtaṁ akusalavitakkā abhibhavitvā anamatagge",
  "atk-s0201a3:242_6": "vaṭṭadukkhe saṁsāressantī”ti tassa anuggahatthaṁ tattheva attānaṁ dassetvā taṁ kulaputtaṁ",
  "atk-s0201a3:242_7": "ovaditvā ākāsaṁ uppatitvā puna attano vasanaṭṭhānameva gacchati. Athevaṁ ovadiyamānā",
  "atk-s0201a3:242_8": "te bhikkhū cintayiṁsu – “satthā amhākaṁ manaṁ jānitvā āgantvā amhākaṁ samīpe ṭhitaṁyeva",
  "atk-s0201a3:242_9": "attānaṁ dasseti; tasmiṁ khaṇe, ‘bhante, idha nisīdatha, idha nisīdathā’ti āsanapariyesanaṁ",
  "atk-s0201a3:242_10": "nāma bhāro”ti. Te āsanaṁ paññapetvāva viharanti. Yassa pīṭhaṁ atthi, so taṁ paññapeti.",
  "atk-s0201a3:242_11": "Yassa natthi, so mañcaṁ vā phalakaṁ vā kaṭṭhaṁ vā pāsāṇaṁ vā vālikapuñjaṁ vā paññapeti.",
  "atk-s0201a3:242_12": "Taṁ alabhamānā purāṇapaṇṇānipi saṅkaḍḍhitvā tattha paṁsukūlaṁ pattharitvā ṭhapenti.",
  "atk-s0201a3:242_13": "Idha pana pakatipaññattameva āsanaṁ ahosi, taṁ sandhāya vuttaṁ – “paññatte āsane nisīdī”ti.",
  "atk-s0201a3:243_0": "Kāyanutthāti katamāya nu kathāya sannisinnā bhavathāti attho. “Kāya netthā”tipi pāḷi,",
  "atk-s0201a3:243_1": "tassā katamāya nu etthāti attho. “Kāya notthā”tipi pāḷi, tassāpi purimoyeva attho.",
  "atk-s0201a3:243_2": "Antarā kathāti kammaṭṭhānamanasikārauddesaparipucchādīnaṁ antarā aññā ekā kathā.",
  "atk-s0201a3:243_3": "Vippakatāti mama āgamanapaccayā apariniṭṭhitā sikhaṁ appattā. Atha bhagavā anuppattoti",
  "atk-s0201a3:243_4": "atha etasmiṁ kāle bhagavā āgato. Dhammī vā kathāti dasakathāvatthunissitā vā dhammī",
  "atk-s0201a3:243_5": "kathā. Ariyo vā tuṇhībhāvoti ettha pana dutiyajjhānampi ariyo tuṇhībhāvo mūlakammaṭṭhānampi.",
  "atk-s0201a3:243_6": "Tasmā taṁ jhānaṁ appetvā nisinnopi, mūlakammaṭṭhānaṁ gahetvā nisinnopi bhikkhu ariyena",
  "atk-s0201a3:243_7": "tuṇhībhāvena nisinnoti veditabbo.",
  "atk-s0201a3:244_0": "274.Dvemā, bhikkhave, pariyesanāti ko anusandhi? Te bhikkhū sammukhā dhammiṁ kathaṁ",
  "atk-s0201a3:244_1": "sossāmāti therassa bhāraṁ akaṁsu, thero tesaṁ assamagamanamakāsi. Te tattha nisīditvā",
  "atk-s0201a3:244_2": "atiracchānakathikā hutvā dhammiyā kathāya nisīdiṁsu. Atha bhagavā “ayaṁ tumhākaṁ",
  "atk-s0201a3:244_3": "pariyesanā ariyapariyesanā nāmā”ti dassetuṁ imaṁ desanaṁ ārabhi. Tattha katamā ca,",
  "atk-s0201a3:244_4": "bhikkhave, anariyapariyesanāti ettha yathā maggakusalo puriso paṭhamaṁ vajjetabbaṁ",
  "atk-s0201a3:244_5": "apāyamaggaṁ dassento “vāmaṁ muñcitvā dakkhiṇaṁ gaṇhā”ti vadati. Evaṁ bhagavā desanākusalatāya",
  "atk-s0201a3:244_6": "paṭhamaṁ vajjetabbaṁ anariyapariyesanaṁ ācikkhitvā pacchā itaraṁ ācikkhissāmīti uddesānukkamaṁ",
  "atk-s0201a3:244_7": "bhinditvā evamāha. Jātidhammoti jāyanasabhāvo. Jarādhammoti jīraṇasabhāvo. Byādhidhammoti",
  "atk-s0201a3:244_8": "byādhisabhāvo. Maraṇadhammoti maraṇasabhāvo. Sokadhammoti socanakasabhāvo. Saṁkilesadhammoti",
  "atk-s0201a3:244_9": "saṁkilissanasabhāvo.",
  "atk-s0201a3:245_0": "Puttabhariyanti puttā ca bhariyā ca. Esa nayo sabbattha. Jātarūparajatanti ettha",
  "atk-s0201a3:245_1": "pana jātarūpanti suvaṇṇaṁ. Rajatanti yaṁkiñci vohārūpagaṁ lohamāsakādi. Jātidhammā",
  "atk-s0201a3:245_2": "hete, bhikkhave, upadhayoti ete pañcakāmaguṇūpadhayo nāma honti, te sabbepi jātidhammāti",
  "atk-s0201a3:245_3": "dasseti. Byādhidhammavārādīsu jātarūparajataṁ na gahitaṁ, na hetassa sīsarogādayo",
  "atk-s0201a3:245_4": "byādhayo nāma honti, na sattānaṁ viya cutisaṅkhātaṁ maraṇaṁ, na soko uppajjati. Ayādīhi",
  "atk-s0201a3:245_5": "pana saṁkilesehi saṁkilissatīti saṁkilesadhammavāre gahitaṁ. Tathā utusamuṭṭhānattā",
  "atk-s0201a3:245_6": "jātidhammavāre. Malaṁ gahetvā jīraṇato jarādhammavāre ca.",
  "atk-s0201a3:246": "275.Ayaṁ, bhikkhave, ariyā pariyesanāti, bhikkhave, ayaṁ niddosatāyapi ariyehi pariyesitabbatāyapi ariyapariyesanāti veditabbā.",
  "atk-s0201a3:247_0": "276.Ahampi sudaṁ, bhikkhaveti kasmā ārabhi? Mūlato paṭṭhāya mahābhinikkhamanaṁ dassetuṁ.",
  "atk-s0201a3:247_1": "Evaṁ kirassa ahosi – “bhikkhave, ahampi pubbe anariyapariyesanaṁ pariyesiṁ. Svāhaṁ",
  "atk-s0201a3:247_2": "taṁ pahāya ariyapariyesanaṁ pariyesitvā sabbaññutaṁ patto. Pañcavaggiyāpi anariyapariyesanaṁ",
  "atk-s0201a3:247_3": "pariyesiṁsu. Te taṁ pahāya ariyapariyesanaṁ pariyesitvā khīṇāsavabhūmiṁ pattā. Tumhepi",
  "atk-s0201a3:247_4": "mama ceva pañcavaggiyānañca maggaṁ āruḷhā. Ariyapariyesanā tumhākaṁ pariyesanā”ti",
  "atk-s0201a3:247_5": "mūlato paṭṭhāya attano mahābhinikkhamanaṁ dassetuṁ imaṁ desanaṁ ārabhi.",
  "atk-s0201a3:248_0": "277. Tattha daharova samānoti taruṇova samāno. Susukāḷakesoti suṭṭhu kāḷakeso, añjanavaṇṇakesova",
  "atk-s0201a3:248_1": "hutvāti attho. Bhadrenāti bhaddakena. Paṭhamena vayasāti tiṇṇaṁ vayānaṁ paṭhamavayena.",
  "atk-s0201a3:248_2": "Akāmakānanti anicchamānānaṁ, anādaratthe sāmivacanaṁ. Assūni mukhe etesanti assumukhā;",
  "atk-s0201a3:248_3": "tesaṁ assumukhānaṁ, assukilinnamukhānanti attho. Rudantānanti kanditvā rodamānānaṁ.",
  "atk-s0201a3:248_4": "Kiṁkusalagavesīti kiṁ kusalanti gavesamāno. Anuttaraṁ santivarapadanti uttamaṁ santisaṅkhātaṁ",
  "atk-s0201a3:248_5": "varapadaṁ, nibbānaṁ pariyesamānoti attho. Yena āḷāro kālāmoti ettha āḷāroti tassa",
  "atk-s0201a3:248_6": "nāmaṁ, dīghapiṅgalo kireso. Tenassa āḷāroti nāmaṁ ahosi. Kālāmoti gottaṁ. Viharatāyasmāti",
  "atk-s0201a3:248_7": "viharatu āyasmā. Yattha viññū purisoti yasmiṁ dhamme paṇḍito puriso. Sakaṁ ācariyakanti",
  "atk-s0201a3:248_8": "attano ācariyasamayaṁ. Upasampajja vihareyyāti paṭilabhitvā vihareyya. Ettāvatā tena",
  "atk-s0201a3:248_9": "okāso kato hoti. Taṁ dhammanti taṁ tesaṁ samayaṁ tantiṁ. Pariyāpuṇinti sutvāva uggaṇhiṁ.",
  "atk-s0201a3:249_0": "Oṭṭhapahatamattenāti tena vuttassa paṭiggahaṇatthaṁ oṭṭhapaharaṇamattena; aparāparaṁ",
  "atk-s0201a3:249_1": "katvā oṭṭhasañcaraṇamattakenāti attho. Lapitalāpanamattenāti tena lapitassa paṭilāpanamattakena.",
  "atk-s0201a3:249_2": "Ñāṇavādanti jānāmīti vādaṁ. Theravādanti thirabhāvavādaṁ, thero ahametthāti etaṁ",
  "atk-s0201a3:249_3": "vacanaṁ. Ahañceva aññe cāti na kevalaṁ ahaṁ, aññepi bahū evaṁ vadanti. Kevalaṁ saddhāmattakenāti",
  "atk-s0201a3:249_4": "paññāya asacchikatvā suddhena saddhāmattakeneva. Bodhisatto kira vācāya dhammaṁ uggaṇhantoyeva,",
  "atk-s0201a3:249_5": "“na kālāmassa vācāya pariyattimattameva asmiṁ dhamme, addhā esa sattannaṁ samāpattīnaṁ",
  "atk-s0201a3:249_6": "lābhī”ti aññāsi, tenassa etadahosi.",
  "atk-s0201a3:250_0": "Ākiñcaññāyatanaṁ pavedesīti ākiñcaññāyatanapariyosānā satta samāpattiyo maṁ jānāpesi.",
  "atk-s0201a3:250_1": "Saddhāti imāsaṁ sattannaṁ samāpattīnaṁ nibbattanatthāya saddhā. Vīriyādīsupi eseva",
  "atk-s0201a3:250_2": "nayo. Padaheyyanti payogaṁ kareyyaṁ. Nacirasseva taṁ dhammaṁ sayaṁ abhiññā sacchikatvā",
  "atk-s0201a3:250_3": "upasampajja vihāsinti bodhisatto kira vīriyaṁ paggahetvā katipāhaññeva satta suvaṇṇanisseṇiyo",
  "atk-s0201a3:250_4": "pasārento viya satta samāpattiyo nibbattesi; tasmā evamāha.",
  "atk-s0201a3:251_0": "Lābhā no, āvusoti anusūyako kiresa kālāmo. Tasmā “ayaṁ adhunāgato, kinti katvā imaṁ",
  "atk-s0201a3:251_1": "dhammaṁ nibbattesī”ti usūyaṁ akatvā pasanno pasādaṁ pavedento evamāha. Ubhova santā",
  "atk-s0201a3:251_2": "imaṁ gaṇaṁ pariharāmāti “mahā ayaṁ gaṇo, dvepi janā pariharāmā”ti vatvā gaṇassa saññaṁ",
  "atk-s0201a3:251_3": "adāsi, “ahampi sattannaṁ samāpattīnaṁ lābhī, mahāpurisopi sattannameva, ettakā janā",
  "atk-s0201a3:251_4": "mahāpurisassa santike parikammaṁ uggaṇhatha, ettakā mayha”nti majjhe bhinditvā adāsi.",
  "atk-s0201a3:251_5": "Uḷārāyāti uttamāya. Pūjāyāti kālāmassa kira upaṭṭhākā itthiyopi purisāpi gandhamālādīni",
  "atk-s0201a3:251_6": "gahetvā āgacchanti. Kālāmo – “gacchatha, mahāpurisaṁ pūjethā”ti vadati. Te taṁ pūjetvā",
  "atk-s0201a3:251_7": "yaṁ avasiṭṭhaṁ hoti, tena kālāmaṁ pūjenti. Mahagghāni mañcapīṭhāni āharanti; tānipi",
  "atk-s0201a3:251_8": "mahāpurisassa dāpetvā yadi avasiṭṭhaṁ hoti, attanā gaṇhāti. Gatagataṭṭhāne varasenāsanaṁ",
  "atk-s0201a3:251_9": "bodhisattassa jaggāpetvā sesakaṁ attanā gaṇhāti. Evaṁ uḷārāya pūjāya pūjesi. Nāyaṁ",
  "atk-s0201a3:251_10": "dhammo nibbidāyātiādīsu ayaṁ sattasamāpattidhammo neva vaṭṭe nibbindanatthāya, na",
  "atk-s0201a3:251_11": "virajjanatthāya, na rāgādinirodhatthāya, na upasamatthāya, na abhiññeyyadhammaṁ abhijānanatthāya,",
  "atk-s0201a3:251_12": "na catumaggasambodhāya, na nibbānasacchikiriyāya saṁvattatīti attho.",
  "atk-s0201a3:252_0": "Yāvadeva ākiñcaññāyatanūpapattiyāti yāva saṭṭhikappasahassāyuparimāṇe ākiñcaññāyatanabhave",
  "atk-s0201a3:252_1": "upapatti, tāvadeva saṁvattati, na tato uddhaṁ. Evamayaṁ punarāvattanadhammoyeva;",
  "atk-s0201a3:252_2": "yañca ṭhānaṁ pāpeti, taṁ jātijarāmaraṇehi aparimuttameva maccupāsaparikkhittamevāti.",
  "atk-s0201a3:252_3": "Tato paṭṭhāya ca pana mahāsatto yathā nāma chātajjhattapuriso manuññabhojanaṁ labhitvā",
  "atk-s0201a3:252_4": "sampiyāyamānopi bhuñjitvā pittavasena vā semhavasena vā makkhikāvasena vā chaḍḍetvā",
  "atk-s0201a3:252_5": "puna ekaṁ piṇḍampi bhuñjissāmīti manaṁ na uppādeti; evameva imā satta samāpattiyo",
  "atk-s0201a3:252_6": "mahantena ussāhena nibbattetvāpi, tāsu imaṁ punarāvattikādibhedaṁ ādīnavaṁ disvā,",
  "atk-s0201a3:252_7": "puna imaṁ dhammaṁ āvajjissāmi vā samāpajjissāmi vā adhiṭṭhahissāmi vā vuṭṭhahissāmi",
  "atk-s0201a3:252_8": "vā paccavekkhissāmi vāti cittameva na uppādesi. Analaṅkaritvāti alaṁ iminā, alaṁ",
  "atk-s0201a3:252_9": "imināti punappunaṁ alaṅkaritvā. Nibbijjāti nibbinditvā. Apakkaminti agamāsiṁ.",
  "atk-s0201a3:253_0": "278.Na kho rāmo imaṁ dhammanti idhāpi bodhisatto taṁ dhammaṁ uggaṇhantoyeva aññāsi",
  "atk-s0201a3:253_1": "– “nāyaṁ aṭṭhasamāpattidhammo udakassa vācāya uggahitamattova, addhā panesa aṭṭhasamāpattilābhī”ti.",
  "atk-s0201a3:253_2": "Tenassa etadahosi – “na kho rāmo…pe… jānaṁ passaṁ vihāsī”ti. Sesamettha purimavāre",
  "atk-s0201a3:253_3": "vuttanayeneva veditabbaṁ.",
  "atk-s0201a3:254_0": "279.Yena uruvelā senānigamoti ettha uruvelāti mahāvelā, mahāvālikarāsīti attho. Atha",
  "atk-s0201a3:254_1": "vā urūti vālikā vuccati; velāti mariyādā, velātikkamanahetu āhaṭā uru uruvelāti evamettha",
  "atk-s0201a3:254_2": "attho daṭṭhabbo. Atīte kira anuppanne buddhe dasasahassā kulaputtā tāpasapabbajjaṁ",
  "atk-s0201a3:254_3": "pabbajitvā tasmiṁ padese viharantā ekadivasaṁ sannipatitvā katikavattaṁ akaṁsu –",
  "atk-s0201a3:254_4": "“kāyakammavacīkammāni nāma paresampi pākaṭāni honti, manokammaṁ pana apākaṭaṁ. Tasmā",
  "atk-s0201a3:254_5": "yo kāmavitakkaṁ vā byāpādavitakkaṁ vā vihiṁsāvitakkaṁ vā vitakketi, tassa añño codako",
  "atk-s0201a3:254_6": "nāma natthi; so attanāva attānaṁ codetvā pattapuṭena vālikaṁ āharitvā imasmiṁ ṭhāne",
  "atk-s0201a3:254_7": "ākiratu, idamassa daṇḍakamma”nti. Tato paṭṭhāya yo tādisaṁ vitakkaṁ vitakketi, so",
  "atk-s0201a3:254_8": "tattha pattapuṭena vālikaṁ ākirati, evaṁ tattha anukkamena mahāvālikarāsi jāto. Tato",
  "atk-s0201a3:254_9": "taṁ pacchimā janatā parikkhipitvā cetiyaṭṭhānamakāsi; taṁ sandhāya vuttaṁ – “uruvelāti",
  "atk-s0201a3:254_10": "mahāvelā, mahāvālikarāsīti attho”ti. Tameva sandhāya vuttaṁ – “atha vā urūti vālikā",
  "atk-s0201a3:254_11": "vuccati, velāti mariyādā. Velātikkamanahetu āhaṭā uru uruvelāti evamettha attho daṭṭhabbo”ti.",
  "atk-s0201a3:255_0": "Senānigamoti senāya nigamo. Paṭhamakappikānaṁ kira tasmiṁ ṭhāne senāniveso ahosi;",
  "atk-s0201a3:255_1": "tasmā so padeso senānigamoti vuccati. “Senāni-gāmo”tipi pāṭho. Senānī nāma sujātāya",
  "atk-s0201a3:255_2": "pitā, tassa gāmoti attho. Tadavasarinti tattha osariṁ. Ramaṇīyaṁ bhūmibhāganti supupphitanānappakārajalajathalajapupphavicittaṁ",
  "atk-s0201a3:255_3": "manorammaṁ bhūmibhāgaṁ. Pāsādikañca vanasaṇḍanti morapiñchakalāpasadisaṁ pasādajananavanasaṇḍañca",
  "atk-s0201a3:255_4": "addasaṁ. Nadiñca sandantinti sandamānañca maṇikkhandhasadisaṁ vimalanīlasītalasalilaṁ",
  "atk-s0201a3:255_5": "nerañjaraṁ nadiṁ addasaṁ. Setakanti parisuddhaṁ nikkaddamaṁ. Supatitthanti anupubbagambhīrehi",
  "atk-s0201a3:255_6": "sundarehi titthehi upetaṁ. Ramaṇīyanti rajatapaṭṭasadisaṁ vippakiṇṇavālikaṁ pahūtamacchakacchapaṁ",
  "atk-s0201a3:255_7": "abhirāmadassanaṁ. Samantā ca gocaragāmanti tassa padesassa samantā avidūre gamanāgamanasampannaṁ",
  "atk-s0201a3:255_8": "sampattapabbajitānaṁ sulabhapiṇḍaṁ gocaragāmañca addasaṁ. Alaṁ vatāti samatthaṁ vata.",
  "atk-s0201a3:255_9": "Tattheva nisīdinti bodhipallaṅke nisajjaṁ sandhāyāha. Uparisuttasmiñhi tatthevāti",
  "atk-s0201a3:255_10": "dukkarakārikaṭṭhānaṁ adhippetaṁ, idha pana bodhipallaṅko. Tenāha – “tattheva nisīdi”nti.",
  "atk-s0201a3:255_11": "Alamidaṁ padhānāyāti idaṁ ṭhānaṁ padhānatthāya samatthanti evaṁ cintetvā nisīdinti attho.",
  "atk-s0201a3:256_0": "280.Ajjhagamanti adhigacchiṁ paṭilabhiṁ. Ñāṇañca pana me dassananti sabbadhammadassanasamatthañca",
  "atk-s0201a3:256_1": "me sabbaññutaññāṇaṁ udapādi. Akuppā me vimuttīti mayhaṁ arahattaphalavimutti akuppatāya",
  "atk-s0201a3:256_2": "ca akuppārammaṇatāya ca akuppā, sā hi rāgādīhi na kuppatīti akuppatāyapi akuppā,",
  "atk-s0201a3:256_3": "akuppaṁ nibbānamassārammaṇantipi akuppā. Ayamantimā jātīti ayaṁ sabbapacchimā jāti.",
  "atk-s0201a3:256_4": "Natthidāni punabbhavoti idāni me puna paṭisandhi nāma natthīti evaṁ paccavekkhaṇañāṇampi",
  "atk-s0201a3:256_5": "me uppannanti dasseti.",
  "atk-s0201a3:257_0": "281.Adhigatoti paṭividdho. Dhammoti catusaccadhammo. Gambhīroti uttānabhāvapaṭikkhepavacanametaṁ.",
  "atk-s0201a3:257_1": "Duddasoti gambhīrattāva duddaso dukkhena daṭṭhabbo, na sakkā sukhena daṭṭhuṁ. Duddasattāva",
  "atk-s0201a3:257_2": "duranubodho, dukkhena avabujjhitabbo, na sakkā sukhena avabujjhituṁ. Santoti nibbuto.",
  "atk-s0201a3:257_3": "Paṇītoti atappako. Idaṁ dvayaṁ lokuttarameva sandhāya vuttaṁ. Atakkāvacaroti takkena",
  "atk-s0201a3:257_4": "avacaritabbo ogāhitabbo na hoti, ñāṇeneva avacaritabbo. Nipuṇoti saṇho. Paṇḍitavedanīyoti",
  "atk-s0201a3:257_5": "sammāpaṭipadaṁ paṭipannehi paṇḍitehi veditabbo. Ālayarāmāti sattā pañcasu kāmaguṇesu",
  "atk-s0201a3:257_6": "allīyanti. Tasmā te ālayāti vuccanti. Aṭṭhasatataṇhāvicaritāni ālayanti, tasmā ālayāti",
  "atk-s0201a3:257_7": "vuccanti. Tehi ālayehi ramantīti ālayarāmā. Ālayesu ratāti ālayaratā. Ālayesu suṭṭhu",
  "atk-s0201a3:257_8": "muditāti ālayasammuditā. Yatheva hi susajjitaṁ pupphaphalabharitarukkhādisampannaṁ",
  "atk-s0201a3:257_9": "uyyānaṁ paviṭṭho rājā tāya tāya sampattiyā ramati, sammudito āmoditapamodito hoti,",
  "atk-s0201a3:257_10": "na ukkaṇṭhati, sāyampi nikkhamituṁ na icchati; evamimehipi kāmālayataṇhālayehi sattā",
  "atk-s0201a3:257_11": "ramanti, saṁsāravaṭṭe sammuditā anukkaṇṭhitā vasanti. Tena nesaṁ bhagavā duvidhampi",
  "atk-s0201a3:257_12": "ālayaṁ uyyānabhūmiṁ viya dassento “ālayarāmā”tiādimāha.",
  "atk-s0201a3:258_0": "Yadidanti nipāto, tassa ṭhānaṁ sandhāya “yaṁ ida”nti, paṭiccasamuppādaṁ sandhāya",
  "atk-s0201a3:258_1": "“yo aya”nti evamattho daṭṭhabbo. Idappaccayatāpaṭiccasamuppādoti imesaṁ paccayā idappaccayā;",
  "atk-s0201a3:258_2": "idappaccayā eva idappaccayatā; idappaccayatā ca sā paṭiccasamuppādo cāti idappaccayatāpaṭiccasamuppādo.",
  "atk-s0201a3:258_3": "Saṅkhārādipaccayānametaṁ adhivacanaṁ. Sabbasaṅkhārasamathotiādi sabbaṁ nibbānameva.",
  "atk-s0201a3:258_4": "Yasmā hi taṁ āgamma sabbasaṅkhāravipphanditāni sammanti vūpasammanti, tasmā sabbasaṅkhārasamathoti",
  "atk-s0201a3:258_5": "vuccati. Yasmā ca taṁ āgamma sabbe upadhayo paṭinissaṭṭhā honti, sabbā taṇhā khīyanti,",
  "atk-s0201a3:258_6": "sabbe kilesarāgā virajjanti, sabbaṁ dukkhaṁ nirujjhati; tasmā sabbūpadhipaṭinissaggo",
  "atk-s0201a3:258_7": "taṇhākkhayo virāgo nirodhoti vuccati. Sā panesā taṇhā bhavena bhavaṁ, phalena vā",
  "atk-s0201a3:258_8": "saddhiṁ kammaṁ vinati saṁsibbatīti katvā vānanti vuccati, tato nikkhantaṁ vānatoti",
  "atk-s0201a3:258_9": "nibbānaṁ. So mamassa kilamathoti yā ajānantānaṁ desanā nāma, so mama kilamatho assa,",
  "atk-s0201a3:258_10": "sā mama vihesā assāti attho. Kāyakilamatho ceva kāyavihesā ca assāti vuttaṁ hoti.",
  "atk-s0201a3:258_11": "Citte pana ubhayampetaṁ buddhānaṁ natthi. Apissūti anubrūhanatthe nipāto, so “na",
  "atk-s0201a3:258_12": "kevalaṁ etadahosi, imāpi gāthā paṭibhaṁsū”ti dīpeti. Manti mama. Anacchariyāti anuacchariyā.",
  "atk-s0201a3:258_13": "Paṭibhaṁsūti paṭibhānasaṅkhātassa ñāṇassa gocarā ahesuṁ; parivitakkayitabbataṁ pāpuṇiṁsu.",
  "atk-s0201a3:259_0": "Kicchenāti dukkhena, na dukkhāya paṭipadāya. Buddhānañhi cattāropi maggā sukhappaṭipadāva",
  "atk-s0201a3:259_1": "honti. Pāramīpūraṇakāle pana sarāgasadosasamohasseva sato āgatāgatānaṁ yācakānaṁ,",
  "atk-s0201a3:259_2": "alaṅkatappaṭiyattaṁ sīsaṁ kantitvā, galalohitaṁ nīharitvā, suañjitāni akkhīni uppāṭetvā,",
  "atk-s0201a3:259_3": "kulavaṁsappadīpaṁ puttaṁ manāpacāriniṁ bhariyanti evamādīni dentassa, aññāni ca khantivādisadisesu",
  "atk-s0201a3:259_4": "attabhāvesu chejjabhejjādīni pāpuṇantassa āgamaniyapaṭipadaṁ sandhāyetaṁ vuttaṁ.",
  "atk-s0201a3:259_5": "Halanti ettha ha-kāro nipātamatto, alanti attho. Pakāsitunti desituṁ, evaṁ kicchena",
  "atk-s0201a3:259_6": "adhigatassa dhammassa alaṁ desituṁ, pariyattaṁ desituṁ, ko attho desitenāti vuttaṁ",
  "atk-s0201a3:259_7": "hoti. Rāgadosaparetehīti rāgadosapariphuṭṭhehi rāgadosānugatehi vā.",
  "atk-s0201a3:260_0": "Paṭisotagāminti niccādīnaṁ paṭisotaṁ aniccaṁ dukkhamanattā asubhanti evaṁ gataṁ catusaccadhammaṁ.",
  "atk-s0201a3:260_1": "Rāgarattāti kāmarāgena bhavarāgena diṭṭhirāgena ca rattā. Na dakkhantīti aniccaṁ",
  "atk-s0201a3:260_2": "dukkhamanattā asubhanti iminā sabhāvena na passissanti, te apassante ko sakkhissati",
  "atk-s0201a3:260_3": "evaṁ gāhāpetuṁ. Tamokhandhena āvuṭāti avijjārāsinā ajjhotthatā.",
  "atk-s0201a3:261": "282.Appossukkatāyāti nirussukkabhāvena, adesetukāmatāyāti attho. Kasmā panassa evaṁ cittaṁ nami, nanu esa mutto mocessāmi, tiṇṇo tāressāmi.",
  "atk-s0201a3:262": "“Kiṁ me aññātavesena, dhammaṁ sacchikatenidha;",
  "atk-s0201a3:263": "Sabbaññutaṁ pāpuṇitvā, tārayissaṁ sadevaka”nti. –",
  "atk-s0201a3:264_0": "Patthanaṁ katvā pāramiyo pūretvā sabbaññutaṁ pattoti. Saccametaṁ, tadevaṁ paccavekkhaṇānubhāvena",
  "atk-s0201a3:264_1": "panassa evaṁ cittaṁ nami. Tassa hi sabbaññutaṁ patvā sattānaṁ kilesagahanataṁ, dhammassa",
  "atk-s0201a3:264_2": "ca gambhīrataṁ paccavekkhantassa sattānaṁ kilesagahanatā ca dhammagambhīratā ca sabbākārena",
  "atk-s0201a3:264_3": "pākaṭā jātā. Athassa “ime sattā kañjikapuṇṇā lābu viya, takkabharitā cāṭi viya, vasātelapītapilotikā",
  "atk-s0201a3:264_4": "viya, añjanamakkhitahattho viya ca kilesabharitā atisaṁkiliṭṭhā rāgarattā dosaduṭṭhā",
  "atk-s0201a3:264_5": "mohamūḷhā, te kiṁ nāma paṭivijjhissantī”ti cintayato kilesagahanapaccavekkhaṇānubhāvenāpi evaṁ cittaṁ nami.",
  "atk-s0201a3:265_0": "“Ayañca dhammo pathavīsandhārakaudakakkhandho viya gambhīro, pabbatena paṭicchādetvā",
  "atk-s0201a3:265_1": "ṭhapito sāsapo viya duddaso, satadhā bhinnassa vālassa koṭiyā koṭipaṭipādanaṁ viya",
  "atk-s0201a3:265_2": "duranubodho. Nanu mayā hi imaṁ dhammaṁ paṭivijjhituṁ vāyamantena adinnaṁ dānaṁ nāma",
  "atk-s0201a3:265_3": "natthi, arakkhitaṁ sīlaṁ nāma natthi, aparipūritā kāci pāramī nāma natthi? Tassa",
  "atk-s0201a3:265_4": "me nirussāhaṁ viya mārabalaṁ vidhamantassāpi pathavī na kampittha, paṭhamayāme pubbenivāsaṁ",
  "atk-s0201a3:265_5": "anussarantassāpi na kampittha, majjhimayāme dibbacakkhuṁ sodhentassāpi na kampittha,",
  "atk-s0201a3:265_6": "pacchimayāme pana paṭiccasamuppādaṁ paṭivijjhantasseva me dasasahassilokadhātu kampittha.",
  "atk-s0201a3:265_7": "Iti mādisenāpi tikkhañāṇena kicchenevāyaṁ dhammo paṭividdho, taṁ lokiyamahājanā kathaṁ",
  "atk-s0201a3:265_8": "paṭivijjhissantī”ti dhammagambhīratāpaccavekkhaṇānubhāvenāpi evaṁ cittaṁ namīti veditabbaṁ.",
  "atk-s0201a3:266_0": "Apica brahmunā yācite desetukāmatāyapissa evaṁ cittaṁ nami. Jānāti hi bhagavā – “mama",
  "atk-s0201a3:266_1": "appossukkatāya citte namamāne maṁ mahābrahmā dhammadesanaṁ yācissati, ime ca sattā",
  "atk-s0201a3:266_2": "brahmagarukā, te ‘satthā kira dhammaṁ na desetukāmo ahosi, atha naṁ mahābrahmā yācitvā",
  "atk-s0201a3:266_3": "desāpesi, santo vata, bho, dhammo paṇīto vata, bho, dhammo’ti maññamānā sussūsissantī”ti.",
  "atk-s0201a3:266_4": "Idampissa kāraṇaṁ paṭicca appossukkatāya cittaṁ nami, no dhammadesanāyāti veditabbaṁ.",
  "atk-s0201a3:267_0": "Sahampatissāti so kira kassapassa bhagavato sāsane sahako nāma thero paṭhamajjhānaṁ",
  "atk-s0201a3:267_1": "nibbattetvā paṭhamajjhānabhūmiyaṁ kappāyukabrahmā hutvā nibbatto. Tatra naṁ sahampatibrahmāti",
  "atk-s0201a3:267_2": "paṭisañjānanti, taṁ sandhāyāha – “brahmuno sahampatissā”ti. Nassati vata, bhoti so",
  "atk-s0201a3:267_3": "kira imaṁ saddaṁ tathā nicchāresi, yathā dasasahassilokadhātubrahmāno sutvā sabbe",
  "atk-s0201a3:267_4": "sannipatiṁsu. Yatra hi nāmāti yasmiṁ nāma loke. Purato pāturahosīti tehi dasahi brahmasahassehi",
  "atk-s0201a3:267_5": "saddhiṁ pāturahosi. Apparajakkhajātikāti paññāmaye akkhimhi appaṁ parittaṁ rāgadosamoharajaṁ",
  "atk-s0201a3:267_6": "etesaṁ, evaṁsabhāvāti apparajakkhajātikā. Assavanatāti assavanatāya. Bhavissantīti",
  "atk-s0201a3:267_7": "purimabuddhesu dasapuññakiriyavasena katādhikārā paripākagatapadumāni viya sūriyarasmisamphassaṁ,",
  "atk-s0201a3:267_8": "dhammadesanaṁyeva ākaṅkhamānā catuppadikagāthāvasāne ariyabhūmiṁ okkamanārahā na",
  "atk-s0201a3:267_9": "eko, na dve, anekasatasahassā dhammassa aññātāro bhavissantīti dasseti.",
  "atk-s0201a3:268_0": "Pāturahosīti pātubhavi. Samalehi cintitoti samalehi chahi satthārehi cintito. Te",
  "atk-s0201a3:268_1": "hi puretaraṁ uppajjitvā sakalajambudīpe kaṇṭake pattharamānā viya, visaṁ siñcamānā",
  "atk-s0201a3:268_2": "viya ca samalaṁ micchādiṭṭhidhammaṁ desayiṁsu. Apāpuretanti vivara etaṁ. Amatassa",
  "atk-s0201a3:268_3": "dvāranti amatassa nibbānassa dvārabhūtaṁ ariyamaggaṁ. Suṇantu dhammaṁ vimalenānubuddhanti",
  "atk-s0201a3:268_4": "ime sattā rāgādimalānaṁ abhāvato vimalena sammāsambuddhena anubuddhaṁ catusaccadhammaṁ",
  "atk-s0201a3:268_5": "suṇantu tāva bhagavāti yācati.",
  "atk-s0201a3:269_0": "Sele yathā pabbatamuddhaniṭṭhitoti selamaye ekagghane pabbatamuddhani yathā ṭhitova.",
  "atk-s0201a3:269_1": "Na hi tassa ṭhitassa dassanatthaṁ gīvukkhipanapasāraṇādikiccaṁ atthi. Tathūpamanti",
  "atk-s0201a3:269_2": "tappaṭibhāgaṁ selapabbatūpamaṁ. Ayaṁ panettha saṅkhepattho – yathā selapabbatamuddhani",
  "atk-s0201a3:269_3": "ṭhitova cakkhumā puriso samantato janataṁ passeyya, tathā tvampi, sumedha, sundarapañña-sabbaññutaññāṇena",
  "atk-s0201a3:269_4": "samantacakkhu bhagavā dhammamayaṁ pāsādamāruyha sayaṁ apetasoko sokāvatiṇṇaṁ jātijarābhibhūtaṁ",
  "atk-s0201a3:269_5": "janataṁ avekkhassu upadhāraya upaparikkha. Ayaṁ panettha adhippāyo – yathā hi pabbatapāde",
  "atk-s0201a3:269_6": "samantā mahantaṁ khettaṁ katvā tattha kedārapāḷīsu kuṭikāyo katvā rattiṁ aggiṁ jāleyyuṁ.",
  "atk-s0201a3:269_7": "Caturaṅgasamannāgatañca andhakāraṁ assa, atha tassa pabbatassa matthake ṭhatvā cakkhumato",
  "atk-s0201a3:269_8": "purisassa bhūmiṁ olokayato neva khettaṁ, na kedārapāḷiyo, na kuṭiyo, na tattha sayitamanussā",
  "atk-s0201a3:269_9": "paññāyeyyuṁ. Kuṭikāsu pana aggijālāmattakameva paññāyeyya. Evaṁ dhammapāsādaṁ āruyha",
  "atk-s0201a3:269_10": "sattanikāyaṁ olokayato tathāgatassa, ye te akatakalyāṇā sattā, te ekavihāre dakkhiṇajāṇupasse",
  "atk-s0201a3:269_11": "nisinnāpi buddhacakkhussa āpāthaṁ nāgacchanti, rattiṁ khittā sarā viya honti. Ye",
  "atk-s0201a3:269_12": "pana katakalyāṇā veneyyapuggalā, te evassa dūrepi ṭhitā āpāthaṁ āgacchanti, so aggi",
  "atk-s0201a3:269_13": "viya himavantapabbato viya ca. Vuttampi cetaṁ –",
  "atk-s0201a3:270": "“Dūre santo pakāsenti, himavantova pabbato;",
  "atk-s0201a3:271": "Asantettha na dissanti, rattiṁ khittā yathā sarā”ti. ;",
  "atk-s0201a3:272_0": "Uṭṭhehīti bhagavato dhammadesanatthaṁ cārikacaraṇaṁ yācanto bhaṇati. Vīrātiādīsu",
  "atk-s0201a3:272_1": "bhagavā vīriyavantatāya vīro. Devaputtamaccukilesamārānaṁ vijitattā vijitasaṅgāmo.",
  "atk-s0201a3:272_2": "Jātikantārādinittharaṇatthāya veneyyasatthavāhanasamatthatāya satthavāho. Kāmacchandaiṇassa",
  "atk-s0201a3:272_3": "abhāvato aṇaṇoti veditabbo.",
  "atk-s0201a3:273_0": "283.Ajjhesananti yācanaṁ. Buddhacakkhunāti indriyaparopariyattañāṇena ca āsayānusayañāṇena",
  "atk-s0201a3:273_1": "ca. Imesañhi dvinnaṁ ñāṇānaṁ buddhacakkhūti nāmaṁ, sabbaññutaññāṇassa samantacakkhūti,",
  "atk-s0201a3:273_2": "tiṇṇaṁ maggañāṇānaṁ dhammacakkhūti. Apparajakkhetiādīsu yesaṁ vuttanayeneva paññācakkhumhi",
  "atk-s0201a3:273_3": "rāgādirajaṁ appaṁ, te apparajakkhā. Yesaṁ taṁ mahantaṁ, te mahārajakkhā. Yesaṁ saddhādīni",
  "atk-s0201a3:273_4": "indriyāni tikkhāni, te tikkhindriyā. Yesaṁ tāni mudūni, te mudindriyā. Yesaṁ teyeva",
  "atk-s0201a3:273_5": "saddhādayo ākārā sundarā, te svākārā. Ye kathitakāraṇaṁ sallakkhenti, sukhena sakkā",
  "atk-s0201a3:273_6": "honti viññāpetuṁ, te suviññāpayā. Ye paralokañceva vajjañca bhayato passanti, te",
  "atk-s0201a3:273_7": "paralokavajjabhayadassāvino nāma.",
  "atk-s0201a3:274_0": "Ayaṁ panettha pāḷi – “saddho puggalo apparajakkho, assaddho puggalo mahārajakkho.",
  "atk-s0201a3:274_1": "Āraddhavīriyo…, kusito…, upaṭṭhitassati…, muṭṭhassati…, samāhito…, asamāhito…, paññavā…,",
  "atk-s0201a3:274_2": "duppañño puggalo mahārajakkho. Tathā saddho puggalo tikkhindriyo…pe… paññavā puggalo",
  "atk-s0201a3:274_3": "paralokavajjabhayadassāvī, duppañño puggalo na paralokavajjabhayadassāvī. Lokoti",
  "atk-s0201a3:274_4": "khandhaloko, āyatanaloko, dhātuloko, sampattibhavaloko, sampattisambhavaloko, vipattibhavaloko,",
  "atk-s0201a3:274_5": "vipattisambhavaloko, eko loko sabbe sattā āhāraṭṭhitikā. Dve lokā – nāmañca rūpañca.",
  "atk-s0201a3:274_6": "Tayo lokā – tisso vedanā. Cattāro lokā – cattāro āhārā. Pañca lokā – pañcupādānakkhandhā.",
  "atk-s0201a3:274_7": "Cha lokā – cha ajjhattikāni āyatanāni. Satta lokā – satta viññāṇaṭṭhitiyo. Aṭṭha",
  "atk-s0201a3:274_8": "lokā – aṭṭha lokadhammā. Nava lokā – nava sattāvāsā. Dasa lokā – dasāyatanāni. Dvādasa",
  "atk-s0201a3:274_9": "lokā – dvādasāyatanāni. Aṭṭhārasa lokā – aṭṭhārassa dhātuyo. Vajjanti sabbe kilesā",
  "atk-s0201a3:274_10": "vajjā, sabbe duccaritā vajjā, sabbe abhisaṅkhārā vajjā, sabbe bhavagāmikammā vajjā.",
  "atk-s0201a3:274_11": "Iti imasmiñca loke imasmiñca vajje tibbā bhayasaññā paccupaṭṭhitā hoti, seyyathāpi",
  "atk-s0201a3:274_12": "ukkhittāsike vadhake. Imehi paññāsāya ākārehi imāni pañcindriyāni jānāti passati",
  "atk-s0201a3:274_13": "aññāsi paṭivijjhi. Idaṁ tathāgatassa indriyaparopariyatte ñāṇa”nti.",
  "atk-s0201a3:275_0": "Uppaliniyanti uppalavane. Itaresupi eseva nayo. Antonimuggaposīnīti yāni anto nimuggāneva",
  "atk-s0201a3:275_1": "posiyanti. Udakaṁ accuggamma ṭhitānīti udakaṁ atikkamitvā ṭhitāni. Tattha yāni accuggamma",
  "atk-s0201a3:275_2": "ṭhitāni, tāni sūriyarasmisamphassaṁ āgamayamānāni ṭhitāni ajja pupphanakāni. Yāni",
  "atk-s0201a3:275_3": "samodakaṁ ṭhitāni, tāni sve pupphanakāni. Yāni udakānuggatāni antonimuggaposīni,",
  "atk-s0201a3:275_4": "tāni tatiyadivase pupphanakāni. Udakā pana anuggatāni aññānipi sarogauppalādīni nāma",
  "atk-s0201a3:275_5": "atthi, yāni neva pupphissanti, macchakacchapabhakkhāneva bhavissanti. Tāni pāḷiṁ",
  "atk-s0201a3:275_6": "nāruḷhāni. Āharitvā pana dīpetabbānīti dīpitāni.",
  "atk-s0201a3:276_0": "Yatheva hi tāni catubbidhāni pupphāni, evameva ugghaṭitaññū vipañcitaññū neyyo padaparamoti",
  "atk-s0201a3:276_1": "cattāro puggalā. Tattha “yassa puggalassa saha udāhaṭavelāya dhammābhisamayo hoti,",
  "atk-s0201a3:276_2": "ayaṁ vuccati puggalo ugghaṭitaññū. Yassa puggalassa saṁkhittena bhāsitassa vitthārena",
  "atk-s0201a3:276_3": "atthe vibhajiyamāne dhammābhisamayo hoti, ayaṁ vuccati puggalo vipañcitaññū. Yassa",
  "atk-s0201a3:276_4": "puggalassa uddesato paripucchato yoniso manasikaroto kalyāṇamitte sevato bhajato",
  "atk-s0201a3:276_5": "payirupāsato anupubbena dhammābhisamayo hoti, ayaṁ vuccati puggalo neyyo. Yassa puggalassa",
  "atk-s0201a3:276_6": "bahumpi suṇato bahumpi bhaṇato bahumpi dhārayato bahumpi vācayato na tāya jātiyā",
  "atk-s0201a3:276_7": "dhammābhisamayo hoti, ayaṁ vuccati puggalo padaparamo”. Tattha bhagavā uppalavanādisadisaṁ",
  "atk-s0201a3:276_8": "dasasahassilokadhātuṁ olokento “ajja pupphanakāni viya ugghaṭitaññū, sve pupphanakāni",
  "atk-s0201a3:276_9": "viya vipañcitaññū, tatiyadivase pupphanakāni viya neyyo, macchakacchapabhakkhāni",
  "atk-s0201a3:276_10": "pupphāni viya padaparamo”ti addasa. Passanto ca “ettakā apparajakkhā, ettakā mahārajakkhā,",
  "atk-s0201a3:276_11": "tatrāpi ettakā ugghaṭitaññū”ti evaṁ sabbākāratova addasa.",
  "atk-s0201a3:277_0": "Tattha tiṇṇaṁ puggalānaṁ imasmiṁyeva attabhāve bhagavato dhammadesanā atthaṁ sādheti.",
  "atk-s0201a3:277_1": "Padaparamānaṁ anāgate vāsanatthāya hoti. Atha bhagavā imesaṁ catunnaṁ puggalānaṁ",
  "atk-s0201a3:277_2": "atthāvahaṁ dhammadesanaṁ viditvā desetukamyataṁ uppādetvā puna sabbepi tīsu bhavesu",
  "atk-s0201a3:277_3": "satte bhabbābhabbavasena dve koṭṭhāse akāsi. Ye sandhāya vuttaṁ – “katame te sattā",
  "atk-s0201a3:277_4": "abhabbā, ye te sattā kammāvaraṇena samannāgatā kilesāvaraṇena samannāgatā vipākāvaraṇena",
  "atk-s0201a3:277_5": "samannāgatā assaddhā acchandikā duppaññā abhabbā niyāmaṁ okkamituṁ kusalesu dhammesu",
  "atk-s0201a3:277_6": "sammattaṁ, ime te sattā abhabbā. Katame te sattā bhabbā? Ye te sattā na kammāvaraṇena…pe…",
  "atk-s0201a3:277_7": "ime te sattā bhabbā”ti. Tattha sabbepi abhabbapuggale pahāya bhabbapuggaleyeva ñāṇena",
  "atk-s0201a3:277_8": "pariggahetvā “ettakā rāgacaritā, ettakā dosamohacaritā vitakkasaddhābuddhicaritā”ti",
  "atk-s0201a3:277_9": "cha koṭṭhāse akāsi; evaṁ katvā dhammaṁ desissāmīti cintesi.",
  "atk-s0201a3:278_0": "Paccabhāsinti patiabhāsiṁ. Apārutāti vivaṭā. Amatassa dvārāti ariyamaggo. So hi amatasaṅkhātassa",
  "atk-s0201a3:278_1": "nibbānassa dvāraṁ, so mayā vivaritvā ṭhapitoti dasseti. Pamuñcantu saddhanti sabbe",
  "atk-s0201a3:278_2": "attano saddhaṁ pamuñcantu, vissajjentu. Pacchimapadadvaye ayamattho, ahañhi attano",
  "atk-s0201a3:278_3": "paguṇaṁ suppavattitampi imaṁ paṇītaṁ uttamaṁ dhammaṁ kāyavācākilamathasaññī hutvā",
  "atk-s0201a3:278_4": "na bhāsiṁ. Idāni pana sabbo jano saddhābhājanaṁ upanetu, pūressāmi nesaṁ saṅkappanti.",
  "atk-s0201a3:279_0": "284.Tassa mayhaṁ, bhikkhave, etadahosīti etaṁ ahosi – kassa nu kho ahaṁ paṭhamaṁ",
  "atk-s0201a3:279_1": "dhammaṁ deseyyanti ayaṁ dhammadesanāpaṭisaṁyutto vitakko udapādīti attho. Kadā panesa",
  "atk-s0201a3:279_2": "udapādīti? Buddhabhūtassa aṭṭhame sattāhe.",
  "atk-s0201a3:280_0": "Tatrāyaṁ anupubbikathā – bodhisatto kira mahābhinikkhamanadivase vivaṭaṁ itthāgāraṁ",
  "atk-s0201a3:280_1": "disvā saṁviggahadayo, “kaṇḍakaṁ āharā”ti channaṁ āmantetvā channasahāyo assarājapiṭṭhigato",
  "atk-s0201a3:280_2": "nagarato nikkhamitvā kaṇḍakanivattanacetiyaṭṭhānaṁ nāma dassetvā tīṇi rajjāni atikkamma",
  "atk-s0201a3:280_3": "anomānadītīre pabbajitvā anupubbena cārikaṁ caramāno rājagahe piṇḍāya caritvā paṇḍavapabbate",
  "atk-s0201a3:280_4": "nisinno magadhissarena raññā nāmagottaṁ pucchitvā, “imaṁ rajjaṁ sampaṭicchāhī”ti",
  "atk-s0201a3:280_5": "vutto, “alaṁ mahārāja, na mayhaṁ rajjena attho, ahaṁ rajjaṁ pahāya lokahitatthāya",
  "atk-s0201a3:280_6": "padhānaṁ anuyuñjitvā loke vivaṭacchado bhavissāmīti nikkhanto”ti vatvā, “tena hi",
  "atk-s0201a3:280_7": "buddho hutvā paṭhamaṁ mayhaṁ vijitaṁ osareyyāsī”ti paṭiññaṁ gahito kālāmañca udakañca",
  "atk-s0201a3:280_8": "upasaṅkamitvā tesaṁ dhammadesanāya sāraṁ avindanto tato pakkamitvā uruveḷāya chabbassāni",
  "atk-s0201a3:280_9": "dukkarakārikaṁ karontopi amataṁ paṭivijjhituṁ asakkonto oḷārikāhārapaṭisevanena kāyaṁ santappesi.",
  "atk-s0201a3:281_0": "Tadā ca uruvelagāme sujātā nāma kuṭumbiyadhītā ekasmiṁ nigrodharukkhe patthanamakāsi",
  "atk-s0201a3:281_1": "– “sacāhaṁ samānajātikaṁ kulagharaṁ gantvā paṭhamagabbhe puttaṁ labhissāmi, balikammaṁ",
  "atk-s0201a3:281_2": "karissāmī”ti. Tassā sā patthanā samijjhi. Sā visākhapuṇṇamadivase pātova balikammaṁ",
  "atk-s0201a3:281_3": "karissāmīti rattiyā paccūsasamaye eva pāyasaṁ paṭiyādesi. Tasmiṁ pāyase paccamāne",
  "atk-s0201a3:281_4": "mahantamahantā pupphuḷā uṭṭhahitvā dakkhiṇāvaṭṭā hutvā sañcaranti. Ekaphusitampi",
  "atk-s0201a3:281_5": "bahi na gacchati. Mahābrahmā chattaṁ dhāresi. Cattāro lokapālā khaggahatthā ārakkhaṁ",
  "atk-s0201a3:281_6": "gaṇhiṁsu. Sakko alātāni samānento aggiṁ jālesi. Devatā catūsu dīpesu ojaṁ saṁharitvā",
  "atk-s0201a3:281_7": "tattha pakkhipiṁsu. Bodhisatto bhikkhācārakālaṁ āgamayamāno pātova gantvā rukkhamūle",
  "atk-s0201a3:281_8": "nisīdi. Rukkhamūle sodhanatthāya gatā dhātī āgantvā sujātāya ārocesi – “devatā rukkhamūle",
  "atk-s0201a3:281_9": "nisinnā”ti. Sujātā, sabbaṁ pasādhanaṁ pasādhetvā satasahassagghanike suvaṇṇathāle",
  "atk-s0201a3:281_10": "pāyasaṁ vaḍḍhetvā aparāya suvaṇṇapātiyā pidahitvā ukkhipitvā gatā mahāpurisaṁ disvā",
  "atk-s0201a3:281_11": "saheva pātiyā hatthe ṭhapetvā vanditvā “yathā mayhaṁ manoratho nipphanno, evaṁ tumhākampi",
  "atk-s0201a3:281_12": "nipphajjatū”ti vatvā pakkāmi.",
  "atk-s0201a3:282_0": "Bodhisatto nerañjarāya tīraṁ gantvā suvaṇṇathālaṁ tīre ṭhapetvā nhatvā paccuttaritvā",
  "atk-s0201a3:282_1": "ekūnapaṇṇāsapiṇḍe karonto pāyasaṁ paribhuñjitvā “sacāhaṁ ajja buddho bhavāmi, thālaṁ",
  "atk-s0201a3:282_2": "paṭisotaṁ gacchatū”ti khipi. Thālaṁ paṭisotaṁ gantvā thokaṁ ṭhatvā kālanāgarājassa",
  "atk-s0201a3:282_3": "bhavanaṁ pavisitvā tiṇṇaṁ buddhānaṁ thālāni ukkhipitvā aṭṭhāsi.",
  "atk-s0201a3:283_0": "Mahāsatto vanasaṇḍe divāvihāraṁ katvā sāyanhasamaye sottiyena dinnā aṭṭha tiṇamuṭṭhiyo",
  "atk-s0201a3:283_1": "gahetvā bodhimaṇḍaṁ āruyha dakkhiṇadisābhāge aṭṭhāsi. So padeso paduminipatte udakabindu",
  "atk-s0201a3:283_2": "viya akampittha. Mahāsatto, “ayaṁ mama guṇaṁ dhāretuṁ na sakkotī”ti pacchimadisābhāgaṁ",
  "atk-s0201a3:283_3": "agamāsi, sopi tatheva akampittha. Uttaradisābhāgaṁ agamāsi, sopi tatheva akampittha.",
  "atk-s0201a3:283_4": "Puratthimadisābhāgaṁ agamāsi, tattha pallaṅkappamāṇaṁ ṭhānaṁ sunikhātaindakhilo viya",
  "atk-s0201a3:283_5": "niccalamahosi. Mahāsatto “idaṁ ṭhānaṁ sabbabuddhānaṁ kilesabhañjanaviddhaṁsanaṭṭhāna”nti",
  "atk-s0201a3:283_6": "tāni tiṇāni agge gahetvā cālesi. Tāni cittakārena tūlikaggena paricchinnāni viya",
  "atk-s0201a3:283_7": "ahesuṁ. Bodhisatto, “bodhiṁ appatvā imaṁ pallaṅkaṁ na bhindissāmī”ti caturaṅgavīriyaṁ",
  "atk-s0201a3:283_8": "adhiṭṭhahitvā pallaṅkaṁ ābhujitvā nisīdi.",
  "atk-s0201a3:284_0": "Taṅkhaṇaññeva māro bāhusahassaṁ māpetvā diyaḍḍhayojanasatikaṁ girimekhalaṁ nāma hatthiṁ",
  "atk-s0201a3:284_1": "āruyha navayojanaṁ mārabalaṁ gahetvā addhakkhikena olokayamāno pabbato viya ajjhottharanto",
  "atk-s0201a3:284_2": "upasaṅkami. Mahāsatto, “mayhaṁ dasa pāramiyo pūrentassa añño samaṇo vā brāhmaṇo vā",
  "atk-s0201a3:284_3": "devo vā māro vā brahmā vā sakkhi natthi, vessantarattabhāve pana mayhaṁ sattasu vāresu",
  "atk-s0201a3:284_4": "mahāpathavī sakkhi ahosi; idānipi me ayameva acetanā kaṭṭhakaliṅgarūpamā mahāpathavī",
  "atk-s0201a3:284_5": "sakkhī”ti hatthaṁ pasāreti. Mahāpathavī tāvadeva ayadaṇḍena pahataṁ kaṁsathālaṁ viya",
  "atk-s0201a3:284_6": "ravasataṁ ravasahassaṁ muñcamānā viravitvā parivattamānā mārabalaṁ cakkavāḷamukhavaṭṭiyaṁ",
  "atk-s0201a3:284_7": "muñcanamakāsi. Mahāsatto sūriye dharamāneyeva mārabalaṁ vidhamitvā paṭhamayāme pubbenivāsañāṇaṁ,",
  "atk-s0201a3:284_8": "majjhimayāme dibbacakkhuṁ visodhetvā pacchimayāme paṭiccasamuppāde ñāṇaṁ otāretvā",
  "atk-s0201a3:284_9": "vaṭṭavivaṭṭaṁ sammasitvā aruṇodaye buddho hutvā, “mayā anekakappakoṭisatasahassaṁ",
  "atk-s0201a3:284_10": "addhānaṁ imassa pallaṅkassa atthāya vāyāmo kato”ti sattāhaṁ ekapallaṅkena nisīdi.",
  "atk-s0201a3:284_11": "Athekaccānaṁ devatānaṁ, “kiṁ nu kho aññepi buddhattakarā dhammā atthī”ti kaṅkhā udapādi.",
  "atk-s0201a3:285_0": "Atha bhagavā aṭṭhame divase samāpattito vuṭṭhāya devatānaṁ kaṅkhaṁ ñatvā kaṅkhāvidhamanatthaṁ",
  "atk-s0201a3:285_1": "ākāse uppatitvā yamakapāṭihāriyaṁ dassetvā tāsaṁ kaṅkhaṁ vidhamitvā pallaṅkato īsakaṁ",
  "atk-s0201a3:285_2": "pācīnanissite uttaradisābhāge ṭhatvā cattāri asaṅkhyeyyāni kappasatasahassañca pūritānaṁ",
  "atk-s0201a3:285_3": "pāramīnaṁ phalādhigamaṭṭhānaṁ pallaṅkañceva bodhirukkhañca animisehi akkhīhi olokayamāno",
  "atk-s0201a3:285_4": "sattāhaṁ vītināmesi, taṁ ṭhānaṁ animisacetiyaṁ nāma jātaṁ.",
  "atk-s0201a3:286_0": "Atha pallaṅkassa ca ṭhitaṭṭhānassa ca antarā puratthimapacchimato āyate ratanacaṅkame",
  "atk-s0201a3:286_1": "caṅkamanto sattāhaṁ vītināmesi, taṁ ṭhānaṁ ratanacaṅkamacetiyaṁ nāma jātaṁ. Tato",
  "atk-s0201a3:286_2": "pacchimadisābhāge devatā ratanagharaṁ māpayiṁsu, tattha pallaṅkena nisīditvā abhidhammapiṭakaṁ",
  "atk-s0201a3:286_3": "visesato cettha anantanayasamantapaṭṭhānaṁ vicinanto sattāhaṁ vītināmesi, taṁ ṭhānaṁ",
  "atk-s0201a3:286_4": "ratanagharacetiyaṁ nāma jātaṁ. Evaṁ bodhisamīpeyeva cattāri sattāhāni vītināmetvā",
  "atk-s0201a3:286_5": "pañcame sattāhe bodhirukkhamūlā yena ajapālanigrodho tenupasaṅkami, tatrāpi dhammaṁ",
  "atk-s0201a3:286_6": "vicinantoyeva vimuttisukhañca paṭisaṁvedento nisīdi, dhammaṁ vicinanto cettha evaṁ",
  "atk-s0201a3:286_7": "abhidhamme nayamaggaṁ sammasi – paṭhamaṁ dhammasaṅgaṇīpakaraṇaṁ nāma, tato vibhaṅgapakaraṇaṁ,",
  "atk-s0201a3:286_8": "dhātukathāpakaraṇaṁ, puggalapaññattipakaraṇaṁ, kathāvatthu nāma pakaraṇaṁ, yamakaṁ",
  "atk-s0201a3:286_9": "nāma pakaraṇaṁ, tato mahāpakaraṇaṁ paṭṭhānaṁ nāmāti.",
  "atk-s0201a3:287_0": "Tatthassa saṇhasukhumapaṭṭhānamhi citte otiṇṇe pīti uppajji; pītiyā uppannāya lohitaṁ",
  "atk-s0201a3:287_1": "pasīdi, lohite pasanne chavi pasīdi. Chaviyā pasannāya puratthimakāyato kūṭāgārādippamāṇā",
  "atk-s0201a3:287_2": "rasmiyo uṭṭhahitvā ākāse pakkhandachaddantanāgakulaṁ viya pācīnadisāya anantāni cakkavāḷāni",
  "atk-s0201a3:287_3": "pakkhandā, pacchimakāyato uṭṭhahitvā pacchimadisāya, dakkhiṇaṁsakūṭato uṭṭhahitvā",
  "atk-s0201a3:287_4": "dakkhiṇadisāya, vāmaṁsakūṭato uṭṭhahitvā uttaradisāya anantāni cakkavāḷāni pakkhandā,",
  "atk-s0201a3:287_5": "pādatalehi pavāḷaṅkuravaṇṇā rasmiyo nikkhamitvā mahāpathaviṁ vinivijjhitvā udakaṁ",
  "atk-s0201a3:287_6": "dvidhā bhinditvā vātakkhandhaṁ padāletvā ajaṭākāsaṁ pakkhandā, sīsato samparivattiyamānaṁ",
  "atk-s0201a3:287_7": "maṇidāmaṁ viya nīlavaṇṇā rasmivaṭṭi uṭṭhahitvā cha devaloke vinivijjhitvā nava brahmaloke",
  "atk-s0201a3:287_8": "vehapphale pañca suddhāvāse ca vinivijjhitvā cattāro āruppe atikkamma ajaṭākāsaṁ",
  "atk-s0201a3:287_9": "pakkhandā. Tasmiṁ divase aparimāṇesu cakkavāḷesu aparimāṇā sattā sabbe suvaṇṇavaṇṇāva",
  "atk-s0201a3:287_10": "ahesuṁ. Taṁ divasañca pana bhagavato sarīrā nikkhantā yāvajjadivasāpi tā rasmiyo",
  "atk-s0201a3:287_11": "anantā lokadhātuyo gacchantiyeva.",
  "atk-s0201a3:288_0": "Evaṁ bhagavā ajapālanigrodhe sattāhaṁ vītināmetvā tato aparaṁ sattāhaṁ mucalinde",
  "atk-s0201a3:288_1": "nisīdi, nisinnamattasseva cassa sakalaṁ cakkavāḷagabbhaṁ pūrento mahāakālamegho udapādi.",
  "atk-s0201a3:288_2": "Evarūpo kira mahāmegho dvīsuyeva kālesu vassati cakkavattimhi vā uppanne buddhe vā.",
  "atk-s0201a3:288_3": "Idha buddhakāle udapādi. Tasmiṁ pana uppanne mucalindo nāgarājā cintesi – “ayaṁ megho",
  "atk-s0201a3:288_4": "satthari mayhaṁ bhavanaṁ paviṭṭhamatteva uppanno, vāsāgāramassa laddhuṁ vaṭṭatī”ti.",
  "atk-s0201a3:288_5": "So sattaratanamayaṁ pāsādaṁ nimminituṁ sakkontopi evaṁ kate mayhaṁ mahapphalaṁ na",
  "atk-s0201a3:288_6": "bhavissati, dasabalassa kāyaveyyāvaccaṁ karissāmīti mahantaṁ attabhāvaṁ katvā satthāraṁ",
  "atk-s0201a3:288_7": "sattakkhattuṁ bhogehi parikkhipitvā upari phaṇaṁ dhāresi. Parikkhepassa anto okāso",
  "atk-s0201a3:288_8": "heṭṭhā lohapāsādappamāṇo ahosi. Icchiticchitena iriyāpathena satthā viharissatīti",
  "atk-s0201a3:288_9": "nāgarājassa ajjhāsayo ahosi. Tasmā evaṁ mahantaṁ okāsaṁ parikkhipi. Majjhe ratanapallaṅko",
  "atk-s0201a3:288_10": "paññatto hoti, upari suvaṇṇatārakavicittaṁ samosaritagandhadāmakusumadāmacelavitānaṁ",
  "atk-s0201a3:288_11": "ahosi. Catūsu koṇesu gandhatelena dīpā jalitā, catūsu disāsu vivaritvā candanakaraṇḍakā",
  "atk-s0201a3:288_12": "ṭhapitā. Evaṁ bhagavā taṁ sattāhaṁ tattha vītināmetvā tato aparaṁ sattāhaṁ rājāyatane nisīdi.",
  "atk-s0201a3:289_0": "Aṭṭhame sattāhe sakkena devānamindena ābhataṁ dantakaṭṭhañca osadhaharītakañca khāditvā",
  "atk-s0201a3:289_1": "mukhaṁ dhovitvā catūhi lokapālehi upanīte paccagghe selamaye patte tapussabhallikānaṁ",
  "atk-s0201a3:289_2": "piṇḍapātaṁ paribhuñjitvā puna paccāgantvā ajapālanigrodhe nisinnassa sabbabuddhānaṁ",
  "atk-s0201a3:289_3": "āciṇṇo ayaṁ vitakko udapādi.",
  "atk-s0201a3:290_0": "Tattha paṇḍitoti paṇḍiccena samannāgato. Viyattoti veyyattiyena samannāgato. Medhāvīti",
  "atk-s0201a3:290_1": "ṭhānuppattiyā paññāya samannāgato. Apparajakkhajātikoti samāpattiyā vikkhambhitattā",
  "atk-s0201a3:290_2": "nikkilesajātiko visuddhasatto. Ājānissatīti sallakkhessati paṭivijjhissati. Ñāṇañca",
  "atk-s0201a3:290_3": "pana meti mayhampi sabbaññutaññāṇaṁ uppajji. Bhagavā kira devatāya kathiteneva niṭṭhaṁ",
  "atk-s0201a3:290_4": "agantvā sayampi sabbaññutaññāṇena olokento ito sattamadivasamatthake kālaṁ katvā",
  "atk-s0201a3:290_5": "ākiñcaññāyatane nibbattoti addasa. Taṁ sandhāyāha – “ñāṇañca pana me dassanaṁ udapādī”ti.",
  "atk-s0201a3:290_6": "Mahājāniyoti sattadivasabbhantare pattabbamaggaphalato parihīnattā mahatī jāni assāti",
  "atk-s0201a3:290_7": "mahājāniyo. Akkhaṇe nibbattattā gantvā desiyamānaṁ dhammampissa sotuṁ sotappasādo",
  "atk-s0201a3:290_8": "natthi, idha dhammadesanaṭṭhānaṁ āgamanapādāpi natthi, evaṁ mahājāniyo jātoti dasseti.",
  "atk-s0201a3:290_9": "Abhidosakālaṅkatoti aḍḍharatte kālaṅkato. Ñāṇañca pana meti mayhampi sabbaññutaññāṇaṁ",
  "atk-s0201a3:290_10": "udapādi. Idhāpi kira bhagavā devatāya vacanena sanniṭṭhānaṁ akatvā sabbaññutaññāṇena",
  "atk-s0201a3:290_11": "olokento “hiyyo aḍḍharatte kālaṅkatvā udako rāmaputto nevasaññānāsaññāyatane nibbatto”ti",
  "atk-s0201a3:290_12": "addasa. Tasmā evamāha. Sesaṁ purimanayasadisameva. Bahukārāti bahūpakārā. Padhānapahitattaṁ",
  "atk-s0201a3:290_13": "upaṭṭhahiṁsūti padhānatthāya pesitattabhāvaṁ vasanaṭṭhāne pariveṇasammajjanena pattacīvaraṁ",
  "atk-s0201a3:290_14": "gahetvā anubandhanena mukhodakadantakaṭṭhadānādinā ca upaṭṭhahiṁsu. Ke pana te pañcavaggiyā nāma? Yete –",
  "atk-s0201a3:291": "Rāmo dhajo lakkhaṇo jotimanti,",
  "atk-s0201a3:292": "Yañño subhojo suyāmo sudatto;",
  "atk-s0201a3:293": "Ete tadā aṭṭha ahesuṁ brāhmaṇā,",
  "atk-s0201a3:294": "Chaḷaṅgavā mantaṁ viyākariṁsūti.",
  "atk-s0201a3:295_0": "Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha brāhmaṇā.",
  "atk-s0201a3:295_1": "Tesu tayo dvedhā byākariṁsu – “imehi lakkhaṇehi samannāgato agāraṁ ajjhāvasamāno",
  "atk-s0201a3:295_2": "rājā hoti cakkavattī, pabbajamāno buddho”ti. Pañca brāhmaṇā ekaṁsabyākaraṇā ahesuṁ",
  "atk-s0201a3:295_3": "– “imehi lakkhaṇehi samannāgato agāre na tiṭṭhati, buddhova hotī”ti. Tesu purimā",
  "atk-s0201a3:295_4": "tayo yathāmantapadaṁ gatā, ime pana pañca mantapadaṁ atikkantā. Te attanā laddhaṁ",
  "atk-s0201a3:295_5": "puṇṇapattaṁ ñātakānaṁ vissajjetvā “ayaṁ mahāpuriso agāraṁ na ajjhāvasissati, ekantena",
  "atk-s0201a3:295_6": "buddho bhavissatī”ti nibbitakkā bodhisattaṁ uddissa samaṇapabbajjaṁ pabbajitā. Tesaṁ",
  "atk-s0201a3:295_7": "puttātipi vadanti. Taṁ aṭṭhakathāya paṭikkhittaṁ.",
  "atk-s0201a3:296_0": "Ete kira daharakāleyeva bahū mante jāniṁsu, tasmā te brāhmaṇā ācariyaṭṭhāne ṭhapayiṁsu.",
  "atk-s0201a3:296_1": "Te pacchā amhehi puttadārajaṭaṁ chaḍḍetvā na sakkā bhavissati pabbajitunti daharakāleyeva",
  "atk-s0201a3:296_2": "pabbajitvā ramaṇīyāni senāsanāni paribhuñjantā vicariṁsu. Kālena kālaṁ pana “kiṁ,",
  "atk-s0201a3:296_3": "bho, mahāpuriso mahābhinikkhamanaṁ nikkhanto”ti pucchanti. Manussā, “kuhiṁ tumhe",
  "atk-s0201a3:296_4": "mahāpurisaṁ passissatha, tīsu pāsādesu tividhanāṭakamajjhe devo viya sampattiṁ anubhotī”ti",
  "atk-s0201a3:296_5": "vadanti. Te sutvā, “na tāva mahāpurisassa ñāṇaṁ paripākaṁ gacchatī”ti appossukkā",
  "atk-s0201a3:296_6": "vihariṁsuyeva. Kasmā panettha bhagavā, “bahukārā kho ime pañcavaggiyā”ti āha? Kiṁ",
  "atk-s0201a3:296_7": "upakārakānaṁyeva esa dhammaṁ deseti, anupakārakānaṁ na desetīti? No na deseti. Paricayavasena",
  "atk-s0201a3:296_8": "hesa āḷārañceva kālāmaṁ udakañca rāmaputtaṁ olokesi. Etasmiṁ pana buddhakkhette ṭhapetvā",
  "atk-s0201a3:296_9": "aññāsikoṇḍaññaṁ paṭhamaṁ dhammaṁ sacchikātuṁ samattho nāma natthi. Kasmā? Tathāvidhaupanissayattā.",
  "atk-s0201a3:297_0": "Pubbe kira puññakaraṇakāle dve bhātaro ahesuṁ. Te ekatova sassaṁ akaṁsu. Tattha jeṭṭhakassa",
  "atk-s0201a3:297_1": "“ekasmiṁ sasse navavāre aggasassadānaṁ mayā dātabba”nti ahosi. So vappakāle bījaggaṁ",
  "atk-s0201a3:297_2": "nāma datvā gabbhakāle kaniṭṭhena saddhiṁ mantesi – “gabbhakāle gabbhaṁ phāletvā dassāmā”ti.",
  "atk-s0201a3:297_3": "Kaniṭṭho “taruṇasassaṁ nāsetukāmosī”ti āha. Jeṭṭho kaniṭṭhassa ananuvattanabhāvaṁ",
  "atk-s0201a3:297_4": "ñatvā khettaṁ vibhajitvā attano koṭṭhāsato gabbhaṁ phāletvā khīraṁ nīharitvā sappiphāṇitehi",
  "atk-s0201a3:297_5": "yojetvā adāsi, puthukakāle puthukaṁ kāretvā adāsi, lāyane lāyanaggaṁ veṇikaraṇe veṇaggaṁ",
  "atk-s0201a3:297_6": "kalāpādīsu kalāpaggaṁ khaḷaggaṁ bhaṇḍaggaṁ koṭṭhagganti evaṁ ekasasse navavāre aggadānaṁ",
  "atk-s0201a3:297_7": "adāsi. Kaniṭṭho panassa uddharitvā adāsi, tesu jeṭṭho aññāsikoṇḍaññatthero jāto,",
  "atk-s0201a3:297_8": "kaniṭṭho subhaddaparibbājako. Iti ekasmiṁ sasse navannaṁ aggadānānaṁ dinnattā ṭhapetvā",
  "atk-s0201a3:297_9": "theraṁ añño paṭhamaṁ dhammaṁ sacchikātuṁ samattho nāma natthi. “Bahukārā kho ime",
  "atk-s0201a3:297_10": "pañcavaggiyā”ti idaṁ pana upakārānussaraṇamattakeneva vuttaṁ.",
  "atk-s0201a3:298_0": "Isipatane migadāyeti tasmiṁ kira padese anuppanne buddhe paccekasambuddhā gandhamādanapabbate",
  "atk-s0201a3:298_1": "sattāhaṁ nirodhasamāpattiyā vītināmetvā nirodhā vuṭṭhāya nāgalatādantakaṭṭhaṁ khāditvā",
  "atk-s0201a3:298_2": "anotattadahe mukhaṁ dhovitvā pattacīvaramādāya ākāsena āgantvā nipatanti. Tattha",
  "atk-s0201a3:298_3": "cīvaraṁ pārupitvā nagare piṇḍāya caritvā katabhattakiccā gamanakālepi tatoyeva uppatitvā",
  "atk-s0201a3:298_4": "gacchanti. Iti isayo ettha nipatanti uppatanti cāti taṁ ṭhānaṁ isipatananti saṅkhaṁ",
  "atk-s0201a3:298_5": "gataṁ. Migānaṁ pana abhayatthāya dinnattā migadāyoti vuccati. Tena vuttaṁ “isipatane migadāye”ti.",
  "atk-s0201a3:299_0": "285.Antarā ca gayaṁ antarā ca bodhinti gayāya ca bodhissa ca vivare tigāvutantare",
  "atk-s0201a3:299_1": "ṭhāne. Bodhimaṇḍato hi gayā tīṇi gāvutāni. Bārāṇasī aṭṭhārasa yojanāni. Upako bodhimaṇḍassa",
  "atk-s0201a3:299_2": "ca gayāya ca antare bhagavantaṁ addasa. Antarāsaddena pana yuttattā upayogavacanaṁ",
  "atk-s0201a3:299_3": "kataṁ. Īdisesu ca ṭhānesu akkharacintakā “antarā gāmañca nadiñca yātī”ti evaṁ ekameva",
  "atk-s0201a3:299_4": "antarāsaddaṁ payujjanti. So dutiyapadenapi yojetabbo hoti. Ayojiyamāne upayogavacanaṁ",
  "atk-s0201a3:299_5": "na pāpuṇāti. Idha pana yojetvā eva vuttoti. Addhānamaggapaṭipannanti addhānasaṅkhātaṁ",
  "atk-s0201a3:299_6": "maggaṁ paṭipannaṁ, dīghamaggapaṭipannanti attho. Addhānamaggagamanasamayassa hi vibhaṅge",
  "atk-s0201a3:299_7": "“addhayojanaṁ gacchissāmīti bhuñjitabba”ntiādivacanato addhayojanampi addhānamaggo",
  "atk-s0201a3:299_8": "hoti. Bodhimaṇḍato pana gayā tigāvutaṁ.",
  "atk-s0201a3:300_0": "Sabbābhibhūti sabbaṁ tebhūmakadhammaṁ abhibhavitvā ṭhito. Sabbavidūti sabbaṁ catubhūmakadhammaṁ",
  "atk-s0201a3:300_1": "avediṁ aññāsiṁ. Sabbesu dhammesu anupalittoti sabbesu tebhūmakadhammesu kilesalepanena",
  "atk-s0201a3:300_2": "anupalitto. Sabbaṁ jahoti sabbaṁ tebhūmakadhammaṁ jahitvā ṭhito. Taṇhākkhaye vimuttoti",
  "atk-s0201a3:300_3": "taṇhākkhaye nibbāne ārammaṇato vimutto. Sayaṁ abhiññāyāti sabbaṁ catubhūmakadhammaṁ",
  "atk-s0201a3:300_4": "attanāva jānitvā. Kamuddiseyyanti kaṁ aññaṁ “ayaṁ me ācariyo”ti uddiseyyaṁ.",
  "atk-s0201a3:301_0": "Na me ācariyo atthīti lokuttaradhamme mayhaṁ ācariyo nāma natthi. Natthi me paṭipuggaloti",
  "atk-s0201a3:301_1": "mayhaṁ paṭibhāgapuggalo nāma natthi. Sammāsambuddhoti sahetunā nayena cattāri saccāni",
  "atk-s0201a3:301_2": "sayaṁ buddho. Sītibhūtoti sabbakilesagginibbāpanena sītibhūto. Kilesānaṁyeva nibbutattā",
  "atk-s0201a3:301_3": "nibbuto. Kāsinaṁ puranti kāsiraṭṭhe nagaraṁ. Āhañchaṁ amatadundubhinti dhammacakkapaṭilābhāya",
  "atk-s0201a3:301_4": "amatabheriṁ paharissāmīti gacchāmi. Arahasi anantajinoti anantajinoti bhavituṁ yutto.",
  "atk-s0201a3:301_5": "Hupeyya pāvusoti, āvuso, evampi nāma bhaveyya. Pakkāmīti vaṅkahārajanapadaṁ nāma agamāsi.",
  "atk-s0201a3:302_0": "Tatthekaṁ migaluddakagāmakaṁ nissāya vāsaṁ kappesi. Jeṭṭhakaluddako taṁ upaṭṭhāsi.",
  "atk-s0201a3:302_1": "Tasmiñca janapade caṇḍā makkhikā honti. Atha naṁ ekāya cāṭiyā vasāpesuṁ, migaluddako",
  "atk-s0201a3:302_2": "dūre migavaṁ gacchanto “amhākaṁ arahante mā pamajjī”ti chāvaṁ nāma dhītaraṁ āṇāpetvā",
  "atk-s0201a3:302_3": "agamāsi saddhiṁ puttabhātukehi. Sā cassa dhītā dassanīyā hoti koṭṭhāsasampannā. Dutiyadivase",
  "atk-s0201a3:302_4": "upako gharaṁ āgato taṁ dārikaṁ sabbaṁ upacāraṁ katvā parivisituṁ upagataṁ disvā rāgena",
  "atk-s0201a3:302_5": "abhibhūto bhuñjitumpi asakkonto bhājanena bhattaṁ ādāya vasanaṭṭhānaṁ gantvā bhattaṁ",
  "atk-s0201a3:302_6": "ekamante nikkhipitvā sace chāvaṁ labhāmi, jīvāmi, no ce, marāmīti nirāhāro sayi.",
  "atk-s0201a3:302_7": "Sattame divase māgaviko āgantvā dhītaraṁ upakassa pavattiṁ pucchi. Sā “ekadivasameva",
  "atk-s0201a3:302_8": "āgantvā puna nāgatapubbo”ti āha. Māgaviko āgataveseneva naṁ upasaṅkamitvā pucchissāmīti",
  "atk-s0201a3:302_9": "taṁkhaṇaṁyeva gantvā “kiṁ, bhante, apphāsuka”nti pāde parāmasanto pucchi. Upako nitthunanto",
  "atk-s0201a3:302_10": "parivattatiyeva. So “vadatha bhante, yaṁ mayā sakkā kātuṁ, taṁ sabbaṁ karissāmī”ti",
  "atk-s0201a3:302_11": "āha. Upako, “sace chāvaṁ labhāmi, jīvāmi, no ce, idheva maraṇaṁ seyyo”ti āha. Jānāsi",
  "atk-s0201a3:302_12": "pana, bhante, kiñci sippanti. Na jānāmīti. Na, bhante, kiñci sippaṁ ajānantena sakkā",
  "atk-s0201a3:302_13": "gharāvāsaṁ adhiṭṭhātunti.",
  "atk-s0201a3:303_0": "So āha – “nāhaṁ kiñci sippaṁ jānāmi, apica tumhākaṁ maṁsahārako bhavissāmi, maṁsañca",
  "atk-s0201a3:303_1": "vikkīṇissāmī”ti. Māgaviko, “amhākampi etadeva ruccatī”ti uttarasāṭakaṁ datvā gharaṁ",
  "atk-s0201a3:303_2": "ānetvā dhītaraṁ adāsi. Tesaṁ saṁvāsamanvāya putto vijāyi. Subhaddotissa nāmaṁ akaṁsu.",
  "atk-s0201a3:303_3": "Chāvā tassa rodanakāle “maṁsahārakassa putta, migaluddakassa putta mā rodī”tiādīni",
  "atk-s0201a3:303_4": "vadamānā puttatosanagītena upakaṁ uppaṇḍesi. Bhadde tvaṁ maṁ anāthoti maññasi. Atthi",
  "atk-s0201a3:303_5": "me anantajino nāma sahāyo. Tassāhaṁ santike gamissāmīti āha. Chāvā evamayaṁ aṭṭīyatīti",
  "atk-s0201a3:303_6": "ñatvā punappunaṁ katheti. So ekadivasaṁ anārocetvāva majjhimadesābhimukho pakkāmi.",
  "atk-s0201a3:304_0": "Bhagavā ca tena samayena sāvatthiyaṁ viharati jetavane mahāvihāre. Atha kho bhagavā",
  "atk-s0201a3:304_1": "paṭikacceva bhikkhū āṇāpesi – “yo, bhikkhave, ‘anantajino’ti pucchamāno āgacchati,",
  "atk-s0201a3:304_2": "tassa maṁ dasseyyāthā”ti. Upakopi kho “kuhiṁ anantajino vasatī”ti pucchanto anupubbena",
  "atk-s0201a3:304_3": "sāvatthiṁ āgantvā vihāramajjhe ṭhatvā kuhiṁ anantajinoti pucchi. Taṁ bhikkhū bhagavato",
  "atk-s0201a3:304_4": "santikaṁ nayiṁsu. So bhagavantaṁ disvā – “sañjānātha maṁ bhagavā”ti āha. Āma, upaka,",
  "atk-s0201a3:304_5": "sañjānāmi, kuhiṁ pana tvaṁ vasitthāti. Vaṅkahārajanapade, bhanteti. Upaka, mahallakosi",
  "atk-s0201a3:304_6": "jāto pabbajituṁ sakkhissasīti. Pabbajissāmi, bhanteti. Bhagavā pabbājetvā tassa kammaṭṭhānaṁ",
  "atk-s0201a3:304_7": "adāsi. So kammaṭṭhāne kammaṁ karonto anāgāmiphale patiṭṭhāya kālaṁ katvā avihesu",
  "atk-s0201a3:304_8": "nibbatto. Nibbattakkhaṇeyeva arahattaṁ pāpuṇīti. Avihesu nibbattamattā hi satta janā",
  "atk-s0201a3:304_9": "arahattaṁ pāpuṇiṁsu, tesaṁ so aññataro.",
  "atk-s0201a3:305": "Vuttañhetaṁ –",
  "atk-s0201a3:306": "“Avihaṁ upapannāse, vimuttā satta bhikkhavo;",
  "atk-s0201a3:307": "Rāgadosaparikkhīṇā, tiṇṇā loke visattikaṁ.",
  "atk-s0201a3:308": "Upako palagaṇḍo ca, pukkusāti ca te tayo;",
  "atk-s0201a3:309": "Bhaddiyo khaṇḍadevo ca, bahuraggi ca saṅgiyo;",
  "atk-s0201a3:310": "Te hitvā mānusaṁ dehaṁ, dibbayogaṁ upajjhagu”nti. ;",
  "atk-s0201a3:311_0": "286.Saṇṭhapesunti katikaṁ akaṁsu. Bāhullikoti cīvarabāhullādīnaṁ atthāya paṭipanno.",
  "atk-s0201a3:311_1": "Padhānavibbhantoti padhānato vibbhanto bhaṭṭho parihīno. Āvatto bāhullāyāti cīvarādīnaṁ",
  "atk-s0201a3:311_2": "bahulabhāvatthāya āvatto. Apica kho āsanaṁ ṭhapetabbanti apica kho panassa uccakule",
  "atk-s0201a3:311_3": "nibbattassa āsanamattaṁ ṭhapetabbanti vadiṁsu. Nāsakkhiṁsūti buddhānubhāvena buddhatejasā",
  "atk-s0201a3:311_4": "abhibhūtā attano katikāya ṭhātuṁ nāsakkhiṁsu. Nāmena ca āvusovādena ca samudācarantīti",
  "atk-s0201a3:311_5": "gotamāti, āvusoti ca vadanti. Āvuso gotama, mayaṁ uruvelāyaṁ padhānakāle tuyhaṁ pattacīvaraṁ",
  "atk-s0201a3:311_6": "gahetvā vicarimhā, mukhodakaṁ dantakaṭṭhaṁ adamhā, vutthapariveṇaṁ sammajjimhā, pacchā",
  "atk-s0201a3:311_7": "ko te vattappaṭipattimakāsi, kacci amhesu pakkantesu na cintayitthāti evarūpiṁ kathaṁ",
  "atk-s0201a3:311_8": "kathentīti attho. Iriyāyāti dukkarairiyāya. Paṭipadāyāti dukkarapaṭipattiyā. Dukkarakārikāyāti",
  "atk-s0201a3:311_9": "pasatapasata-muggayūsādiāharakaraṇādinā dukkarakaraṇena. Abhijānātha me noti abhijānātha",
  "atk-s0201a3:311_10": "nu mama. Evarūpaṁ pabhāvitametanti etaṁ evarūpaṁ vākyabhedanti attho. Api nu ahaṁ",
  "atk-s0201a3:311_11": "uruvelāya padhāne tumhākaṁ saṅgaṇhanatthaṁ anukkaṇṭhanatthaṁ rattiṁ vā divā vā āgantvā,",
  "atk-s0201a3:311_12": "– “āvuso, mā vitakkayittha, mayhaṁ obhāso vā nimittaṁ vā paññāyatī”ti evarūpaṁ kañci",
  "atk-s0201a3:311_13": "vacanabhedaṁ akāsinti adhippāyo. Te ekapadeneva satiṁ labhitvā uppannagāravā, “handa",
  "atk-s0201a3:311_14": "addhā esa buddho jāto”ti saddahitvā no hetaṁ, bhanteti āhaṁsu. Asakkhiṁ kho ahaṁ,",
  "atk-s0201a3:311_15": "bhikkhave, pañcavaggiye bhikkhū saññāpetunti ahaṁ, bhikkhave, pañcavaggiye bhikkhū",
  "atk-s0201a3:311_16": "buddho ahanti jānāpetuṁ asakkhiṁ. Tadā pana bhagavā uposathadivaseyeva āgacchi. Attano",
  "atk-s0201a3:311_17": "buddhabhāvaṁ jānāpetvā koṇḍaññattheraṁ kāyasakkhiṁ katvā dhammacakkappavattanasuttaṁ",
  "atk-s0201a3:311_18": "kathesi. Suttapariyosāne thero aṭṭhārasahi brahmakoṭīhi saddhiṁ sotāpattiphale patiṭṭhāsi.",
  "atk-s0201a3:311_19": "Sūriye dharamāneyeva desanā niṭṭhāsi. Bhagavā tattheva vassaṁ upagacchi.",
  "atk-s0201a3:312_0": "Dvepi sudaṁ, bhikkhave, bhikkhū ovadāmītiādi pāṭipadadivasato paṭṭhāya piṇḍapātatthāyapi",
  "atk-s0201a3:312_1": "gāmaṁ appavisanadīpanatthaṁ vuttaṁ. Tesañhi bhikkhūnaṁ kammaṭṭhānesu uppannamalavisodhanatthaṁ",
  "atk-s0201a3:312_2": "bhagavā antovihāreyeva ahosi. Uppanne uppanne kammaṭṭhānamale tepi bhikkhū bhagavato",
  "atk-s0201a3:312_3": "santikaṁ gantvā pucchanti. Bhagavāpi tesaṁ nisinnaṭṭhānaṁ gantvā malaṁ vinodeti.",
  "atk-s0201a3:312_4": "Atha nesaṁ bhagavatā evaṁ nīhaṭabhattena ovadiyamānānaṁ vappatthero pāṭipadadivase",
  "atk-s0201a3:312_5": "sotāpanno ahosi. Bhaddiyatthero dutiyāyaṁ, mahānāmatthero tatiyāyaṁ, assajitthero",
  "atk-s0201a3:312_6": "catutthiyaṁ. Pakkhassa pana pañcamiyaṁ sabbeva te ekato sannipātetvā anattalakkhaṇasuttaṁ",
  "atk-s0201a3:312_7": "kathesi, suttapariyosāne sabbepi arahattaphale patiṭṭhahiṁsu. Tenāha – “atha kho,",
  "atk-s0201a3:312_8": "bhikkhave, pañcavaggiyā bhikkhū mayā evaṁ ovadiyamānā…pe… anuttaraṁ yogakkhemaṁ nibbānaṁ",
  "atk-s0201a3:312_9": "ajjhagamaṁsu…pe… natthi dāni punabbhavo”ti. Ettakaṁ kathāmaggaṁ bhagavā yaṁ pubbe",
  "atk-s0201a3:312_10": "avaca – “tumhepi mamañceva pañcavaggiyānañca maggaṁ āruḷhā, ariyapariyesanā tumhākaṁ",
  "atk-s0201a3:312_11": "pariyesanā”ti imaṁ ekameva anusandhiṁ dassento āhari.",
  "atk-s0201a3:313_0": "287. Idāni yasmā na agāriyānaṁyeva pañcakāmaguṇapariyesanā hoti, anagāriyānampi cattāro",
  "atk-s0201a3:313_1": "paccaye appaccavekkhitvā paribhuñjantānaṁ pañcakāmaguṇavasena anariyapariyesanā hoti,",
  "atk-s0201a3:313_2": "tasmā taṁ dassetuṁ pañcime, bhikkhave, kāmaguṇātiādimāha. Tattha navarattesu pattacīvarādīsu",
  "atk-s0201a3:313_3": "cakkhuviññeyyā rūpātiādayo cattāro kāmaguṇā labbhanti. Raso panettha paribhogaraso",
  "atk-s0201a3:313_4": "hoti. Manuññe piṇḍapāte bhesajje ca pañcapi labbhanti. Senāsanamhi cīvare viya cattāro.",
  "atk-s0201a3:313_5": "Raso pana etthāpi paribhogarasova. Ye hi keci, bhikkhaveti kasmā ārabhi? Evaṁ pañca",
  "atk-s0201a3:313_6": "kāmaguṇe dassetvā idāni ye evaṁ vadeyyuṁ, “pabbajitakālato paṭṭhāya anariyapariyesanā",
  "atk-s0201a3:313_7": "nāma kuto, ariyapariyesanāva pabbajitāna”nti, tesaṁ paṭisedhanatthāya “pabbajitānampi",
  "atk-s0201a3:313_8": "catūsu paccayesu appaccavekkhaṇaparibhogo anariyapariyesanā evā”ti dassetuṁ imaṁ",
  "atk-s0201a3:313_9": "desanaṁ ārabhi. Tattha gadhitāti taṇhāgedhena gadhitā. Mucchitāti taṇhāmucchāya mucchitā.",
  "atk-s0201a3:313_10": "Ajjhopannāti taṇhāya ajjhogāḷhā. Anādīnavadassāvinoti ādīnavaṁ apassantā. Anissaraṇapaññāti",
  "atk-s0201a3:313_11": "nissaraṇaṁ vuccati paccavekkhaṇañāṇaṁ. Te tena virahitā.",
  "atk-s0201a3:314_0": "Idāni tassatthassa sādhakaṁ upamaṁ dassento seyyathāpi, bhikkhavetiādimāha. Tatrevaṁ",
  "atk-s0201a3:314_1": "opammasaṁsandanaṁ veditabbaṁ – āraññakamago viya hi samaṇabrāhmaṇā, luddakena araññe",
  "atk-s0201a3:314_2": "ṭhapitapāso viya cattāro paccayā, tassa luddassa pāsarāsiṁ ajjhottharitvā sayanakālo",
  "atk-s0201a3:314_3": "viya tesaṁ cattāro paccaye appaccavekkhitvā paribhogakālo. Luddake āgacchante magassa",
  "atk-s0201a3:314_4": "yena kāmaṁ agamanakālo viya samaṇabrāhmaṇānaṁ mārassa yathākāmakaraṇīyakālo, māravasaṁ",
  "atk-s0201a3:314_5": "upagatabhāvoti attho. Magassa pana abaddhassa pāsarāsiṁ adhisayitakālo viya samaṇabrāhmaṇānaṁ",
  "atk-s0201a3:314_6": "catūsu paccayesu paccavekkhaṇaparibhogo, luddake āgacchante magassa yena kāmaṁ gamanaṁ",
  "atk-s0201a3:314_7": "viya samaṇabrāhmaṇānaṁ māravasaṁ anupagamanaṁ veditabbaṁ. Vissatthoti nibbhayo nirāsaṅko.",
  "atk-s0201a3:314_8": "Sesaṁ sabbattha uttānatthamevāti.",
  "atk-s0201a3:315": "Papañcasūdaniyā majjhimanikāyaṭṭhakathāya",
  "atk-s0201a3:316": "Pāsarāsisuttavaṇṇanā niṭṭhitā.",
  "atk-s0201a3:317": "Ariyapariyesanātipi etasseva nāmaṁ.",
  "atk-s0201a3:318": "7. Cūḷahatthipadopamasuttavaṇṇanā",
  "atk-s0201a3:319_0": "288.Evaṁme sutanti cūḷahatthipadopamasuttaṁ. Tattha sabbasetena vaḷavābhirathenāti,",
  "atk-s0201a3:319_1": "“setā sudaṁ assā yuttā honti setālaṅkārā. Seto ratho setālaṅkāro setaparivāro, setā",
  "atk-s0201a3:319_2": "rasmiyo, setā patodalaṭṭhi, setaṁ chattaṁ, setaṁ uṇhīsaṁ, setāni vatthāni, setā upāhanā,",
  "atk-s0201a3:319_3": "setāya sudaṁ vālabījaniyā bījiyatī”ti evaṁ vuttena sakalasetena catūhi vaḷavāhi yuttarathena.",
  "atk-s0201a3:320_0": "Ratho ca nāmeso duvidho hoti – yodharatho, alaṅkārarathoti. Tattha yodharatho caturassasaṇṭhāno",
  "atk-s0201a3:320_1": "hoti nātimahā, dvinnaṁ tiṇṇaṁ vā janānaṁ gahaṇasamattho. Alaṅkāraratho mahā hoti,",
  "atk-s0201a3:320_2": "dīghato dīgho, puthulato puthulo. Tattha chattaggāhako vālabījaniggāhako tālavaṇṭaggāhakoti",
  "atk-s0201a3:320_3": "evaṁ aṭṭha vā dasa vā sukhena ṭhātuṁ vā nisīdituṁ vā nipajjituṁ vā sakkonti, ayampi",
  "atk-s0201a3:320_4": "alaṅkārarathoyeva. So sabbo sacakkapañjarakubbaro rajataparikkhitto ahosi. Vaḷavā",
  "atk-s0201a3:320_5": "pakatiyā setavaṇṇāva. Pasādhanampi tādisaṁ rajatamayaṁ ahosi. Rasmiyopi rajatapanāḷi",
  "atk-s0201a3:320_6": "suparikkhittā. Patodalaṭṭhipi rajataparikkhittā. Brāhmaṇopi setavatthaṁ nivāsetvā",
  "atk-s0201a3:320_7": "setaṁyeva uttarāsaṅgamakāsi, setavilepanaṁ vilimpi, setamālaṁ pilandhi, dasasu aṅgulīsu",
  "atk-s0201a3:320_8": "aṅgulimuddikā, kaṇṇesu kuṇḍalānīti evamādialaṅkāropissa rajatamayova ahosi. Parivārabrāhmaṇāpissa",
  "atk-s0201a3:320_9": "dasasahassamattā tatheva setavatthavilepanamālālaṅkārā ahesuṁ. Tena vuttaṁ “sabbasetena",
  "atk-s0201a3:320_10": "vaḷavābhirathenā”ti.",
  "atk-s0201a3:321_0": "Sāvatthiyā niyyātīti so kira channaṁ channaṁ māsānaṁ ekavāraṁ nagaraṁ padakkhiṇaṁ",
  "atk-s0201a3:321_1": "karoti. Ito ettakehi divasehi nagaraṁ padakkhiṇaṁ karissatīti puretarameva ghosanā",
  "atk-s0201a3:321_2": "karīyati; taṁ sutvā ye nagarato na pakkantā, te na pakkamanti. Ye pakkantā, tepi,",
  "atk-s0201a3:321_3": "“puññavato sirisampattiṁ passissāmā”ti āgacchanti. Yaṁ divasaṁ brāhmaṇo nagaraṁ anuvicarati,",
  "atk-s0201a3:321_4": "tadā pātova nagaravīthiyo sammajjitvā vālikaṁ okiritvā lājapañcamehi pupphehi abhippakiritvā",
  "atk-s0201a3:321_5": "puṇṇaghaṭe ṭhapetvā kadaliyo ca dhaje ca ussāpetvā sakalanagaraṁ dhūpitavāsitaṁ karonti.",
  "atk-s0201a3:321_6": "Brāhmaṇo pātova sīsaṁ nhāyitvā purebhattaṁ bhuñjitvā vuttanayeneva setavatthādīhi",
  "atk-s0201a3:321_7": "attānaṁ alaṅkaritvā pāsādā oruyha rathaṁ abhiruhati. Atha naṁ te brāhmaṇā sabbasetavatthavilepanamālālaṅkārā",
  "atk-s0201a3:321_8": "setacchattāni gahetvā parivārenti; tato mahājanassa sannipātanatthaṁ paṭhamaṁyeva",
  "atk-s0201a3:321_9": "taruṇadārakānaṁ phalāphalāni vikiritvā tadanantaraṁ māsakarūpāni; tadanantaraṁ kahāpaṇe",
  "atk-s0201a3:321_10": "vikiranti; mahājanā sannipatanti. Ukkuṭṭhiyo ceva celukkhepā ca pavattanti. Atha",
  "atk-s0201a3:321_11": "brāhmaṇo maṅgalikasovatthikādīsu maṅgalāni ceva suvatthiyo ca karontesu mahāsampattiyā",
  "atk-s0201a3:321_12": "nagaraṁ anuvicarati. Puññavantā manussā ekabhūmakādipāsāde āruyha sukapattasadisāni",
  "atk-s0201a3:321_13": "vātapānakavāṭāni vivaritvā olokenti. Brāhmaṇopi attano yasasirisampattiyā nagaraṁ",
  "atk-s0201a3:321_14": "ajjhottharanto viya dakkhiṇadvārābhimukho hoti. Tena vuttaṁ “sāvatthiyā niyyātī”ti.",
  "atk-s0201a3:322_0": "Divā divassāti divasassa divā, majjhanhakāleti attho. Pilotikaṁ paribbājakanti pilotikāti",
  "atk-s0201a3:322_1": "evaṁ itthiliṅgavohāravasena laddhanāmaṁ paribbājakaṁ. So kira paribbājako daharo",
  "atk-s0201a3:322_2": "paṭhamavaye ṭhito suvaṇṇavaṇṇo buddhupaṭṭhāko, pātova tathāgatassa ceva mahātherānañca",
  "atk-s0201a3:322_3": "upaṭṭhānaṁ katvā tidaṇḍakuṇḍikādiparikkhāraṁ ādāya jetavanā nikkhamitvā nagarābhimukho",
  "atk-s0201a3:322_4": "pāyāsi. Taṁ esa dūratova āgacchantaṁ addasa. Etadavocāti anukkamena santikaṁ āgataṁ",
  "atk-s0201a3:322_5": "sañjānitvā etaṁ, “handa kuto nu bhavaṁ vacchāyano āgacchatī”ti gottaṁ kittento vacanaṁ",
  "atk-s0201a3:322_6": "avoca. Paṇḍito maññeti bhavaṁ vacchāyano samaṇaṁ gotamaṁ paṇḍitoti maññati, udāhu",
  "atk-s0201a3:322_7": "noti ayamettha attho.",
  "atk-s0201a3:323_0": "Ko cāhaṁ, bhoti, bho, samaṇassa gotamassa paññāveyyattiyaṁ jānane ahaṁ ko nāma? Ko",
  "atk-s0201a3:323_1": "ca samaṇassa gotamassa paññāveyyattiyaṁ jānissāmīti kuto cāhaṁ samaṇassa gotamassa",
  "atk-s0201a3:323_2": "paññāveyyattiyaṁ jānissāmi, kena kāraṇena jānissāmīti? Evaṁ sabbathāpi attano ajānanabhāvaṁ",
  "atk-s0201a3:323_3": "dīpeti. Sopi nūnassa tādisovāti yo samaṇassa gotamassa paññāveyyattiyaṁ jāneyya,",
  "atk-s0201a3:323_4": "sopi nūna dasa pāramiyo pūretvā sabbaññutaṁ patto tādiso buddhoyeva bhaveyya. Sineruṁ",
  "atk-s0201a3:323_5": "vā himavantaṁ vā pathaviṁ vā ākāsaṁ vā pametukāmena tappamāṇova daṇḍo vā rajju vā",
  "atk-s0201a3:323_6": "laddhuṁ vaṭṭati. Samaṇassa gotamassa paññaṁ jānantenapi tassa ñāṇasadisameva sabbaññutaññāṇaṁ",
  "atk-s0201a3:323_7": "laddhuṁ vaṭṭatīti dīpeti. Ādaravasena panettha āmeḍitaṁ kataṁ. Uḷārāyāti uttarāya",
  "atk-s0201a3:323_8": "seṭṭhāya. Ko cāhaṁ, bhoti, bho, ahaṁ samaṇassa gotamassa pasaṁsane ko nāma? Ko ca",
  "atk-s0201a3:323_9": "samaṇaṁ gotamaṁ pasaṁsissāmīti kena kāraṇena pasaṁsissāmi? Pasatthapasatthoti sabbaguṇānaṁ",
  "atk-s0201a3:323_10": "uttaritarehi sabbalokapasatthehi attano guṇeheva pasattho, na tassa aññehi pasaṁsanakiccaṁ",
  "atk-s0201a3:323_11": "atthi. Yathā hi campakapupphaṁ vā nīluppalaṁ vā padumaṁ vā lohitacandanaṁ vā attano",
  "atk-s0201a3:323_12": "vaṇṇagandhasiriyāva pāsādikañceva sugandhañca, na tassa āgantukehi vaṇṇagandhehi",
  "atk-s0201a3:323_13": "thomanakiccaṁ atthi. Yathā ca maṇiratanaṁ vā candamaṇḍalaṁ vā attano ālokeneva obhāsati,",
  "atk-s0201a3:323_14": "na tassa aññena obhāsanakiccaṁ atthi. Evaṁ samaṇo gotamo sabbalokapasatthehi attano",
  "atk-s0201a3:323_15": "guṇeheva pasattho thomito sabbalokassa seṭṭhataṁ pāpito, na tassa aññena pasaṁsanakiccaṁ",
  "atk-s0201a3:323_16": "atthi. Pasatthehi vā pasatthotipi pasatthapasattho.",
  "atk-s0201a3:324_0": "Ke pasatthā nāma? Rājā pasenadi kosalo kāsikosalavāsikehi pasattho, bimbisāro aṅgamagadhavāsīhi.",
  "atk-s0201a3:324_1": "Vesālikā licchavī vajjiraṭṭhavāsīhi pasatthā. Pāveyyakā mallā, kosinārakā mallā,",
  "atk-s0201a3:324_2": "aññepi te te khattiyā tehi tehi jānapadehi pasatthā. Caṅkīādayo brāhmaṇā brāhmaṇagaṇehi,",
  "atk-s0201a3:324_3": "anāthapiṇḍikādayo upāsakā anekasatehi upāsakagaṇehi, visākhādayo upāsikā anekasatāhi",
  "atk-s0201a3:324_4": "upāsikāhi, sakuludāyiādayo paribbājakā anekehi paribbājakasatehi, uppalavaṇṇātheriādikā",
  "atk-s0201a3:324_5": "mahāsāvikā anekehi bhikkhunisatehi, sāriputtattherādayo mahāsāvakā anekasatehi bhikkhūhi,",
  "atk-s0201a3:324_6": "sakkādayo devā anekasahassehi devehi, mahābrahmādayo brahmāno anekasahassehi brahmehi",
  "atk-s0201a3:324_7": "pasatthā. Te sabbepi dasabalaṁ thomenti vaṇṇenti, pasaṁsantīti bhagavā “pasatthapasattho”ti vuccati.",
  "atk-s0201a3:325_0": "Atthavasanti atthānisaṁsaṁ. Athassa paribbājako attano pasādakāraṇaṁ ācikkhanto seyyathāpi,",
  "atk-s0201a3:325_1": "bho, kusalo nāgavanikotiādimāha. Tattha nāgavanikoti nāgavanavāsiko anuggahitasippo",
  "atk-s0201a3:325_2": "puriso. Parato pana uggahitasippo puriso nāgavanikoti āgato. Cattāri padānīti cattāri",
  "atk-s0201a3:325_3": "ñāṇapadāni ñāṇavalañjāni, ñāṇena akkantaṭṭhānānīti attho.",
  "atk-s0201a3:326_0": "289.Khattiyapaṇḍitetiādīsu paṇḍiteti paṇḍiccena samannāgate. Nipuṇeti saṇhe sukhumabuddhino,",
  "atk-s0201a3:326_1": "sukhumaatthantarapaṭivijjhanasamatthe. Kataparappavādeti viññātaparappavāde ceva",
  "atk-s0201a3:326_2": "parehi saddhiṁ katavādaparicaye ca. Vālavedhirūpeti vālavedhidhanuggahasadise. Te",
  "atk-s0201a3:326_3": "bhindantā maññe carantīti vālavedhi viya vālaṁ sukhumānipi paresaṁ diṭṭhigatāni attano",
  "atk-s0201a3:326_4": "paññāgatena bhindantā viya carantīti attho. Pañhaṁ abhisaṅkharontīti dupadampi tipadampi",
  "atk-s0201a3:326_5": "catuppadampi pañhaṁ karonti. Vādaṁ āropessāmāti dosaṁ āropessāma. Na ceva samaṇaṁ",
  "atk-s0201a3:326_6": "gotamaṁ pañhaṁ pucchantīti; kasmā na pucchanti? Bhagavā kira parisamajjhe dhammaṁ",
  "atk-s0201a3:326_7": "desento parisāya ajjhāsayaṁ oloketi, tato passati – “ime khattiyapaṇḍitā guḷhaṁ rahassaṁ",
  "atk-s0201a3:326_8": "pañhaṁ ovaṭṭikasāraṁ katvā āgatā”ti. So tehi apuṭṭhoyeva evarūpe pañhe pucchāya ettakā",
  "atk-s0201a3:326_9": "dosā, vissajjane ettakā, atthe pade akkhare ettakāti ime pañhe pucchanto evaṁ puccheyya,",
  "atk-s0201a3:326_10": "vissajjento evaṁ vissajjeyyāti, iti ovaṭṭikasāraṁ katvā ānīte pañhe dhammakathāya",
  "atk-s0201a3:326_11": "antare pakkhipitvā viddhaṁseti. Khattiyapaṇḍitā “seyyo vata no, ye mayaṁ ime pañhe",
  "atk-s0201a3:326_12": "na pucchimhā, sace hi mayaṁ puccheyyāma, appatiṭṭheva no katvā samaṇo gotamo khipeyyā”ti attamanā bhavanti.",
  "atk-s0201a3:327_0": "Apica buddhā nāma dhammaṁ desentā parisaṁ mettāya pharanti, mettāpharaṇena dasabale",
  "atk-s0201a3:327_1": "mahājanassa cittaṁ pasīdati, buddhā ca nāma rūpaggappattā honti dassanasampannā madhurassarā",
  "atk-s0201a3:327_2": "mudujivhā suphusitadantāvaraṇā amatena hadayaṁ siñcantā viya dhammaṁ kathenti. Tatra",
  "atk-s0201a3:327_3": "nesaṁ mettāpharaṇena pasannacittānaṁ evaṁ hoti – “evarūpaṁ advejjhakathaṁ amoghakathaṁ",
  "atk-s0201a3:327_4": "niyyānikakathaṁ kathentena bhagavatā saddhiṁ na sakkhissāma paccanīkaggāhaṁ gaṇhitu”nti",
  "atk-s0201a3:327_5": "attano pasannabhāveneva na pucchanti.",
  "atk-s0201a3:328_0": "Aññadatthūti ekaṁsena. Sāvakā sampajjantīti saraṇagamanavasena sāvakā honti. Tadanuttaranti",
  "atk-s0201a3:328_1": "taṁ anuttaraṁ. Brahmacariyapariyosānanti maggabrahmacariyassa pariyosānabhūtaṁ arahattaphalaṁ,",
  "atk-s0201a3:328_2": "tadatthāya hi te pabbajanti. Manaṁ vata, bho, anassāmāti, bho, sace mayaṁ na upasaṅkameyyāma,",
  "atk-s0201a3:328_3": "iminā thokena anupasaṅkamanamattena apayirupāsanamatteneva naṭṭhā bhaveyyāma. Upasaṅkamanamattakena",
  "atk-s0201a3:328_4": "panamhā na naṭṭhāti attho. Dutiyapadaṁ purimasseva vevacanaṁ. Assamaṇāva samānātiādīsu",
  "atk-s0201a3:328_5": "pāpānaṁ asamitattā assamaṇāva. Abāhitattā ca pana abrāhmaṇāva. Kilesārīnaṁ ahatattā",
  "atk-s0201a3:328_6": "anarahantoyeva samānāti attho.",
  "atk-s0201a3:329_0": "290.Udānaṁ udānesīti udāhāraṁ udāhari. Yathā hi yaṁ telaṁ mānaṁ gahetuṁ na sakkoti,",
  "atk-s0201a3:329_1": "vissanditvā gacchati, taṁ avasekoti vuccati, yañca jalaṁ taḷākaṁ gahetuṁ na sakkoti,",
  "atk-s0201a3:329_2": "ajjhottharitvā gacchati, taṁ oghoti vuccati. Evameva yaṁ pītimayaṁ vacanaṁ hadayaṁ",
  "atk-s0201a3:329_3": "gahetuṁ na sakkoti, adhikaṁ hutvā anto asaṇṭhahitvā bahi nikkhamati, taṁ udānanti",
  "atk-s0201a3:329_4": "vuccati. Evarūpaṁ pītimayaṁ vacanaṁ nicchāresīti attho. Hatthipadopamoti hatthipadaṁ",
  "atk-s0201a3:329_5": "upamā assa dhammassāti hatthipadopamo. So na ettāvatā vitthārena paripūro hotīti",
  "atk-s0201a3:329_6": "dasseti. Nāgavanikoti uggahitahatthisippo hatthivanacāriko. Atha kasmā idha kusaloti",
  "atk-s0201a3:329_7": "na vuttoti? Parato “yo hoti kusalo”ti vibhāgadassanato. Yo hi koci pavisati, yo pana",
  "atk-s0201a3:329_8": "kusalo hoti, so neva tāva niṭṭhaṁ gacchati. Tasmā idha kusaloti avatvā parato vutto.",
  "atk-s0201a3:330_0": "291.Vāmanikāti rassā āyāmatopi na dīghā mahākucchihatthiniyo. Uccā ca nisevitanti",
  "atk-s0201a3:330_1": "sattaṭṭharatanubbedhe vaṭarukkhādīnaṁ khandhappadese ghaṁsitaṭṭhānaṁ. Uccā kāḷārikāti",
  "atk-s0201a3:330_2": "uccā ca yaṭṭhisadisapādā hutvā, kāḷārikā ca dantānaṁ kaḷāratāya. Tāsaṁ kira eko danto",
  "atk-s0201a3:330_3": "unnato hoti, eko onato. Ubhopi ca viraḷā honti, na āsannā. Uccāca dantehi ārañjitānīti",
  "atk-s0201a3:330_4": "sattaṭṭharatanubbedhe vaṭarukkhādīnaṁ khandhappadese pharasunā pahataṭṭhānaṁ viya",
  "atk-s0201a3:330_5": "dāṭṭhāhi chinnaṭṭhānaṁ. Uccā kaṇerukā nāmāti uccā ca yaṭṭhisadisadīghapādā hutvā,",
  "atk-s0201a3:330_6": "kaṇerukā ca dantānaṁ kaṇerutāya, tā kira makuḷadāṭhā honti. Tasmā kaṇerukāti vuccanti.",
  "atk-s0201a3:330_7": "So niṭṭhaṁ gacchatīti so nāgavaniko yassa vatāhaṁ nāgassa anupadaṁ āgato, ayameva",
  "atk-s0201a3:330_8": "so, na añño. Yañhi ahaṁ paṭhamaṁ padaṁ disvā vāmanikānaṁ padaṁ idaṁ bhavissatīti",
  "atk-s0201a3:330_9": "niṭṭhaṁ na gato, yampi tato orabhāge disvā kāḷārikānaṁ bhavissati, kaṇerukānaṁ bhavissatīti",
  "atk-s0201a3:330_10": "niṭṭhaṁ na gato, sabbaṁ taṁ imasseva mahāhatthino padanti mahāhatthiṁ disvāva niṭṭhaṁ gacchati.",
  "atk-s0201a3:331_0": "Evameva khoti ettha idaṁ opammasaṁsandanaṁ – nāgavanaṁ viya hi ādito paṭṭhāya yāva",
  "atk-s0201a3:331_1": "nīvaraṇappahānā dhammadesanā veditabbā. Kusalo nāgavaniko viya yogāvacaro; mahānāgo",
  "atk-s0201a3:331_2": "viya sammāsambuddho; mahantaṁ hatthipadaṁ viya jhānābhiññā. Nāgavanikassa tattha",
  "atk-s0201a3:331_3": "tattha hatthipadaṁ disvāpi vāmanikānaṁ padaṁ bhavissati, kāḷārikānaṁ kaṇerukānaṁ",
  "atk-s0201a3:331_4": "padaṁ bhavissatīti aniṭṭhaṅgatabhāvo viya yogino, imā jhānābhiññā nāma bāhirakaparibbājakānampi",
  "atk-s0201a3:331_5": "santīti aniṭṭhaṅgatabhāvo. Nāgavanikassa, tattha tattha mayā diṭṭhaṁ padaṁ imasseva",
  "atk-s0201a3:331_6": "mahāhatthino, na aññassāti mahāhatthiṁ disvā niṭṭhaṅgamanaṁ viya ariyasāvakassa arahattaṁ",
  "atk-s0201a3:331_7": "patvāva niṭṭhaṅgamanaṁ. Idañca pana opammasaṁsandanaṁ matthake ṭhatvāpi kātuṁ vaṭṭati.",
  "atk-s0201a3:331_8": "Imasmimpi ṭhāne vaṭṭatiyeva. Anukkamāgataṁ pana pāḷipadaṁ gahetvā idheva kataṁ. Tattha",
  "atk-s0201a3:331_9": "idhāti desāpadese nipāto. Svāyaṁ katthaci lokaṁ upādāya vuccati. Yathāha – “idha",
  "atk-s0201a3:331_10": "tathāgato loke uppajjatī”ti. Katthaci sāsanaṁ. Yathāha – “idheva, bhikkhave, samaṇo,",
  "atk-s0201a3:331_11": "idha dutiyo samaṇo”ti. Katthaci okāsaṁ. Yathāha –",
  "atk-s0201a3:332": "“Idheva tiṭṭhamānassa, devabhūtassa me sato;",
  "atk-s0201a3:333": "Punarāyu ca me laddho, evaṁ jānāhi mārisā”ti. ;",
  "atk-s0201a3:334_0": "Katthaci padapūraṇamattameva. Yathāha – “idhāhaṁ, bhikkhave, bhuttāvī assaṁ pavārito”ti.",
  "atk-s0201a3:334_1": "Idha pana lokaṁ upādāya vuttoti veditabbo. Idaṁ vuttaṁ hoti “brāhmaṇa imasmiṁ loke",
  "atk-s0201a3:334_2": "tathāgato uppajjati arahaṁ…pe… buddho bhagavā”ti.",
  "atk-s0201a3:335_0": "Tattha tathāgatasaddo mūlapariyāye, arahantiādayo visuddhimagge vitthāritā. Loke",
  "atk-s0201a3:335_1": "uppajjatīti ettha pana lokoti okāsaloko sattaloko saṅkhāralokoti tividho. Idha pana",
  "atk-s0201a3:335_2": "sattaloko adhippeto. Sattaloke uppajjamānopi ca tathāgato na devaloke, na brahmaloke,",
  "atk-s0201a3:335_3": "manussalokeyeva uppajjati. Manussalokepi na aññasmiṁ cakkavāḷe, imasmiṁyeva cakkavāḷe.",
  "atk-s0201a3:335_4": "Tatrāpi na sabbaṭṭhānesu, “puratthimāya disāya gajaṅgalaṁ nāma nigamo. Tassāparena",
  "atk-s0201a3:335_5": "mahāsālo, tato parā paccantimā janapadā, orato majjhe. Puratthimadakkhiṇāya disāya",
  "atk-s0201a3:335_6": "sallavatī nāma nadī, tato parā paccantimā janapadā, orato majjhe. Dakkhiṇāya disāya",
  "atk-s0201a3:335_7": "setakaṇṇikaṁ nāma nigamo, tato parā paccantimā janapadā, orato majjhe. Pacchimāya",
  "atk-s0201a3:335_8": "disāya thūṇaṁ nāma brāhmaṇagāmo, tato parā paccantimā janapadā, orato majjhe. Uttarāya",
  "atk-s0201a3:335_9": "disāya usiraddhajo nāma pabbato, tato parā paccantimā janapadā, orato majjhe”ti evaṁ",
  "atk-s0201a3:335_10": "paricchinne āyāmato tiyojanasate vitthārato aḍḍhateyyayojanasate parikkhepato navayojanasate",
  "atk-s0201a3:335_11": "majjhimapadese uppajjati. Na kevalañca tathāgatova, paccekabuddhā aggasāvakā asīti",
  "atk-s0201a3:335_12": "mahātherā buddhamātā buddhapitā cakkavattī rājā aññe ca sārappattā brāhmaṇagahapatikā",
  "atk-s0201a3:335_13": "ettheva uppajjanti. Tattha tathāgato sujātāya dinnamadhupāyasabhojanato paṭṭhāya",
  "atk-s0201a3:335_14": "yāva arahattamaggo, tāva uppajjati nāma. Arahattaphale uppanno nāma. Mahābhinikkhamanato",
  "atk-s0201a3:335_15": "vā yāva arahattamaggo. Tusitabhavanato vā yāva arahattamaggo. Dīpaṅkarapādamūlato",
  "atk-s0201a3:335_16": "vā yāva arahattamaggo, tāva uppajjati nāma. Arahattaphale uppanno nāma. Idha sabbapaṭhamaṁ",
  "atk-s0201a3:335_17": "uppannabhāvaṁ sandhāya uppajjatīti vuttaṁ, tathāgato loke uppanno hotīti ayañhettha attho.",
  "atk-s0201a3:336_0": "So imaṁ lokanti so bhagavā imaṁ lokaṁ, idāni vattabbaṁ nidasseti. Sadevakanti saha",
  "atk-s0201a3:336_1": "devehi sadevakaṁ. Evaṁ saha mārena samārakaṁ. Saha brahmunā sabrahmakaṁ. Saha samaṇabrāhmaṇehi",
  "atk-s0201a3:336_2": "sassamaṇabrāhmaṇiṁ. Pajātattā pajā, taṁ pajaṁ. Saha devamanussehi sadevamanussaṁ.",
  "atk-s0201a3:336_3": "Tattha sadevakavacanena pañcakāmāvacaradevaggahaṇaṁ veditabbaṁ. Samārakavacanena",
  "atk-s0201a3:336_4": "chaṭṭhakāmāvacaradevaggahaṇaṁ. Sabrahmakavacanena brahmakāyikādibrahmaggahaṇaṁ. Sassamaṇabrāhmaṇivacanena",
  "atk-s0201a3:336_5": "sāsanassa paccatthipaccāmittasamaṇabrāhmaṇaggahaṇaṁ samitapāpabāhitapāpasamaṇabrāhmaṇaggahaṇañca.",
  "atk-s0201a3:336_6": "Pajāvacanena sattalokaggahaṇaṁ. Sadevamanussavacanena sammutidevaavasesamanussaggahaṇaṁ.",
  "atk-s0201a3:336_7": "Evamettha tīhi padehi okāsalokena saddhiṁ sattaloko, dvīhi pajāvasena sattalokova gahitoti veditabbo.",
  "atk-s0201a3:337_0": "Aparo nayo – sadevakaggahaṇena arūpāvacaradevaloko gahito. Samārakaggahaṇena chakāmāvacaradevaloko.",
  "atk-s0201a3:337_1": "Sabrahmakaggahaṇena rūpī brahmaloko. Sassamaṇabrāhmaṇādiggahaṇena catuparisavasena",
  "atk-s0201a3:337_2": "sammutidevehi vā saha manussaloko avasesasabbasattaloko vā.",
  "atk-s0201a3:338_0": "Apicettha sadevakavacanena ukkaṭṭhaparicchedato sabbassa lokassa sacchikatabhāvamāha.",
  "atk-s0201a3:338_1": "Tato yesaṁ ahosi – “māro mahānubhāvo chakāmāvacarissaro vasavattī. Kiṁ sopi etena",
  "atk-s0201a3:338_2": "sacchikato”ti? Tesaṁ vimatiṁ vidhamanto samārakanti āha. Yesaṁ pana ahosi – “brahmā",
  "atk-s0201a3:338_3": "mahānubhāvo, ekaṅguliyā ekasmiṁ cakkavāḷasahasse ālokaṁ pharati, dvīhi…pe… dasahi",
  "atk-s0201a3:338_4": "aṅgulīhi dasasu cakkavāḷasahassesu ālokaṁ pharati, anuttarañca jhānasamāpattisukhaṁ",
  "atk-s0201a3:338_5": "paṭisaṁvedeti. Kiṁ sopi sacchikato”ti? Tesaṁ vimatiṁ vidhamanto sabrahmakanti āha.",
  "atk-s0201a3:338_6": "Tato ye cintesuṁ – “puthū samaṇabrāhmaṇā sāsanassa paccatthikā, kiṁ tepi sacchikatā”ti?",
  "atk-s0201a3:338_7": "Tesaṁ vimatiṁ vidhamanto sassamaṇabrāhmaṇiṁ pajanti āha. Evaṁ ukkaṭṭhukkaṭṭhānaṁ",
  "atk-s0201a3:338_8": "sacchikatabhāvaṁ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-s0201a3:338_9": "sesasattalokassa sacchikatabhāvaṁ pakāsento sadevamanussanti āha. Ayamettha bhāvānukkamo.",
  "atk-s0201a3:338_10": "Porāṇā panāhu – sadevakanti devatāhi saddhiṁ avasesalokaṁ. Samārakanti mārena saddhiṁ",
  "atk-s0201a3:338_11": "avasesalokaṁ. Sabrahmakanti brahmehi saddhiṁ avasesalokaṁ. Evaṁ sabbepi tibhavūpage",
  "atk-s0201a3:338_12": "satte tīhākārehi tīsu padesu pakkhipetvā puna dvīhi padehi pariyādiyanto “sassamaṇabrāhmaṇiṁ",
  "atk-s0201a3:338_13": "pajaṁ sadevamanussa”nti āha. Evaṁ pañcahi padehi tena tenākārena tedhātukameva pariyādinnanti.",
  "atk-s0201a3:339_0": "Sayaṁ abhiññā sacchikatvā pavedetīti sayanti sāmaṁ aparaneyyo hutvā. Abhiññāti abhiññāya,",
  "atk-s0201a3:339_1": "adhikena ñāṇena ñatvāti attho. Sacchikatvāti paccakkhaṁ katvā. Etena anumānādipaṭikkhepo",
  "atk-s0201a3:339_2": "kato hoti. Pavedetīti bodheti viññāpeti pakāseti. So dhammaṁ deseti ādikalyāṇaṁ…pe…",
  "atk-s0201a3:339_3": "pariyosānakalyāṇanti so bhagavā sattesu kāruññataṁ paṭicca hitvāpi anuttaraṁ vivekasukhaṁ",
  "atk-s0201a3:339_4": "dhammaṁ deseti. Tañca kho appaṁ vā bahuṁ vā desento ādikalyāṇādippakārameva deseti.",
  "atk-s0201a3:339_5": "Ādimhipi kalyāṇaṁ bhaddakaṁ anavajjameva katvā deseti. Majjhepi… pariyosānepi kalyāṇaṁ",
  "atk-s0201a3:339_6": "bhaddakaṁ anavajjameva katvā desetīti vuttaṁ hoti.",
  "atk-s0201a3:340_0": "Tattha atthi desanāya ādimajjhapariyosānaṁ, atthi sāsanassa. Desanāya tāva catuppadikāyapi",
  "atk-s0201a3:340_1": "gāthāya paṭhamapādo ādi nāma, tato dve majjhaṁ nāma, ante eko pariyosānaṁ nāma. Ekānusandhikassa",
  "atk-s0201a3:340_2": "suttassa nidānamādi, idamavocāti pariyosānaṁ, ubhinnaṁ antarā majjhaṁ. Anekānusandhikassa",
  "atk-s0201a3:340_3": "suttassa paṭhamānusandhi ādi, ante anusandhi pariyosānaṁ, majjhe eko vā dve vā bahū",
  "atk-s0201a3:340_4": "vā majjhameva. Sāsanassa pana sīlasamādhivipassanā ādi nāma. Vuttampi cetaṁ – “ko",
  "atk-s0201a3:340_5": "cādi kusalānaṁ dhammānaṁ, sīlañca suvisuddhaṁ, diṭṭhi ca ujukā”ti. “Atthi, bhikkhave,",
  "atk-s0201a3:340_6": "majjhimā paṭipadā tathāgatena abhisambuddhā”ti evaṁ vutto pana ariyamaggo majjhaṁ",
  "atk-s0201a3:340_7": "nāma, phalañceva nibbānañca pariyosānaṁ nāma. “Etadatthamidaṁ, brāhmaṇa, brahmacariyametaṁ",
  "atk-s0201a3:340_8": "sāraṁ, etaṁ pariyosāna”nti hi ettha phalaṁ pariyosānanti vuttaṁ. “Nibbānogadhañhi,",
  "atk-s0201a3:340_9": "āvuso visākha, brahmacariyaṁ vussati nibbānaparāyaṇaṁ nibbānapariyosāna”nti ettha",
  "atk-s0201a3:340_10": "nibbānaṁ pariyosānanti vuttaṁ. Idha desanāya ādimajjhapariyosānaṁ adhippetaṁ. Bhagavā",
  "atk-s0201a3:340_11": "hi dhammaṁ desento ādimhi sīlaṁ dassetvā majjhe maggaṁ pariyosāne nibbānaṁ dasseti.",
  "atk-s0201a3:340_12": "Tena vuttaṁ – “so dhammaṁ deseti ādikalyāṇaṁ majjhekalyāṇaṁ pariyosānakalyāṇa”nti.",
  "atk-s0201a3:340_13": "Tasmā aññopi dhammakathiko dhammaṁ kathento –",
  "atk-s0201a3:341": "“Ādimhi sīlaṁ dasseyya, majjhe maggaṁ vibhāvaye;",
  "atk-s0201a3:342": "Pariyosānamhi nibbānaṁ, esā kathikasaṇṭhitī”ti. ;",
  "atk-s0201a3:343_0": "Sātthaṁ sabyañjananti yassa hi yāgubhattaitthipurisādivaṇṇanā nissitā desanā hoti,",
  "atk-s0201a3:343_1": "na so sātthaṁ deseti. Bhagavā pana tathārūpaṁ desanaṁ pahāya catusatipaṭṭhānādinissitaṁ",
  "atk-s0201a3:343_2": "desanaṁ deseti. Tasmā “sātthaṁ desetī”ti vuccati. Yassa pana desanā ekabyañjanādiyuttā",
  "atk-s0201a3:343_3": "vā sabbaniroṭṭhabyañjanā vā sabbavissaṭṭhasabbaniggahītabyañjanā vā, tassa damiḷakirāsavarādimilakkhūnaṁ",
  "atk-s0201a3:343_4": "bhāsā viya byañjanapāripūriyā abhāvato abyañjanā nāma desanā hoti. Bhagavā pana –",
  "atk-s0201a3:344": "“Sithilaṁ dhanitañca dīgharassaṁ, garukaṁ lahukañca niggahītaṁ;",
  "atk-s0201a3:345": "Sambandhaṁ vavatthitaṁ vimuttaṁ, dasadhā byañjanabuddhiyā pabhedo”ti. –",
  "atk-s0201a3:346": "Evaṁ vuttaṁ dasavidhaṁ byañjanaṁ amakkhetvā paripuṇṇabyañjanameva katvā dhammaṁ deseti. Tasmā “sabyañjanaṁ dhammaṁ desetī”ti vuccati.",
  "atk-s0201a3:347_0": "Kevalaparipuṇṇanti ettha kevalanti sakalādhivacanaṁ. Paripuṇṇanti anūnādhikavacanaṁ.",
  "atk-s0201a3:347_1": "Idaṁ vuttaṁ hoti – “sakalaparipuṇṇameva deseti, ekadesanāpi aparipuṇṇā natthī”ti.",
  "atk-s0201a3:347_2": "Parisuddhanti nirupakkilesaṁ. Yo hi idaṁ dhammadesanaṁ nissāya lābhaṁ vā sakkāraṁ",
  "atk-s0201a3:347_3": "vā labhissāmīti deseti, tassa aparisuddhā desanā hoti. Bhagavā pana lokāmisanirapekkho",
  "atk-s0201a3:347_4": "hitapharaṇena mettābhāvanāya muduhadayo ullumpanasabhāvasaṇṭhitena cittena deseti.",
  "atk-s0201a3:347_5": "Tasmā “parisuddhaṁ dhammaṁ desetī”ti vuccati. Brahmacariyaṁ pakāsetīti ettha brahmacariyanti",
  "atk-s0201a3:347_6": "sikkhattayasaṅgahaṁ sakalasāsanaṁ. Tasmā brahmacariyaṁ pakāsetīti so dhammaṁ deseti",
  "atk-s0201a3:347_7": "ādikalyāṇaṁ…pe… parisuddhaṁ, evaṁ desento ca sikkhattayasaṅgahitaṁ sakalasāsanaṁ",
  "atk-s0201a3:347_8": "brahmacariyaṁ pakāsetīti evamettha attho daṭṭhabbo. Brahmacariyanti seṭṭhaṭṭhena",
  "atk-s0201a3:347_9": "brahmabhūtaṁ cariyaṁ. Brahmabhūtānaṁ vā buddhādīnaṁ cariyanti vuttaṁ hoti.",
  "atk-s0201a3:348_0": "Taṁ dhammanti taṁ vuttappakārasampadaṁ dhammaṁ. Suṇāti gahapati vāti kasmā paṭhamaṁ",
  "atk-s0201a3:348_1": "gahapatiṁ niddisatīti? Nihatamānattā ussannattā ca. Yebhuyyena hi khattiyakulato",
  "atk-s0201a3:348_2": "pabbajitā jātiṁ nissāya mānaṁ karonti. Brāhmaṇakulā pabbajitā mante nissāya mānaṁ",
  "atk-s0201a3:348_3": "karonti. Hīnajaccakulā pabbajitā attano vijātitāya patiṭṭhātuṁ na sakkonti. Gahapatidārakā",
  "atk-s0201a3:348_4": "pana kacchehi sedaṁ muñcantehi piṭṭhiyā loṇaṁ pupphamānāya bhūmiṁ kasitvā nihatamānadappā",
  "atk-s0201a3:348_5": "honti. Te pabbajitvā mānaṁ vā dappaṁ vā akatvā yathābalaṁ buddhavacanaṁ uggahetvā",
  "atk-s0201a3:348_6": "vipassanāya kammaṁ karontā sakkonti arahatte patiṭṭhātuṁ. Itarehi ca kulehi nikkhamitvā",
  "atk-s0201a3:348_7": "pabbajitā nāma na bahukā, gahapatikāva bahukā, iti nihatamānattā ussannattā ca paṭhamaṁ",
  "atk-s0201a3:348_8": "gahapatiṁ niddisatīti.",
  "atk-s0201a3:349_0": "Aññatarasmiṁ vāti itaresaṁ vā kulānaṁ aññatarasmiṁ. Paccājātoti patijāto. Tathāgate",
  "atk-s0201a3:349_1": "saddhaṁ paṭilabhatīti parisuddhaṁ dhammaṁ sutvā dhammassāmimhi tathāgate “sammāsambuddho",
  "atk-s0201a3:349_2": "vata bhagavā”ti saddhaṁ paṭilabhati. Iti paṭisañcikkhatīti evaṁ paccavekkhati. Sambādho",
  "atk-s0201a3:349_3": "gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,",
  "atk-s0201a3:349_4": "tathāpi nesaṁ sakiñcanasapalibodhaṭṭhena gharāvāso sambādhoyeva. Rajopathoti rāgarajādīnaṁ",
  "atk-s0201a3:349_5": "uṭṭhānaṭṭhānanti mahāaṭṭhakathāyaṁ vuttaṁ. Āgamanapathotipi vaṭṭati. Alagganaṭṭhena",
  "atk-s0201a3:349_6": "abbhokāso viyāti abbhokāso. Pabbajito hi kūṭāgāraratanapāsādadevavimānādīsu pihitadvāravātapānesu",
  "atk-s0201a3:349_7": "paṭicchannesu vasantopi neva laggati na sajjati na bajjhati. Tena vuttaṁ – “abbhokāso",
  "atk-s0201a3:349_8": "pabbajjā”ti. Apica sambādho gharāvāso kusalakiriyāya okāsābhāvato. Rajopatho asaṁvutasaṅkāraṭṭhānaṁ",
  "atk-s0201a3:349_9": "viya rajānaṁ kilesarajānaṁ sannipātaṭṭhānato. Abbhokāso pabbajjā kusalakiriyāya yathāsukhaṁ okāsasabbhāvato.",
  "atk-s0201a3:350_0": "Nayidaṁ sukaraṁ…pe… pabbajeyyanti ettha ayaṁ saṅkhepakathā – yadetaṁ sikkhattayabrahmacariyaṁ",
  "atk-s0201a3:350_1": "ekampi divasaṁ akhaṇḍaṁ katvā carimakacittaṁ pāpetabbatāya ekantaparipuṇṇaṁ. Ekadivasampi",
  "atk-s0201a3:350_2": "ca kilesamalena amalinaṁ katvā carimakacittaṁ pāpetabbatāya ekantaparisuddhaṁ, saṅkhalikhitaṁ",
  "atk-s0201a3:350_3": "likhitasaṅkhasadisaṁ dhotasaṅkhasappaṭibhāgaṁ caritabbaṁ, idaṁ na sukaraṁ agāraṁ",
  "atk-s0201a3:350_4": "ajjhāvasatā agāramajjhe vasantena ekantaparipuṇṇaṁ…pe… carituṁ. Yaṁnūnāhaṁ kese ca",
  "atk-s0201a3:350_5": "massuñca ohāretvā kāsāyarasapītatāya kāsāyāni brahmacariyaṁ carantānaṁ anucchavikāni",
  "atk-s0201a3:350_6": "vatthāni acchādetvā paridahitvā agārasmā nikkhamitvā anagāriyaṁ pabbajeyyanti. Ettha",
  "atk-s0201a3:350_7": "ca yasmā agārassa hitaṁ kasivāṇijjādikammaṁ agāriyanti vuccati, tañca pabbajjāya",
  "atk-s0201a3:350_8": "natthi. Tasmā pabbajjā anagāriyāti ñātabbā, taṁ anagāriyaṁ. Pabbajeyyanti paṭipajjeyyaṁ.",
  "atk-s0201a3:350_9": "Appaṁ vāti sahassato heṭṭhā bhogakkhandho appo nāma hoti, sahassato paṭṭhāya mahā.",
  "atk-s0201a3:350_10": "Ābandhanaṭṭhena ñāti eva parivaṭṭo ñātiparivaṭṭo. So vīsatiyā heṭṭhā appo hoti, vīsatiyā paṭṭhāya mahā.",
  "atk-s0201a3:351_0": "292.Bhikkhūnaṁ sikkhāsājīvasamāpannoti yā bhikkhūnaṁ adhisīlasaṅkhātā sikkhā, tañca,",
  "atk-s0201a3:351_1": "yattha cete saha jīvanti ekajīvikā sabhāgavuttino honti, taṁ bhagavatā paññattasikkhāpadasaṅkhātaṁ",
  "atk-s0201a3:351_2": "sājīvañca tattha sikkhanabhāvena samāpannoti bhikkhūnaṁ sikkhāsājīvasamāpanno. Samāpannoti",
  "atk-s0201a3:351_3": "sikkhaṁ paripūrento, sājīvañca avītikkamanto hutvā tadubhayaṁ upagatoti attho. Pāṇātipātaṁ",
  "atk-s0201a3:351_4": "pahāyātiādīsu pāṇātipātādikathā heṭṭhā vitthāritā eva. Pahāyāti imaṁ pāṇātipātacetanāsaṅkhātaṁ",
  "atk-s0201a3:351_5": "dussīlyaṁ pajahitvā. Paṭivirato hotīti pahīnakālato paṭṭhāya tato dussīlyato orato",
  "atk-s0201a3:351_6": "viratova hoti. Nihitadaṇḍo nihitasatthoti parūpaghātatthāya daṇḍaṁ vā satthaṁ vā",
  "atk-s0201a3:351_7": "ādāya avattanato nikkhittadaṇḍo ceva nikkhittasattho cāti attho. Ettha ca ṭhapetvā",
  "atk-s0201a3:351_8": "daṇḍaṁ sabbampi avasesaṁ upakaraṇaṁ sattānaṁ vihiṁsanabhāvato satthanti veditabbaṁ.",
  "atk-s0201a3:351_9": "Yaṁ pana bhikkhū kattaradaṇḍaṁ vā dantakaṭṭhavāsiṁ vā pipphalakaṁ vā gahetvā vicaranti,",
  "atk-s0201a3:351_10": "na taṁ parūpaghātatthāya. Tasmā nihitadaṇḍo nihitasatthotveva saṅkhaṁ gacchati. Lajjīti",
  "atk-s0201a3:351_11": "pāpajigucchanalakkhaṇāya lajjāya samannāgato. Dayāpannoti dayaṁ mettacittataṁ āpanno.",
  "atk-s0201a3:351_12": "Sabbapāṇabhūtahitānukampīti sabbe pāṇabhūte hitena anukampako. Tāya dayāpannatāya",
  "atk-s0201a3:351_13": "sabbesaṁ pāṇabhūtānaṁ hitacittakoti attho. Viharatīti iriyati pāleti.",
  "atk-s0201a3:352_0": "Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.",
  "atk-s0201a3:352_1": "Thenetīti theno. Na thenena athenena. Athenattāyeva sucibhūtena. Attanāti attabhāvena,",
  "atk-s0201a3:352_2": "athenaṁ sucibhūtaṁ attabhāvaṁ katvā viharatīti vuttaṁ hoti.",
  "atk-s0201a3:353_0": "Abrahmacariyanti aseṭṭhacariyaṁ. Brahmaṁ seṭṭhaṁ ācāraṁ caratīti brahmacārī. Ārācārīti",
  "atk-s0201a3:353_1": "abrahmacariyato dūracārī. Methunāti rāgapariyuṭṭhānavasena sadisattā methunakāti",
  "atk-s0201a3:353_2": "laddhavohārehi paṭisevitabbato methunāti saṅkhaṁ gatā asaddhammā. Gāmadhammāti gāmavāsīnaṁ dhammā.",
  "atk-s0201a3:354_0": "Saccaṁ vadatīti saccavādī. Saccena saccaṁ sandahati ghaṭetīti saccasandho, na antarantarā",
  "atk-s0201a3:354_1": "musā vadatīti attho. Yo hi puriso kadāci musā vadati, kadāci saccaṁ, tassa musāvādena",
  "atk-s0201a3:354_2": "antaritattā saccaṁ saccena na ghaṭīyati. Tasmā na so saccasandho, ayaṁ pana na tādiso,",
  "atk-s0201a3:354_3": "jīvitahetupi musāvādaṁ avatvā saccena saccaṁ sandahatiyevāti saccasandho. Thetoti",
  "atk-s0201a3:354_4": "thiro, thirakathoti attho. Eko hi puggalo haliddirāgo viya, thusarāsimhi nikhātakhāṇu",
  "atk-s0201a3:354_5": "viya, assapiṭṭhe ṭhapitakumbhaṇḍamiva ca na thirakatho hoti. Eko pāsāṇalekhā viya",
  "atk-s0201a3:354_6": "indakhilo viya ca thirakatho hoti; asinā sīse chijjantepi dve kathā na katheti; ayaṁ",
  "atk-s0201a3:354_7": "vuccati theto. Paccayikoti pattiyāyitabbako, saddhāyikoti attho. Ekacco hi puggalo",
  "atk-s0201a3:354_8": "na paccayiko hoti, “idaṁ kena vuttaṁ, asukenā”ti vutte “mā tassa vacanaṁ saddahathā”ti",
  "atk-s0201a3:354_9": "vattabbataṁ āpajjati. Eko paccayiko hoti, “idaṁ kena vuttaṁ, asukenā”ti vutte, “yadi",
  "atk-s0201a3:354_10": "tena vuttaṁ, idameva pamāṇaṁ, idāni upaparikkhitabbaṁ natthi, evameva ida”nti vattabbataṁ",
  "atk-s0201a3:354_11": "āpajjati, ayaṁ vuccati paccayiko. Avisaṁvādako lokassāti tāya saccavāditāya lokaṁ",
  "atk-s0201a3:354_12": "na visaṁvādetīti attho.",
  "atk-s0201a3:355_0": "Imesaṁ bhedāyāti yesaṁ ito sutvāti vuttānaṁ santike sutaṁ, tesaṁ bhedāya. Bhinnānaṁ",
  "atk-s0201a3:355_1": "vā sandhātāti dvinnampi mittānaṁ vā samānupajjhāyakādīnaṁ vā kenacideva kāraṇena",
  "atk-s0201a3:355_2": "bhinnānaṁ ekamekaṁ upasaṅkamitvā “tumhākaṁ īdise kule jātānaṁ evaṁ bahussutānaṁ idaṁ",
  "atk-s0201a3:355_3": "na yutta”ntiādīni vatvā sandhānaṁ kattā. Anuppadātāti sandhānānuppadātā, dve jane",
  "atk-s0201a3:355_4": "samagge disvā, “tumhākaṁ evarūpe kule jātānaṁ evarūpehi guṇehi samannāgatānaṁ anucchavikameta”ntiādīni",
  "atk-s0201a3:355_5": "vatvā daḷhīkammaṁ kattāti attho. Samaggo ārāmo assāti samaggārāmo. Yattha samaggā",
  "atk-s0201a3:355_6": "natthi, tattha vasitumpi na icchatīti attho. “Samaggarāmo”tipi pāḷi, ayamevettha",
  "atk-s0201a3:355_7": "attho. Samaggaratoti samaggesu rato, te pahāya aññatra gantumpi na icchatīti attho.",
  "atk-s0201a3:355_8": "Samagge disvāpi sutvāpi nandatīti samagganandī. Samaggakaraṇiṁ vācaṁ bhāsitāti yā",
  "atk-s0201a3:355_9": "vācā satte samaggeyeva karoti, taṁ sāmaggiguṇaparidīpakameva vācaṁ bhāsati, na itaranti.",
  "atk-s0201a3:356_0": "Nelāti elaṁ vuccati doso, nāssā elanti nelā, niddosāti attho. “Nelaṅgo setapacchādo”ti",
  "atk-s0201a3:356_1": "ettha vuttanelaṁ viya. Kaṇṇasukhāti byañjanamadhuratāya kaṇṇānaṁ sukhā, sūcivijjhanaṁ",
  "atk-s0201a3:356_2": "viya kaṇṇasūlaṁ na janeti. Atthamadhuratāya sakalasarīre kopaṁ ajanetvā pemaṁ janetīti",
  "atk-s0201a3:356_3": "pemanīyā. Hadayaṁ gacchati, apaṭihaññamānā sukhena cittaṁ pavisatīti hadayaṅgamā.",
  "atk-s0201a3:356_4": "Guṇaparipuṇṇatāya pure bhavāti porī, pure saṁvaddhanārī viya sukumārātipi porī, purassa",
  "atk-s0201a3:356_5": "esātipi porī, nagaravāsīnaṁ kathāti attho. Nagaravāsino hi yuttakathā honti, pitimattaṁ",
  "atk-s0201a3:356_6": "pitāti, mātimattaṁ mātāti, bhātimattaṁ bhātāti vadanti. Evarūpī kathā bahuno janassa",
  "atk-s0201a3:356_7": "kantā hotīti bahujanakantā. Kantabhāveneva bahuno janassa manāpā cittavuddhikarāti bahujanamanāpā.",
  "atk-s0201a3:357_0": "Kālena vadatīti kālavādī, vattabbayuttakālaṁ sallakkhetvā vadatīti attho. Bhūtaṁ",
  "atk-s0201a3:357_1": "tacchaṁ sabhāvameva vadatīti bhūtavādī. Diṭṭhadhammikasamparāyikatthasannissitameva",
  "atk-s0201a3:357_2": "katvā vadatīti atthavādī. Navalokuttaradhammasannissitaṁ katvā vadatīti dhammavādī.",
  "atk-s0201a3:357_3": "Saṁvaravinayapahānavinayasannissitaṁ katvā vadatīti vinayavādī. Nidhānaṁ vuccati",
  "atk-s0201a3:357_4": "ṭhapanokāso, nidhānamassā atthīti nidhānavatī, hadaye nidhātabba yuttavācaṁ bhāsitāti",
  "atk-s0201a3:357_5": "attho. Kālenāti evarūpiṁ bhāsamānopi ca “ahaṁ nidhānavatiṁ vācaṁ bhāsissāmī”ti na",
  "atk-s0201a3:357_6": "akālena bhāsati, yuttakālaṁ pana avekkhitvā bhāsatīti attho. Sāpadesanti saupamaṁ,",
  "atk-s0201a3:357_7": "sakāraṇanti attho. Pariyantavatinti paricchedaṁ dassetvā yathāssā paricchedo paññāyati,",
  "atk-s0201a3:357_8": "evaṁ bhāsatīti attho. Atthasaṁhitanti anekehipi nayehi vibhajantena pariyādātuṁ asakkuṇeyyatāya",
  "atk-s0201a3:357_9": "atthasampannaṁ, yaṁ vā so atthavādī atthaṁ vadati, tena atthena saṁhitattā atthasaṁhitaṁ",
  "atk-s0201a3:357_10": "vācaṁ bhāsati, na aññaṁ nikkhipitvā aññaṁ bhāsatīti vuttaṁ hoti.",
  "atk-s0201a3:358_0": "293.Bījagāmabhūtagāmasamārambhāti mūlabījaṁ khandhabījaṁ phaḷubījaṁ aggabījaṁ bījabījanti",
  "atk-s0201a3:358_1": "pañcavidhassa bījagāmassa ceva yassa kassaci nīlatiṇarukkhādikassa bhūtagāmassa ca",
  "atk-s0201a3:358_2": "samārambhā, chedanabhedanapacanādibhāvena vikopanā paṭiviratoti attho. Ekabhattikoti",
  "atk-s0201a3:358_3": "pātarāsabhattaṁ sāyamāsabhattanti dve bhattāni. Tesu pātarāsabhattaṁ antomajjhanhikena",
  "atk-s0201a3:358_4": "paricchinnaṁ, itaraṁ majjhanhikato uddhaṁ antoaruṇena. Tasmā antomajjhanhike dasakkhattuṁ",
  "atk-s0201a3:358_5": "bhuñjamānopi ekabhattikova hoti, taṁ sandhāya vuttaṁ “ekabhattiko”ti. Rattiyā bhojanaṁ",
  "atk-s0201a3:358_6": "ratti, tato uparatoti rattūparato. Atikkante majjhanhike yāva sūriyatthaṁgamanā bhojanaṁ",
  "atk-s0201a3:358_7": "vikālabhojanaṁ nāma. Tato viratattā virato vikālabhojanā. Sāsanassa ananulomattā",
  "atk-s0201a3:358_8": "visūkaṁ paṭāṇībhūtaṁ dassananti visūkadassanaṁ. Attanā naccananaccāpanādivasena naccā",
  "atk-s0201a3:358_9": "ca gītā ca vāditā ca, antamaso mayūranaccanādivasenāpi pavattānaṁ naccādīnaṁ visūkabhūtā",
  "atk-s0201a3:358_10": "dassanā cāti naccagītavāditavisūkadassanā. Naccādīni hi attanā payojetuṁ vā parehi",
  "atk-s0201a3:358_11": "payojāpetuṁ vā payuttāni passituṁ vā neva bhikkhūnaṁ na bhikkhunīnaṁ vaṭṭanti. Mālādīsu",
  "atk-s0201a3:358_12": "mālāti yaṁkiñci pupphaṁ. Gandhanti yaṁkiñci gandhajātaṁ. Vilepananti chavirāgakaraṇaṁ.",
  "atk-s0201a3:358_13": "Tattha piḷandhanto dhāreti nāma. Ūnaṭṭhānaṁ pūrento maṇḍeti nāma. Gandhavasena chavirāgavasena",
  "atk-s0201a3:358_14": "ca sādiyanto vibhūseti nāma. Ṭhānaṁ vuccati kāraṇaṁ. Tasmā yāya dussīlyacetanāya",
  "atk-s0201a3:358_15": "tāni mālādhāraṇādīni mahājano karoti, tato paṭiviratoti attho.",
  "atk-s0201a3:359_0": "Uccāsayanaṁ vuccati pamāṇātikkantaṁ. Mahāsayanaṁ akappiyattharaṇaṁ. Tato paṭiviratoti",
  "atk-s0201a3:359_1": "attho. Jātarūpanti suvaṇṇaṁ. Rajatanti kahāpaṇo lohamāsako jatumāsako dārumāsakoti",
  "atk-s0201a3:359_2": "ye vohāraṁ gacchanti, tassa ubhayassapi paṭiggahaṇā paṭivirato, neva naṁ uggaṇhāti,",
  "atk-s0201a3:359_3": "na uggaṇhāpeti, na upanikkhittaṁ sādiyatīti attho. Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa",
  "atk-s0201a3:359_4": "sattavidhassāpi āmakadhaññassa paṭiggahaṇā. Na kevalañca etesaṁ paṭiggahaṇameva,",
  "atk-s0201a3:359_5": "āmasanampi bhikkhūnaṁ na vaṭṭatiyeva. Āmakamaṁsapaṭiggahaṇāti ettha aññatra odissa",
  "atk-s0201a3:359_6": "anuññātā āmakamaṁsamacchānaṁ paṭiggahaṇameva bhikkhūnaṁ na vaṭṭati, no āmasanaṁ.",
  "atk-s0201a3:360_0": "Itthikumārikapaṭiggahaṇāti ettha itthīti purisantaragatā, itarā kumārikā nāma. Tāsaṁ",
  "atk-s0201a3:360_1": "paṭiggahaṇampi āmasanampi akappiyameva. Dāsidāsapaṭiggahaṇāti ettha dāsidāsavaseneva",
  "atk-s0201a3:360_2": "tesaṁ paṭiggahaṇaṁ na vaṭṭati, “kappiyakārakaṁ dammi, ārāmikaṁ dammī”ti evaṁ vutte",
  "atk-s0201a3:360_3": "pana vaṭṭati. Ajeḷakādīsu khettavatthupariyosānesu kappiyākappiyanayo vinayavasena",
  "atk-s0201a3:360_4": "upaparikkhitabbo. Tattha khettaṁ nāma yasmiṁ pubbaṇṇaṁ ruhati. Vatthu nāma yasmiṁ",
  "atk-s0201a3:360_5": "aparaṇṇaṁ ruhati. Yattha vā ubhayampi ruhati, taṁ khettaṁ. Tadatthāya akatabhūmibhāgo",
  "atk-s0201a3:360_6": "vatthu. Khettavatthusīsena cettha vāpitaḷākādīnipi saṅgahitāneva. Dūteyyaṁ vuccati",
  "atk-s0201a3:360_7": "dūtakammaṁ, gihīnaṁ paṇṇaṁ vā sāsanaṁ vā gahetvā tattha tattha gamanaṁ. Pahiṇagamanaṁ",
  "atk-s0201a3:360_8": "vuccati gharā gharaṁ pesitassa khuddakagamanaṁ. Anuyogo nāma tadubhayakaraṇaṁ, tasmā",
  "atk-s0201a3:360_9": "dūteyyapahiṇagamanānaṁ anuyogāti evamettha attho veditabbo.",
  "atk-s0201a3:361_0": "Kayavikkayāti kayā ca vikkayā ca. Tulākūṭādīsu kūṭanti vañcanaṁ. Tattha tulākūṭaṁ",
  "atk-s0201a3:361_1": "tāva rūpakūṭaṁ aṅgakūṭaṁ gahaṇakūṭaṁ paṭicchannakūṭanti catubbidhaṁ hoti. Tattha",
  "atk-s0201a3:361_2": "rūpakūṭaṁ nāma dve tulā sarūpā katvā gaṇhanto mahatiyā gaṇhāti, dadanto khuddikāya",
  "atk-s0201a3:361_3": "deti. Aṅgakūṭaṁ nāma gaṇhanto pacchābhāge hatthena tulaṁ akkamati, dadanto pubbabhāge.",
  "atk-s0201a3:361_4": "Gahaṇakūṭaṁ nāma gaṇhanto mūle rajjuṁ gaṇhāti, dadanto agge. Paṭicchannakūṭaṁ nāma",
  "atk-s0201a3:361_5": "tulaṁ susiraṁ katvā anto ayacuṇṇaṁ pakkhipitvā gaṇhanto taṁ pacchābhāge karoti, dadanto",
  "atk-s0201a3:361_6": "aggabhāge. Kaṁso vuccati suvaṇṇapāti, tāya vañcanaṁ kaṁsakūṭaṁ. Kathaṁ? Ekaṁ suvaṇṇapātiṁ",
  "atk-s0201a3:361_7": "katvā aññā dve tisso lohapātiyo suvaṇṇavaṇṇā karoti, tato janapadaṁ gantvā kiñcideva",
  "atk-s0201a3:361_8": "addhakulaṁ pavisitvā, “suvaṇṇabhājanāni kiṇathā”ti vatvā agghe pucchite samagghataraṁ",
  "atk-s0201a3:361_9": "dātukāmā honti. Tato tehi “kathaṁ imesaṁ suvaṇṇabhāvo jānitabbo”ti vutte – “vīmaṁsitvā",
  "atk-s0201a3:361_10": "gaṇhathā”ti suvaṇṇapātiṁ pāsāṇe ghaṁsitvā sabbā pātiyo datvā gacchati.",
  "atk-s0201a3:362_0": "Mānakūṭaṁ nāma hadayabhedasikhābhedarajjubhedavasena tividhaṁ hoti. Tattha hadayabhedo",
  "atk-s0201a3:362_1": "sappitelādiminanakāle labbhati. Tāni hi gaṇhanto heṭṭhā chiddena mānena, “saṇikaṁ",
  "atk-s0201a3:362_2": "āsiñcā”ti vatvā antobhājane bahuṁ paggharāpetvā gaṇhāti; dadanto chiddaṁ pidhāya",
  "atk-s0201a3:362_3": "sīghaṁ pūretvā deti. Sikhābhedo tilataṇḍulādiminanakāle labbhati. Tāni hi gaṇhanto",
  "atk-s0201a3:362_4": "saṇikaṁ sikhaṁ ussāpetvā gaṇhāti, dadanto vegena pūretvā sikhaṁ chindanto deti. Rajjubhedo",
  "atk-s0201a3:362_5": "khettavatthuminanakāle labbhati. Lañjaṁ alabhantā hi khettaṁ amahantampi mahantaṁ katvā minanti.",
  "atk-s0201a3:363_0": "Ukkoṭanādīsu ukkoṭananti sāmike assāmike kātuṁ lañjaggahaṇaṁ. Vañcananti tehi tehi",
  "atk-s0201a3:363_1": "upāyehi paresaṁ vañcanaṁ. Tatridamekaṁ vatthu – eko kira luddako migañca migapotakañca",
  "atk-s0201a3:363_2": "gahetvā āgacchati. Tameko dhutto, “kiṁ, bho, migo agghati, kiṁ migapotako”ti āha.",
  "atk-s0201a3:363_3": "“Migo dve kahāpaṇe migapotako eka”nti ca vutte kahāpaṇaṁ datvā migapotakaṁ gahetvā",
  "atk-s0201a3:363_4": "thokaṁ gantvā nivatto, “na me, bho, migapotakena attho, migaṁ me dehī”ti āha. Tena",
  "atk-s0201a3:363_5": "hi “dve kahāpaṇe dehī”ti. So āha – “nanu te, bho, mayā paṭhamaṁ eko kahāpaṇo dinno”ti.",
  "atk-s0201a3:363_6": "Āma dinnoti. “Imampi migapotakaṁ gaṇha, evaṁ so ca kahāpaṇo ayañca kahāpaṇagghanako",
  "atk-s0201a3:363_7": "migapotakoti dve kahāpaṇā bhavissantī”ti. So kāraṇaṁ vadatīti sallakkhetvā migapotakaṁ",
  "atk-s0201a3:363_8": "gahetvā migaṁ adāsīti.",
  "atk-s0201a3:364_0": "Nikatīti yogavasena vā māyāvasena vā apāmaṅgaṁ pāmaṅganti, amaṇiṁ maṇinti, asuvaṇṇaṁ",
  "atk-s0201a3:364_1": "suvaṇṇanti katvā paṭirūpakena vañcanaṁ. Sāciyogoti kuṭilayogo, etesaṁyeva ukkoṭanādīnametaṁ",
  "atk-s0201a3:364_2": "nāmaṁ, tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo.",
  "atk-s0201a3:364_3": "Keci aññaṁ dassetvā aññassa parivattanaṁ sāciyogoti vadanti. Taṁ pana vañcaneneva",
  "atk-s0201a3:364_4": "saṅgahitaṁ. Chedanādīsuchedananti hatthacchedanādi. Vadhoti māraṇaṁ. Bandhoti rajjubandhanādīhi",
  "atk-s0201a3:364_5": "bandhanaṁ. Viparāmosoti himaviparāmoso gumbaviparāmosoti duvidho. Yaṁ himapātasamaye",
  "atk-s0201a3:364_6": "himena paṭicchannā hutvā maggapaṭipannaṁ janaṁ musanti, ayaṁ himaviparāmoso. Yaṁ",
  "atk-s0201a3:364_7": "gumbādīhi paṭicchannā musanti, ayaṁ gumbaviparāmoso. Ālopo vuccati gāmanigamādīnaṁ",
  "atk-s0201a3:364_8": "vilopakaraṇaṁ. Sahasākāroti sāhasikakiriyā, gehaṁ pavisitvā manussānaṁ ure satthaṁ",
  "atk-s0201a3:364_9": "ṭhapetvā icchitabhaṇḍaggahaṇaṁ. Evametasmā chedana…pe… sahasākārā paṭivirato hoti.",
  "atk-s0201a3:365_0": "294.So santuṭṭho hotīti svāyaṁ bhikkhu heṭṭhā vuttena catūsu paccayesu dvādasavidhena",
  "atk-s0201a3:365_1": "itarītarapaccayasantosena samannāgato hoti. Iminā pana dvādasavidhena itarītarapaccayasantosena",
  "atk-s0201a3:365_2": "samannāgatassa bhikkhuno aṭṭha parikkhārā vaṭṭanti tīṇi cīvarāni patto dantakaṭṭhacchedanavāsi",
  "atk-s0201a3:365_3": "ekā sūci kāyabandhanaṁ parissāvananti. Vuttampi cetaṁ –",
  "atk-s0201a3:366": "“Ticīvarañca patto ca, vāsi sūci ca bandhanaṁ;",
  "atk-s0201a3:367": "Parissāvanena aṭṭhete, yuttayogassa bhikkhuno”ti.",
  "atk-s0201a3:368_0": "Te sabbepi kāyaparihārikāpi honti kucchiparihārikāpi. Kathaṁ? Ticīvaraṁ tāva nivāsetvā",
  "atk-s0201a3:368_1": "pārupitvā ca vicaraṇakāle kāyaṁ pariharati posetīti kāyaparihārikaṁ hoti, cīvarakaṇṇena",
  "atk-s0201a3:368_2": "udakaṁ parissāvetvā pivanakāle khāditabbaphalāphalaggahaṇakāle ca kucchiṁ pariharati",
  "atk-s0201a3:368_3": "posetīti kucchiparihārikaṁ hoti. Pattopi tena udakaṁ uddharitvā nahānakāle kuṭiparibhaṇḍakaraṇakāle",
  "atk-s0201a3:368_4": "ca kāyaparihāriko hoti, āhāraṁ gahetvā bhuñjanakāle kucchiparihāriko hoti. Vāsipi",
  "atk-s0201a3:368_5": "tāya dantakaṭṭhacchedanakāle mañcapīṭhānaṁ aṅgapādacīvarakuṭidaṇḍakasajjanakāle ca",
  "atk-s0201a3:368_6": "kāyaparihārikā hoti, ucchucchedananāḷikerāditacchanakāle kucchiparihārikā. Sūcipi",
  "atk-s0201a3:368_7": "cīvarasibbanakāle kāyaparihārikā hoti, pūvaṁ vā phalaṁ vā vijjhitvā khādanakāle kucchiparihārikā.",
  "atk-s0201a3:368_8": "Kāyabandhanaṁ bandhitvā vicaraṇakāle kāyaparihārikaṁ, ucchuādīni bandhitvā gahaṇakāle",
  "atk-s0201a3:368_9": "kucchiparihārikaṁ. Parissāvanaṁ tena udakaṁ parissāvetvā nahānakāle, senāsanaparibhaṇḍakaraṇakāle",
  "atk-s0201a3:368_10": "ca kāyaparihārikaṁ, pānīyaparissāvanakāle teneva tilataṇḍulaputhukādīni gahetvā khādanakāle",
  "atk-s0201a3:368_11": "ca kucchiparihārikaṁ. Ayaṁ tāva aṭṭhaparikkhārikassa parikkhāramattā.",
  "atk-s0201a3:369_0": "Navaparikkhārikassa pana seyyaṁ pavisantassa tatraṭṭhakapaccattharaṇaṁ vā kuñcikā",
  "atk-s0201a3:369_1": "vā vaṭṭati. Dasaparikkhārikassa nisīdanaṁ vā cammakhaṇḍaṁ vā vaṭṭati. Ekādasaparikkhārikassa",
  "atk-s0201a3:369_2": "kattarayaṭṭhi vā telanāḷikā vā vaṭṭati. Dvādasaparikkhārikassa chattaṁ vā upāhanā",
  "atk-s0201a3:369_3": "vā vaṭṭati. Etesu ca aṭṭhaparikkhārikova santuṭṭho, itare asantuṭṭhā, mahicchā mahābhārāti",
  "atk-s0201a3:369_4": "na vattabbā. Etepi hi appicchāva santuṭṭhāva subharāva sallahukavuttinova. Bhagavā",
  "atk-s0201a3:369_5": "pana nayimaṁ suttaṁ tesaṁ vasena kathesi, aṭṭhaparikkhārikassa vasena kathesi. So",
  "atk-s0201a3:369_6": "hi khuddakavāsiñca sūciñca parissāvane pakkhipitvā pattassa anto ṭhapetvā pattaṁ",
  "atk-s0201a3:369_7": "aṁsakūṭe laggetvā ticīvaraṁ kāyapaṭibaddhaṁ katvā yenicchakaṁ sukhaṁ pakkamati. Paṭinivattetvā",
  "atk-s0201a3:369_8": "gahetabbaṁ nāmassa na hoti, iti imassa bhikkhuno sallahukavuttitaṁ dassento bhagavā,",
  "atk-s0201a3:369_9": "santuṭṭho hoti kāyaparihārikena cīvarenātiādimāha.",
  "atk-s0201a3:370_0": "Tattha kāyaparihārikenāti kāyapariharaṇamattakena. Kucchiparihārikenāti kucchipariharaṇamattakena.",
  "atk-s0201a3:370_1": "Samādāyeva pakkamatīti taṁ aṭṭhaparikkhāramattakaṁ sabbaṁ gahetvā kāyapaṭibaddhaṁ",
  "atk-s0201a3:370_2": "katvāva gacchati, “mama vihāro pariveṇaṁ upaṭṭhāko”tissa saṅgo vā baddho vā na hoti,",
  "atk-s0201a3:370_3": "so jiyā mutto saro viya, yūthā apakkanto mattahatthī viya icchiticchitaṁ senāsanaṁ",
  "atk-s0201a3:370_4": "vanasaṇḍaṁ rukkhamūlaṁ vanapabbhāraṁ paribhuñjanto ekova tiṭṭhati, ekova nisīdati,",
  "atk-s0201a3:370_5": "sabbiriyāpathesu ekova adutiyo.",
  "atk-s0201a3:371": "“Cātuddiso appaṭigho ca hoti,",
  "atk-s0201a3:372": "Santussamāno itarītarena;",
  "atk-s0201a3:373": "Parissayānaṁ sahitā achambhī,",
  "atk-s0201a3:374": "Eko care khaggavisāṇakappo”ti. ;",
  "atk-s0201a3:375": "Evaṁ vaṇṇitaṁ khaggavisāṇakappataṁ āpajjati.",
  "atk-s0201a3:376_0": "Idāni tamatthaṁ upamāya sādhento seyyathāpītiādimāha. Tattha pakkhī sakuṇoti pakkhayutto",
  "atk-s0201a3:376_1": "sakuṇo. Ḍetīti uppatati. Ayaṁ panettha saṅkhepattho – sakuṇā nāma “asukasmiṁ padese",
  "atk-s0201a3:376_2": "rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni",
  "atk-s0201a3:376_3": "vijjhantā vidhunantā khādanti. “Idaṁ ajjatanāya idaṁ svātanāya bhavissatī”ti nesaṁ",
  "atk-s0201a3:376_4": "na hoti. Phale pana khīṇe neva rukkhassa ārakkhaṁ ṭhapenti, na tattha pattaṁ vā nakhaṁ",
  "atk-s0201a3:376_5": "vā tuṇḍaṁ vā ṭhapenti, atha kho tasmiṁ rukkhe anapekkho hutvā yo yaṁ disābhāgaṁ icchati,",
  "atk-s0201a3:376_6": "so tena sapattabhārova – uppatitvā gacchati. Evameva ayaṁ bhikkhu nissaṅgo nirapekkhoyeva",
  "atk-s0201a3:376_7": "pakkamati. Tena vuttaṁ “samādāyeva pakkamatī”ti. Ariyenāti niddosena. Ajjhattanti",
  "atk-s0201a3:376_8": "sake attabhāve. Anavajjasukhanti niddosasukhaṁ.",
  "atk-s0201a3:377_0": "295.So cakkhunā rūpaṁ disvāti so iminā ariyena sīlakkhandhena samannāgato bhikkhu",
  "atk-s0201a3:377_1": "cakkhuviññāṇena rūpaṁ passitvāti attho. Sesapadesu yaṁ vattabbaṁ siyā, taṁ sabbaṁ",
  "atk-s0201a3:377_2": "visuddhimagge vuttaṁ. Abyāsekasukhanti kilesehi anavasittasukhaṁ, avikiṇṇasukhantipi",
  "atk-s0201a3:377_3": "vuttaṁ. Indriyasaṁvarasukhañhi diṭṭhādīsu diṭṭhamattādivasena pavattatāya avikiṇṇaṁ",
  "atk-s0201a3:377_4": "hoti. So abhikkante paṭikkanteti so manacchaṭṭhānaṁ indriyānaṁ saṁvarena samannāgato",
  "atk-s0201a3:377_5": "bhikkhu imesu abhikkantapaṭikkantādīsu sattasu ṭhānesu satisampajaññavasena sampajānakārī",
  "atk-s0201a3:377_6": "hoti. Tattha yaṁ vattabbaṁ siyā, taṁ satipaṭṭhāne vuttameva.",
  "atk-s0201a3:378_0": "296.So iminā cātiādinā kiṁ dasseti? Araññavāsassa paccayasampattiṁ dasseti. Yassa",
  "atk-s0201a3:378_1": "hi ime cattāro paccayā natthi, tassa araññavāso na ijjhati, tiracchānagatehi vā vanacarakehi",
  "atk-s0201a3:378_2": "vā saddhiṁ vattabbataṁ āpajjati, araññe adhivatthā devatā, “kiṁ evarūpassa pāpabhikkhuno",
  "atk-s0201a3:378_3": "araññavāsenā”ti bheravasaddaṁ sāventi, hatthehi sīsaṁ paharitvā palāyanākāraṁ karonti.",
  "atk-s0201a3:378_4": "“Asuko bhikkhu araññaṁ pavisitvā idañcidañca pāpakammaṁ akāsī”ti ayaso pattharati.",
  "atk-s0201a3:378_5": "Yassa panete cattāro paccayā atthi, tassa araññavāso ijjhati, so hi attano sīlaṁ",
  "atk-s0201a3:378_6": "paccavekkhanto kiñci kāḷakaṁ vā tilakaṁ vā apassanto pītiṁ uppādetvā taṁ khayato",
  "atk-s0201a3:378_7": "vayato sammasanto ariyabhūmiṁ okkamati, araññe adhivatthā devatā attamanā vaṇṇaṁ",
  "atk-s0201a3:378_8": "bhāsanti, itissa udake pakkhittatelabindu viya yaso vitthāriko hoti.",
  "atk-s0201a3:379_0": "Tattha vivittanti suññaṁ appasaddaṁ, appanigghosanti attho. Etadeva hi sandhāya vibhaṅge,",
  "atk-s0201a3:379_1": "“vivittanti santike cepi senāsanaṁ hoti, tañca anākiṇṇaṁ gahaṭṭhehi pabbajitehi,",
  "atk-s0201a3:379_2": "tena taṁ vivitta”nti vuttaṁ. Seti ceva āsati ca etthāti senāsanaṁ, mañcapīṭhādīnametaṁ",
  "atk-s0201a3:379_3": "adhivacanaṁ. Tenāha – “senāsananti mañcopi senāsanaṁ, pīṭhampi bhisipi bimbohanampi,",
  "atk-s0201a3:379_4": "vihāropi aḍḍhayogopi, pāsādopi, hammiyampi, guhāpi, aṭṭopi, māḷopi, leṇampi, veḷugumbopi,",
  "atk-s0201a3:379_5": "rukkhamūlampi, maṇḍapopi senāsanaṁ, yattha vā pana bhikkhū paṭikkamanti, sabbametaṁ",
  "atk-s0201a3:379_6": "senāsana”nti. Apica “vihāro aḍḍhayogo pāsādo hammiyaṁ guhā”ti idaṁ vihārasenāsanaṁ",
  "atk-s0201a3:379_7": "nāma. “Mañco pīṭhaṁ, bhisi bimbohana”nti idaṁ mañcapīṭhasenāsanaṁ nāma. “Cimilikā,",
  "atk-s0201a3:379_8": "cammakhaṇḍo, tiṇasanthāro, paṇṇasanthāro”ti idaṁ santhatasenāsanaṁ nāma. “Yattha",
  "atk-s0201a3:379_9": "vā pana bhikkhū paṭikkamantī”ti idaṁ okāsasenāsanaṁ nāmāti evaṁ catubbidhaṁ senāsanaṁ",
  "atk-s0201a3:379_10": "hoti, taṁ sabbampi senāsanaggahaṇena gahitameva. Imassa pana sakuṇasadisassa cātuddisassa",
  "atk-s0201a3:379_11": "bhikkhuno anucchavikaṁ dassento araññaṁ rukkhamūlantiādimāha.",
  "atk-s0201a3:380_0": "Tattha araññanti “nikkhamitvā bahi indakhīlā, sabbametaṁ arañña”nti idaṁ bhikkhunīnaṁ",
  "atk-s0201a3:380_1": "vasena āgataṁ araññaṁ. “Āraññakaṁ nāma senāsanaṁ pañcadhanusatikaṁ pacchima”nti idaṁ",
  "atk-s0201a3:380_2": "pana imassa bhikkhuno anurūpaṁ, tassa lakkhaṇaṁ visuddhimagge dhutaṅganiddese vuttaṁ.",
  "atk-s0201a3:380_3": "Rukkhamūlanti yaṁkiñci sandacchāyaṁ vivittaṁ rakkhamūlaṁ. Pabbatanti selaṁ. Tattha",
  "atk-s0201a3:380_4": "hi udakasoṇḍīsu udakakiccaṁ katvā sītāya rukkhacchāyāya nisinnassa nānādisāsu khāyamānāsu",
  "atk-s0201a3:380_5": "sītena vātena vījiyamānassa cittaṁ ekaggaṁ hoti. Kandaranti kaṁ vuccati udakaṁ, tena",
  "atk-s0201a3:380_6": "dāritaṁ, udakena bhinnaṁ pabbatappadesaṁ, yaṁ nadītumbantipi nadīkuñjantipi vadanti.",
  "atk-s0201a3:380_7": "Tattha hi rajatapaṭṭasadisā vālikā honti, matthake maṇivitānaṁ viya vanagahanaṁ,",
  "atk-s0201a3:380_8": "maṇikkhandhasadisaṁ udakaṁ sandati. Evarūpaṁ kandaraṁ oruyha pānīyaṁ pivitvā gattāni",
  "atk-s0201a3:380_9": "sītāni katvā vālikaṁ ussāpetvā paṁsukūlacīvaraṁ paññāpetvā nisinnassa samaṇadhammaṁ",
  "atk-s0201a3:380_10": "karoto cittaṁ ekaggaṁ hoti. Giriguhanti dvinnaṁ pabbatānaṁ antarā, ekasmiṁyeva vā",
  "atk-s0201a3:380_11": "umaṅgasadisaṁ mahāvivaraṁ. Susānalakkhaṇaṁ visuddhimagge vuttaṁ. Vanapatthanti atikkamitvā",
  "atk-s0201a3:380_12": "manussānaṁ upacāraṭṭhānaṁ, yattha na kasanti na vapanti. Tenevāha – “vanapatthanti",
  "atk-s0201a3:380_13": "dūrānametaṁ senāsanānaṁ adhivacana”ntiādi. Abbhokāsanti acchannaṁ, ākaṅkhamāno panettha",
  "atk-s0201a3:380_14": "cīvarakuṭiṁ katvā vasati. Palālapuñjanti palālarāsiṁ. Mahāpalālapuñjato hi palālaṁ",
  "atk-s0201a3:380_15": "nikkaḍḍhitvā pabbhāraleṇasadise ālaye karonti, gacchagumbādīnampi upari palālaṁ pakkhipitvā",
  "atk-s0201a3:380_16": "heṭṭhā nisinnā samaṇadhammaṁ karonti, taṁ sandhāyetaṁ vuttaṁ.",
  "atk-s0201a3:381_0": "Pacchābhattanti bhattassa pacchato. Piṇḍapātapaṭikkantoti piṇḍapātapariyesanato paṭikkanto.",
  "atk-s0201a3:381_1": "Pallaṅkanti samantato ūrubaddhāsanaṁ. Ābhujitvāti bandhitvā. Ujuṁ kāyaṁ paṇidhāyāti",
  "atk-s0201a3:381_2": "uparimaṁ sarīraṁ ujukaṁ ṭhapetvā aṭṭhārasa piṭṭhikaṇṭake koṭiyā koṭiṁ paṭipādetvā.",
  "atk-s0201a3:381_3": "Evañhi nisinnassa cammamaṁsanahārūni na paṇamanti. Athassa yā tesaṁ paṇamanapaccayā",
  "atk-s0201a3:381_4": "khaṇe khaṇe vedanā uppajjeyyuṁ, tā na uppajjanti. Tāsu anuppajjamānāsu cittaṁ ekaggaṁ",
  "atk-s0201a3:381_5": "hoti, kammaṭṭhānaṁ na paripatati, vuddhiṁ phātiṁ upagacchati. Parimukhaṁ satiṁ upaṭṭhapetvāti",
  "atk-s0201a3:381_6": "kammaṭṭhānābhimukhaṁ satiṁ ṭhapayitvā, mukhasamīpe vā katvāti attho. Teneva vibhaṅge",
  "atk-s0201a3:381_7": "vuttaṁ – “ayaṁ sati upaṭṭhitā hoti sūpaṭṭhitā nāsikagge vā mukhanimitte vā, tena",
  "atk-s0201a3:381_8": "vuccati parimukhaṁ satiṁ upaṭṭhapetvā”ti. Atha vā “parīti pariggahaṭṭho, mukhanti",
  "atk-s0201a3:381_9": "niyyānattho, satīti upaṭṭhānattho, tena vuccati parimukhaṁ sati”nti evaṁ paṭisambhidāyaṁ",
  "atk-s0201a3:381_10": "vuttanayenapettha attho daṭṭhabbo. Tatrāyaṁ saṅkhepo “pariggahitaniyyānasatiṁ katvā”ti.",
  "atk-s0201a3:382_0": "Abhijjhaṁ loketi ettha lujjanapalujjanaṭṭhena pañcupādānakkhandhā loko, tasmā pañcasu",
  "atk-s0201a3:382_1": "upādānakkhandhesu rāgaṁ pahāya kāmacchandaṁ vikkhambhetvāti ayamettha attho. Vigatābhijjhenāti",
  "atk-s0201a3:382_2": "vikkhambhanavasena pahīnattā vigatābhijjhena, na cakkhuviññāṇasadisenāti attho. Abhijjhāya",
  "atk-s0201a3:382_3": "cittaṁ parisodhetīti abhijjhāto cittaṁ parimoceti. Yathā naṁ sā muñcati ceva, muñcitvā",
  "atk-s0201a3:382_4": "ca na puna gaṇhāti, evaṁ karotīti attho. Byāpādapadosaṁ pahāyātiādīsupi eseva nayo.",
  "atk-s0201a3:382_5": "Byāpajjati iminā cittaṁ pūtikammāsādayo viya purimapakatiṁ pajahatīti byāpādo. Vikārāpattiyā",
  "atk-s0201a3:382_6": "padussati, paraṁ vā padūseti vināsetīti padoso. Ubhayametaṁ kodhassevādhivacanaṁ.",
  "atk-s0201a3:382_7": "Thinaṁ cittagelaññaṁ. Middhaṁ cetasikagelaññaṁ. Thinañca middhañca thinamiddhaṁ.",
  "atk-s0201a3:382_8": "Ālokasaññīti rattimpi divā diṭṭhaālokasañjānanasamatthatāya vigatanīvaraṇāya parisuddhāya",
  "atk-s0201a3:382_9": "saññāya samannāgato. Sato sampajānoti satiyā ca ñāṇena ca samannāgato. Idaṁ ubhayaṁ",
  "atk-s0201a3:382_10": "ālokasaññāya upakārattā vuttaṁ. Uddhaccañca kukkuccañca uddhaccakukkuccaṁ. Tiṇṇavicikicchoti",
  "atk-s0201a3:382_11": "vicikicchaṁ taritvā atikkamitvā ṭhito. “Kathamidaṁ kathamida”nti evaṁ nappavattatīti",
  "atk-s0201a3:382_12": "akathaṁkathī. Kusalesu dhammesūti anavajjesu dhammesu. “Ime nu kho kusalā, kathamime",
  "atk-s0201a3:382_13": "kusalā”ti evaṁ na vicikicchati na kaṅkhatīti attho. Ayamettha saṅkhepo, imesu pana",
  "atk-s0201a3:382_14": "nīvaraṇesu vacanatthalakkhaṇādibhedato yaṁ vattabbaṁ siyā, taṁ sabbaṁ visuddhimagge vuttaṁ.",
  "atk-s0201a3:383_0": "297.Paññāya dubbalīkaraṇeti ime pañca nīvaraṇā uppajjamānā anuppannāya lokiyalokuttarāya",
  "atk-s0201a3:383_1": "paññāya uppajjituṁ na denti, uppannā api aṭṭha samāpattiyo pañca vā abhiññā ucchinditvā",
  "atk-s0201a3:383_2": "pātenti; tasmā “paññāya dubbalīkaraṇā”ti vuccanti. Tathāgatapadaṁ itipīti idampi",
  "atk-s0201a3:383_3": "tathāgatassa ñāṇapadaṁ ñāṇavaḷañjaṁ ñāṇena akkantaṭṭhānanti vuccati. Tathāgatanisevitanti",
  "atk-s0201a3:383_4": "tathāgatassa ñāṇaphāsukāya nighaṁsitaṭṭhānaṁ. Tathāgatārañjitanti tathāgatassa ñāṇadāṭhāya ārañjitaṭṭhānaṁ.",
  "atk-s0201a3:384_0": "299.Yathābhūtaṁ pajānātīti yathāsabhāvaṁ pajānāti. Natveva tāva ariyasāvako niṭṭhaṁ",
  "atk-s0201a3:384_1": "gato hotīti imā jhānābhiññā bāhirakehipi sādhāraṇāti na tāva niṭṭhaṁ gato hoti. Maggakkhaṇepi",
  "atk-s0201a3:384_2": "apariyositakiccatāya na tāva niṭṭhaṁ gato hoti. Apica kho niṭṭhaṁ gacchatīti apica",
  "atk-s0201a3:384_3": "kho pana maggakkhaṇe mahāhatthiṁ passanto nāgavaniko viya sammāsambuddho bhagavāti",
  "atk-s0201a3:384_4": "iminā ākārena tīsu ratanesu niṭṭhaṁ gacchati. Niṭṭhaṁ gato hotīti evaṁ maggakkhaṇe",
  "atk-s0201a3:384_5": "niṭṭhaṁ gacchanto arahattaphalakkhaṇe pariyositasabbakiccatāya sabbākārena tīsu ratanesu",
  "atk-s0201a3:384_6": "niṭṭhaṁ gato hoti. Sesaṁ uttānatthamevāti.",
  "atk-s0201a3:385": "Papañcasūdaniyā majjhimanikāyaṭṭhakathāya",
  "atk-s0201a3:386": "Cūḷahatthipadopamasuttavaṇṇanā niṭṭhitā.",
  "atk-s0201a3:387": "8. Mahāhatthipadopamasuttavaṇṇanā",
  "atk-s0201a3:388_0": "300.Evaṁme sutanti mahāhatthipadopamasuttaṁ. Tattha jaṅgalānanti pathavītalacārīnaṁ.",
  "atk-s0201a3:388_1": "Pāṇānanti sapādakapāṇānaṁ. Padajātānīti padāni. Samodhānaṁ gacchantīti odhānaṁ pakkhepaṁ",
  "atk-s0201a3:388_2": "gacchanti. Aggamakkhāyatīti seṭṭhaṁ akkhāyati. Yadidaṁ mahantattenāti mahantabhāvena",
  "atk-s0201a3:388_3": "aggaṁ akkhāyati, na guṇavasenāti attho. Ye keci kusalā dhammāti ye keci lokiyā vā",
  "atk-s0201a3:388_4": "lokuttarā vā kusalā dhammā. Saṅgahaṁ gacchantīti ettha catubbidho saṅgaho – sajātisaṅgaho,",
  "atk-s0201a3:388_5": "sañjātisaṅgaho, kiriyasaṅgaho, gaṇanasaṅgahoti. Tattha “sabbe khattiyā āgacchantu",
  "atk-s0201a3:388_6": "sabbe brāhmaṇā”ti evaṁ samānajātivasena saṅgaho sajātisaṅgaho nāma. “Sabbe kosalakā",
  "atk-s0201a3:388_7": "sabbe māgadhakā”ti evaṁ sañjātidesavasena saṅgaho sañjātisaṅgaho nāma. “Sabbe rathikā",
  "atk-s0201a3:388_8": "sabbe dhanuggahā”ti evaṁ kiriyavasena saṅgaho kiriyasaṅgaho nāma. “Cakkhāyatanaṁ",
  "atk-s0201a3:388_9": "katamakkhandhagaṇanaṁ gacchatīti? Cakkhāyatanaṁ rūpakkhandhagaṇanaṁ gacchati. Hañci",
  "atk-s0201a3:388_10": "cakkhāyatanaṁ rūpakkhandhagaṇanaṁ gacchati, tena vata re vattabbe cakkhāyatanaṁ rūpakkhandhena",
  "atk-s0201a3:388_11": "saṅgahita”nti, ayaṁ gaṇanasaṅgaho nāma. Imasmimpi ṭhāne ayameva adhippeto.",
  "atk-s0201a3:389_0": "Nanu ca “catunnaṁ ariyasaccānaṁ kati kusalā kati akusalā kati abyākatāti pañhassa",
  "atk-s0201a3:389_1": "vissajjane samudayasaccaṁ akusalaṁ, maggasaccaṁ kusalaṁ, nirodhasaccaṁ abyākataṁ,",
  "atk-s0201a3:389_2": "dukkhasaccaṁ siyā kusalaṁ, siyā akusalaṁ, siyā abyākata”nti āgatattā catubhūmakampi",
  "atk-s0201a3:389_3": "kusalaṁ diyaḍḍhameva saccaṁ bhajati. Atha kasmā mahāthero catūsu ariyasaccesu gaṇanaṁ",
  "atk-s0201a3:389_4": "gacchatīti āhāti? Saccānaṁ antogadhattā. Yathā hi “sādhikamidaṁ, bhikkhave, diyaḍḍhasikkhāpadasataṁ",
  "atk-s0201a3:389_5": "anvaddhamāsaṁ uddesaṁ āgacchati, yattha attakāmā kulaputtā sikkhanti. Tisso imā,",
  "atk-s0201a3:389_6": "bhikkhave, sikkhā adhisīlasikkhā adhicittasikkhā adhipaññāsikkhā”ti ettha sādhikamidaṁ",
  "atk-s0201a3:389_7": "diyaḍḍhasikkhāpadasataṁ ekā adhisīlasikkhāva hoti, taṁ sikkhantopi tisso sikkhā sikkhatīti",
  "atk-s0201a3:389_8": "dassito, sikkhānaṁ antogadhattā. Yathā ca ekassa hatthipadassa catūsu koṭṭhāsesu",
  "atk-s0201a3:389_9": "ekasmiṁ koṭṭhāse otiṇṇānipi dvīsu tīsu catūsu koṭṭhāsesu otiṇṇānipi siṅgālasasamigādīnaṁ",
  "atk-s0201a3:389_10": "pādāni hatthipade samodhānaṁ gatāneva honti. Hatthipadato amuccitvā tasseva antogadhattā.",
  "atk-s0201a3:389_11": "Evameva ekasmimpi dvīsupi tīsupi catūsupi saccesu gaṇanaṁ gatā dhammā catūsu saccesu",
  "atk-s0201a3:389_12": "gaṇanaṁ gatāva honti; saccānaṁ antogadhattāti diyaḍḍhasaccagaṇanaṁ gatepi kusaladhamme",
  "atk-s0201a3:389_13": "“sabbe te catūsu ariyasaccesu saṅgahaṁ gacchantī”ti āha. “Dukkhe ariyasacce”tiādīsu",
  "atk-s0201a3:389_14": "uddesapadesu ceva jātipi dukkhātiādīsu niddesapadesu ca yaṁ vattabbaṁ, taṁ visuddhimagge",
  "atk-s0201a3:389_15": "vuttameva. Kevalaṁ panettha desanānukkamova veditabbo.",
  "atk-s0201a3:390_0": "301. Yathā hi cheko vilīvakāro sujātaṁ veḷuṁ labhitvā catudhā chetvā tato tayo koṭṭhāse",
  "atk-s0201a3:390_1": "ṭhapetvā ekaṁ gaṇhitvā pañcadhā bhindeyya, tatopi cattāro ṭhapetvā ekaṁ gaṇhitvā",
  "atk-s0201a3:390_2": "phālento pañca pesiyo kareyya, tato catasso ṭhapetvā ekaṁ gaṇhitvā kucchibhāgaṁ piṭṭhibhāganti",
  "atk-s0201a3:390_3": "dvidhā phāletvā piṭṭhibhāgaṁ ṭhapetvā kucchibhāgaṁ ādāya tato samuggabījanitālavaṇṭādinānappakāraṁ",
  "atk-s0201a3:390_4": "veḷuvikatiṁ kareyya, so piṭṭhibhāgañca itarā ca catasso pesiyo itare ca cattāro koṭṭhāse",
  "atk-s0201a3:390_5": "itare ca tayo koṭṭhāse kammāya na upanessatīti na vattabbo. Ekappahārena pana upanetuṁ",
  "atk-s0201a3:390_6": "na sakkā, anupubbena upanessati. Evameva ayaṁ mahātheropi vilīvakāro sujātaṁ veḷuṁ",
  "atk-s0201a3:390_7": "labhitvā cattāro koṭṭhāse viya, imaṁ mahantaṁ suttantaṁ ārabhitvā catuariyasaccavasena",
  "atk-s0201a3:390_8": "mātikaṁ ṭhapesi. Vilīvakārassa tayo koṭṭhāse ṭhapetvā ekaṁ gahetvā tassa pañcadhā",
  "atk-s0201a3:390_9": "karaṇaṁ viya therassa tīṇi ariyasaccāni ṭhapetvā ekaṁ dukkhasaccaṁ gahetvā bhājentassa",
  "atk-s0201a3:390_10": "khandhavasena pañcadhā karaṇaṁ. Tato yathā so vilīvakāro cattāro koṭṭhāse ṭhapetvā",
  "atk-s0201a3:390_11": "ekaṁ bhāgaṁ gahetvā pañcadhā phālesi, evaṁ thero cattāro arūpakkhandhe ṭhapetvā rūpakkhandhaṁ",
  "atk-s0201a3:390_12": "vibhajanto cattāri ca mahābhūtāni catunnañca mahābhūtānaṁ upādāya rūpanti pañcadhā",
  "atk-s0201a3:390_13": "akāsi. Tato yathā so vilīvakāro catasso pesiyo ṭhapetvā ekaṁ gahetvā kucchibhāgaṁ",
  "atk-s0201a3:390_14": "piṭṭhibhāganti dvidhā phālesi, evaṁ thero upādāya rūpañca tisso ca dhātuyo ṭhapetvā",
  "atk-s0201a3:390_15": "ekaṁ pathavīdhātuṁ vibhajanto ajjhattikabāhiravasena dvidhā dassesi. Yathā so vilīvakāro",
  "atk-s0201a3:390_16": "piṭṭhibhāgaṁ ṭhapetvā kucchibhāgaṁ ādāya nānappakāraṁ vilīvavikatiṁ akāsi, evaṁ thero",
  "atk-s0201a3:390_17": "bāhiraṁ pathavīdhātuṁ ṭhapetvā ajjhattikaṁ pathavīdhātuṁ vīsatiyā ākārehi vibhajitvā",
  "atk-s0201a3:390_18": "dassetuṁ katamā cāvuso, ajjhattikā pathavīdhātūtiādimāha.",
  "atk-s0201a3:391_0": "Yathā pana vilīvakāro piṭṭhibhāgañca itarā ca cattasso pesiyo itare ca cattāro koṭṭhāse",
  "atk-s0201a3:391_1": "itare ca tayo koṭṭhāse anupubbena kammāya upanessati, na hi sakkā ekappahārena upanetuṁ,",
  "atk-s0201a3:391_2": "evaṁ theropi bāhirañca pathavīdhātuṁ itarā ca tisso dhātuyo upādārūpañca itare ca",
  "atk-s0201a3:391_3": "cattāro arūpino khandhe itarāni ca tīṇi ariyasaccāni anupubbena vibhajitvā dassessati,",
  "atk-s0201a3:391_4": "na hi sakkā ekappahārena dassetuṁ. Apica rājaputtūpamāyapi ayaṁ kamo vibhāvetabbo –",
  "atk-s0201a3:392_0": "Eko kira mahārājā, tassa parosahassaṁ puttā. So tesaṁ piḷandhanaparikkhāraṁ catūsu",
  "atk-s0201a3:392_1": "peḷāsu ṭhapetvā jeṭṭhaputtassa appesi – “idaṁ te, tāta, bhātikānaṁ piḷandhanabhaṇḍaṁ",
  "atk-s0201a3:392_2": "tathārūpe chaṇe sampatte piḷandhanaṁ no dehīti yācantānaṁ dadeyyāsī”ti. So “sādhu",
  "atk-s0201a3:392_3": "devā”ti sāragabbhe paṭisāmesi, tathārūpe chaṇadivase rājaputtā rañño santikaṁ gantvā",
  "atk-s0201a3:392_4": "“piḷandhanaṁ no, tāta, detha, nakkhattaṁ kīḷissāmā”ti āhaṁsu. Tātā, jeṭṭhabhātikassa",
  "atk-s0201a3:392_5": "vo hatthe mayā piḷandhanaṁ ṭhapitaṁ, taṁ āharāpetvā piḷandhathāti. Te sādhūti paṭissuṇitvā",
  "atk-s0201a3:392_6": "tassa santikaṁ gantvā, “tumhākaṁ kira no hatthe piḷandhanabhaṇḍaṁ, taṁ dethā”ti āhaṁsu.",
  "atk-s0201a3:392_7": "So evaṁ karissāmīti gabbhaṁ vivaritvā, catasso peḷāyo nīharitvā tisso ṭhapetvā ekaṁ",
  "atk-s0201a3:392_8": "vivaritvā, tato pañca samugge nīharitvā cattāro ṭhapetvā ekaṁ vivaritvā, tato pañcasu",
  "atk-s0201a3:392_9": "karaṇḍesu nīharitesu cattāro ṭhapetvā ekaṁ vivaritvā pidhānaṁ passe ṭhapetvā tato",
  "atk-s0201a3:392_10": "hatthūpagapādūpagādīni nānappakārāni piḷandhanāni nīharitvā adāsi. So kiñcāpi itarehi",
  "atk-s0201a3:392_11": "catūhi karaṇḍehi itarehi catūhi samuggehi itarāhi tīhi peḷāhi na tāva bhājetvā deti,",
  "atk-s0201a3:392_12": "anupubbena pana dassati, na hi sakkā ekappahārena dātuṁ.",
  "atk-s0201a3:393_0": "Tattha mahārājā viya bhagavā daṭṭhabbo. Vuttampi cetaṁ – “rājāhamasmi selāti bhagavā,",
  "atk-s0201a3:393_1": "dhammarājā anuttaro”ti. Jeṭṭhaputto viya sāriputtatthero, vuttampi cetaṁ – “yaṁ kho",
  "atk-s0201a3:393_2": "taṁ, bhikkhave, sammā vadamāno vadeyya, ‘bhagavato putto oraso mukhato jāto dhammajo",
  "atk-s0201a3:393_3": "dhammanimmito dhammadāyādo, no āmisadāyādo’ti sāriputtameva taṁ sammā vadamāno vadeyya,",
  "atk-s0201a3:393_4": "bhagavato putto…pe… no āmisadāyādo”ti. Parosahassarājaputtā viya bhikkhusaṅgho daṭṭhabbo. Vuttampi cetaṁ –",
  "atk-s0201a3:394": "“Parosahassaṁ bhikkhūnaṁ, sugataṁ payirupāsati;",
  "atk-s0201a3:395": "Desentaṁ virajaṁ dhammaṁ, nibbānaṁ akutobhaya”nti. ;",
  "atk-s0201a3:396_0": "Rañño tesaṁ puttānaṁ piḷandhanaṁ catūsu peḷāsu pakkhipitvā jeṭṭhaputtassa hatthe",
  "atk-s0201a3:396_1": "ṭhapitakālo viya bhagavato dhammasenāpatissa hatthe catusaccappakāsanāya ṭhapitakālo,",
  "atk-s0201a3:396_2": "tenevāha – “sāriputto, bhikkhave, pahoti cattāri ariyasaccāni vitthārena ācikkhituṁ",
  "atk-s0201a3:396_3": "desetuṁ paññāpetuṁ paṭṭhapetuṁ vivarituṁ vibhajituṁ uttānīkātu”nti. Tathārūpe khaṇe",
  "atk-s0201a3:396_4": "tesaṁ rājaputtānaṁ taṁ rājānaṁ upasaṅkamitvā piḷandhanaṁ yācanakālo viya bhikkhusaṅghassa",
  "atk-s0201a3:396_5": "vassūpanāyikasamaye āgantvā dhammadesanāya yācitakālo. Upakaṭṭhāya kira vassūpanāyikāya",
  "atk-s0201a3:396_6": "idaṁ suttaṁ desitaṁ. Rañño, “tātā, jeṭṭhabhātikassa vo hatthe mayā piḷandhanaṁ ṭhapitaṁ",
  "atk-s0201a3:396_7": "taṁ āharāpetvā piḷandhathā”ti vuttakālo viya sambuddhenāpi, “sevetha, bhikkhave,",
  "atk-s0201a3:396_8": "sāriputtamoggallāne, bhajatha, bhikkhave, sāriputtamoggallāne. Paṇḍitā bhikkhū anuggāhakā",
  "atk-s0201a3:396_9": "sabrahmacārīna”nti evaṁ dhammasenāpatino santike bhikkhūnaṁ pesitakālo.",
  "atk-s0201a3:397_0": "Rājaputtehi rañño kathaṁ sutvā jeṭṭhabhātikassa santikaṁ gantvā piḷandhanaṁ yācitakālo",
  "atk-s0201a3:397_1": "viya bhikkhūhi satthukathaṁ sutvā dhammasenāpatiṁ upasaṅkamma dhammadesanaṁ āyācitakālo.",
  "atk-s0201a3:397_2": "Jeṭṭhabhātikassa gabbhaṁ vivaritvā catasso peḷāyo nīharitvā ṭhapanaṁ viya dhammasenāpatissa",
  "atk-s0201a3:397_3": "imaṁ suttantaṁ ārabhitvā catunnaṁ ariyasaccānaṁ vasena mātikāya ṭhapanaṁ. Tisso peḷāyo",
  "atk-s0201a3:397_4": "ṭhapetvā ekaṁ vivaritvā tato pañcasamugganīharaṇaṁ viya tīṇi ariyasaccāni ṭhapetvā",
  "atk-s0201a3:397_5": "dukkhaṁ ariyasaccaṁ vibhajantassa pañcakkhandhadassanaṁ. Cattāro samugge ṭhapetvā",
  "atk-s0201a3:397_6": "ekaṁ vivaritvā tato pañcakaraṇḍanīharaṇaṁ viya cattāro arūpakkhandhe ṭhapetvā ekaṁ",
  "atk-s0201a3:397_7": "rūpakkhandhaṁ vibhajantassa catumahābhūtaupādārūpavasena pañcakoṭṭhāsadassanaṁ.",
  "atk-s0201a3:398_0": "302. Cattāro karaṇḍe ṭhapetvā ekaṁ vivaritvā pidhānaṁ passe ṭhapetvā hatthūpagapādūpagādipiḷandhanadānaṁ",
  "atk-s0201a3:398_1": "viya tīṇi mahābhūtāni upādārūpañca ṭhapetvā ekaṁ pathavīdhātuṁ vibhajantassa bāhiraṁ",
  "atk-s0201a3:398_2": "tāva pidhānaṁ viya ṭhapetvā ajjhattikāya pathavīdhātuyā nānāsabhāvato vīsatiyā ākārehi",
  "atk-s0201a3:398_3": "dassanatthaṁ “katamā cāvuso ajjhattikā pathavīdhātū”tiādivacanaṁ.",
  "atk-s0201a3:399_0": "Tassa pana rājaputtassa tehi catūhi karaṇḍehi catūhi samuggehi tīhi ca peḷāhi pacchā",
  "atk-s0201a3:399_1": "anupubbena nīharitvā piḷandhanadānaṁ viya therassāpi itaresañca tiṇṇaṁ mahābhūtānaṁ",
  "atk-s0201a3:399_2": "upādārūpānañca catunnaṁ arūpakkhandhānañca tiṇṇaṁ ariyasaccānañca pacchā anupubbena",
  "atk-s0201a3:399_3": "bhājetvā dassanaṁ veditabbaṁ. Yaṁ panetaṁ “katamā cāvuso, ajjhattikā pathavīdhātū”tiādi",
  "atk-s0201a3:399_4": "vuttaṁ. Tattha ajjhattaṁ paccattanti ubhayampetaṁ niyakādhivacanameva. Kakkhaḷanti",
  "atk-s0201a3:399_5": "thaddhaṁ. Kharigatanti pharusaṁ. Upādinnanti na kammasamuṭṭhānameva, avisesena pana",
  "atk-s0201a3:399_6": "sarīraṭṭhakassetaṁ gahaṇaṁ. Sarīraṭṭhakañhi upādinnaṁ vā hotu, anupādinnaṁ vā, ādinnagahitaparāmaṭṭhavasena",
  "atk-s0201a3:399_7": "sabbaṁ upādinnameva nāma. Seyyathidaṁ – kesā lomā…pe… udariyaṁ karīsanti idaṁ dhātukammaṭṭhānikassa",
  "atk-s0201a3:399_8": "kulaputtassa ajjhattikapathavīdhātuvasena tāva kammaṭṭhānaṁ vibhattaṁ. Ettha pana",
  "atk-s0201a3:399_9": "manasikāraṁ ārabhitvā vipassanaṁ vaḍḍhetvā arahattaṁ gahetukāmena yaṁ kātabbaṁ, taṁ",
  "atk-s0201a3:399_10": "sabbaṁ visuddhimagge vitthāritameva. Matthaluṅgaṁ pana na idha pāḷiāruḷhaṁ. Tampi",
  "atk-s0201a3:399_11": "āharitvā, visuddhimagge vuttanayeneva vaṇṇasaṇṭhānādivasena vavatthapetvā, “ayampi",
  "atk-s0201a3:399_12": "acetanā abyākatā suññā thaddhā pathavīdhātu evā”ti manasi kātabbaṁ. Yaṁ vā panaññampīti",
  "atk-s0201a3:399_13": "idaṁ itaresu tīsu koṭṭhāsesu anugatāya pathavīdhātuyā gahaṇatthaṁ vuttaṁ. Yā ceva",
  "atk-s0201a3:399_14": "kho pana ajjhattikā pathavīdhātūti yā ca ayaṁ vuttappakārā ajjhattikā pathavīdhātu.",
  "atk-s0201a3:399_15": "Yā ca bāhirāti yā ca vibhaṅge, “ayo lohaṁ tipu sīsa”ntiādinā nayena āgatā bāhirā pathavīdhātu.",
  "atk-s0201a3:400_0": "Ettāvatā therena ajjhattikā pathavīdhātu nānāsabhāvato vīsatiyā ākārehi vitthārena",
  "atk-s0201a3:400_1": "dassitā, bāhirā saṅkhepena. Kasmā? Yasmiñhi ṭhāne sattānaṁ ālayo nikanti patthanā",
  "atk-s0201a3:400_2": "pariyuṭṭhānaṁ gahaṇaṁ parāmāso balavā hoti, tattha tesaṁ ālayādīnaṁ uddharaṇatthaṁ",
  "atk-s0201a3:400_3": "buddhā vā buddhasāvakā vā vitthārakathaṁ kathenti. Yattha pana na balavā, tattha",
  "atk-s0201a3:400_4": "kattabbakiccābhāvato saṅkhepena kathenti. Yathā hi kassako khettaṁ kasamāno yattha",
  "atk-s0201a3:400_5": "mūlasantānakānaṁ balavatāya naṅgalaṁ laggati, tattha goṇe ṭhapetvā paṁsuṁ viyūhitvā",
  "atk-s0201a3:400_6": "mūlasantānakāni chetvā chetvā uddharanto bahuṁ vāyāmaṁ karoti. Yattha tāni natthi,",
  "atk-s0201a3:400_7": "tattha balavaṁ payogaṁ katvā goṇe piṭṭhiyaṁ paharamāno kasatiyeva, evaṁsampadamidaṁ veditabbaṁ.",
  "atk-s0201a3:401_0": "Pathavīdhāturevesāti duvidhāpesā thaddhaṭṭhena kakkhaḷaṭṭhena pharusaṭṭhena ekalakkhaṇā",
  "atk-s0201a3:401_1": "pathavīdhātuyeva, āvusoti ajjhattikaṁ bāhirāya saddhiṁ yojetvā dasseti. Yasmā bāhirāya",
  "atk-s0201a3:401_2": "pathavīdhātuyā acetanābhāvo pākaṭo, na ajjhattikāya, tasmā sā bāhirāya saddhiṁ ekasadisā",
  "atk-s0201a3:401_3": "acetanāyevāti gaṇhantassa sukhapariggaho hoti. Yathā kiṁ? Yathā dantena goṇena saddhiṁ",
  "atk-s0201a3:401_4": "yojito adanto katipāhameva visūkāyati vipphandati, atha na cirasseva damathaṁ upeti.",
  "atk-s0201a3:401_5": "Evaṁ ajjhattikāpi bāhirāya saddhiṁ ekasadisāti gaṇhantassa katipāhameva acetanābhāvo",
  "atk-s0201a3:401_6": "na upaṭṭhāti, atha na cirenevassā acetanābhāvo pākaṭo hoti. Taṁ netaṁ mamāti taṁ",
  "atk-s0201a3:401_7": "ubhayampi na etaṁ mama, na esohamasmi, na eso me attāti evaṁ yathābhūtaṁ sammappaññāya",
  "atk-s0201a3:401_8": "daṭṭhabbaṁ. Yathābhūtanti yathāsabhāvaṁ, tañhi aniccādisabhāvaṁ, tasmā aniccaṁ dukkhamanattāti",
  "atk-s0201a3:401_9": "evaṁ daṭṭhabbanti attho.",
  "atk-s0201a3:402_0": "Hoti kho so, āvusoti kasmā ārabhi? Bāhiraāpodhātuvasena bāhirāya pathavīdhātuyā vināsaṁ",
  "atk-s0201a3:402_1": "dassetvā tato visesatarena upādinnāya sarīraṭṭhakapathavīdhātuyā vināsadassanatthaṁ.",
  "atk-s0201a3:402_2": "Pakuppatīti āposaṁvaṭṭavasena vaḍḍhamānā kuppati. Antarahitā tasmiṁ samaye bāhirā",
  "atk-s0201a3:402_3": "pathavīdhātu hotīti tasmiṁ samaye koṭisatasahassacakkavāḷe khārodakena vilīyamānā",
  "atk-s0201a3:402_4": "udakānugatā hutvā sabbā pabbatādivasena saṇṭhitā pathavīdhātu antarahitā hoti. Vilīyitvā",
  "atk-s0201a3:402_5": "udakameva hoti. Tāva mahallikāyāti tāva mahantāya.",
  "atk-s0201a3:403": "Duve satasahassāni, cattāri nahutāni ca;",
  "atk-s0201a3:404": "Ettakaṁ bahalattena, saṅkhātāyaṁ vasundharāti. –",
  "atk-s0201a3:405_0": "Evaṁ bahalatteneva mahantāya, vitthārato pana koṭisatasahassacakkavāḷappamāṇāya.",
  "atk-s0201a3:405_1": "Aniccatāti hutvā abhāvatā. Khayadhammatāti khayaṁ gamanasabhāvatā. Vayadhammatāti",
  "atk-s0201a3:405_2": "vayaṁ gamanasabhāvatā. Vipariṇāmadhammatāti pakativijahanasabhāvatā, iti sabbehipi",
  "atk-s0201a3:405_3": "imehi padehi aniccalakkhaṇameva vuttaṁ. Yaṁ pana aniccaṁ, taṁ dukkhaṁ. Yaṁ dukkhaṁ,",
  "atk-s0201a3:405_4": "taṁ anattāti tīṇipi lakkhaṇāni āgatāneva honti. Mattaṭṭhakassāti parittaṭṭhitikassa,",
  "atk-s0201a3:405_5": "tattha dvīhākārehi imassa kāyassa parittaṭṭhititā veditabbā ṭhitiparittatāya ca sarasaparittatāya",
  "atk-s0201a3:405_6": "ca. Ayañhi atīte cittakkhaṇe jīvittha, na jīvati, na jīvissati. Anāgate cittakkhaṇe",
  "atk-s0201a3:405_7": "jīvissati, na jīvati, na jīvittha. Paccuppanne cittakkhaṇe jīvati, na jīvittha, na",
  "atk-s0201a3:405_8": "jīvissatīti vuccati.",
  "atk-s0201a3:406": "“Jīvitaṁ attabhāvo ca, sukhadukkhā ca kevalā;",
  "atk-s0201a3:407": "Ekacittasamāyuttā, lahu so vattate khaṇo”ti. –",
  "atk-s0201a3:408": "Idaṁ etasseva parittaṭṭhitidassanatthaṁ vuttaṁ. Evaṁ ṭhitiparittatāya parittaṭṭhititā veditabbā.",
  "atk-s0201a3:409_0": "Assāsapassāsūpanibaddhādibhāvena panassa sarasaparittatā veditabbā. Sattānañhi assāsūpanibaddhaṁ",
  "atk-s0201a3:409_1": "jīvitaṁ, passāsūpanibaddhaṁ jīvitaṁ, assāsapassāsūpanibaddhaṁ jīvitaṁ, mahābhūtūpanibaddhaṁ",
  "atk-s0201a3:409_2": "jīvitaṁ, kabaḷīkārāhārūpanibaddhaṁ jīvitaṁ, viññāṇūpanibaddhaṁ jīvitanti visuddhimagge vitthāritaṁ.",
  "atk-s0201a3:410_0": "Taṇhupādinnassāti taṇhāya ādinnagahitaparāmaṭṭhassa ahanti vā mamanti vā asmīti vā.",
  "atk-s0201a3:410_1": "Atha khvāssa notevettha hotīti atha kho assa bhikkhuno evaṁ tīṇi lakkhaṇāni āropetvā",
  "atk-s0201a3:410_2": "passantassa ettha ajjhattikāya pathavīdhātuyā ahanti vātiādi tividho taṇhāmānadiṭṭhiggāho",
  "atk-s0201a3:410_3": "noteva hoti, na hotiyevāti attho. Yathā ca āpodhātuvasena, evaṁ tejodhātuvāyodhātuvasenapi",
  "atk-s0201a3:410_4": "bāhirāya pathavīdhātuyā antaradhānaṁ hoti. Idha pana ekaṁyeva āgataṁ. Itarānipi atthato veditabbāni.",
  "atk-s0201a3:411_0": "Tañce, āvusoti idha tassa dhātukammaṭṭhānikassa bhikkhuno sotadvāre pariggahaṁ paṭṭhapento",
  "atk-s0201a3:411_1": "balaṁ dasseti. Akkosantīti dasahi akkosavatthūhi akkosanti. Paribhāsantīti tayā idañcidañca",
  "atk-s0201a3:411_2": "kataṁ, evañca evañca taṁ karissāmāti vācāya paribhāsanti. Rosentīti ghaṭṭenti. Vihesentīti",
  "atk-s0201a3:411_3": "dukkhāpenti, sabbaṁ vācāya ghaṭṭanameva vuttaṁ. So evanti so dhātukammaṭṭhāniko evaṁ",
  "atk-s0201a3:411_4": "sampajānāti. Uppannā kho me ayanti sampativattamānuppannabhāvena ca samudācāruppannabhāvena",
  "atk-s0201a3:411_5": "ca uppannā. Sotasamphassajāti upanissayavasena sotasamphassato jātā sotadvārajavanavedanā,",
  "atk-s0201a3:411_6": "phasso aniccoti sotasamphasso hutvā abhāvaṭṭhena aniccoti passati. Vedanādayopi sotasamphassasampayuttāva",
  "atk-s0201a3:411_7": "veditabbā. Dhātārammaṇamevāti dhātusaṅkhātameva ārammaṇaṁ. Pakkhandatīti otarati.",
  "atk-s0201a3:411_8": "Pasīdatīti tasmiṁ ārammaṇe pasīdati, bhummavacanameva vā etaṁ. Byañjanasandhivasena",
  "atk-s0201a3:411_9": "“dhātārammaṇamevā”ti vuttaṁ, dhātārammaṇeyevāti ayamettha attho. Adhimuccatīti dhātuvasena",
  "atk-s0201a3:411_10": "evanti adhimokkhaṁ labhati, na rajjati, na dussati. Ayañhi sotadvāramhi ārammaṇe",
  "atk-s0201a3:411_11": "āpāthagate mūlapariññāāgantukatāvakālikavasena pariggahaṁ karoti, tassa vitthārakathā",
  "atk-s0201a3:411_12": "satipaṭṭhāne satisampajaññapabbe vuttā. Sā pana tattha cakkhudvāravasena vuttā, idha",
  "atk-s0201a3:411_13": "sotadvāravasena veditabbā.",
  "atk-s0201a3:412_0": "Evaṁ katapariggahassa hi dhātukammaṭṭhānikassa balavavipassakassa sacepi cakkhudvārādīsu",
  "atk-s0201a3:412_1": "ārammaṇe āpāthagate ayoniso āvajjanaṁ uppajjati, voṭṭhabbanaṁ patvā ekaṁ dve vāre",
  "atk-s0201a3:412_2": "āsevanaṁ labhitvā cittaṁ bhavaṅgameva otarati, na rāgādivasena uppajjati, ayaṁ koṭippatto",
  "atk-s0201a3:412_3": "tikkhavipassako. Aparassa rāgādivasena ekaṁ vāraṁ javanaṁ javati, javanapariyosāne",
  "atk-s0201a3:412_4": "pana rāgādivasena evaṁ me javanaṁ javitanti āvajjato ārammaṇaṁ pariggahitameva hoti,",
  "atk-s0201a3:412_5": "puna vāraṁ tathā na javati. Aparassa ekavāraṁ evaṁ āvajjato puna dutiyavāraṁ rāgādivasena",
  "atk-s0201a3:412_6": "javanaṁ javatiyeva, dutiyavārāvasāne pana evaṁ me javanaṁ javitanti āvajjato ārammaṇaṁ",
  "atk-s0201a3:412_7": "pariggahitameva hoti, tatiyavāre tathā na uppajjati. Ettha pana paṭhamo atitikkho,",
  "atk-s0201a3:412_8": "tatiyo atimando, dutiyassa pana vasena imasmiṁ sutte, laṭukikopame, indriyabhāvane",
  "atk-s0201a3:412_9": "ca ayamattho veditabbo.",
  "atk-s0201a3:413_0": "Evaṁ sotadvāre pariggahitavasena dhātukammaṭṭhānikassa balaṁ dassetvā idāni kāyadvāre",
  "atk-s0201a3:413_1": "dīpento tañce, āvusotiādimāha. Aniṭṭhārammaṇañhi patvā dvīsu vāresu kilamati sotadvāre",
  "atk-s0201a3:413_2": "ca kāyadvāre ca. Tasmā yathā nāma khettassāmī puriso kudālaṁ gahetvā khettaṁ anusañcaranto",
  "atk-s0201a3:413_3": "yattha vā tattha vā mattikapiṇḍaṁ adatvā dubbalaṭṭhānesuyeva kudālena bhūmiṁ bhinditvā",
  "atk-s0201a3:413_4": "satiṇamattikapiṇḍaṁ deti. Evameva mahāthero anāgate sikkhākāmā padhānakammikā kulaputtā",
  "atk-s0201a3:413_5": "imesu dvāresu saṁvaraṁ paṭṭhapetvā khippameva jātijarāmaraṇassa antaṁ karissantīti",
  "atk-s0201a3:413_6": "imesuyeva dvīsu dvāresu gāḷhaṁ katvā saṁvaraṁ desento imaṁ desanaṁ ārabhi.",
  "atk-s0201a3:414_0": "Tattha samudācarantīti upakkamanti. Pāṇisamphassenāti pāṇippahārena, itaresupi eseva",
  "atk-s0201a3:414_1": "nayo. Tathābhūtoti tathāsabhāvo. Yathābhūtasminti yathāsabhāve. Kamantīti pavattanti.",
  "atk-s0201a3:414_2": "Evaṁ buddhaṁ anussaratotiādīsu itipi so bhagavātiādinā nayena anussarantopi buddhaṁ",
  "atk-s0201a3:414_3": "anussarati, vuttaṁ kho panetaṁ bhagavatāti anussarantopi anussaratiyeva. Svākkhāto",
  "atk-s0201a3:414_4": "bhagavatā dhammotiādinā nayena anussarantopi dhammaṁ anussarati, kakacūpamovādaṁ",
  "atk-s0201a3:414_5": "anussarantopi anussaratiyeva. Suppaṭipannotiādinā nayena anussarantopi saṅghaṁ anussarati,",
  "atk-s0201a3:414_6": "kakacokantanaṁ adhivāsayamānassa bhikkhuno guṇaṁ anussaramānopi anussaratiyeva.",
  "atk-s0201a3:415_0": "Upekkhā kusalanissitā na saṇṭhātīti idha vipassanupekkhā adhippetā. Upekkhā kusalanissitā",
  "atk-s0201a3:415_1": "saṇṭhātīti idha chaḷaṅgupekkhā, sā panesā kiñcāpi khīṇāsavassa iṭṭhāniṭṭhesu ārammaṇesu",
  "atk-s0201a3:415_2": "arajjanādivasena pavattati, ayaṁ pana bhikkhu vīriyabalena bhāvanāsiddhiyā attano",
  "atk-s0201a3:415_3": "vipassanaṁ khīṇāsavassa chaḷaṅgupekkhāṭhāne ṭhapetīti vipassanāva chaḷaṅgupekkhā nāma jātā.",
  "atk-s0201a3:416_0": "303. Āpodhātuniddese āpogatanti sabbaāpesu gataṁ allayūsabhāvalakkhaṇaṁ. Pittaṁ semhantiādīsu",
  "atk-s0201a3:416_1": "pana yaṁ vattabbaṁ, taṁ sabbaṁ saddhiṁ bhāvanānayena visuddhimagge vuttaṁ. Pakuppatīti",
  "atk-s0201a3:416_2": "oghavasena vaḍḍhati, samuddato vā udakaṁ uttarati, ayamassa pākatiko pakopo, āposaṁvaṭṭakāle",
  "atk-s0201a3:416_3": "pana koṭisatasahassacakkavāḷaṁ udakapūrameva hoti. Ogacchantīti heṭṭhā gacchanti,",
  "atk-s0201a3:416_4": "uddhane āropitaudakaṁ viya khayaṁ vināsaṁ pāpuṇanti. Sesaṁ purimanayeneva veditabbaṁ.",
  "atk-s0201a3:417_0": "304. Tejodhātuniddese tejogatanti sabbatejesu gataṁ uṇhattalakkhaṇaṁ. Tejo eva vā",
  "atk-s0201a3:417_1": "tejobhāvaṁ gatanti tejogataṁ. Purime āpogatepi pacchime vāyogatepi eseva nayo. Yena",
  "atk-s0201a3:417_2": "cāti yena tejogatena. Tasmiṁ kuppite ayaṁ kāyo santappati, ekāhikajarādibhāvena usumajāto",
  "atk-s0201a3:417_3": "hoti. Yena ca jīrīyatīti yena ayaṁ kāyo jīrati, indriyavekallattaṁ balaparikkhayaṁ",
  "atk-s0201a3:417_4": "valipalitādibhāvañca pāpuṇāti. Yena ca pariḍayhatīti yena kuppitena ayaṁ kāyo dayhati,",
  "atk-s0201a3:417_5": "so ca puggalo dayhāmi dayhāmīti kandanto satadhotasappigosītacandanādilepañca tālavaṇṭavātañca",
  "atk-s0201a3:417_6": "paccāsīsati. Yena ca asitapītakhāyitasāyitaṁ sammā pariṇāmaṁ gacchatīti yena taṁ",
  "atk-s0201a3:417_7": "asitaṁ vā odanādi, pītaṁ vā pānakādi, khāyitaṁ vā piṭṭhakhajjakādi, sāyitaṁ vā ambapakkamadhuphāṇitādi",
  "atk-s0201a3:417_8": "sammā paripākaṁ gacchati, rasādibhāvena vivekaṁ gacchatīti attho. Ayamettha saṅkhepo.",
  "atk-s0201a3:417_9": "Vitthārato pana yaṁ vattabbaṁ siyā, taṁ sabbaṁ saddhiṁ bhāvanānayena visuddhimagge vuttaṁ.",
  "atk-s0201a3:418_0": "Haritantanti haritameva. Allatiṇādiṁ āgamma nibbāyatīti attho. Panthantanti mahāmaggameva.",
  "atk-s0201a3:418_1": "Selantanti pabbataṁ. Udakantanti udakaṁ. Ramaṇīyaṁ vā bhūmibhāganti tiṇagumbādirahitaṁ,",
  "atk-s0201a3:418_2": "vivittaṁ abbhokāsaṁ bhūmibhāgaṁ. Anāhārāti nirāhārā nirupādānā, ayampi pakatiyāva",
  "atk-s0201a3:418_3": "tejovikāro vutto, tejosaṁvaṭṭakāle pana koṭisatasahassacakkavāḷaṁ jhāpetvā chārikāmattampi",
  "atk-s0201a3:418_4": "na tiṭṭhati. Nhārudaddulenāti cammanillekhanena. Aggiṁ gavesantīti evarūpaṁ sukhumaṁ",
  "atk-s0201a3:418_5": "upādānaṁ gahetvā aggiṁ pariyesanti, yaṁ appamattakampi usumaṁ labhitvā pajjalati,",
  "atk-s0201a3:418_6": "sesamidhāpi purimanayeneva veditabbaṁ.",
  "atk-s0201a3:419_0": "305. Vāyodhātuniddese uddhaṅgamā vātāti uggārahikkārādipavattakā uddhaṁ ārohanavātā.",
  "atk-s0201a3:419_1": "Adhogamā vātāti uccārapassāvādinīharaṇakā adho orohanavātā. Kucchisayā vātāti antānaṁ",
  "atk-s0201a3:419_2": "bahivātā. Koṭṭhāsayā vātāti antānaṁ antovātā. Aṅgamaṅgānusārinoti dhamanījālānusārena",
  "atk-s0201a3:419_3": "sakalasarīre aṅgamaṅgāni anusaṭā samiñjanapasāraṇādinibbattakavātā. Assāsoti antopavisananāsikavāto.",
  "atk-s0201a3:419_4": "Passāsoti bahinikkhamananāsikavāto. Ayamettha saṅkhepo. Vitthārato pana yaṁ vattabbaṁ",
  "atk-s0201a3:419_5": "siyā, taṁ sabbaṁ saddhiṁ bhāvanānayena visuddhimagge vuttaṁ.",
  "atk-s0201a3:420_0": "Gāmampi vahatīti sakalagāmampi cuṇṇavicuṇṇaṁ kurumānā ādāya gacchati, nigamādīsupi",
  "atk-s0201a3:420_1": "eseva nayo. Idha vāyosaṁvaṭṭakāle koṭisatasahassacakkavāḷaviddhaṁsanavasena vāyodhātuvikāro",
  "atk-s0201a3:420_2": "dassito. Vidhūpanenāti aggibījanakena. Ossavaneti chadanagge, tena hi udakaṁ savati,",
  "atk-s0201a3:420_3": "tasmā taṁ “ossavana”nti vuccati. Sesamidhāpi purimanayeneva yojetabbaṁ.",
  "atk-s0201a3:421_0": "306.Seyyathāpi, āvusoti idha kiṁ dasseti? Heṭṭhā kathitānaṁ mahābhūtānaṁ nissattabhāvaṁ.",
  "atk-s0201a3:421_1": "Kaṭṭhanti dabbasambhāraṁ. Vallinti ābandhanavalliṁ. Tiṇanti chadanatiṇaṁ. Mattikanti",
  "atk-s0201a3:421_2": "anulepamattikaṁ. Ākāso parivāritoti etāni kaṭṭhādīni anto ca bahi ca parivāretvā",
  "atk-s0201a3:421_3": "ākāso ṭhitoti attho. Agāraṁtveva saṅkhaṁ gacchatīti agāranti paṇṇattimattaṁ hoti.",
  "atk-s0201a3:421_4": "Kaṭṭhādīsu pana visuṁ visuṁ rāsikatesu kaṭṭharāsivallirāsītveva vuccati. Evameva",
  "atk-s0201a3:421_5": "khoti evameva aṭṭhiādīni anto ca bahi ca parivāretvā ṭhito ākāso, tāneva aṭṭhiādīni",
  "atk-s0201a3:421_6": "paṭicca rūpaṁtveva saṅkhaṁ gacchati, sarīranti vohāraṁ gacchati. Yathā kaṭṭhādīni",
  "atk-s0201a3:421_7": "paṭicca gehanti saṅkhaṁ gataṁ agāraṁ khattiyagehaṁ brāhmaṇagehanti vuccati, evamidampi",
  "atk-s0201a3:421_8": "khattiyasarīraṁ brāhmaṇasarīranti vuccati, na hettha koci satto vā jīvo vā vijjati.",
  "atk-s0201a3:422_0": "Ajjhattikañceva, āvuso, cakkhūti idaṁ kasmā āraddhaṁ? Heṭṭhā upādārūpaṁ cattāro ca",
  "atk-s0201a3:422_1": "arūpino khandhā tīṇi ca ariyasaccāni na kathitāni, idāni tāni kathetuṁ ayaṁ desanā",
  "atk-s0201a3:422_2": "āraddhāti. Tattha cakkhuṁ aparibhinnanti cakkhupasāde niruddhepi upahatepi pittasemhalohitehi",
  "atk-s0201a3:422_3": "palibuddhepi cakkhu cakkhuviññāṇassa paccayo bhavituṁ na sakkoti, paribhinnameva",
  "atk-s0201a3:422_4": "hoti, cakkhuviññāṇassa pana paccayo bhavituṁ samatthaṁ aparibhinnaṁ nāma. Bāhirā",
  "atk-s0201a3:422_5": "ca rūpāti bāhirā catusamuṭṭhānikarūpā. Tajjo samannāhāroti taṁ cakkhuñca rūpe ca",
  "atk-s0201a3:422_6": "paṭicca bhavaṅgaṁ āvaṭṭetvā uppajjanamanasikāro, bhavaṅgāvaṭṭanasamatthaṁ cakkhudvāre",
  "atk-s0201a3:422_7": "kiriyamanodhātucittanti attho. Taṁ rūpānaṁ anāpāthagatattāpi aññāvihitassapi na hoti,",
  "atk-s0201a3:422_8": "tajjassāti tadanurūpassa. Viññāṇabhāgassāti viññāṇakoṭṭhāsassa.",
  "atk-s0201a3:423_0": "Yaṁ tathābhūtassātiādīsu dvāravasena cattāri saccāni dasseti. Tattha tathābhūtassāti",
  "atk-s0201a3:423_1": "cakkhuviññāṇena sahabhūtassa, cakkhuviññāṇasamaṅginoti attho. Rūpanti cakkhuviññāṇassa",
  "atk-s0201a3:423_2": "na rūpajanakattā cakkhuviññāṇakkhaṇe tisamuṭṭhānarūpaṁ, tadanantaracittakkhaṇe catusamuṭṭhānampi",
  "atk-s0201a3:423_3": "labbhati. Saṅgahaṁ gacchatīti gaṇanaṁ gacchati. Vedanādayo cakkhuviññāṇasampayuttāva.",
  "atk-s0201a3:423_4": "Viññāṇampi cakkhuviññāṇameva. Ettha ca saṅkhārāti cetanāva vuttā. Saṅgahoti ekato",
  "atk-s0201a3:423_5": "saṅgaho. Sannipātoti samāgamo. Samavāyoti rāsi. Yo paṭiccasamuppādaṁ passatīti yo",
  "atk-s0201a3:423_6": "paccaye passati. So dhammaṁ passatīti so paṭiccasamuppannadhamme passati, chandotiādi",
  "atk-s0201a3:423_7": "sabbaṁ taṇhāvevacanameva, taṇhā hi chandakaraṇavasena chando. Ālayakaraṇavasena ālayo.",
  "atk-s0201a3:423_8": "Anunayakaraṇavasena anunayo. Ajjhogāhitvā gilitvā gahanavasena ajjhosānanti vuccati.",
  "atk-s0201a3:423_9": "Chandarāgavinayo chandarāgappahānanti nibbānasseva vevacanaṁ, iti tīṇi saccāni pāḷiyaṁ",
  "atk-s0201a3:423_10": "āgatāneva maggasaccaṁ āharitvā gahetabbaṁ, yā imesu tīsu ṭhānesu diṭṭhi saṅkappo",
  "atk-s0201a3:423_11": "vācā kammanto ājīvo vāyāmo sati samādhi bhāvanāpaṭivedho, ayaṁ maggoti. Bahukataṁ",
  "atk-s0201a3:423_12": "hotīti ettāvatāpi bahuṁ bhagavato sāsanaṁ kataṁ hoti, ajjhattikañceva, āvuso, sotantiādivāresupi eseva nayo.",
  "atk-s0201a3:424_0": "Manodvāre pana ajjhattiko mano nāma bhavaṅgacittaṁ. Taṁ niruddhampi āvajjanacittassa",
  "atk-s0201a3:424_1": "paccayo bhavituṁ asamatthaṁ mandathāmagatameva pavattamānampi paribhinnaṁ nāma hoti.",
  "atk-s0201a3:424_2": "Āvajjanassa pana paccayo bhavituṁ samatthaṁ aparibhinnaṁ nāma. Bāhirā ca dhammāti",
  "atk-s0201a3:424_3": "dhammārammaṇaṁ. Neva tāva tajjassāti idaṁ bhavaṅgasamayeneva kathitaṁ. Dutiyavāro",
  "atk-s0201a3:424_4": "paguṇajjhānapaccavekkhaṇena vā, paguṇakammaṭṭhānamanasikārena vā, paguṇabuddhavacanasajjhāyakaraṇādinā",
  "atk-s0201a3:424_5": "vā, aññavihitakaṁ sandhāya vutto. Imasmiṁ vāre rūpanti catusamuṭṭhānampi labbhati.",
  "atk-s0201a3:424_6": "Manoviññāṇañhi rūpaṁ samuṭṭhāpeti, vedanādayo manoviññāṇasampayuttā, viññāṇaṁ manoviññāṇameva.",
  "atk-s0201a3:424_7": "Saṅkhārā panettha phassacetanāvaseneva gahitā. Sesaṁ vuttanayeneva veditabbaṁ. Iti",
  "atk-s0201a3:424_8": "mahāthero heṭṭhā ekadesameva sammasanto āgantvā imasmiṁ ṭhāne ṭhatvā heṭṭhā parihīnadesanaṁ",
  "atk-s0201a3:424_9": "sabbaṁ taṁtaṁdvāravasena bhājetvā dassento yathānusandhināva suttantaṁ niṭṭhapesīti.",
  "atk-s0201a3:425": "Papañcasūdaniyā majjhimanikāyaṭṭhakathāya",
  "atk-s0201a3:426": "Mahāhatthipadopamasuttavaṇṇanā niṭṭhitā.",
  "atk-s0201a3:427": "9. Mahāsāropamasuttavaṇṇanā",
  "atk-s0201a3:428": "307.Evaṁme sutanti mahāsāropamasuttaṁ. Tattha acirapakkanteti saṅghaṁ bhinditvā ruhiruppādakammaṁ katvā nacirapakkante saliṅgeneva pāṭiyekke jāte.",
  "atk-s0201a3:429_0": "Idha, bhikkhave, ekacco kulaputtoti kiñcāpi asukakulaputtoti na niyāmito, devadattaṁyeva",
  "atk-s0201a3:429_1": "pana sandhāya idaṁ vuttanti veditabbaṁ. So hi asambhinnāya mahāsammatapaveṇiyā okkākavaṁse",
  "atk-s0201a3:429_2": "jātattā jātikulaputto. Otiṇṇoti yassa jāti anto anupaviṭṭhā, so jātiyā otiṇṇo nāma.",
  "atk-s0201a3:429_3": "Jarādīsupi eseva nayo. Lābhasakkārādīsupi lābhoti cattāro paccayā. Sakkāroti tesaṁyeva",
  "atk-s0201a3:429_4": "sukatabhāvo. Silokoti vaṇṇabhaṇanaṁ. Abhinibbattetīti uppādeti. Apaññātāti dvinnaṁ",
  "atk-s0201a3:429_5": "janānaṁ ṭhitaṭṭhāne na paññāyanti, ghāsacchādanamattampi na labhanti. Appesakkhāti",
  "atk-s0201a3:429_6": "appaparivārā, purato vā pacchato vā gacchantaṁ na labhanti.",
  "atk-s0201a3:430_0": "Sārena sārakaraṇīyanti rukkhasārena kattabbaṁ akkhacakkayuganaṅgalādikaṁ yaṁkiñci.",
  "atk-s0201a3:430_1": "Sākhāpalāsaṁ aggahesi brahmacariyassāti maggaphalasārassa sāsanabrahmacariyassa cattāro",
  "atk-s0201a3:430_2": "paccayā sākhāpalāsaṁ nāma, taṁ aggahesi. Tena ca vosānaṁ āpādīti teneva ca alamettāvatā",
  "atk-s0201a3:430_3": "sāro me pattoti vosānaṁ āpanno.",
  "atk-s0201a3:431_0": "310.Ñāṇadassanaṁ ārādhetīti devadatto pañcābhiñño, dibbacakkhu ca pañcannaṁ abhiññānaṁ",
  "atk-s0201a3:431_1": "matthake ṭhitaṁ, taṁ imasmiṁ sutte “ñāṇadassana”nti vuttaṁ. Ajānaṁ apassaṁ viharantīti",
  "atk-s0201a3:431_2": "kiñci sukhumaṁ rūpaṁ ajānantā antamaso paṁsupisācakampi apassantā viharanti.",
  "atk-s0201a3:432_0": "311.Asamayavimokkhaṁ ārādhetīti, “katamo asamayavimokkho? Cattāro ca ariyamaggā cattāri",
  "atk-s0201a3:432_1": "ca sāmaññaphalāni, nibbānañca, ayaṁ asamayavimokkho”ti evaṁ vutte navalokuttaradhamme",
  "atk-s0201a3:432_2": "ārādheti sampādeti paṭilabhati. Lokiyasamāpattiyo hi appitappitakkhaṇeyeva paccanīkadhammehi",
  "atk-s0201a3:432_3": "vimuccanti, tasmā, “katamo samayavimokkho? Cattāri ca jhānāni catasso ca arūpāvacarasamāpattiyo,",
  "atk-s0201a3:432_4": "ayaṁ samayavimokkho”ti evaṁ samayavimokkhoti vuttā. Lokuttaradhammā pana kālena kālaṁ",
  "atk-s0201a3:432_5": "vimuccanti, sakiṁ vimuttāni hi maggaphalāni vimuttāneva honti. Nibbānaṁ sabbakilesehi",
  "atk-s0201a3:432_6": "accantaṁ vimuttamevāti ime nava dhammā asamayavimokkhoti vuttā.",
  "atk-s0201a3:433_0": "Akuppā cetovimuttīti arahattaphalavimutti. Ayamattho etassāti etadatthaṁ, arahattaphalatthamidaṁ",
  "atk-s0201a3:433_1": "brahmacariyaṁ. Ayaṁ etassa atthoti vuttaṁ hoti. Etaṁ sāranti etaṁ arahattaphalaṁ",
  "atk-s0201a3:433_2": "brahmacariyassa sāraṁ. Etaṁ pariyosānanti etaṁ arahattaphalaṁ brahmacariyassa pariyosānaṁ,",
  "atk-s0201a3:433_3": "esā koṭi, na ito paraṁ pattabbaṁ atthīti yathānusandhināva desanaṁ niṭṭhapesīti.",
  "atk-s0201a3:434": "Papañcasūdaniyā majjhimanikāyaṭṭhakathāya",
  "atk-s0201a3:435": "Mahāsāropamasuttavaṇṇanā niṭṭhitā.",
  "atk-s0201a3:436": "10. Cūḷasāropamasuttavaṇṇanā",
  "atk-s0201a3:437_0": "312.Evaṁme sutanti cūḷasāropamasuttaṁ. Tattha piṅgalakocchoti so brāhmaṇo piṅgaladhātuko.",
  "atk-s0201a3:437_1": "Kocchoti panassa nāmaṁ, tasmā “piṅgalakoccho”ti vuccati. Saṅghinotiādīsu pabbajitasamūhasaṅkhāto",
  "atk-s0201a3:437_2": "saṅgho etesaṁ atthīti saṅghino. Sveva gaṇo etesaṁ atthīti gaṇino. Ācārasikkhāpanavasena",
  "atk-s0201a3:437_3": "tassa gaṇassa ācariyāti gaṇācariyā. Ñātāti paññātā pākaṭā. “Appicchā santuṭṭhā, appicchatāya",
  "atk-s0201a3:437_4": "vatthampi na nivāsentī”tiādinā nayena samuggato yaso etesaṁ atthīti yasassino. Titthakarāti",
  "atk-s0201a3:437_5": "laddhikarā. Sādhusammatāti ime sādhu sundarā sappurisāti evaṁ sammatā. Bahujanassāti",
  "atk-s0201a3:437_6": "assutavato andhabālaputhujjanassa. Idāni te dassento seyyathidaṁ pūraṇotiādimāha.",
  "atk-s0201a3:437_7": "Tattha pūraṇoti tassa satthupaṭiññassa nāmaṁ. Kassapoti gottaṁ. So kira aññatarassa",
  "atk-s0201a3:437_8": "kulassa ekūnadāsasataṁ pūrayamāno jāto, tenassa “pūraṇo”ti nāmaṁ akaṁsu. Maṅgaladāsattā",
  "atk-s0201a3:437_9": "cassa “dukkaṭa”nti vattā natthi, akataṁ vā na katanti. “So kimahamettha vasāmī”ti",
  "atk-s0201a3:437_10": "palāyi. Athassa corā vatthāni acchindiṁsu. So paṇṇena vā tiṇena vā paṭicchādetumpi",
  "atk-s0201a3:437_11": "ajānanto jātarūpeneva ekaṁ gāmaṁ pāvisi. Manussā taṁ disvā, “ayaṁ samaṇo arahā appiccho,",
  "atk-s0201a3:437_12": "natthi iminā sadiso”ti pūvabhattādīni gahetvā upasaṅkamanti. So “mayhaṁ sāṭakaṁ anivatthabhāvena",
  "atk-s0201a3:437_13": "idaṁ uppanna”nti tato paṭṭhāya sāṭakaṁ labhitvāpi na nivāsesi, tadeva pabbajjaṁ aggahesi.",
  "atk-s0201a3:437_14": "Tassa santike aññepi pañcasatā manussā pabbajiṁsu, taṁ sandhāyāha “pūraṇo kassapo”ti.",
  "atk-s0201a3:438_0": "Makkhalīti tassa nāmaṁ. Gosālāya jātattā gosāloti dutiyaṁ nāmaṁ. Taṁ kira sakaddamāya",
  "atk-s0201a3:438_1": "bhūmiyā telaghaṭaṁ gahetvā gacchantaṁ, “tāta, mā khalī”ti sāmiko āha. So pamādena",
  "atk-s0201a3:438_2": "khalitvā patitvā sāmikassa bhayena palāyituṁ āraddho. Sāmiko upadhāvitvā sāṭakakaṇṇe",
  "atk-s0201a3:438_3": "aggahesi. Sopi sāṭakaṁ chaḍḍetvā acelako hutvā palāyi, sesaṁ pūraṇasadisameva.",
  "atk-s0201a3:439_0": "Ajitoti tassa nāmaṁ. Kesakambalaṁ dhāretīti kesakambalo. Iti nāmadvayaṁ saṁsanditvā",
  "atk-s0201a3:439_1": "“ajito kesakambalo”ti vuccati. Tattha kesakambalo nāma manussakesehi katakambalo,",
  "atk-s0201a3:439_2": "tato paṭikiṭṭhataraṁ vatthaṁ nāma natthi. Yathāha – “seyyathāpi, bhikkhave, yāni",
  "atk-s0201a3:439_3": "kānici tantāvutānaṁ vatthānaṁ, kesakambalo tesaṁ paṭikiṭṭho akkhāyati, kesakambalo,",
  "atk-s0201a3:439_4": "bhikkhave, sīte sīto uṇhe uṇho dubbaṇṇo duggandho dukkhasamphasso”ti.",
  "atk-s0201a3:440_0": "Pakudhoti tassa nāmaṁ. Kaccāyanoti gottaṁ. Iti nāmagottaṁ saṁsanditvā, “pakudho kaccāyano”ti",
  "atk-s0201a3:440_1": "vuccati. Sītudakapaṭikkhittako esa, vaccaṁ katvāpi udakakiccaṁ na karoti, uṇhodakaṁ",
  "atk-s0201a3:440_2": "vā kañjiyaṁ vā labhitvā karoti, nadiṁ vā maggodakaṁ vā atikkamma, “sīlaṁ me bhinna”nti",
  "atk-s0201a3:440_3": "vālikathūpaṁ katvā sīlaṁ adhiṭṭhāya gacchati, evarūpo nissirikaladdhiko esa.",
  "atk-s0201a3:441_0": "Sañjayoti tassa nāmaṁ. Belaṭṭhassa puttoti belaṭṭhaputto. Amhākaṁ gaṇṭhanakileso",
  "atk-s0201a3:441_1": "palibujjhanakileso natthi, kilesagaṇṭharahitā mayanti evaṁ vāditāya laddhanāmavasena",
  "atk-s0201a3:441_2": "nigaṇṭho. Nāṭassa puttoti nāṭaputto. Abbhaññaṁsūti yathā tesaṁ paṭiññā, tatheva jāniṁsu.",
  "atk-s0201a3:441_3": "Idaṁ vuttaṁ hoti – sace nesaṁ sā paṭiññā niyyānikā sabbe abbhaññaṁsu. No ce, na abbhaññaṁsu.",
  "atk-s0201a3:441_4": "Tasmā kiṁ tesaṁ paṭiññā niyyānikā na niyyānikāti, ayametassa pañhassa attho. Atha",
  "atk-s0201a3:441_5": "bhagavā nesaṁ aniyyānikabhāvakathanena atthābhāvato alanti paṭikkhipitvā upamāya",
  "atk-s0201a3:441_6": "atthaṁ pavedento dhammameva desetuṁ, dhammaṁ, te brāhmaṇa, desessāmīti āha.",
  "atk-s0201a3:442_0": "320. Tattha sacchikiriyāyāti sacchikaraṇatthaṁ. Na chandaṁ janetīti kattukamyatāchandaṁ",
  "atk-s0201a3:442_1": "na janayati. Na vāyamatīti vāyāmaṁ parakkamaṁ na karoti. Olīnavuttiko ca hotīti līnajjhāsayo",
  "atk-s0201a3:442_2": "hoti. Sāthalikoti sithilaggāhī, sāsanaṁ sithilaṁ katvā gaṇhāti, daḷhaṁ na gaṇhāti.",
  "atk-s0201a3:443_0": "323.Idha, brāhmaṇa bhikkhu, vivicceva kāmehīti kathaṁ ime paṭhamajjhānādidhammā ñāṇadassanena",
  "atk-s0201a3:443_1": "uttaritarā jātāti? Nirodhapādakattā. Heṭṭhā paṭhamajjhānādidhammā hi vipassanāpādakā,",
  "atk-s0201a3:443_2": "idha nirodhapādakā, tasmā uttaritarā jātāti veditabbā. Iti bhagavā idampi suttaṁ",
  "atk-s0201a3:443_3": "yathānusandhināva niṭṭhapesi. Desanāvasāne brāhmaṇo saraṇesu patiṭṭhitoti.",
  "atk-s0201a3:444": "Papañcasūdaniyā majjhimanikāyaṭṭhakathāya",
  "atk-s0201a3:445": "Cūḷasāropamasuttavaṇṇanā niṭṭhitā.",
  "atk-s0201a3:446": "Tatiyavaggavaṇṇanā niṭṭhitā."
}