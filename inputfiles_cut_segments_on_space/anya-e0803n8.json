{
  "anya-e0803n8:0": "8. Itthiliṅganāmikapadamālā",
  "anya-e0803n8:1": "Atha itthiliṅgesu ākārantassa bhūdhātumayassa pakatirūpabhūtassa bhāvikāsaddassa nāmikapadamālāyaṁ vattabbāyampi pasiddhassa tāva kaññāsaddassa nāmikapadamālaṁ vakkhāma –",
  "anya-e0803n8:2_0": "Kaññā, kaññā, kaññāyo. Kaññaṁ, kaññā, kaññāyo. Kaññāya, kaññāhi, kaññābhi. Kaññāya,",
  "anya-e0803n8:2_1": "kaññānaṁ. Kaññāya, kaññāhi, kaññābhi. Kaññāya, kaññānaṁ. Kaññāya, kaññāyaṁ, kaññāsu.",
  "anya-e0803n8:2_2": "Bhoti kaññe, bhotiyo kaññā, kaññāyo. Ayamamhākaṁ ruci.",
  "anya-e0803n8:3_0": "Ettha “kaññā”ti ekavacanabahuvacanavasena vuttaṁ, niruttipiṭake bahuvacanavasena",
  "anya-e0803n8:3_1": "vutto nayo natthi. Tathā hi tattha “saddhā tiṭṭhati, saddhāyo tiṭṭhanti. Saddhaṁ",
  "anya-e0803n8:3_2": "passati, saddhāyo passatī”ti ettakameva vuttaṁ, “saddhā”ti bahuvacanaṁ na āgataṁ.",
  "anya-e0803n8:3_3": "Kiñcāpi nāgataṁ, tathāpi “bāhā paggayha pakkanduṁ, sivikaññā samāgatā. Ahetu appaccayā",
  "anya-e0803n8:3_4": "purisassa saññā uppajjantipi nirujjhantipī”tiādipāḷidassanato bāhākaññā saññāsaddādīnaṁ",
  "anya-e0803n8:3_5": "bahuvacanatā gahetabbā. Cūḷaniruttiyaṁ “bhoti kaññe, bhoti kaññā”ti dve ekavacanāni",
  "anya-e0803n8:3_6": "vatvā “bhotiyo kaññāyo”ti ekaṁ bahuvacanaṁ vuttaṁ. Niruttipiṭake pana “bhoti saddhā”ti",
  "anya-e0803n8:3_7": "ekavacanaṁ vatvā “bhotiyo saddhāyo”ti ekaṁ bahuvacanaṁ vuttaṁ. Mayaṁ panettha “ehi",
  "anya-e0803n8:3_8": "bāle khamāpehi, kusarājaṁ mahabbalaṁ. Phussatī varavaṇṇābhe. Ehi godhe nivattassū”tiādipāḷidassanato",
  "anya-e0803n8:3_9": "“bhoti kaññe, bhotiyo kaññā, kaññāyo”ti evaṁpakārāniyeva ālapanekavacanabahuvacanāni",
  "anya-e0803n8:3_10": "icchāma. Ettha “bhoti kaññe”ti ayaṁ nayo ammādīsu mātādīsu ca na labbhati.",
  "anya-e0803n8:4_0": "Bhāvikā, bhāvikā, bhāvikāyo. Bhāvikaṁ, bhāvikā, bhāvikāyo. Bhāvikāya, bhāvikāhi,",
  "anya-e0803n8:4_1": "bhāvikābhi. Bhāvikāya, bhāvikānaṁ. Bhāvikāya, bhāvikāhi, bhāvikābhi. Bhāvikāya, bhāvikānaṁ.",
  "anya-e0803n8:4_2": "Bhāvikāya, bhāvikāyaṁ, bhāvikāsu. Bhoti bhāvike, bhotiyo bhāvikā, bhāvikāyo.",
  "anya-e0803n8:5_0": "Evaṁ heṭṭhuddiṭṭhānaṁ sabbesaṁ bhūdhātumayānaṁ “bhāvanā vibhāvanā”iccevamādīnaṁākārantapadānaṁ",
  "anya-e0803n8:5_1": "aññesañcākārantapadānaṁ nāmikapadamālā yojetabbā. Etthaññāni ākārantapadāni nāma saddhādīni.",
  "anya-e0803n8:6": "Saddhā medhā paññā vijjā, cintā mantā taṇhā’bhijjhā;",
  "anya-e0803n8:7": "Icchā pucchā jāyā māyā, mettā mattā sikkhā saṅkhā.",
  "anya-e0803n8:8": "Jaṅghā bāhā gīvā jivhā, vācā chāyā gaṅgā nāvā;",
  "anya-e0803n8:9": "Niddā kantā sālā mālā, velā vīṇā bhikkhā lākhā.",
  "anya-e0803n8:10": "Gāthā senā lekhā’pekkhā, āsā pūjā esā kaṅkhā;",
  "anya-e0803n8:11": "Aññā muddā khiḍḍā bhassā, bhāsā kīḷā sattā cetā.",
  "anya-e0803n8:12": "Pipāsā vedanā saññā, cetanā tasiṇā pajā;",
  "anya-e0803n8:13": "Devatā vaṭṭakā godhā, balākā vasudhā sabhā.",
  "anya-e0803n8:14": "Ukkā sephālikā sikkā, salākā vālikā sikhā;",
  "anya-e0803n8:15": "Kāraṇā visikhā sākhā, vacā vañjhā jaṭā ghaṭā.",
  "anya-e0803n8:16": "Pīḷā soṇḍā vitaṇḍā ca, karuṇā vanitā latā;",
  "anya-e0803n8:17": "Kathā nindā sudhā rādhā, vāsanā siṁsapā papā.",
  "anya-e0803n8:18": "Pabhā sīmā khamā ejā,",
  "anya-e0803n8:19": "Khattiyā sakkharā surā;",
  "anya-e0803n8:20": "Dolā tulā silā līlā,",
  "anya-e0803n8:21": "Lāle’ḷā mekhalā kalā.",
  "anya-e0803n8:22": "Vaḷavā suṇisā mūsā, mañjūsā sulasā disā;",
  "anya-e0803n8:23": "Nāsā juṇhā guhā īhā, lasikā parisā nisā;",
  "anya-e0803n8:24": "Mātikiccādayo ceva, bhāvikāpadasādisā.",
  "anya-e0803n8:25": "Ammannambā ca tātā ca, kiñcideva samā siyuṁ;",
  "anya-e0803n8:26": "Mātā dhītā panattādī, puthageva ito siyuṁ.",
  "anya-e0803n8:27_0": "Parisāsaddassa pana sattamīṭhāne “parisāya, parisāyaṁ, parisati, parisāsū”ti yojetabbaṁ",
  "anya-e0803n8:27_1": "“ekamidaṁ bho gotama samayaṁ todeyyassa brāhmaṇassa parisati parūpārambhaṁ vattentī”ti",
  "anya-e0803n8:27_2": "pāḷidassanato. Ammādīnaṁ pana “ammā, ammā, ammāyo”tiādinā kaññānayena vatvā avasāne",
  "anya-e0803n8:27_3": "“bhoti amma, bhoti ammā, bhotiyo ammā, ammāyo”tiādinā yojetabbaṁ.",
  "anya-e0803n8:28_0": "Mātā, mātā, mātaro. Mātaraṁ, mātaro. Mātarā, mātuyā, matyā, mātūhi, mātūbhi. Mātu,",
  "anya-e0803n8:28_1": "mātuyā, matyā, mātarānaṁ, mātānaṁ, mātūnaṁ. Mātarā, mātuyā, matyā, mātūhi, mātūbhi.",
  "anya-e0803n8:28_2": "Mātu, mātuyā, matyā, mātarānaṁ, mātānaṁ, mātūnaṁ. Mātari, mātuyā, matyā, mātuyaṁ,",
  "anya-e0803n8:28_3": "matyaṁ, mātūsu. Bhoti mātā, bhotiyo mātā, mātaro.",
  "anya-e0803n8:29_0": "Ettha pana yasmā pāḷiyaṁ itthiliṅgānaṁ sakārantāni rūpāni ehi ebhi esukārantādīni",
  "anya-e0803n8:29_1": "ca enantādīni ca na dissanti, tasmā kehici vuttānipi “mātussa mātarehī”tiādīni na",
  "anya-e0803n8:29_2": "vuttāni, esa nayo itaresupi. “Yaṁkiñcitthikataṁ puññaṁ, mayhañca mātuyā ca te. Anuññāto",
  "anya-e0803n8:29_3": "ahaṁ matyā”ti pāḷidassanato pana karaṇasampadānanissakkasāmibhummavacanaṭṭhāne “mātuyā,",
  "anya-e0803n8:29_4": "matyā”ti ca vuttaṁ itthiliṅgaṭṭhāne samānagatikattā tesaṁ vacanānaṁ. Tathā hi ummādantijātake",
  "anya-e0803n8:29_5": "“matyā”ti padaṁ pañcamītatiyekavacanavasena āgataṁ, yathā pana “khattiyā”ti padaṁ",
  "anya-e0803n8:29_6": "majjhasaralopavasena “khatyā”ti bhavati, tathā “mātuyā mātuya”nti ca padaṁ “matyā,",
  "anya-e0803n8:29_7": "matya”nti bhavati, ayaṁ nayo dhītusaddādīsu na labbhati.",
  "anya-e0803n8:30_0": "Dhītā, dhītā, dhītaro. Dhītaṁ, dhītaraṁ, dhītaro. Dhītuyā, dhītūhi, dhītūbhi. Dhītu,",
  "anya-e0803n8:30_1": "dhītuyā, dhītarānaṁ, dhītānaṁ, dhītūnaṁ. Dhītarā, dhītuyā, dhītūhi, dhītūbhi. Dhītu,",
  "anya-e0803n8:30_2": "dhītuyā, dhītarānaṁ, dhītānaṁ, dhītūnaṁ. Dhītari, dhītuyā, dhītuyaṁ, dhītūsu. Bhoti",
  "anya-e0803n8:30_3": "dhītu, bhoti dhītā, bhotiyo dhītā, dhītaro. Ettha pana.",
  "anya-e0803n8:31": "“Jāliṁ kaṇhājinaṁ dhītaṁ, maddideviṁ patibbataṁ;",
  "anya-e0803n8:32": "Cajamāno na cintesiṁ, bodhiyāyeva kāraṇā”ti",
  "anya-e0803n8:33_0": "Pāḷiyaṁ “dhīta”nti dassanato upayogavacanaṭṭhāne “dhīta”nti vuttaṁ, tasmā idaṁ sārato",
  "anya-e0803n8:33_1": "gahetabbaṁ, tathā pāḷiyaṁ “assamaṇī hoti asakyadhītarā”ti samāsapadassa dassanato",
  "anya-e0803n8:33_2": "tatiyekavacanantapadasadisaṁ “seṭṭhidhītarā”tiādikaṁ paṭhamekavacanantampi samāsapadaṁ",
  "anya-e0803n8:33_3": "gahetabbameva, niruttipiṭake pana “mātā dhītā”ti padadvayaṁ saddhānaye pakkhitta,",
  "anya-e0803n8:33_4": "tamamhehi “saddhāyā”ti padassa viya “mātāyā”tiādīnaṁ pāḷiādīsu byāse adassanato visuṁ",
  "anya-e0803n8:33_5": "gahitaṁ samāseyeva hi īdisiṁ saddagatiṁ passāma “rājamātāya rājadhītāya seṭṭhidhītāyā”ti.",
  "anya-e0803n8:33_6": "Evaṁ kaññānayopi ekadesena labbhati, tathā “acchariyaṁ nandamāte, abbhutaṁ nandamāte”ti",
  "anya-e0803n8:33_7": "pāḷiyaṁ “nandamāte”ti dassanato “bhoti rājamāte, bhoti rājadhīte”ti evamādinayopi",
  "anya-e0803n8:33_8": "labbhati, tatra nandamāteti nandassa mātā nandamātā, bhoti nandamāte, evaṁ samāseyeva",
  "anya-e0803n8:33_9": "īdisī saddagati hoti, tasmā samāsapadatte “mātu dhītu duhitu”iccetesaṁ pakatirūpānaṁ",
  "anya-e0803n8:33_10": "dve koṭṭhāsā gahetabbā paṭhamaṁ dassitarūpakoṭṭhāso ca kaññānayo rūpakoṭṭhāso cāti.",
  "anya-e0803n8:33_11": "Nattādīni padāni na kevalaṁ pulliṅgāniyeva honti, atha kho itthiliṅgānipi. Tathā",
  "anya-e0803n8:33_12": "hi “visākhāya nattā kālaṅkatā hoti. Catasso mūsikā gādhaṁ kattā, no vasitā”tiādīni",
  "anya-e0803n8:33_13": "payogāni sāsane dissanti.",
  "anya-e0803n8:34_0": "Nattā, nattā, nattāro. Nattaṁ, nattāraṁ, nattāro. Nattārā, nattuyā, nattūhi, nattūbhi.",
  "anya-e0803n8:34_1": "Nattu, nattuyā, nattārānaṁ nattānaṁ, nattūnaṁ. Nattārā, nattuyā, nattūhi, nattūbhi.",
  "anya-e0803n8:34_2": "Nattu, nattuyā, nattārānaṁ, nattānaṁ, nattūnaṁ. Nattari, nattuyā, nattuyaṁ, nattūsu.",
  "anya-e0803n8:34_3": "Bhoti natta, bhoti nattā, bhotiyo nattā, nattāro.",
  "anya-e0803n8:35": "Evaṁ “kattā vasitā bhāsitā” iccādīsupi samāsapadatte pana “rājamātāya nandamāte”tiādīni viya “rājanattāya, rājanatte”tiādīni rūpāni bhavanti.",
  "anya-e0803n8:36": "Savinicchayoyaṁ ākārantukārantitthiliṅgānaṁ pakatirūpassa nāmikapadamālāvibhāgo.",
  "anya-e0803n8:37": "Ākārantukārantatāpakatikaṁ",
  "anya-e0803n8:38": "Ākārantitthiliṅgaṁ niṭṭhitaṁ.",
  "anya-e0803n8:39": "Idāni bhūmipadādīnaṁ nāmikapadamālaṁ vakkhāma pubbācariyamataṁ purecaraṁ katvā –",
  "anya-e0803n8:40_0": "Ratti, rattī, rattiyo. Rattiṁ, rattī, rattiyo. Rattiyā, rattīhi, rattībhi. Rattiyā,",
  "anya-e0803n8:40_1": "rattīnaṁ. Rattiyā, rattīhi, rattībhi. Rattiyā, rattīnaṁ. Rattiyā, rattiyaṁ, rattīsu.",
  "anya-e0803n8:40_2": "Bhoti ratti, bhotiyo rattiyo. Yamakamahātheramataṁ.",
  "anya-e0803n8:41_0": "“Bhūmi, bhūmī, bhūmiyo. Bhūmiṁ, bhūmī, bhūmiyo”ti sabbaṁ neyyaṁ. Evaṁ “bhūti satti",
  "anya-e0803n8:41_1": "patti vutti mutti kitti khanti titti siddhi iddhi vuddhi suddhi buddhi bodhi pīti",
  "anya-e0803n8:41_2": "nandi mati asani vasani sati gati vuḍḍhi yuvati aṅguli bondi diṭṭhi tuṭṭhi nābhi”",
  "anya-e0803n8:41_3": "iccādīnampi nāmikapadamālā yojetabbā. Apica “ratyo amoghā gacchanti. Divā ca ratto",
  "anya-e0803n8:41_4": "ca haranti ye baliṁ. Na bhūmyā caturaṅgulo. Seti bhūmyā anutthunaṁ. Bhūmyā so patitaṁ",
  "anya-e0803n8:41_5": "pāsaṁ. Gīvāya paṭimuñcati. Imā ca nabhyo satarājicittitā. Sateratā vijjurivappabhāsare”ti",
  "anya-e0803n8:41_6": "evamādīnaṁ payogānaṁ dassanato ratti bhūmi nābhisaddādīnaṁ ayampi nāmikapadamālāviseso veditabbo. Kathaṁ?",
  "anya-e0803n8:42_0": "Ratti, rattī, rattiyo, ratyo. Rattiṁ, rattī, rattiyo, ratyo. Rattiyā, ratyā, rattīhi,",
  "anya-e0803n8:42_1": "rattībhi. Rattiyā, ratyā, rattīnaṁ. Rattiyā, ratyā, rattīhi, rattībhi. Rattiyā, ratyā,",
  "anya-e0803n8:42_2": "rattīnaṁ. Rattiyā, ratyā, rattiyaṁ ratyaṁ, ratto, rattīsu. Bhoti ratti, bhotiyo rattī, rattiyo, ratyo.",
  "anya-e0803n8:43": "Ettha “ratto”ti rūpanayaṁ vajjetvā “bhūmi, bhūmī, bhūmiyo, bhūmyo”ti sabbaṁ neyyaṁ.",
  "anya-e0803n8:44_0": "Nābhi, nābhī, nābhiyo, nabhyo. Nābhiṁ, nābhī, nābhiyo, nabhyo. Nābhiyā, nabhyā, nābhīhi,",
  "anya-e0803n8:44_1": "nābhībhi. Nābhiyā, nabhyā, nābhīnaṁ. Nābhiyā, nabhyā, nābhīhi, nābhībhi. Nābhiyā,",
  "anya-e0803n8:44_2": "nabhyā, nābhīnaṁ. Nābhiyā, nabhyā, nābhiyaṁ, nabhyaṁ, nābhīsu. Bhoti nābhi, bhotiyo",
  "anya-e0803n8:44_3": "nābhī, nābhiyo, nabhyo.",
  "anya-e0803n8:45_0": "Bodhi, bodhī, bodhiyo, bojjho. Bodhiṁ, bodhiyaṁ, bojjhaṁ, bodhī, bodhiyo, bojjho.",
  "anya-e0803n8:45_1": "Bodhiyā, bojjhā, bodhīhi, bodhībhi. Bodhiyā, bojjhā, bodhīnaṁ. Bodhiyā, bojjhā, bodhīhi,",
  "anya-e0803n8:45_2": "bodhībhi. Bodhiyā, bojjhā, bodhīnaṁ. Bodhiyā, bojjhā, bodhiyaṁ, bojjhaṁ, bodhīsu.",
  "anya-e0803n8:45_3": "Bhoti bodhi, bhotiyo bodhī, bodhiyo, bojjho.",
  "anya-e0803n8:46": "Ettha pana “bujjhassu jina bodhiyaṁ. Aññatra bojjhā tapasā”ti vicitrapāḷinayadassanato vicitranayā nāmikapadamālā vuttā. Sabbopi cāyaṁ nayo aññatthāpi yathārahaṁ yojetabbo.",
  "anya-e0803n8:47": "Savinicchayoyaṁ ikārantitthiliṅgānaṁ pakatirūpassa nāmikapadamālāvibhāgo.",
  "anya-e0803n8:48": "Ikārantatāpakatikaṁ ikārantitthiliṅgaṁ",
  "anya-e0803n8:49": "Niṭṭhitaṁ.",
  "anya-e0803n8:50": "Idāni bhūrīsaddādīnaṁ nāmikapadamālaṁ vakkhāma pubbācariyamataṁ purecaraṁ katvā –",
  "anya-e0803n8:51_0": "Itthī, itthī, itthiyo. Itthiṁ, itthī, itthiyo. Itthiyā, itthīhi, itthībhi. Itthiyā,",
  "anya-e0803n8:51_1": "itthīnaṁ. Itthiyā, itthīhi, itthībhi. Itthiyā, itthīnaṁ. Itthiyā, itthiyaṁ, itthīsu.",
  "anya-e0803n8:51_2": "Bhoti itthi, bhotiyo itthiyo. Yamakamahātheramataṁ.",
  "anya-e0803n8:52_0": "“Bhūrī, bhūrī, bhūriyo. Bhūriṁ, bhūrī, bhūri yo”ti itthiyā samaṁ. Evaṁ bhūtī bhotī",
  "anya-e0803n8:52_1": "vibhāvinī iccādīnaṁ bhūdhātumayānaṁ aññesañca īkārantasaddānaṁ nāmikapadamālā yojetabbā.",
  "anya-e0803n8:52_2": "Etthaññe īkārantasaddā nāma –",
  "anya-e0803n8:53": "“Mātulānī ca bhaginī, bhikkhunī sāmugī ajī;",
  "anya-e0803n8:54": "Vāpī pokkharaṇī devī, nāgī yakkhinī rājinī.",
  "anya-e0803n8:55": "Dāsī ca brāhmaṇī muṭṭha-ssatinī sīghayāyinī;",
  "anya-e0803n8:56": "Sākiyānī”ti cādīni, payogāni bhavanti hi.",
  "anya-e0803n8:57": "Tatra “pokkharaṇī dāsī, brāhmaṇi”ccādinaṁ gati;",
  "anya-e0803n8:58": "Aññathāpi siyā gāthā-cuṇṇiyesu yathārahaṁ.",
  "anya-e0803n8:59": "“Kusāvatī”tiādīnaṁ, gāthāsveva visesato;",
  "anya-e0803n8:60": "Rūpāni aññathā honti, ekavacanato vade.",
  "anya-e0803n8:61": "“Kāsī avantī”iccādī, bahuvacanato vade;",
  "anya-e0803n8:62": "“Candavatī”tiādīni, payogassānurūpato.",
  "anya-e0803n8:63_0": "Tathā hi “pokkharañño sumāpitā. Tā ca sattasatā bhariyā, dāsyo sattasatāni ca. Dārake",
  "anya-e0803n8:63_1": "ca ahaṁ nessaṁ, brāhmaṇyā paricārake. Najjo sandanti. Najjā nerañjarāya tīre. Lakkhyā bhava nivesanaṁ.",
  "anya-e0803n8:64": "Bārāṇasyaṁ mahārāja, kākarājā nivāsako;",
  "anya-e0803n8:65": "Asītiyā sahassehi, supatto parivārito.",
  "anya-e0803n8:66": "Rājā yathā vessavaṇo naḷiñña”nti",
  "anya-e0803n8:67_0": "Evamādīnaṁ pāḷīnaṁ dassanato pokkharaṇī iccādīnaṁ nāmikapadamālāyo savisesā yojetabbā.",
  "anya-e0803n8:67_1": "Kathaṁ? ‘Pokkharaṇī, pokkharaṇī, pokkharaṇiyo, pokkharañño. Pokkharaṇi”ntiādinā vatvā",
  "anya-e0803n8:67_2": "karaṇasampadānanissakkasāmivacanaṭṭhāne “pokkharaṇiyā, pokkharaññā”ti ekavacanāni",
  "anya-e0803n8:67_3": "vattabbāni. Bhummavacanaṭṭhāne pana “pokkharaṇiyā, pokkharaññā, pokkharaṇiyaṁ, pokkharañña”nti",
  "anya-e0803n8:67_4": "ca ekavacanāni vattabbāni. Sabbattha ca padāni paripuṇṇāni kātabbāni. Tathā “dāsī,",
  "anya-e0803n8:67_5": "dāsī, dāsiyo, dāsyo. Dāsiṁ, dāsiyaṁ, dāsī, dāsiyo, dāsyo”ti vatvā karaṇavacanaṭṭhānādīsu",
  "anya-e0803n8:67_6": "“dāsiyā, dāsyā”ti ekavacanāni vattabbāni. Bhummavacanaṭṭhāne pana “dāsiyā, dāsyā,",
  "anya-e0803n8:67_7": "dāsiyaṁ, dāsya”nti ca ekavacanāni vattabbāni. Sabbattha padāni paripuṇṇāni kātabbāni.",
  "anya-e0803n8:67_8": "Ettha pana “yaṭṭhiyā paṭikoṭeti, ghare jātaṁva dāsiyaṁ. Phusissāmi vimuttiya”nti",
  "anya-e0803n8:67_9": "payogānaṁ dassanato aṁvacanassa yamādesavasena “dāsiya”nti vuttaṁ. Tesu ca “ghare",
  "anya-e0803n8:67_10": "jātaṁva dāsiya”nti ettha aṁvacanassa yamādesato aññopi saddanayo labbhati. Kathaṁ?",
  "anya-e0803n8:67_11": "Yathā daharī eva “dahariyā”ti vuccati, evaṁ dāsī eva “dāsiyā”ti.",
  "anya-e0803n8:68_0": "Ettha pana “passāmi vohaṁ dahariṁ, kumāriṁ cārudassana”nti ca “ye taṁ jiṇṇassa pādaṁsu,",
  "anya-e0803n8:68_1": "evaṁ dahariyaṁ sati”nti ca pāḷi nidassanaṁ, upayogavacanicchāya “dāsiya”nti vuttaṁ,",
  "anya-e0803n8:68_2": "imasmiṁ panādhippāye “dāsiyā, dāsiyā, dāsiyāyo. Dāsiyaṁ, dāsiyā, dāsiyāyo. Dāsiyāyā”ti",
  "anya-e0803n8:68_3": "kaññānayeneva nāmikapadamālā bhavati “kumāriyā”ti saddasseva. Tathā hi “kumāriye",
  "anya-e0803n8:68_4": "upaseniye”ti pāḷi dissati. Tathā “pupphavatiyā, pupphavatiyaṁ, pupphavatiyāya, pupphavatiyāyaṁ,",
  "anya-e0803n8:68_5": "bhoti pupphavatiye”ti kaññānayanissitena ekavacananayena nāmikapadamālā bhavati.",
  "anya-e0803n8:69_0": "Ettha pana “atīte ayaṁ bārāṇasī pupphavatiyā nāma ahosi. Rājāsi luddakammo, ekarājā",
  "anya-e0803n8:69_1": "pupphavatiyāyaṁ. Uyyassu pubbena pupphavatiyāyā”ti pāḷi ca aṭṭhakathāpāṭho ca nidassanaṁ.",
  "anya-e0803n8:69_2": "Aparo nayo – “dāsiyā dahariyā kumāriyā”tiādīsu kakārassa yakārādesopi daṭṭhabbo.",
  "anya-e0803n8:69_3": "Brāhmaṇīsaddassa tu “brāhmaṇī, brāhmaṇī, brāhmaṇiyo, brāhmaṇyo. Brāhmaṇi”ntiādīni",
  "anya-e0803n8:69_4": "vatvā karaṇavacanaṭṭhānādīsu “brāhmaṇiyā, brāhmaṇyā”ti ekavacanāni vattabbāni, sabbattha",
  "anya-e0803n8:69_5": "ca padāni paripuṇṇāni kātabbāni. Nadīsaddassa “nadī, nadī, nadiyo, najjo. Nadi”ntiādinā",
  "anya-e0803n8:69_6": "vatvā “nadiyā, najjā”ti ca “nadiyaṁ, najja”nti ca vattabbaṁ, sabbattha ca padāni",
  "anya-e0803n8:69_7": "paripuṇṇāni kātabbāni. Itthiliṅgesu hi paccattabahuvacane diṭṭheyeva upayogabahuvacanaṁ",
  "anya-e0803n8:69_8": "anāgatampi diṭṭhameva hoti, tathā upayogabahuvacane diṭṭheyeva paccattabahuvacanaṁ",
  "anya-e0803n8:69_9": "anāgatampi diṭṭhameva hoti, karaṇasampadānanissakkasāmibhummavacanānampi aññatarasmiṁ",
  "anya-e0803n8:69_10": "diṭṭheyeva aññataraṁ diṭṭhameva hoti. Tathā hi “dāsā ca dāsyo anujīvino cā”ti ettha",
  "anya-e0803n8:69_11": "“dāsyo”ti paccattabahuvacane diṭṭheyeva aparampi “dāsyo”ti upayogabahuvacanaṁ taṁsadisattā diṭṭhameva hoti.",
  "anya-e0803n8:70": "“Sakko ca me varaṁ dajjā, so ca labbhetha me varo;",
  "anya-e0803n8:71": "Ekarattaṁ dvirattaṁ vā, bhaveyyaṁ abhipārako;",
  "anya-e0803n8:72": "Ummādantyā ramitvāna, sivirājā tato siya”nti",
  "anya-e0803n8:73_0": "Ettha “ummādantyā”ti karaṇavacane diṭṭheyeva taṁsadisāni sampadānanissakkasāmibhummavacanānipi",
  "anya-e0803n8:73_1": "diṭṭhāniyeva honti. “Brāhmaṇyā paricārake”ti ettha “brāhmaṇyā”ti sāmivacane diṭṭheyeva",
  "anya-e0803n8:73_2": "taṁsadisāni karaṇasampadānanissakkabhummavacanānipi diṭṭhāniyeva honti. “Seti bhūmyā",
  "anya-e0803n8:73_3": "anutthuna”nti ettha “pathabyā cārupubbaṅgī”ti ettha ca “bhūmyā, pathabyā”ti sattamiyā",
  "anya-e0803n8:73_4": "ekavacane diṭṭheyeva taṁsadisāni karaṇasampadānanissakkasāmivacanānipi diṭṭhāniyeva",
  "anya-e0803n8:73_5": "honti. “Bārāṇasyaṁ mahārājā”ti ettha “bārāṇasya”nti bhummavacane diṭṭheyeva taṁsadisāni",
  "anya-e0803n8:73_6": "aññānipi “brāhmaṇyaṁ ekādasyaṁ pañcamya”ntiādīni bhummavacanāni diṭṭhāniyeva honti.",
  "anya-e0803n8:74": "Gaṇhanti ca tādisāni rūpāni pubbācariyāsabhāpi gāthābhisaṅkharaṇavasena. Sāsanepi pana etādisāni rūpāni yebhuyyena gāthāsu sandissanti.",
  "anya-e0803n8:75": "Kusāvatī. Kusāvatiṁ. Kusāvatiyā, kusāvatyā. Kusāvatiyaṁ, kusāvatyaṁ. Bhoti kusāvati.",
  "anya-e0803n8:76": "Bārāṇasī. Bārāṇasiṁ. Bārāṇasiyā, bārāṇasyā. Bārāṇasiyaṁ, bārāṇasyaṁ, bārāṇassaṁ iccapi, bhoti bārāṇasi.",
  "anya-e0803n8:77": "Naḷinī. Naḷiniṁ. Naḷiniyā, naḷiññā. Naḷiniyaṁ, naḷiññaṁ. Bhoti naḷini. Aññānipi yojetabbāni.",
  "anya-e0803n8:78_0": "Gāthāvisayaṁ pana patvā “kusāvatimhi, bārāṇasimhi, naḷinimhī”tiādinā saddarūpānipiyojetabbāni.",
  "anya-e0803n8:78_1": "Tathā hi pāḷiyaṁ “kusāvatimhi”ādīni mhiyantāni itthiliṅgarūpāni gāthāsuyeva paññāyanti,",
  "anya-e0803n8:78_2": "na cuṇṇiyapadaracanāyaṁ. Akkharasamaye pana tādisāni rūpāni anivāritāni “nadimhā",
  "anya-e0803n8:78_3": "cā”tiādidassanato. Yaṁ pana aṭṭhakathāsu cuṇṇiyapadaracanāyaṁ “sammādiṭṭhimhī”tiādikaṁ",
  "anya-e0803n8:78_4": "itthiliṅgarūpaṁ dissati, taṁ akkharavipallāsavasena vuttanti daṭṭhabbaṁ cuṇṇiyapadaṭṭhāne",
  "anya-e0803n8:78_5": "“sammādiṭṭhiyaṁ paṭisandhiyaṁ sugatiyaṁ duggatiya”ntiādidassanato. Ayaṁ panettha",
  "anya-e0803n8:78_6": "niyamo sugatasāsane gāthāyaṁ cuṇṇiyapadaṭṭhāne ca “kaññā ratti itthī yāgu vadhū”ti",
  "anya-e0803n8:78_7": "evaṁ pañcantehi itthiliṅgehi saddhiṁ nā sa smā smiṁ mhā mhiiccete saddā sarūpato",
  "anya-e0803n8:78_8": "parattaṁ na yanti. Mhisaddo pana gāthāyaṁ ivaṇṇantehi itthiliṅgehi saddhiṁ parattaṁ",
  "anya-e0803n8:78_9": "yāti. Tatridaṁ vuccati –",
  "anya-e0803n8:79": "“Gāthāyaṁ cuṇṇiye cāpi, nā sasmādī sarūpato;",
  "anya-e0803n8:80": "Nākārantaivaṇṇanta-itthīti parataṁ gatā.",
  "anya-e0803n8:81": "Mhisaddo pana gāthāyaṁ, ivaṇṇantitthibhī saha;",
  "anya-e0803n8:82": "Ya’to parattametassa, payogāni bhavanti hi.",
  "anya-e0803n8:83": "Yathā balākayonimhi, na vijjati pumo sadā;",
  "anya-e0803n8:84": "Kusāvabhimhi nagare, rājā āsi mahīpatī”ti.",
  "anya-e0803n8:85_0": "Evaṁ kusāvatī iccādīni aññathā bhavanti, nagaranāmattā panekavacanānipi, na janapadanāmāni",
  "anya-e0803n8:85_1": "viya bahuvacanāni. “Kāsī, kāsiyo. Kāsīhi, kāsībhi. Kāsīnaṁ. Kāsīsu. Bhotiyo kāsiyo.",
  "anya-e0803n8:85_2": "Evaṁ avantī avantiyo”tiādināpi nāmikapadamālā yojetabbā. Aññānipi padāni gahetabbāni.",
  "anya-e0803n8:85_3": "Evaṁ kāsīiccādīni janapadanāmattā rūḷhīvasena bahuvacanāneva bhavanti atthassa ekattepi.",
  "anya-e0803n8:86_0": "Candavatī, candavatiṁ, candavatiyā, candavatiyaṁ, bhoti candavati, evaṁ ekavacanavasena",
  "anya-e0803n8:86_1": "vā, candavatiyo, candavatiyo, candavatīhi, candavatībhi, candavatīnaṁ, candavatīsu,",
  "anya-e0803n8:86_2": "bhotiyo candavatiyo, evaṁ bahuvacanavasena vā nāmikapadamālā veditabbā, aññānipi",
  "anya-e0803n8:86_3": "padāni yojetabbāni. “Candavatī”iccādīni hi ekissā bahūnañcitthīnaṁ paṇṇattibhāvato",
  "anya-e0803n8:86_4": "payogānurūpena ekavacanavasena vā bahuvacanavasena vā yojetabbāni bhavanti. Esa nayo aññatrāpi.",
  "anya-e0803n8:87": "Savinicchayoyaṁ īkārantitthiliṅgānaṁ pakatirūpassa nāmikapadamālāvibhāgo.",
  "anya-e0803n8:88": "Īkārantatāpakatikaṁ īkārantitthiliṅgaṁ niṭṭhitaṁ.",
  "anya-e0803n8:89": "Idāni bhūdhātumayānaṁ ukārantitthiliṅgānaṁ appasiddhattā aññena ukārantitthiliṅgena nāmikapadamālaṁ pūressāma –",
  "anya-e0803n8:90_0": "Yāgu, yāgū, yāguyo. Yāguṁ, yāgū, yāguyo. Yāguyā, yāgūhi, yāgūbhi. Yāguyā, yāgūnaṁ.",
  "anya-e0803n8:90_1": "Yāguyā, yāgūhi, yāgūbhi. Yāguyā, yāgūnaṁ. Yāguyā, yāguyaṁ, yāgūsu. Bhoti yāgu, bhotiyo yāgū, yāguyo.",
  "anya-e0803n8:91_0": "Evaṁ “dhātu dhenu kāsu daddu kaṇḍu kacchu rajju”iccādīni. Tatra dhātusaddo rasarudhiramaṁsamedanhāruaṭṭhiaṭṭhimiñjasukkasaṅkhātadhātuvācako",
  "anya-e0803n8:91_1": "pulliṅgo, sabhāvavācako pana sugatādīnaṁ sārīrikavācako lokadhātuvācako ca cakkhādivācako",
  "anya-e0803n8:91_2": "ca itthiliṅgo, bhū hū karapacādisaddavācako itthiliṅgoceva pulliṅgo ca. Atra panitthiliṅgo adhippeto.",
  "anya-e0803n8:92": "Savinicchayoyaṁukārantitthiliṅgānaṁ nāmikapadamālāvibhāgo.",
  "anya-e0803n8:93": "Ukārantatāpakatikaṁ ukārantitthiliṅgaṁ niṭṭhitaṁ.",
  "anya-e0803n8:94": "Idāni bhūsaddādīnaṁ nāmikapadamālaṁ vakkhāma pubbācariyamataṁ purecaraṁ katvā –",
  "anya-e0803n8:95_0": "Jambū, jambū, jambuyo. Jambuṁ, jambū, jambuyo. Jambuyā, jambūhi, jambūbhi. Jambuyā,",
  "anya-e0803n8:95_1": "jambūnaṁ. Jambuyā, jambūhi, jambūbhi. Jambuyā, jambūnaṁ. Jambuyā, jambuyaṁ, jambūsu.",
  "anya-e0803n8:95_2": "Bhoti jambu, bhotiyo jambū, jambuyo. Yamakamahātheramataṁ.",
  "anya-e0803n8:96_0": "Ettha jambūsaddassa itthiliṅgattaṁ “ambā sālā ca jambuyo”tiādinā pasiddhaṁ. “Ime",
  "anya-e0803n8:96_1": "te jambukā rukkhā”ti ettha pana rukkhasaddaṁ apekkhitvā “jambukā”ti pulliṅganiddeso",
  "anya-e0803n8:96_2": "katoti daṭṭhabbaṁ. Tathā hi jambūti kathetabbāti jambukā. Ke re ge saddeti dhātu.",
  "anya-e0803n8:96_3": "Atha vā itthiliṅgavasena jambū eva jambukā, jambukā ca tā rukkhā cāti jambukārukkhā,",
  "anya-e0803n8:96_4": "yathā laṅkādīpo, pulliṅgapakkhe vā samāsavasena “jambukarukkhā”ti vattabbe gāthāvisayattā",
  "anya-e0803n8:96_5": "chandānurakkhaṇatthaṁ dīghaṁ katvā “jambukārukkhā”ti vuttaṁ “saraṇāgamane kañcī”ti ettha viya.",
  "anya-e0803n8:97": "Bhū, bhū, bhuyo. Bhuṁ, bhū, bhuyo. Bhuyā, bhūhi, bhūbhi. Bhuyā, bhūnaṁ. Bhuyā, bhūhi, bhūbhi. Bhuyā, bhūnaṁ. Bhuyā, bhuyaṁ, bhūsu. Bhoti bhu, bhotiyo bhū, bhuyo.",
  "anya-e0803n8:98": "Evaṁ “abhū, abhū, abhuyo. Abhuṁ, abhū, abhuyo. Abhuyā”tiādinā yojetabbā. Atra “abhuṁ me kathaṁ nu bhaṇasi, pāpakaṁ vata bhāsasī”ti nidassanapadaṁ.",
  "anya-e0803n8:99": "“Vadhū ca sarabhū ceva, sarabū sutanū camū;",
  "anya-e0803n8:100": "Vāmūrū nāganāsūrū”, iccādī jambuyā samā.",
  "anya-e0803n8:101_0": "Idaṁ pana sukhumaṁ ṭhānaṁ suṭṭhu manasi kātabbaṁ. “Vadaññū, vadaññū, vadaññuyo. Vadaññuṁ,",
  "anya-e0803n8:101_1": "vadaññū, vadaññuyo. Vadaññuyā”ti jambūsamaṁ yojetabbaṁ. Evaṁ “maggaññū dhammaññū kataññū”iccādīsupi.",
  "anya-e0803n8:102": "Nanu ca bho –",
  "anya-e0803n8:103": "“Sohaṁ nūna ito gantvā, yoniṁ laddhāna mānusiṁ;",
  "anya-e0803n8:104": "Vadaññū sīlasampanno, kāhāmi kusalaṁ bahu”nti",
  "anya-e0803n8:105_0": "Evamādippayogadassanato vadaññūsaddādīnaṁ pulliṅgabhāvo pasiddho, evaṁ sante kasmā",
  "anya-e0803n8:105_1": "idha itthiliṅganayo dassitoti? Vadaññūiccādīnaṁ ekantapulliṅgabhāvābhāvato dviliṅgāni",
  "anya-e0803n8:105_2": "tesaṁ vāccaliṅgattā. Tathā hi –",
  "anya-e0803n8:106": "“Sāhaṁ gantvā manussattaṁ, vadaññū vītamaccharā;",
  "anya-e0803n8:107": "Saṅghe dānāni dassāmi, appamattā punappuna”nti ca,",
  "anya-e0803n8:108": "“Kodhanā akataññū cā”ti ca itthiliṅgapayogikā bahū pāḷiyo dissanti, tasmā evaṁ nīti amhehi ṭhapitā.",
  "anya-e0803n8:109": "Savinicchayoyaṁ ūkārantitthiliṅgānaṁ pakatirūpassa nāmikapadamālāvibhāgo.",
  "anya-e0803n8:110": "Ūkārantatāpakatikaṁ ūkārantitthiliṅgaṁ niṭṭhitaṁ.",
  "anya-e0803n8:111": "Okārantapadaṁ bhūdhātumayaṁ itthiliṅgamappasiddhaṁ, aññaṁ panokārantaṁ itthiliṅgaṁ pasiddhaṁ.",
  "anya-e0803n8:112": "Okārantaṁ itthiliṅgaṁ, gosaddoti vibhāvaye;",
  "anya-e0803n8:113": "Gosaddasseva pulliṅge, rūpamassāhu kecana;",
  "anya-e0803n8:114_0": "Tathā hi keci “go, gāvo, gavo. Gāvu”ntiādinā nayena vuttāni pulliṅgassa gosaddassa",
  "anya-e0803n8:114_1": "rūpāni viya itthiliṅgassa gosaddassa rūpāni icchanti, tesaṁ mate majjhe bhinnasuvaṇṇānaṁ",
  "anya-e0803n8:114_2": "vaṇṇavisesābhāvo viya rūpavisesābhāvato gosaddassa itthiliṅgabhāvapaṭipādanaṁ anijjhānakkhamaṁ.",
  "anya-e0803n8:114_3": "Kasmāti ce? Yasmā mātugāmasaddassa “mātugāmo, mātugāmā. Mātugāma”ntiādinā nayena",
  "anya-e0803n8:114_4": "dve padamālā katvā ekā pulliṅgassa padamālā, ekā itthiliṅgapadamālāti vuttavacanaṁ",
  "anya-e0803n8:114_5": "viya idaṁ vacanaṁ amhe paṭibhāti, tasmā anijjhānakkhamaṁ.",
  "anya-e0803n8:115_0": "Apica itthiliṅgassa gosaddassa rūpesu pulliṅgassa gosaddassa rūpehi samesu santesu",
  "anya-e0803n8:115_1": "kathaṁ gosaddassa itthiliṅgabhāvo siyā? Rūpamālāvisesābhāvato. Yathā hi ratti aggi",
  "anya-e0803n8:115_2": "aṭṭhisaddānaṁ ikārantabhāvena samattepi itthiliṅgapumanapuṁsakaliṅgalakkhaṇabhūto",
  "anya-e0803n8:115_3": "rūpamālāviseso dissati. Yathā pana dvinnaṁ dhātusaddānaṁ pumitthiliṅgapariyāpannānaṁ",
  "anya-e0803n8:115_4": "rūpamālāviseso dissati, na tathā tehācariyehi abhimatassa itthiliṅgassa gosaddassa",
  "anya-e0803n8:115_5": "rūpamālāviseso dissati. Yathā pana dvinnaṁ dhātusaddānaṁ pumitthiliṅgapariyāpannānaṁ",
  "anya-e0803n8:115_6": "rūpamālāviseso bhavati, yathā dvinnaṁ gosaddānaṁ pumitthiliṅgapariyāpannānaṁ rūpamālāvisesena",
  "anya-e0803n8:115_7": "bhavitabbaṁ, yathā ca dvinnaṁ āyusaddānaṁ punnapuṁsakaliṅgapariyāpannānaṁ rūpamālāviseso",
  "anya-e0803n8:115_8": "dissati, tathā dvinnaṁ gosaddānaṁ pumitthiliṅgapariyāpannānaṁ rūpamālāvisesena bhavitabbaṁ.",
  "anya-e0803n8:115_9": "Avisesatte sati kathaṁ tesaṁ pumitthiliṅgavavatthānaṁ siyā, kathañca visadāvisadākāravohāratā",
  "anya-e0803n8:115_10": "siyā. Idaṁ ṭhānaṁ atīva saṇhasukhumaṁ paramagambhīraṁ mahāgahanaṁ na sakkā sabbasattānaṁ",
  "anya-e0803n8:115_11": "mūlabhāsābhūtāya sabbaññujineritāya māgadhikāya sabhāvaniruttiyā nayaṁ sammā ajānantena",
  "anya-e0803n8:115_12": "akatañāṇasambhārena kenaci ajjhogāhetuṁ vā vijaṭetuṁ vā, amhākaṁ pana mate dvinnaṁ",
  "anya-e0803n8:115_13": "gosaddānaṁ rūpamālāviseso ceva dissati, pumitthiliṅgavavatthānañca dissati, visadāvisadākāravohāratā",
  "anya-e0803n8:115_14": "ca dissati, napuṁsakaliṅgassa tadubhayamuttākāravohāratā ca dissatīti daṭṭhabbaṁ.",
  "anya-e0803n8:116_0": "Idāni imassatthassa āvibhāvatthaṁ imasmiṁ ṭhāne imaṁ nītiṁ ṭhapessāma. Evañhi sati",
  "anya-e0803n8:116_1": "pariyattisāsane paṭipannakā nikkaṅkhabhāvena na kilamissanti. Ettha tāva atthaggahaṇe",
  "anya-e0803n8:116_2": "viññūnaṁ kosalluppādanatthaṁ tisso nāmikapadamālāyo kathessāma – seyyathidaṁ?",
  "anya-e0803n8:117_0": "Gāvī, gāvī, gāviyo. Gāviṁ, gāvī, gāviyo. Gāviyā, gāvīhi, gāvībhi. Gāviyā, gāvīnaṁ.",
  "anya-e0803n8:117_1": "Gāviyā, gāvīhi, gāvībhi. Gāviyā, gāvīnaṁ. Gāviyā, gāviyaṁ, gāvīsu. Bhoti gāvi, bhotiyo gāvī, gāviyo.",
  "anya-e0803n8:118": "Ayaṁ gosaddato vihitassa īpaccayassa vasena nipphannassa itthivācakassa īkārantitthiliṅgassa gāvīsaddassa nāmikapadamālā.",
  "anya-e0803n8:119_0": "Go, gāvo, gavo. Gāvuṁ, gāvaṁ, gavaṁ, gāvo, gavo. Gāvena, gavena, gohi, gobhi. Gāvassa,",
  "anya-e0803n8:119_1": "gavassa, gavaṁ, gunnaṁ, gonaṁ. Gāvā, gāvasmā, gāvamhā, gavā, gavasmā, gavamhā, gohi,",
  "anya-e0803n8:119_2": "gobhi. Gāvassa, gavassa, gavaṁ, gunnaṁ, gonaṁ. Gāve, gāvasmiṁ, gāvamhi, gave, gavasmiṁ,",
  "anya-e0803n8:119_3": "gavamhi, gāvesu, gavesu, gosu. Bho go, bhavanto gāvo, gavo.",
  "anya-e0803n8:120": "Ayaṁ pumavācakassa okārantapulliṅgassa gosaddassa nāmikapadamālā.",
  "anya-e0803n8:121_0": "Go, gāvī, gāvo, gāvī, gavo. Gāvaṁ, gavaṁ, gāviṁ, gāvo, gāvī gavo. Gohi, gobhi. Gavaṁ,",
  "anya-e0803n8:121_1": "gunnaṁ, gonaṁ. Gohi, gobhi. Gavaṁ, gunnaṁ, gonaṁ. Gosu. Bhoti go, bhotiyo gāvo, gāvī,",
  "anya-e0803n8:121_2": "gavo. Ayaṁ pumitthivācakassa okārantassitthipulliṅgassa gosaddanāmikapadamālā.",
  "anya-e0803n8:122_0": "Ettha pana “gāvu”nti padaṁ ekantapumavācakattā na vuttanti daṭṭhabbaṁ, ekantapumavācakattañcassa",
  "anya-e0803n8:122_1": "āhaccapāḷiyā ñāyati “idha pana bhikkhave vassūpagataṁ bhikkhuṁ itthī nimantesi ‘ehi",
  "anya-e0803n8:122_2": "bhante, hiraññaṁ vā te demi, suvaṇṇaṁ vā te demi, khettaṁ vā te demi, vatthuṁ vā",
  "anya-e0803n8:122_3": "te demi, gāvuṁ vā te demi, gāviṁ vā te demi. Dāsaṁ vā te demi, dāsiṁ vā te demi,",
  "anya-e0803n8:122_4": "dhītaraṁ vā te demi bhariyatthāya, ahaṁ vā te bhariyā homi, aññaṁ vā te bhariyaṁ",
  "anya-e0803n8:122_5": "ānemī’ti” evaṁ āhaccapāḷiyā ñāyati.",
  "anya-e0803n8:123_0": "Ettha hi “gāvu”nti vacanena pumā vutto, “gāvi”nti vacanena itthī, yaṁ pana imissaṁ",
  "anya-e0803n8:123_1": "okārantitthiliṅgapadamālāyaṁ “gāvī”ti padaṁ catukkhattuṁ vuttaṁ, taṁ “kaññā”ti padaṁ",
  "anya-e0803n8:123_2": "viya itthiliṅgassa avisadākāravohāratāviññāpane samatthaṁ hoti. Na hi itaresu liṅgesu",
  "anya-e0803n8:123_3": "samānasutikabhāvena catukkhattuṁ āgatapadaṁ ekampi atthi, “gāvī gāvi”nti ca imesaṁ",
  "anya-e0803n8:123_4": "saddānaṁ katthaci ṭhāne itthipumesu sāmaññavasena pavattiṁ upari kathayissāma. Yā",
  "anya-e0803n8:123_5": "panamhehi okārantitthiliṅgassa “go, gāvī, gāvo, gāvī, gavo. Gāvaṁ, gavaṁ, gāvi”ntiādinā",
  "anya-e0803n8:123_6": "nayena padamālā katā, tattha gosaddato siyonaṁ īkārādeso aṁvacanassa ca iṁkārādeso",
  "anya-e0803n8:123_7": "bhavati, tena okārantitthiliṅgassa “gāvī gāvī gāvi”nti rūpāni dassitāni. Tathā hi",
  "anya-e0803n8:123_8": "mukhamattadīpaniyaṁ saddasatthavidunā vajirabuddhācariyena niruttinaye kosallavasena",
  "anya-e0803n8:123_9": "gosaddato yonamīkārādeso vutto. Yathā pana gosaddato yonamīkārādeso bhavati, tathā",
  "anya-e0803n8:123_10": "sissīkārādeso aṁvacanassa ca iṁkārādeso bhavati. Atrimā nayaggāhaparidīpaniyo gāthā –",
  "anya-e0803n8:124": "Īpaccayā siddhesvapi, “gāvī gāvī”tiādisu;",
  "anya-e0803n8:125": "Paṭhamekavacanādi-antesu jinasāsane.",
  "anya-e0803n8:126": "Vadatā yonamīkāraṁ, gosaddassitthiyaṁ pana;",
  "anya-e0803n8:127": "Avisadattamakkhātuṁ, nayo dinnoti no ruci.",
  "anya-e0803n8:128": "Kiñca bhiyyo aṭṭhakathāsu ca –",
  "anya-e0803n8:129": "“Gāvo”ti vatvā “gāvi”nti-vacanena panitthiyaṁ;",
  "anya-e0803n8:130": "Avisadattamakkhātuṁ, nayo dinnoti no ruci.",
  "anya-e0803n8:131_0": "Tathā hi samantapāsādikādīsu aṭṭhakathāsu “cheko hi gopālako sakkharāyo ucchaṅgena",
  "anya-e0803n8:131_1": "gahetvā rajjudaṇḍahattho pātova vajaṁ gantvā gāvo piṭṭhiyaṁ paharitvā palighathambhamatthake",
  "anya-e0803n8:131_2": "nisinno dvāraṁ pattaṁ pattaṁ gāviṁ ‘eko dve’ti sakkharaṁ khipitvā gaṇetī”ti imasmiṁ",
  "anya-e0803n8:131_3": "padese “gāvo”ti vatvā “gāvi”nti vacanena itthipumavācakassa okārantitthiliṅgassa",
  "anya-e0803n8:131_4": "gosaddassa avisadākāravohāratā vihitā. “Gāvo”ti hi iminā sāmaññato itthipumabhūtā",
  "anya-e0803n8:131_5": "goṇā gahitā, tathā “gāvi”nti imināpi itthibhūto pumabhūto ca goṇo. Evaṁ “gāvo”ti",
  "anya-e0803n8:131_6": "ca “gāvi”nti ca ime saddā saddasatthavidūhi aṭṭhakathācariyehi niruttinayakusalatāya",
  "anya-e0803n8:131_7": "samānaliṅgavasena ekasmiṁyeva pakaraṇe ekasmiṁyeva vākye piṇḍīkatā. Yadi hi itthiliṅge",
  "anya-e0803n8:131_8": "vattamānassa itthipumavācakassa okārantitthiliṅgassa gosaddassa padamālāyaṁ “gāvī",
  "anya-e0803n8:131_9": "gāvi”miccetāni rūpāni na labbheyyuṁ, aṭṭhakathāyaṁ “gāvo”ti vatvā “gāva”nticceva",
  "anya-e0803n8:131_10": "vattabbaṁ siyā, “gāvi”nti pana na vattabbaṁ. Yathā ca pana aṭṭhakathācariyehi “gāvo”ti",
  "anya-e0803n8:131_11": "itthipumavasena sabbesaṁ gunnaṁ saṅgāhakavacanaṁ vatvā teyeva gāvo sandhāya puna",
  "anya-e0803n8:131_12": "“dvāraṁ pattaṁ pattaṁ gāvi”nti saddaracanaṁ kubbiṁsu, tasmā “gāvi”nti idampi sabbasaṅgāhakavacanamevāti",
  "anya-e0803n8:131_13": "daṭṭhabbaṁ. Asabbasaṅgāhakavacanaṁ idaṁ gāvīsaddena itthiyāyeva gahetabbattāti ce?",
  "anya-e0803n8:131_14": "Na, pakaraṇavasena atthantarassa viditattā. Na hi sabbavajesu “itthiyoyeva vasanti,",
  "anya-e0803n8:131_15": "na pumāno”ti ca, “pumānoyeva vasanti, na itthiyo”ti ca sakkā vattuṁ. Apica “gāvimpi",
  "anya-e0803n8:131_16": "disvā palāyanti ‘bhikkhū’ti maññamānā”ti pāḷi dissati, etthāpi “gāvi”nti vacanena",
  "anya-e0803n8:131_17": "itthibhūto pumabhūto ca sabbo go gahitoti daṭṭhabbaṁ. Itarathā “itthibhūtoyeva go",
  "anya-e0803n8:131_18": "bhikkhūti maññitabbo”ti āpajjati. Iti pāḷinayena itthiliṅge vattamānamhā itthipumavācakasmā",
  "anya-e0803n8:131_19": "gosaddato aṁvacanassa iṁkārādeso hotīti viññāyati.",
  "anya-e0803n8:132_0": "Vajirabuddhācariyenapigosaddato īpaccaye kātabbepi akatvā yonamīkārādeso kato. Tassādhippāyo",
  "anya-e0803n8:132_1": "evaṁ siyā gosaddato īpaccaye kate sati īpaccayavasena “gāvī”ti nipphannasaddo yattha",
  "anya-e0803n8:132_2": "katthaci visaye “migī morī kukkuṭī”iccādayo viya itthivācakoyeva siyā, na katthacipi",
  "anya-e0803n8:132_3": "itthipumavācako, tasmā sāsanānukūlappayogavasena yonamīkārādeso kātabboti. Iti vajirabuddhācariyamate",
  "anya-e0803n8:132_4": "gosaddato yonaṁ īkārādeso hotīti ñāyati.",
  "anya-e0803n8:133_0": "Kiñca bhiyyo – yasmā aṭṭhakathācariyehi “gāvo piṭṭhiyaṁ paharitvā”tiādinā nayena",
  "anya-e0803n8:133_1": "racitāya “dvāraṁ pattaṁ pattaṁ gāviṁ ‘eko dve’ti sakkharaṁ khipitvā gaṇetī”ti vacanapariyosānāya",
  "anya-e0803n8:133_2": "saddaracanāyaṁ “eko gāvī, dve gāvī”ti atthayojanānayo vattabbo hoti, “gāvi”nti upayogavacanañca",
  "anya-e0803n8:133_3": "dissati. Iti aṭṭhakathācariyānaṁ mate gosaddato siyonamīkārādeso aṁvacanassa iṁkārādeso",
  "anya-e0803n8:133_4": "hotīti ñāyati. Tasmāyevamhehi yā sā okārantatāpakatikassa itthiliṅgassa gosaddassa",
  "anya-e0803n8:133_5": "“go, gāvī, gāvo, gāvī, gavo, gāvaṁ, gāvi”ntiādinā nayena padamālā ṭhapitā, sā pāḷinayānukūlā",
  "anya-e0803n8:133_6": "aṭṭhakathānayānukūlā kaccāyanācariyamataṁ gahetvā padanipphattijanakassa garuno ca",
  "anya-e0803n8:133_7": "matānukūlā, “gāvī”ti padassa catukkhattuṁ āgatattā pana okārantitthiliṅgassa gosaddassa",
  "anya-e0803n8:133_8": "avisadākāravohārattañca sādheti. Iccesā pāḷinayādīsu ñāṇena sammā upaparikkhiyamānesu",
  "anya-e0803n8:133_9": "atīva yujjati, natthettha appamattakopi doso. Ettha pana paccattopayogālapanānaṁ",
  "anya-e0803n8:133_10": "bahuvacanaṭṭhāne “gāviyo”ti padañca karaṇasampadānanissakkasāmīnamekavacanaṭṭhāne",
  "anya-e0803n8:133_11": "“gāviyā”ti padañca karaṇanissakkānaṁ bahuvacanaṭṭhāne “gāvīhi gāvībhī”ti padāni ca",
  "anya-e0803n8:133_12": "sampadānasāmīnaṁ bahuvacanaṭṭhāne “gāvīna”nti padañca bhummavacanaṭṭhāne “gāviyā,",
  "anya-e0803n8:133_13": "gāviyaṁ, gāvīsū”ti padāni cāti imāni vitthārato soḷasa padāni ekantena īpaccayavasena",
  "anya-e0803n8:133_14": "siddhattā ekantitthivācakattā ca na vuttānīti daṭṭhabbaṁ.",
  "anya-e0803n8:134_0": "Ayaṁ panettha nicchayo vuccate sotūnaṁ nikkaṅkhabhāvāya – itthiliṅgapadesu hi “gāvī",
  "anya-e0803n8:134_1": "gāvi”nti imāni īpaccayavasena vā īkāriṁkārādesavasena vā sijjhanti. Etesu pacchimanayo",
  "anya-e0803n8:134_2": "idhādhippeto, pubbanayo aññattha. Tathā “gāvī gāvi”nti imāni īpaccayavasenapi siddhattā",
  "anya-e0803n8:134_3": "yebhuyyena itthivācakāni bhavanti īkāriṁkārādesavasenapi siddhattā. Katthaci ekakkhaṇeyeva",
  "anya-e0803n8:134_4": "sabbasaṅgāhakavasena itthipumavācakāni bhavanti. Etesupi pacchimoyeva nayo idhādhippeto,",
  "anya-e0803n8:134_5": "pubbanayo aññattha. “Gāviyo. Gāviyā, gāvīhi, gāvībhi. Gāvīnaṁ. Gāviyaṁ, gāvīsū”ti",
  "anya-e0803n8:134_6": "etāni pana īpaccayavaseneva siddhattā sabbathāpi itthīnaṁyeva vācakāni bhavanti.",
  "anya-e0803n8:134_7": "Itthibhūtesveva godabbesu lokasaṅketavasena visesato pavattattā ekantato itthidabbesu",
  "anya-e0803n8:134_8": "pavattāni “migī morī kukkuṭī”iccādīni padāni viya. Kiñcāpi pana “nadī mahī”iccādīnipi",
  "anya-e0803n8:134_9": "itthiliṅgāni īpaccayavaseneva siddhāni, tathāpi tāni aviññāṇakattā tadatthānaṁ itthidabbesu",
  "anya-e0803n8:134_10": "vattantīti vattuṁ na yujjati. Itthipumanapuṁsakabhāvarahitā hi tadatthā. Yasmā pana",
  "anya-e0803n8:134_11": "itthiliṅge gosadde enayogo esukāro ca na labbhati, tasmā “gāvena gavena gāvesu gavesū”ti",
  "anya-e0803n8:134_12": "padāni na vuttāni. Yasmā ca itthiliṅgena gosaddena saddhiṁ sasmāsmiṁvacanāni sarūpato",
  "anya-e0803n8:134_13": "parattaṁ na yanti, tasmā “gāvassa gavassa gāvasmā gavasmā gāvasmiṁ gavasmi”nti padāni",
  "anya-e0803n8:134_14": "na vuttāni. Yasmā ca tattha smāvacanassa ādesabhūto ākāro ca mhākāro ca na labbhati,",
  "anya-e0803n8:134_15": "tasmā “gāvā gavā gāvamhā gavamhā”ti padāni na vuttāni. Yasmā ca smiṁvacanassa ādesabhūto",
  "anya-e0803n8:134_16": "ekāro ca mhikāro ca na labbhati, tasmā “gāve gave gāvamhi gavamhī”ti padāni na vuttāni.",
  "anya-e0803n8:134_17": "Apica “yāya tāyā”tiādīhi samānādhikaraṇapadehi yojetuṁ ayuttattāpi “gāvena gavenā”tiādīni",
  "anya-e0803n8:134_18": "itthiliṅgaṭṭhāne na vuttāni. Tathā hi “yāya tāya”iccādīhi saddhiṁ “gāvena gavenā”tiādīni",
  "anya-e0803n8:134_19": "na yojetabbāni ekantapulliṅgarūpattā.",
  "anya-e0803n8:135_0": "Keci panettha vadeyyuṁ – yā tumhehi okārantatāpakatikassa itthiliṅgassa gosaddassa",
  "anya-e0803n8:135_1": "“go, gāvī, gāvo, gāvī, gavo”tiādinā nayena padamālā ṭhapitā, sā “mātugāmo itthī mātugāmā",
  "anya-e0803n8:135_2": "itthiyo”ti vuttasadisā ca hotīti? Tanna. Mātugāmaitthīsaddā hi nānāliṅgā pumitthiliṅgabhāvena,",
  "anya-e0803n8:135_3": "nānādhātukā ca gamu isudhātuvasena, imasmiṁ pana ṭhāne go gāvīsaddā ekaliṅgā itthi",
  "anya-e0803n8:135_4": "liṅgabhāvena, ekadhātukā ca gamudhātuvasenāti. Yajjevaṁ goṇasaddassa gosaddassādesavasena",
  "anya-e0803n8:135_5": "kaccāyanena vuttattā tadādesattaṁ ekadhātukattañcāgamma tenāpi saddhiṁ missetvā padamālā",
  "anya-e0803n8:135_6": "vattabbāti? Na, goṇasaddassa accantapulliṅgattā akārantatāpakatikattā ca. Tathā hi",
  "anya-e0803n8:135_7": "so visuṁ pulliṅgaṭṭhāne uddiṭṭho. Ayaṁ pana “go, gāvī, gāvo, gāvī, gavo”tiādikā padamālā",
  "anya-e0803n8:135_8": "okārīkārantapadāni missetvā katāti na sallakkhetabbā, atha kho vikappena gosaddato",
  "anya-e0803n8:135_9": "paresaṁ si yo aṁvacanānaṁ īkāriṁkārādesavasena vuttapadavantattā okārantitthiliṅgapadamālā",
  "anya-e0803n8:135_10": "icceva sārato paccetabbā.",
  "anya-e0803n8:136_0": "Idāni gosaddassa itthiliṅgabhāvasādhakāni suttapadāni lokikappayogāni ca kathayāma",
  "anya-e0803n8:136_1": "– “seyyathāpi bhikkhave vassānaṁ pacchime māse saradasamaye kiṭṭhasambādhe gopālako",
  "anya-e0803n8:136_2": "gāvo rakkheyya, tā gāvo tato tato daṇḍena ākoṭeyya.",
  "anya-e0803n8:137": "Annadā baladā cetā, vaṇṇadā sukhadā ca tā;",
  "anya-e0803n8:138": "Etamatthaṁ vasaṁ ñatvā, nāssu gāvo haniṁsu te.",
  "anya-e0803n8:139_0": "Sabbā gāvo samāharati. Gamissanti bhante gāvo vacchagiddhiniyo”ti imāni suttapadāni.",
  "anya-e0803n8:139_1": "“Gosu duyhamānāsu gato”tiādīni pana lokikappayogāni. Iti gosaddassa itthiliṅgabhāvopi",
  "anya-e0803n8:139_2": "pulliṅgabhāvo viya sārato paccetabbo.",
  "anya-e0803n8:140_0": "Tatra “go, gāvī, gāvo, gāvī, gavo”tiādīni kiñcāpi itthiliṅgabhāvena vuttāni, tathāpi",
  "anya-e0803n8:140_1": "yathāpayogaṁ “pajā devatā”tipadāni viya itthipurisavācakāneva bhavanti, tasmā itthiliṅgavasena",
  "anya-e0803n8:140_2": "“sā go”ti vā “tā gāvo”ti vā vutte itthipumabhūtā sabbepi goṇā gahitāti veditabbā.",
  "anya-e0803n8:140_3": "Na hi īdise ṭhāne ekantato liṅgaṁ padhānaṁ, atthoyeva padhāno. “Vajegāvo duhantī”ti",
  "anya-e0803n8:140_4": "vutte kiñcāpi “gāvo”ti ayaṁ saddo pumepi vattati, tathāpi duhanakriyāya pume asambhavato",
  "anya-e0803n8:140_5": "atthavasena itthiyo ñāyante. “Gāvī duhantī”ti vutte pana liṅgavasena atthavasena",
  "anya-e0803n8:140_6": "ca vacanato ko saṁsayamāpajjissati viññū. “Tā gāvo carantī”ti vutte itthiliṅgavasena",
  "anya-e0803n8:140_7": "vacanato kadāci kassaci saṁsayo siyā “nanu itthiyo”ti, pulliṅgavasena pana “te gāvo",
  "anya-e0803n8:140_8": "carantī”ti vutte saṁsayo natthi, itthiyo ca pumāno ca ñāyante pulliṅgabahuvacanena",
  "anya-e0803n8:140_9": "katthaci itthipumassa gahitattā. “Athettha sīhā byagghā cā”tiādīsu viya “gāvī caratī”ti",
  "anya-e0803n8:140_10": "ca “gāviṁ passatī”ti ca vutte itthī viññāyate gāvīsaddena itthiyā gahetabbattā. Lokikappayogesu",
  "anya-e0803n8:140_11": "hi sāsanikappayogesu ca gāvīsaddena itthī gayhati. Ekaccaṁ pana sāsanikappayogaṁ",
  "anya-e0803n8:140_12": "sandhāya “gāvī”ti, “gāvi”nti ca “itthipurisasādhāraṇavacanamavocumha. Tathā hi “seyyathāpi",
  "anya-e0803n8:140_13": "bhikkhave dakkho goghātako vā goghātakantevāsī vā gāviṁ vadhitvā catumahāpathe bilaso",
  "anya-e0803n8:140_14": "vibhajitvā nisinno assā”ti pāḷi dissati. Aṭṭhakathāsu ca “gāvo”ti itthipumasādhāraṇaṁ",
  "anya-e0803n8:140_15": "saddaracanaṁ katvā puna tadeva itthipumaṁ sandhāya “dvāraṁ pattaṁ pattaṁ gāvi”nti",
  "anya-e0803n8:140_16": "racitā saddaracanā dissati.",
  "anya-e0803n8:141_0": "Ettha hi gojātiyaṁ ṭhitā itthīpi pumāpi “gāvī”ti saṅkhaṁ gacchati. Visesato pana",
  "anya-e0803n8:141_1": "“gāvī”ti idaṁ itthiyā adhivacanaṁ. Tathā hi tattha tattha pāḷippadesādīsu “acirapakkantassa",
  "anya-e0803n8:141_2": "bhagavato bāhiyaṁ dārucīriyaṁ gāvī taruṇavacchā adhipatitvā jīvitā voropesī”ti, “gāvuṁ",
  "anya-e0803n8:141_3": "vā te demi, gāviṁ vā te demī”ti ca “tiṇasīho kapotavaṇṇagāvīsadiso”ti ca payogadassanato",
  "anya-e0803n8:141_4": "itthī kathiyatīti vattabbaṁ. Gosaddena pana “goduhanaṁ. Gadduhanaṁ. Gokhīraṁ godhano",
  "anya-e0803n8:141_5": "gorūpāni cā”ti dassanato itthīpi pumāpi kathiyatīti vattabbaṁ.",
  "anya-e0803n8:142": "Idāni okārantassa itthiliṅgassa gosaddassa padamālāyaṁ pāḷinayādinissito atthayuttinayo vuccate viññūnaṁ kosallajananatthaṁ –",
  "anya-e0803n8:143_0": "Sā go gacchati, sā gāvī gacchati, tā gāvo, gāvī, gavo gacchanti. Taṁ gāvaṁ, gāviṁ,",
  "anya-e0803n8:143_1": "gavaṁ passati, tā gāvo, gāvī, gavo passati. Tāhi gohi, gobhi kataṁ. Tāsaṁ gavaṁ,",
  "anya-e0803n8:143_2": "gunnaṁ, gonaṁ deti. Tāhi gohi, gobhi apeti. Tāsaṁ gavaṁ, gunnaṁ, gonaṁ siṅgāni. Tāsu",
  "anya-e0803n8:143_3": "gosu patiṭṭhitaṁ. Bhoti go tvaṁ tiṭṭha, bhotiyo gāvo gāvī, gavā tumhe tiṭṭhatha.",
  "anya-e0803n8:144": "Aparopi vuccate –",
  "anya-e0803n8:145_0": "Sā go nadiṁ tarantī gacchati, sā gāvī nadiṁ tarantī gacchati, tā gāvo, gāvī, gavo",
  "anya-e0803n8:145_1": "nadiṁ tarantīyo gacchanti. Taṁ gāvaṁ, gāviṁ, gavaṁ nadiṁ tarantiṁ passati, tā gāvo,",
  "anya-e0803n8:145_2": "gāvī, gavo nadiṁ tarantiyo passati. Tāhi gohi, gobhi nadiṁ tarantīhi kataṁ. Tāsaṁ",
  "anya-e0803n8:145_3": "gavaṁ, gunnaṁ, gonaṁ nadiṁ tarantīnaṁ deti. Tāhi gohi, gobhi nadiṁ tarantīhi apeti.",
  "anya-e0803n8:145_4": "Tāsaṁ gavaṁ, gunnaṁ, gonaṁ nadiṁ tarantīnaṁ santakaṁ. Tāsu gosu nadiṁ tarantīsu patiṭṭhitanti.",
  "anya-e0803n8:146_0": "Tatra yā sā “go, gāvī, gāvo, gāvī, gavo”tiādinā okārantassitthiliṅgassa gosaddassa",
  "anya-e0803n8:146_1": "padamālā ṭhapitā, sā “go, gāvo gavo”tiādinā vuttassa okārantapulliṅgassa gosaddassa",
  "anya-e0803n8:146_2": "padamālāto savisesā paccattopayogālapanaṭṭhāne catunnaṁ kaññāsaddānaṁ viya gāvīsaddānaṁ",
  "anya-e0803n8:146_3": "vuttattā. Yasmā panāyaṁ viseso, tasmā imassa okārantitthiliṅgassa gosaddassa aññesamitthiliṅgānaṁ",
  "anya-e0803n8:146_4": "viya avisadākāravohāratā sallakkhetabbā, na pulliṅgānaṁ viya visadākāravohāratā,",
  "anya-e0803n8:146_5": "nāpi napuṁsakaliṅgānaṁ viya ubhayamuttākāravohāratā sallakkhetabbā. Ettha nicchayakaraṇī gāthā vuccati –",
  "anya-e0803n8:147": "Duvinnaṁ dhātusaddānaṁ, yathā dissati nānatā;",
  "anya-e0803n8:148": "Gosaddānaṁ tathā dvinnaṁ, icchitabbāva nānatā.",
  "anya-e0803n8:149": "Tathā hi pumitthiliṅgavasena dvinnaṁ dhātusaddānaṁ viseso dissati. Taṁ yathā?",
  "anya-e0803n8:150_0": "Dhātu, dhātū, dhātavo. Dhātuṁ, dhātū, dhātavo. Dhātunā, dhātūhi, dhātūbhi. Dhātussa,",
  "anya-e0803n8:150_1": "dhātūnaṁ. Dhātusmā, dhātumhā, dhātūhi, dhātūbhi. Dhātussa, dhātūnaṁ. Dhātusmiṁ, dhātumhi,",
  "anya-e0803n8:150_2": "dhātūsu. Ayaṁ pulliṅgaviseso.",
  "anya-e0803n8:151_0": "Dhātu, dhātū, dhātuyo. Dhātuṁ, dhātū, dhātuyo. Dhātuyā, dhātūhi, dhātūbhi. Dhātuyā,",
  "anya-e0803n8:151_1": "dhātūnaṁ. Dhātuyā, dhātūhi, dhātūbhi. Dhātuyā, dhātūnaṁ. Dhātuyā, dhātuyaṁ, dhātūsu.",
  "anya-e0803n8:151_2": "Ayaṁ itthiliṅgassa viseso.",
  "anya-e0803n8:152_0": "Yathā ca dvinnaṁ dhātusaddānaṁ viseso paññāyati, tathā dvinnampi gosaddānaṁ viseso",
  "anya-e0803n8:152_1": "paññāyateva. Yathā ca punnapuṁsakaliṅgānaṁ dvinnaṁ āyusaddānaṁ “āyu, āyū, āyavo”tiādinā,",
  "anya-e0803n8:152_2": "“āyu, āyū, āyūnī”tiādinā ca viseso paññāyati, yathā dvinnampi gosaddānaṁ viseso paññāyateva.",
  "anya-e0803n8:152_3": "Tathā hi visadākāravohāro pulliṅgaṁ, avisadākāravohāro itthiliṅgaṁ, ubhayamuttākāravohāro napuṁsakaliṅgaṁ.",
  "anya-e0803n8:153_0": "Idāni imamevatthaṁ pākaṭataraṁ katvā saṅkhepato kathayāma – purisoti visadākāravohāro,",
  "anya-e0803n8:153_1": "kaññāti avisadākāravohāro, rūpanti ubhayamuttākāravohāro. Puriso tiṭṭhati, kaññā",
  "anya-e0803n8:153_2": "tiṭṭhati, kaññā tiṭṭhanti, kaññā passati, bhotiyo kaññā tiṭṭhatha, etthekapadamasamaṁ,",
  "anya-e0803n8:153_3": "cattāri samāni. Purisā tiṭṭhanti, purisā nissaṭaṁ, bhavanto purisā gacchatha. Kaññāyo",
  "anya-e0803n8:153_4": "tiṭṭhanti, kaññāyo passati, bhotiyo kaññāyo gacchatha, tīṇi tīṇi samāni. Purisaṁ",
  "anya-e0803n8:153_5": "passati, kaññaṁ passati, dve asamāni. Purise passati, purise patiṭṭhitaṁ, dve samāni.",
  "anya-e0803n8:153_6": "Tena purisena kataṁ, tāya kaññāya kataṁ, tāya kaññāya deti, tāya kaññāya apeti, tāya",
  "anya-e0803n8:153_7": "kaññāya santakaṁ, tāya kaññāya patiṭṭhitaṁ, ekamasamaṁ, pañca samāni. Evaṁ pulliṅgassa",
  "anya-e0803n8:153_8": "visadākāravohāratā dissati, itthiliṅgassa avisadākāravohāratā dissati. Napuṁsakaliṅgassa",
  "anya-e0803n8:153_9": "pana “rūpaṁ, rūpāni, rūpā. Rūpaṁ, rūpāni, rūpe. Bho rūpa, bhavanto rūpāni, rūpā”ti",
  "anya-e0803n8:153_10": "evaṁ tīsu paccattopayogālapanaṭṭhānesu sanikārāya visesāya rūpamālāya vasena ubhayamuttākāravohāratā",
  "anya-e0803n8:153_11": "dissati, pumitthiliṅgānaṁ tīsu ṭhānesu sanikārāni rūpāni sabbadā na santi, iti visadākāravohāro",
  "anya-e0803n8:153_12": "pulliṅgaṁ, avisadākāravohāro itthiliṅgaṁ, ubhayamuttākāravohāro napuṁsakaliṅganti veditabbaṁ.",
  "anya-e0803n8:154_0": "Ayaṁ nayo “saddhā sati hirī, yā itthī saddhā pasannā, te manussā saddhā pasannā,",
  "anya-e0803n8:154_1": "pahūtaṁ saddhaṁ paṭiyattaṁ, saddhaṁ kula”ntiādīsu samānasutikasaddesupi padamālāvasena",
  "anya-e0803n8:154_2": "labbhateva. Yā ca pana itthiliṅgassa avisadākāravohāratā vuttā, sā ekaccesupi saṅkhyāsaddesu",
  "anya-e0803n8:154_3": "labbhati. Tathā hi vīsatiādayo navutipariyantā saddā ekavacanantā itthiliṅgāti vuttā,",
  "anya-e0803n8:154_4": "ettha “vīsatiyā”ti pañcakkhattuṁ vattabbaṁ, tathā “tiṁsāyā”tiādīnaṁ “navutiyā”ti",
  "anya-e0803n8:154_5": "padapariyantānaṁ, evaṁ vīsatiādīnaṁ kaññāsaddasseva avisadākāravohāratā labbhatīti",
  "anya-e0803n8:154_6": "avagantabbaṁ. Yadi evaṁ ticatusaddesu kathanti? Ticatusaddā pana yasmā “tayo tisso",
  "anya-e0803n8:154_7": "tīṇi, cattāro caturo catasso cattārī”ti attano attano rūpāni abhidheyyaliṅgānugabhattā",
  "anya-e0803n8:154_8": "yathāsakaliṅgavasena “purisā kaññāyo cittānī”tiādīhi visadāvisadobhayarahitākāravohārasaṅkhātehi",
  "anya-e0803n8:154_9": "saddehi yogaṁ gacchanti, tasmā paccekaliṅgavasena visadāvisadobhayarahitākāravohārāti vattumarahanti.",
  "anya-e0803n8:155_0": "Sabbanāmesupi ayaṁ tividho ākāro labbhati rūpavisesayogato. Kathaṁ? Punnapuṁsakavisaye",
  "anya-e0803n8:155_1": "“tassa kassa” iccādīni sabbāni sabbanāmikarūpāni catutthīchaṭṭhiyantāni bhavanti,",
  "anya-e0803n8:155_2": "itthiliṅgavisaye “tassā kassā” iccādīni sabbanāmikarūpāni tatiyācatutthīpañcamīchaṭṭhīsattamiyantāni",
  "anya-e0803n8:155_3": "bhavanti, tasmā sabbanāmattepi itthiliṅgassa avisadākāravohāratā ekantato sampaṭicchitabbā.",
  "anya-e0803n8:155_4": "Ettha pana sulabhāni catutthīchaṭṭhīrūpāni anāharitvā sudullabhabhāvena tatiyāpañcamīsattamīrūpāni",
  "anya-e0803n8:155_5": "sāsanato āharitvā dassessāma bhagavato pāvacane nikkaṅkhabhāvena sotūnaṁ paramasaṇhasukhumañāṇādhigamatthaṁ.",
  "anya-e0803n8:155_6": "Taṁ yathā? “Āyasmā udāyī yena sā kumārikā tenupasaṅkami, upasaṅkamitvā tassā kumārikāya",
  "anya-e0803n8:155_7": "saddhiṁ eko ekāya raho paṭicchanne āsane alaṁkammanīye nisajjaṁ kappesī”ti. Ettha",
  "anya-e0803n8:155_8": "“tassā”ti tatiyāya rūpaṁ, “tassā”ti tatiyāya rūpe diṭṭheyeva “sabbassā katarissā”tiādīni",
  "anya-e0803n8:155_9": "tatiyārūpāni pāḷiyaṁ anāgatānipidiṭṭhāniyeva nāma tesaṁ aññamaññasamānagatikattā,",
  "anya-e0803n8:155_10": "diṭṭhena ca adiṭṭhassapi yuttassa gahetabbattā. “Kassāhaṁ kena hāyāmī”ti ettha “kassā”ti",
  "anya-e0803n8:155_11": "pañcamiyā rūpaṁ, “kassā”ti pañcamiyā rūpe diṭṭheyeva “sabbassā katarissā”tiādīni",
  "anya-e0803n8:155_12": "pañcamiyā rūpāni pāḷiyaṁ anāgatānipi diṭṭhāniyeva nāma. “Aññataro bhikkhu vesāliyaṁ",
  "anya-e0803n8:155_13": "mahāvane makkaṭiṁ āmisena upalāpetvā tassā methunaṁ dhammaṁ paṭisevati. Aññataro",
  "anya-e0803n8:155_14": "bhikkhu aññatarissā itthiyā paṭibaddhacitto hotī”ti ca ettha “tassā aññatarissā”ti",
  "anya-e0803n8:155_15": "ca sattamiyā rūpaṁ, tasmiṁ diṭṭheyeva “sabbassā katarissā”tiādīni sattamiyā rūpāni",
  "anya-e0803n8:155_16": "pāḷiyaṁ anāgatānipi diṭṭhāniyeva nāmāti.",
  "anya-e0803n8:156_0": "Nanu ca bho “tassā kumārikāya saddhi”nti ettha “tassā”ti idaṁ vibhattivipallāsena",
  "anya-e0803n8:156_1": "vuttaṁ, “tāyā”ti hissa attho, tathā “kassāhaṁ kena hāyāmī”ti idampi vibhattivipallāsena",
  "anya-e0803n8:156_2": "vuttaṁ. “Kāyā”ti hissa attho. “Aññatarissā itthiyā paṭibaddhacitto”ti etthāpi “aññatarissā”ti",
  "anya-e0803n8:156_3": "idaṁ vibhattivipallāsena vuttaṁ. “Aññatarissa”nti hissa atthoti? Tanna, īdisesu cuṇṇiyapadavisayesu",
  "anya-e0803n8:156_4": "vibhattivipallāsassa anicchitabbattā. Nanu ca bho cuṇṇiyapadavisayepi “saṅghe gotami",
  "anya-e0803n8:156_5": "dehī”tiādīsu “saṅghassā”ti vibhattivipallāsatthaṁ vadanti garūti? Saccaṁ, tathāpi",
  "anya-e0803n8:156_6": "tādisesu ṭhānesu dve adhippāyā bhavanti ādhārapaṭiggāhakabhāvena bhummasampadānānamicchitabbattā.",
  "anya-e0803n8:156_7": "Tathā hi “saṅghassa dethā”ti vattukāmassa sato “saṅghe dethā”ti vacanaṁ na virujjhati,",
  "anya-e0803n8:156_8": "yujjatiyeva. Tathā “saṅghe dethā”ti vattukāmassapi sato “saṅghassa dethā”ti vacanampi",
  "anya-e0803n8:156_9": "na virujjhati, yujjatiyeva, yathā pana alābu lābusaddesu visuṁ visuṁ vijjamānesupi",
  "anya-e0803n8:156_10": "“lābūni sīdanti silā plavantī”ti ettha chandānurakkhaṇatthaṁ akāralopo hotīti akkharalopo",
  "anya-e0803n8:156_11": "buddhiyā kariyati. Tathā “saṅghe gotami dehī”tiādīsupi buddhiyā vibhattivipallāsassa",
  "anya-e0803n8:156_12": "parikappanaṁ katvā “saṅghassā”ti vipallāsatthamicchanti ācariyā. Tasmā “saṅghe gotami",
  "anya-e0803n8:156_13": "dehi. Vessantare varaṁ datvā”tiādīsu vibhattivipallāso yutto “tassā kumārikāyā”tiādīsu",
  "anya-e0803n8:156_14": "pana na yutto, vibhattivipallāso ca nāma yebhuyyena “neva dānaṁ viramissa”ntiādīsu gāthāsu icchitabbo.",
  "anya-e0803n8:157_0": "Tathāpi vadeyya yā sā tumhehi “tassā methunaṁ dhammaṁ paṭisevatī”ti pāḷi ābhatā,",
  "anya-e0803n8:157_1": "na sā sattamīpayogā. “Tassā”ti hi idaṁ chaṭṭhiyantapadaṁ “tassāmakkaṭiyāaṅgajāte",
  "anya-e0803n8:157_2": "methunaṁ dhammaṁ paṭisevatī”ti atthasambhavatoti? Tanna, aṭṭhakathāyaṁ “tassāti bhummavacana”nti",
  "anya-e0803n8:157_3": "vuttattā. Kiñca bhiyyo – aṭṭhakathāyaṁyeva “tassā ca sikkhāya sikkhaṁ paripūrento",
  "anya-e0803n8:157_4": "sikkhati, tasmiñca sikkhāpade avītikkamanto sikkhatī”ti imasmiṁ padese “tassā”ti",
  "anya-e0803n8:157_5": "bhummavacanaṁ niddeso katoti. Nanu ca bho tatthāpi “tassā”ti idaṁ vibhattivipallāsavasena",
  "anya-e0803n8:157_6": "bhummatthe sāmivacananti? “Ativiya tvaṁ vibhattivipallāsanaye kusalosi, vibhattivipallāsiko",
  "anya-e0803n8:157_7": "nāmā”ti bhavaṁ vattabbo. Yo tvaṁ dhammasaṅgāhakattherehi vuttapāḷimpi ullaṅghasi,",
  "anya-e0803n8:157_8": "aṭṭhakathāvacanampi ullaṅghasi, aparampi te niddesapāḷiṁ āharissāma. Sace tvaṁ paṇḍitajātiko,",
  "anya-e0803n8:157_9": "saññattiṁ gamissasi. Sace apaṇḍitajātiko, attano gāhaṁ amuñcantoyeva saññattiṁ na",
  "anya-e0803n8:157_10": "gamissati, sāsane cittiṁ katvā suṇohīti. “Tasmā hi sikkhetha idheva jantū”ti imissā",
  "anya-e0803n8:157_11": "pāḷiyā atthaṁ niddisantena pabhinnapaṭisambhidena satthukappena aggasāvakena dhammasenāpatinā",
  "anya-e0803n8:157_12": "āyasmatā sāriputtena “idhāti imissā diṭṭhiyā imissā khantiyā imissā ruciyā imasmiṁ",
  "anya-e0803n8:157_13": "ādāye imasmiṁ dhamme”ti evaṁ “imissā”ti padaṁ bhummavacanavasena vuttaṁ. Tañhi “idhā”ti",
  "anya-e0803n8:157_14": "padassa atthavācakattā sattamiyā rūpanti viññāyati. Iti “imissā”ti sattamiyā rūpe",
  "anya-e0803n8:157_15": "diṭṭheyeva “sabbassā katarissā”tiādīni sattamiyā rūpāni pāḷiyaṁ anāgatānipi diṭṭhāniyeva nāma.",
  "anya-e0803n8:158_0": "Aparampi te sabbalokānukampakena sabbaññunā āhaccabhāsitaṁ pāḷiṁ āharissāma, cittiṁ",
  "anya-e0803n8:158_1": "katvā suṇohi, “aṭṭhānametaṁ bhikkhave anavakāso, yaṁ ekissā lokadhātuyā apubbaṁ acarimaṁ",
  "anya-e0803n8:158_2": "dve arahanto sammāsambuddhā uppajjeyyu”nti ettha “ekissā”ti idaṁ sattamiyā rūpaṁ.",
  "anya-e0803n8:158_3": "Evaṁ “ekissā”ti sattamiyā rūpe diṭṭheyeva “sabbassā katarissā”tiādīni sattamiyā rūpāni",
  "anya-e0803n8:158_4": "pāḷiyaṁ anāgatānipi diṭṭhāniyeva nāma. Na hi sabbathāpi vohārā sarūpato pāḷiādīsu",
  "anya-e0803n8:158_5": "dissanti, ekacce dissanti, ekacce na dissantiyeva. Atridaṁ vuccati –",
  "anya-e0803n8:159": "“Tassā”iccādayo saddā, “tāya”iccādayo viya;",
  "anya-e0803n8:160": "Ñeyyā pañcasu ṭhānesu, tatiyādīsu dhīmatā.",
  "anya-e0803n8:161": "Tiṇṇannaṁ pana nādīnaṁ, hoti sabyapadesato;",
  "anya-e0803n8:162": "“Tassā kassā”tiādīni, bhavanti tatiyādisu.",
  "anya-e0803n8:163_0": "Atra panāyaṁ pāḷinayavibhāvanā aṭṭhakathānayavibhāvanā ca – tassā kaññāya saddhiṁ",
  "anya-e0803n8:163_1": "gacchati, tassā kaññāya kataṁ, tassā kaññāya deti, tassā kaññāya apeti, tassā kaññāya",
  "anya-e0803n8:163_2": "ayaṁ kaññā hīnā, tassā kaññāya ayaṁ kaññā adhikā, tassā kaññāya santakaṁ, tassā kaññāya",
  "anya-e0803n8:163_3": "patiṭṭhitanti. Dullabhāyaṁ nīti sādhukaṁ cittiṁ katvā pariyāpuṇitabbā sāsanassa ciraṭṭhitatthaṁ.",
  "anya-e0803n8:163_4": "Evaṁ sabbathāpi pāḷiaṭṭhakathānayānusārena itthiliṅgassa avisadākāravohāratā ñātabbā.",
  "anya-e0803n8:164_0": "Evaṁ pana ñatvā viññujātinā “dvinnaṁ gosaddānaṁ rūpamālāvisesena liṅganānattaṁ hotī”ti",
  "anya-e0803n8:164_1": "niṭṭhametthāvagantabbaṁ. Gosaddo hi “puriso mātugāmo orodho āpo satthā”tiādayo viya",
  "anya-e0803n8:164_2": "na niyogā visadākāravohāro, nāpi “kaññā ratti itthī”tiādayo viya niyogā avisadākāravohāro.",
  "anya-e0803n8:164_3": "Tathā hi ayaṁ pulliṅgabhāve dhātusaddo viya visadākāravohāro, itthiliṅgabhāve avisadākāravohāro.",
  "anya-e0803n8:164_4": "Iti imassa atthassa sotūnaṁ ñāpanena paramasaṇhasukhumañāṇappaṭilābhattaṁ “go, gāvī",
  "anya-e0803n8:164_5": "gāvo. Gāviṁ, gavo”tiādinā okārantassa itthiliṅgassa gosaddassa āveṇikā nāmikapadamālā",
  "anya-e0803n8:164_6": "vuttā. Ettha pana “gāvi”nti ekakkhattumāgataṁ, “go gohī”tiādīni dvikkhattuṁ, “gāvo",
  "anya-e0803n8:164_7": "gāvī gāva”nti tikkhattuṁ, “gāviyā”ti pañcakkhattuṁ, evamettha pañcakkhattuṁ āgatapadānaṁ",
  "anya-e0803n8:164_8": "vasena avisadākāro dissatīti idaṁ itthiliṅganti gahetabbaṁ. Imañhi nayaṁ muñcitvā",
  "anya-e0803n8:164_9": "natthi añño nayo yena gosaddo itthiliṅgo siyā. Tasmā idameva amhākaṁ mataṁ sārato",
  "anya-e0803n8:164_10": "paccetabbaṁ. Pumitthiliṅgasaṅkhātānaṁ dvinnaṁ gosaddānaṁ rūpamālāya nibbisesataṁ",
  "anya-e0803n8:164_11": "vadantānaṁ pana ācariyānaṁ mataṁ pulliṅge vattamānena gosaddeni’tthiliṅge vattamānassa",
  "anya-e0803n8:164_12": "gosaddassa rūpamālāya sadisatte sati mātugāmasaddassa nāmikapadamālāyo samaṁ yojetvā",
  "anya-e0803n8:164_13": "pumitthiliṅgabhāvaparikappanaṁ viya hotīti na sārato paccetabbaṁ.",
  "anya-e0803n8:165_0": "Ettha pana kiñci liṅgasaṁsandanaṁ kathayāma – heṭṭhā niddiṭṭhassa okārantapulliṅgassa",
  "anya-e0803n8:165_1": "gosaddassa nāmikapadamālāyaṁ “gāvuṁ gāvaṁ gāvenā”tiādīni ekakkhattumāgatāni, “go",
  "anya-e0803n8:165_2": "gohī”tiādīni dvikkhattuṁ, “gāvo gavo gava”nti imāni pana “satthā rājā”tiādīni viya",
  "anya-e0803n8:165_3": "tikkhattuṁ, catukkhattuṁ vā panettha pañcakkhattuṁ vā āgatapadāni na santi. Tadabhāvato",
  "anya-e0803n8:165_4": "visadākāro dissati. Purisasaddassa nāmikapadamālāyampi “puriso purisa”ntiādīni ekakkhattumāgatāni,",
  "anya-e0803n8:165_5": "“purise”tiādīni dvikkhattuṁ, “purisā”ti tikkhattuṁ. Evaṁ visadākāro dissati. Ākārantitthiliṅgassa",
  "anya-e0803n8:165_6": "pana “kañña”ntiādīni ekakkhattumāgatāni, “kaññāhī”tiādīni dvikkhattuṁ, “kaññāyo”tiādīni",
  "anya-e0803n8:165_7": "tikkhattuṁ, “kaññā”ti idaṁ catukkhattuṁ, “kaññāyā”ti idaṁ pana pañcakkhattuṁ. Evaṁ",
  "anya-e0803n8:165_8": "avisadākāro dissati. Ākārantapulliṅgassatu “sattharī”tiādīni ekakkhattumāgatāni,",
  "anya-e0803n8:165_9": "“satthū”tiādīni dvikkhattuṁ, “satthā”tiādīni tikkhattuṁ, evaṁ visadākāro dissati.",
  "anya-e0803n8:165_10": "Iminā nayena sabbāsupi pumitthiliṅgapadamālāsu visadākāro ca avisadākāro ca veditabbo.",
  "anya-e0803n8:165_11": "Napuṁsakaliṅgassa pana nāmikapadamālāyaṁ “cittenā”tiādīni ekakkhattumāgatāni, “citta”ntiādīni",
  "anya-e0803n8:165_12": "dvikkhattuṁ, “cittānī”ti idaṁ tikkhattuṁ āgataṁ. Aṭṭhi āyusaddādīsupi eseva nayo.",
  "anya-e0803n8:165_13": "Ettha ubhayamuttākāro dissati. Kiñcāpettha catukkhattuṁ pañcakkhattuṁ vā āgatapadānaṁ",
  "anya-e0803n8:165_14": "abhāvato visadākāro upalabbhamāno viya dissati, tathāpi yasmā “cittaṁ aṭṭhi āyū”tiādīni",
  "anya-e0803n8:165_15": "napuṁsakāni “gacchaṁ aggi bhikkhū”tiādīnaṁ pulliṅgānaṁ nayena appavattanato visadākārañca,",
  "anya-e0803n8:165_16": "“ratti yāgū”tiādīnaṁ itthiliṅgānaṁ nayena appavattanato avisadākārañca ubhayamanupagamma",
  "anya-e0803n8:165_17": "visesato “cittaṁ, cittāni, cittā. Cittaṁ, cittāni, citte”tiādinā sanikārāya rūpamālāya",
  "anya-e0803n8:165_18": "rūpavantāni bhavanti, tasmā tesamākāro ubhayamuttoti daṭṭhabbo.",
  "anya-e0803n8:166_0": "Tividhopāyaṁ ākāro sakkaṭabhāsāsu na labbhati. Tenesa sabbesupi byākaraṇasatthesu",
  "anya-e0803n8:166_1": "na vutto. Sabbasattānaṁ pana mūlabhāsābhūtāya jineritāya māgadhikāya sabhāvaniruttiyā",
  "anya-e0803n8:166_2": "labbhati. Tathā hi ayaṁ niruttimañjūsāyaṁ vutto –",
  "anya-e0803n8:167": "Kiṁ panetaṁ liṅgaṁ nāma? Keci tāva vadanti –",
  "anya-e0803n8:168": "“Thanakesavatī itthī, massuvā puriso siyā. Ubhinnamantaraṁ etaṁ, itaro’bhayamuttako’ti",
  "anya-e0803n8:169": "Vuttattā visiṭṭhā thanakesādayo liṅga”nti, etaṁ na sabbattha, gaṅgāsālārukkhādīnaṁ thanādinā sambandhābhāvato.",
  "anya-e0803n8:170_0": "Apare vadanti – “na liṅgaṁ nāma paramatthato kiñci atthi, lokasaṅketarūḷho pana vohāro",
  "anya-e0803n8:170_1": "liṅgaṁ nāmā”ti. Idamettha sanniṭṭhānaṁ. Sabbaliṅgikopi saddo hoti taṭaṁ taṭī taṭoti.",
  "anya-e0803n8:170_2": "Yadi ca paramatthato liṅgaṁ nāma siyā, kathaṁ aññamaññaviruddhānaṁ tesaṁ ekattha",
  "anya-e0803n8:170_3": "samāveso bhavati, tasmā yassa kassaci atthassa avisadākāravohāro itthiliṅgaṁ, visadākāravohāro",
  "anya-e0803n8:170_4": "pulliṅgaṁ, ubhayamuttākāravohāro napuṁsakaliṅganti veditabbanti.",
  "anya-e0803n8:171_0": "Ettha pana nāmikapadamālāsaṅkhātapabandhavaseneva avisadākāravohārāditā gahetabbā,",
  "anya-e0803n8:171_1": "na ekekapadavasena. Tathā hi “kaññā puriso citta”nti ca, “kaññāyo purisā cittānī”ti",
  "anya-e0803n8:171_2": "ca evamādikassa ekekapadassa avisadākāravohārāditā na dissati. Yasmā pana pabandhavasena",
  "anya-e0803n8:171_3": "visadākāravohārādibhāve siddheyeva samudāyāvayavattā ekekapadassapi avisadākāravohārāditā sijjhateva.",
  "anya-e0803n8:172_0": "Keci pana nāmikapadamālāsaṅkhātaṁ pabandhaṁ aparāmasitvā ekekapadavaseneva avisadākāravohārādikaṁ",
  "anya-e0803n8:172_1": "icchanti, te vattabbā “yadi ekekapadasseva avisadākāravohārāditā siyā, evaṁ sante",
  "anya-e0803n8:172_2": "‘kaññā purisā satthā guṇavā rājā’tiādīnaṁ padānaṁ ākārasutivasena, ‘puriso satthāro",
  "anya-e0803n8:172_3": "kaññāyo’tiādīnaṁ pana okārasutivasena, ‘cittaṁ purisaṁ kañña’ntiādīnaṁ anusārasutivasena",
  "anya-e0803n8:172_4": "aññamaññaṁ samānasutisambhavā kathaṁ avisadākāravohārāditā siyā”ti? Kiñcāpi te evaṁ",
  "anya-e0803n8:172_5": "vadeyyuṁ “siyā eva, nānattaṁ pana tesaṁ duppaṭivedha”nti. Te vattabbā “mā tumhe evamavacuttha,",
  "anya-e0803n8:172_6": "dujjānatarampi nibbānaṁ kathanasamatthaṁ puggalaṁ nissāya jānanti, tasmā suṭṭhu upaparikkhitvā",
  "anya-e0803n8:172_7": "vadethā”ti. Evañca pana vatvā tato uttari te pañhaṁ pucchitabbā “bodhisaddo āyusaddo",
  "anya-e0803n8:172_8": "ca kataraliṅgo”ti. Te jānantā evaṁ vakkhanti “bodhisaddo itthiliṅgo ceva pulliṅgo",
  "anya-e0803n8:172_9": "ca, āyusaddo ca pana napuṁsakaliṅgo ca pulliṅgo cāti dviliṅgā ete saddā”ti. Te vattabbā",
  "anya-e0803n8:172_10": "“yadi bodhisaddo ca āyusaddo ca dviliṅgā ete saddā, evaṁ sante dvinnaṁ bodhisaddānaṁ",
  "anya-e0803n8:172_11": "ekapadabhāvena vavatthitānaṁ accantasamānasutikānaṁ kathaṁ avisadākāravohāratā ca",
  "anya-e0803n8:172_12": "visadākāravohāratā ca siyā, kathañca pana dvinnaṁ āyusaddānaṁ ekapadabhāvena vavatthitānaṁ",
  "anya-e0803n8:172_13": "accantasamānasutikānaṁ ubhayamuttākāravohāratā ca visadākāravohāratā ca siyā”ti?",
  "anya-e0803n8:172_14": "Evaṁ vuttā te addhā kiñci uttari apassantā niruttarā bhavissanti. Saddasatthavidū",
  "anya-e0803n8:172_15": "pana saddasatthato nayaṁ gahetvā vadanti –",
  "anya-e0803n8:173": "“Ese’sā eta’miti ca,",
  "anya-e0803n8:174": "Pasiddhi atthesu yesu lokassa;",
  "anya-e0803n8:175": "‘Thīpumanapuṁsakānī’ti,",
  "anya-e0803n8:176": "Vuccante tāni nāmānī”ti.",
  "anya-e0803n8:177_0": "Tesaṁ kira ayamadhippāyo – “eso puriso, eso mātugāmo, eso rājā, esā itthī, esā latā,",
  "anya-e0803n8:177_1": "etaṁ napuṁsakaṁ, etaṁ citta”nti evaṁ purisādīsu yesu atthesu lokassa “eso esā eta”nti",
  "anya-e0803n8:177_2": "ca pasiddhi hoti, tesu atthesu tāni nāmāni “pumitthinapuṁsakaliṅgānī”ti vuccanti,",
  "anya-e0803n8:177_3": "taṁdvārena aññānipīti. Evaṁ vadantehi tehi “iminā nāma ākārena ‘eso esā eta’nti nāmāni",
  "anya-e0803n8:177_4": "aññāni ca pulliṅgādināmaṁ labhantī”ti ayaṁ viseso na dassito, saddhammanayaññūhi",
  "anya-e0803n8:177_5": "pana neruttikehi dassito “yassa kassaci atthassa avisadākāravohāro itthiliṅga”ntiādinā.",
  "anya-e0803n8:178_0": "Keci pana “avisadākārānaṁ atthānaṁ vācako vohāro itthiliṅga”ntiādīni vadanti, taṁ",
  "anya-e0803n8:178_1": "na gahetabbaṁ. Yadi hi avisadākārānaṁ atthānaṁ vācako vohāro itthiliṅgaṁ, evaṁ sante",
  "anya-e0803n8:178_2": "mātugāmakalattakantakaṇṭakagumbādayopi vohārā itthiliṅgāni siyuṁ avisadākārattā tadatthānaṁ.",
  "anya-e0803n8:178_3": "Yadi pana visadākārānaṁ atthānaṁ vācako vohāro pulliṅgaṁ, evaṁ sante “devatā saddhā",
  "anya-e0803n8:178_4": "ñāṇa”miccādayopi vohārā pulliṅgāni siyuṁ visadākārattā tadatthānaṁ. Atha vā yadi",
  "anya-e0803n8:178_5": "avisadākārānaṁ atthānaṁ vācako vohāro itthiliṅgaṁ, visadākārānaṁ panatthānaṁ vācako",
  "anya-e0803n8:178_6": "vohāro pulliṅgaṁ, evaṁ sante ekassevatthassa ekakkhaṇe dvīhi liṅgehi na vattabbatā siyā –",
  "anya-e0803n8:179": "“Atthakāmosi me yakkha, hitakāmāsi devate;",
  "anya-e0803n8:180": "Karomi te taṁ vacanaṁ, tvaṁsi ācariyo mamā”ti.",
  "anya-e0803n8:181_0": "Yadi ca ubhayamuttākārānaṁ atthānaṁ vācako vohāro napuṁsakaliṅgaṁ, evaṁ sante ubhayamuttākārānaṁ",
  "anya-e0803n8:181_1": "atthānaṁ tiṇarukkhādīsu “idaṁ nāmā”ti niyamābhāvato liṅgavacanaṁ viruddhaṁ siyā.",
  "anya-e0803n8:181_2": "Apica “paññāratanaṁ. Sāriputtamoggallānaṁ sāvakayuga”nti ca ādinā napuṁsakaliṅgavacanena",
  "anya-e0803n8:181_3": "tadatthānampi ubhayamuttākāratā vuttā siyā. Apica ekampi tīraṁ “taṭaṁ taṭī taṭo”ti",
  "anya-e0803n8:181_4": "tīhi liṅgehi na vattabbaṁ siyā. Ekampi ca ñāṇaṁ “paññāṇaṁ paññā pajānanā amoho”tiādinā",
  "anya-e0803n8:181_5": "tīhi liṅgehi na vattabbaṁ siyā, tasmā taṁ nayaṁ aggahetvā yathāvuttoyeva nayo gahetabbo.",
  "anya-e0803n8:182_0": "Lokasmiñhi itthīnaṁ heṭṭhimakāyo visado hoti, uparimakāyo avisado, uramaṁsaṁ avisadaṁ,",
  "anya-e0803n8:182_1": "gamanādīnipi avisadāni. Itthiyo hi gacchamānā avisadaṁ gacchanti, tiṭṭhamānā nipajjamānā",
  "anya-e0803n8:182_2": "nisīdamānā khādamānā bhuñjamānā avisadaṁ bhuñjanti. Purisampi hi avisadaṁ disvā “mātugāmo",
  "anya-e0803n8:182_3": "viya gacchati tiṭṭhati nipajjati nisīdati khādati bhuñjatī”ti vadanti. Iti yathā",
  "anya-e0803n8:182_4": "itthiyo yebhuyyena avisadākārā, tathā yassa kassaci saviññāṇakassa vā aviññāṇakassa",
  "anya-e0803n8:182_5": "vā atthassa ye vohārā yebhuyyena avisadākārā, teyeva itthiliṅgāni nāma bhavanti.",
  "anya-e0803n8:182_6": "Taṁ yathā? “Kaññā devatā dhītalikā dubbā saddhā ratti itthī yāgu vadhū” iccevamādīni.",
  "anya-e0803n8:182_7": "Purisānaṁ pana heṭṭhimakāyo avisado hoti, uparimakāyo visado, uramaṁsaṁ visadaṁ,",
  "anya-e0803n8:182_8": "gamanādīnipi visadāni honti. Purisā hi gacchamānā visadaṁ gacchanti, tiṭṭhamānā nipajjamānā",
  "anya-e0803n8:182_9": "nisīdamānā khādamānā bhuñjamānā visadaṁ bhuñjanti. Itthimpi hi gamanādīni visadāni",
  "anya-e0803n8:182_10": "kurumānaṁ disvā “puriso viya gacchatī”tiādīni vadanti. Iti yathā purisā yebhuyyena",
  "anya-e0803n8:182_11": "visadākārā, tathā yassa kassaci saviññāṇakassa vā aviññāṇakassa vā atthassa ye vohārā",
  "anya-e0803n8:182_12": "yebhuyyena visadākārā, teyeva pulliṅgāni nāma bhavanti. Taṁ yathā? “Puriso mātugāmo",
  "anya-e0803n8:182_13": "orodho āpo rukkho moho satthā” iccevamādīni. Yathā ca pana napuṁsakā ubhayamuttākārā,",
  "anya-e0803n8:182_14": "tathā yassa kassaci saviññāṇakassa vā aviññāṇakassa vā atthassa ye vohārā ubhayamuttākārā,",
  "anya-e0803n8:182_15": "teyeva napuṁsakaliṅgāni nāma bhavanti. Taṁ yathā? “Cittaṁ rūpaṁ itthāgāraṁ kalattaṁ",
  "anya-e0803n8:182_16": "nāṭakaṁ ratanaṁ ñāṇaṁ aṭṭhi āyu”iccevamādīni. Iccevaṁ nāmikānaṁ sabbesampi vohārānaṁ –",
  "anya-e0803n8:183": "Visadāvisadākārā, ākāro’bhayamuttako;",
  "anya-e0803n8:184": "Liṅgassa lakkhaṇaṁ etaṁ, ñeyyaṁ syādippabandhato.",
  "anya-e0803n8:185_0": "Idaṁ ṭhānaṁ dubbinivijjhaṁ mahāvanagahanaṁ niggumbaṁ nijjaṭaṁ katvā dassitaṁ sādhukaṁ",
  "anya-e0803n8:185_1": "manasi kātabbaṁ. Iti sabbesaṁ nāmikapadānaṁ pabandhanissitena avisadākāravohārādibhāvena",
  "anya-e0803n8:185_2": "itthiliṅgādibhāvassa sambhavato dvinnampi gosaddānaṁ pabandhanissitena avisadākāravohārādibhāvena",
  "anya-e0803n8:185_3": "yathāsakaṁ itthiliṅgādibhāvo veditabbo.",
  "anya-e0803n8:186": "Savinicchayoyaṁ okārantitthiliṅgassa nāmikapadamālāvibhāgo.",
  "anya-e0803n8:187": "Okārantatāpakatikaṁ okārantitthiliṅgaṁ niṭṭhitaṁ.",
  "anya-e0803n8:188_0": "Evaṁ sabbathāpi ākāranta ivaṇṇanta uvaṇṇantokārantavasena chabbidhāni itthiliṅgāni",
  "anya-e0803n8:188_1": "niravasesato gahitāni bhavanti. Etesu pana kesañci ākārantānaṁ īkārantānañca katthaci",
  "anya-e0803n8:188_2": "paccattekavacanassa ekārādesavasena yo pabhedo dissati, so idāni vuccati. Tathā hi –",
  "anya-e0803n8:189": "“Na tvaṁ rādha vijānāsi, aḍḍharatte anāgate;",
  "anya-e0803n8:190": "Abyayataṁ vilapasi, viratte kosiyāyane”ti",
  "anya-e0803n8:191_0": "Imasmiṁ rādhajātake “virattā”ti ākārantavasena vattabbe paccattavacanassa ekārādesavasena",
  "anya-e0803n8:191_1": "“viratte”ti vuttaṁ. Tathā “kosiyāyanī”ti īkārantavasena vattabbe paccattavacanassa",
  "anya-e0803n8:191_2": "ekārādesavasena “kosiyāyane”ti vuttaṁ. Tena aṭṭhakathācariyo “viratte kosiyāyaneti",
  "anya-e0803n8:191_3": "mātā no kosiyāyanī brāhmaṇī virattā amhākaṁ pitari nippemā jātā”ti atthaṁ saṁvaṇṇesi.",
  "anya-e0803n8:191_4": "Nanu ca bho pāḷiyaṁ “viratte”ti, “kosiyāyane”ti ca paccattavacanassa dassanato “ekārantampi",
  "anya-e0803n8:191_5": "itthiliṅgaṁ atthī”ti vattabbanti? Na vattabbaṁ ākārīkārantogadharūpavisesattā tesaṁ",
  "anya-e0803n8:191_6": "rūpānaṁ. Ādesavasena hi siddhattā visuṁ ekārantaṁ itthiliṅgaṁ nāma natthi, tasmā",
  "anya-e0803n8:191_7": "itthiliṅgānaṁ yathāvuttā chabbidhatāyeva gahetabbā.",
  "anya-e0803n8:192": "Iccevaṁ itthiliṅgānaṁ, pakiṇṇanayasālinī;",
  "anya-e0803n8:193": "Padamālā vibhattā me, sāsanatthaṁ sayambhuno.",
  "anya-e0803n8:194": "Saddanītisūriyoyaṁ,",
  "anya-e0803n8:195": "Anekasuvinicchayarasmikalāpo;",
  "anya-e0803n8:196": "Saṁsayandhakāranudo,",
  "anya-e0803n8:197": "Kassa matipadumaṁ na vikāse.",
  "anya-e0803n8:198": "Iti navaṅge sāṭṭhakathe piṭakattaye byappathagatīsu viññūnaṁ",
  "anya-e0803n8:199": "Kosallatthāya kate saddanītippakaraṇe",
  "anya-e0803n8:200": "Itthiliṅgānaṁ nāmikapadamālāvibhāgo",
  "anya-e0803n8:201": "Aṭṭhamo paricchedo."
}