{
  "anya-e0401n8:0": "9. Kammaṭṭhānasaṅgahaanudīpanā",
  "anya-e0401n8:1_0": "170. Kammaṭṭhānasaṅgahe . Vidito viññāto nāmarūpa vibhāgo yenāti viggaho. Yogī puggalo.",
  "anya-e0401n8:1_1": "‘‘Kilese sametī’’ti kāmacchandādike nīvaraṇakilese upasameti. ‘‘Tathā pavatto’’ti",
  "anya-e0401n8:1_2": "bhāvanāvasena pavatto. Vūpasamanavasena vā pavatto. ‘‘Tāyā’’ti tāyabhāvanā paññāya,",
  "anya-e0401n8:1_3": "passantīti sambandho. ‘‘Passitaṁ’’ti samanupassitaṁ. Kathaṁ kasiṇabhāvanādikaṁ yogakammaṁ",
  "anya-e0401n8:1_4": "attāva attano ṭhānaṁ hotīti vuttaṁ ‘‘ādimajjhapariyosānānaṁhī’’tiādi. Vibhāvanipāṭhe.",
  "anya-e0401n8:1_5": "‘‘Padaṭṭhānatāyā’’ti etena tiṭṭhati anivattamānaṁ pavattati etenāti ṭhānanti atthena",
  "anya-e0401n8:1_6": "padaṭṭhānameva ṭhānanti vuccatīti dīpeti. ‘‘Sukhavisesānaṁ’’ti jhānasukha maggasukha",
  "anya-e0401n8:1_7": "phalasukhānaṁ. ‘‘Dasakasiṇānī’’tiādīsu mukhyato vā upacārato vā dvidhāpi atthaṁ dassetuṁ",
  "anya-e0401n8:1_8": "‘‘dasakasiṇānī’’tiādi vuttaṁ. ‘‘Sesānipī’’ti appamaññādīni sesakammaṭṭhānānipi. Yaṁ",
  "anya-e0401n8:1_9": "yaṁ anurūpaṁ yathānurūpaṁ. ‘‘Samudācaraṇaṁ’’ti punappunaṁ bhusaṁ pavattanaṁ. ‘‘Saṁsagga",
  "anya-e0401n8:1_10": "bhedo’’ti ekamekassa puggalassa kassaci dvecariyā, kassaci tissotiādinā sammissa",
  "anya-e0401n8:1_11": "vibhāgo. Aṭṭhakathāyaṁ’’ti visuddhimagga aṭṭhakathāyaṁ. ‘‘Sabbāyapi appanāyā’’ti",
  "anya-e0401n8:1_12": "jhānappanāya ca maggappanāya ca phalappanāya ca. ‘‘Yā āsanne pavattā dūre pavattāti",
  "anya-e0401n8:1_13": "adhikāro. ‘‘Itarā panā’’ti dūre pavattāpana. ‘‘Tāsaṁ panā’’ti tissannaṁ bhāvanānaṁ",
  "anya-e0401n8:1_14": "pana. ‘‘Tesaṁ pī’’ti dvinnaṁ nimittānaṁpi. ‘‘Vidatthicaturaṅgulaṁ’’ nāma vitthārato",
  "anya-e0401n8:1_15": "caturaṅgulādhikaṁ vidatthippamāṇaṁ. Vidatthippamāṇaṁ vā caturaṅgulappamāṇaṁ vātipi",
  "anya-e0401n8:1_16": "yujjati. Tathāhi visuddhimagge vāyokasiṇa vidhāne caturaṅgulappamāṇaṁ sīsaṁ vātena",
  "anya-e0401n8:1_17": "pahariyamānaṁ disvāti vuttaṁ. Khalamaṇḍalaṁ nāma kassakānaṁ kassamaddanabhūmibhāgamaṇḍalaṁ.",
  "anya-e0401n8:1_18": "‘‘Kataṁ vā’’ti nīlādivaṇṇavisesarahitaṁ aruṇavaṇṇaṁ mattikakkhaṇḍaṁ udakena madditvā",
  "anya-e0401n8:1_19": "cakkamaṇḍalaṁ viya parimaṇḍalaṁ sumaṭṭhatalaṁ pathavimaṇḍalaṁ karonti. Evaṁ kataṁ",
  "anya-e0401n8:1_20": "vā. ‘‘Akataṁ vā’’ti katthaci bhūmibhāge kenaci akataṁ sayaṁ jātaṁ vā. ‘‘Kasiṇena",
  "anya-e0401n8:1_21": "jambudīpassā’’ti ettha.",
  "anya-e0401n8:2": "Buddhoti kittayantassa, kāye bhavati yā pīti;",
  "anya-e0401n8:3": "Varameva hi sāpīti, kasiṇenapi jambudīpassāti.",
  "anya-e0401n8:4_0": "Gāthāseso. Tattha jambudīpassa kasiṇato sāpītivarā evāti yojanā. ‘‘Kasiṇato’’ti ca",
  "anya-e0401n8:4_1": "sakalamaṇḍalato. Sakalassa jambudīpamaṇḍalassa issariyādhipatito pīti vuttaṁ hoti.",
  "anya-e0401n8:4_2": "‘‘Sanniviṭṭhā’’ti samaṁ saṇṭhitā. ‘‘Saṇṭhāna paññattī’’ti maṇḍalasaṇṭhānena upaṭṭhitā",
  "anya-e0401n8:4_3": "nimittapaññatti eva vuccati. ‘‘Phuṭṭhaṭṭhāne’’ti kāyevā rukkhaggādīsuvā vātena pahataṭṭhāne.",
  "anya-e0401n8:4_4": "‘‘Vāyu vaṭṭī’’ti vātaparimaṇḍalaṁ. Candasūriyānaṁ aggissa ca obhāsena visiṭṭhāti",
  "anya-e0401n8:4_5": "samāso. ‘‘Visiṭṭhā’’ti visesitā.",
  "anya-e0401n8:5_0": "‘‘Dhūmātaṁ’’ti dhūmāyitaṁ. Dhūmapūritapaṭaṁ viyāti vuttaṁ hoti. Tenāha ‘‘sūnabhāvaṁ",
  "anya-e0401n8:5_1": "gataṁ’’ti. Ante kakāro nindatthajotakoti vuttaṁ ‘‘kucchitattā’’ti. Jegucchi tabbattāti",
  "anya-e0401n8:5_2": "attho. ‘‘Chavasarīrassā’’ti lāmakasarīrassa. ‘‘Tadevā’’ti chavasarīrameva. Vipubbakaṁ",
  "anya-e0401n8:5_3": "vicchinnakaṁ nāmāti sambandho. Tattha visesena nīlantivinīlaṁ. Tameva kucchitattā",
  "anya-e0401n8:5_4": "vinīlakaṁ. ‘‘Tadeva puna paccitvā’’ti vinīlakasarīrameva puna kālātikkame paccitvā.",
  "anya-e0401n8:5_5": "Pūtilohitānaṁ paripakkabhāvaṁ patvāti attho. Tato tato dvāracchiddato. Yuttaṁ tadeva",
  "anya-e0401n8:5_6": "sarīranti sambandho. Vicchinnakaṁ nāma, vicchiddakantipi paṭhanti. ‘‘Apakaḍḍhitvā’’ti",
  "anya-e0401n8:5_7": "khaṇḍāni sarīrato mocetvā taṁ taṁ padesaṁ kaḍḍhitvā. ‘‘Paggharitalohita sarīraṁ’’ti",
  "anya-e0401n8:5_8": "chinnaviddhaṭṭhānesu vaṇamukhehi paggharitalohitasarīraṁ.",
  "anya-e0401n8:6_0": "‘‘Buddhānussatī’’ti ettha buddhasaddo guṇyūpacāra vacanaṁ hoti. Guṇino dabbassa nāmena",
  "anya-e0401n8:6_1": "guṇānaṁ gahetabbattāti vuttaṁ ‘‘buddhaguṇassa anussati buddhānussatī’’ti. Esanayo",
  "anya-e0401n8:6_2": "dhammānussatādīsu. ‘‘Arahatādī’’ti arahatādiguṇo. Vigatāni dussilyādi malāni ca maccherañca",
  "anya-e0401n8:6_3": "yassa taṁ vigatamalamaccheraṁ. Tassa bhāvoti viggaho. ‘‘Attanā adhigatanibbānañcā’’ti",
  "anya-e0401n8:6_4": "etena ariyapuggalānaṁ kilesānaṁ accantavūpasamo vutto. ‘‘Yaṁ ārabbhā’’ti yaṁ puggalaṁ",
  "anya-e0401n8:6_5": "ārabbha. Hitūpasaṁhāro nāma ayaṁ puggalo avero hotu, abyāpajjo hotūtiādinā averatādīni",
  "anya-e0401n8:6_6": "hitasukhāni tasmiṁ puggale cittena upasaṁharaṇaṁ. Karuṇā, muditā, heṭṭhā cetasikasaṅgahe",
  "anya-e0401n8:6_7": "vuttatthā eva. Hitūpasaṁhāro ca hitamodanā ca ahitāpanayanañcāti dvando. Tattha hitūpasaṁhāro",
  "anya-e0401n8:6_8": "mettāya kiccaṁ. Hitamodanā muditāya. Ahitāpanayanaṁ karuṇāya kiccaṁ. Tattha paraṁ",
  "anya-e0401n8:6_9": "hitasukhasampannaṁ disvā tena parahitena attani pītipāmojjavaḍḍhanaṁ hitamodanā nāma.",
  "anya-e0401n8:6_10": "Paraṁ dukkhitaṁ disvā ayaṁ imamhādukkhā muccatu, mākilamatūti evaṁ cittena parasmiṁ",
  "anya-e0401n8:6_11": "ahitassa dukkhassa apanayanaṁ ahitāpanayanaṁ nāma. ‘‘Tesaṁ’’ti parasattānaṁ. Sassa",
  "anya-e0401n8:6_12": "attano idanti sakaṁ. ‘‘Idaṁ’’ sukhadukkhakāraṇaṁ. Attanā katakammaṁ eva sakaṁ yesaṁ",
  "anya-e0401n8:6_13": "te kammassakā. Parasattā eva. Tesaṁ bhāvo. Tassa anubrūhananti viggaho. ‘‘Sīmasambhedo’’ti",
  "anya-e0401n8:6_14": "attā ca piyapuggalo ca majjhattapuggalo ca veripuggalo cāti catasso sīmā. Sambhindanaṁ",
  "anya-e0401n8:6_15": "sambhedo. Sammissanaṁ anānattakaraṇanti attho. Sīmānaṁ sambhedo sīmasambhedo. Sabbā",
  "anya-e0401n8:6_16": "itthiyo, sabbepurisātiādinā odhiso paricchedato pharaṇaṁ odhisopharaṇaṁ nāma. Sabbesattā,",
  "anya-e0401n8:6_17": "sabbepāṇā, sabbebhūtātiādinā anodhiso aparicchedato pharaṇaṁ anodhisopharaṇaṁ nāma.",
  "anya-e0401n8:6_18": "Puratthimāyadisāya sabbesattā averāhontūtiādinā disāvibhāgavasena pharaṇaṁ disāpharaṇaṁ",
  "anya-e0401n8:6_19": "nāma. ‘‘Taṁ samaṅgīno cā’’ti tāhi appamaññāhi samaṅgīno puggalā. ‘‘Niccaṁ sommahadayabhāvenā’’ti",
  "anya-e0401n8:6_20": "sabbakālaṁ santasītala hadayabhāvena. Brahmasaddo vā seṭṭhapariyāyo ‘brahmaṁ puññaṁ",
  "anya-e0401n8:6_21": "pasavatī’tiādīsu viya. Asitabbaṁ bhuñjitabbanti asitaṁ. Pañcabhojanaṁ. Pātabbanti",
  "anya-e0401n8:6_22": "pītaṁ. Aṭṭhavidhaṁ pānaṁ. Dantena khāyitabbaṁ khāditabbanti khāyitaṁ. Pūvakkhajjaphalakkhajjādikaṁ",
  "anya-e0401n8:6_23": "nānākhādanīyaṁ . Aṅgulīhipi gahetvā sāyitabbaṁ lehitabbanti sāyitaṁ. Madhupphāṇitādikaṁ",
  "anya-e0401n8:6_24": "sāyanīyaṁ. Sarasappaṭikūlatā nāma attano sabhāvato paṭikūlatā. Catubbidhopi hi āhāro",
  "anya-e0401n8:6_25": "bhājanesu vā hatthamukhādīsu vā yattha yattha sammakkheti, laggati, limpati. Taṁ",
  "anya-e0401n8:6_26": "udakena dhovitabbaṁ hoti. Adhotaṁ pana tampi jegucchanīyaṁ hoti. Āsayato paṭikūlatā",
  "anya-e0401n8:6_27": "nāma tassa ajjhoharīyamānassa kaṇṭhādīsu ṭhitehi pittasemhādīhi āsayehi sammissanavasena",
  "anya-e0401n8:6_28": "paṭikūlatā. Nidhānato paṭikūlatā nāma nidhānato paṭikūlatā. ‘‘Nidhānaṁ’’ti ca āmāsayo",
  "anya-e0401n8:6_29": "vuccati. Pakkato paṭikūlatā nāma tassa nidhānagatassa paripakkakāle gūthamuttādibhāvapattito",
  "anya-e0401n8:6_30": "paṭikūlatā. Apakkato paṭikūlatā nāma tasmiṁ aparipakke ajiṇṇe sati sarīre nānāroguppattivasena",
  "anya-e0401n8:6_31": "paṭikūlatā. Phalato paṭikūlatā nāma tassa paripakkakālato paṭṭhāya sarīre kesalomādīnaṁ",
  "anya-e0401n8:6_32": "paṭikūlarāsīnaṁ vaḍḍhanavasena paṭikūlatā. Nissandato paṭikūlatā nāma tassa na vahidvārehi",
  "anya-e0401n8:6_33": "vā lomakūpehivā aññehi nānāvaṇamukhehi vā uggharaṇa paggharaṇādivasena paṭikūlatā.",
  "anya-e0401n8:6_34": "‘‘Tatthā’’ti tasmiṁ catubbidhe āhāre. ‘‘Nikantippahānasaññā’’ti kantāramagge mātāpitūnaṁ",
  "anya-e0401n8:6_35": "kantāranittaraṇatthāya putta maṁsakhādane viya ati manuññepi āhāre rasataṇhā pahānavasena",
  "anya-e0401n8:6_36": "pavattā saññā. ‘‘Salakkhaṇādivasenā’’ti salakkhaṇasasambhārādivasena. ‘‘Rāgena caratī’’ti",
  "anya-e0401n8:6_37": "ettha ‘‘rāgenā’’ti karaṇatthe, itthambhūtalakkhaṇevā karaṇa vacanaṁ. Tattha karaṇatthetāva",
  "anya-e0401n8:6_38": "‘‘rāgena caratī’’ti catūsu iriyāpathesu yebhūyyena rāgacittena carati. Rāgacittena",
  "anya-e0401n8:6_39": "niyyamāno vicaratīti vuttaṁ hoti. Itthambhūta lakkhaṇe pana ‘‘rāgena caratī’’ti tesu",
  "anya-e0401n8:6_40": "rāgaketu rāgadhajo hutvā vicaratīti vuttaṁ hoti. ‘‘Assā’’ti tassapuggalassa. ‘‘Ussanno’’ti",
  "anya-e0401n8:6_41": "uggato pākaṭataro. Bahutarotipi vadanti. ‘‘Pahānāyā’’ti ettha itisaddo ādi attho.",
  "anya-e0401n8:6_42": "Tena karuṇā bhāvetabbā vihiṁsāya pahānāya. Muditā bhāvetabbā aratiyā pahānāyāti imaṁ",
  "anya-e0401n8:6_43": "pāḷisesaṁ saṅgaṇhāti. ‘‘Nissaraṇatāvacanato’’ti nissaraṇañhetaṁ byāpādassa yadidaṁ",
  "anya-e0401n8:6_44": "mettāceto vimutti. Nissaraṇañhetaṁ vihesāyayadidaṁ karuṇā cetovimutti. Nissaraṇañhetaṁ",
  "anya-e0401n8:6_45": "aratiyā yadidaṁ muditā ceto vimuttīti evaṁ nissaraṇa bhāvavacanato ca. Catasso appamaññāyo.",
  "anya-e0401n8:6_46": "La. Dosa caritassāti vuttaṁ. ‘‘Dosa vatthuttābhāvato cā’’ti dosuppattiyā vatthu bhāvassakaraṇa",
  "anya-e0401n8:6_47": "bhāvassa abhāvato ca. Nīlādīni cattāri kasiṇāni dosa caritassāti vuttaṁ. Kasmāpanettha",
  "anya-e0401n8:6_48": "dosa caritassa upekkhā sappāyakāraṇaṁ visuṁ na vuttanti. Aññakāraṇattā na vuttanti",
  "anya-e0401n8:6_49": "dassento ‘‘ettha cā’’tiādimāha. ‘‘Tisso’’ti tisso appamaññāyo. ‘‘Manāpiyarūpānī’’ti",
  "anya-e0401n8:6_50": "manāpiyavaṇṇāni. Vikkhittacitto ca hotīti adhikāro. ‘‘Tassā’’ti pamāda bahulassa",
  "anya-e0401n8:6_51": "vikkhittacittassa ca puggalassa. Vuttaṁ siyā. Visuddhi magge pana evaṁ vuttaṁ natthīti",
  "anya-e0401n8:6_52": "adhippāyo. Vibhāvanipāṭhe. ‘‘Buddhivisaya bhāvenā’’ti vuttaṁ. Yadi buddhivisayattā",
  "anya-e0401n8:6_53": "mohacaritassa sappāyaṁ. Buddhivisayabhūtāni maraṇa upasamasaññā vavatthānānipi mohacaritassa",
  "anya-e0401n8:6_54": "sappāyāni siyunti vuttaṁ ‘‘evañhisatī’’tiādiṁ. ‘‘Bhūtakasiṇānī’’ti pathavīkasiṇādīni",
  "anya-e0401n8:6_55": "mahābhūtakasiṇāni. ‘‘Tatthāpī’’ti vā tesu cattālīsa kammaṭṭhānesupi. Evaṁsati vaṇṇakasiṇānaṁ",
  "anya-e0401n8:6_56": "puthulakhuddakatāpi ettha saṅgahitā hotīti. ‘‘Mahantaṁ’’ti vidatthi caturaṅgulato",
  "anya-e0401n8:6_57": "mahantaṁ. Yadi evasaddo yathārutameva yujjeyya. Evaṁsati khuddakaṁ vitakkacaritasseva",
  "anya-e0401n8:6_58": "sappāyaṁ, na buddhicaritādīnanti evamatthopi gaṇheyya. Atha buddhicaritassa pana",
  "anya-e0401n8:6_59": "asappāyaṁ nāma natthīti aṭṭhakathāvacanena virujjheyyāti iminā adhippāyena ‘‘khuddakanti",
  "anya-e0401n8:6_60": "padeyujjatī’’ti vuttaṁ. Athavā, puthulaṁ mohacaritassa, khuddakaṁ vitakkacaritasseva,",
  "anya-e0401n8:6_61": "namohacaritassāti atthe sati, buddhicaritādīnaṁ pana puthulaṁpi khuddakaṁpi anuññātaṁ",
  "anya-e0401n8:6_62": "hotīti daṭṭhabbaṁ. ‘‘Sabbañcetaṁ’’ti sabbañca etaṁcaritavibhāgavacanaṁ. Ujuvipaccanīkavasena",
  "anya-e0401n8:6_63": "tīsu akusala caritesu puggalesu. Vitakka carite ca atisappāyatāya saddhābuddhi caritesūti",
  "anya-e0401n8:6_64": "adhippāyo. Tenāha ‘‘rāgādīnaṁ pana avikkhambhikā’’tiādiṁ.",
  "anya-e0401n8:7_0": "‘‘Buddhadhamma. La. Guṇānaṁ’’ti ettha guṇasaddo pubbapadesu yojetabbo buddhaguṇānañca",
  "anya-e0401n8:7_1": "dhammaguṇānañcātiādinā. ‘‘Tatthā’’ti tasmiṁ guṇapade. Na tappetīti atappanīyo. Tappanaṁ",
  "anya-e0401n8:7_2": "santuṭṭhiṁ na janetīti attho. Saṁvejanaṁ saṁvegaṁ janetīti saṁvejaniyo. ‘‘Dhammo’’ti",
  "anya-e0401n8:7_3": "sabhāvo. Saṁvejaniyo dhammo yassāti saṁvejaniya dhammaṁ. Maraṇaṁ. ‘‘Pañcamajjhānasamādhissā’’ti",
  "anya-e0401n8:7_4": "rūpāvacara pañcamajjhāna samādhissa. ‘‘Udayamattānī’’ti vaḍḍhitamattāni. ‘‘Tatthā’’ti",
  "anya-e0401n8:7_5": "paṭikūlārammaṇesu. ‘‘Pubbacchaṭṭakassā’’ti purāṇacchaṭṭakassa. Gūthamuttavissajjana",
  "anya-e0401n8:7_6": "kassāti vuttaṁ hoti. Tenāha ‘‘gūtharāsi dassane viyā’’ti. Na te kadāci somanassena",
  "anya-e0401n8:7_7": "vinā appanaṁ pāpuṇanti. Byāpādavihiṁsā aratīnaṁ dūribhāvena somanassuppattiyā atisukarattā",
  "anya-e0401n8:7_8": "pañcamajjhāne viya sukhasomanassānañca avikkhambhanato. ‘‘Udāsinapakkhe’’ti ajjhupekkhanapakkhe.",
  "anya-e0401n8:7_9": "‘‘Daḷhaṁ’’ti bhusaṁ. ‘‘Vibhūtaṁ’’ti pākaṭaṁ. Nimittaṁ daḷhavibhūtaṁ katvā gahaṇaṁ",
  "anya-e0401n8:7_10": "daḷha vibhūtaggahaṇaṁ. ‘‘Kassaci ārammaṇassā’’ti buddhaguṇādi ārammaṇassa. ‘‘Paṭibhāganimittaṁ’’ti",
  "anya-e0401n8:7_11": "ettha paṭibhāgasaddo tassa dise pavattoti āha ‘‘tādise’’tiādiṁ. ‘‘Taṁsaṇṭhāne’’ti",
  "anya-e0401n8:7_12": "etena pathavimaṇḍalādīsu viya saṇṭhānākārena ṭhitesu sabhāva dhamma puñjesu eva tassadisaṁ",
  "anya-e0401n8:7_13": "paṭibhāganimittaṁ nāma sijjhatīti dasseti. ‘‘Eva’’nti samathasaṅgahe tāva dasakasiṇāni,",
  "anya-e0401n8:7_14": "dasaasubhātiādinā vuttena vacanakkamena. ‘‘Uggahakosallaṁ’’ti bhāvanākammaṁ ārabhitukāmena",
  "anya-e0401n8:7_15": "bhikkhunā ācariyassa santike sabbassa kammaṭṭhāna vidhānassa uggahaṇaṁ uggaho. Tasmiṁ",
  "anya-e0401n8:7_16": "kosallaṁ uggahakosallaṁ. Apicettha. Sabbaṁ uggahituṁ asakkontena yaṁ attanā ārabhissati.",
  "anya-e0401n8:7_17": "Tassa ekassa vidhānaṁ paripuṇṇaṁ uggahetabbaṁ. ‘‘Uggaṇhantassā’’ti ettha ukāro upari",
  "anya-e0401n8:7_18": "attho. ‘‘Gahaṇaṁ’’ti ca yathā citte avinassamānaṁ hutvā labbhati, tathā katvā cittena",
  "anya-e0401n8:7_19": "gahaṇanti dassetuṁ ‘‘uparūparī’’tiādi vuttaṁ. ‘‘Samanupassantassā’’ti sammā punappunaṁ",
  "anya-e0401n8:7_20": "cakkhunā dassanasadisaṁ karontassa. Parito samantato karaṇaṁ parikammaṁ. Tasmiṁ nimittaggahaṇakamme",
  "anya-e0401n8:7_21": "yaṁ yaṁ kattabbavidhānaṁ atthi, taṁ taṁ paripuṇṇaṁ katvā gahaṇanti vuttaṁ hoti. Bhāvanāti",
  "anya-e0401n8:7_22": "vaḍḍhanāti imamatthaṁ dassento ‘‘punappuna’’ntiādimāha. ‘‘Nirantaraṁ padahantassā’’ti",
  "anya-e0401n8:7_23": "rattidivaṁ nirantaraṁ ārabhantassa. Uggaha nimitte saṇṭhānaṁ gaṇhantopi vaṇṇarūpādinā",
  "anya-e0401n8:7_24": "sabhāva dhammena saheva gaṇhāti. Paṭibhāganimitte pana sabhāvadhammaṁ muñcitvā tassa",
  "anya-e0401n8:7_25": "disaṁ nimitta paññatti saṅkhātaṁ suddhasaṇṭhānameva gaṇhāti. Ettha siyā, paṭibhāganimittepi",
  "anya-e0401n8:7_26": "vaṇṇo nāma sandissati yevāti. Saccaṁ. So pana paṭibhāgamattaṁ hoti. Na ekantavaṇṇo.",
  "anya-e0401n8:7_27": "Tenāha ‘‘tappaṭibhāgaṁ vatthu dhammavimuccitaṁ’’ti. ‘‘Sannisinnaṁ’’ti acalaṁ. ‘‘Pavesitaṁ’’ti",
  "anya-e0401n8:7_28": "bhāvanācittassa abbhantare pakkhittaṁ viya hotīti adhippāyo. Obhāsatīti obhāso. Obhāso",
  "anya-e0401n8:7_29": "hutvā jātanti obhāsajātaṁ. Obhāsanaṁ vā obhāso. Jāto obhāso assāti obhāsajātaṁ. ‘‘Pātentī’’ti",
  "anya-e0401n8:7_30": "paṭipātenti. Puna uppajjanavasena uṭṭhātuṁ na denti. ‘‘Etāyā’’ti kattu atthe karaṇavacanaṁ.",
  "anya-e0401n8:7_31": "‘‘Nimittarakkhaṇavidhānaṁ’’ti samuppannassa nimittassa anassanatthāya sattavidhehi",
  "anya-e0401n8:7_32": "palibodha dhammehi rakkhaṇatthaṁ. Katame pana tesattavidhā palibodhadhammā nāmāti.",
  "anya-e0401n8:7_33": "Idha amhehi vattabbaṁ natthi. Visuddhi magge eva te vuttāti dassetuṁ gāthamāha. ‘‘Āvāso’’ti",
  "anya-e0401n8:7_34": "asappāyāvāso. ‘‘Gocaro’’ti asappāyagocaragāmo. ‘‘Bhassaṁ’’ti asappāyavacanaṁ. Evaṁ",
  "anya-e0401n8:7_35": "puggalādīsu. ‘‘Sevethā’’ti seveyya. ‘‘Evañhipaṭipajjato’’ti evaṁhivajjitabbe vajjanavasena",
  "anya-e0401n8:7_36": "sevitabbe sevanavasena paṭipajjantassa. ‘‘Kāmataṇhāya visayabhāvaṁ atikkamitvā’’ti",
  "anya-e0401n8:7_37": "etena kāmabhūmi kāmabhavasamatikkamo, rūpabhūmirūpabhava okkamo ca vutto. Vasanaṁ",
  "anya-e0401n8:7_38": "vasī. Satti. Sāmatthiyanti attho. Vasiṁ bhūtaṁ pattanti vasibhūtaṁ. Vasī eva vasitā.",
  "anya-e0401n8:7_39": "Yathā pāramitāti. ‘‘Tato vicāranti’’ ettha itisaddo ādiattho. Tena tato pītiṁtiādiṁ",
  "anya-e0401n8:7_40": "saṅgaṇhāti. Icchantānaṁ tesaṁ sabbaññubuddhānaṁ. ‘‘Yatthā’’ti yesudvīsubhavaṅgesu.",
  "anya-e0401n8:7_41": "‘‘Bhavaṅgacāre’’ti bhavaṅgappavattiyaṁ. ‘‘Dandhāyitattaṁ’’ti dandhaṁ hutvā ayati",
  "anya-e0401n8:7_42": "pavattatīti dandhāyitaṁ. Tassa bhāvo dandhāyitattaṁ. ‘‘Ṭhapetuṁ’’ti adhiṭṭhānaṁ katvā",
  "anya-e0401n8:7_43": "ṭhapetuṁ. Tato anatikkamituṁ. ‘‘Yatthicchakaṁ’’tiādīni kriyāvisesanapadāni. ‘‘Yatthicchakaṁ’’ti",
  "anya-e0401n8:7_44": "yattha yattha ṭhāne icchānu rūpaṁ. Yadicchakantiyasmiṁ yasmiṁ khaṇe icchānu rūpaṁ.",
  "anya-e0401n8:7_45": "‘‘Yāvaticchakaṁ’’ti yattakena pamāṇena icchānu rūpaṁ. ‘‘Vitakkādikaṁ oḷārikaṅgaṁ",
  "anya-e0401n8:7_46": "pahānāyā’’ti ettha kassa balena pahānaṁ hoti. Taṁ taṁ virāga bhāvanā balena pahānaṁ",
  "anya-e0401n8:7_47": "hoti. Kāca taṁ taṁ virāgabhāvanā nāma hoti. Ajjhāsaya visesa pariggahitā upacārabhāvanā",
  "anya-e0401n8:7_48": "evāti imamatthaṁ dassetuṁ ‘‘pathamajjhānaṁ tāvā’’tiādi vuttaṁ. ‘‘Ātāpavīriyaṁ’’ti",
  "anya-e0401n8:7_49": "yenavīriyena yogino attānaṁ vā kilesa dhamme vā ātāpenti paritāpenti. Taṁ ātāpavīriyaṁ",
  "anya-e0401n8:7_50": "nāma. Ugghāṭīyamānampi ākāsameva hoti. Taṁ ārabbha uparijhānantaruppattiyā bhāvanaṁ",
  "anya-e0401n8:7_51": "karontassapi punappunaṁ tameva pañcamajjhānaṁ uppajjati. Ārammaṇe ca anatikkante",
  "anya-e0401n8:7_52": "jhānaṁpi anatikkantameva hotīti. ‘‘Tatthā’’ti tasmiṁ ākāsakasiṇe. ‘‘Tadatikkamanasambhavo’’ti",
  "anya-e0401n8:7_53": "kasiṇa nimittātikkamanasambhavo. ‘‘Yathādiṭṭhe’’ti jhānacakkhunā diṭṭhappakāre. ‘‘Sambhāvetvā’’ti",
  "anya-e0401n8:7_54": "thometvā. Sammā anussaraṇaṁ samanussaraṇaṁ. ‘‘Itaresaṁpi vā’’ti puthujjana paṇḍitānaṁpi",
  "anya-e0401n8:7_55": "vā. Maraṇa saññā vavatthānesu parikammañca samādhiyati, upacāro ca sampajjatīti yojanā",
  "anya-e0401n8:7_56": "tikkhapaññānaṁ pana puthujjanānaṁpi sataṁ buddhaguṇādīsupi upacāra sambhavo aṭṭhakathāyaṁ",
  "anya-e0401n8:7_57": "vuttoyeva. ‘‘Samathajjhānesū’’ti idaṁ adhikāravasena vuttaṁ. Vipassanā kammaṁpi gahetabbamevāti",
  "anya-e0401n8:7_58": "daṭṭhabbaṁ. Pubbedānaṁ datvā iminā puññena āyatiṁ jhānābhiññāyo vā maggaphalāni vā",
  "anya-e0401n8:7_59": "paṭilabhissāmīti patthanaṁ katvā āgatopi katādhikāro evātipi vadanti. Katamo pana",
  "anya-e0401n8:7_60": "katādhikāro nāmāti āha ‘‘āsannabhave’’tiādiṁ. Aṭṭhavidhesu catukkanayavasena, navavidhesu",
  "anya-e0401n8:7_61": "pañcakanayavasena vuttoti tesaṁ vādīnaṁ sādhakavacanaṁ. Vicāretvā pana gahetabbaṁ.",
  "anya-e0401n8:7_62": "Ākāsa kasiṇena vinā arūpajjhānāni labhitvā puna abhiññatthāya parikammekate ākāsakasiṇepi",
  "anya-e0401n8:7_63": "kattabbattā tassa abhiññāpādakatā sambhavo vuttoti atthassa sambhavato. Pubbe abhāvita",
  "anya-e0401n8:7_64": "bhāvanoti ca akatādhikāroti ca atthato ekaṁ. ‘‘Ādikammiko’’ti abhiññākamme ādikammiko.",
  "anya-e0401n8:7_65": "‘‘Tādisānaṁ’’ti pubbe akatādhikārānaṁ abhāvitabhāvanānaṁ idāni iddhivikubbanaṁ karissāmīti",
  "anya-e0401n8:7_66": "ārabhantānaṁ abhiññākamme ādikammikakulaputtānanti sambandho. ‘‘Iddhivikubbanaṁ’’ti",
  "anya-e0401n8:7_67": "ca upalakkhaṇavacanaṁ. Dibbāya sotadhātuyā saddaṁ savanaṁ karissāmītiādikaṁpi gahetabbaṁ.",
  "anya-e0401n8:7_68": "Idañca ādikammikavidhānādhikārattā vuttaṁ. Abhiññāsu vasipattānampi taṁ pañcamajjhānaṁ",
  "anya-e0401n8:7_69": "chasuārammaṇesu yathārahaṁ appetiyeva. ‘‘Adhiṭṭhātabbaṁ’’ti yathicchita nipphattatthāya",
  "anya-e0401n8:7_70": "sataṁ hotu sahassaṁ hotūtiādinā cittena abhividhātabbaṁ. Abhinīharitabbanti vuttaṁ",
  "anya-e0401n8:7_71": "hoti. ‘‘Sataṁ homi, sahassaṁ homīti vā’’ti attānaṁ sataṁ vā sahassaṁ vā nimminanavasena",
  "anya-e0401n8:7_72": "vuttaṁ. Sesaṁ pana aññathānimminanavasena. Sotuṁ vā saddaṁ, passituṁ vā rūpaṁ, jānituṁ",
  "anya-e0401n8:7_73": "vā paracittaṁ. Anussarituṁ vā pubbenivutthaṁ. Aṭṭhakathāpāṭhe. ‘‘Adhiṭṭhātī’’ti abhiññāya",
  "anya-e0401n8:7_74": "adhiṭṭhāti. Abhividhāti nibbattetīti vuttaṁ hoti. Duvidhaṁhi adhiṭṭhānaṁ parikammena",
  "anya-e0401n8:7_75": "adhiṭṭhānaṁ abhiññāya adhiṭṭhānanti. Idha pana abhiññāya adhiṭṭhānaṁ vuttaṁ. ‘‘Adhiṭṭhāna",
  "anya-e0401n8:7_76": "cittenā’’ti abhiññācittenāti vuttaṁ hoti. ‘‘Parikammacittassā’’ti pubbabhāge āvajjana",
  "anya-e0401n8:7_77": "parikamma adhiṭṭhānaparikammacittassa. Pacchimaṁ pana pādakajjhāna samāpajjanaṁ.",
  "anya-e0401n8:7_78": "Parikammacittassa samādhānatthāyāti vuttaṁ. Parikammacitte samāhite kiṁ payojananti",
  "anya-e0401n8:7_79": "āha ‘‘tathāhī’’tiādiṁ. ‘‘Sesābhiññāsupi yathārahaṁ vattabbo’’ti dibbasotaparikamme",
  "anya-e0401n8:7_80": "tenevaparikamma samādhiññāṇasotena āsanne dibbavisayaṁpi saddaṁ suṇātītiādinā vattabbo.",
  "anya-e0401n8:7_81": "‘‘Iti katvā’’ti iti manasikatvā. ‘‘Taṁ’’ti pacchimaṁ pādakajjhāna samāpajjanaṁ. ‘‘Idha",
  "anya-e0401n8:7_82": "nagahitanti daṭṭhabbaṁ’’ti therassa matena daṭṭhabbanti adhippāyo. Idha pana ādikammikavidhānappadhānattā",
  "anya-e0401n8:7_83": "pacchimaṁpi pādakajjhāna samāpajjanaṁ vattabbamevāti. ‘‘Kāyagatikaṁ adhiṭṭhahitvā’’ti",
  "anya-e0401n8:7_84": "ayaṁ kāyo viya idaṁ cittaṁpi dandhagamanaṁ hotūti evaṁ cittaṁ kāyagatikaṁ karaṇena",
  "anya-e0401n8:7_85": "adhiṭṭhahitvā. ‘‘Dissamānena kāyenā’’ti dandhagamanena gacchantattā bahujanānampi",
  "anya-e0401n8:7_86": "dissamānena rūpakāyena. Tabbi parītena sīghagamanaṁ veditabbaṁ. ‘‘Ārammaṇamattaṁ",
  "anya-e0401n8:7_87": "hotī’’ti anipphannarūpaṁ sandhāya vuttaṁ. ‘‘Ārammaṇa purejātaṁ’’ti nipphannarūpaṁ.",
  "anya-e0401n8:7_88": "Itaraṁ pana hadaya vatthurūpaṁ sandhāya vuttanti daṭṭhabbaṁ. Paracitta vijānanaṭṭhāne",
  "anya-e0401n8:7_89": "aṭṭhakathāṭīkācariyānaṁ vicāraṇā atthīti taṁ dassetuṁ ‘‘ettha ca aṭṭhakathāyaṁ tāvā’’tiādi",
  "anya-e0401n8:7_90": "vuttaṁ. ‘‘Aṭṭhakathāyaṁ’’ti dhammasaṅgaṇi aṭṭhakathāyaṁpi visuddhimagga aṭṭhakathāyaṁpi.",
  "anya-e0401n8:7_91": "‘‘Khaṇikavasenā’’ti khaṇikapaccuppannavasena. Āvajjane niruddheti sambandho. ‘‘Ekaṁ",
  "anya-e0401n8:7_92": "cittaṁ’’ti parassa cittaṁ. Tadeva atītaṁ cittaṁ gaṇhanti. ‘‘Tānī’’ti javanāni. ‘‘Tesaṁ’’ti",
  "anya-e0401n8:7_93": "javanānaṁ. ‘‘Tenā’’ti āvajjanena. ‘‘Itarathā’’ti aññathā santati addhāvasena vuttanti",
  "anya-e0401n8:7_94": "gahite sati. Vutto siyā. Kasmā, santati addhāvasena paccuppanne gahite sati, sabbāya",
  "anya-e0401n8:7_95": "ekajavanavīthiyā ekapaccuppannattā. ‘‘Sabbāni cittānī’’ti javanacittāni. ‘‘Sahuppannānī’’ti",
  "anya-e0401n8:7_96": "idaṁ sahuppannānaṁpi atthitāya vuttaṁ. Āvajjanādīni pana khaṇabhedaṁ nagaṇhanti.",
  "anya-e0401n8:7_97": "Sabbaṁ parassa cittaṁ ekacittamiva gaṇhanti. Tasmā kālabhedopi natthīti daṭṭhabbaṁ.",
  "anya-e0401n8:7_98": "‘‘Nibbānañcā’’ti vuttaṁ, kathaṁ nibbānaṁ pubbenivutthaṁ nāma siyāti. Atīte parinibbutānaṁ",
  "anya-e0401n8:7_99": "maggaphalāni anussaraṇakāle tesaṁ ārammaṇabhūtaṁ nibbānaṁpi anussaratiyeva. Tattha",
  "anya-e0401n8:7_100": "tesaṁ maggaphalānaṁ atītattā nibbānaṁpi pubbenivutthaṁ nāma hotīti.",
  "anya-e0401n8:8_0": "‘‘Yaṁ yaṁ adhiṭṭhātī’’ti yaṁ yaṁ satādikaṁ saṁvidhāti. ‘‘Yathā yathā adhiṭṭhātī’’ti",
  "anya-e0401n8:8_1": "yena yena āvibhāvādikena pakārena saṁvidhāti. ‘‘Pakativaṇṇaṁ’’ti pakatisaṇṭhānaṁ.",
  "anya-e0401n8:8_2": "‘‘Tassevā’’ti pakativaṇṇasseva. Devānaṁ pasādasotanti sambandho. ‘‘Ārammaṇa sampaṭicchana",
  "anya-e0401n8:8_3": "samatthaṁ’’ti ārammaṇassa upaṭṭhānaṁ sampaṭicchana samatthaṁ. Tadeva cetopariyañāṇantipi",
  "anya-e0401n8:8_4": "vuccatīti sambandho. ‘‘Ceto’’ti cittaṁ. ‘‘Paricchijjā’’ti idaṁ sarāgacittaṁ, idaṁ",
  "anya-e0401n8:8_5": "virāgacittantiādinā paricchinditvā. ‘‘Gocara nivāsavasenā’’ti gocaraṁ katvā nivasanavasena.",
  "anya-e0401n8:8_6": "Sabbaññutaññāṇagatikaṁ sabbaññubuddhānaṁ anāgataṁ saññāṇanti adhippāyo. Anāgate sattadivasato",
  "anya-e0401n8:8_7": "orimā cittacetasika dhammā cetopariyaññāṇassa visayoti katvā anāgate sattadivasatoti",
  "anya-e0401n8:8_8": "vuttaṁ. Paṭṭhāya pavattamānāti pāṭhaseso. Imasmiṁ divase ca anāgatapakkhe sabbaṁpi",
  "anya-e0401n8:8_9": "ārammaṇaṁ pakatiñāṇassa visayoti katvā ‘‘dutīyadivasato paṭṭhāyā’’ti vuttaṁ. ‘‘Etaṁ’’ti",
  "anya-e0401n8:8_10": "etaṁ anāgataṁ saññāṇaṁ. ‘‘Yathā cetaṁ’’ti yathā ca etaṁ imasmiṁ bhave anāgata dhamme",
  "anya-e0401n8:8_11": "jānāti. ‘‘Asādhāraṇakālavasenā’’ti aññenañāṇena asādhāraṇa kālavasena. Paccuppannabhavohi",
  "anya-e0401n8:8_12": "aññaññāṇasādhāraṇoti.",
  "anya-e0401n8:9": "Samathakammaṭṭhānānudīpanā niṭṭhitā.",
  "anya-e0401n8:10_0": "171. Vipassanākammaṭṭhāne. ‘‘Yathādiṭṭhaṁ’’ti sakkāyadiṭṭhiyā yathādiṭṭhaṁ. Niccanimittaṁ",
  "anya-e0401n8:10_1": "nāma sattapuggalādinimittameva. Sattanimittañhi paññatti dhammattā khaṇekhaṇe khayavayabhedābhāvato",
  "anya-e0401n8:10_2": "so evagacchati so eva tiṭṭhatītiādinā niccākārasaṇṭhitaṁ hotīti. ‘‘Dhuvanimittaṁ’’ti",
  "anya-e0401n8:10_3": "thiranimittaṁ. Idampi so gacchantopi nanassati, tiṭṭhantopi nanassatītiādinā thirākārasaṇṭhitaṁ",
  "anya-e0401n8:10_4": "sattanimittameva. ‘‘Sukhanimittaṁ’’ti khaṇekhaṇe khayavayabheda dukkhānaṁ abhāvato",
  "anya-e0401n8:10_5": "sukhito niddukkho nibbhayotiādinā sukhākārasaṇṭhitaṁ sattanimittameva. ‘‘Attanimittaṁ’’ti",
  "anya-e0401n8:10_6": "gantuṁ icchanto gacchati, ṭhātuṁ icchanto tiṭṭhatītiādinā vasavattanākāra saṇṭhitaṁ",
  "anya-e0401n8:10_7": "sattanimittameva. ‘‘Kiriyā’’ti bhāvanākiriyā.",
  "anya-e0401n8:11_0": "Visujjhatīti visuddhi. Visodhetīti vā visuddhi. Sīlameva visuddhi sīlavisuddhīti",
  "anya-e0401n8:11_1": "imamatthaṁ dassento ‘‘niccasīlamevā’’tiādimāha. Tattha niccasīlameva uparijhānādivisesānaṁ",
  "anya-e0401n8:11_2": "adhiṭṭhāna kiccasādhakattā idha adhippetanti vuttaṁ ‘‘niccasīlamevā’’ti. Samādhi",
  "anya-e0401n8:11_3": "adhippeto . Vakkhatihi ‘‘duvidhopi samādhi cittavisuddhi nāmā’’ti. Etena visujjhati",
  "anya-e0401n8:11_4": "etāyāti visuddhi. Cittassa visuddhi cittavisuddhi. Samādhi evātipi dīpeti. Visujjhanaṁ",
  "anya-e0401n8:11_5": "vā visuddhi. Cittassa visuddhi cittavisuddhi. Atthatopana visuddhacittameva vuccatītipi",
  "anya-e0401n8:11_6": "yujjati. Visuddhisadda sampanne hi sati, cittavisuddhi icceva vuccati. Na samādhivisuddhīti.",
  "anya-e0401n8:11_7": "‘‘Soḷasavidhaṁ kaṅkhaṁ’’ti ahosiṁ nu kho aha matītamaddhānantiādinā suttanteāgataṁ",
  "anya-e0401n8:11_8": "soḷasavidhaṁ vicikicchaṁ. ‘‘Aṭṭhavidhaṁ vā kaṅkhaṁ’’ti sattharikaṅkhatītiādinā abhidhamme",
  "anya-e0401n8:11_9": "āgataṁ aṭṭhavidhaṁ vicikicchaṁ. Visamahetudiṭṭhi nāma sattānaṁ uppattiyā akāraṇameva",
  "anya-e0401n8:11_10": "kāraṇaṁ katvā gahaṇadiṭṭhi. ‘‘Manasikāravidhī’’ti aniccalakkhaṇādīsu manasikāravidhi.",
  "anya-e0401n8:11_11": "Anupāyabhūto manasikāro nāma niccādivasena manasikāro. Adhimānavatthu nāma obhāsādīni.",
  "anya-e0401n8:11_12": "‘‘Maggato’’ti maggabhāvena. ‘‘Amaggato’’ti amaggabhāvena. ‘‘Dassanañcā’’ti tesaṁadhimānavatthūnaṁ",
  "anya-e0401n8:11_13": "aniccatādidassanañca. Tameva visuddhināmāti sambandho. ‘‘Sammohamalato’’ti catusaccappaṭicchādaka",
  "anya-e0401n8:11_14": "sammohamalato. Nanu dassananti ñāṇameva. Evaṁsati, ñāṇanti vutte siddhe katvā dassanasaddena",
  "anya-e0401n8:11_15": "saha ñāṇadassananti vuttanti āha ‘‘etthacā’’tiādiṁ. ‘‘Sutamayādivasenā’’ti sutamaya",
  "anya-e0401n8:11_16": "cintāmayavasena. Tattha yathāsutassa pāḷidhammassa atthamattajānanaṁ sutamayaññāṇaṁ",
  "anya-e0401n8:11_17": "nāma. Atthaṁ ñatvā atthānurūpassa sabhāvalakkhaṇassa cintanāvasena uppannaṁ ñāṇaṁ",
  "anya-e0401n8:11_18": "cintāmayaññāṇaṁ nāma. ‘‘Anumānādiñāṇaṁpī’’ti nāmarūpa dhammesu sabhāvānumānaññāṇa",
  "anya-e0401n8:11_19": "sabhāvajānanaññāṇaṁpi. ‘‘Attapaccakkhaññāṇamevā’’ti attanā paccakkhakaraṇaññāṇameva.",
  "anya-e0401n8:11_20": "‘‘Sabbatthā’’ti maggāmaggaññāṇadassanādīsu sabbesu ṭhānesu. Ettha ca dasasu vipassanāñāṇesupi",
  "anya-e0401n8:11_21": "vipassanā vacanena paccakkhadassanameva adhippetanti katvā sabbatthaggahaṇaṁ katanti",
  "anya-e0401n8:11_22": "daṭṭhabbaṁ. Sammasanaññāṇato paṭṭhāya hi dassanameva adhippetaṁ. Na sabhāvajānanamattaṁ.",
  "anya-e0401n8:11_23": "Yato cakkhunā passantasseva suṭṭhu paccakkhato dassanatthāya punappunaṁ bhāvanā kammaṁ",
  "anya-e0401n8:11_24": "nāma tattha icchitabbaṁ hoti.",
  "anya-e0401n8:12_0": "‘‘Dhammā’’ti saṅkhata dhammā. Aniccatā eva lakkhaṇanti aniccalakkhaṇaṁ. Aniccānaṁ",
  "anya-e0401n8:12_1": "vā saṅkhata dhammānaṁ lakkhaṇanti aniccalakkhaṇantipi yujjati. ‘‘Abhiṇhasampaṭippīḷanākāro’’ti",
  "anya-e0401n8:12_2": "yathā sīghasotāyaṁ nadiyaṁ nāvāya uddhaṁ gacchantaṁ sānāvā abhisaṅkharaṇadukkhena",
  "anya-e0401n8:12_3": "abhiṇhaṁ suṭṭhu paṭippīḷeti. Kasmā, asati abhisaṅkhāre taṅkhaṇe eva adhovuyhanato.",
  "anya-e0401n8:12_4": "Adhovuyhanañhi nāvāya pakati kiccaṁ. Uddhaṁ ārūhanaṁ abhisaṅkhāra siddhaṁ. Evamevaṁ",
  "anya-e0401n8:12_5": "sīghasote saṁsāre attabhāvena uddhaṁ khaṇato khaṇaṁ divasato divasaṁ gacchantaṁ puggalaṁ",
  "anya-e0401n8:12_6": "ayaṁ attabhāvo abhisaṅkharaṇa dukkhena abhiṇhaṁ suṭṭhu paṭippīḷeti. Kasmā, asati",
  "anya-e0401n8:12_7": "abhisaṅkhāre, paccayavekalle ca sati, taṅkhaṇe eva vipariṇamanato. Vipariṇamanañhi",
  "anya-e0401n8:12_8": "attabhāvassa pakati kiccaṁ. Uddhaṁgamanaṁ abhisaṅkhāra siddhaṁ. Evaṁ abhiṇha sampaṭippīḷanaṁ",
  "anya-e0401n8:12_9": "veditabbaṁ. Ettha ca saṁsārassa sīghasotatā nāma attabhāvapariyāpannānaṁ nāma rūpadhammānaṁ",
  "anya-e0401n8:12_10": "pavattinivatti sīghatā vuccati. Ettha ca maraṇaṁ duvidhaṁ sammuti maraṇañca paramattha",
  "anya-e0401n8:12_11": "maraṇañca. Tattha sammuti maraṇaṁ nāma sammuti saccabhūtassa sattassa maraṇaṁ. Taṁ",
  "anya-e0401n8:12_12": "ekabhavapariyante sandissati. Paramattha maraṇaṁ nāma paramattha saccabhūtānaṁ nāmarūpa",
  "anya-e0401n8:12_13": "dhammānaṁ maraṇaṁ. Idameva ekantamaraṇaṁ, saccamaraṇaṁ, sabhāvamaraṇaṁ hoti. Imasmiṁ",
  "anya-e0401n8:12_14": "vipassanā kamme idaṁ paramattha maraṇaṁ eva aniccatāti ca vuccati. Dhammānaṁ susānakkhettanti",
  "anya-e0401n8:12_15": "ca susānabhūmīti ca vuccatīti. Sā ca susānabhūmināma sattānaṁ paṭisandhito paṭṭhāya",
  "anya-e0401n8:12_16": "santānaṁ anubandhatiyeva. Anubandhattā ca sattānaṁ paṭisandhito paṭṭhāya so nāma",
  "anya-e0401n8:12_17": "samayo natthi, yattha sattā na marantīti. Idañca anubandhanaṁ sattānaṁ abhiṇhasampaṭippīḷanameva",
  "anya-e0401n8:12_18": "hoti. Tesaṁ sabbiriyāpathesu jīvitassa ca aṅgapaccaṅgānañca kāyavacīmano kammānañca",
  "anya-e0401n8:12_19": "sambādhapattito. Avasavattanākāro pana abhisaṅkhāra dukkhaṁ abhiṇhaṁ paccanubhavantānaṁ",
  "anya-e0401n8:12_20": "pākaṭoyeva. Vasavattanehi sati, abhisaṅkharaṇa kiccassa okāso natthi. Vasavattaneneva",
  "anya-e0401n8:12_21": "yathicchi tassa kiccassa sampajjanato. Lokasmiñhi sabbaṁpi abhisaṅkhāra kiccaṁ nāma",
  "anya-e0401n8:12_22": "antamaso assāsanapassāsana kiccaṁ upādāya dhammānaṁ vasavattanābhāvato karontīti.",
  "anya-e0401n8:13_0": "Aniccassa dhammassa anuanupassanāti sambandho. ‘‘Anuanupassanā’’ti ca ñāṇacakkhunā",
  "anya-e0401n8:13_1": "punappunaṁ nijjhāyanā olokanā. ‘‘Dhammānaṁ’’ti pañcakkhandha dhammānaṁ. ‘‘Yattha",
  "anya-e0401n8:13_2": "yatthā’’ti yasmiṁ yasmiṁ sarīraṅge. ‘‘Purāṇa dhammānaṁ’’ti purāṇānaṁ pātubbhūtānaṁ,",
  "anya-e0401n8:13_3": "vaḍḍhitānañca dhammakoṭṭhāsānaṁ antaradhānaṁ vayo vuccati. Vipassanā kammaṁ patvā",
  "anya-e0401n8:13_4": "khaṇikavasena ekekadhammavibhāgavasena ca anupassanā kiccaṁ natthīti āha ‘‘samūha",
  "anya-e0401n8:13_5": "santativasena panā’’ti. Ekekadhammavibhāgavasena anupassanāpi pana pakatiyā supākaṭesu",
  "anya-e0401n8:13_6": "cittavedanādīsu icchitabbāyeva. ‘‘Aniccatāya paramākoṭī’’ti tato uttari aniccatā",
  "anya-e0401n8:13_7": "nāma natthīti adhippāyo. Dhammānaṁ tathā tathā bhāyitabbappakāro nāma pañcakkhandhe",
  "anya-e0401n8:13_8": "‘aniccato, dukkhato, rogato, gaṇḍato, sallato, aghato, ābādhato, tiādinā vutto bhāyitabbappakāro.",
  "anya-e0401n8:13_9": "Tassa samanupassanāñāṇaṁ bhayañāṇaṁ. Etena apāyadukkha saṁsāra dukkhabhīrukehi janehi",
  "anya-e0401n8:13_10": "bhāyitabbanti bhayaṁ. Te vā bhāyanti etasmāti bhayaṁ. Bhayassa samanu passanāñāṇaṁ",
  "anya-e0401n8:13_11": "bhayañāṇanti imamatthaṁ dasseti. ‘‘Kiñcibhayavatthuṁ’’ti sīhabyagghādikaṁ bhayavatthuṁ.",
  "anya-e0401n8:13_12": "‘‘Paṭissaraṇe’’ti guhāleṇādike paṭissaraṇe. ‘‘Tesaṁ’’ti bhijjanasabhāvānaṁ dhammānaṁ.",
  "anya-e0401n8:13_13": "‘‘Tehī’’ti bhijjanasabhāvehi. Ukkaṇṭhatā nāma cittassa viruddhatā nikkhamābhimukhatā.",
  "anya-e0401n8:13_14": "‘‘Cattālīsāya ākārehī’’ti pañcakkhandhe ‘aniccato, dukkhato, rogato, gaṇḍato, sallato,",
  "anya-e0401n8:13_15": "aghato, ābādhato, parato, palokato, ītito,. Upaddavato, bhayato, upasaggato, calato,",
  "anya-e0401n8:13_16": "pabhaṅguto, addhuvato, atāṇato, aleṇato, assaraṇato, rittato,. Tucchato, suññato,",
  "anya-e0401n8:13_17": "anattato, ādīnavato, vipariṇāma dhammato, asārakato, aghamūlato, vadhakato, vibhavato,",
  "anya-e0401n8:13_18": "sāsavato,. Saṅkhatato, mārāmisato, jātidhammato, jarādhammato, byādhidhammato, maraṇadhammato,",
  "anya-e0401n8:13_19": "sokaparidevadhammato, dukkhadomanassa dhammato, upāyāsa dhammato, saṁkilesika dhammato,",
  "anya-e0401n8:13_20": "passanto suññato lokaṁ avekkhatīti evaṁ mahāniddese moghapañhaniddese āgatehi cattālīsāya",
  "anya-e0401n8:13_21": "ākārehi. Tattha pañcakkhandhe aniccato passantotiādinā yojetabbaṁ. ‘‘Aniccato’’ti",
  "anya-e0401n8:13_22": "ca aniccabhāvenāti attho. Sabbepi pañcakkhandhā aniccā evāti passantoti vuttaṁ hoti.",
  "anya-e0401n8:13_23": "Kathaṁ pana aniccato passanto suññato lokaṁ avekkhatīti. Niccaguṇa suññatāya suññato",
  "anya-e0401n8:13_24": "pañcakkhandhabhūtaṁ lokaṁ avekkhati. Sesapadesupi esevanayo. Tattha ‘‘aniccā evā’’ti",
  "anya-e0401n8:13_25": "paṭisandhikkhaṇato paṭṭhāya yadākadāci maraṇa dhammattā aniccā eva. ‘‘Dukkhā evā’’ti",
  "anya-e0401n8:13_26": "anicca dhammattāyeva dukkhā eva. Yadaniccaṁ, taṁ dukkhaṁtihi vuttaṁ. Dukkha saccadhammattā",
  "anya-e0401n8:13_27": "vā. ‘‘Rogā evā’’ti rogajātikattā rogā eva. Yehi keci loke cakkhu rogādikā anekasahassā",
  "anya-e0401n8:13_28": "rogā nāma sandissanti. Sabbete imepañcakkhandhā eva. Ito aññokoci rogo nāma natthi.",
  "anya-e0401n8:13_29": "Tasmā te ekantena rogajātikā evāti. Api ca, dukkhasacca dhammattātīhi dukkhatāhi",
  "anya-e0401n8:13_30": "catūhi dukkhaṭṭhehi ca abhiṇhasampaṭippīḷanato rujjanaṭṭhena rogā eva. Tattha ‘‘tīhi",
  "anya-e0401n8:13_31": "dukkhatāhī’’ti dukkhadukkhatā saṅkhāra dukkhatā vipariṇāma dukkhatāti imāhi tīhidukkhatāhi.",
  "anya-e0401n8:13_32": "‘‘Catūhi dukkhaṭṭhehī’’ti dukkhassa pīḷanaṭṭho, saṅkhataṭṭho, santāpaṭṭho, vipariṇāmaṭṭho,ti",
  "anya-e0401n8:13_33": "imehi catūhi dukkhaṭṭhehi. Dukkha kiccehīti attho. Esanayo gaṇḍādīsu. Tattha gaṇḍonāma",
  "anya-e0401n8:13_34": "pīḷakābādho. Sallaṁ nāma vijjhanaṭṭhena kilesa sallañca dukkhasallañca. Aghanti niratthakaṁ.",
  "anya-e0401n8:13_35": "Ime ca khandhā vipattipariyosānattā niratthakā eva honti. Sabbāsampattiyo vipattipariyosānāti",
  "anya-e0401n8:13_36": "hi vuttaṁ. Avissāsikaṭṭhena pare eva. Na hi te etaṁ mama, eso hamasmi, eso me attāti",
  "anya-e0401n8:13_37": "evaṁ vissāsaṁ arahanti. Tathā vissāsaṁ karontassa nānādukkhehi niccaṁ vihiṁsanato.",
  "anya-e0401n8:13_38": "Paṭisandhito paṭṭhāya yadākadāci palujjanadhammattā palokadhammā eva. ‘‘Ītī’’ti antarāyo",
  "anya-e0401n8:13_39": "vuccati. Khandhā antarāya jātikā evāti vuttaṁ hoti. Ajjhattabhāvaṁ upagantvā dutattā",
  "anya-e0401n8:13_40": "vibādhakattā upaddavā eva. Bhāyitabbattā bhayā eva. Anattā eva samānā ajjhattabhāvaṁ",
  "anya-e0401n8:13_41": "upagantvā sajjanato lagganato dummo cayato upasaggā eva. Niccakālaṁ lokadhammehi",
  "anya-e0401n8:13_42": "calanattā vipphandanattā calāeva. Nānappakārena bhañjanadhammattā pabhaṅguno eva.",
  "anya-e0401n8:13_43": "Khaṇamattampi athirattā addhuvā eva. Jarāmaraṇādito apāyavinipatanādito bhayato tāyati",
  "anya-e0401n8:13_44": "rakkhatīti tāṇaṁ. Te ca khandhā kassacitāṇā na honti. Tesañca kiñcitāṇaṁ nāma natthi.",
  "anya-e0401n8:13_45": "Tasmā atāṇā eva. Bhayato bhīrukā janā līyanti nilīyanti etthāti leṇaṁ. Te ca kassacileṇā",
  "anya-e0401n8:13_46": "na honti. Tesañca kiñcileṇaṁ nāma natthi. Tasmā aleṇā eva. Bhayaṁ saratihiṁsatīti",
  "anya-e0401n8:13_47": "saraṇaṁ. Te ca kassacisaraṇaṁ na honti. Tesañca kiñcisaraṇaṁ nāma natthi. Tasmā assaraṇā",
  "anya-e0401n8:13_48": "eva. Niccatādīhi sabbehi sobhaṇaguṇehi sabbaso rahitattā tucchattā suññattārittā",
  "anya-e0401n8:13_49": "eva. Tucchā eva. Suññā eva. Attā vuccati yassakassaci koci sārabhūto paṭissaraṇo.",
  "anya-e0401n8:13_50": "Te sayañca kassaci attāna honti. Attano ca koci attānāma natthi. Tasmā anattā eva.",
  "anya-e0401n8:13_51": "Aniccatādīhi ādīnavehi dosehi sampuṇṇattā ādīnavā eva. Vipariṇāma sabhāvattā vipariṇāmā",
  "anya-e0401n8:13_52": "eva. Sārabhūtassa kassaci adhiṭṭhānassa abhāvā asārāeva. Aghassa sabbaniratthakassa",
  "anya-e0401n8:13_53": "patiṭṭhānattā aghamūlā eva. Te sayaṁ maraṇa dhammasamaṅgīno hutvā tena maraṇasatthena",
  "anya-e0401n8:13_54": "maraṇāvudhena saṁsāre sattānaṁ niccaṁ mārakattā jīvitindriyupacchedakattā vadhakā",
  "anya-e0401n8:13_55": "eva. Niccasukhahita vuḍḍhivigatattā vibhavā eva. Āsavehi pariggahitattā sāsavā eva.",
  "anya-e0401n8:13_56": "Niccakālaṁ paccayāyattavuttikattā saṅkhatā eva. Kilesamāramaccumārānaṁ āmisāhārattā",
  "anya-e0401n8:13_57": "mārāmisā eva. Anicchantasseva sato cakkhurogādibhāvena apāyabhavādibhāvena jātasabhāvattā",
  "anya-e0401n8:13_58": "jātidhammā eva. Anicchantasseva sato hāyanamaraṇasabhāvattā jarāmaraṇa dhammā eva.",
  "anya-e0401n8:13_59": "Sokādīnaṁ vatthubhāvena dhāraṇattā sokādi dhammā eva. Taṇhā saṁkilesa diṭṭhisaṁkilesa",
  "anya-e0401n8:13_60": "duccarita saṁkilesehi niyuttattā saṁkilesika dhammā evāti. Tena vuttaṁ ‘‘cattālīsāya",
  "anya-e0401n8:13_61": "ākārehī’’ti. ‘‘Paṭisaṅkhānavasenā’’ti parivīmaṁsanavasena .‘‘Nikantiyā’’ti nikantitaṇhāya.",
  "anya-e0401n8:13_62": "‘‘Pariyādinnāyā’’ti sukkhabhāvapattāya. ‘‘Bhayañcā’’ti bhayañāṇavasena uppannaṁ ottappabhayañca.",
  "anya-e0401n8:14_0": "Loke attajīvā nāma sattānaṁ ajjhatta dhammesu sāradhammā honti. Tesu vigatesu sesadhammā",
  "anya-e0401n8:14_1": "nissatta nijjīvabhāvaṁ patvā pheggubhūtā kacavarabhūtāti lokassa abhimāno. Te ca",
  "anya-e0401n8:14_2": "attajīvā nāma sabbaso natthīti diṭṭhe khandhesu kacavarabhāvadassanaṁ attajīva suññatā",
  "anya-e0401n8:14_3": "dassanaṁ nāma. ‘‘Vimuccamāno’’ti etena vimuccatīti vimokkhoti atthaṁ dasseti. Vimuccanti",
  "anya-e0401n8:14_4": "etenāti vimokkhotipi yujjati. ‘‘Nimittānī’’ti vipallāsadhammehi nimmitāni niccanimitta",
  "anya-e0401n8:14_5": "sukhanimitta attanimitta jīvanimittāni. Satta puggala itthi purisa hattha pāda sīsa",
  "anya-e0401n8:14_6": "gīvādīni nimittāni ca. Tattha saṅkhārānaṁ khaṇika dhammattā aniccānaṁyeva sataṁ santati",
  "anya-e0401n8:14_7": "ghanena paṭicchannattā hiyyopi so eva, ajjapi so evātiādinā niccākārena upaṭṭhānaṁ",
  "anya-e0401n8:14_8": "niccanimittaṁ nāma. Kilesamalehi pariggahitattā asubhānaṁyeva sataṁ avijjāya paṭicchannattā",
  "anya-e0401n8:14_9": "idaṁ iṭṭhaṁ, kantaṁ, manāpaṁ, piyarūpa, ntiādinā subhākārena upaṭṭhānaṁ subhanimittaṁ",
  "anya-e0401n8:14_10": "nāma. Bhayaṭṭhena akhemaṭṭhena dukkhānaṁpi sataṁ tāyeva paṭicchannattā idaṁ sukhaṁ,",
  "anya-e0401n8:14_11": "nibbhayaṁ, khemaṁ, sātarūpa, ntiādinā sukhākārena upaṭṭhānaṁ sukhanimittaṁ nāma.",
  "anya-e0401n8:14_12": "Paccayā yattavuttikattā paccayena vinā kevalaṁ attano vasāyattavuttitā bhāvato anattānaṁyeva",
  "anya-e0401n8:14_13": "sataṁ attano icchāvasena karoti, katheti, cinteti, gantuṁ icchanto gacchati, ṭhātuṁ",
  "anya-e0401n8:14_14": "icchanto tiṭṭhatī, tiādinā vasavattanākārena upaṭṭhānaṁ attanimittaṁ nāma. Tathā",
  "anya-e0401n8:14_15": "sattonāma sattāhaṁpi jīvati, māsaṁpi jīvati, saṁvaccharaṁpi jīvatītiādinā jīvākārena",
  "anya-e0401n8:14_16": "upaṭṭhānaṁ jīvanimittaṁ nāma. Nanu cettha attano icchāvasena karotītiādīsu icchānāma",
  "anya-e0401n8:14_17": "taṇhāvāchando vā. Tadubhayampi cittasampayuttaṁ. Karaṇañca nāma kāyikakriyābhūtānaṁ",
  "anya-e0401n8:14_18": "cittajarūpakalāpānaṁ pavattiviseso. Evañcasati tesaṁ cittavasena pavattattā attano",
  "anya-e0401n8:14_19": "icchāvasena karotīti idaṁ abhidhammaviruddhaṁ na hotīti. Na na hoti. Attanoti ca",
  "anya-e0401n8:14_20": "karotīti ca vuttattā. Na hi attānāma atthi, yo attanoti vucceyya. Na ca kattānāma",
  "anya-e0401n8:14_21": "atthi, yo karotīti vucceyya. Idha pana tasmiṁ samaye pavattaṁ khandhapañcakameva",
  "anya-e0401n8:14_22": "attāti ca kattāti ca gahetvā attanoti ca karotīti ca vuttaṁ. ‘‘Avassayo hotī’’ti",
  "anya-e0401n8:14_23": "patiṭṭhā hoti. ‘‘Vidhamitvā’’ti ñāṇena antaradhāpetvā. Sabhāvato vijjamānāni na hontīti",
  "anya-e0401n8:14_24": "dassanañāṇena vinicchayaṁ pāpetvāti vuttaṁ hoti. Bhāvadassanaṁ nāma sokadukkhādīnaṁ abhāvadassanaṁ.",
  "anya-e0401n8:15_0": "‘‘Taṁ taṁ ghanavinibbhujjanavasenā’’ti samūhasantati ghanādīnaṁ bhindana chindanavasena.",
  "anya-e0401n8:15_1": "Tattha samūhaghanabhindanaṁ ādito dhammavavatthānañāṇakiccaṁ. Tadā attadiṭṭhi vikkhambhitā",
  "anya-e0401n8:15_2": "hoti. Jīvadiṭṭhi ca nāma sukhumatarā attadiṭṭhi eva vuccati. Maggakkhaṇaṁ patvā eva",
  "anya-e0401n8:15_3": "tadubhayaṁpi sabbaso samucchindatīti daṭṭhabbaṁ. ‘‘Paṇihitaguṇassā’’ti patthitaguṇassa.",
  "anya-e0401n8:16_0": "‘‘Pātimokkha’’nti ettha ‘‘patī’’ti jeṭṭhako vuccati. ‘‘Mukhaṁ’’ti mūlakāraṇaṁ. Pati",
  "anya-e0401n8:16_1": "ca so mukhañcāti patimukhaṁ. Patimukhameva pātimokkhanti imamatthaṁ dassento ‘‘taṁ",
  "anya-e0401n8:16_2": "hī’’tiādimāha. Sabbalokiyasīlāni nāma catupārisuddhisīlāni. Tesaṁ majjhe. ‘‘Jeṭṭhakattā’’ti",
  "anya-e0401n8:16_3": "jeṭṭhakasīlattā. ‘‘Tamevā’’ti vinayapaññattisīlameva +. ‘‘Yesaṁ dhammānaṁ’’ti uddhacca",
  "anya-e0401n8:16_4": "muṭṭhassaccādi dhammānaṁ. ‘‘Vipphanditāni nāmā’’ti vippakiṇṇāni nāmāti adhippāyo.",
  "anya-e0401n8:16_5": "Tenāha ‘‘lolāni nāmā’’ti. ‘‘Tadanubandhā’’ti tānivipphanditāni indriyāni anugatā.",
  "anya-e0401n8:16_6": "‘‘Buddhappaṭikuṭṭhehī’’ti buddhenabhagavatā paṭikkositehi nīvāritehi. ‘‘Micchāpayogehī’’ti",
  "anya-e0401n8:16_7": "aṭṭhakuladūsanakammehi ceva ekavīsatianesanakammehi ca. ‘‘Tividhakuhanavatthūhī’’ti",
  "anya-e0401n8:16_8": "paccayappaṭisevanañca, sāmantajappanañca, iriyā patha sannissitañcāti imehi tividhehi",
  "anya-e0401n8:16_9": "kuhanavatthūhi. Tividhehi acchariya kammavidhānehīti vuttaṁ hoti. Parisujjhatīti",
  "anya-e0401n8:16_10": "parisuddhi. Parisuddhi eva pārisuddhi. ‘‘Sammohassā’’ti dhātumanasikārādīsu sammuyhanassa.",
  "anya-e0401n8:16_11": "‘‘Gedhassā’’ti sammohattāyeva paccayesu bhattanikkhittakā kassaviya gedhassa, abhikaṅkhassa.",
  "anya-e0401n8:16_12": "‘‘Madassā’’ti lābhasakkārā dimūlakassa mānamadassa. ‘‘Pamādassā’’ti kusalesu dhammesu",
  "anya-e0401n8:16_13": "pamādassa muṭṭhassaccassa. Taṁ taṁ payojana mariyādo nāma cīvarapaccaye tāva sītappaṭighātādiko",
  "anya-e0401n8:16_14": "payojanamariyādo. ‘‘Mariyādo’’ti ca yāvadevāti padena dassito sītappaṭighātādiko",
  "anya-e0401n8:16_15": "cīvarappayojana paricchedo. So ca cīvarapaccaye sammohādike sāvajjapakkhe apatanatthāya",
  "anya-e0401n8:16_16": "ṭhapito. Tena vuttaṁ ‘‘sammohassa gedhassa madassa pamādassa pahānatthaṁ’’ti. Esanayo",
  "anya-e0401n8:16_17": "piṇḍapātapaccayādīsupi. Etena paccavekkhanāpāṭhesu ayamattho dassito. Idha bhikkhu",
  "anya-e0401n8:16_18": "cīvaraṁ paṭisevati yāvadeva sītassa paṭighātāya uṇhassa paṭighātāyātiādīsu yāvadeva",
  "anya-e0401n8:16_19": "sītassa paṭighātāya paṭisevati. Na tato uttari sammohatthāya gedhatthāya madatthāya",
  "anya-e0401n8:16_20": "pamādatthāya paṭisevatītiādi. Evañcasati, yaṁ cīvaraṁ paṭisevantassa sammohagedhamadappamādā",
  "anya-e0401n8:16_21": "uppajjanti. Taṁ na sevitabbaṁ. Itaraṁ sevitabbanti dassitaṁ hotīti.",
  "anya-e0401n8:17_0": "‘‘Paccattasabhāvo’’ti paccekasabhāvo. ‘‘Kāriyasaṅkhātaṁ’’ti kātabbaṁ abhinipphādetabbanti",
  "anya-e0401n8:17_1": "kāriyaṁ. Āsannapphalaṁ. Tenāha ‘‘aggissadhūmoviyā’’ti. Āsannakāraṇaṁ padaṭṭhānaṁ",
  "anya-e0401n8:17_2": "nāma aggikārako viya. Pajjati gacchati pavattati phalaṁ etenāti padaṁ. Tiṭṭhati phalaṁ",
  "anya-e0401n8:17_3": "etthāti ṭhānaṁ. Ubhayaṁpi kāraṇa pariyāyo eva. Tena atissayatthopi sijjhatīti āha",
  "anya-e0401n8:17_4": "‘‘āsannakāraṇaṁ’’ti. ‘‘Saddhiṁ saññā citta vipallāsehī’’ti diṭṭhisampayuttehīti adhippāyo.",
  "anya-e0401n8:17_5": "Diṭṭhivippayuttā pana saññā citta vipallāsā vikkhambhituṁ sakkotīti na vattabbā.",
  "anya-e0401n8:17_6": "‘‘Sāsana dhamme’’ti anattalakkhaṇa suttantādike suññata dhammappaṭisaṁyutte desanādhamme.",
  "anya-e0401n8:17_7": "‘‘Diṭṭhivipallāso vikkhambhito’’ti tādisaṁ dhammadesanaṁ sutvā desake satthari ca",
  "anya-e0401n8:17_8": "desite dhamme ca saddhaṁ paṭilabhitvā saccameva bhagavā āha, ahaṁ pana etaṁ mama,",
  "anya-e0401n8:17_9": "esohamasmi, eso me attā,ti gaṇhāmi, micchāvatāyaṁ mamagāhoti evaṁ vikkhambhito hoti.",
  "anya-e0401n8:17_10": "Tato paṭṭhāya eso me attāti vadantopi diṭṭhisampayuttacittena na vadati. Diṭṭhivippayuttacittena",
  "anya-e0401n8:17_11": "eva vadatīti adhippāyo. Idampana daḷhaggāha vikkhambhanamattaṁ eva . Na attadassana",
  "anya-e0401n8:17_12": "vikkhambhanaṁ. Taṁ pana dhammavavatthānaññāṇe siddhe eva sijjhatītipi vadanti. Catunnaṁ",
  "anya-e0401n8:17_13": "āhārānaṁ vasena catudhā nāmarūpaṁ pariggahetabbameva. Kasmā, cattāro āhāre pariggahetvā",
  "anya-e0401n8:17_14": "tesveva lakkhaṇattayaṁ samanupassantassa ante lokuttaraññāṇadassanappaṭilābhakiccassa",
  "anya-e0401n8:17_15": "siddhattāti adhippāyo. Pañcadhātiādīsu esanayo. Ādikammikānaṁ avisayo, visuṁ visuṁ",
  "anya-e0401n8:17_16": "lakkhaṇa rasādīhi pariggahetuṁ asakkuṇeyyattā. Pariggahaṇe sakkontassapi vipassanā",
  "anya-e0401n8:17_17": "kamme visuṁ visuṁ passituṁ asakkuṇeyyattā ca. Tathāhi vakkhati ‘‘kalāpavasena saṁkhipitvā’’ti.",
  "anya-e0401n8:17_18": "‘‘Aññassa kassacī’’ti attajīvādikassa. So karoti kusalākusalaṁ kammaṁ. So paṭisaṁvedeti",
  "anya-e0401n8:17_19": "bhavantaraṁ patvā tabbipākaṁ. Saṁsarati bhavato bhavaṁ. Sandhāvati kammavegena khitto.",
  "anya-e0401n8:17_20": "Suddhe nāme eva vā rūpe eva vā īhābyāpārānaṁ abhāvadassanatoti yojanā. Puggalasattānaṁ",
  "anya-e0401n8:17_21": "kriyāyoti saññitāti viggaho. ‘‘Attāti pavattā diṭṭhī’’ti kāraka diṭṭhi. ‘‘Tadatthā",
  "anya-e0401n8:17_22": "bhinivesavasenā’’ti satto, puggalo, tiādi vohārassa sabbhāvato tassa atthabhūto sattapuggalādikopi",
  "anya-e0401n8:17_23": "sabhāvato atthiyeva. No natthīti evaṁ daḷhaṁ hadaye sannidhānakaraṇa vasena. ‘‘Atidhāvanañcā’’ti",
  "anya-e0401n8:17_24": "vohāra paññattimatte aṭṭhatvā taṁ atikkamitvā pañcakkhandhe sattādibhāvena gahaṇañcāti adhippāyo.",
  "anya-e0401n8:18_0": "‘‘Kammacittotukāhāravasenā’’ti ettha kakāro sandhi vasena āgamo. Kammavasena cittavasena",
  "anya-e0401n8:18_1": "utuvasena āhāravasenāti attho. Anurūpānaṁ paccayānaṁ sāmaggīti viggaho. ‘‘Aññathā",
  "anya-e0401n8:18_2": "pavattiyā’’ti aññena pakārena pavattanassa. ‘‘Hetusambhārapaccayehī’’ti hetupaccaya",
  "anya-e0401n8:18_3": "sambhārapaccayehi. Janaka paccayā hetupaccayā nāma. Parivārapaccayā sambhārapaccayā",
  "anya-e0401n8:18_4": "nāma. ‘‘Kammappavattiyā’’ti kammappavattito. ‘‘Vipākappavattiyā’’ti vipākappavattito.",
  "anya-e0401n8:18_5": "Ekassa sattassa anamatagge saṁsāre saṁsarantassa rūpakāyopi atthi nāmakāyopi atthi.",
  "anya-e0401n8:18_6": "Tato añño kocisabhāvo nāma natthi. Dve ca kāyā pañcavokāre saṁsarantassa ekato pavattanti.",
  "anya-e0401n8:18_7": "Asaññasatte saṁsarantassa rūpakāyo eva pavattati. So eva tattha ekosattoti saṅkhyaṁ",
  "anya-e0401n8:18_8": "gacchati. Arūpe saṁsarantassa nāma kāyo eva pavattati. So eva tattha eko sattoti",
  "anya-e0401n8:18_9": "saṅkhyaṁ gacchati. ‘‘Saṅkhyaṁ gacchatī’’ti ca paññattimattaṁ gacchatīti adhippāyo.",
  "anya-e0401n8:18_10": "Tesu ca kāyesu rūpakāye cuti paṭisandhīnaṁ aññamaññaṁ anantara paccayatā nāma natthi.",
  "anya-e0401n8:18_11": "Ekamekasmiṁ bhave ekameko hutvā cutikāle bhijjati. Rūpasantati chijjati. Paṭisandhirūpena",
  "anya-e0401n8:18_12": "saha paccaya paccayuppannatā pabandho nappavattati. Nāma kāye pana cuti paṭisandhīnaṁ",
  "anya-e0401n8:18_13": "aññamaññaṁ anantarapaccayatā atthi. Cutikālepi nāmasantati na chijjati. Paṭisandhi",
  "anya-e0401n8:18_14": "nāmena saha paccaya paccayuppannatā pabandho pavattatiyeva. Tattha paṭiccasamuppāda",
  "anya-e0401n8:18_15": "kusalo bhikkhu paṭiccasamuppādaññāṇe ṭhatvā ekasmiṁbhave ekassa sattassa pavattiṁ",
  "anya-e0401n8:18_16": "passanto sattaṁ nāma na passati. Puggalaṁ nāma na passati. Ahantipi na passati. Parotipi",
  "anya-e0401n8:18_17": "na passati. Ahaṁ atītesu bhavesu ahosintipi na passati. Imasmiṁbhave asmītipi na",
  "anya-e0401n8:18_18": "passati. Anāgatesu bhavissāmītipi na passati. Atha kho avijjā paccayā saṅkhārā pavattanti.",
  "anya-e0401n8:18_19": "Saṅkhāra paccayā bhavantare viññāṇaṁ pavattatītiādinā nayena nāmarūpa dhammānaṁ hetuphala",
  "anya-e0401n8:18_20": "paramparāvasena avicchedappavattimeva passati. Ekasmiṁbhave pavattiṁ passante sati,",
  "anya-e0401n8:18_21": "anamataggesaṁsāre anantesu bhavesu tassa sattassa pavatti diṭṭhā eva hoti tatthapi",
  "anya-e0401n8:18_22": "evameva, tatthapi evamevāti. Tadā tassa soḷasavidhā kaṅkhā pahīyatīti imamatthaṁ",
  "anya-e0401n8:18_23": "‘‘dassento anamatagge saṁsāre’’tiādimāha. Tattha katamā soḷasavidhā kaṅkhāti. Ahosiṁ",
  "anya-e0401n8:18_24": "nu kho ahaṁ atītamaddhānaṁ. Na nu kho ahosiṁ. Kiṁ nu kho ahosiṁ. Kathaṁ nu kho ahosiṁ.",
  "anya-e0401n8:18_25": "Kiṁ hutvā kiṁ ahosiṁ nu kho ahaṁ atītamaddhānanti evaṁ pubbante pañcavidhā kaṅkhāvuttā.",
  "anya-e0401n8:18_26": "Bhavissāmi nu kho ahaṁ anāgatamaddhānaṁ. Na nu kho bhavissāmi. Kiṁ nu kho bhavissāmi.",
  "anya-e0401n8:18_27": "Kathaṁ nu kho bhavissāmi. Kiṁ hutvā kiṁ bhavissāmi nu kho ahaṁ anāgatamaddhānanti",
  "anya-e0401n8:18_28": "evaṁ aparante pañcavidhā kaṅkhā vuttā . Ahaṁ nu kho smi. No nu kho smi. Kinnu kho",
  "anya-e0401n8:18_29": "smi. Kathaṁ nu kho smi. Ahaṁ nu kho satto kuto āgato. So kuhiṁ gāmī bhavissāmīti",
  "anya-e0401n8:18_30": "evaṁ paccuppanne chabbidhā kaṅkhā vuttā. Imā soḷasavidhā kaṅkhāti. Tattha ahosiṁ",
  "anya-e0401n8:18_31": "nu kho, na nu kho ahosinti iminā padadvayena atītakāle attano atthi natthibhāve kaṅkhati.",
  "anya-e0401n8:18_32": "Sace atthi, kiṁ nu kho ahosinti kaṅkhati. Kenaci hetunā paccayena vā ahosiṁ. Kenaci",
  "anya-e0401n8:18_33": "iddhimantena vā nimmito ahosiṁ. Ahetu apaccayā vā animmito vā sayaṁjāto ahosinti",
  "anya-e0401n8:18_34": "attho. Yadi tesupakāresu aññatarena ahosiṁ. Kathaṁ nu kho ahosiṁ. Apādakovā ahosiṁ.",
  "anya-e0401n8:18_35": "Dvipādako vā. Catuppādakovā. Bahuppādakovā. Rūpīvā. Arūpīvā. Saññīvā. Asaññīvā iccādi.",
  "anya-e0401n8:18_36": "Atha tesu apādakādīsu aññataro ahaṁ ahosiṁ. Kiṁ hutvā kiṁ ahosiṁ. Pathamabhave kiṁ",
  "anya-e0401n8:18_37": "hutvā dutīya bhavādīsu kiṁ ahosinti idaṁ bhavaparamparāvasena vuttaṁ. Esanayo aparantepi.",
  "anya-e0401n8:18_38": "Paccuppanne ‘‘ahaṁ nu kho smi, no nu kho smī’’ti yathā khuddakavatthu vibhaṅge aṭṭhasatataṇhāvicaritesu.",
  "anya-e0401n8:18_39": "Satasmīti hoti. Sītasmīti hotīti vuttaṁ. Tattha ‘‘satasmī’’ti ahaṁ sassato vā bhavāmi.",
  "anya-e0401n8:18_40": "‘‘Sītasmī’’ti ahaṁ ucchinnovā bhavāmīti attho. Yathā ca. Atthīti kho eko anto. Natthīti",
  "anya-e0401n8:18_41": "kho dutīyo antoti vuttaṁ. Tattha ‘‘atthī’’ti attānāma bhavābhavesu niccakālaṁ atthi.",
  "anya-e0401n8:18_42": "‘‘Natthī’’ti tathā natthi, ucchijjati. Na hoti parammaraṇāti attho. Tathā idhāpi",
  "anya-e0401n8:18_43": "ahaṁ nu kho smi. No nu kho smīti kaṅkhati. Tattha ‘‘ahaṁ nu khosmī’’ti ayaṁ ahaṁ",
  "anya-e0401n8:18_44": "nāma bhavābhavesu niccakālaṁ asmi nu kho, mama attānāma sassato hutvā sabbakālaṁ",
  "anya-e0401n8:18_45": "atthi nu khoti vuttaṁ hoti. ‘‘No nu kho smī’’ti tathā no asmi nu kho. Mama attā tathā",
  "anya-e0401n8:18_46": "natthi nu khoti attho. Ettha ca ‘‘bhavābhavesū’’ti pavattepi paccuppanne vattamānaṁ",
  "anya-e0401n8:18_47": "attānaṁ gahetvā pavattā paccuppanne saṅgahitanti daṭṭhabbaṁ. ‘‘Kiṁ nu kho smī’’ti",
  "anya-e0401n8:18_48": "ahaṁ nāma santo jāto kiṁ nu kho asmi. Kenaci hetunā paccayena vā asmi nu kho. Kenaci",
  "anya-e0401n8:18_49": "iddhimantena vā nimmito bhavāmi nu kho. Udāhu ahetu apaccayā vā kenaci animmito vā",
  "anya-e0401n8:18_50": "sayaṁ nu kho bhavāmi nu khoti attho. ‘‘Kathaṁ nu kho smī’’ti ettha pana apadādīhi",
  "anya-e0401n8:18_51": "ayojetvā ahaṁ nu kho kiṁ gotto bhavāmi. Gotamagotto vā vāseṭṭha gotto vā tiādinā",
  "anya-e0401n8:18_52": "yojetabbaṁ. Ādi kappakāle tāni gottāni etarahi sambhedaṁ gacchanti. Tasmā tesu kaṅkhanto",
  "anya-e0401n8:18_53": "kaṅkhatiyeva. ‘‘Ahaṁ kuto āgato’’ti ahaṁ atīte kutobhavato āgato asmi. ‘‘Sokuhiṁgāmī",
  "anya-e0401n8:18_54": "bhavissāmī’’ti so ahaṁ āyatiṁ bhave kuhiṁ gāmiko bhavissāmīti kaṅkhati. ‘‘Kaṅkhāya",
  "anya-e0401n8:18_55": "atikkamo’’ti so bhikkhu paṭiccasamuppāde avijjādikaṁ atītahetu pañcakaṁ passanto",
  "anya-e0401n8:18_56": "tasmiṁbhave sabbaṁpi paṭiccasamuppādaṁ passatiyeva. Evaṁ passanto na tattha ahaṁ",
  "anya-e0401n8:18_57": "nāma koci atthi, yaṁ paṭicca atīta visayā pañcavidhā kaṅkhā uppajjati. Dhamma mattameva",
  "anya-e0401n8:18_58": "tattha atthīti evaṁ atīte kaṅkhā vatthussa abhāvadassanena pañcavidhāya kaṅkhāya",
  "anya-e0401n8:18_59": "atikkamo hoti. Nanu tathā passantassapi kathaṁ nu kho smi, kiṁ hutvā kiṁ ahosiṁ nu",
  "anya-e0401n8:18_60": "khoti ayaṁ kaṅkhā atthiyeva. Tathā passantopi hi vinā pubbenivāsaññāṇena atīte bhave",
  "anya-e0401n8:18_61": "ahaṁ dvipādako ahosintivā catuppādako ahosinti vā tato cuto asukabhave uppannoti",
  "anya-e0401n8:18_62": "vā na jānāti na passatīti. Vuccate. Sā pana kaṅkhā dhamma mattappavatti dassanato",
  "anya-e0401n8:18_63": "paṭṭhāya antarāyika kaṅkhā na hoti. Vicikicchā paṭirūpikā eva. Sā hi ariyānaṁpi labbhati",
  "anya-e0401n8:18_64": "yevāti. Tathā anāgate phalapañcakaṁ passanto aparante pañcavidhaṁ kaṅkhaṁ atikkamati.",
  "anya-e0401n8:18_65": "Paccuppanne phalapañcakañca hetupañcakañca passanto paccuppanne kaṅkhā chakkaṁ atikkamati.",
  "anya-e0401n8:18_66": "Sesaṁ sabbaṁ pubbante vuttanayamevāti. Aṭṭhavidhāya kaṅkhāya atikkamane pana paṭiccasamuppādaṁ",
  "anya-e0401n8:18_67": "anulomappaṭilomaṁ passanto desanā dhamme ca lokuttara dhammesu ca kaṅkhaṁ atikkamati.",
  "anya-e0401n8:18_68": "Dhamme kaṅkhātikkamanena saheva desente satthari ca, yathānusiṭṭhaṁ paṭipanne saṅghe",
  "anya-e0401n8:18_69": "ca, tīsu sikkhāsu ca, yathāvutte pubbante ca, aparante ca, pubbantā parantesu ca,",
  "anya-e0401n8:18_70": "paṭiccasamuppādena saha paṭiccasamuppannesu dhammesu ca sabbaṁ kaṅkhaṁ atikkamatiyeva.",
  "anya-e0401n8:18_71": "Tenāha ‘‘sabhāva dhammappavattiyā’’tiādiṁ. Tattha ‘‘sabhāvadhammappavattiyā cā’’ti",
  "anya-e0401n8:18_72": "paccayaparamparāvasena sabhāvadhammānaṁ paramparappavattiyā ca. Dhammasu dhammatā",
  "anya-e0401n8:18_73": "nāma desanā dhammassa svākkhātatādibhāvena sundara dhammatā. Anavajjadhammatā. Buddhasubuddhatā",
  "anya-e0401n8:18_74": "nāma taṁ dhammaṁ desentassa buddhassa sabbaññubuddhatā.",
  "anya-e0401n8:19_0": "Pariyuṭṭhitānaṁ diṭṭhivicikicchānaṁ vikkhambhanaṁ nāma heṭṭhā dhammavavatthāna vasena",
  "anya-e0401n8:19_1": "paccayapariggahavasena ca sijjhati. Vipassanā kammaṁ pana anusayabhūtānaṁ diṭṭhivicikicchānaṁ",
  "anya-e0401n8:19_2": "sallikhanatthāya karīyatīti vuttaṁ ‘‘anusaya samūhananatthañcā’’tiādi. ‘‘Tattha panā’’ti",
  "anya-e0401n8:19_3": "tasmiṁ paṭisambhidā magge pana. Vibhattesūti pāṭhaseso. ‘‘Yassā’’ti yogī puggalassa.",
  "anya-e0401n8:19_4": "‘‘Yaṁ dūre santikevā’’ti yaṁ dūre pavattaṁ rūpaṁ vā, santike pavattaṁ rūpaṁvāti pāṭhaseso.",
  "anya-e0401n8:19_5": "‘‘Tadatthassa panā’’ti sammasitadhammuddhāratthassa. ‘‘Ñāṇena daḷhaṁ gahetvā’’ti",
  "anya-e0401n8:19_6": "dhammavavatthānaññāṇena suṭṭhuvibhūtaṁ katvāti adhippāyo. Idāni yaṁ yaṁ daḷhaṁ gahetabbaṁ.",
  "anya-e0401n8:19_7": "Taṁ taṁ sarūpato dassetuṁ ‘‘tatthā’’tiādimāha. Puna daḷhaṁ gahitassa rūpassa aniccalakkhaṇaṁ",
  "anya-e0401n8:19_8": "dassetuṁ ‘‘sā ca kriyā’’tiādi vuttaṁ. ‘‘Nassantī’’ti bhijjanti. Aniccataṁ gacchanti.",
  "anya-e0401n8:19_9": "‘‘Vitthambhana kriyā’’ti ettha vividhena thambhanaṁ vitthambhanaṁ. Nānādisābhimukhavasena",
  "anya-e0401n8:19_10": "thambhanaṁ vahananti attho. ‘‘Imāsañcā’’ti catunnaṁ mahābhūtānañca. Visuṁ visunti",
  "anya-e0401n8:19_11": "vuttattā tāsaṁ aññamaññañca sahajātesu gahaṇaṁ sambhavatīti vuttaṁ ‘‘āpādīnaṁ’’ti.",
  "anya-e0401n8:19_12": "Āpādīnaṁ sesamahābhūtānañcāti attho. Santatiyā sarīrāni santati sarīrāni. ‘‘Tathā",
  "anya-e0401n8:19_13": "tathā kappetvā’’ti rūpadhammānaṁ santati parivatti nāma abhikkamantassa evaṁ bhaveyya,",
  "anya-e0401n8:19_14": "paṭikkamantassa evaṁ bhaveyya, tathā samiñjantassa pasārentassātiādinā parikappetvā.",
  "anya-e0401n8:19_15": "‘‘Sesakhandhesupi taṁ taṁ santati nānattaṁ’’ti vedanākkhandhe tāva kāye kāyikasukhasantati",
  "anya-e0401n8:19_16": "dukkhasantatīnaṁ nānattaṁ. Citte somanassa domanassa santatīnaṁ. Upekkhā santati",
  "anya-e0401n8:19_17": "pana avibhūtā hoti. Kappetvā gahetabbā. Yadā citte somanassa domanassāni na sandissanti,",
  "anya-e0401n8:19_18": "tadā idāni upekkhā me vedanā pavattatīti vā, yadā tāni sandissanti , tadā sā nirujjhatīti",
  "anya-e0401n8:19_19": "vā evaṁ takketvā sammasitabbāti vuttaṁ hoti. Saññākkhandhe rūpasaññāsaddasaññādīnaṁ",
  "anya-e0401n8:19_20": "vasena. Saṅkhārakkhandhe rūpasañcetanā saddasañcetanādīnaṁ vasena, nānāvitakka vicārādīnaṁ",
  "anya-e0401n8:19_21": "vasena, lobhālobha dosādosa mohāmohādīnaṁ vasena ca. Viññāṇakkhandhe cakkhuviññāṇādīnaṁ,",
  "anya-e0401n8:19_22": "kusalā kusalaviññāṇādīnañca vasena santati nānattaṁ veditabbaṁ. Vissāsaṁ karotīti",
  "anya-e0401n8:19_23": "vatvā tadatthaṁ vivarati ‘‘etaṁ me’’tiādinā. Tattha tayovissāsā taṇhāvissāso, mānavissāso,",
  "anya-e0401n8:19_24": "diṭṭhivissāso. Tattha etaṁ mamāti taṇhāvissāso. Esohamasmīti mānavissāso. Eso me",
  "anya-e0401n8:19_25": "attāti diṭṭhivissāso. ‘‘Pariharatī’’ti bhavābhavesu pariggahetvā harati vahati. ‘‘Paramajjhattabhāvenā’’ti",
  "anya-e0401n8:19_26": "padhānaajjhattabhāvena. Ajjhattasārabhāvenāti vuttaṁ hoti. ‘‘Pariggahito’’ti eso",
  "anya-e0401n8:19_27": "me attāti diṭṭhipariggahena pariggahito. Tayo hi pariggahā taṇhā pariggaho, mānapariggaho,",
  "anya-e0401n8:19_28": "diṭṭhipariggahoti. Vase sabbaso vattanto nāma kevalaṁ vasāyattavuttiko eva siyā,",
  "anya-e0401n8:19_29": "na paccayāyattavuttikoti dassento ‘‘yathāvuttehī’’tiādimāha. Tattha ‘‘yathāvuttehī’’ti",
  "anya-e0401n8:19_30": "sabbasaṅgahe vuttappakārehi kammābhisaṅkharaṇādīhi. ‘‘Tathāpariggahetabbo’’ti eso",
  "anya-e0401n8:19_31": "me attāti evaṁ paramajjhattabhāvena pariggahetabbo. Tathā hi yo attano vasena vattati,",
  "anya-e0401n8:19_32": "tasmiṁ attano sāmibhāvo natthi. Yasmiñca sāmibhāvo natthi, tasmiṁ rūpādike dhamme",
  "anya-e0401n8:19_33": "attānaṁ sāmikaṁ katvā eso mama attāti pariggaho nāma micchā eva. Tathā yo ca khaṇika",
  "anya-e0401n8:19_34": "dhammo hoti, khaṇe khaṇe bhijjati, taṁ rūpādikaṁ khandhapañcakaṁ attano sāraṁ katvā",
  "anya-e0401n8:19_35": "tathā pariggahopi micchā eva. Ettha ca ‘‘micchā evā’’ti paramattha saccaṁ patvā micchā",
  "anya-e0401n8:19_36": "eva. Vipallāso evāti vuttaṁ hoti. ‘‘Sukhaṁ viddhaṁsetī’’ti kāyikasukhañca cetasika",
  "anya-e0401n8:19_37": "sukhañca viddhaṁseti. Vināseti. ‘‘Nānādukkhaṁ janetī’’ti kāyikadukkhañca cetasika",
  "anya-e0401n8:19_38": "dukkhañca janeti uppādeti. ‘‘Idañca rūpaṁ edisameva hotī’’ti kathaṁ hoti. Manussattabhāve",
  "anya-e0401n8:19_39": "ṭhitānaṁ sattānaṁ yathāpavattaṁ manussa sukhaṁ viddhaṁseti, jiṇṇabhinnabhāvaṁ pāpeti,",
  "anya-e0401n8:19_40": "nānādukkhaṁ janeti. Sayaṁ apāyattabhāvaṁ gahetvā tesaṁ nānāapāya dukkhaṁ janeti.",
  "anya-e0401n8:19_41": "Tathā devattabhāve sakkattabhāve brahmattabhāve ṭhitānantiādinā vattabbaṁ. Tathā",
  "anya-e0401n8:19_42": "manussattabhāve ṭhitānaṁ nānāvipariṇāma kiccehi yathāpavattaṁ sukhaṁ viddhaṁseti,",
  "anya-e0401n8:19_43": "nānāpaccayābhisaṅkharaṇakiccehi nānādukkhaṁ janeti. Tena vuttaṁ ‘‘idañca rūpaṁ edisamevā’’ti.",
  "anya-e0401n8:19_44": "‘‘Sāronāma thāmabalaviseso vuccatī’’ti etena thāmabalavisesena sampannaṁ vatthuṁpi",
  "anya-e0401n8:19_45": "saṅgaṇhāti. ‘‘Asārakaṭṭhenā’’ti ettha sāro eva sārakaṁ, na sārakaṁ asārakanti imamatthaṁ",
  "anya-e0401n8:19_46": "sandhāya ‘‘rūpaṁ pana sayaṁpi evarūpo sāro na hotī’’ti vuttaṁ. Sattānaṁ attasāro",
  "anya-e0401n8:19_47": "jīvasāro na hotīti attho. Natthi sāro etassāti asārakanti imamatthaṁ sandhāya ‘‘na",
  "anya-e0401n8:19_48": "ca evarūpena sārena yuttaṁ’’ti vuttaṁ. Attasārena jīvasārena saṁyuttaṁ hotīti attho.",
  "anya-e0401n8:19_49": "Tattha purimo attho rūpaṁ attato samanupassatīti idaṁ sandhāya vutto. Pacchimo rūpavantaṁ",
  "anya-e0401n8:19_50": "vā attānaṁ, attani vā rūpaṁ, rūpasmiṁ vā attānaṁti imāni sandhāya vutto. Etena asārakaṭṭhenāti",
  "anya-e0401n8:19_51": "asārabhāvena, asārayuttabhāvena vāti ca. Anattāti etthapi na attā anattā, natthi",
  "anya-e0401n8:19_52": "attā etassāti vā anattāti ca dvidhā attho sijjhati. ‘‘Yañcā’’ti yañca rūpaṁ. ‘‘Pīḷetī’’ti",
  "anya-e0401n8:19_53": "taṁ samaṅgī puggalaṁ pīḷeti. Etena anattabhāve siddhe dukkhabhāvopi siddhoti dasseti.",
  "anya-e0401n8:19_54": "‘‘Tiṇṇaṁ vayānaṁ vasena addhābhedo yojetabbo’’ti pathamavaye pavattaṁ rūpaṁ dutīyavayaṁ",
  "anya-e0401n8:19_55": "na pāpuṇāti, pathamavaye eva nirujjhatītiādinā addhāpaccuppanne antogadhabhedo yojetabbo.",
  "anya-e0401n8:19_56": "‘‘Sabhāgekasantānavasenā’’ti sabhāgānaṁ dhammānaṁ sabhāgaṭṭhena ekībhūtā santati",
  "anya-e0401n8:19_57": "sabhāgekasantati. ‘‘Sabhāgānaṁ dhammānaṁ’’ti ca cittajesutāva nirantarappavattena",
  "anya-e0401n8:19_58": "lobhasampayuttacittena sahajātā rūpadhammā sabhāgarūpadhammā nāma. Tathā nāma dhammā",
  "anya-e0401n8:19_59": "ca. Evaṁ dosasampayuttādīsupi. Utujesu nirantarappavattena sītautunā samuṭṭhitā rūpadhammā",
  "anya-e0401n8:19_60": "sabhāgarūpa dhammā nāma. Tathā uṇhautunā samuṭṭhitā. Esanayo āhārajesupīti evaṁ sabhāgekasantativasena.",
  "anya-e0401n8:19_61": "‘‘Sampāpuṇituṁ’’ti ñāṇena sampāpuṇituṁ. ‘‘Addhāsantativasenā’’ti ettha santativasena",
  "anya-e0401n8:19_62": "sammasanaṁ visesato adhippetaṁ. Evañca katvā heṭṭhā aniccaṁ khayaṭṭhenāti pade catunnaṁ",
  "anya-e0401n8:19_63": "mahābhūtānaṁ santati vibhāganayo suṭṭhu dassitoti. ‘‘Aniccalakkhaṇa dassanameva padhānaṁ’’ti",
  "anya-e0401n8:19_64": "imasmiṁ ñāṇepi udayabbayaññāṇepi bhaṅgaññāṇepi aniccalakkhaṇa dassanameva padhānaṁ.",
  "anya-e0401n8:19_65": "Bhayaññāṇe ca ādīnavaññāṇe ca nibbidāñāṇe ca dukkhalakkhaṇa dassanaṁ padhānaṁ. Upari",
  "anya-e0401n8:19_66": "catūsu ñāṇesu anattalakkhaṇa dassanaṁ padhānanti. ‘‘Samuditesū’’ti aññamaññaṁ avinābhāvasahāyabhāvena",
  "anya-e0401n8:19_67": "samuppannesu. Idañca avijjāsamudayā rūpasamudayo. Taṇhāsamudayā upādāna samudayo.",
  "anya-e0401n8:19_68": "Āhāra samudayā rūpasamudayoti pāḷivasena vuttaṁ. Appahīna vasenāti pāḷipade pana",
  "anya-e0401n8:19_69": "avijjā taṇhā diṭṭhānusayānaṁ appahīnaṭṭhena santāne vijjamānatā eva pamāṇanti daṭṭhabbaṁ.",
  "anya-e0401n8:19_70": "‘‘Samudentī’’ti paṭisandhito paṭṭhāya ekato udenti. Uparūpari enti. Āgacchantīti",
  "anya-e0401n8:19_71": "attho. Ekabhavabhāvena pātubbhavantīti adhippāyo. Tenāha ‘‘yāvamaraṇakālā’’tiādiṁ.",
  "anya-e0401n8:19_72": "‘‘Pasavantī’’ti pavaḍḍhamānā savanti, pavattanti, sandanti. ‘‘Tesu panā’’ti avijjā",
  "anya-e0401n8:19_73": "taṇhupādāna kammesu. ‘‘Nirujjhantī’’ti tasmiṁbhave eva nirujjhanti. Tasmiṁ bhave",
  "anya-e0401n8:19_74": "nirodho nāma bhavantare puna anuppādo yevāti vuttaṁ ‘‘bhavantare’’tiādi. ‘‘Taṁ santatiyaṁ’’ti",
  "anya-e0401n8:19_75": "tasmiṁ paccuppanna bhaveti vuttaṁ hoti. ‘‘Puna anuppādasaṅkhātaṁ nirodhaṁ’’ti santati",
  "anya-e0401n8:19_76": "nirodho nāma vutto. Na nibbāna nirodho. Etāhi paccaye sati, bhavantare uppajjīssanti",
  "anya-e0401n8:19_77": "yevāti. Idāni yathāpavatta santatīsu pariyāpannānaṁ sabbapacchimānaṁ nāmarūpānaṁ",
  "anya-e0401n8:19_78": "khaṇikanirodhavasena atthaṁ vadanto ‘‘yathāpavatta santatiyo vā chijjanti bhijjantī’’ti",
  "anya-e0401n8:19_79": "vuttaṁ. ‘‘Udayabbayaṁ samanupassantassa cā’’ti ettha katamo udayo nāma, katamo vayo",
  "anya-e0401n8:19_80": "nāma, kathañca tadubhayaṁ samanupassatīti āha ‘‘udayabbayaṁ passantassāti ettha yathā",
  "anya-e0401n8:19_81": "nāmā’’tiādiṁ. Tattha ‘‘tamo khandho’’ti tamorāsi. ‘‘Vetī’’ti vigacchati. Antara dhāyati",
  "anya-e0401n8:19_82": ".‘‘Udayo’’ti uppādo ceva vaḍḍhi ca. ‘‘Vayo’’ti vigamanaṁ, antaradhānaṁ. ‘‘Nānāpayogavasenavā’’ti",
  "anya-e0401n8:19_83": "samiñjanappasāraṇādi nānāpayogavasena vā. Udayapakkhānaṁ nānāsantatīnaṁ udayañca",
  "anya-e0401n8:19_84": "udayato. Vayapakkhānaṁ nānāsantatīnaṁ vayañca vayatoti yojanā.",
  "anya-e0401n8:20_0": "Bojjhaṅga dhammehi sampannattā ārādheti attano cittaṁti āraddho. Tuṭṭhacittoti attho.",
  "anya-e0401n8:20_1": "Vipassatīti vipassako. Āraddho hutvā vipassako āraddhavipassako. Duvidhohi vipassako",
  "anya-e0401n8:20_2": "taruṇa vipassako ca āraddha vipassako ca. Tattha khandhānaṁ udayabbayaṁ suṭṭhu apassanto",
  "anya-e0401n8:20_3": "dubbalavipassako taruṇa vipassako nāma. Khandhānaṁ udayabbayaṁ suṭṭhu passanto vipassanā",
  "anya-e0401n8:20_4": "kamme ārādhita citto balavavipassako āraddhavipassako nāma. Yaṁ sandhāya vuttaṁ.",
  "anya-e0401n8:21": "[Ka]",
  "anya-e0401n8:22": "‘Suññāgāre paviṭṭhassa, santacittassa bhikkhuno;",
  "anya-e0401n8:23": "Amānusī ratī hoti, samma dhammaṁ vipassato,ti ca.",
  "anya-e0401n8:24": "[Kha]",
  "anya-e0401n8:25": "‘Yo ca vassasataṁ jīve, apassaṁ udayabbayaṁ;",
  "anya-e0401n8:26": "Ekāhaṁ jīvitaṁ seyyo, passato udayabbayaṁ,ti ca.",
  "anya-e0401n8:27_0": "Ayamidha adhippeto. Vipassanaṁ upecca kilesenti, malīnabhāvaṁ gamentīti vipassanupakkilesā.",
  "anya-e0401n8:27_1": "Paribandhanti nīvārentīti paribandhakāti heṭṭhā vuttameva antarāyika dhammānaṁ nāmaṁ.",
  "anya-e0401n8:27_2": "‘‘Sarīrobhāso’’ti sakalasarīrato nikkhanto obhāso. ‘‘Pañcavidhā pītī’’ti khuddikā",
  "anya-e0401n8:27_3": "pīti, khaṇikā pīti, okkantikā pīti, ubbegā pīti, pharaṇā pītīti. ‘‘Duvidhā passaddhī’’ti",
  "anya-e0401n8:27_4": "atibalavantī kāyapassaddhiceva cittapassaddhi ca. Vipassanā kamme okappanākārappavattā",
  "anya-e0401n8:27_5": "saddhāeva adhimuccanaṭṭhena adhimokkho saddhādhimokkho. ‘‘Vīriyaṁ’’ti tasmiṁ kamme",
  "anya-e0401n8:27_6": "anikkhittadhuraṁ paggahitasīsaṁ vīriyaṁ. ‘‘Sukhaṁ’’ti cittasukhaṁ. Tenāha ‘‘somanassaṁ’’ti.",
  "anya-e0401n8:27_7": "‘‘Vipassanāñāṇaṁ’’ti indavissaṭṭhavajirasadisaṁ balavavipassanāñāṇaṁ. ‘‘Satī’’ti",
  "anya-e0401n8:27_8": "tasmiṁ kamme appamuṭṭhā sati. ‘‘Tatramajjhattupekkhā’’ti cittassa līnuddhaccādīhi",
  "anya-e0401n8:27_9": "visamantehi vimuttā tatramajjhattatāsaṅkhātā upekkhā. ‘‘Āvajjanupekkhā’’ti vasibhāvapattā",
  "anya-e0401n8:27_10": "āvajjanasaṅkhātā upekkhā. ‘‘Ālayaṁ’’ti taṇhālayaṁ. ‘‘Kurumānā’’ti karontī. ‘‘Sukhumā",
  "anya-e0401n8:27_11": "taṇhā’’ti kusalehi missakattā idaṁ akusalantipi jānituṁ asakkuṇeyyā sukhumataṇhā.",
  "anya-e0401n8:27_12": "‘‘Na vatame’’ti mama na uppannapubbovatāti yojanā. ‘‘Assādasahitā’’ti obhāsādīsu",
  "anya-e0401n8:27_13": "assādataṇhā sahitā. ‘‘Adhimāna vasenā’’ti adhikataraṁ maññanāvasena. ‘‘Tāvadevā’’ti",
  "anya-e0401n8:27_14": "nikantiyā uppattikkhaṇeyeva. ‘‘Nikāmanākāro’’ti icchanākāro. Assādanākāro. ‘‘Nikāmanassavatthū’’ti",
  "anya-e0401n8:27_15": "nikantiyā vatthu. ‘‘Addhā’’ti ekantena. ‘‘Handā’’ti cittavissaṭṭhakaraṇe nipātapadaṁ.",
  "anya-e0401n8:27_16": "Idāneva naṁ visodhemi, na ciraṁ pavattituṁ dassāmīti imamatthaṁ dīpeti. ‘‘Tesvevā’’ti",
  "anya-e0401n8:27_17": "tesuobhāsādīsu eva. Aṭṭhakathāya na sameti. Aṭṭhakathāyaṁ nikanti vikkhambhanassa",
  "anya-e0401n8:27_18": "visuṁ vuttattāti adhippāyo. Vipassanāparipāko nāma visesantarappavattena pākaṭoti",
  "anya-e0401n8:27_19": "dassetuṁ ‘‘saṅkhārupekkhābhāvaṁ pattā’’tiādimāha. Vuṭṭhānagāmini vipassanābhāvapattenāti",
  "anya-e0401n8:27_20": "vuttaṁ hoti. ‘‘Dve vipassanā cittānī’’ti upacārānulomacittāni. So hi vuṭṭhānanti",
  "anya-e0401n8:27_21": "vuccatīti sambandho. Saṅkhāra nimittato vā vuṭṭhāti. Nibbānaṁ ārabbha pavattito.",
  "anya-e0401n8:27_22": "Yadi evaṁ gotrabhupi vuṭṭhānaṁ nāma siyāti. Na siyā. Maggassa āvajjanamatte ṭhitattā.",
  "anya-e0401n8:27_23": "Paṭivedhakiccassaca sammoha samucchedakiccassa abhāvato. ‘‘Sayaṁ’’ti maggasaṅkhāto",
  "anya-e0401n8:27_24": "sayaṁ. ‘‘Taṁ samaṅgīpuggalaṁ vā’’ti tena maggena samaṅgīpuggalaṁ vā. ‘‘Vaṭṭappavattato",
  "anya-e0401n8:27_25": "cā’’ti āyatiṁ bhavesu apāyavaṭṭappavattato vā, aṭṭhama bhavato paṭṭhāya kāmasugati",
  "anya-e0401n8:27_26": "vaṭṭappavattato vā. Avassaṁ vuṭṭhānaṁ gameti sampāpetīti vuṭṭhānagāminīti vacanattho.",
  "anya-e0401n8:27_27": "‘‘Avassaṁ vuṭṭhānaṁ gacchantī’’ti idha ṭhitānaṁ vuṭṭhānato nivatti nāma natthīti",
  "anya-e0401n8:27_28": "adhippāyo. Idañca paccekabuddhānaṁ buddhasāvakānañca vasena daṭṭhabbaṁ. Sabbaññu",
  "anya-e0401n8:27_29": "bodhisattā pana pubbabuddhānaṁ sāsane pabbajitvā vipassanā kammaṁ ārabhantā anulomaññāṇaṁ",
  "anya-e0401n8:27_30": "āhacca ṭhapentīti aṭṭhaka thāsu vuttaṁ. Tattha ‘‘āhaccā’’ti idaṁ saṅkhārupekkhāñāṇassa",
  "anya-e0401n8:27_31": "matthakapattidassanatthaṁ vuttanti daṭṭhabbaṁ. ‘‘Āvajjanaṭṭhāniyaṁ’’ti tato pubbabhāge",
  "anya-e0401n8:27_32": "kenaci cittena aggahite nibbānā rammaṇe āvajjanaṭṭhāniyaṁ. ‘‘Taṁ’’ti gotrabhuññāṇaṁ.",
  "anya-e0401n8:27_33": "Gottaṁ bhavati abhibhavati chindatīti gotrabhu. Gottaṁ vā abhisambhuṇāti pāpuṇātīti",
  "anya-e0401n8:27_34": "gotrabhūti vacanattho. Kathaṁ pana gotrabhu cittaṁ gotrabhuññāṇaṁ puthujjanagottaṁ",
  "anya-e0401n8:27_35": "chindati, ariyagottaṁ pāpuṇātīti yujjeyya, sohi puggalo tasmiṁkhaṇe puthujjanagottapariyāpannoevāti.",
  "anya-e0401n8:27_36": "Saccaṁ. Attani pana chinnattā sayaṁ chindati nāma. Nibbānassa ca ariyagocarattā taṁ",
  "anya-e0401n8:27_37": "ārammaṇa karaṇavasena ariyagottaṁ pāpuṇāti nāmāti daṭṭhabbaṁ. Paccayasattivisesena",
  "anya-e0401n8:27_38": "attano anantare ariyagottaṁ bhāveti, pātubhāvetīti gotrabhūtipi yujjati. ‘‘Paricchijjā’’ti",
  "anya-e0401n8:27_39": "paricchinditvā. Diṭṭhivicikicchādīhi sabbavipphandanehi muñcitvāti vuttaṁ hoti. Sammohassa",
  "anya-e0401n8:27_40": "pahānameva daṭṭhabbaṁ. Na te dhamme ārammaṇa karaṇa vasena jānanaṁ. Kathaṁ te dhamme",
  "anya-e0401n8:27_41": "ārammaṇaṁ akaronto maggo te dhamme parijānāti nāmāti. Kiccasiddhi vasena. So hi sammohaṁ",
  "anya-e0401n8:27_42": "pajahanto ārammaṇaṁ karontānipi hi pubbabhāgaññāṇāni tappahānakiccassa asādhakattā",
  "anya-e0401n8:27_43": "dukkha saccaṁ parijānantānīti na vuccanti. Maggo pana ārammaṇaṁ akarontopi tappahānakiccassa",
  "anya-e0401n8:27_44": "sādhakattātaṁ saccaṁ parijānātīti vuccati. Kasmā. Tato paṭṭhāya tassapuggalassa sabbakālaṁ",
  "anya-e0401n8:27_45": "tasmiṁsacce parijānana kiccassa siddhattā. Yathāhi eko puriso cakkhumhi pittasemhādidosehi",
  "anya-e0401n8:27_46": "palibuddhattā andho hoti. Na kiñci passati. Yadā pana so ekaṁ tejavantaṁ añjanaṁ",
  "anya-e0401n8:27_47": "labhitvā cakkhuṁ añjayanto sabbarattiṁ niddāyati. Tassa niddāyantasseva cakkhumhi",
  "anya-e0401n8:27_48": "sabbadosā nassanti. Cakkhu vippasannaṁ hoti. Taṅkhaṇato paṭṭhāya so niddāyantopi",
  "anya-e0401n8:27_49": "rūpāni passatīti vuccati. Kasmā, andhabhāvavigamena dassanakiccassa siddhattā. Evamevamidaṁ",
  "anya-e0401n8:27_50": "daṭṭhabbanti. Ekadesena vā heṭṭhimamaggesu, anavasesena vā arahattamagge. ‘‘Apacchāvattikaṁ’’ti",
  "anya-e0401n8:27_51": "ettha pacchato āvattanaṁ pacchāvattaṁ. Natthi pacchāvattaṁ assāti apacchāvattikanti",
  "anya-e0401n8:27_52": "viggaho. ‘‘Puna anuppādadhammatāpattivasena nirodhasaṅkhātaṁ’’ti maggakkhaṇe eva",
  "anya-e0401n8:27_53": "tānivaṭṭāni puna anuppādasabhāvaṁ āpajjanti, nirujjhanti. Tathā nirodhasaṅkhātaṁ.",
  "anya-e0401n8:27_54": "‘‘Uppādanasaṅkhātāya bhāvanāyā’’ti etena maggassa ekacittakkhaṇikattā vaḍḍhanasaṅkhātāya",
  "anya-e0401n8:27_55": "bhāvanāya okāso natthīti katvā vuttaṁ. Ariyamaggaṁ paṭilābhatthāya pana pavattitā",
  "anya-e0401n8:27_56": "pubbabhāgabhāvanāpi maggabhāvanā eva. Sā ca ariyamaggaṁ patvā matthakapattā hoti.",
  "anya-e0401n8:27_57": "Tasmā ariyamaggo eva matthakapatto bhāvanānuttaro hotīti imināpariyāyena vaḍḍhana",
  "anya-e0401n8:27_58": "saṅkhātāya bhāvanāyātipi yujjatiyeva. Attano anantare pavattaṁ ānantarikaṁ. Ānantarikaṁ",
  "anya-e0401n8:27_59": "phalaṁ etassāti viggaho. Tassa ca tatoparaṁ dve vā tīṇi vā phalacittāni pavattantīti",
  "anya-e0401n8:27_60": "iminā sambandho. Apanīto aggi etasmāti apanītaggiko. ‘‘Nibbāpento viyā’’ti etena",
  "anya-e0401n8:27_61": "paṭippassambhanappahānakiccena maggānukulappavattiṁ dasseti. ‘‘Tesaṁ’’ti tesaṁ cakkhūnaṁ.",
  "anya-e0401n8:27_62": "Taṁ rūpaṁ tassa pākaṭaṁ na tāva hotīti sambandho. ‘‘Tassā’’ti tassa puggalassa. ‘‘Paccavekkhanavāresū’’ti",
  "anya-e0401n8:27_63": "ettha pasādacakkhunā diṭṭhe pavattā anubandhaka vīthiyopi saṅgayhanti.",
  "anya-e0401n8:28_0": "Uparimaggehi vadhitabbā māretabbāti uparimaggavajjhā. ‘‘Kilesavibhāgesū’’ti asukamaggena",
  "anya-e0401n8:28_1": "asukākilesā pahīyantīti evaṁ kilesavibhāgesu. ‘‘Pāḷiyaṁ’’ti paṭisambhidā maggapāḷiyaṁ.",
  "anya-e0401n8:28_2": "Vuccamāne pana vattabbanti sambandho. Maggaṅgabojjhaṅgādīnaṁ paccavekkhanaṁ nāma",
  "anya-e0401n8:28_3": "maggapaccavekkhanameva. Tathā pacchā vā pavattatīti siddhaṁ. ‘‘Aviruddhā hotī’’ti",
  "anya-e0401n8:28_4": "visuddhimaggena asamentāpi paccavekkhantānaṁ icchānurūpasambhavatoti adhippāyo. ‘‘Adhimānaniddesa",
  "anya-e0401n8:28_5": "aṭṭhakathāsū’’ti vinaye catutthapārājike adhimānapadaniddesa aṭṭhakathāsu. ‘‘So’’ti",
  "anya-e0401n8:28_6": "ariyabhūto bhikkhu. ‘‘No laddhuṁ na vaṭṭatī’’ti aladdhuṁ na vaṭṭatīti attho. Laddhuṁ",
  "anya-e0401n8:28_7": "no na vaṭṭatīti vā yojanā. Catubbidhaṁ maggaññāṇaṁ gahitaṁ. Ñāṇadassanavisuddhi nāmāti vuttattā.",
  "anya-e0401n8:29_0": "‘‘Abhinivisanaṁ’’ti ajjhattaṁ daḷhataraṁ patiṭṭhānaṁ. ‘‘Nikhātasinerupā dassaviyā’’ti",
  "anya-e0401n8:29_1": "tassa pavattanaṁ viya. ‘‘Kevalaṁ paccayāyatta vuttitāya adiṭṭhattā’’ti etena eso",
  "anya-e0401n8:29_2": "me attā, na parassa attāti evaṁ attānaṁ attassa sāmikaṁ katvā gahaṇakāraṇaṁ vadati.",
  "anya-e0401n8:29_3": "Tattha kevalasaddena paramattha saccaṁ patvā attasseva abhāvato khandhapañcakassa",
  "anya-e0401n8:29_4": "attanovasāyatta vuttitaṁ nivatteti. Sammuti saccaṁ pana patvā attassa vijjamānattā",
  "anya-e0401n8:29_5": "mahājano attano khandhapañcakaṁ attano vasāyatta vuttiṁ maññamāno eso me attāti gaṇhāti.",
  "anya-e0401n8:29_6": "‘‘Khaṇabhaṅgassa ca adiṭṭhattā’’ti etena eso me sāraṭṭhena attā. Eso mama sāro. Etaṁ",
  "anya-e0401n8:29_7": "mama sarīraṁ. Yāva vassasataṁpi vassasahassampi etaṁ khandhapañcakaṁ na bhijjati,",
  "anya-e0401n8:29_8": "na vinassati. Tāva ahaṁ na marāmi. Yadā etaṁ bhijjati, vinassati. Tadā ahaṁ marāmi.",
  "anya-e0401n8:29_9": "Ahañca mama khandhapañcakañca advayaṁ anānattanti evaṁ gahaṇakāraṇaṁ vadati. Tattha",
  "anya-e0401n8:29_10": "‘‘khaṇabhaṅgassā’’ti nāmarūpadhammānaṁ khaṇe khaṇe bhañjanassa bhijjanassa maraṇassa.",
  "anya-e0401n8:29_11": "Idampanamaraṇaṁ sammuti sacce natthi. Paramattha sacce eva atthi. Tasmā taṁ apassanto",
  "anya-e0401n8:29_12": "mahājano attano khandhapañcakaṁ attanosāraṁ maññamāno eso me attāti gaṇhātīti. ‘‘Taṁ",
  "anya-e0401n8:29_13": "dvayaṁ sudiṭṭhaṁ katvā’’ti khandhapañcakassa kevalaṁ paccayāyatta vuttitañca khaṇabhaṅgañca",
  "anya-e0401n8:29_14": "ñāṇa cakkhunā suṭṭhudiṭṭhaṁ katvā. Tattha pañcannaṁ khandhānaṁ paṭiccasamuppādaṁ",
  "anya-e0401n8:29_15": "suṭṭhupassanto kevalaṁ paccayāyatta vuttitañca avasāyatta vuttitañca suṭṭhu passati.",
  "anya-e0401n8:29_16": "Yo ca attano vasāyattavutti na hoti. So paramatthasaccaṁ patvā eso mama santakantipi",
  "anya-e0401n8:29_17": "vattuṁ nārahati. Kuto mama attāti. Api ca, satto nāma sabhāvato natthi. Paññattimattaṁ",
  "anya-e0401n8:29_18": "hoti. Yo ‘ahanti vā, meti vā, mamāti vā, gayheyya. Asante ca attasmiṁ ko mama attā",
  "anya-e0401n8:29_19": "nāma bhaveyyāti. Khaṇabhaṅgo hoti. Khaṇe khaṇe bhijjati. Satto ca nāma ekasmiṁbhave",
  "anya-e0401n8:29_20": "ādimhi sakiṁ eva jāyati. Ante sakiṁ eva marati. Antarā vassasataṁpi vassasahassaṁpi",
  "anya-e0401n8:29_21": "maraṇaṁ nāma natthi. Aññāhi khaṇikadhammānaṁ gati. Aññā sattassa. Evaṁsante kathaṁ",
  "anya-e0401n8:29_22": "khaṇikadhammā sattassa sāraṭṭhena attānāma bhaveyyunti. Tasmā te avasavattanaṭṭhena",
  "anya-e0401n8:29_23": "asārakaṭṭhena ca anattā eva. Apica ‘‘avasavattanaṭṭhenā’’ti ettha vaso nāma sattasantāne",
  "anya-e0401n8:29_24": "eko padhānadhammo. Sace attānāma atthi. So eva padhānabhūtassa vasassapi attā bhaveyya.",
  "anya-e0401n8:29_25": "Evaṁsati, yo vaso, so attā. Yo attā, so vasoti bhaveyya. Tathā ca sati, rūpaṁ attāti",
  "anya-e0401n8:29_26": "gaṇhanto rūpañca vasañca attānañca ekattaṁ katvā gaṇhāti nāma. Tathā vedanaṁ attāti.",
  "anya-e0401n8:29_27": "Saññaṁ, saṅkhāre, viññāṇaṁ attāti gaṇhantepi. Evañcasati, satto ca khandhapañcakañca",
  "anya-e0401n8:29_28": "vaso ca attā ca sabbametaṁ ekattaṁ gacchati, eko sattoti saṅkhyaṁ gacchati. Na hi",
  "anya-e0401n8:29_29": "imasmiṁ vasavattanaṭṭhe ekassasattassa dve attā tayo attā bahūattāti sakkā bhavituṁ.",
  "anya-e0401n8:29_30": "Atha yathā yathā sattassa vaso vattati, icchā pavattati. Tathā tathā khandhapañcakampi",
  "anya-e0401n8:29_31": "niccakālaṁ sattassavasaṁ anugaccheyya. Kasmā, sattassa ca khandhapañcakassa ca vasassa",
  "anya-e0401n8:29_32": "ca nānattābhāvato. Evaṁ anugacchante sati. Rūpaṁ me attā, vedanā me attātiādiggahaṇaṁ",
  "anya-e0401n8:29_33": "vaṭṭeyya. Sabhāvato aviruddhaṁ bhaveyya. Na pana tathā anugacchati. Na hi dubbaṇṇo",
  "anya-e0401n8:29_34": "durūpo puriso attano rūpakāyaṁ attano vaseneva suvaṇṇaṁ surūpaṁ kātuṁ sakkoti. Tathā",
  "anya-e0401n8:29_35": "dussaddovā susaddaṁ, duggandhovā sugandhaṁ. Na ca andhovā anandhaṁ. Badhirovā abadhiraṁ.",
  "anya-e0401n8:29_36": "Rogīvā arogaṁ. Kuṭṭhīvā akuṭṭhaṁ. Gaṇḍīvā agaṇḍaṁ. Jiṇṇovā taruṇaṁ. Ajaraṁ vā amaraṇaṁ",
  "anya-e0401n8:29_37": "vā kātuṁ sakkoti. Nāpi apāyesu ca apatantaṁ. Patitvā vā tato vimuttaṁ kātuṁ sakkoti.",
  "anya-e0401n8:29_38": "Tathā devo vā devattā acāvetuṁ. Sakkovā sakkattā, māro vā mārattā, brahmā vā brahmattāti.",
  "anya-e0401n8:29_39": "Esanayo sesakhandhesupi. Tathā pana avasānugamanato paramattha saccaṁ patvā khandhapañcake",
  "anya-e0401n8:29_40": "attano sāmikiccaṁ issarakiccaṁ nāma natthi. Asāmikameva taṁ hoti, anissaraṁ. Tathā",
  "anya-e0401n8:29_41": "ca sati, attānaṁ tassa sāmiṁ issaraṁ katvā rūpaṁ me attāti gahaṇaṁ micchāgahaṇaṁ",
  "anya-e0401n8:29_42": "nāma hotīti. Loke pana mahājano dhammānaṁ paṭiccasamuppādaṁ na jānanti, na passanti,",
  "anya-e0401n8:29_43": "na paṭivijjhanti. Tesaṁ parampara paccayavasena pavattamāne khandhasantāne sammuti",
  "anya-e0401n8:29_44": "saccavasena nānāvasavattanākārā nāma santi. Nānāsāmi issarādhipativohārā ca loke",
  "anya-e0401n8:29_45": "sandissanti. Te sammuti saccavasena uppannesu tesu sāmiissarādhipati vohāresu vohāramatte",
  "anya-e0401n8:29_46": "aṭhatvā sabhāvasaccaṁ maññantā micchāgahaṇaṁ gaṇhanti. Ettha siyā. Na nu vasonāma",
  "anya-e0401n8:29_47": "icchā. Satto ca gantuṁ icchanto gacchati. Ṭhātuṁ icchanto tiṭṭhati. Evaṁsati. Tassa",
  "anya-e0401n8:29_48": "khandhapañcakaṁ tassa vasāyatta vutti eva hotīti. Na hoti. Kasmā, paccayāyatta vuttittā",
  "anya-e0401n8:29_49": "eva. Tathāhi gantuṁ icchānāma bahiddhā dhanahetuvā uppajjeyya. Nānābhogahetu vā.",
  "anya-e0401n8:29_50": "Aññena vā nānākāraṇena. Tattha yesaṁ dhane asati, yaṁ yaṁ dukkhaṁ āgaccheyya kāyikaṁ",
  "anya-e0401n8:29_51": "vā cetasikaṁ vā. Tesaṁ taṁ taṁ dukkhapaccayā dhanicchā nāma uppajjati. Dhanicchā",
  "anya-e0401n8:29_52": "paccayā ganticchādayo uppajjanti. Tathā nānābhogicchā nānākammicchāsu cāti. Nānādukkhabhayupaddavamūlikāsu",
  "anya-e0401n8:29_53": "icchāsu vattabba meva natthi. Tathā nānārammaṇānaṁ palobhana dukkhamūlikāsu ca nānāvitakkānaṁ",
  "anya-e0401n8:29_54": "vipphandanamūlikāsu ca icchāsu. Evaṁ vasopi paccayāyatta vuttiko eva hoti. ‘‘Gamanaṁ’’ti",
  "anya-e0401n8:29_55": "gamanākārena pavattaṁ khandhapañcakaṁ. Yenayenadhanādihetunā so so vaso uppajjati.",
  "anya-e0401n8:29_56": "Gamanampi tena teneva uppajjati āhārupatthambhanādipaccayena ca. Vaso pana gamanassa",
  "anya-e0401n8:29_57": "paccayeka desamattaṁ hoti. So hi tadaññapaccayehi vinā sayaṁ uppajjituṁ na sakkoti.",
  "anya-e0401n8:29_58": "Kuto gamanaṁ uppādetuṁ. Evaṁ ṭhānādīsu. Evañca sati, idaṁ khandhapañcakaṁ paccayāyatta",
  "anya-e0401n8:29_59": "vuttikanticceva vattuṁ arahati. No vasāyatta vuttikanti. Api ca gantuṁ icchanto gacchatīti",
  "anya-e0401n8:29_60": "paññatti mattabhūto satto gacchati. Khandhapañcakaṁ pana khaṇika dhammattā na gacchati.",
  "anya-e0401n8:29_61": "Uppannuppannaṁ tattha tattheva bhijjati. Santati vasena gamanākāra nimittaṁ paññāyati.",
  "anya-e0401n8:29_62": "Evaṁ avasavattanaṁ hotīti. Hotu tattha tattheva bhijjanaṁ. Avicchedappavattiyā sati,",
  "anya-e0401n8:29_63": "gamanaṁ sampajjatiyeva. Gamane ca sampajjamāne khaṇikabhijjanena doso natthīti ce.",
  "anya-e0401n8:29_64": "Atthi. Khaṇikamaraṇañhi sattassa susānabhūmi nāma hoti. Antarāyevā āgate pakkhalante",
  "anya-e0401n8:29_65": "vā sati, gacchanto satto yadā kadāci maraṇaṁ vā nigacchati maraṇa mattaṁ vā dukkhanti.",
  "anya-e0401n8:29_66": "Kilese nimināti pavattetīti nimittanti vacanattho. ‘‘Vipallāsanimittaṁ’’ti ca vipallāsa",
  "anya-e0401n8:29_67": "dhammānaṁ vasena upaṭṭhitaṁ kicca nimittaṁ. Taṇhā eva paṇidhīti sambandho. Mahantānaṁ",
  "anya-e0401n8:29_68": "ādīnavānaṁ rāsi mahāādīnavarāsi. Khandhesu suññatalakkhaṇaṁ nāma ati gambhīraṁ hoti.",
  "anya-e0401n8:29_69": "Ñāṇasseva visayabhūtaṁ. Suññata dassanañca diṭṭhiyā ujuppaṭipakkhanti āha ‘‘saṅkhāresu",
  "anya-e0401n8:29_70": "suññatadassanavasenā’’tiādiṁ. Tattha ‘‘attha siddhi nāmā’’ti maggaphalappaṭilābhasaṅkhātassa",
  "anya-e0401n8:29_71": "atthassa siddhi nāma. Attāti abhiniveso attābhiniveso. Gaṇhātīti gāho. Upādīyatīti",
  "anya-e0401n8:29_72": "attho. Diṭṭhisaṅkhāto gāho diṭṭhiggāho. Atthābhiniveso ca so diṭṭhiggāho cāti viggaho.",
  "anya-e0401n8:29_73": "Tassa paṭipakkhaṁ anattānupassanāñāṇaṁ. Anu anu bhavanaṁ ānubhāvo. Paramparato vaḍḍhananti",
  "anya-e0401n8:29_74": "attho. ‘‘Tathā samanupassitvā’’ti suññatā kārena samanupassitvā. Vimuñcantassa ariyapuggalassa.",
  "anya-e0401n8:29_75": "‘‘Aniccalakkhaṇaṁ nāma nāti gambhīraṁ hoti. Saddhāyapi visayabhūtaṁ. Unnatilakkhaṇo",
  "anya-e0401n8:29_76": "ca ahaṁ māno khandhesu niccadhuvavipallāsamūlako saddhāya ca paṭipakkhoti āha ‘‘aniccadassanavasenā’’tiādiṁ.",
  "anya-e0401n8:29_77": "‘‘Nimittābhinivesabhūtassā’’ti niccadhuvanimittābhinivesabhūtassa. ‘‘Mānaggāhassā’’ti",
  "anya-e0401n8:29_78": "mānasaṅkhātassa gāhassa. ‘‘Saddhāya pī’’tipisaddena ñāṇaṁ sampiṇḍeti. Dukkhalakkhaṇaṁ",
  "anya-e0401n8:29_79": "nāma bhayasaṁvega janakaṁ hoti. Ārammaṇesu taṇhālolassa taṇhāvipphandanassa paṭipakkhaṁ.",
  "anya-e0401n8:29_80": "Visesato samādhissa anurūpanti āha ‘‘dukkhadassana vasenā’’tiādiṁ. ‘‘Tiṇṇaṁ dhammānaṁ’’ti",
  "anya-e0401n8:29_81": "paññindriya saddhindriya samādhindriya saṅkhātānaṁ tiṇṇaṁ indriya dhammānaṁ. ‘‘Vipassanā",
  "anya-e0401n8:29_82": "gamanavasene vā’’ti vuṭṭhānagāmini vipassanā saṅkhātassa āgamana kāraṇassa vaseneva.",
  "anya-e0401n8:30_0": "Idāni pubbe yaṁ vuttaṁ ‘sattaariya puggalavibhāgassa paccayabhāvapattiyā cā’ti. Tattha",
  "anya-e0401n8:30_1": "satta ariyapuggalavibhāgaṁ dassetuṁ ‘‘tatthā’’tiādi vuttaṁ. Dhammānusārī nāmāti ettha",
  "anya-e0401n8:30_2": "‘‘dhammo’’ti paññā vuccati ‘saccaṁ, dhammo, dhīti, cāgo,ti ettha viya. Tikkhataraṁ",
  "anya-e0401n8:30_3": "dhammaṁ anussaratīti dhammānusārī. Paññābalānusārena ādimhi maggaṁ labhatīti vuttaṁ",
  "anya-e0401n8:30_4": "hoti. Athavā. ‘‘Dhammo’’ti nissattanijjīvaṭṭhena saṅkhāra dhammo vuccati. Suññatadassanañca",
  "anya-e0401n8:30_5": "nāma visesato suddhadhamma dassanaṁ nāma. Iti suddhadhammaṁ anussarati, ñāṇagatiyā",
  "anya-e0401n8:30_6": "anugacchatīti dhammānusārī. Diṭṭhipattoti ettha diṭṭhināma dassanaññāṇaṁ vuccati.",
  "anya-e0401n8:30_7": "Ādito paṭṭhāya parisuddha dassanasampannattā diṭṭhibaleneva sukhena taṁ taṁ maggaphalaṁ",
  "anya-e0401n8:30_8": "pattoti diṭṭhipatto. Teneva dassana paññābalena kilesabandhanato vimuttoti paññāvimutto.",
  "anya-e0401n8:30_9": "Saṅkhāra dhammānaṁ khaṇika dhammabhāve suṭṭhu saddahanaṁ aveccappasādo saddhā nāma.",
  "anya-e0401n8:30_10": "Tattha ‘‘aveccappasādo’’ti ñāṇasampayuttappasādo. ‘‘Ñāṇaṁ’’ti ca saṅkhāra dhammānaṁ",
  "anya-e0401n8:30_11": "khaṇikabhāvanimittānaṁ dassanaññāṇaṁ. Tādise hi ñāṇe sati, tattha aveccappasādo nāma",
  "anya-e0401n8:30_12": "jāyati, no aññathāti. Saddhaṁ anussaratīti saddhānusārī. Saddhābaleneva ādimhi ariyamaggaṁ",
  "anya-e0401n8:30_13": "pāpuṇātīti vuttaṁ hoti. Saddhābalena vimuttoti saddhāvimutto. ‘‘Kāyasakkhi nāmā’’ti",
  "anya-e0401n8:30_14": "ettha sakkhaṁti sandiṭṭhaṁ. Yaṁ sādhakantipi vuccati. Attano kāye eva laddhaṁ sakkhaṁ",
  "anya-e0401n8:30_15": "yassāti kāyasakkhī. Dukkhānu passī puggalo hi saṁvega bahulo hoti. Saṁvego ca padhāna",
  "anya-e0401n8:30_16": "vīriyassa padaṭṭhānaṁ. Saṁviggo yoniso padahatīti hi vuttaṁ. Tasmā so saṁvegavasena",
  "anya-e0401n8:30_17": "bhāvanaṁ anuyuñjanto yaṁ yaṁ purisathāmena pattabbaṁ hoti. Taṁ taṁ pāpuṇāti. Pāpuṇanto",
  "anya-e0401n8:30_18": "ca attano kāye eva sakkhaṁ labhati. Sandiṭṭhaṁ jhānasukhaṁ vā maggaphalasukhaṁ vā",
  "anya-e0401n8:30_19": "labhatīti vuttaṁ hoti. ‘‘Ubhatobhāga vimutto’’ti arūpajjhānehi rūpakāyato arahattamaggaphalehi",
  "anya-e0401n8:30_20": "nāmakāyatoti evaṁ ubhohi kāyabhāgehi vimutto. Ettha ca tayo ariyapuggalā paññādhiko",
  "anya-e0401n8:30_21": "ca saddhādhiko ca vīriyādhiko ca. Tattha dhammānusārī ca diṭṭhipatto ca paññāvimutto",
  "anya-e0401n8:30_22": "ca paññādhiko nāma. Saddhānusārī ca saddhāvimutto ca saddhādhiko nāma. Kāyasakkhī",
  "anya-e0401n8:30_23": "ca ubhatobhāgavimutto ca vīriyādhiko nāmāti daṭṭhabbaṁ. Ayañca puggalavibhāganayo",
  "anya-e0401n8:30_24": "paṭisambhidāmagganayena vutto. Abhidhamme pana puggala paññattiyaṁ saddhāvimutto",
  "anya-e0401n8:30_25": "ca kāyasakkhī ca dvepuggalā sekkhesu eva vuttā. Arahattaṁ pattā pana ete dvepi paññāvimuttā",
  "anya-e0401n8:30_26": "evāti daṭṭhabbā. Ettha siyā, saṅkhāra dhammānaṁ khaṇika dhammabhāve suṭṭhu saddahanaṁ",
  "anya-e0401n8:30_27": "aveccappasādo saddhā nāmāti vuttaṁ. Kiṁ pana tādisena saddhāmattena sotāpatti maggaṁ",
  "anya-e0401n8:30_28": "pāpuṇātīti. Ettha amhehi vattabbaṁ natthi. Bhagavatā eva vuttaṁ. Yathāha mahāvagge",
  "anya-e0401n8:30_29": "okkanta saṁyutte cakkhu bhikkhave aniccaṁ vipariṇāmī aññathābhāvī, yo evaṁ saddahati,",
  "anya-e0401n8:30_30": "evaṁ adhimuccati. Ayaṁ vuccati saddhānusārī. Okkanto ariyabhūmiṁ. Atikkanto puthujjanabhūmiṁ.",
  "anya-e0401n8:30_31": "So yenakammena apāyaṁ duggatiṁ vinipātaṁ uppajjeyya. Na taṁ kammaṁ karotīti. Sotaṁ",
  "anya-e0401n8:30_32": "bhikkhave aniccaṁ. Vipariṇāmī aññathābhāvītiādinā dvādasāyatanāni vitthāre tabbāni.",
  "anya-e0401n8:30_33": "Tattha ‘‘vipariṇāmī’’ti vipariṇāmo yassa atthīti vipariṇāmī. Vipariṇāmoti ca khaṇe",
  "anya-e0401n8:30_34": "khaṇe jīraṇatā bhijjanatā vuccati. ‘‘Aññathābhāvī’’ti tasseva vevacanaṁ. ‘‘Evaṁ adhimuccatī’’ti",
  "anya-e0401n8:30_35": "etena ñāṇasampayuttasaddhaṁ dīpeti. Sā eva sotāpattiyaṅgesu buddhe aveccappasādena",
  "anya-e0401n8:30_36": "samannāgato, dhamme, saṅghe aveccappasādena samannāgatoti vuttā. Tattha ñāṇasampayuttasaddhā",
  "anya-e0401n8:30_37": "nāma cakkhādīnaṁ aniccanimitta dassanaññāṇena sampayuttā okappanasaddhā. Aniccanimittañca",
  "anya-e0401n8:30_38": "nāma rūpaṁ aniccaṁ khayaṭṭhenātipade vuttanayena cakkhādinissayānaṁ mahābhūtānaṁ",
  "anya-e0401n8:30_39": "santati parivattanādikaṁ vuccati. Tañhi passanto cakkhādīnaṁ aniccabhāve saddahati,",
  "anya-e0401n8:30_40": "adhimuccati. Tānipi khaṇe khaṇe ekantena bhijjati yevāti saddhādhimokkhaṁ saddhāvinicchayaṁ",
  "anya-e0401n8:30_41": "paṭilabhatīti attho. ‘‘Buddhe aveccappasādenā’’ti ettha pana arahatā sammāsambuddhatādīnaṁ",
  "anya-e0401n8:30_42": "buddhaguṇādīnaṁ dassanaññāṇena sampayutto pasādo aveccappasādo nāma. Ariyabhūmi nāma",
  "anya-e0401n8:30_43": "diṭṭhānusaya vicikicchānusayehi parisuddhā avatthābhūmi vuccati. Tehi sahitā avatthābhūmi",
  "anya-e0401n8:30_44": "puthujjanabhūmi nāma. Kathaṁ pana tassa puggalassa puthujjanabhūmiṁ atikkantatā ariyabhūmiṁ",
  "anya-e0401n8:30_45": "okkantatā ca viññāyatīti āha ‘‘so yenā’’tiādiṁ. Yo attano jīvitahetupi kiñci kammapathapattaṁ",
  "anya-e0401n8:30_46": "apāyagāmi kammaṁ na karoti. So ekantena puthujjanabhūmiṁ atikkanto, ariyabhūmiṁ okkantoti",
  "anya-e0401n8:30_47": "viññāyatīti vuttaṁ hoti. Idaṁ saddhānusārisuttaṁ. Aparaṁpi vuttaṁ cakkhu bhikkhave",
  "anya-e0401n8:30_48": "vipariṇāmī aññathābhāvī. Yassa evaṁ mattaso nijjhānaṁ khamati. Ayaṁ vuccati dhammānusārī",
  "anya-e0401n8:30_49": "tiādi. Tattha ‘‘mattaso nijjhānaṁ khamatī’’ti saddhānusārīviya saddahanamatte aṭṭhatvā",
  "anya-e0401n8:30_50": "cakkhādīnaṁ tādisaṁ aniccataṁ samanupassanto thokaṁ thokaṁ dassanaṁ labhatiyeva.",
  "anya-e0401n8:30_51": "Evaṁsati, cakkhādīni tassa puggalassa nijjhānaṁ olokanaṁ mattaso khamanti nāma. Idaṁ",
  "anya-e0401n8:30_52": "dhammānusārisuttaṁ. Aparaṁpi vuttaṁ cakkhu bhikkhave aniccaṁ vipariṇāmī aññathābhāvī.",
  "anya-e0401n8:30_53": "Yo evaṁ pajānāti passati. Ayaṁ vuccati sotāpanno tiādi. Tattha ‘‘pajānāti passatī’’ti",
  "anya-e0401n8:30_54": "dhammānusārīviya mattaso nijjhānakkhamamatte aṭṭhatvā paññāya pajānāti, ñāṇacakkhuno",
  "anya-e0401n8:30_55": "paccakkhato passatīti attho. Idaṁ diṭṭhipattādīnaṁ suttaṁ.",
  "anya-e0401n8:31_0": "‘‘Yathā sakaṁ phalaṁ’’ti ettha sassa attano idaṁ sakaṁ. Yaṁ yaṁ sakaṁ yathāsakanti",
  "anya-e0401n8:31_1": "atthaṁ dasseti sotāpannassātiādinā. Phalasamāpatti vīthiyaṁ pana anulomajavanāni",
  "anya-e0401n8:31_2": "eva phalānaṁ āsannakāraṇāni, na maggajavanānīti āha ‘‘na maggāgamanavasenā’’ti. ‘‘So’’ti",
  "anya-e0401n8:31_3": "maggo. Santo saṁvijjamāno sabbhāvo. ‘‘Assā’’ti maggassa.",
  "anya-e0401n8:32_0": "Aniccānupassanā kiccato animittā hoti. Sabhāvato sanimittāeva. Niccanimittasahitāeva.",
  "anya-e0401n8:32_1": "Yato sā esohamasmītiggahaṇaṁ labhati. Idaṁpi vipassanāñāṇaṁ aniccaṁ khayaṭṭhenāti",
  "anya-e0401n8:32_2": "samanupassitabbā ca hotīti. Tattha ca abhidhammaṁ patvā sabhāvappadhānaṁ hoti, na",
  "anya-e0401n8:32_3": "kiccappadhānaṁ. Tasmā abhidhamma nayena vipassanā attano nimitta nāmaṁ maggassa dātuṁ",
  "anya-e0401n8:32_4": "na sakkoti. Ayaṁ aṭṭhakathāya adhippāyo. Kilesa dhammā nāma yassa uppajjanti, taṁ",
  "anya-e0401n8:32_5": "puggalaṁ palibundhanti. Sambādhaṁ karonti. Tasmā palibodhakarānāma. Taṁ puggalaṁ",
  "anya-e0401n8:32_6": "niccanimitta subhanimitta sukhanimitta attanimittāni gāhenti. Tasmā nimittakarānāma.",
  "anya-e0401n8:32_7": "Taṁ puggalaṁ ārammaṇesu bhusaṁ nihitaṁ niviṭṭhaṁ karonti. Tasmā paṇidhikarānāma.",
  "anya-e0401n8:32_8": "Te ca maggaphalāni ārammaṇaṁ na karonti. Maggaphalehi ca sampayogaṁ na gacchanti.",
  "anya-e0401n8:32_9": "Evaṁ ārammaṇakaraṇā divasena maggaphalesu tesaṁ abhāvo. Abhāvattāeva ca tāni maggaphalāni",
  "anya-e0401n8:32_10": "attano dhammatāya tīṇināmāni labhantīti dassetuṁ ‘‘ārammaṇa karaṇavasenavā’’tiādi",
  "anya-e0401n8:32_11": "vuttaṁ. ‘‘Attano sabhāvenā’’ti attano dhammatāya.",
  "anya-e0401n8:33_0": "‘‘Attadiṭṭhiyā uppannāya uppajjantī’’ti idaṁ tāsaṁ diṭṭhivicikicchānaṁ attadiṭṭhiyā",
  "anya-e0401n8:33_1": "avinābhāvaṁ dīpeti. Na pana attadiṭṭhiyā tāhi avinābhāvanti daṭṭhabbaṁ. Vipaccantīti",
  "anya-e0401n8:33_2": "apāyesu vipaccanti. Apāyapaṭisandhiṁ janenti. Diṭṭhasaccānañca ariyapuggalānaṁ. Diṭṭhivicikicchāsampayuttā",
  "anya-e0401n8:33_3": "akusaladhammā diṭṭhivicikicchāggahaṇena gahitāti āha ‘‘diṭṭhivicikicchā vippayuttā’’ti.",
  "anya-e0401n8:33_4": "‘‘Akusaladhammāce vā’’ti paccuppannabhūtā dasākusalakammapatha dhammā ceva. ‘‘Sattahi",
  "anya-e0401n8:33_5": "bhavehī’’ti kriyāpavagge karaṇavacanaṁ. Yathā sattahi māsehi vihāraṁ niṭṭhāpetīti.",
  "anya-e0401n8:33_6": "Kriyāpavaggotica kriyāyasīghataraṁ niṭṭhāpanaṁ vuccati. ‘‘Sattakkhattuṁ’’ti sattavārā.",
  "anya-e0401n8:33_7": "Tīṇi saṁyojanānināma ‘sakkāyadiṭṭhi, vicikicchā, sīlabbataparāmāsasaṁyojanāni,. ‘‘Avinipāta",
  "anya-e0401n8:33_8": "dhammo’’ti virūpaṁ hutvā patanaṁ vinipāto. Apāyanipātoti vuttaṁ hoti. ‘‘Dhammo’’ti",
  "anya-e0401n8:33_9": "sabhāvo. Natthi vinipāto dhammo yassāti viggaho. ‘‘Niyato’’ti sugatibhavesu niyata",
  "anya-e0401n8:33_10": "gatiko. Sammā bujjhatīti sambodhi. Maggaññāṇaṁ. ‘‘Parāyanaṁ’’ti parabhāge gantabbaṭṭhānaṁ",
  "anya-e0401n8:33_11": "vuccati. Sambodhisaṅkhātaṁ parāyanaṁ assāti sambodhiparāyano. ‘‘Aniyamattho’’ti vāsaddatthoti",
  "anya-e0401n8:33_12": "vuttaṁ hoti. Vā saddatthesu ca aniyamattho. Na vikappattho. Vikappatthehi sati dve",
  "anya-e0401n8:33_13": "eva sattakkhattuparamā labbhanti. Missakabhavona labbhati. Aniyamatthe tayopi labbhanti.",
  "anya-e0401n8:33_14": "Aṭṭhakathāyaṁ pana samuccayatthassa gahitattā eko missakabhavo eva labbhati. Nanu",
  "anya-e0401n8:33_15": "ca saddo nāma samuccayatthe pākaṭo, na aniyamatthe. Tasmā samuccayatthova idha yuttoti",
  "anya-e0401n8:33_16": "ce. Na yutto. Kasmā. Dvinnaṁ asaṅgahitattā. Aṭṭhakathāyaṁ pana samuccayatthaṁ gahetvā",
  "anya-e0401n8:33_17": "te dve puggalā imasmiṁ pāṭhe asaṅgahitāti vuttaṁ. Yadi te imasmiṁ pāṭhe asaṅgahitā.",
  "anya-e0401n8:33_18": "Katthate saṅgahitā bhaveyyuṁ. Na hi koci sattakkhattu paramo nāma idha asaṅgahitoti",
  "anya-e0401n8:33_19": "yuttoti. ‘‘Assā’’ti tassapāḷipāṭhassa. ‘‘Ettha ca yasmā. La. Paramo nāma vutto’’ti",
  "anya-e0401n8:33_20": "idaṁ upari ‘ye kāmabhave yevā’tiādinā ‘yediṭṭha dhamme vā’tiādinā ca yojetabbaṁ.",
  "anya-e0401n8:33_21": "So ca sukkhavipassako vā parihīnajjhāno vā daṭṭhabboti sambandho. ‘‘Pāḷiyaṁ’’ti puggalapaññatti",
  "anya-e0401n8:33_22": "pāḷiyaṁ. ‘‘Idha niṭṭhā’’ti imasmiṁ kāmaloke āsavakkhayaṁ patvā khandhaparinibbānapatti",
  "anya-e0401n8:33_23": "vasena niṭṭhā. Niṭṭhānaṁ pariyosānanti attho. Kulato kulaṁ gacchatīti kolaṁkolo.",
  "anya-e0401n8:33_24": "Bhavato bhavaṁ gacchatīti attho. Ekameva paṭisandhisaṅkhātaṁ bhavabījaṁ assa atthīti",
  "anya-e0401n8:33_25": "ekabījī. Yo ca diṭṭheva dhamme arahā. Tassa ca idha niṭṭhāti yojanā. Kena pana tiṇṇaṁ",
  "anya-e0401n8:33_26": "sotāpannānaṁ viseso katoti. Sattakkhattu paramo tāva kevalaṁ pathamamagga sampayuttehi",
  "anya-e0401n8:33_27": "indriyehi kato. Itare dve uparimaggatthāya pavattitehi vipassanindriyehi katoti.",
  "anya-e0401n8:33_28": "Tattha sattakkhattu paramo sabbamuduko hoti. Tato kolaṁkolo tikkho. So pana cha bhaviko,",
  "anya-e0401n8:33_29": "pañcabhaviko, catubhaviko, tibhaviko, dvibhavikoti pañcavidho. Tattha pañcabhaviko",
  "anya-e0401n8:33_30": "tikkho. Sesā anukkamena tikkhatarāti daṭṭhabbā. Ekabījī pana ekabhaviko sabbatikkho.",
  "anya-e0401n8:33_31": "Tattha sattakkhattu paramo kevalena pathamamaggānubhāvena siddhattā sabbamuduko hoti.",
  "anya-e0401n8:33_32": "Itare dvepakatiyā sattakkhattu paramabhāve ṭhatvā uparimaggatthāya vipassanā kammaṁ",
  "anya-e0401n8:33_33": "paṭṭhapenti. Tadā tesaṁ indriyāni puna visesa pattāni honti, tikkhāni. Tasmā te sattakkhattu",
  "anya-e0401n8:33_34": "paramato tikkhānāma hontīti. ‘‘Sattavārato oraṁ vā’’ti idaṁ kolaṁkola ekabījino sandhāya",
  "anya-e0401n8:33_35": "vuttaṁ. ‘‘Upari tiṇṇaṁ maggānaṁ vipassanā niyāmetī’’ti idaṁ uparime dvesotāpanne",
  "anya-e0401n8:33_36": "sandhāya vuttaṁ. Sattakkhattu paramopana pathamamaggeneva niyamitoti daṭṭhabbaṁ.",
  "anya-e0401n8:33_37": "Tathāhi soyeva saṅgahapāṭhe sarūpato āgato sotāpatti maggaṁ bhāvetvā diṭṭhivicikicchāpahānena",
  "anya-e0401n8:33_38": "pahīnāpāyagamano sattakkhattu paramo sotāpanno nāma hotīti. Itare pana dve pāḷiyaṁ",
  "anya-e0401n8:33_39": "sotāpanna puggalavibhāgaṭṭhānesveva āgatāti. ‘‘Ye panā’’ti ye sotāpanna puggalāpana.",
  "anya-e0401n8:33_40": "Gāthāyaṁ ‘‘itosattā’’ti imasmiṁ manussaloke satta saṁsarāni. ‘‘Tatosattā’’ti tasmiṁ",
  "anya-e0401n8:33_41": "devaloke sattāti attho. Aṅguttarapāṭhe ‘‘tenacittappasādenā’’ti mahāsahassilokadhātuṁ",
  "anya-e0401n8:33_42": "sarena viññāpetuṁ samatthassa satthuguṇe cittappasādo jāyati. Tena cittappasādena.",
  "anya-e0401n8:33_43": "‘‘Tena pariyāyenā’’ti sace so devesu eva saṁsarati. Sattakkhattuṁ opapātika paṭisandhiyo",
  "anya-e0401n8:33_44": "gaṇhitvā tattheva parinibbāyissati. Yadi manussesu eva saṁsarati. Sattagabbhaseyyaka",
  "anya-e0401n8:33_45": "paṭisandhiyo gaṇhitvā ettheva parinibbāyissati. Evaṁ desanā vārena cuddasa katvā",
  "anya-e0401n8:33_46": "desitena pariyāyenāti attho. ‘‘Taṁ vīmaṁsitabbaṁ’’ti vadantena ṭīkācariyena sayaṁ",
  "anya-e0401n8:33_47": "cuddasapaṭisandhiyova icchatīti dīpeti. Idāni taṁ cuddasapaṭisandhivādaṁ paṭikkhipanto",
  "anya-e0401n8:33_48": "‘‘vibhaṅge panā’’tiādimāha. ‘‘Vibhaṅge’’ti abhidhamme ñāṇavibhaṅge. Natthi ṭhānamassāti",
  "anya-e0401n8:33_49": "aṭṭhānaṁ. ‘‘Ṭhānaṁ’’ti mūlakāraṇaṁ. Natthi avakāso assāti anavakāso. ‘‘Avakāso’’ti",
  "anya-e0401n8:33_50": "paccayakāraṇaṁ. ‘‘Yaṁ’’ti kriyāparāmasanaṁ. Yaṁ nibbatteyya, taṁ nibbattanaṁ aṭṭhānaṁ.",
  "anya-e0401n8:33_51": "So nibbattana dhammo anavakāsoti yojanā. ‘‘Abhisaṅkhāra viññāṇassā’’ti sattabhavato",
  "anya-e0401n8:33_52": "uddhaṁ kāmabhave paṭisandhijanakassa kusalā kusalakamma viññāṇassa. ‘‘Nirodhenā’’ti",
  "anya-e0401n8:33_53": "sotāpatti maggakkhaṇe eva nirodhanena. Nirujjhantīti sambandho. ‘‘Nāmañca rūpañcā’’ti",
  "anya-e0401n8:33_54": "ye nāma rūpadhammā uppajjeyyuṁ. Ete nāma rūpadhammā ettha etasmiṁ abhisaṅkhāra viññāṇa",
  "anya-e0401n8:33_55": "nirodhakkhaṇe nirujjhantīti yojanā. ‘‘Yathāvuttanayenevā’’ti tena pariyāyenāti vuttappakāranayeneva.",
  "anya-e0401n8:33_56": "‘‘Tadekaṭṭhamohassā’’ti tena rāgena tena dosena ekasmiṁ citte ekato ṭhitassa mohassa.",
  "anya-e0401n8:33_57": "Na diṭṭhivicikicchā sampayuttassa mohassa. Tassa pathamamagge eva pahīnattā. Nāpi",
  "anya-e0401n8:33_58": "uddhaccacittasampayuttassa mohassa. Tassa catutthamagge eva pahātabbattā. Uppajjantā",
  "anya-e0401n8:33_59": "rāgadosamohā. ‘‘Dhammikesū’’ti dhammena samena uppannesu. ‘‘Yato’’ti yaṁkāraṇā. Balavantakāraṇāti",
  "anya-e0401n8:33_60": "attho. ‘‘Tesaṁ’’ti sotāpannānaṁ. ‘‘Sallikhana vasenā’’ti bahalapakkhaṁ thūlabhāgaṁ",
  "anya-e0401n8:33_61": "suṭṭhulikhanavasena. Adhiccuppatti nāma pubbe yathāpavattaṁ kālaṁ adhicca atikkamma",
  "anya-e0401n8:33_62": "uppatti . Uppajjantānampi rāgadosamohānaṁ. ‘‘Tesaṁ pī’’ti sakadāgāmīnampi. ‘‘Methunavatthu",
  "anya-e0401n8:33_63": "samāyogo icchito’’ti jāyampatīnaṁ methunakammasamāyogo nāma sakadāgāmīnaṁ atthīti",
  "anya-e0401n8:33_64": "icchito. Therohi adhiccuppattimattaṁ icchati. Pariyuṭṭhānamandataṁ na icchati. Sakadāgāmīnaṁ",
  "anya-e0401n8:33_65": "puttadhītaropi sandissantīti vadati. ‘‘Mahāaṭṭhakathāyaṁ paṭikkhitto’’ti therassa",
  "anya-e0401n8:33_66": "manorathamattaṁti vatvā paṭikkhitto. Idaṁ sabbaṁ aṭṭhasāliniyaṁ vuttaṁ. ‘‘Chakkanipāte’’ti",
  "anya-e0401n8:33_67": "aṅguttare chakkanipāte. ‘‘Migāsāḷavatthumhī’’ti migāsāḷanāmikāya upāsikāya vatthumhi.",
  "anya-e0401n8:33_68": "Keci imaṁ vatthuṁ disvā mahāaṭṭhakathāvādaṁ na rocenti. Mahāsivattheravādaṁ rocenti.",
  "anya-e0401n8:33_69": "‘‘Abrahmacārino’’ti methuna dhammā appaṭiviratassa. ‘‘Sakadāgāmittaṁ byākataṁ’’ti",
  "anya-e0401n8:33_70": "tasmiṁ kālaṅkate so brāhmaṇo idha sakadāgāmibhāvaṁ patvā tusitākāyaṁ upapannoti evaṁ",
  "anya-e0401n8:33_71": "tassa yaṁ sakadāgāmittaṁ bhagavatā byākataṁ. ‘‘Adhigamavasenā’’ti sakadāgāmibhāvaṁ",
  "anya-e0401n8:33_72": "paṭilābhavasena. Na pana abrahmacārino sato adhigamavasenāti adhippāyo. Maraṇāsannakālepi",
  "anya-e0401n8:33_73": "hi sikkhāpadādhiṭṭhānena saha uparimaggaphalādhigamanaṁ nāma tikkhapaññassa ariyasāvakassa",
  "anya-e0401n8:33_74": "na dukkaranti. Etena kesañci theravādarocanaṁ paṭikkhittaṁ hoti. ‘‘Sakiṁdeva imaṁlokaṁ",
  "anya-e0401n8:33_75": "āgantvā’’ti etena ito paralokaṁ gamanassa ca tato puna idhāgamanassa ca siddhattā",
  "anya-e0401n8:33_76": "ayaṁ puggalo suddhena magganiyāmena kāmabhave dvikkhattu paramonāma hotīti siddho.",
  "anya-e0401n8:33_77": "Kathaṁ. Idha patvā tattha nibbattitvā idha parinibbāyī, tattha patvā idha nibbattitvā",
  "anya-e0401n8:33_78": "tattha parinibbāyīti. Sesāpana cattāro vipassanāniyāmena siddhā hontīti viññāyati.",
  "anya-e0401n8:33_79": "Katame cattāro. Idha patvā idha parinibbāyī. Tattha patvā tattha parinibbāyī. Idha",
  "anya-e0401n8:33_80": "patvā tattha parinibbāyī. Tattha patvā idha parinibbāyīti. Ettha ca tīsu sotāpannesu",
  "anya-e0401n8:33_81": "ekosattakkhattu paramo eva magganiyāmena siddho. Sesā pana dve sotāpannā vipassanāniyāmena",
  "anya-e0401n8:33_82": "siddhā. Cha sakadāgāmīsu dve eva magganiyāmena siddhā. Sesā pana cattāro vipassanāniyāmena",
  "anya-e0401n8:33_83": "siddhā. Tattha maggasiddhesu sotāpanna sakadāgāmīsu saṅkaro natthi. Vipassanāsiddhesu",
  "anya-e0401n8:33_84": "pana saṅkaro atthi. Atthato aviruddhe sati, vohāramattena saṅkare doso natthīti daṭṭhabbaṁ.",
  "anya-e0401n8:33_85": "Āgantvāti pāṭhavasena āgamanatoti vuttaṁ. Āgantāti pana pāṭho yutto. Āgamanasīlo",
  "anya-e0401n8:33_86": "āgamana dhammo hutvā sakadāgāmī nāmāti attho. Anāgantvā itthattanti etthapi esevanayo.",
  "anya-e0401n8:33_87": "Arahato bhāvo arahattaṁ. Arahatta maggaṁ. Dakkhiṇāya vipattikarānāma appapphala appānisaṁsakarā.",
  "anya-e0401n8:33_88": "Sampattikarā nāma mahapphala mahānisaṁsakarā. Sīlakkhandhādiguṇā nāma sīlakkhandha",
  "anya-e0401n8:33_89": "samādhikkhandha paññākkhandha vimuttikkhandha vimuttiññāṇa dassanakkhandhaguṇā. ‘‘Dakkhiṇeyyesū’’ti",
  "anya-e0401n8:33_90": "dakkhiṇāraha puggalesu. ‘‘Dhuraṁ’’ti padhānasīsaṭṭhāniyaṁ vuccati. Saddhā eva dhuraṁ",
  "anya-e0401n8:33_91": "assāti saddhādhuro. Evaṁ paññādhuro. Kasmā panettha vīriyadhuro na gahitoti. Pāḷiyaṁ",
  "anya-e0401n8:33_92": "saddhāvāhī maggaṁ bhāveti, paññāvāhī maggaṁ bhāvetīti vuttaṁ. Na pana vuttaṁ vīriyavāhī",
  "anya-e0401n8:33_93": "maggaṁ bhāvetīti. Tasmā na gahitoti. Kasmā pana vīriyavāhī maggaṁ bhāvetīti na vuttanti.",
  "anya-e0401n8:33_94": "Vuccate. Maggaṁ bhāventassa nāma ādimhi diṭṭhivicikicchānaṁ pahānāya kammaṁ mahantaṁ",
  "anya-e0401n8:33_95": "hoti. Kasmā, apāyamūlakattā. Tattha saddhā ca vicikicchā ca dve ujuppaṭipakkhā honti.",
  "anya-e0401n8:33_96": "Yasmiṁ ārammaṇe saddhā nivisati, tasmiṁ vicikicchā natthi. Yasmiṁ vicikicchā nivisati,",
  "anya-e0401n8:33_97": "tasmiṁ saddhā natthi. Tathā paññādiṭṭhiyo ca ujuppaṭipakkhā. Yattha paññā, na tattha",
  "anya-e0401n8:33_98": "diṭṭhi. Yattha diṭṭhi, na tattha paññāti. Api ca saddhā attano visaye diṭṭhiṁ vidhamatiyeva.",
  "anya-e0401n8:33_99": "Paññāya vicikicchāvidhamane vattabbameva natthi. Tasmā āraddha vipassako aniccādīsu",
  "anya-e0401n8:33_100": "aveccappasādamattenapi diṭṭhivicikicchāyo pajahitvā saddhānusāribhāvañca suṭṭhutaraṁ",
  "anya-e0401n8:33_101": "pasīditvā saddhāvimuttabhāvañca pāpuṇāti. Paññāya aniccādīni nijjhānakkhamaṁ katvā",
  "anya-e0401n8:33_102": "dhammānusāribhāvañca suṭṭhutaraṁ passitvā diṭṭhipattapaññā vimuttabhāvañca pāpuṇāti.",
  "anya-e0401n8:33_103": "Vīriyaṁ pana diṭṭhivicikicchānaṁ paṭipakkhamattampi na hoti. Atha kho tāsaṁ sahāyopi",
  "anya-e0401n8:33_104": "hoti, dhurabhūtañca. Paggahalakkhaṇañhi vīriyaṁ. Taṁ saddhaṁpi paggaṇhāti, paññaṁpi",
  "anya-e0401n8:33_105": "paggaṇhāti, diṭṭhiṁpi paggaṇhāti, vicikicchampi paggaṇhātiyeva. Kutopana attano sabhāvena",
  "anya-e0401n8:33_106": "diṭṭhivicikicchāyo pajahituṁ sakkhissati. Tasmā imasmiṁ ṭhāne vīriyavāhīti ca vīriyadhuroti",
  "anya-e0401n8:33_107": "ca na vuttoti. Kāyasakkhimhi pana saddhā ca paññā ca samabalā honti. Vīriyañca sayaṁ",
  "anya-e0401n8:33_108": "sammappadhānaṭṭhāne ṭhatvā tadubhayaṁ upabrūheti. So ca puggalo tadubhayabalena diṭṭhivicikicchādayo",
  "anya-e0401n8:33_109": "pajahitvā kāyasakkhibhāvaṁ pāpuṇāti. Aṭṭhavimokkhe vā uppādetvā ubhatobhāga vimuttabhāvaṁ",
  "anya-e0401n8:33_110": "pāpuṇāti. Imesu pana dvīsu puggalesu vīriyassa thāmo suṭṭhu pākaṭo. Tasmā ime dve",
  "anya-e0401n8:33_111": "vīriyādhikātveva vattabbā. Na vīriyadhuroti. Catuppaṭipadā nāma dukkhāpaṭipadā dandhābhiññā.",
  "anya-e0401n8:33_112": "Dukkhāpaṭipadā khippābhiññā. Sukhāpaṭipadā dandhābhiññā. Sukhāpaṭipadā khippābhiññā.",
  "anya-e0401n8:33_113": "Tividhavimokkho nāma suññato vimokkho. Animitto vimokkho. Appaṇihito vimokkho. ‘‘Tayo",
  "anya-e0401n8:33_114": "antarā parinibbāyino’’ti ettha āyukappassa pariyantaṁ apatvā antarā eva kilesaparinibbānapattā",
  "anya-e0401n8:33_115": "antarāparinibbāyī nāma. So tividho. Āyukappassa pathamabhāge parinibbāyī, dutīyabhāge,",
  "anya-e0401n8:33_116": "tatīyabhāgeti. Ime tayo antarā parinibbāyino nāma. Upahaccaparinibbāyī nāma āyukappa",
  "anya-e0401n8:33_117": "pariyante parinibbāyī. Uddhaṁ mukho vaṭṭasoto etassāti uddhaṁsoto. Akaniṭṭhaṁ avassaṁ",
  "anya-e0401n8:33_118": "gamissatīti akaniṭṭhagāmī. Vipassanā kammaṁ sasaṅkhāraṁ sappayogaṁ katvā parinibbāyī",
  "anya-e0401n8:33_119": "sasaṅkhāra parinibbāyī. Saṅkhārarahitena sukhena vipassanā kammena parinibbāyī asaṅkhāra",
  "anya-e0401n8:33_120": "parinibbāyī. ‘‘Dvādasa sotāpannā’’ti ekabījikā tayo. Te eva catūhi paṭipadāhi guṇitā",
  "anya-e0401n8:33_121": "dvādasa. Dvādasa sakadāgāmino pubbe vuttanayā eva.",
  "anya-e0401n8:34_0": "Ekaccānaṁ eva anāgāmi arahantānaṁ eva. ‘‘Ajjhositassā’’ti adhiositassa. Mamevidanti",
  "anya-e0401n8:34_1": "niṭṭhānaṁ katvā ṭhapitassa. Gilitvā ṭhapitassāti vuttaṁ hoti. Bahalena thūlena kāmarāgena",
  "anya-e0401n8:34_2": "vimuttā bahalarāgavimuttā. Āruppesu ca tasso arūpasamāpattiyo eva atthi. Na catasso",
  "anya-e0401n8:34_3": "rūpasamāpattiyo. Tasmā tattha anupubbanirodho na labbhati. ‘‘Ādito paṭṭhāyā’’ti aṭṭhasu",
  "anya-e0401n8:34_4": "samāpattīsu pathamajjhāna samāpattiādi. Tato paṭṭhāya. Anupubbanirodho nāma pathamajjhāne",
  "anya-e0401n8:34_5": "paṭighasaññānānattasaññānaṁ nirodho. Paṭighasaññā nāma pañcaviññāṇasaññā. Nānattasaññā",
  "anya-e0401n8:34_6": "nāma kasiṇa nimittato aññesu nānārammaṇesu pavattamanoviññāṇa saññā. Dutīyajjhāne",
  "anya-e0401n8:34_7": "vitakka vicārānaṁ nirodhotiādinā anupubba nirodho. ‘‘Tato pañcamajjhānaṁ’’ti pañcakanayena",
  "anya-e0401n8:34_8": "vuttaṁ. Aṭṭhasamāpatti vacanaṁ pana catukkanayena vuttaṁ. Tadubhayaṁpi puggalānurūpaṁ",
  "anya-e0401n8:34_9": "labbhatiyeva. Yuganandhaṁ nāma dvandabandhanaṁ, samathavipassanānaṁ yuganandhanti",
  "anya-e0401n8:34_10": "viggaho. ‘‘Samāpajjana vuṭṭhāna vipassanāvasenā’’ti ettha vasibhāvapattaṁ samāpajjanañca",
  "anya-e0401n8:34_11": "vuṭṭhānañca gahetabbaṁ. Attano sarīrā baddhesu parikkhāresu samāpattibaleneva antarāyābhāvato",
  "anya-e0401n8:34_12": "visuṁ adhiṭṭhātabba kiccaṁ natthīti vuttaṁ ‘‘attano sarīrābaddhe parikkhāre ṭhapetvā’’ti.",
  "anya-e0401n8:34_13": "‘‘Nānābaddhānī’’ti nānāṭhānehi ābaddhāni. Nānāṭhānesu ṭhapitānīti vuttaṁ hoti. ‘‘Parissayenā’’ti",
  "anya-e0401n8:34_14": "antarāyena. Māvinassantūti vā nānābaddha avikopanaṁ adhiṭṭhātabbaṁ. Tadā vuṭṭhahāmītivā",
  "anya-e0401n8:34_15": "saṅghappatimānanaṁ adhiṭṭhātabbaṁ. Evaṁ satthupakkosanaṁpi. ‘‘Addhānaparicchedo’’ti",
  "anya-e0401n8:34_16": "attano jīvitakālassa upaparikkhaṇaṁ. Maraṇañhi nāma samāpattibalenapi paṭibāhituṁ",
  "anya-e0401n8:34_17": "na sakkāhoti. Anto samāpattiyañca maraṇe sati sabrahmacārīsu kattabbavattaṁ na kareyya.",
  "anya-e0401n8:34_18": "Etañhi vattaṁ yaṁ ariyasāvakānaṁ maraṇāsanne sabrahmacārīnaṁ vā upaṭṭhākānaṁ vā appamādakathānu",
  "anya-e0401n8:34_19": "sāsanikammaṁ. Samāpattiyaṁ vā aññatitthiyānaṁ garahā vivajjanatthaṁ. Evañhi te garaheyyuṁ.",
  "anya-e0401n8:34_20": "Gotamasāvakānaṁ nirodhasamāpatti nāma ekaṁ maraṇamukhaṁ. Yaṁ samāpajjanto asuko bhikkhu",
  "anya-e0401n8:34_21": "maraṇaṁ gacchati. Anariya kammaṁ hetanti.",
  "anya-e0401n8:35_0": "‘‘Yadatthaṁ’’ti paṭipatti rasassādatthaṁ. ‘‘Tadatthe’’ti tasmiṁ atthe. Nirāmisa sukhaṁ",
  "anya-e0401n8:35_1": "nāma āmisarahita sukhaṁ. Duvidhañhi sukhaṁ sāmisasukhañca nirāmisasukhañca. Tattha",
  "anya-e0401n8:35_2": "ye loke iṭṭha kanta manāpiyā pañcakāmaguṇā nāma atthi. Te kilesehi āmasitabbattā",
  "anya-e0401n8:35_3": "āmisā nāma. Yañcasukhaṁ te āmise paṭicca uppajjati, taṁ sāmisasukhaṁ nāma. Yaṁ loke",
  "anya-e0401n8:35_4": "dibbaṁ sukhaṁ mānusakaṁ sukhanti mamāyanti. Yañca anubhavantaṁ mahājanaṁ sabbāni",
  "anya-e0401n8:35_5": "apāyabhaya vaṭṭabhayāni samparivārenti. Jhānasukha maggasukha phalasukha nibbānasukhaṁ",
  "anya-e0401n8:35_6": "pana nirāmisasukhaṁ nāma. Yaṁ nekkhammasukhanti ca pavivekasukhanti ca upasamasukhanti",
  "anya-e0401n8:35_7": "ca sambodhisukhanti ca vimuttisukhanti ca ariyasukhanti ca anavajjasukhanti ca vuccati.",
  "anya-e0401n8:35_8": "Yañca anubhavantaṁ ariyajanaṁ sabbāni apāyabhaya vaṭṭabhayāni samparivajjanti. ‘‘Assāditabbaṭṭhenā’’ti",
  "anya-e0401n8:35_9": "kilesapalibodhehi vimuttattā vipula gambhīra santa paṇītarasattā ca ahosukhaṁ ahosukhanti",
  "anya-e0401n8:35_10": "udāharantenapi assāditabbaṭṭhenāti.",
  "anya-e0401n8:36": "Kammaṭṭhānasaṅgahānudīpanā niṭṭhitā.",
  "anya-e0401n8:37": "Nigamagāthāsu.",
  "anya-e0401n8:38_0": "262. Caritabbanti cārittaṁ. Dasakusalakammapathadhammajātaṁ. ‘‘Kulācārenā’’ti kulaparamparato",
  "anya-e0401n8:38_1": "āgatena ācārena. ‘‘Ñāti mitta dhana bhogasampattiyā’’ti hetuatthe karaṇavacanaṁ.",
  "anya-e0401n8:38_2": "‘‘Visāle’’ti vipule. ‘‘Tenā’’ti tassapadassa vibhatyanta dassanaṁ. ‘‘Saddhāyā’’ti",
  "anya-e0401n8:38_3": "ratanattaye aveccappasādasaddhāvasena. ‘‘Abhivuḍḍhānaṁ’’ti hānabhāgiya ṭhitibhāgiyabhāvaṁ",
  "anya-e0401n8:38_4": "atikkammavisesabhāgiya nibbedhabhāgiya bhāvapattivasena atissaya vuḍḍhānaṁ. ‘‘Parisuddhānañcā’’ti",
  "anya-e0401n8:38_5": "attukkaṁsana paravambhanādi dosehi parisuddhānañca. Naṁ naṁ janaṁ pātirakkhatīti",
  "anya-e0401n8:38_6": "nampo. Diṭṭhadiṭṭhesu mettāvihārīti vuttaṁ hoti. Āvhātabboti avhayo. Nāmaṁ. Nampo",
  "anya-e0401n8:38_7": "iti avhayo assāti nampavhayoti vacanattho. ‘‘Paṇidhāyā’’ti patthetvāti atthaṁ nivatteti",
  "anya-e0401n8:38_8": "‘‘bhusaṁ nidhāyā’’tiādinā. ‘‘Upādāya paṭiccā’’ti tassa padassa pariyāyadassanametaṁ.",
  "anya-e0401n8:38_9": "‘‘Attano mandabuddhīnaṁ’’ti paccakkhe dharamānānanti adhippāyo. Tenāha ‘‘pacchima",
  "anya-e0401n8:38_10": "janānaṁ vā’’ti. Anukampanaṁ anukampo. Kathaṁ nu kho ime janā abhidhammatthesu sukhena",
  "anya-e0401n8:38_11": "ājāneyyunti evaṁ pavatto cittabyāpāro. Atthato anudayasaṅkhātā karuṇāyeva. Tenāha",
  "anya-e0401n8:38_12": "‘‘anudayaṁ kāruññaṁ’’ti. ‘‘Patthitaṁ’’ti vā sādhuvatassa yaṁ thero evarūpaṁ pakaraṇaṁ",
  "anya-e0401n8:38_13": "kareyyāti evaṁ cirakālaṁ patthitaṁ āsiṁsitanti attho. ‘‘Khuddasikkhāṭīkāyaṁ’’ti porāṇaṭīkaṁ",
  "anya-e0401n8:38_14": "sandhāya vuttaṁ. Somavihārotveva paññāyittha tasmiṁ dīpeti adhippāyo. Gāthāyaṁ ‘‘athā’’ti",
  "anya-e0401n8:38_15": "tasmiṁkāle. ‘‘Etthā’’ti etasmiṁ nagare. ‘‘Saddo’’ti kasmā rājā evarūpaṁ maṅgalahatthiṁ",
  "anya-e0401n8:38_16": "brāhmaṇānaṁ adāsi. Netaṁ patirūpaṁ yaṁ raññā katanti evaṁ pavatto amanāpasaddo. ‘‘Bheravo’’ti",
  "anya-e0401n8:38_17": "bhīrutājanako bhayānako. ‘‘Sivīnaṁ’’ti siviraṭṭhavāsīnaṁ. ‘‘Raṭṭhavaḍḍhane’’ti raṭṭhaṁ",
  "anya-e0401n8:38_18": "vaḍḍhetīti raṭṭhavaḍḍhano. Hatthināgo. So hi lakkhaṇasampanno ājāniyo hoti. Yasmiṁ",
  "anya-e0401n8:38_19": "raṭṭhe taṁ abhimaṅgalaṁ karonti, tasmiṁ raṭṭhe devo sammā vassati, nānābhayupaddavā",
  "anya-e0401n8:38_20": "tasmiṁ nuppajjantīti lokasammato maṅgalahatthī hoti. Tena vuttaṁ ‘‘sivīnaṁ raṭṭhavaḍḍhane’’ti.",
  "anya-e0401n8:38_21": "‘‘Vitthiṇṇo’’ti vitthārito. Ativitthāroti vuttaṁ hoti. Dhanīyanti mahājanehi daṭṭhuṁ",
  "anya-e0401n8:38_22": "patthīyantīti dhaññā. Mahiddhikā. Adhivasanti etthāti adhivāso. Dhaññānaṁ adhivāsoti",
  "anya-e0401n8:38_23": "samāso. Ajjhāvasiṁsu etthāti ajjhāvutthaṁ. Kittiguṇavasena udenti uggacchantīti uditā.",
  "anya-e0401n8:38_24": "Uditānaṁpi uditoti viggaho. Tenāha ‘‘nabhamajjhe’’tiādiṁ. Sārajjanaṁ sārado. Vigato",
  "anya-e0401n8:38_25": "sārado yassāti visārado. Visāradassa bhāvo vesārajjaṁ. Pariyattiyaṁ vesārajjaṁ pariyattivesārajjaṁ.",
  "anya-e0401n8:38_26": "Tepiṭakapariyattiyaṁ veyyattiyaññāṇaṁ. Taṁ ādi etissā paññāyāti pariyattivesārajjādi",
  "anya-e0401n8:38_27": "paññā. Pāpato lajjanasīlāti lajjinoti āha ‘‘pāpagarahino’’ti. Pāpaṁ dhammaṁ garahantiādīnavaṁ",
  "anya-e0401n8:38_28": "kathayanti sīlenāti pāpagarahino. ‘‘Anussarantū’’ti punappunaṁ sarantu. Visesena",
  "anya-e0401n8:38_29": "bhavanti vepullaṁ gacchantīti vibhavā. Puññāni ca tāni vibhavācāti puññavibhavā.",
  "anya-e0401n8:38_30": "Vipulapuññānīti dassetuṁ ‘‘vipulānaṁ’’tiādimāha. Anuttariya dhammā nāma dassanānuttariya",
  "anya-e0401n8:38_31": "savanānuttariyādayo. Loke bahūsu dassanesu ito uttaraṁ aññaṁ dassanaṁ nāma natthīti",
  "anya-e0401n8:38_32": "dassanānuttariyaṁ. Ratanattayadassanaṁ. Catusaccadassanañca. Ratanattayaguṇakathāsavanaṁ",
  "anya-e0401n8:38_33": ", khandhāyatana dhātu saccapaṭiccasamuppādakathāsavanañca savanānuttariyaṁ nāma.",
  "anya-e0401n8:38_34": "Tesu ratanattayādīsu saddhā paṭilābho lābhānuttariyaṁ nāma. Tesameva punappunaṁ saraṇaṁ",
  "anya-e0401n8:38_35": "anussatānuttariyaṁ nāma. Ratanattaye catūhi paccayehi vā vattappaṭivattakaraṇena",
  "anya-e0401n8:38_36": "vā paricaraṇaṁ pāricariyānuttariyaṁ nāma. Buddhapaññattāsu tīsu sikkhāsu samādāya",
  "anya-e0401n8:38_37": "sikkhanaṁ sikkhānuttariyaṁ nāma. Tādise paññāvadātaguṇasobhādike guṇe avassaṁ bhajanti",
  "anya-e0401n8:38_38": "pāpuṇantīti tādisaguṇabhāgino. ‘‘Bhavissāmā’’ti bhavituṁ ussāhaṁ karissāmāti vuttaṁ hoti.",
  "anya-e0401n8:39": "Dīpaniyā nigamagāthāsu.",
  "anya-e0401n8:40_0": "‘‘Bashyusuññacammekamhī’’ti ettha ‘‘bashyū’’ti aṭṭhasaṅkhyāya saṅketa vacanaṁ. ‘‘Cammaṁ’’ti",
  "anya-e0401n8:40_1": "dvisaṅkhyāya. Ekañca dukañca suññañca aṭṭhacāti gaṇanakkamo. Sahassa dvisata aṭṭhasaṅkhāte",
  "anya-e0401n8:40_2": "sāketi attho. Esanayo parato ‘‘navapañca cammekamhī’’ti padepi. Gāthāvaṇṇanāsu. Nagarati",
  "anya-e0401n8:40_3": "na cavatīti nagaraṁ. Thāvariyanti vuttaṁ hoti. ‘‘Rañjetī’’ti rameti. Khemasubhikkhatādiguṇehi",
  "anya-e0401n8:40_4": "anāgate jane gamāpeti, āgate aññattha gantuṁ na detīti vuttaṁ hoti. Rohitamigā nāma",
  "anya-e0401n8:40_5": "suvaṇṇavaṇṇamigā. ‘‘Sāke’’ti sākanāmena raññā puna saṅkhatattā imaṁ kaliyugaṁ sākanti",
  "anya-e0401n8:40_6": "vuccati. Yaṁ etarahi sākrarājantipi voharanti. Sākarājā ca nāma uttarāpathesu eko",
  "anya-e0401n8:40_7": "gandhārarājā. Yaṁ jeṭṭhakaṁ katvā bhinnaladdhikā vajjībhikkhū imaṁ dhamma vinayaṁ",
  "anya-e0401n8:40_8": "mahāsaṅghīkaṁ nāma saṅgahaṁ āropenti. So ca dhammavinayasaṅgaho uttarāpathesu vattati.",
  "anya-e0401n8:40_9": "Vesāliyaṁ yasatthera saṅgaho pana dakkhiṇāpathesūti. Cattāriyugāni nāma loke paññapenti",
  "anya-e0401n8:40_10": "satyayugaṁ, dvāparayugaṁ, tetrayugaṁ, kaliyuga,nti. Yuganti ca āyuparimāṇaṁ vuccati.",
  "anya-e0401n8:40_11": "Idānipana kaliyugaṁ vattati. Tena vuttaṁ ‘‘sāketi kaliyuge’’ti. Pāpayugeti attho.",
  "anya-e0401n8:40_12": "‘‘La tī’’ti sālikkhettānaṁ sodhanaṭṭhānattā evaṁ mrammadesavohārena laddhanāmaṁ araññaṁ.",
  "anya-e0401n8:40_13": "Taṁ pana muṁrvānagarassa esanne pañcadhanusatike padese jātaṁ. ‘‘Vissute’’ti visesena",
  "anya-e0401n8:40_14": "kittite. Sārañca asārañca vivecenti vicāretvā jānantisīlenāti sārāsāra vivekinoti vacanatthoti.",
  "anya-e0401n8:41": "Iti paramatthadīpaniyā anudīpanā niṭṭhitā.",
  "anya-e0401n8:42": "1. Paramatthadīpanī nāma, yena therena sā katā.",
  "anya-e0401n8:43": "Teneve sā katā hoti, ayaṁ tassānu dīpanī.",
  "anya-e0401n8:44": "2. Aṭṭhasattadvayekamhi, sāke sā jeṭṭhamāsake.",
  "anya-e0401n8:45": "Kāḷe navamiyaṁ divā, majjhanhike niṭṭhaṁ gatā.",
  "anya-e0401n8:46": "Anudīpanī niṭṭhitā."
}