{
  "anya-e0401n8:0": "9. Kammaṭṭhānasaṅgahaanudīpanā",
  "anya-e0401n8:1_0": "170. Kammaṭṭhānasaṅgahe. Vidito viññāto nāmarūpa vibhāgo yenāti viggaho. Yogī puggalo.",
  "anya-e0401n8:1_1": "“Kilese sametī”ti kāmacchandādike nīvaraṇakilese upasameti. “Tathā pavatto”ti bhāvanāvasena",
  "anya-e0401n8:1_2": "pavatto. Vūpasamanavasena vā pavatto. “Tāyā”ti tāyabhāvanā paññāya, passantīti sambandho.",
  "anya-e0401n8:1_3": "“Passitaṁ”ti samanupassitaṁ. Kathaṁ kasiṇabhāvanādikaṁ yogakammaṁ attāva attano ṭhānaṁ",
  "anya-e0401n8:1_4": "hotīti vuttaṁ “ādimajjhapariyosānānaṁhī”tiādi. Vibhāvanipāṭhe. “Padaṭṭhānatāyā”ti",
  "anya-e0401n8:1_5": "etena tiṭṭhati anivattamānaṁ pavattati etenāti ṭhānanti atthena padaṭṭhānameva ṭhānanti",
  "anya-e0401n8:1_6": "vuccatīti dīpeti. “Sukhavisesānaṁ”ti jhānasukha maggasukha phalasukhānaṁ. “Dasakasiṇānī”tiādīsu",
  "anya-e0401n8:1_7": "mukhyato vā upacārato vā dvidhāpi atthaṁ dassetuṁ “dasakasiṇānī”tiādi vuttaṁ. “Sesānipī”ti",
  "anya-e0401n8:1_8": "appamaññādīni sesakammaṭṭhānānipi. Yaṁ yaṁ anurūpaṁ yathānurūpaṁ. “Samudācaraṇaṁ”ti",
  "anya-e0401n8:1_9": "punappunaṁ bhusaṁ pavattanaṁ. “Saṁsagga bhedo”ti ekamekassa puggalassa kassaci dvecariyā,",
  "anya-e0401n8:1_10": "kassaci tissotiādinā sammissa vibhāgo. Aṭṭhakathāyaṁ”ti visuddhimagga aṭṭhakathāyaṁ.",
  "anya-e0401n8:1_11": "“Sabbāyapi appanāyā”ti jhānappanāya ca maggappanāya ca phalappanāya ca. “Yā āsanne",
  "anya-e0401n8:1_12": "pavattā dūre pavattāti adhikāro. “Itarā panā”ti dūre pavattāpana. “Tāsaṁ panā”ti",
  "anya-e0401n8:1_13": "tissannaṁ bhāvanānaṁ pana. “Tesaṁ pī”ti dvinnaṁ nimittānaṁpi. “Vidatthicaturaṅgulaṁ”",
  "anya-e0401n8:1_14": "nāma vitthārato caturaṅgulādhikaṁ vidatthippamāṇaṁ. Vidatthippamāṇaṁ vā caturaṅgulappamāṇaṁ",
  "anya-e0401n8:1_15": "vātipi yujjati. Tathāhi visuddhimagge vāyokasiṇa vidhāne caturaṅgulappamāṇaṁ sīsaṁ",
  "anya-e0401n8:1_16": "vātena pahariyamānaṁ disvāti vuttaṁ. Khalamaṇḍalaṁ nāma kassakānaṁ kassamaddanabhūmibhāgamaṇḍalaṁ.",
  "anya-e0401n8:1_17": "“Kataṁ vā”ti nīlādivaṇṇavisesarahitaṁ aruṇavaṇṇaṁ mattikakkhaṇḍaṁ udakena madditvā",
  "anya-e0401n8:1_18": "cakkamaṇḍalaṁ viya parimaṇḍalaṁ sumaṭṭhatalaṁ pathavimaṇḍalaṁ karonti. Evaṁ kataṁ",
  "anya-e0401n8:1_19": "vā. “Akataṁ vā”ti katthaci bhūmibhāge kenaci akataṁ sayaṁ jātaṁ vā. “Kasiṇena jambudīpassā”ti ettha.",
  "anya-e0401n8:2": "Buddhoti kittayantassa, kāye bhavati yā pīti;",
  "anya-e0401n8:3": "Varameva hi sāpīti, kasiṇenapi jambudīpassāti.",
  "anya-e0401n8:4_0": "Gāthāseso. Tattha jambudīpassa kasiṇato sāpītivarā evāti yojanā. “Kasiṇato”ti ca",
  "anya-e0401n8:4_1": "sakalamaṇḍalato. Sakalassa jambudīpamaṇḍalassa issariyādhipatito pīti vuttaṁ hoti.",
  "anya-e0401n8:4_2": "“Sanniviṭṭhā”ti samaṁ saṇṭhitā. “Saṇṭhāna paññattī”ti maṇḍalasaṇṭhānena upaṭṭhitā",
  "anya-e0401n8:4_3": "nimittapaññatti eva vuccati. “Phuṭṭhaṭṭhāne”ti kāyevā rukkhaggādīsuvā vātena pahataṭṭhāne.",
  "anya-e0401n8:4_4": "“Vāyu vaṭṭī”ti vātaparimaṇḍalaṁ. Candasūriyānaṁ aggissa ca obhāsena visiṭṭhāti samāso.",
  "anya-e0401n8:4_5": "“Visiṭṭhā”ti visesitā.",
  "anya-e0401n8:5_0": "“Dhūmātaṁ”ti dhūmāyitaṁ. Dhūmapūritapaṭaṁ viyāti vuttaṁ hoti. Tenāha “sūnabhāvaṁ",
  "anya-e0401n8:5_1": "gataṁ”ti. Ante kakāro nindatthajotakoti vuttaṁ “kucchitattā”ti. Jegucchi tabbattāti",
  "anya-e0401n8:5_2": "attho. “Chavasarīrassā”ti lāmakasarīrassa. “Tadevā”ti chavasarīrameva. Vipubbakaṁ",
  "anya-e0401n8:5_3": "vicchinnakaṁ nāmāti sambandho. Tattha visesena nīlantivinīlaṁ. Tameva kucchitattā",
  "anya-e0401n8:5_4": "vinīlakaṁ. “Tadeva puna paccitvā”ti vinīlakasarīrameva puna kālātikkame paccitvā.",
  "anya-e0401n8:5_5": "Pūtilohitānaṁ paripakkabhāvaṁ patvāti attho. Tato tato dvāracchiddato. Yuttaṁ tadeva",
  "anya-e0401n8:5_6": "sarīranti sambandho. Vicchinnakaṁ nāma, vicchiddakantipi paṭhanti. “Apakaḍḍhitvā”ti",
  "anya-e0401n8:5_7": "khaṇḍāni sarīrato mocetvā taṁ taṁ padesaṁ kaḍḍhitvā. “Paggharitalohita sarīraṁ”ti",
  "anya-e0401n8:5_8": "chinnaviddhaṭṭhānesu vaṇamukhehi paggharitalohitasarīraṁ.",
  "anya-e0401n8:6_0": "“Buddhānussatī”ti ettha buddhasaddo guṇyūpacāra vacanaṁ hoti. Guṇino dabbassa nāmena",
  "anya-e0401n8:6_1": "guṇānaṁ gahetabbattāti vuttaṁ “buddhaguṇassa anussati buddhānussatī”ti. Esanayo dhammānussatādīsu.",
  "anya-e0401n8:6_2": "“Arahatādī”ti arahatādiguṇo. Vigatāni dussilyādi malāni ca maccherañca yassa taṁ",
  "anya-e0401n8:6_3": "vigatamalamaccheraṁ. Tassa bhāvoti viggaho. “Attanā adhigatanibbānañcā”ti etena ariyapuggalānaṁ",
  "anya-e0401n8:6_4": "kilesānaṁ accantavūpasamo vutto. “Yaṁ ārabbhā”ti yaṁ puggalaṁ ārabbha. Hitūpasaṁhāro",
  "anya-e0401n8:6_5": "nāma ayaṁ puggalo avero hotu, abyāpajjo hotūtiādinā averatādīni hitasukhāni tasmiṁ",
  "anya-e0401n8:6_6": "puggale cittena upasaṁharaṇaṁ. Karuṇā, muditā, heṭṭhā cetasikasaṅgahe vuttatthā eva.",
  "anya-e0401n8:6_7": "Hitūpasaṁhāro ca hitamodanā ca ahitāpanayanañcāti dvando. Tattha hitūpasaṁhāro mettāya",
  "anya-e0401n8:6_8": "kiccaṁ. Hitamodanā muditāya. Ahitāpanayanaṁ karuṇāya kiccaṁ. Tattha paraṁ hitasukhasampannaṁ",
  "anya-e0401n8:6_9": "disvā tena parahitena attani pītipāmojjavaḍḍhanaṁ hitamodanā nāma. Paraṁ dukkhitaṁ",
  "anya-e0401n8:6_10": "disvā ayaṁ imamhādukkhā muccatu, mākilamatūti evaṁ cittena parasmiṁ ahitassa dukkhassa",
  "anya-e0401n8:6_11": "apanayanaṁ ahitāpanayanaṁ nāma. “Tesaṁ”ti parasattānaṁ. Sassa attano idanti sakaṁ.",
  "anya-e0401n8:6_12": "“Idaṁ” sukhadukkhakāraṇaṁ. Attanā katakammaṁ eva sakaṁ yesaṁ te kammassakā. Parasattā",
  "anya-e0401n8:6_13": "eva. Tesaṁ bhāvo. Tassa anubrūhananti viggaho. “Sīmasambhedo”ti attā ca piyapuggalo",
  "anya-e0401n8:6_14": "ca majjhattapuggalo ca veripuggalo cāti catasso sīmā. Sambhindanaṁ sambhedo. Sammissanaṁ",
  "anya-e0401n8:6_15": "anānattakaraṇanti attho. Sīmānaṁ sambhedo sīmasambhedo. Sabbā itthiyo, sabbepurisātiādinā",
  "anya-e0401n8:6_16": "odhiso paricchedato pharaṇaṁ odhisopharaṇaṁ nāma. Sabbesattā, sabbepāṇā, sabbebhūtātiādinā",
  "anya-e0401n8:6_17": "anodhiso aparicchedato pharaṇaṁ anodhisopharaṇaṁ nāma. Puratthimāyadisāya sabbesattā",
  "anya-e0401n8:6_18": "averāhontūtiādinā disāvibhāgavasena pharaṇaṁ disāpharaṇaṁ nāma. “Taṁ samaṅgīno cā”ti",
  "anya-e0401n8:6_19": "tāhi appamaññāhi samaṅgīno puggalā. “Niccaṁ sommahadayabhāvenā”ti sabbakālaṁ santasītala",
  "anya-e0401n8:6_20": "hadayabhāvena. Brahmasaddo vā seṭṭhapariyāyo ‘brahmaṁ puññaṁ pasavatī’tiādīsu viya.",
  "anya-e0401n8:6_21": "Asitabbaṁ bhuñjitabbanti asitaṁ. Pañcabhojanaṁ. Pātabbanti pītaṁ. Aṭṭhavidhaṁ pānaṁ.",
  "anya-e0401n8:6_22": "Dantena khāyitabbaṁ khāditabbanti khāyitaṁ. Pūvakkhajjaphalakkhajjādikaṁ nānākhādanīyaṁ.",
  "anya-e0401n8:6_23": "Aṅgulīhipi gahetvā sāyitabbaṁ lehitabbanti sāyitaṁ. Madhupphāṇitādikaṁ sāyanīyaṁ.",
  "anya-e0401n8:6_24": "Sarasappaṭikūlatā nāma attano sabhāvato paṭikūlatā. Catubbidhopi hi āhāro bhājanesu",
  "anya-e0401n8:6_25": "vā hatthamukhādīsu vā yattha yattha sammakkheti, laggati, limpati. Taṁ udakena dhovitabbaṁ",
  "anya-e0401n8:6_26": "hoti. Adhotaṁ pana tampi jegucchanīyaṁ hoti. Āsayato paṭikūlatā nāma tassa ajjhoharīyamānassa",
  "anya-e0401n8:6_27": "kaṇṭhādīsu ṭhitehi pittasemhādīhi āsayehi sammissanavasena paṭikūlatā. Nidhānato",
  "anya-e0401n8:6_28": "paṭikūlatā nāma nidhānato paṭikūlatā. “Nidhānaṁ”ti ca āmāsayo vuccati. Pakkato paṭikūlatā",
  "anya-e0401n8:6_29": "nāma tassa nidhānagatassa paripakkakāle gūthamuttādibhāvapattito paṭikūlatā. Apakkato",
  "anya-e0401n8:6_30": "paṭikūlatā nāma tasmiṁ aparipakke ajiṇṇe sati sarīre nānāroguppattivasena paṭikūlatā.",
  "anya-e0401n8:6_31": "Phalato paṭikūlatā nāma tassa paripakkakālato paṭṭhāya sarīre kesalomādīnaṁ paṭikūlarāsīnaṁ",
  "anya-e0401n8:6_32": "vaḍḍhanavasena paṭikūlatā. Nissandato paṭikūlatā nāma tassa na vahidvārehi vā lomakūpehivā",
  "anya-e0401n8:6_33": "aññehi nānāvaṇamukhehi vā uggharaṇa paggharaṇādivasena paṭikūlatā. “Tatthā”ti tasmiṁ",
  "anya-e0401n8:6_34": "catubbidhe āhāre. “Nikantippahānasaññā”ti kantāramagge mātāpitūnaṁ kantāranittaraṇatthāya",
  "anya-e0401n8:6_35": "putta maṁsakhādane viya ati manuññepi āhāre rasataṇhā pahānavasena pavattā saññā.",
  "anya-e0401n8:6_36": "“Salakkhaṇādivasenā”ti salakkhaṇasasambhārādivasena. “Rāgena caratī”ti ettha “rāgenā”ti",
  "anya-e0401n8:6_37": "karaṇatthe, itthambhūtalakkhaṇevā karaṇa vacanaṁ. Tattha karaṇatthetāva “rāgena caratī”ti",
  "anya-e0401n8:6_38": "catūsu iriyāpathesu yebhūyyena rāgacittena carati. Rāgacittena niyyamāno vicaratīti",
  "anya-e0401n8:6_39": "vuttaṁ hoti. Itthambhūta lakkhaṇe pana “rāgena caratī”ti tesu rāgaketu rāgadhajo",
  "anya-e0401n8:6_40": "hutvā vicaratīti vuttaṁ hoti. “Assā”ti tassapuggalassa. “Ussanno”ti uggato pākaṭataro.",
  "anya-e0401n8:6_41": "Bahutarotipi vadanti. “Pahānāyā”ti ettha itisaddo ādi attho. Tena karuṇā bhāvetabbā",
  "anya-e0401n8:6_42": "vihiṁsāya pahānāya. Muditā bhāvetabbā aratiyā pahānāyāti imaṁ pāḷisesaṁ saṅgaṇhāti.",
  "anya-e0401n8:6_43": "“Nissaraṇatāvacanato”ti nissaraṇañhetaṁ byāpādassa yadidaṁ mettāceto vimutti. Nissaraṇañhetaṁ",
  "anya-e0401n8:6_44": "vihesāyayadidaṁ karuṇā cetovimutti. Nissaraṇañhetaṁ aratiyā yadidaṁ muditā ceto vimuttīti",
  "anya-e0401n8:6_45": "evaṁ nissaraṇa bhāvavacanato ca. Catasso appamaññāyo. La. Dosa caritassāti vuttaṁ.",
  "anya-e0401n8:6_46": "“Dosa vatthuttābhāvato cā”ti dosuppattiyā vatthu bhāvassakaraṇa bhāvassa abhāvato",
  "anya-e0401n8:6_47": "ca. Nīlādīni cattāri kasiṇāni dosa caritassāti vuttaṁ. Kasmāpanettha dosa caritassa",
  "anya-e0401n8:6_48": "upekkhā sappāyakāraṇaṁ visuṁ na vuttanti. Aññakāraṇattā na vuttanti dassento “ettha",
  "anya-e0401n8:6_49": "cā”tiādimāha. “Tisso”ti tisso appamaññāyo. “Manāpiyarūpānī”ti manāpiyavaṇṇāni. Vikkhittacitto",
  "anya-e0401n8:6_50": "ca hotīti adhikāro. “Tassā”ti pamāda bahulassa vikkhittacittassa ca puggalassa. Vuttaṁ",
  "anya-e0401n8:6_51": "siyā. Visuddhi magge pana evaṁ vuttaṁ natthīti adhippāyo. Vibhāvanipāṭhe. “Buddhivisaya",
  "anya-e0401n8:6_52": "bhāvenā”ti vuttaṁ. Yadi buddhivisayattā mohacaritassa sappāyaṁ. Buddhivisayabhūtāni",
  "anya-e0401n8:6_53": "maraṇa upasamasaññā vavatthānānipi mohacaritassa sappāyāni siyunti vuttaṁ “evañhisatī”tiādiṁ.",
  "anya-e0401n8:6_54": "“Bhūtakasiṇānī”ti pathavīkasiṇādīni mahābhūtakasiṇāni. “Tatthāpī”ti vā tesu cattālīsa",
  "anya-e0401n8:6_55": "kammaṭṭhānesupi. Evaṁsati vaṇṇakasiṇānaṁ puthulakhuddakatāpi ettha saṅgahitā hotīti.",
  "anya-e0401n8:6_56": "“Mahantaṁ”ti vidatthi caturaṅgulato mahantaṁ. Yadi evasaddo yathārutameva yujjeyya.",
  "anya-e0401n8:6_57": "Evaṁsati khuddakaṁ vitakkacaritasseva sappāyaṁ, na buddhicaritādīnanti evamatthopi",
  "anya-e0401n8:6_58": "gaṇheyya. Atha buddhicaritassa pana asappāyaṁ nāma natthīti aṭṭhakathāvacanena virujjheyyāti",
  "anya-e0401n8:6_59": "iminā adhippāyena “khuddakanti padeyujjatī”ti vuttaṁ. Athavā, puthulaṁ mohacaritassa,",
  "anya-e0401n8:6_60": "khuddakaṁ vitakkacaritasseva, namohacaritassāti atthe sati, buddhicaritādīnaṁ pana",
  "anya-e0401n8:6_61": "puthulaṁpi khuddakaṁpi anuññātaṁ hotīti daṭṭhabbaṁ. “Sabbañcetaṁ”ti sabbañca etaṁcaritavibhāgavacanaṁ.",
  "anya-e0401n8:6_62": "Ujuvipaccanīkavasena tīsu akusala caritesu puggalesu. Vitakka carite ca atisappāyatāya",
  "anya-e0401n8:6_63": "saddhābuddhi caritesūti adhippāyo. Tenāha “rāgādīnaṁ pana avikkhambhikā”tiādiṁ.",
  "anya-e0401n8:7_0": "“Buddhadhamma. La. Guṇānaṁ”ti ettha guṇasaddo pubbapadesu yojetabbo buddhaguṇānañca",
  "anya-e0401n8:7_1": "dhammaguṇānañcātiādinā. “Tatthā”ti tasmiṁ guṇapade. Na tappetīti atappanīyo. Tappanaṁ",
  "anya-e0401n8:7_2": "santuṭṭhiṁ na janetīti attho. Saṁvejanaṁ saṁvegaṁ janetīti saṁvejaniyo. “Dhammo”ti",
  "anya-e0401n8:7_3": "sabhāvo. Saṁvejaniyo dhammo yassāti saṁvejaniya dhammaṁ. Maraṇaṁ. “Pañcamajjhānasamādhissā”ti",
  "anya-e0401n8:7_4": "rūpāvacara pañcamajjhāna samādhissa. “Udayamattānī”ti vaḍḍhitamattāni. “Tatthā”ti",
  "anya-e0401n8:7_5": "paṭikūlārammaṇesu. “Pubbacchaṭṭakassā”ti purāṇacchaṭṭakassa. Gūthamuttavissajjana",
  "anya-e0401n8:7_6": "kassāti vuttaṁ hoti. Tenāha “gūtharāsi dassane viyā”ti. Na te kadāci somanassena",
  "anya-e0401n8:7_7": "vinā appanaṁ pāpuṇanti. Byāpādavihiṁsā aratīnaṁ dūribhāvena somanassuppattiyā atisukarattā",
  "anya-e0401n8:7_8": "pañcamajjhāne viya sukhasomanassānañca avikkhambhanato. “Udāsinapakkhe”ti ajjhupekkhanapakkhe.",
  "anya-e0401n8:7_9": "“Daḷhaṁ”ti bhusaṁ. “Vibhūtaṁ”ti pākaṭaṁ. Nimittaṁ daḷhavibhūtaṁ katvā gahaṇaṁ daḷha",
  "anya-e0401n8:7_10": "vibhūtaggahaṇaṁ. “Kassaci ārammaṇassā”ti buddhaguṇādi ārammaṇassa. “Paṭibhāganimittaṁ”ti",
  "anya-e0401n8:7_11": "ettha paṭibhāgasaddo tassa dise pavattoti āha “tādise”tiādiṁ. “Taṁsaṇṭhāne”ti etena",
  "anya-e0401n8:7_12": "pathavimaṇḍalādīsu viya saṇṭhānākārena ṭhitesu sabhāva dhamma puñjesu eva tassadisaṁ",
  "anya-e0401n8:7_13": "paṭibhāganimittaṁ nāma sijjhatīti dasseti. “Eva”nti samathasaṅgahe tāva dasakasiṇāni,",
  "anya-e0401n8:7_14": "dasaasubhātiādinā vuttena vacanakkamena. “Uggahakosallaṁ”ti bhāvanākammaṁ ārabhitukāmena",
  "anya-e0401n8:7_15": "bhikkhunā ācariyassa santike sabbassa kammaṭṭhāna vidhānassa uggahaṇaṁ uggaho. Tasmiṁ",
  "anya-e0401n8:7_16": "kosallaṁ uggahakosallaṁ. Apicettha. Sabbaṁ uggahituṁ asakkontena yaṁ attanā ārabhissati.",
  "anya-e0401n8:7_17": "Tassa ekassa vidhānaṁ paripuṇṇaṁ uggahetabbaṁ. “Uggaṇhantassā”ti ettha ukāro upari",
  "anya-e0401n8:7_18": "attho. “Gahaṇaṁ”ti ca yathā citte avinassamānaṁ hutvā labbhati, tathā katvā cittena",
  "anya-e0401n8:7_19": "gahaṇanti dassetuṁ “uparūparī”tiādi vuttaṁ. “Samanupassantassā”ti sammā punappunaṁ",
  "anya-e0401n8:7_20": "cakkhunā dassanasadisaṁ karontassa. Parito samantato karaṇaṁ parikammaṁ. Tasmiṁ nimittaggahaṇakamme",
  "anya-e0401n8:7_21": "yaṁ yaṁ kattabbavidhānaṁ atthi, taṁ taṁ paripuṇṇaṁ katvā gahaṇanti vuttaṁ hoti. Bhāvanāti",
  "anya-e0401n8:7_22": "vaḍḍhanāti imamatthaṁ dassento “punappuna”ntiādimāha. “Nirantaraṁ padahantassā”ti",
  "anya-e0401n8:7_23": "rattidivaṁ nirantaraṁ ārabhantassa. Uggaha nimitte saṇṭhānaṁ gaṇhantopi vaṇṇarūpādinā",
  "anya-e0401n8:7_24": "sabhāva dhammena saheva gaṇhāti. Paṭibhāganimitte pana sabhāvadhammaṁ muñcitvā tassa",
  "anya-e0401n8:7_25": "disaṁ nimitta paññatti saṅkhātaṁ suddhasaṇṭhānameva gaṇhāti. Ettha siyā, paṭibhāganimittepi",
  "anya-e0401n8:7_26": "vaṇṇo nāma sandissati yevāti. Saccaṁ. So pana paṭibhāgamattaṁ hoti. Na ekantavaṇṇo.",
  "anya-e0401n8:7_27": "Tenāha “tappaṭibhāgaṁ vatthu dhammavimuccitaṁ”ti. “Sannisinnaṁ”ti acalaṁ. “Pavesitaṁ”ti",
  "anya-e0401n8:7_28": "bhāvanācittassa abbhantare pakkhittaṁ viya hotīti adhippāyo. Obhāsatīti obhāso. Obhāso",
  "anya-e0401n8:7_29": "hutvā jātanti obhāsajātaṁ. Obhāsanaṁ vā obhāso. Jāto obhāso assāti obhāsajātaṁ. “Pātentī”ti",
  "anya-e0401n8:7_30": "paṭipātenti. Puna uppajjanavasena uṭṭhātuṁ na denti. “Etāyā”ti kattu atthe karaṇavacanaṁ.",
  "anya-e0401n8:7_31": "“Nimittarakkhaṇavidhānaṁ”ti samuppannassa nimittassa anassanatthāya sattavidhehi",
  "anya-e0401n8:7_32": "palibodha dhammehi rakkhaṇatthaṁ. Katame pana tesattavidhā palibodhadhammā nāmāti.",
  "anya-e0401n8:7_33": "Idha amhehi vattabbaṁ natthi. Visuddhi magge eva te vuttāti dassetuṁ gāthamāha. “Āvāso”ti",
  "anya-e0401n8:7_34": "asappāyāvāso. “Gocaro”ti asappāyagocaragāmo. “Bhassaṁ”ti asappāyavacanaṁ. Evaṁ puggalādīsu.",
  "anya-e0401n8:7_35": "“Sevethā”ti seveyya. “Evañhipaṭipajjato”ti evaṁhivajjitabbe vajjanavasena sevitabbe",
  "anya-e0401n8:7_36": "sevanavasena paṭipajjantassa. “Kāmataṇhāya visayabhāvaṁ atikkamitvā”ti etena kāmabhūmi",
  "anya-e0401n8:7_37": "kāmabhavasamatikkamo, rūpabhūmirūpabhava okkamo ca vutto. Vasanaṁ vasī. Satti. Sāmatthiyanti",
  "anya-e0401n8:7_38": "attho. Vasiṁ bhūtaṁ pattanti vasibhūtaṁ. Vasī eva vasitā. Yathā pāramitāti. “Tato",
  "anya-e0401n8:7_39": "vicāranti” ettha itisaddo ādiattho. Tena tato pītiṁtiādiṁ saṅgaṇhāti. Icchantānaṁ",
  "anya-e0401n8:7_40": "tesaṁ sabbaññubuddhānaṁ. “Yatthā”ti yesudvīsubhavaṅgesu. “Bhavaṅgacāre”ti bhavaṅgappavattiyaṁ.",
  "anya-e0401n8:7_41": "“Dandhāyitattaṁ”ti dandhaṁ hutvā ayati pavattatīti dandhāyitaṁ. Tassa bhāvo dandhāyitattaṁ.",
  "anya-e0401n8:7_42": "“Ṭhapetuṁ”ti adhiṭṭhānaṁ katvā ṭhapetuṁ. Tato anatikkamituṁ. “Yatthicchakaṁ”tiādīni",
  "anya-e0401n8:7_43": "kriyāvisesanapadāni. “Yatthicchakaṁ”ti yattha yattha ṭhāne icchānu rūpaṁ. Yadicchakantiyasmiṁ",
  "anya-e0401n8:7_44": "yasmiṁ khaṇe icchānu rūpaṁ. “Yāvaticchakaṁ”ti yattakena pamāṇena icchānu rūpaṁ. “Vitakkādikaṁ",
  "anya-e0401n8:7_45": "oḷārikaṅgaṁ pahānāyā”ti ettha kassa balena pahānaṁ hoti. Taṁ taṁ virāga bhāvanā balena",
  "anya-e0401n8:7_46": "pahānaṁ hoti. Kāca taṁ taṁ virāgabhāvanā nāma hoti. Ajjhāsaya visesa pariggahitā",
  "anya-e0401n8:7_47": "upacārabhāvanā evāti imamatthaṁ dassetuṁ “pathamajjhānaṁ tāvā”tiādi vuttaṁ. “Ātāpavīriyaṁ”ti",
  "anya-e0401n8:7_48": "yenavīriyena yogino attānaṁ vā kilesa dhamme vā ātāpenti paritāpenti. Taṁ ātāpavīriyaṁ",
  "anya-e0401n8:7_49": "nāma. Ugghāṭīyamānampi ākāsameva hoti. Taṁ ārabbha uparijhānantaruppattiyā bhāvanaṁ",
  "anya-e0401n8:7_50": "karontassapi punappunaṁ tameva pañcamajjhānaṁ uppajjati. Ārammaṇe ca anatikkante",
  "anya-e0401n8:7_51": "jhānaṁpi anatikkantameva hotīti. “Tatthā”ti tasmiṁ ākāsakasiṇe. “Tadatikkamanasambhavo”ti",
  "anya-e0401n8:7_52": "kasiṇa nimittātikkamanasambhavo. “Yathādiṭṭhe”ti jhānacakkhunā diṭṭhappakāre. “Sambhāvetvā”ti",
  "anya-e0401n8:7_53": "thometvā. Sammā anussaraṇaṁ samanussaraṇaṁ. “Itaresaṁpi vā”ti puthujjana paṇḍitānaṁpi",
  "anya-e0401n8:7_54": "vā. Maraṇa saññā vavatthānesu parikammañca samādhiyati, upacāro ca sampajjatīti yojanā",
  "anya-e0401n8:7_55": "tikkhapaññānaṁ pana puthujjanānaṁpi sataṁ buddhaguṇādīsupi upacāra sambhavo aṭṭhakathāyaṁ",
  "anya-e0401n8:7_56": "vuttoyeva. “Samathajjhānesū”ti idaṁ adhikāravasena vuttaṁ. Vipassanā kammaṁpi gahetabbamevāti",
  "anya-e0401n8:7_57": "daṭṭhabbaṁ. Pubbedānaṁ datvā iminā puññena āyatiṁ jhānābhiññāyo vā maggaphalāni vā",
  "anya-e0401n8:7_58": "paṭilabhissāmīti patthanaṁ katvā āgatopi katādhikāro evātipi vadanti. Katamo pana",
  "anya-e0401n8:7_59": "katādhikāro nāmāti āha “āsannabhave”tiādiṁ. Aṭṭhavidhesu catukkanayavasena, navavidhesu",
  "anya-e0401n8:7_60": "pañcakanayavasena vuttoti tesaṁ vādīnaṁ sādhakavacanaṁ. Vicāretvā pana gahetabbaṁ.",
  "anya-e0401n8:7_61": "Ākāsa kasiṇena vinā arūpajjhānāni labhitvā puna abhiññatthāya parikammekate ākāsakasiṇepi",
  "anya-e0401n8:7_62": "kattabbattā tassa abhiññāpādakatā sambhavo vuttoti atthassa sambhavato. Pubbe abhāvita",
  "anya-e0401n8:7_63": "bhāvanoti ca akatādhikāroti ca atthato ekaṁ. “Ādikammiko”ti abhiññākamme ādikammiko.",
  "anya-e0401n8:7_64": "“Tādisānaṁ”ti pubbe akatādhikārānaṁ abhāvitabhāvanānaṁ idāni iddhivikubbanaṁ karissāmīti",
  "anya-e0401n8:7_65": "ārabhantānaṁ abhiññākamme ādikammikakulaputtānanti sambandho. “Iddhivikubbanaṁ”ti",
  "anya-e0401n8:7_66": "ca upalakkhaṇavacanaṁ. Dibbāya sotadhātuyā saddaṁ savanaṁ karissāmītiādikaṁpi gahetabbaṁ.",
  "anya-e0401n8:7_67": "Idañca ādikammikavidhānādhikārattā vuttaṁ. Abhiññāsu vasipattānampi taṁ pañcamajjhānaṁ",
  "anya-e0401n8:7_68": "chasuārammaṇesu yathārahaṁ appetiyeva. “Adhiṭṭhātabbaṁ”ti yathicchita nipphattatthāya",
  "anya-e0401n8:7_69": "sataṁ hotu sahassaṁ hotūtiādinā cittena abhividhātabbaṁ. Abhinīharitabbanti vuttaṁ",
  "anya-e0401n8:7_70": "hoti. “Sataṁ homi, sahassaṁ homīti vā”ti attānaṁ sataṁ vā sahassaṁ vā nimminanavasena",
  "anya-e0401n8:7_71": "vuttaṁ. Sesaṁ pana aññathānimminanavasena. Sotuṁ vā saddaṁ, passituṁ vā rūpaṁ, jānituṁ",
  "anya-e0401n8:7_72": "vā paracittaṁ. Anussarituṁ vā pubbenivutthaṁ. Aṭṭhakathāpāṭhe. “Adhiṭṭhātī”ti abhiññāya",
  "anya-e0401n8:7_73": "adhiṭṭhāti. Abhividhāti nibbattetīti vuttaṁ hoti. Duvidhaṁhi adhiṭṭhānaṁ parikammena",
  "anya-e0401n8:7_74": "adhiṭṭhānaṁ abhiññāya adhiṭṭhānanti. Idha pana abhiññāya adhiṭṭhānaṁ vuttaṁ. “Adhiṭṭhāna",
  "anya-e0401n8:7_75": "cittenā”ti abhiññācittenāti vuttaṁ hoti. “Parikammacittassā”ti pubbabhāge āvajjana",
  "anya-e0401n8:7_76": "parikamma adhiṭṭhānaparikammacittassa. Pacchimaṁ pana pādakajjhāna samāpajjanaṁ.",
  "anya-e0401n8:7_77": "Parikammacittassa samādhānatthāyāti vuttaṁ. Parikammacitte samāhite kiṁ payojananti",
  "anya-e0401n8:7_78": "āha “tathāhī”tiādiṁ. “Sesābhiññāsupi yathārahaṁ vattabbo”ti dibbasotaparikamme tenevaparikamma",
  "anya-e0401n8:7_79": "samādhiññāṇasotena āsanne dibbavisayaṁpi saddaṁ suṇātītiādinā vattabbo. “Iti katvā”ti",
  "anya-e0401n8:7_80": "iti manasikatvā. “Taṁ”ti pacchimaṁ pādakajjhāna samāpajjanaṁ. “Idha nagahitanti daṭṭhabbaṁ”ti",
  "anya-e0401n8:7_81": "therassa matena daṭṭhabbanti adhippāyo. Idha pana ādikammikavidhānappadhānattā pacchimaṁpi",
  "anya-e0401n8:7_82": "pādakajjhāna samāpajjanaṁ vattabbamevāti. “Kāyagatikaṁ adhiṭṭhahitvā”ti ayaṁ kāyo",
  "anya-e0401n8:7_83": "viya idaṁ cittaṁpi dandhagamanaṁ hotūti evaṁ cittaṁ kāyagatikaṁ karaṇena adhiṭṭhahitvā.",
  "anya-e0401n8:7_84": "“Dissamānena kāyenā”ti dandhagamanena gacchantattā bahujanānampi dissamānena rūpakāyena.",
  "anya-e0401n8:7_85": "Tabbi parītena sīghagamanaṁ veditabbaṁ. “Ārammaṇamattaṁ hotī”ti anipphannarūpaṁ sandhāya",
  "anya-e0401n8:7_86": "vuttaṁ. “Ārammaṇa purejātaṁ”ti nipphannarūpaṁ. Itaraṁ pana hadaya vatthurūpaṁ sandhāya",
  "anya-e0401n8:7_87": "vuttanti daṭṭhabbaṁ. Paracitta vijānanaṭṭhāne aṭṭhakathāṭīkācariyānaṁ vicāraṇā atthīti",
  "anya-e0401n8:7_88": "taṁ dassetuṁ “ettha ca aṭṭhakathāyaṁ tāvā”tiādi vuttaṁ. “Aṭṭhakathāyaṁ”ti dhammasaṅgaṇi",
  "anya-e0401n8:7_89": "aṭṭhakathāyaṁpi visuddhimagga aṭṭhakathāyaṁpi. “Khaṇikavasenā”ti khaṇikapaccuppannavasena.",
  "anya-e0401n8:7_90": "Āvajjane niruddheti sambandho. “Ekaṁ cittaṁ”ti parassa cittaṁ. Tadeva atītaṁ cittaṁ",
  "anya-e0401n8:7_91": "gaṇhanti. “Tānī”ti javanāni. “Tesaṁ”ti javanānaṁ. “Tenā”ti āvajjanena. “Itarathā”ti",
  "anya-e0401n8:7_92": "aññathā santati addhāvasena vuttanti gahite sati. Vutto siyā. Kasmā, santati addhāvasena",
  "anya-e0401n8:7_93": "paccuppanne gahite sati, sabbāya ekajavanavīthiyā ekapaccuppannattā. “Sabbāni cittānī”ti",
  "anya-e0401n8:7_94": "javanacittāni. “Sahuppannānī”ti idaṁ sahuppannānaṁpi atthitāya vuttaṁ. Āvajjanādīni",
  "anya-e0401n8:7_95": "pana khaṇabhedaṁ nagaṇhanti. Sabbaṁ parassa cittaṁ ekacittamiva gaṇhanti. Tasmā kālabhedopi",
  "anya-e0401n8:7_96": "natthīti daṭṭhabbaṁ. “Nibbānañcā”ti vuttaṁ, kathaṁ nibbānaṁ pubbenivutthaṁ nāma siyāti.",
  "anya-e0401n8:7_97": "Atīte parinibbutānaṁ maggaphalāni anussaraṇakāle tesaṁ ārammaṇabhūtaṁ nibbānaṁpi",
  "anya-e0401n8:7_98": "anussaratiyeva. Tattha tesaṁ maggaphalānaṁ atītattā nibbānaṁpi pubbenivutthaṁ nāma hotīti.",
  "anya-e0401n8:8_0": "“Yaṁ yaṁ adhiṭṭhātī”ti yaṁ yaṁ satādikaṁ saṁvidhāti. “Yathā yathā adhiṭṭhātī”ti yena",
  "anya-e0401n8:8_1": "yena āvibhāvādikena pakārena saṁvidhāti. “Pakativaṇṇaṁ”ti pakatisaṇṭhānaṁ. “Tassevā”ti",
  "anya-e0401n8:8_2": "pakativaṇṇasseva. Devānaṁ pasādasotanti sambandho. “Ārammaṇa sampaṭicchana samatthaṁ”ti",
  "anya-e0401n8:8_3": "ārammaṇassa upaṭṭhānaṁ sampaṭicchana samatthaṁ. Tadeva cetopariyañāṇantipi vuccatīti",
  "anya-e0401n8:8_4": "sambandho. “Ceto”ti cittaṁ. “Paricchijjā”ti idaṁ sarāgacittaṁ, idaṁ virāgacittantiādinā",
  "anya-e0401n8:8_5": "paricchinditvā. “Gocara nivāsavasenā”ti gocaraṁ katvā nivasanavasena. Sabbaññutaññāṇagatikaṁ",
  "anya-e0401n8:8_6": "sabbaññubuddhānaṁ anāgataṁ saññāṇanti adhippāyo. Anāgate sattadivasato orimā cittacetasika",
  "anya-e0401n8:8_7": "dhammā cetopariyaññāṇassa visayoti katvā anāgate sattadivasatoti vuttaṁ. Paṭṭhāya",
  "anya-e0401n8:8_8": "pavattamānāti pāṭhaseso. Imasmiṁ divase ca anāgatapakkhe sabbaṁpi ārammaṇaṁ pakatiñāṇassa",
  "anya-e0401n8:8_9": "visayoti katvā “dutīyadivasato paṭṭhāyā”ti vuttaṁ. “Etaṁ”ti etaṁ anāgataṁ saññāṇaṁ.",
  "anya-e0401n8:8_10": "“Yathā cetaṁ”ti yathā ca etaṁ imasmiṁ bhave anāgata dhamme jānāti. “Asādhāraṇakālavasenā”ti",
  "anya-e0401n8:8_11": "aññenañāṇena asādhāraṇa kālavasena. Paccuppannabhavohi aññaññāṇasādhāraṇoti.",
  "anya-e0401n8:9": "Samathakammaṭṭhānānudīpanā niṭṭhitā.",
  "anya-e0401n8:10_0": "171. Vipassanākammaṭṭhāne. “Yathādiṭṭhaṁ”ti sakkāyadiṭṭhiyā yathādiṭṭhaṁ. Niccanimittaṁ",
  "anya-e0401n8:10_1": "nāma sattapuggalādinimittameva. Sattanimittañhi paññatti dhammattā khaṇekhaṇe khayavayabhedābhāvato",
  "anya-e0401n8:10_2": "so evagacchati so eva tiṭṭhatītiādinā niccākārasaṇṭhitaṁ hotīti. “Dhuvanimittaṁ”ti",
  "anya-e0401n8:10_3": "thiranimittaṁ. Idampi so gacchantopi nanassati, tiṭṭhantopi nanassatītiādinā thirākārasaṇṭhitaṁ",
  "anya-e0401n8:10_4": "sattanimittameva. “Sukhanimittaṁ”ti khaṇekhaṇe khayavayabheda dukkhānaṁ abhāvato",
  "anya-e0401n8:10_5": "sukhito niddukkho nibbhayotiādinā sukhākārasaṇṭhitaṁ sattanimittameva. “Attanimittaṁ”ti",
  "anya-e0401n8:10_6": "gantuṁ icchanto gacchati, ṭhātuṁ icchanto tiṭṭhatītiādinā vasavattanākāra saṇṭhitaṁ",
  "anya-e0401n8:10_7": "sattanimittameva. “Kiriyā”ti bhāvanākiriyā.",
  "anya-e0401n8:11_0": "Visujjhatīti visuddhi. Visodhetīti vā visuddhi. Sīlameva visuddhi sīlavisuddhīti",
  "anya-e0401n8:11_1": "imamatthaṁ dassento “niccasīlamevā”tiādimāha. Tattha niccasīlameva uparijhānādivisesānaṁ",
  "anya-e0401n8:11_2": "adhiṭṭhāna kiccasādhakattā idha adhippetanti vuttaṁ “niccasīlamevā”ti. Samādhi adhippeto.",
  "anya-e0401n8:11_3": "Vakkhatihi “duvidhopi samādhi cittavisuddhi nāmā”ti. Etena visujjhati etāyāti visuddhi.",
  "anya-e0401n8:11_4": "Cittassa visuddhi cittavisuddhi. Samādhi evātipi dīpeti. Visujjhanaṁ vā visuddhi.",
  "anya-e0401n8:11_5": "Cittassa visuddhi cittavisuddhi. Atthatopana visuddhacittameva vuccatītipi yujjati.",
  "anya-e0401n8:11_6": "Visuddhisadda sampanne hi sati, cittavisuddhi icceva vuccati. Na samādhivisuddhīti.",
  "anya-e0401n8:11_7": "“Soḷasavidhaṁ kaṅkhaṁ”ti ahosiṁ nu kho aha matītamaddhānantiādinā suttanteāgataṁ",
  "anya-e0401n8:11_8": "soḷasavidhaṁ vicikicchaṁ. “Aṭṭhavidhaṁ vā kaṅkhaṁ”ti sattharikaṅkhatītiādinā abhidhamme",
  "anya-e0401n8:11_9": "āgataṁ aṭṭhavidhaṁ vicikicchaṁ. Visamahetudiṭṭhi nāma sattānaṁ uppattiyā akāraṇameva",
  "anya-e0401n8:11_10": "kāraṇaṁ katvā gahaṇadiṭṭhi. “Manasikāravidhī”ti aniccalakkhaṇādīsu manasikāravidhi.",
  "anya-e0401n8:11_11": "Anupāyabhūto manasikāro nāma niccādivasena manasikāro. Adhimānavatthu nāma obhāsādīni.",
  "anya-e0401n8:11_12": "“Maggato”ti maggabhāvena. “Amaggato”ti amaggabhāvena. “Dassanañcā”ti tesaṁadhimānavatthūnaṁ",
  "anya-e0401n8:11_13": "aniccatādidassanañca. Tameva visuddhināmāti sambandho. “Sammohamalato”ti catusaccappaṭicchādaka",
  "anya-e0401n8:11_14": "sammohamalato. Nanu dassananti ñāṇameva. Evaṁsati, ñāṇanti vutte siddhe katvā dassanasaddena",
  "anya-e0401n8:11_15": "saha ñāṇadassananti vuttanti āha “etthacā”tiādiṁ. “Sutamayādivasenā”ti sutamaya cintāmayavasena.",
  "anya-e0401n8:11_16": "Tattha yathāsutassa pāḷidhammassa atthamattajānanaṁ sutamayaññāṇaṁ nāma. Atthaṁ ñatvā",
  "anya-e0401n8:11_17": "atthānurūpassa sabhāvalakkhaṇassa cintanāvasena uppannaṁ ñāṇaṁ cintāmayaññāṇaṁ nāma.",
  "anya-e0401n8:11_18": "“Anumānādiñāṇaṁpī”ti nāmarūpa dhammesu sabhāvānumānaññāṇa sabhāvajānanaññāṇaṁpi.",
  "anya-e0401n8:11_19": "“Attapaccakkhaññāṇamevā”ti attanā paccakkhakaraṇaññāṇameva. “Sabbatthā”ti maggāmaggaññāṇadassanādīsu",
  "anya-e0401n8:11_20": "sabbesu ṭhānesu. Ettha ca dasasu vipassanāñāṇesupi vipassanā vacanena paccakkhadassanameva",
  "anya-e0401n8:11_21": "adhippetanti katvā sabbatthaggahaṇaṁ katanti daṭṭhabbaṁ. Sammasanaññāṇato paṭṭhāya",
  "anya-e0401n8:11_22": "hi dassanameva adhippetaṁ. Na sabhāvajānanamattaṁ. Yato cakkhunā passantasseva suṭṭhu",
  "anya-e0401n8:11_23": "paccakkhato dassanatthāya punappunaṁ bhāvanā kammaṁ nāma tattha icchitabbaṁ hoti.",
  "anya-e0401n8:12_0": "“Dhammā”ti saṅkhata dhammā. Aniccatā eva lakkhaṇanti aniccalakkhaṇaṁ. Aniccānaṁ vā",
  "anya-e0401n8:12_1": "saṅkhata dhammānaṁ lakkhaṇanti aniccalakkhaṇantipi yujjati. “Abhiṇhasampaṭippīḷanākāro”ti",
  "anya-e0401n8:12_2": "yathā sīghasotāyaṁ nadiyaṁ nāvāya uddhaṁ gacchantaṁ sānāvā abhisaṅkharaṇadukkhena",
  "anya-e0401n8:12_3": "abhiṇhaṁ suṭṭhu paṭippīḷeti. Kasmā, asati abhisaṅkhāre taṅkhaṇe eva adhovuyhanato.",
  "anya-e0401n8:12_4": "Adhovuyhanañhi nāvāya pakati kiccaṁ. Uddhaṁ ārūhanaṁ abhisaṅkhāra siddhaṁ. Evamevaṁ",
  "anya-e0401n8:12_5": "sīghasote saṁsāre attabhāvena uddhaṁ khaṇato khaṇaṁ divasato divasaṁ gacchantaṁ puggalaṁ",
  "anya-e0401n8:12_6": "ayaṁ attabhāvo abhisaṅkharaṇa dukkhena abhiṇhaṁ suṭṭhu paṭippīḷeti. Kasmā, asati",
  "anya-e0401n8:12_7": "abhisaṅkhāre, paccayavekalle ca sati, taṅkhaṇe eva vipariṇamanato. Vipariṇamanañhi",
  "anya-e0401n8:12_8": "attabhāvassa pakati kiccaṁ. Uddhaṁgamanaṁ abhisaṅkhāra siddhaṁ. Evaṁ abhiṇha sampaṭippīḷanaṁ",
  "anya-e0401n8:12_9": "veditabbaṁ. Ettha ca saṁsārassa sīghasotatā nāma attabhāvapariyāpannānaṁ nāma rūpadhammānaṁ",
  "anya-e0401n8:12_10": "pavattinivatti sīghatā vuccati. Ettha ca maraṇaṁ duvidhaṁ sammuti maraṇañca paramattha",
  "anya-e0401n8:12_11": "maraṇañca. Tattha sammuti maraṇaṁ nāma sammuti saccabhūtassa sattassa maraṇaṁ. Taṁ",
  "anya-e0401n8:12_12": "ekabhavapariyante sandissati. Paramattha maraṇaṁ nāma paramattha saccabhūtānaṁ nāmarūpa",
  "anya-e0401n8:12_13": "dhammānaṁ maraṇaṁ. Idameva ekantamaraṇaṁ, saccamaraṇaṁ, sabhāvamaraṇaṁ hoti. Imasmiṁ",
  "anya-e0401n8:12_14": "vipassanā kamme idaṁ paramattha maraṇaṁ eva aniccatāti ca vuccati. Dhammānaṁ susānakkhettanti",
  "anya-e0401n8:12_15": "ca susānabhūmīti ca vuccatīti. Sā ca susānabhūmināma sattānaṁ paṭisandhito paṭṭhāya",
  "anya-e0401n8:12_16": "santānaṁ anubandhatiyeva. Anubandhattā ca sattānaṁ paṭisandhito paṭṭhāya so nāma",
  "anya-e0401n8:12_17": "samayo natthi, yattha sattā na marantīti. Idañca anubandhanaṁ sattānaṁ abhiṇhasampaṭippīḷanameva",
  "anya-e0401n8:12_18": "hoti. Tesaṁ sabbiriyāpathesu jīvitassa ca aṅgapaccaṅgānañca kāyavacīmano kammānañca",
  "anya-e0401n8:12_19": "sambādhapattito. Avasavattanākāro pana abhisaṅkhāra dukkhaṁ abhiṇhaṁ paccanubhavantānaṁ",
  "anya-e0401n8:12_20": "pākaṭoyeva. Vasavattanehi sati, abhisaṅkharaṇa kiccassa okāso natthi. Vasavattaneneva",
  "anya-e0401n8:12_21": "yathicchi tassa kiccassa sampajjanato. Lokasmiñhi sabbaṁpi abhisaṅkhāra kiccaṁ nāma",
  "anya-e0401n8:12_22": "antamaso assāsanapassāsana kiccaṁ upādāya dhammānaṁ vasavattanābhāvato karontīti.",
  "anya-e0401n8:13_0": "Aniccassa dhammassa anuanupassanāti sambandho. “Anuanupassanā”ti ca ñāṇacakkhunā",
  "anya-e0401n8:13_1": "punappunaṁ nijjhāyanā olokanā. “Dhammānaṁ”ti pañcakkhandha dhammānaṁ. “Yattha yatthā”ti",
  "anya-e0401n8:13_2": "yasmiṁ yasmiṁ sarīraṅge. “Purāṇa dhammānaṁ”ti purāṇānaṁ pātubbhūtānaṁ, vaḍḍhitānañca",
  "anya-e0401n8:13_3": "dhammakoṭṭhāsānaṁ antaradhānaṁ vayo vuccati. Vipassanā kammaṁ patvā khaṇikavasena",
  "anya-e0401n8:13_4": "ekekadhammavibhāgavasena ca anupassanā kiccaṁ natthīti āha “samūha santativasena",
  "anya-e0401n8:13_5": "panā”ti. Ekekadhammavibhāgavasena anupassanāpi pana pakatiyā supākaṭesu cittavedanādīsu",
  "anya-e0401n8:13_6": "icchitabbāyeva. “Aniccatāya paramākoṭī”ti tato uttari aniccatā nāma natthīti adhippāyo.",
  "anya-e0401n8:13_7": "Dhammānaṁ tathā tathā bhāyitabbappakāro nāma pañcakkhandhe ‘aniccato, dukkhato, rogato,",
  "anya-e0401n8:13_8": "gaṇḍato, sallato, aghato, ābādhato, tiādinā vutto bhāyitabbappakāro. Tassa samanupassanāñāṇaṁ",
  "anya-e0401n8:13_9": "bhayañāṇaṁ. Etena apāyadukkha saṁsāra dukkhabhīrukehi janehi bhāyitabbanti bhayaṁ.",
  "anya-e0401n8:13_10": "Te vā bhāyanti etasmāti bhayaṁ. Bhayassa samanu passanāñāṇaṁ bhayañāṇanti imamatthaṁ",
  "anya-e0401n8:13_11": "dasseti. “Kiñcibhayavatthuṁ”ti sīhabyagghādikaṁ bhayavatthuṁ. “Paṭissaraṇe”ti guhāleṇādike",
  "anya-e0401n8:13_12": "paṭissaraṇe. “Tesaṁ”ti bhijjanasabhāvānaṁ dhammānaṁ. “Tehī”ti bhijjanasabhāvehi.",
  "anya-e0401n8:13_13": "Ukkaṇṭhatā nāma cittassa viruddhatā nikkhamābhimukhatā. “Cattālīsāya ākārehī”ti pañcakkhandhe",
  "anya-e0401n8:13_14": "‘aniccato, dukkhato, rogato, gaṇḍato, sallato, aghato, ābādhato, parato, palokato,",
  "anya-e0401n8:13_15": "ītito,. Upaddavato, bhayato, upasaggato, calato, pabhaṅguto, addhuvato, atāṇato,",
  "anya-e0401n8:13_16": "aleṇato, assaraṇato, rittato,. Tucchato, suññato, anattato, ādīnavato, vipariṇāma",
  "anya-e0401n8:13_17": "dhammato, asārakato, aghamūlato, vadhakato, vibhavato, sāsavato,. Saṅkhatato, mārāmisato,",
  "anya-e0401n8:13_18": "jātidhammato, jarādhammato, byādhidhammato, maraṇadhammato, sokaparidevadhammato,",
  "anya-e0401n8:13_19": "dukkhadomanassa dhammato, upāyāsa dhammato, saṁkilesika dhammato, passanto suññato",
  "anya-e0401n8:13_20": "lokaṁ avekkhatīti evaṁ mahāniddese moghapañhaniddese āgatehi cattālīsāya ākārehi.",
  "anya-e0401n8:13_21": "Tattha pañcakkhandhe aniccato passantotiādinā yojetabbaṁ. “Aniccato”ti ca aniccabhāvenāti",
  "anya-e0401n8:13_22": "attho. Sabbepi pañcakkhandhā aniccā evāti passantoti vuttaṁ hoti. Kathaṁ pana aniccato",
  "anya-e0401n8:13_23": "passanto suññato lokaṁ avekkhatīti. Niccaguṇa suññatāya suññato pañcakkhandhabhūtaṁ",
  "anya-e0401n8:13_24": "lokaṁ avekkhati. Sesapadesupi esevanayo. Tattha “aniccā evā”ti paṭisandhikkhaṇato",
  "anya-e0401n8:13_25": "paṭṭhāya yadākadāci maraṇa dhammattā aniccā eva. “Dukkhā evā”ti anicca dhammattāyeva",
  "anya-e0401n8:13_26": "dukkhā eva. Yadaniccaṁ, taṁ dukkhaṁtihi vuttaṁ. Dukkha saccadhammattā vā. “Rogā evā”ti",
  "anya-e0401n8:13_27": "rogajātikattā rogā eva. Yehi keci loke cakkhu rogādikā anekasahassā rogā nāma sandissanti.",
  "anya-e0401n8:13_28": "Sabbete imepañcakkhandhā eva. Ito aññokoci rogo nāma natthi. Tasmā te ekantena rogajātikā",
  "anya-e0401n8:13_29": "evāti. Api ca, dukkhasacca dhammattātīhi dukkhatāhi catūhi dukkhaṭṭhehi ca abhiṇhasampaṭippīḷanato",
  "anya-e0401n8:13_30": "rujjanaṭṭhena rogā eva. Tattha “tīhi dukkhatāhī”ti dukkhadukkhatā saṅkhāra dukkhatā",
  "anya-e0401n8:13_31": "vipariṇāma dukkhatāti imāhi tīhidukkhatāhi. “Catūhi dukkhaṭṭhehī”ti dukkhassa pīḷanaṭṭho,",
  "anya-e0401n8:13_32": "saṅkhataṭṭho, santāpaṭṭho, vipariṇāmaṭṭho,ti imehi catūhi dukkhaṭṭhehi. Dukkha kiccehīti",
  "anya-e0401n8:13_33": "attho. Esanayo gaṇḍādīsu. Tattha gaṇḍonāma pīḷakābādho. Sallaṁ nāma vijjhanaṭṭhena",
  "anya-e0401n8:13_34": "kilesa sallañca dukkhasallañca. Aghanti niratthakaṁ. Ime ca khandhā vipattipariyosānattā",
  "anya-e0401n8:13_35": "niratthakā eva honti. Sabbāsampattiyo vipattipariyosānāti hi vuttaṁ. Avissāsikaṭṭhena",
  "anya-e0401n8:13_36": "pare eva. Na hi te etaṁ mama, eso hamasmi, eso me attāti evaṁ vissāsaṁ arahanti.",
  "anya-e0401n8:13_37": "Tathā vissāsaṁ karontassa nānādukkhehi niccaṁ vihiṁsanato. Paṭisandhito paṭṭhāya",
  "anya-e0401n8:13_38": "yadākadāci palujjanadhammattā palokadhammā eva. “Ītī”ti antarāyo vuccati. Khandhā",
  "anya-e0401n8:13_39": "antarāya jātikā evāti vuttaṁ hoti. Ajjhattabhāvaṁ upagantvā dutattā vibādhakattā",
  "anya-e0401n8:13_40": "upaddavā eva. Bhāyitabbattā bhayā eva. Anattā eva samānā ajjhattabhāvaṁ upagantvā",
  "anya-e0401n8:13_41": "sajjanato lagganato dummo cayato upasaggā eva. Niccakālaṁ lokadhammehi calanattā",
  "anya-e0401n8:13_42": "vipphandanattā calāeva. Nānappakārena bhañjanadhammattā pabhaṅguno eva. Khaṇamattampi",
  "anya-e0401n8:13_43": "athirattā addhuvā eva. Jarāmaraṇādito apāyavinipatanādito bhayato tāyati rakkhatīti",
  "anya-e0401n8:13_44": "tāṇaṁ. Te ca khandhā kassacitāṇā na honti. Tesañca kiñcitāṇaṁ nāma natthi. Tasmā",
  "anya-e0401n8:13_45": "atāṇā eva. Bhayato bhīrukā janā līyanti nilīyanti etthāti leṇaṁ. Te ca kassacileṇā",
  "anya-e0401n8:13_46": "na honti. Tesañca kiñcileṇaṁ nāma natthi. Tasmā aleṇā eva. Bhayaṁ saratihiṁsatīti",
  "anya-e0401n8:13_47": "saraṇaṁ. Te ca kassacisaraṇaṁ na honti. Tesañca kiñcisaraṇaṁ nāma natthi. Tasmā assaraṇā",
  "anya-e0401n8:13_48": "eva. Niccatādīhi sabbehi sobhaṇaguṇehi sabbaso rahitattā tucchattā suññattārittā",
  "anya-e0401n8:13_49": "eva. Tucchā eva. Suññā eva. Attā vuccati yassakassaci koci sārabhūto paṭissaraṇo.",
  "anya-e0401n8:13_50": "Te sayañca kassaci attāna honti. Attano ca koci attānāma natthi. Tasmā anattā eva.",
  "anya-e0401n8:13_51": "Aniccatādīhi ādīnavehi dosehi sampuṇṇattā ādīnavā eva. Vipariṇāma sabhāvattā vipariṇāmā",
  "anya-e0401n8:13_52": "eva. Sārabhūtassa kassaci adhiṭṭhānassa abhāvā asārāeva. Aghassa sabbaniratthakassa",
  "anya-e0401n8:13_53": "patiṭṭhānattā aghamūlā eva. Te sayaṁ maraṇa dhammasamaṅgīno hutvā tena maraṇasatthena",
  "anya-e0401n8:13_54": "maraṇāvudhena saṁsāre sattānaṁ niccaṁ mārakattā jīvitindriyupacchedakattā vadhakā",
  "anya-e0401n8:13_55": "eva. Niccasukhahita vuḍḍhivigatattā vibhavā eva. Āsavehi pariggahitattā sāsavā eva.",
  "anya-e0401n8:13_56": "Niccakālaṁ paccayāyattavuttikattā saṅkhatā eva. Kilesamāramaccumārānaṁ āmisāhārattā",
  "anya-e0401n8:13_57": "mārāmisā eva. Anicchantasseva sato cakkhurogādibhāvena apāyabhavādibhāvena jātasabhāvattā",
  "anya-e0401n8:13_58": "jātidhammā eva. Anicchantasseva sato hāyanamaraṇasabhāvattā jarāmaraṇa dhammā eva.",
  "anya-e0401n8:13_59": "Sokādīnaṁ vatthubhāvena dhāraṇattā sokādi dhammā eva. Taṇhā saṁkilesa diṭṭhisaṁkilesa",
  "anya-e0401n8:13_60": "duccarita saṁkilesehi niyuttattā saṁkilesika dhammā evāti. Tena vuttaṁ “cattālīsāya",
  "anya-e0401n8:13_61": "ākārehī”ti. “Paṭisaṅkhānavasenā”ti parivīmaṁsanavasena.“Nikantiyā”ti nikantitaṇhāya.",
  "anya-e0401n8:13_62": "“Pariyādinnāyā”ti sukkhabhāvapattāya. “Bhayañcā”ti bhayañāṇavasena uppannaṁ ottappabhayañca.",
  "anya-e0401n8:14_0": "Loke attajīvā nāma sattānaṁ ajjhatta dhammesu sāradhammā honti. Tesu vigatesu sesadhammā",
  "anya-e0401n8:14_1": "nissatta nijjīvabhāvaṁ patvā pheggubhūtā kacavarabhūtāti lokassa abhimāno. Te ca",
  "anya-e0401n8:14_2": "attajīvā nāma sabbaso natthīti diṭṭhe khandhesu kacavarabhāvadassanaṁ attajīva suññatā",
  "anya-e0401n8:14_3": "dassanaṁ nāma. “Vimuccamāno”ti etena vimuccatīti vimokkhoti atthaṁ dasseti. Vimuccanti",
  "anya-e0401n8:14_4": "etenāti vimokkhotipi yujjati. “Nimittānī”ti vipallāsadhammehi nimmitāni niccanimitta",
  "anya-e0401n8:14_5": "sukhanimitta attanimitta jīvanimittāni. Satta puggala itthi purisa hattha pāda sīsa",
  "anya-e0401n8:14_6": "gīvādīni nimittāni ca. Tattha saṅkhārānaṁ khaṇika dhammattā aniccānaṁyeva sataṁ santati",
  "anya-e0401n8:14_7": "ghanena paṭicchannattā hiyyopi so eva, ajjapi so evātiādinā niccākārena upaṭṭhānaṁ",
  "anya-e0401n8:14_8": "niccanimittaṁ nāma. Kilesamalehi pariggahitattā asubhānaṁyeva sataṁ avijjāya paṭicchannattā",
  "anya-e0401n8:14_9": "idaṁ iṭṭhaṁ, kantaṁ, manāpaṁ, piyarūpa, ntiādinā subhākārena upaṭṭhānaṁ subhanimittaṁ",
  "anya-e0401n8:14_10": "nāma. Bhayaṭṭhena akhemaṭṭhena dukkhānaṁpi sataṁ tāyeva paṭicchannattā idaṁ sukhaṁ,",
  "anya-e0401n8:14_11": "nibbhayaṁ, khemaṁ, sātarūpa, ntiādinā sukhākārena upaṭṭhānaṁ sukhanimittaṁ nāma.",
  "anya-e0401n8:14_12": "Paccayā yattavuttikattā paccayena vinā kevalaṁ attano vasāyattavuttitā bhāvato anattānaṁyeva",
  "anya-e0401n8:14_13": "sataṁ attano icchāvasena karoti, katheti, cinteti, gantuṁ icchanto gacchati, ṭhātuṁ",
  "anya-e0401n8:14_14": "icchanto tiṭṭhatī, tiādinā vasavattanākārena upaṭṭhānaṁ attanimittaṁ nāma. Tathā",
  "anya-e0401n8:14_15": "sattonāma sattāhaṁpi jīvati, māsaṁpi jīvati, saṁvaccharaṁpi jīvatītiādinā jīvākārena",
  "anya-e0401n8:14_16": "upaṭṭhānaṁ jīvanimittaṁ nāma. Nanu cettha attano icchāvasena karotītiādīsu icchānāma",
  "anya-e0401n8:14_17": "taṇhāvāchando vā. Tadubhayampi cittasampayuttaṁ. Karaṇañca nāma kāyikakriyābhūtānaṁ",
  "anya-e0401n8:14_18": "cittajarūpakalāpānaṁ pavattiviseso. Evañcasati tesaṁ cittavasena pavattattā attano",
  "anya-e0401n8:14_19": "icchāvasena karotīti idaṁ abhidhammaviruddhaṁ na hotīti. Na na hoti. Attanoti ca",
  "anya-e0401n8:14_20": "karotīti ca vuttattā. Na hi attānāma atthi, yo attanoti vucceyya. Na ca kattānāma",
  "anya-e0401n8:14_21": "atthi, yo karotīti vucceyya. Idha pana tasmiṁ samaye pavattaṁ khandhapañcakameva",
  "anya-e0401n8:14_22": "attāti ca kattāti ca gahetvā attanoti ca karotīti ca vuttaṁ. “Avassayo hotī”ti patiṭṭhā",
  "anya-e0401n8:14_23": "hoti. “Vidhamitvā”ti ñāṇena antaradhāpetvā. Sabhāvato vijjamānāni na hontīti dassanañāṇena",
  "anya-e0401n8:14_24": "vinicchayaṁ pāpetvāti vuttaṁ hoti. Bhāvadassanaṁ nāma sokadukkhādīnaṁ abhāvadassanaṁ.",
  "anya-e0401n8:15_0": "“Taṁ taṁ ghanavinibbhujjanavasenā”ti samūhasantati ghanādīnaṁ bhindana chindanavasena.",
  "anya-e0401n8:15_1": "Tattha samūhaghanabhindanaṁ ādito dhammavavatthānañāṇakiccaṁ. Tadā attadiṭṭhi vikkhambhitā",
  "anya-e0401n8:15_2": "hoti. Jīvadiṭṭhi ca nāma sukhumatarā attadiṭṭhi eva vuccati. Maggakkhaṇaṁ patvā eva",
  "anya-e0401n8:15_3": "tadubhayaṁpi sabbaso samucchindatīti daṭṭhabbaṁ. “Paṇihitaguṇassā”ti patthitaguṇassa.",
  "anya-e0401n8:16_0": "“Pātimokkha”nti ettha “patī”ti jeṭṭhako vuccati. “Mukhaṁ”ti mūlakāraṇaṁ. Pati ca",
  "anya-e0401n8:16_1": "so mukhañcāti patimukhaṁ. Patimukhameva pātimokkhanti imamatthaṁ dassento “taṁ hī”tiādimāha.",
  "anya-e0401n8:16_2": "Sabbalokiyasīlāni nāma catupārisuddhisīlāni. Tesaṁ majjhe. “Jeṭṭhakattā”ti jeṭṭhakasīlattā.",
  "anya-e0401n8:16_3": "“Tamevā”ti vinayapaññattisīlameva +. “Yesaṁ dhammānaṁ”ti uddhacca muṭṭhassaccādi",
  "anya-e0401n8:16_4": "dhammānaṁ. “Vipphanditāni nāmā”ti vippakiṇṇāni nāmāti adhippāyo. Tenāha “lolāni nāmā”ti.",
  "anya-e0401n8:16_5": "“Tadanubandhā”ti tānivipphanditāni indriyāni anugatā. “Buddhappaṭikuṭṭhehī”ti buddhenabhagavatā",
  "anya-e0401n8:16_6": "paṭikkositehi nīvāritehi. “Micchāpayogehī”ti aṭṭhakuladūsanakammehi ceva ekavīsatianesanakammehi",
  "anya-e0401n8:16_7": "ca. “Tividhakuhanavatthūhī”ti paccayappaṭisevanañca, sāmantajappanañca, iriyā patha",
  "anya-e0401n8:16_8": "sannissitañcāti imehi tividhehi kuhanavatthūhi. Tividhehi acchariya kammavidhānehīti",
  "anya-e0401n8:16_9": "vuttaṁ hoti. Parisujjhatīti parisuddhi. Parisuddhi eva pārisuddhi. “Sammohassā”ti",
  "anya-e0401n8:16_10": "dhātumanasikārādīsu sammuyhanassa. “Gedhassā”ti sammohattāyeva paccayesu bhattanikkhittakā",
  "anya-e0401n8:16_11": "kassaviya gedhassa, abhikaṅkhassa. “Madassā”ti lābhasakkārā dimūlakassa mānamadassa.",
  "anya-e0401n8:16_12": "“Pamādassā”ti kusalesu dhammesu pamādassa muṭṭhassaccassa. Taṁ taṁ payojana mariyādo",
  "anya-e0401n8:16_13": "nāma cīvarapaccaye tāva sītappaṭighātādiko payojanamariyādo. “Mariyādo”ti ca yāvadevāti",
  "anya-e0401n8:16_14": "padena dassito sītappaṭighātādiko cīvarappayojana paricchedo. So ca cīvarapaccaye",
  "anya-e0401n8:16_15": "sammohādike sāvajjapakkhe apatanatthāya ṭhapito. Tena vuttaṁ “sammohassa gedhassa",
  "anya-e0401n8:16_16": "madassa pamādassa pahānatthaṁ”ti. Esanayo piṇḍapātapaccayādīsupi. Etena paccavekkhanāpāṭhesu",
  "anya-e0401n8:16_17": "ayamattho dassito. Idha bhikkhu cīvaraṁ paṭisevati yāvadeva sītassa paṭighātāya uṇhassa",
  "anya-e0401n8:16_18": "paṭighātāyātiādīsu yāvadeva sītassa paṭighātāya paṭisevati. Na tato uttari sammohatthāya",
  "anya-e0401n8:16_19": "gedhatthāya madatthāya pamādatthāya paṭisevatītiādi. Evañcasati, yaṁ cīvaraṁ paṭisevantassa",
  "anya-e0401n8:16_20": "sammohagedhamadappamādā uppajjanti. Taṁ na sevitabbaṁ. Itaraṁ sevitabbanti dassitaṁ hotīti.",
  "anya-e0401n8:17_0": "“Paccattasabhāvo”ti paccekasabhāvo. “Kāriyasaṅkhātaṁ”ti kātabbaṁ abhinipphādetabbanti",
  "anya-e0401n8:17_1": "kāriyaṁ. Āsannapphalaṁ. Tenāha “aggissadhūmoviyā”ti. Āsannakāraṇaṁ padaṭṭhānaṁ nāma",
  "anya-e0401n8:17_2": "aggikārako viya. Pajjati gacchati pavattati phalaṁ etenāti padaṁ. Tiṭṭhati phalaṁ",
  "anya-e0401n8:17_3": "etthāti ṭhānaṁ. Ubhayaṁpi kāraṇa pariyāyo eva. Tena atissayatthopi sijjhatīti āha",
  "anya-e0401n8:17_4": "“āsannakāraṇaṁ”ti. “Saddhiṁ saññā citta vipallāsehī”ti diṭṭhisampayuttehīti adhippāyo.",
  "anya-e0401n8:17_5": "Diṭṭhivippayuttā pana saññā citta vipallāsā vikkhambhituṁ sakkotīti na vattabbā.",
  "anya-e0401n8:17_6": "“Sāsana dhamme”ti anattalakkhaṇa suttantādike suññata dhammappaṭisaṁyutte desanādhamme.",
  "anya-e0401n8:17_7": "“Diṭṭhivipallāso vikkhambhito”ti tādisaṁ dhammadesanaṁ sutvā desake satthari ca desite",
  "anya-e0401n8:17_8": "dhamme ca saddhaṁ paṭilabhitvā saccameva bhagavā āha, ahaṁ pana etaṁ mama, esohamasmi,",
  "anya-e0401n8:17_9": "eso me attā,ti gaṇhāmi, micchāvatāyaṁ mamagāhoti evaṁ vikkhambhito hoti. Tato paṭṭhāya",
  "anya-e0401n8:17_10": "eso me attāti vadantopi diṭṭhisampayuttacittena na vadati. Diṭṭhivippayuttacittena",
  "anya-e0401n8:17_11": "eva vadatīti adhippāyo. Idampana daḷhaggāha vikkhambhanamattaṁ eva. Na attadassana",
  "anya-e0401n8:17_12": "vikkhambhanaṁ. Taṁ pana dhammavavatthānaññāṇe siddhe eva sijjhatītipi vadanti. Catunnaṁ",
  "anya-e0401n8:17_13": "āhārānaṁ vasena catudhā nāmarūpaṁ pariggahetabbameva. Kasmā, cattāro āhāre pariggahetvā",
  "anya-e0401n8:17_14": "tesveva lakkhaṇattayaṁ samanupassantassa ante lokuttaraññāṇadassanappaṭilābhakiccassa",
  "anya-e0401n8:17_15": "siddhattāti adhippāyo. Pañcadhātiādīsu esanayo. Ādikammikānaṁ avisayo, visuṁ visuṁ",
  "anya-e0401n8:17_16": "lakkhaṇa rasādīhi pariggahetuṁ asakkuṇeyyattā. Pariggahaṇe sakkontassapi vipassanā",
  "anya-e0401n8:17_17": "kamme visuṁ visuṁ passituṁ asakkuṇeyyattā ca. Tathāhi vakkhati “kalāpavasena saṁkhipitvā”ti.",
  "anya-e0401n8:17_18": "“Aññassa kassacī”ti attajīvādikassa. So karoti kusalākusalaṁ kammaṁ. So paṭisaṁvedeti",
  "anya-e0401n8:17_19": "bhavantaraṁ patvā tabbipākaṁ. Saṁsarati bhavato bhavaṁ. Sandhāvati kammavegena khitto.",
  "anya-e0401n8:17_20": "Suddhe nāme eva vā rūpe eva vā īhābyāpārānaṁ abhāvadassanatoti yojanā. Puggalasattānaṁ",
  "anya-e0401n8:17_21": "kriyāyoti saññitāti viggaho. “Attāti pavattā diṭṭhī”ti kāraka diṭṭhi. “Tadatthā bhinivesavasenā”ti",
  "anya-e0401n8:17_22": "satto, puggalo, tiādi vohārassa sabbhāvato tassa atthabhūto sattapuggalādikopi sabhāvato",
  "anya-e0401n8:17_23": "atthiyeva. No natthīti evaṁ daḷhaṁ hadaye sannidhānakaraṇa vasena. “Atidhāvanañcā”ti",
  "anya-e0401n8:17_24": "vohāra paññattimatte aṭṭhatvā taṁ atikkamitvā pañcakkhandhe sattādibhāvena gahaṇañcāti adhippāyo.",
  "anya-e0401n8:18_0": "“Kammacittotukāhāravasenā”ti ettha kakāro sandhi vasena āgamo. Kammavasena cittavasena",
  "anya-e0401n8:18_1": "utuvasena āhāravasenāti attho. Anurūpānaṁ paccayānaṁ sāmaggīti viggaho. “Aññathā",
  "anya-e0401n8:18_2": "pavattiyā”ti aññena pakārena pavattanassa. “Hetusambhārapaccayehī”ti hetupaccaya",
  "anya-e0401n8:18_3": "sambhārapaccayehi. Janaka paccayā hetupaccayā nāma. Parivārapaccayā sambhārapaccayā",
  "anya-e0401n8:18_4": "nāma. “Kammappavattiyā”ti kammappavattito. “Vipākappavattiyā”ti vipākappavattito.",
  "anya-e0401n8:18_5": "Ekassa sattassa anamatagge saṁsāre saṁsarantassa rūpakāyopi atthi nāmakāyopi atthi.",
  "anya-e0401n8:18_6": "Tato añño kocisabhāvo nāma natthi. Dve ca kāyā pañcavokāre saṁsarantassa ekato pavattanti.",
  "anya-e0401n8:18_7": "Asaññasatte saṁsarantassa rūpakāyo eva pavattati. So eva tattha ekosattoti saṅkhyaṁ",
  "anya-e0401n8:18_8": "gacchati. Arūpe saṁsarantassa nāma kāyo eva pavattati. So eva tattha eko sattoti",
  "anya-e0401n8:18_9": "saṅkhyaṁ gacchati. “Saṅkhyaṁ gacchatī”ti ca paññattimattaṁ gacchatīti adhippāyo.",
  "anya-e0401n8:18_10": "Tesu ca kāyesu rūpakāye cuti paṭisandhīnaṁ aññamaññaṁ anantara paccayatā nāma natthi.",
  "anya-e0401n8:18_11": "Ekamekasmiṁ bhave ekameko hutvā cutikāle bhijjati. Rūpasantati chijjati. Paṭisandhirūpena",
  "anya-e0401n8:18_12": "saha paccaya paccayuppannatā pabandho nappavattati. Nāma kāye pana cuti paṭisandhīnaṁ",
  "anya-e0401n8:18_13": "aññamaññaṁ anantarapaccayatā atthi. Cutikālepi nāmasantati na chijjati. Paṭisandhi",
  "anya-e0401n8:18_14": "nāmena saha paccaya paccayuppannatā pabandho pavattatiyeva. Tattha paṭiccasamuppāda",
  "anya-e0401n8:18_15": "kusalo bhikkhu paṭiccasamuppādaññāṇe ṭhatvā ekasmiṁbhave ekassa sattassa pavattiṁ",
  "anya-e0401n8:18_16": "passanto sattaṁ nāma na passati. Puggalaṁ nāma na passati. Ahantipi na passati. Parotipi",
  "anya-e0401n8:18_17": "na passati. Ahaṁ atītesu bhavesu ahosintipi na passati. Imasmiṁbhave asmītipi na",
  "anya-e0401n8:18_18": "passati. Anāgatesu bhavissāmītipi na passati. Atha kho avijjā paccayā saṅkhārā pavattanti.",
  "anya-e0401n8:18_19": "Saṅkhāra paccayā bhavantare viññāṇaṁ pavattatītiādinā nayena nāmarūpa dhammānaṁ hetuphala",
  "anya-e0401n8:18_20": "paramparāvasena avicchedappavattimeva passati. Ekasmiṁbhave pavattiṁ passante sati,",
  "anya-e0401n8:18_21": "anamataggesaṁsāre anantesu bhavesu tassa sattassa pavatti diṭṭhā eva hoti tatthapi",
  "anya-e0401n8:18_22": "evameva, tatthapi evamevāti. Tadā tassa soḷasavidhā kaṅkhā pahīyatīti imamatthaṁ",
  "anya-e0401n8:18_23": "“dassento anamatagge saṁsāre”tiādimāha. Tattha katamā soḷasavidhā kaṅkhāti. Ahosiṁ",
  "anya-e0401n8:18_24": "nu kho ahaṁ atītamaddhānaṁ. Na nu kho ahosiṁ. Kiṁ nu kho ahosiṁ. Kathaṁ nu kho ahosiṁ.",
  "anya-e0401n8:18_25": "Kiṁ hutvā kiṁ ahosiṁ nu kho ahaṁ atītamaddhānanti evaṁ pubbante pañcavidhā kaṅkhāvuttā.",
  "anya-e0401n8:18_26": "Bhavissāmi nu kho ahaṁ anāgatamaddhānaṁ. Na nu kho bhavissāmi. Kiṁ nu kho bhavissāmi.",
  "anya-e0401n8:18_27": "Kathaṁ nu kho bhavissāmi. Kiṁ hutvā kiṁ bhavissāmi nu kho ahaṁ anāgatamaddhānanti",
  "anya-e0401n8:18_28": "evaṁ aparante pañcavidhā kaṅkhā vuttā. Ahaṁ nu kho smi. No nu kho smi. Kinnu kho",
  "anya-e0401n8:18_29": "smi. Kathaṁ nu kho smi. Ahaṁ nu kho satto kuto āgato. So kuhiṁ gāmī bhavissāmīti",
  "anya-e0401n8:18_30": "evaṁ paccuppanne chabbidhā kaṅkhā vuttā. Imā soḷasavidhā kaṅkhāti. Tattha ahosiṁ",
  "anya-e0401n8:18_31": "nu kho, na nu kho ahosinti iminā padadvayena atītakāle attano atthi natthibhāve kaṅkhati.",
  "anya-e0401n8:18_32": "Sace atthi, kiṁ nu kho ahosinti kaṅkhati. Kenaci hetunā paccayena vā ahosiṁ. Kenaci",
  "anya-e0401n8:18_33": "iddhimantena vā nimmito ahosiṁ. Ahetu apaccayā vā animmito vā sayaṁjāto ahosinti",
  "anya-e0401n8:18_34": "attho. Yadi tesupakāresu aññatarena ahosiṁ. Kathaṁ nu kho ahosiṁ. Apādakovā ahosiṁ.",
  "anya-e0401n8:18_35": "Dvipādako vā. Catuppādakovā. Bahuppādakovā. Rūpīvā. Arūpīvā. Saññīvā. Asaññīvā iccādi.",
  "anya-e0401n8:18_36": "Atha tesu apādakādīsu aññataro ahaṁ ahosiṁ. Kiṁ hutvā kiṁ ahosiṁ. Pathamabhave kiṁ",
  "anya-e0401n8:18_37": "hutvā dutīya bhavādīsu kiṁ ahosinti idaṁ bhavaparamparāvasena vuttaṁ. Esanayo aparantepi.",
  "anya-e0401n8:18_38": "Paccuppanne “ahaṁ nu kho smi, no nu kho smī”ti yathā khuddakavatthu vibhaṅge aṭṭhasatataṇhāvicaritesu.",
  "anya-e0401n8:18_39": "Satasmīti hoti. Sītasmīti hotīti vuttaṁ. Tattha “satasmī”ti ahaṁ sassato vā bhavāmi.",
  "anya-e0401n8:18_40": "“Sītasmī”ti ahaṁ ucchinnovā bhavāmīti attho. Yathā ca. Atthīti kho eko anto. Natthīti",
  "anya-e0401n8:18_41": "kho dutīyo antoti vuttaṁ. Tattha “atthī”ti attānāma bhavābhavesu niccakālaṁ atthi.",
  "anya-e0401n8:18_42": "“Natthī”ti tathā natthi, ucchijjati. Na hoti parammaraṇāti attho. Tathā idhāpi ahaṁ",
  "anya-e0401n8:18_43": "nu kho smi. No nu kho smīti kaṅkhati. Tattha “ahaṁ nu khosmī”ti ayaṁ ahaṁ nāma bhavābhavesu",
  "anya-e0401n8:18_44": "niccakālaṁ asmi nu kho, mama attānāma sassato hutvā sabbakālaṁ atthi nu khoti vuttaṁ",
  "anya-e0401n8:18_45": "hoti. “No nu kho smī”ti tathā no asmi nu kho. Mama attā tathā natthi nu khoti attho.",
  "anya-e0401n8:18_46": "Ettha ca “bhavābhavesū”ti pavattepi paccuppanne vattamānaṁ attānaṁ gahetvā pavattā",
  "anya-e0401n8:18_47": "paccuppanne saṅgahitanti daṭṭhabbaṁ. “Kiṁ nu kho smī”ti ahaṁ nāma santo jāto kiṁ",
  "anya-e0401n8:18_48": "nu kho asmi. Kenaci hetunā paccayena vā asmi nu kho. Kenaci iddhimantena vā nimmito",
  "anya-e0401n8:18_49": "bhavāmi nu kho. Udāhu ahetu apaccayā vā kenaci animmito vā sayaṁ nu kho bhavāmi nu",
  "anya-e0401n8:18_50": "khoti attho. “Kathaṁ nu kho smī”ti ettha pana apadādīhi ayojetvā ahaṁ nu kho kiṁ",
  "anya-e0401n8:18_51": "gotto bhavāmi. Gotamagotto vā vāseṭṭha gotto vā tiādinā yojetabbaṁ. Ādi kappakāle",
  "anya-e0401n8:18_52": "tāni gottāni etarahi sambhedaṁ gacchanti. Tasmā tesu kaṅkhanto kaṅkhatiyeva. “Ahaṁ",
  "anya-e0401n8:18_53": "kuto āgato”ti ahaṁ atīte kutobhavato āgato asmi. “Sokuhiṁgāmī bhavissāmī”ti so ahaṁ",
  "anya-e0401n8:18_54": "āyatiṁ bhave kuhiṁ gāmiko bhavissāmīti kaṅkhati. “Kaṅkhāya atikkamo”ti so bhikkhu",
  "anya-e0401n8:18_55": "paṭiccasamuppāde avijjādikaṁ atītahetu pañcakaṁ passanto tasmiṁbhave sabbaṁpi paṭiccasamuppādaṁ",
  "anya-e0401n8:18_56": "passatiyeva. Evaṁ passanto na tattha ahaṁ nāma koci atthi, yaṁ paṭicca atīta visayā",
  "anya-e0401n8:18_57": "pañcavidhā kaṅkhā uppajjati. Dhamma mattameva tattha atthīti evaṁ atīte kaṅkhā vatthussa",
  "anya-e0401n8:18_58": "abhāvadassanena pañcavidhāya kaṅkhāya atikkamo hoti. Nanu tathā passantassapi kathaṁ",
  "anya-e0401n8:18_59": "nu kho smi, kiṁ hutvā kiṁ ahosiṁ nu khoti ayaṁ kaṅkhā atthiyeva. Tathā passantopi",
  "anya-e0401n8:18_60": "hi vinā pubbenivāsaññāṇena atīte bhave ahaṁ dvipādako ahosintivā catuppādako ahosinti",
  "anya-e0401n8:18_61": "vā tato cuto asukabhave uppannoti vā na jānāti na passatīti. Vuccate. Sā pana kaṅkhā",
  "anya-e0401n8:18_62": "dhamma mattappavatti dassanato paṭṭhāya antarāyika kaṅkhā na hoti. Vicikicchā paṭirūpikā",
  "anya-e0401n8:18_63": "eva. Sā hi ariyānaṁpi labbhati yevāti. Tathā anāgate phalapañcakaṁ passanto aparante",
  "anya-e0401n8:18_64": "pañcavidhaṁ kaṅkhaṁ atikkamati. Paccuppanne phalapañcakañca hetupañcakañca passanto",
  "anya-e0401n8:18_65": "paccuppanne kaṅkhā chakkaṁ atikkamati. Sesaṁ sabbaṁ pubbante vuttanayamevāti. Aṭṭhavidhāya",
  "anya-e0401n8:18_66": "kaṅkhāya atikkamane pana paṭiccasamuppādaṁ anulomappaṭilomaṁ passanto desanā dhamme",
  "anya-e0401n8:18_67": "ca lokuttara dhammesu ca kaṅkhaṁ atikkamati. Dhamme kaṅkhātikkamanena saheva desente",
  "anya-e0401n8:18_68": "satthari ca, yathānusiṭṭhaṁ paṭipanne saṅghe ca, tīsu sikkhāsu ca, yathāvutte pubbante",
  "anya-e0401n8:18_69": "ca, aparante ca, pubbantā parantesu ca, paṭiccasamuppādena saha paṭiccasamuppannesu",
  "anya-e0401n8:18_70": "dhammesu ca sabbaṁ kaṅkhaṁ atikkamatiyeva. Tenāha “sabhāva dhammappavattiyā”tiādiṁ.",
  "anya-e0401n8:18_71": "Tattha “sabhāvadhammappavattiyā cā”ti paccayaparamparāvasena sabhāvadhammānaṁ paramparappavattiyā",
  "anya-e0401n8:18_72": "ca. Dhammasu dhammatā nāma desanā dhammassa svākkhātatādibhāvena sundara dhammatā.",
  "anya-e0401n8:18_73": "Anavajjadhammatā. Buddhasubuddhatā nāma taṁ dhammaṁ desentassa buddhassa sabbaññubuddhatā.",
  "anya-e0401n8:19_0": "Pariyuṭṭhitānaṁ diṭṭhivicikicchānaṁ vikkhambhanaṁ nāma heṭṭhā dhammavavatthāna vasena",
  "anya-e0401n8:19_1": "paccayapariggahavasena ca sijjhati. Vipassanā kammaṁ pana anusayabhūtānaṁ diṭṭhivicikicchānaṁ",
  "anya-e0401n8:19_2": "sallikhanatthāya karīyatīti vuttaṁ “anusaya samūhananatthañcā”tiādi. “Tattha panā”ti",
  "anya-e0401n8:19_3": "tasmiṁ paṭisambhidā magge pana. Vibhattesūti pāṭhaseso. “Yassā”ti yogī puggalassa.",
  "anya-e0401n8:19_4": "“Yaṁ dūre santikevā”ti yaṁ dūre pavattaṁ rūpaṁ vā, santike pavattaṁ rūpaṁvāti pāṭhaseso.",
  "anya-e0401n8:19_5": "“Tadatthassa panā”ti sammasitadhammuddhāratthassa. “Ñāṇena daḷhaṁ gahetvā”ti dhammavavatthānaññāṇena",
  "anya-e0401n8:19_6": "suṭṭhuvibhūtaṁ katvāti adhippāyo. Idāni yaṁ yaṁ daḷhaṁ gahetabbaṁ. Taṁ taṁ sarūpato",
  "anya-e0401n8:19_7": "dassetuṁ “tatthā”tiādimāha. Puna daḷhaṁ gahitassa rūpassa aniccalakkhaṇaṁ dassetuṁ",
  "anya-e0401n8:19_8": "“sā ca kriyā”tiādi vuttaṁ. “Nassantī”ti bhijjanti. Aniccataṁ gacchanti. “Vitthambhana",
  "anya-e0401n8:19_9": "kriyā”ti ettha vividhena thambhanaṁ vitthambhanaṁ. Nānādisābhimukhavasena thambhanaṁ",
  "anya-e0401n8:19_10": "vahananti attho. “Imāsañcā”ti catunnaṁ mahābhūtānañca. Visuṁ visunti vuttattā tāsaṁ",
  "anya-e0401n8:19_11": "aññamaññañca sahajātesu gahaṇaṁ sambhavatīti vuttaṁ “āpādīnaṁ”ti. Āpādīnaṁ sesamahābhūtānañcāti",
  "anya-e0401n8:19_12": "attho. Santatiyā sarīrāni santati sarīrāni. “Tathā tathā kappetvā”ti rūpadhammānaṁ",
  "anya-e0401n8:19_13": "santati parivatti nāma abhikkamantassa evaṁ bhaveyya, paṭikkamantassa evaṁ bhaveyya,",
  "anya-e0401n8:19_14": "tathā samiñjantassa pasārentassātiādinā parikappetvā. “Sesakhandhesupi taṁ taṁ santati",
  "anya-e0401n8:19_15": "nānattaṁ”ti vedanākkhandhe tāva kāye kāyikasukhasantati dukkhasantatīnaṁ nānattaṁ.",
  "anya-e0401n8:19_16": "Citte somanassa domanassa santatīnaṁ. Upekkhā santati pana avibhūtā hoti. Kappetvā",
  "anya-e0401n8:19_17": "gahetabbā. Yadā citte somanassa domanassāni na sandissanti, tadā idāni upekkhā me",
  "anya-e0401n8:19_18": "vedanā pavattatīti vā, yadā tāni sandissanti, tadā sā nirujjhatīti vā evaṁ takketvā",
  "anya-e0401n8:19_19": "sammasitabbāti vuttaṁ hoti. Saññākkhandhe rūpasaññāsaddasaññādīnaṁ vasena. Saṅkhārakkhandhe",
  "anya-e0401n8:19_20": "rūpasañcetanā saddasañcetanādīnaṁ vasena, nānāvitakka vicārādīnaṁ vasena, lobhālobha",
  "anya-e0401n8:19_21": "dosādosa mohāmohādīnaṁ vasena ca. Viññāṇakkhandhe cakkhuviññāṇādīnaṁ, kusalā kusalaviññāṇādīnañca",
  "anya-e0401n8:19_22": "vasena santati nānattaṁ veditabbaṁ. Vissāsaṁ karotīti vatvā tadatthaṁ vivarati “etaṁ",
  "anya-e0401n8:19_23": "me”tiādinā. Tattha tayovissāsā taṇhāvissāso, mānavissāso, diṭṭhivissāso. Tattha etaṁ",
  "anya-e0401n8:19_24": "mamāti taṇhāvissāso. Esohamasmīti mānavissāso. Eso me attāti diṭṭhivissāso. “Pariharatī”ti",
  "anya-e0401n8:19_25": "bhavābhavesu pariggahetvā harati vahati. “Paramajjhattabhāvenā”ti padhānaajjhattabhāvena.",
  "anya-e0401n8:19_26": "Ajjhattasārabhāvenāti vuttaṁ hoti. “Pariggahito”ti eso me attāti diṭṭhipariggahena",
  "anya-e0401n8:19_27": "pariggahito. Tayo hi pariggahā taṇhā pariggaho, mānapariggaho, diṭṭhipariggahoti.",
  "anya-e0401n8:19_28": "Vase sabbaso vattanto nāma kevalaṁ vasāyattavuttiko eva siyā, na paccayāyattavuttikoti",
  "anya-e0401n8:19_29": "dassento “yathāvuttehī”tiādimāha. Tattha “yathāvuttehī”ti sabbasaṅgahe vuttappakārehi",
  "anya-e0401n8:19_30": "kammābhisaṅkharaṇādīhi. “Tathāpariggahetabbo”ti eso me attāti evaṁ paramajjhattabhāvena",
  "anya-e0401n8:19_31": "pariggahetabbo. Tathā hi yo attano vasena vattati, tasmiṁ attano sāmibhāvo natthi.",
  "anya-e0401n8:19_32": "Yasmiñca sāmibhāvo natthi, tasmiṁ rūpādike dhamme attānaṁ sāmikaṁ katvā eso mama",
  "anya-e0401n8:19_33": "attāti pariggaho nāma micchā eva. Tathā yo ca khaṇika dhammo hoti, khaṇe khaṇe bhijjati,",
  "anya-e0401n8:19_34": "taṁ rūpādikaṁ khandhapañcakaṁ attano sāraṁ katvā tathā pariggahopi micchā eva. Ettha",
  "anya-e0401n8:19_35": "ca “micchā evā”ti paramattha saccaṁ patvā micchā eva. Vipallāso evāti vuttaṁ hoti.",
  "anya-e0401n8:19_36": "“Sukhaṁ viddhaṁsetī”ti kāyikasukhañca cetasika sukhañca viddhaṁseti. Vināseti. “Nānādukkhaṁ",
  "anya-e0401n8:19_37": "janetī”ti kāyikadukkhañca cetasika dukkhañca janeti uppādeti. “Idañca rūpaṁ edisameva",
  "anya-e0401n8:19_38": "hotī”ti kathaṁ hoti. Manussattabhāve ṭhitānaṁ sattānaṁ yathāpavattaṁ manussa sukhaṁ",
  "anya-e0401n8:19_39": "viddhaṁseti, jiṇṇabhinnabhāvaṁ pāpeti, nānādukkhaṁ janeti. Sayaṁ apāyattabhāvaṁ gahetvā",
  "anya-e0401n8:19_40": "tesaṁ nānāapāya dukkhaṁ janeti. Tathā devattabhāve sakkattabhāve brahmattabhāve ṭhitānantiādinā",
  "anya-e0401n8:19_41": "vattabbaṁ. Tathā manussattabhāve ṭhitānaṁ nānāvipariṇāma kiccehi yathāpavattaṁ sukhaṁ",
  "anya-e0401n8:19_42": "viddhaṁseti, nānāpaccayābhisaṅkharaṇakiccehi nānādukkhaṁ janeti. Tena vuttaṁ “idañca",
  "anya-e0401n8:19_43": "rūpaṁ edisamevā”ti. “Sāronāma thāmabalaviseso vuccatī”ti etena thāmabalavisesena",
  "anya-e0401n8:19_44": "sampannaṁ vatthuṁpi saṅgaṇhāti. “Asārakaṭṭhenā”ti ettha sāro eva sārakaṁ, na sārakaṁ",
  "anya-e0401n8:19_45": "asārakanti imamatthaṁ sandhāya “rūpaṁ pana sayaṁpi evarūpo sāro na hotī”ti vuttaṁ.",
  "anya-e0401n8:19_46": "Sattānaṁ attasāro jīvasāro na hotīti attho. Natthi sāro etassāti asārakanti imamatthaṁ",
  "anya-e0401n8:19_47": "sandhāya “na ca evarūpena sārena yuttaṁ”ti vuttaṁ. Attasārena jīvasārena saṁyuttaṁ",
  "anya-e0401n8:19_48": "hotīti attho. Tattha purimo attho rūpaṁ attato samanupassatīti idaṁ sandhāya vutto.",
  "anya-e0401n8:19_49": "Pacchimo rūpavantaṁ vā attānaṁ, attani vā rūpaṁ, rūpasmiṁ vā attānaṁti imāni sandhāya",
  "anya-e0401n8:19_50": "vutto. Etena asārakaṭṭhenāti asārabhāvena, asārayuttabhāvena vāti ca. Anattāti etthapi",
  "anya-e0401n8:19_51": "na attā anattā, natthi attā etassāti vā anattāti ca dvidhā attho sijjhati. “Yañcā”ti",
  "anya-e0401n8:19_52": "yañca rūpaṁ. “Pīḷetī”ti taṁ samaṅgī puggalaṁ pīḷeti. Etena anattabhāve siddhe dukkhabhāvopi",
  "anya-e0401n8:19_53": "siddhoti dasseti. “Tiṇṇaṁ vayānaṁ vasena addhābhedo yojetabbo”ti pathamavaye pavattaṁ",
  "anya-e0401n8:19_54": "rūpaṁ dutīyavayaṁ na pāpuṇāti, pathamavaye eva nirujjhatītiādinā addhāpaccuppanne",
  "anya-e0401n8:19_55": "antogadhabhedo yojetabbo. “Sabhāgekasantānavasenā”ti sabhāgānaṁ dhammānaṁ sabhāgaṭṭhena",
  "anya-e0401n8:19_56": "ekībhūtā santati sabhāgekasantati. “Sabhāgānaṁ dhammānaṁ”ti ca cittajesutāva nirantarappavattena",
  "anya-e0401n8:19_57": "lobhasampayuttacittena sahajātā rūpadhammā sabhāgarūpadhammā nāma. Tathā nāma dhammā",
  "anya-e0401n8:19_58": "ca. Evaṁ dosasampayuttādīsupi. Utujesu nirantarappavattena sītautunā samuṭṭhitā rūpadhammā",
  "anya-e0401n8:19_59": "sabhāgarūpa dhammā nāma. Tathā uṇhautunā samuṭṭhitā. Esanayo āhārajesupīti evaṁ sabhāgekasantativasena.",
  "anya-e0401n8:19_60": "“Sampāpuṇituṁ”ti ñāṇena sampāpuṇituṁ. “Addhāsantativasenā”ti ettha santativasena",
  "anya-e0401n8:19_61": "sammasanaṁ visesato adhippetaṁ. Evañca katvā heṭṭhā aniccaṁ khayaṭṭhenāti pade catunnaṁ",
  "anya-e0401n8:19_62": "mahābhūtānaṁ santati vibhāganayo suṭṭhu dassitoti. “Aniccalakkhaṇa dassanameva padhānaṁ”ti",
  "anya-e0401n8:19_63": "imasmiṁ ñāṇepi udayabbayaññāṇepi bhaṅgaññāṇepi aniccalakkhaṇa dassanameva padhānaṁ.",
  "anya-e0401n8:19_64": "Bhayaññāṇe ca ādīnavaññāṇe ca nibbidāñāṇe ca dukkhalakkhaṇa dassanaṁ padhānaṁ. Upari",
  "anya-e0401n8:19_65": "catūsu ñāṇesu anattalakkhaṇa dassanaṁ padhānanti. “Samuditesū”ti aññamaññaṁ avinābhāvasahāyabhāvena",
  "anya-e0401n8:19_66": "samuppannesu. Idañca avijjāsamudayā rūpasamudayo. Taṇhāsamudayā upādāna samudayo.",
  "anya-e0401n8:19_67": "Āhāra samudayā rūpasamudayoti pāḷivasena vuttaṁ. Appahīna vasenāti pāḷipade pana",
  "anya-e0401n8:19_68": "avijjā taṇhā diṭṭhānusayānaṁ appahīnaṭṭhena santāne vijjamānatā eva pamāṇanti daṭṭhabbaṁ.",
  "anya-e0401n8:19_69": "“Samudentī”ti paṭisandhito paṭṭhāya ekato udenti. Uparūpari enti. Āgacchantīti attho.",
  "anya-e0401n8:19_70": "Ekabhavabhāvena pātubbhavantīti adhippāyo. Tenāha “yāvamaraṇakālā”tiādiṁ. “Pasavantī”ti",
  "anya-e0401n8:19_71": "pavaḍḍhamānā savanti, pavattanti, sandanti. “Tesu panā”ti avijjā taṇhupādāna kammesu.",
  "anya-e0401n8:19_72": "“Nirujjhantī”ti tasmiṁbhave eva nirujjhanti. Tasmiṁ bhave nirodho nāma bhavantare",
  "anya-e0401n8:19_73": "puna anuppādo yevāti vuttaṁ “bhavantare”tiādi. “Taṁ santatiyaṁ”ti tasmiṁ paccuppanna",
  "anya-e0401n8:19_74": "bhaveti vuttaṁ hoti. “Puna anuppādasaṅkhātaṁ nirodhaṁ”ti santati nirodho nāma vutto.",
  "anya-e0401n8:19_75": "Na nibbāna nirodho. Etāhi paccaye sati, bhavantare uppajjīssanti yevāti. Idāni yathāpavatta",
  "anya-e0401n8:19_76": "santatīsu pariyāpannānaṁ sabbapacchimānaṁ nāmarūpānaṁ khaṇikanirodhavasena atthaṁ",
  "anya-e0401n8:19_77": "vadanto “yathāpavatta santatiyo vā chijjanti bhijjantī”ti vuttaṁ. “Udayabbayaṁ samanupassantassa",
  "anya-e0401n8:19_78": "cā”ti ettha katamo udayo nāma, katamo vayo nāma, kathañca tadubhayaṁ samanupassatīti",
  "anya-e0401n8:19_79": "āha “udayabbayaṁ passantassāti ettha yathā nāmā”tiādiṁ. Tattha “tamo khandho”ti tamorāsi.",
  "anya-e0401n8:19_80": "“Vetī”ti vigacchati. Antara dhāyati.“Udayo”ti uppādo ceva vaḍḍhi ca. “Vayo”ti vigamanaṁ,",
  "anya-e0401n8:19_81": "antaradhānaṁ. “Nānāpayogavasenavā”ti samiñjanappasāraṇādi nānāpayogavasena vā. Udayapakkhānaṁ",
  "anya-e0401n8:19_82": "nānāsantatīnaṁ udayañca udayato. Vayapakkhānaṁ nānāsantatīnaṁ vayañca vayatoti yojanā.",
  "anya-e0401n8:20_0": "Bojjhaṅga dhammehi sampannattā ārādheti attano cittaṁti āraddho. Tuṭṭhacittoti attho.",
  "anya-e0401n8:20_1": "Vipassatīti vipassako. Āraddho hutvā vipassako āraddhavipassako. Duvidhohi vipassako",
  "anya-e0401n8:20_2": "taruṇa vipassako ca āraddha vipassako ca. Tattha khandhānaṁ udayabbayaṁ suṭṭhu apassanto",
  "anya-e0401n8:20_3": "dubbalavipassako taruṇa vipassako nāma. Khandhānaṁ udayabbayaṁ suṭṭhu passanto vipassanā",
  "anya-e0401n8:20_4": "kamme ārādhita citto balavavipassako āraddhavipassako nāma. Yaṁ sandhāya vuttaṁ.",
  "anya-e0401n8:21": "[Ka]",
  "anya-e0401n8:22": "‘Suññāgāre paviṭṭhassa, santacittassa bhikkhuno;",
  "anya-e0401n8:23": "Amānusī ratī hoti, samma dhammaṁ vipassato,ti ca.",
  "anya-e0401n8:24": "[Kha]",
  "anya-e0401n8:25": "‘Yo ca vassasataṁ jīve, apassaṁ udayabbayaṁ;",
  "anya-e0401n8:26": "Ekāhaṁ jīvitaṁ seyyo, passato udayabbayaṁ,ti ca.",
  "anya-e0401n8:27_0": "Ayamidha adhippeto. Vipassanaṁ upecca kilesenti, malīnabhāvaṁ gamentīti vipassanupakkilesā.",
  "anya-e0401n8:27_1": "Paribandhanti nīvārentīti paribandhakāti heṭṭhā vuttameva antarāyika dhammānaṁ nāmaṁ.",
  "anya-e0401n8:27_2": "“Sarīrobhāso”ti sakalasarīrato nikkhanto obhāso. “Pañcavidhā pītī”ti khuddikā pīti,",
  "anya-e0401n8:27_3": "khaṇikā pīti, okkantikā pīti, ubbegā pīti, pharaṇā pītīti. “Duvidhā passaddhī”ti",
  "anya-e0401n8:27_4": "atibalavantī kāyapassaddhiceva cittapassaddhi ca. Vipassanā kamme okappanākārappavattā",
  "anya-e0401n8:27_5": "saddhāeva adhimuccanaṭṭhena adhimokkho saddhādhimokkho. “Vīriyaṁ”ti tasmiṁ kamme",
  "anya-e0401n8:27_6": "anikkhittadhuraṁ paggahitasīsaṁ vīriyaṁ. “Sukhaṁ”ti cittasukhaṁ. Tenāha “somanassaṁ”ti.",
  "anya-e0401n8:27_7": "“Vipassanāñāṇaṁ”ti indavissaṭṭhavajirasadisaṁ balavavipassanāñāṇaṁ. “Satī”ti tasmiṁ",
  "anya-e0401n8:27_8": "kamme appamuṭṭhā sati. “Tatramajjhattupekkhā”ti cittassa līnuddhaccādīhi visamantehi",
  "anya-e0401n8:27_9": "vimuttā tatramajjhattatāsaṅkhātā upekkhā. “Āvajjanupekkhā”ti vasibhāvapattā āvajjanasaṅkhātā",
  "anya-e0401n8:27_10": "upekkhā. “Ālayaṁ”ti taṇhālayaṁ. “Kurumānā”ti karontī. “Sukhumā taṇhā”ti kusalehi",
  "anya-e0401n8:27_11": "missakattā idaṁ akusalantipi jānituṁ asakkuṇeyyā sukhumataṇhā. “Na vatame”ti mama",
  "anya-e0401n8:27_12": "na uppannapubbovatāti yojanā. “Assādasahitā”ti obhāsādīsu assādataṇhā sahitā. “Adhimāna",
  "anya-e0401n8:27_13": "vasenā”ti adhikataraṁ maññanāvasena. “Tāvadevā”ti nikantiyā uppattikkhaṇeyeva. “Nikāmanākāro”ti",
  "anya-e0401n8:27_14": "icchanākāro. Assādanākāro. “Nikāmanassavatthū”ti nikantiyā vatthu. “Addhā”ti ekantena.",
  "anya-e0401n8:27_15": "“Handā”ti cittavissaṭṭhakaraṇe nipātapadaṁ. Idāneva naṁ visodhemi, na ciraṁ pavattituṁ",
  "anya-e0401n8:27_16": "dassāmīti imamatthaṁ dīpeti. “Tesvevā”ti tesuobhāsādīsu eva. Aṭṭhakathāya na sameti.",
  "anya-e0401n8:27_17": "Aṭṭhakathāyaṁ nikanti vikkhambhanassa visuṁ vuttattāti adhippāyo. Vipassanāparipāko",
  "anya-e0401n8:27_18": "nāma visesantarappavattena pākaṭoti dassetuṁ “saṅkhārupekkhābhāvaṁ pattā”tiādimāha.",
  "anya-e0401n8:27_19": "Vuṭṭhānagāmini vipassanābhāvapattenāti vuttaṁ hoti. “Dve vipassanā cittānī”ti upacārānulomacittāni.",
  "anya-e0401n8:27_20": "So hi vuṭṭhānanti vuccatīti sambandho. Saṅkhāra nimittato vā vuṭṭhāti. Nibbānaṁ ārabbha",
  "anya-e0401n8:27_21": "pavattito. Yadi evaṁ gotrabhupi vuṭṭhānaṁ nāma siyāti. Na siyā. Maggassa āvajjanamatte",
  "anya-e0401n8:27_22": "ṭhitattā. Paṭivedhakiccassaca sammoha samucchedakiccassa abhāvato. “Sayaṁ”ti maggasaṅkhāto",
  "anya-e0401n8:27_23": "sayaṁ. “Taṁ samaṅgīpuggalaṁ vā”ti tena maggena samaṅgīpuggalaṁ vā. “Vaṭṭappavattato",
  "anya-e0401n8:27_24": "cā”ti āyatiṁ bhavesu apāyavaṭṭappavattato vā, aṭṭhama bhavato paṭṭhāya kāmasugati",
  "anya-e0401n8:27_25": "vaṭṭappavattato vā. Avassaṁ vuṭṭhānaṁ gameti sampāpetīti vuṭṭhānagāminīti vacanattho.",
  "anya-e0401n8:27_26": "“Avassaṁ vuṭṭhānaṁ gacchantī”ti idha ṭhitānaṁ vuṭṭhānato nivatti nāma natthīti adhippāyo.",
  "anya-e0401n8:27_27": "Idañca paccekabuddhānaṁ buddhasāvakānañca vasena daṭṭhabbaṁ. Sabbaññu bodhisattā",
  "anya-e0401n8:27_28": "pana pubbabuddhānaṁ sāsane pabbajitvā vipassanā kammaṁ ārabhantā anulomaññāṇaṁ āhacca",
  "anya-e0401n8:27_29": "ṭhapentīti aṭṭhaka thāsu vuttaṁ. Tattha “āhaccā”ti idaṁ saṅkhārupekkhāñāṇassa matthakapattidassanatthaṁ",
  "anya-e0401n8:27_30": "vuttanti daṭṭhabbaṁ. “Āvajjanaṭṭhāniyaṁ”ti tato pubbabhāge kenaci cittena aggahite",
  "anya-e0401n8:27_31": "nibbānā rammaṇe āvajjanaṭṭhāniyaṁ. “Taṁ”ti gotrabhuññāṇaṁ. Gottaṁ bhavati abhibhavati",
  "anya-e0401n8:27_32": "chindatīti gotrabhu. Gottaṁ vā abhisambhuṇāti pāpuṇātīti gotrabhūti vacanattho. Kathaṁ",
  "anya-e0401n8:27_33": "pana gotrabhu cittaṁ gotrabhuññāṇaṁ puthujjanagottaṁ chindati, ariyagottaṁ pāpuṇātīti",
  "anya-e0401n8:27_34": "yujjeyya, sohi puggalo tasmiṁkhaṇe puthujjanagottapariyāpannoevāti. Saccaṁ. Attani",
  "anya-e0401n8:27_35": "pana chinnattā sayaṁ chindati nāma. Nibbānassa ca ariyagocarattā taṁ ārammaṇa karaṇavasena",
  "anya-e0401n8:27_36": "ariyagottaṁ pāpuṇāti nāmāti daṭṭhabbaṁ. Paccayasattivisesena attano anantare ariyagottaṁ",
  "anya-e0401n8:27_37": "bhāveti, pātubhāvetīti gotrabhūtipi yujjati. “Paricchijjā”ti paricchinditvā. Diṭṭhivicikicchādīhi",
  "anya-e0401n8:27_38": "sabbavipphandanehi muñcitvāti vuttaṁ hoti. Sammohassa pahānameva daṭṭhabbaṁ. Na te",
  "anya-e0401n8:27_39": "dhamme ārammaṇa karaṇa vasena jānanaṁ. Kathaṁ te dhamme ārammaṇaṁ akaronto maggo",
  "anya-e0401n8:27_40": "te dhamme parijānāti nāmāti. Kiccasiddhi vasena. So hi sammohaṁ pajahanto ārammaṇaṁ",
  "anya-e0401n8:27_41": "karontānipi hi pubbabhāgaññāṇāni tappahānakiccassa asādhakattā dukkha saccaṁ parijānantānīti",
  "anya-e0401n8:27_42": "na vuccanti. Maggo pana ārammaṇaṁ akarontopi tappahānakiccassa sādhakattātaṁ saccaṁ",
  "anya-e0401n8:27_43": "parijānātīti vuccati. Kasmā. Tato paṭṭhāya tassapuggalassa sabbakālaṁ tasmiṁsacce",
  "anya-e0401n8:27_44": "parijānana kiccassa siddhattā. Yathāhi eko puriso cakkhumhi pittasemhādidosehi palibuddhattā",
  "anya-e0401n8:27_45": "andho hoti. Na kiñci passati. Yadā pana so ekaṁ tejavantaṁ añjanaṁ labhitvā cakkhuṁ",
  "anya-e0401n8:27_46": "añjayanto sabbarattiṁ niddāyati. Tassa niddāyantasseva cakkhumhi sabbadosā nassanti.",
  "anya-e0401n8:27_47": "Cakkhu vippasannaṁ hoti. Taṅkhaṇato paṭṭhāya so niddāyantopi rūpāni passatīti vuccati.",
  "anya-e0401n8:27_48": "Kasmā, andhabhāvavigamena dassanakiccassa siddhattā. Evamevamidaṁ daṭṭhabbanti. Ekadesena",
  "anya-e0401n8:27_49": "vā heṭṭhimamaggesu, anavasesena vā arahattamagge. “Apacchāvattikaṁ”ti ettha pacchato",
  "anya-e0401n8:27_50": "āvattanaṁ pacchāvattaṁ. Natthi pacchāvattaṁ assāti apacchāvattikanti viggaho. “Puna",
  "anya-e0401n8:27_51": "anuppādadhammatāpattivasena nirodhasaṅkhātaṁ”ti maggakkhaṇe eva tānivaṭṭāni puna",
  "anya-e0401n8:27_52": "anuppādasabhāvaṁ āpajjanti, nirujjhanti. Tathā nirodhasaṅkhātaṁ. “Uppādanasaṅkhātāya",
  "anya-e0401n8:27_53": "bhāvanāyā”ti etena maggassa ekacittakkhaṇikattā vaḍḍhanasaṅkhātāya bhāvanāya okāso",
  "anya-e0401n8:27_54": "natthīti katvā vuttaṁ. Ariyamaggaṁ paṭilābhatthāya pana pavattitā pubbabhāgabhāvanāpi",
  "anya-e0401n8:27_55": "maggabhāvanā eva. Sā ca ariyamaggaṁ patvā matthakapattā hoti. Tasmā ariyamaggo eva",
  "anya-e0401n8:27_56": "matthakapatto bhāvanānuttaro hotīti imināpariyāyena vaḍḍhana saṅkhātāya bhāvanāyātipi",
  "anya-e0401n8:27_57": "yujjatiyeva. Attano anantare pavattaṁ ānantarikaṁ. Ānantarikaṁ phalaṁ etassāti viggaho.",
  "anya-e0401n8:27_58": "Tassa ca tatoparaṁ dve vā tīṇi vā phalacittāni pavattantīti iminā sambandho. Apanīto",
  "anya-e0401n8:27_59": "aggi etasmāti apanītaggiko. “Nibbāpento viyā”ti etena paṭippassambhanappahānakiccena",
  "anya-e0401n8:27_60": "maggānukulappavattiṁ dasseti. “Tesaṁ”ti tesaṁ cakkhūnaṁ. Taṁ rūpaṁ tassa pākaṭaṁ",
  "anya-e0401n8:27_61": "na tāva hotīti sambandho. “Tassā”ti tassa puggalassa. “Paccavekkhanavāresū”ti ettha",
  "anya-e0401n8:27_62": "pasādacakkhunā diṭṭhe pavattā anubandhaka vīthiyopi saṅgayhanti.",
  "anya-e0401n8:28_0": "Uparimaggehi vadhitabbā māretabbāti uparimaggavajjhā. “Kilesavibhāgesū”ti asukamaggena",
  "anya-e0401n8:28_1": "asukākilesā pahīyantīti evaṁ kilesavibhāgesu. “Pāḷiyaṁ”ti paṭisambhidā maggapāḷiyaṁ.",
  "anya-e0401n8:28_2": "Vuccamāne pana vattabbanti sambandho. Maggaṅgabojjhaṅgādīnaṁ paccavekkhanaṁ nāma",
  "anya-e0401n8:28_3": "maggapaccavekkhanameva. Tathā pacchā vā pavattatīti siddhaṁ. “Aviruddhā hotī”ti visuddhimaggena",
  "anya-e0401n8:28_4": "asamentāpi paccavekkhantānaṁ icchānurūpasambhavatoti adhippāyo. “Adhimānaniddesa",
  "anya-e0401n8:28_5": "aṭṭhakathāsū”ti vinaye catutthapārājike adhimānapadaniddesa aṭṭhakathāsu. “So”ti",
  "anya-e0401n8:28_6": "ariyabhūto bhikkhu. “No laddhuṁ na vaṭṭatī”ti aladdhuṁ na vaṭṭatīti attho. Laddhuṁ",
  "anya-e0401n8:28_7": "no na vaṭṭatīti vā yojanā. Catubbidhaṁ maggaññāṇaṁ gahitaṁ. Ñāṇadassanavisuddhi nāmāti vuttattā.",
  "anya-e0401n8:29_0": "“Abhinivisanaṁ”ti ajjhattaṁ daḷhataraṁ patiṭṭhānaṁ. “Nikhātasinerupā dassaviyā”ti",
  "anya-e0401n8:29_1": "tassa pavattanaṁ viya. “Kevalaṁ paccayāyatta vuttitāya adiṭṭhattā”ti etena eso me",
  "anya-e0401n8:29_2": "attā, na parassa attāti evaṁ attānaṁ attassa sāmikaṁ katvā gahaṇakāraṇaṁ vadati.",
  "anya-e0401n8:29_3": "Tattha kevalasaddena paramattha saccaṁ patvā attasseva abhāvato khandhapañcakassa",
  "anya-e0401n8:29_4": "attanovasāyatta vuttitaṁ nivatteti. Sammuti saccaṁ pana patvā attassa vijjamānattā",
  "anya-e0401n8:29_5": "mahājano attano khandhapañcakaṁ attano vasāyatta vuttiṁ maññamāno eso me attāti gaṇhāti.",
  "anya-e0401n8:29_6": "“Khaṇabhaṅgassa ca adiṭṭhattā”ti etena eso me sāraṭṭhena attā. Eso mama sāro. Etaṁ",
  "anya-e0401n8:29_7": "mama sarīraṁ. Yāva vassasataṁpi vassasahassampi etaṁ khandhapañcakaṁ na bhijjati,",
  "anya-e0401n8:29_8": "na vinassati. Tāva ahaṁ na marāmi. Yadā etaṁ bhijjati, vinassati. Tadā ahaṁ marāmi.",
  "anya-e0401n8:29_9": "Ahañca mama khandhapañcakañca advayaṁ anānattanti evaṁ gahaṇakāraṇaṁ vadati. Tattha",
  "anya-e0401n8:29_10": "“khaṇabhaṅgassā”ti nāmarūpadhammānaṁ khaṇe khaṇe bhañjanassa bhijjanassa maraṇassa.",
  "anya-e0401n8:29_11": "Idampanamaraṇaṁ sammuti sacce natthi. Paramattha sacce eva atthi. Tasmā taṁ apassanto",
  "anya-e0401n8:29_12": "mahājano attano khandhapañcakaṁ attanosāraṁ maññamāno eso me attāti gaṇhātīti. “Taṁ",
  "anya-e0401n8:29_13": "dvayaṁ sudiṭṭhaṁ katvā”ti khandhapañcakassa kevalaṁ paccayāyatta vuttitañca khaṇabhaṅgañca",
  "anya-e0401n8:29_14": "ñāṇa cakkhunā suṭṭhudiṭṭhaṁ katvā. Tattha pañcannaṁ khandhānaṁ paṭiccasamuppādaṁ",
  "anya-e0401n8:29_15": "suṭṭhupassanto kevalaṁ paccayāyatta vuttitañca avasāyatta vuttitañca suṭṭhu passati.",
  "anya-e0401n8:29_16": "Yo ca attano vasāyattavutti na hoti. So paramatthasaccaṁ patvā eso mama santakantipi",
  "anya-e0401n8:29_17": "vattuṁ nārahati. Kuto mama attāti. Api ca, satto nāma sabhāvato natthi. Paññattimattaṁ",
  "anya-e0401n8:29_18": "hoti. Yo ‘ahanti vā, meti vā, mamāti vā, gayheyya. Asante ca attasmiṁ ko mama attā",
  "anya-e0401n8:29_19": "nāma bhaveyyāti. Khaṇabhaṅgo hoti. Khaṇe khaṇe bhijjati. Satto ca nāma ekasmiṁbhave",
  "anya-e0401n8:29_20": "ādimhi sakiṁ eva jāyati. Ante sakiṁ eva marati. Antarā vassasataṁpi vassasahassaṁpi",
  "anya-e0401n8:29_21": "maraṇaṁ nāma natthi. Aññāhi khaṇikadhammānaṁ gati. Aññā sattassa. Evaṁsante kathaṁ",
  "anya-e0401n8:29_22": "khaṇikadhammā sattassa sāraṭṭhena attānāma bhaveyyunti. Tasmā te avasavattanaṭṭhena",
  "anya-e0401n8:29_23": "asārakaṭṭhena ca anattā eva. Apica “avasavattanaṭṭhenā”ti ettha vaso nāma sattasantāne",
  "anya-e0401n8:29_24": "eko padhānadhammo. Sace attānāma atthi. So eva padhānabhūtassa vasassapi attā bhaveyya.",
  "anya-e0401n8:29_25": "Evaṁsati, yo vaso, so attā. Yo attā, so vasoti bhaveyya. Tathā ca sati, rūpaṁ attāti",
  "anya-e0401n8:29_26": "gaṇhanto rūpañca vasañca attānañca ekattaṁ katvā gaṇhāti nāma. Tathā vedanaṁ attāti.",
  "anya-e0401n8:29_27": "Saññaṁ, saṅkhāre, viññāṇaṁ attāti gaṇhantepi. Evañcasati, satto ca khandhapañcakañca",
  "anya-e0401n8:29_28": "vaso ca attā ca sabbametaṁ ekattaṁ gacchati, eko sattoti saṅkhyaṁ gacchati. Na hi",
  "anya-e0401n8:29_29": "imasmiṁ vasavattanaṭṭhe ekassasattassa dve attā tayo attā bahūattāti sakkā bhavituṁ.",
  "anya-e0401n8:29_30": "Atha yathā yathā sattassa vaso vattati, icchā pavattati. Tathā tathā khandhapañcakampi",
  "anya-e0401n8:29_31": "niccakālaṁ sattassavasaṁ anugaccheyya. Kasmā, sattassa ca khandhapañcakassa ca vasassa",
  "anya-e0401n8:29_32": "ca nānattābhāvato. Evaṁ anugacchante sati. Rūpaṁ me attā, vedanā me attātiādiggahaṇaṁ",
  "anya-e0401n8:29_33": "vaṭṭeyya. Sabhāvato aviruddhaṁ bhaveyya. Na pana tathā anugacchati. Na hi dubbaṇṇo",
  "anya-e0401n8:29_34": "durūpo puriso attano rūpakāyaṁ attano vaseneva suvaṇṇaṁ surūpaṁ kātuṁ sakkoti. Tathā",
  "anya-e0401n8:29_35": "dussaddovā susaddaṁ, duggandhovā sugandhaṁ. Na ca andhovā anandhaṁ. Badhirovā abadhiraṁ.",
  "anya-e0401n8:29_36": "Rogīvā arogaṁ. Kuṭṭhīvā akuṭṭhaṁ. Gaṇḍīvā agaṇḍaṁ. Jiṇṇovā taruṇaṁ. Ajaraṁ vā amaraṇaṁ",
  "anya-e0401n8:29_37": "vā kātuṁ sakkoti. Nāpi apāyesu ca apatantaṁ. Patitvā vā tato vimuttaṁ kātuṁ sakkoti.",
  "anya-e0401n8:29_38": "Tathā devo vā devattā acāvetuṁ. Sakkovā sakkattā, māro vā mārattā, brahmā vā brahmattāti.",
  "anya-e0401n8:29_39": "Esanayo sesakhandhesupi. Tathā pana avasānugamanato paramattha saccaṁ patvā khandhapañcake",
  "anya-e0401n8:29_40": "attano sāmikiccaṁ issarakiccaṁ nāma natthi. Asāmikameva taṁ hoti, anissaraṁ. Tathā",
  "anya-e0401n8:29_41": "ca sati, attānaṁ tassa sāmiṁ issaraṁ katvā rūpaṁ me attāti gahaṇaṁ micchāgahaṇaṁ",
  "anya-e0401n8:29_42": "nāma hotīti. Loke pana mahājano dhammānaṁ paṭiccasamuppādaṁ na jānanti, na passanti,",
  "anya-e0401n8:29_43": "na paṭivijjhanti. Tesaṁ parampara paccayavasena pavattamāne khandhasantāne sammuti",
  "anya-e0401n8:29_44": "saccavasena nānāvasavattanākārā nāma santi. Nānāsāmi issarādhipativohārā ca loke",
  "anya-e0401n8:29_45": "sandissanti. Te sammuti saccavasena uppannesu tesu sāmiissarādhipati vohāresu vohāramatte",
  "anya-e0401n8:29_46": "aṭhatvā sabhāvasaccaṁ maññantā micchāgahaṇaṁ gaṇhanti. Ettha siyā. Na nu vasonāma",
  "anya-e0401n8:29_47": "icchā. Satto ca gantuṁ icchanto gacchati. Ṭhātuṁ icchanto tiṭṭhati. Evaṁsati. Tassa",
  "anya-e0401n8:29_48": "khandhapañcakaṁ tassa vasāyatta vutti eva hotīti. Na hoti. Kasmā, paccayāyatta vuttittā",
  "anya-e0401n8:29_49": "eva. Tathāhi gantuṁ icchānāma bahiddhā dhanahetuvā uppajjeyya. Nānābhogahetu vā.",
  "anya-e0401n8:29_50": "Aññena vā nānākāraṇena. Tattha yesaṁ dhane asati, yaṁ yaṁ dukkhaṁ āgaccheyya kāyikaṁ",
  "anya-e0401n8:29_51": "vā cetasikaṁ vā. Tesaṁ taṁ taṁ dukkhapaccayā dhanicchā nāma uppajjati. Dhanicchā",
  "anya-e0401n8:29_52": "paccayā ganticchādayo uppajjanti. Tathā nānābhogicchā nānākammicchāsu cāti. Nānādukkhabhayupaddavamūlikāsu",
  "anya-e0401n8:29_53": "icchāsu vattabba meva natthi. Tathā nānārammaṇānaṁ palobhana dukkhamūlikāsu ca nānāvitakkānaṁ",
  "anya-e0401n8:29_54": "vipphandanamūlikāsu ca icchāsu. Evaṁ vasopi paccayāyatta vuttiko eva hoti. “Gamanaṁ”ti",
  "anya-e0401n8:29_55": "gamanākārena pavattaṁ khandhapañcakaṁ. Yenayenadhanādihetunā so so vaso uppajjati.",
  "anya-e0401n8:29_56": "Gamanampi tena teneva uppajjati āhārupatthambhanādipaccayena ca. Vaso pana gamanassa",
  "anya-e0401n8:29_57": "paccayeka desamattaṁ hoti. So hi tadaññapaccayehi vinā sayaṁ uppajjituṁ na sakkoti.",
  "anya-e0401n8:29_58": "Kuto gamanaṁ uppādetuṁ. Evaṁ ṭhānādīsu. Evañca sati, idaṁ khandhapañcakaṁ paccayāyatta",
  "anya-e0401n8:29_59": "vuttikanticceva vattuṁ arahati. No vasāyatta vuttikanti. Api ca gantuṁ icchanto gacchatīti",
  "anya-e0401n8:29_60": "paññatti mattabhūto satto gacchati. Khandhapañcakaṁ pana khaṇika dhammattā na gacchati.",
  "anya-e0401n8:29_61": "Uppannuppannaṁ tattha tattheva bhijjati. Santati vasena gamanākāra nimittaṁ paññāyati.",
  "anya-e0401n8:29_62": "Evaṁ avasavattanaṁ hotīti. Hotu tattha tattheva bhijjanaṁ. Avicchedappavattiyā sati,",
  "anya-e0401n8:29_63": "gamanaṁ sampajjatiyeva. Gamane ca sampajjamāne khaṇikabhijjanena doso natthīti ce.",
  "anya-e0401n8:29_64": "Atthi. Khaṇikamaraṇañhi sattassa susānabhūmi nāma hoti. Antarāyevā āgate pakkhalante",
  "anya-e0401n8:29_65": "vā sati, gacchanto satto yadā kadāci maraṇaṁ vā nigacchati maraṇa mattaṁ vā dukkhanti.",
  "anya-e0401n8:29_66": "Kilese nimināti pavattetīti nimittanti vacanattho. “Vipallāsanimittaṁ”ti ca vipallāsa",
  "anya-e0401n8:29_67": "dhammānaṁ vasena upaṭṭhitaṁ kicca nimittaṁ. Taṇhā eva paṇidhīti sambandho. Mahantānaṁ",
  "anya-e0401n8:29_68": "ādīnavānaṁ rāsi mahāādīnavarāsi. Khandhesu suññatalakkhaṇaṁ nāma ati gambhīraṁ hoti.",
  "anya-e0401n8:29_69": "Ñāṇasseva visayabhūtaṁ. Suññata dassanañca diṭṭhiyā ujuppaṭipakkhanti āha “saṅkhāresu",
  "anya-e0401n8:29_70": "suññatadassanavasenā”tiādiṁ. Tattha “attha siddhi nāmā”ti maggaphalappaṭilābhasaṅkhātassa",
  "anya-e0401n8:29_71": "atthassa siddhi nāma. Attāti abhiniveso attābhiniveso. Gaṇhātīti gāho. Upādīyatīti",
  "anya-e0401n8:29_72": "attho. Diṭṭhisaṅkhāto gāho diṭṭhiggāho. Atthābhiniveso ca so diṭṭhiggāho cāti viggaho.",
  "anya-e0401n8:29_73": "Tassa paṭipakkhaṁ anattānupassanāñāṇaṁ. Anu anu bhavanaṁ ānubhāvo. Paramparato vaḍḍhananti",
  "anya-e0401n8:29_74": "attho. “Tathā samanupassitvā”ti suññatā kārena samanupassitvā. Vimuñcantassa ariyapuggalassa.",
  "anya-e0401n8:29_75": "“Aniccalakkhaṇaṁ nāma nāti gambhīraṁ hoti. Saddhāyapi visayabhūtaṁ. Unnatilakkhaṇo",
  "anya-e0401n8:29_76": "ca ahaṁ māno khandhesu niccadhuvavipallāsamūlako saddhāya ca paṭipakkhoti āha “aniccadassanavasenā”tiādiṁ.",
  "anya-e0401n8:29_77": "“Nimittābhinivesabhūtassā”ti niccadhuvanimittābhinivesabhūtassa. “Mānaggāhassā”ti",
  "anya-e0401n8:29_78": "mānasaṅkhātassa gāhassa. “Saddhāya pī”tipisaddena ñāṇaṁ sampiṇḍeti. Dukkhalakkhaṇaṁ",
  "anya-e0401n8:29_79": "nāma bhayasaṁvega janakaṁ hoti. Ārammaṇesu taṇhālolassa taṇhāvipphandanassa paṭipakkhaṁ.",
  "anya-e0401n8:29_80": "Visesato samādhissa anurūpanti āha “dukkhadassana vasenā”tiādiṁ. “Tiṇṇaṁ dhammānaṁ”ti",
  "anya-e0401n8:29_81": "paññindriya saddhindriya samādhindriya saṅkhātānaṁ tiṇṇaṁ indriya dhammānaṁ. “Vipassanā",
  "anya-e0401n8:29_82": "gamanavasene vā”ti vuṭṭhānagāmini vipassanā saṅkhātassa āgamana kāraṇassa vaseneva.",
  "anya-e0401n8:30_0": "Idāni pubbe yaṁ vuttaṁ ‘sattaariya puggalavibhāgassa paccayabhāvapattiyā cā’ti. Tattha",
  "anya-e0401n8:30_1": "satta ariyapuggalavibhāgaṁ dassetuṁ “tatthā”tiādi vuttaṁ. Dhammānusārī nāmāti ettha",
  "anya-e0401n8:30_2": "“dhammo”ti paññā vuccati ‘saccaṁ, dhammo, dhīti, cāgo,ti ettha viya. Tikkhataraṁ",
  "anya-e0401n8:30_3": "dhammaṁ anussaratīti dhammānusārī. Paññābalānusārena ādimhi maggaṁ labhatīti vuttaṁ",
  "anya-e0401n8:30_4": "hoti. Athavā. “Dhammo”ti nissattanijjīvaṭṭhena saṅkhāra dhammo vuccati. Suññatadassanañca",
  "anya-e0401n8:30_5": "nāma visesato suddhadhamma dassanaṁ nāma. Iti suddhadhammaṁ anussarati, ñāṇagatiyā",
  "anya-e0401n8:30_6": "anugacchatīti dhammānusārī. Diṭṭhipattoti ettha diṭṭhināma dassanaññāṇaṁ vuccati.",
  "anya-e0401n8:30_7": "Ādito paṭṭhāya parisuddha dassanasampannattā diṭṭhibaleneva sukhena taṁ taṁ maggaphalaṁ",
  "anya-e0401n8:30_8": "pattoti diṭṭhipatto. Teneva dassana paññābalena kilesabandhanato vimuttoti paññāvimutto.",
  "anya-e0401n8:30_9": "Saṅkhāra dhammānaṁ khaṇika dhammabhāve suṭṭhu saddahanaṁ aveccappasādo saddhā nāma.",
  "anya-e0401n8:30_10": "Tattha “aveccappasādo”ti ñāṇasampayuttappasādo. “Ñāṇaṁ”ti ca saṅkhāra dhammānaṁ khaṇikabhāvanimittānaṁ",
  "anya-e0401n8:30_11": "dassanaññāṇaṁ. Tādise hi ñāṇe sati, tattha aveccappasādo nāma jāyati, no aññathāti.",
  "anya-e0401n8:30_12": "Saddhaṁ anussaratīti saddhānusārī. Saddhābaleneva ādimhi ariyamaggaṁ pāpuṇātīti vuttaṁ",
  "anya-e0401n8:30_13": "hoti. Saddhābalena vimuttoti saddhāvimutto. “Kāyasakkhi nāmā”ti ettha sakkhaṁti sandiṭṭhaṁ.",
  "anya-e0401n8:30_14": "Yaṁ sādhakantipi vuccati. Attano kāye eva laddhaṁ sakkhaṁ yassāti kāyasakkhī. Dukkhānu",
  "anya-e0401n8:30_15": "passī puggalo hi saṁvega bahulo hoti. Saṁvego ca padhāna vīriyassa padaṭṭhānaṁ. Saṁviggo",
  "anya-e0401n8:30_16": "yoniso padahatīti hi vuttaṁ. Tasmā so saṁvegavasena bhāvanaṁ anuyuñjanto yaṁ yaṁ",
  "anya-e0401n8:30_17": "purisathāmena pattabbaṁ hoti. Taṁ taṁ pāpuṇāti. Pāpuṇanto ca attano kāye eva sakkhaṁ",
  "anya-e0401n8:30_18": "labhati. Sandiṭṭhaṁ jhānasukhaṁ vā maggaphalasukhaṁ vā labhatīti vuttaṁ hoti. “Ubhatobhāga",
  "anya-e0401n8:30_19": "vimutto”ti arūpajjhānehi rūpakāyato arahattamaggaphalehi nāmakāyatoti evaṁ ubhohi",
  "anya-e0401n8:30_20": "kāyabhāgehi vimutto. Ettha ca tayo ariyapuggalā paññādhiko ca saddhādhiko ca vīriyādhiko",
  "anya-e0401n8:30_21": "ca. Tattha dhammānusārī ca diṭṭhipatto ca paññāvimutto ca paññādhiko nāma. Saddhānusārī",
  "anya-e0401n8:30_22": "ca saddhāvimutto ca saddhādhiko nāma. Kāyasakkhī ca ubhatobhāgavimutto ca vīriyādhiko",
  "anya-e0401n8:30_23": "nāmāti daṭṭhabbaṁ. Ayañca puggalavibhāganayo paṭisambhidāmagganayena vutto. Abhidhamme",
  "anya-e0401n8:30_24": "pana puggala paññattiyaṁ saddhāvimutto ca kāyasakkhī ca dvepuggalā sekkhesu eva vuttā.",
  "anya-e0401n8:30_25": "Arahattaṁ pattā pana ete dvepi paññāvimuttā evāti daṭṭhabbā. Ettha siyā, saṅkhāra",
  "anya-e0401n8:30_26": "dhammānaṁ khaṇika dhammabhāve suṭṭhu saddahanaṁ aveccappasādo saddhā nāmāti vuttaṁ.",
  "anya-e0401n8:30_27": "Kiṁ pana tādisena saddhāmattena sotāpatti maggaṁ pāpuṇātīti. Ettha amhehi vattabbaṁ",
  "anya-e0401n8:30_28": "natthi. Bhagavatā eva vuttaṁ. Yathāha mahāvagge okkanta saṁyutte cakkhu bhikkhave",
  "anya-e0401n8:30_29": "aniccaṁ vipariṇāmī aññathābhāvī, yo evaṁ saddahati, evaṁ adhimuccati. Ayaṁ vuccati",
  "anya-e0401n8:30_30": "saddhānusārī. Okkanto ariyabhūmiṁ. Atikkanto puthujjanabhūmiṁ. So yenakammena apāyaṁ",
  "anya-e0401n8:30_31": "duggatiṁ vinipātaṁ uppajjeyya. Na taṁ kammaṁ karotīti. Sotaṁ bhikkhave aniccaṁ. Vipariṇāmī",
  "anya-e0401n8:30_32": "aññathābhāvītiādinā dvādasāyatanāni vitthāre tabbāni. Tattha “vipariṇāmī”ti vipariṇāmo",
  "anya-e0401n8:30_33": "yassa atthīti vipariṇāmī. Vipariṇāmoti ca khaṇe khaṇe jīraṇatā bhijjanatā vuccati.",
  "anya-e0401n8:30_34": "“Aññathābhāvī”ti tasseva vevacanaṁ. “Evaṁ adhimuccatī”ti etena ñāṇasampayuttasaddhaṁ",
  "anya-e0401n8:30_35": "dīpeti. Sā eva sotāpattiyaṅgesu buddhe aveccappasādena samannāgato, dhamme, saṅghe",
  "anya-e0401n8:30_36": "aveccappasādena samannāgatoti vuttā. Tattha ñāṇasampayuttasaddhā nāma cakkhādīnaṁ",
  "anya-e0401n8:30_37": "aniccanimitta dassanaññāṇena sampayuttā okappanasaddhā. Aniccanimittañca nāma rūpaṁ",
  "anya-e0401n8:30_38": "aniccaṁ khayaṭṭhenātipade vuttanayena cakkhādinissayānaṁ mahābhūtānaṁ santati parivattanādikaṁ",
  "anya-e0401n8:30_39": "vuccati. Tañhi passanto cakkhādīnaṁ aniccabhāve saddahati, adhimuccati. Tānipi khaṇe",
  "anya-e0401n8:30_40": "khaṇe ekantena bhijjati yevāti saddhādhimokkhaṁ saddhāvinicchayaṁ paṭilabhatīti attho.",
  "anya-e0401n8:30_41": "“Buddhe aveccappasādenā”ti ettha pana arahatā sammāsambuddhatādīnaṁ buddhaguṇādīnaṁ",
  "anya-e0401n8:30_42": "dassanaññāṇena sampayutto pasādo aveccappasādo nāma. Ariyabhūmi nāma diṭṭhānusaya",
  "anya-e0401n8:30_43": "vicikicchānusayehi parisuddhā avatthābhūmi vuccati. Tehi sahitā avatthābhūmi puthujjanabhūmi",
  "anya-e0401n8:30_44": "nāma. Kathaṁ pana tassa puggalassa puthujjanabhūmiṁ atikkantatā ariyabhūmiṁ okkantatā",
  "anya-e0401n8:30_45": "ca viññāyatīti āha “so yenā”tiādiṁ. Yo attano jīvitahetupi kiñci kammapathapattaṁ",
  "anya-e0401n8:30_46": "apāyagāmi kammaṁ na karoti. So ekantena puthujjanabhūmiṁ atikkanto, ariyabhūmiṁ okkantoti",
  "anya-e0401n8:30_47": "viññāyatīti vuttaṁ hoti. Idaṁ saddhānusārisuttaṁ. Aparaṁpi vuttaṁ cakkhu bhikkhave",
  "anya-e0401n8:30_48": "vipariṇāmī aññathābhāvī. Yassa evaṁ mattaso nijjhānaṁ khamati. Ayaṁ vuccati dhammānusārī",
  "anya-e0401n8:30_49": "tiādi. Tattha “mattaso nijjhānaṁ khamatī”ti saddhānusārīviya saddahanamatte aṭṭhatvā",
  "anya-e0401n8:30_50": "cakkhādīnaṁ tādisaṁ aniccataṁ samanupassanto thokaṁ thokaṁ dassanaṁ labhatiyeva.",
  "anya-e0401n8:30_51": "Evaṁsati, cakkhādīni tassa puggalassa nijjhānaṁ olokanaṁ mattaso khamanti nāma. Idaṁ",
  "anya-e0401n8:30_52": "dhammānusārisuttaṁ. Aparaṁpi vuttaṁ cakkhu bhikkhave aniccaṁ vipariṇāmī aññathābhāvī.",
  "anya-e0401n8:30_53": "Yo evaṁ pajānāti passati. Ayaṁ vuccati sotāpanno tiādi. Tattha “pajānāti passatī”ti",
  "anya-e0401n8:30_54": "dhammānusārīviya mattaso nijjhānakkhamamatte aṭṭhatvā paññāya pajānāti, ñāṇacakkhuno",
  "anya-e0401n8:30_55": "paccakkhato passatīti attho. Idaṁ diṭṭhipattādīnaṁ suttaṁ.",
  "anya-e0401n8:31_0": "“Yathā sakaṁ phalaṁ”ti ettha sassa attano idaṁ sakaṁ. Yaṁ yaṁ sakaṁ yathāsakanti",
  "anya-e0401n8:31_1": "atthaṁ dasseti sotāpannassātiādinā. Phalasamāpatti vīthiyaṁ pana anulomajavanāni",
  "anya-e0401n8:31_2": "eva phalānaṁ āsannakāraṇāni, na maggajavanānīti āha “na maggāgamanavasenā”ti. “So”ti",
  "anya-e0401n8:31_3": "maggo. Santo saṁvijjamāno sabbhāvo. “Assā”ti maggassa.",
  "anya-e0401n8:32_0": "Aniccānupassanā kiccato animittā hoti. Sabhāvato sanimittāeva. Niccanimittasahitāeva.",
  "anya-e0401n8:32_1": "Yato sā esohamasmītiggahaṇaṁ labhati. Idaṁpi vipassanāñāṇaṁ aniccaṁ khayaṭṭhenāti",
  "anya-e0401n8:32_2": "samanupassitabbā ca hotīti. Tattha ca abhidhammaṁ patvā sabhāvappadhānaṁ hoti, na",
  "anya-e0401n8:32_3": "kiccappadhānaṁ. Tasmā abhidhamma nayena vipassanā attano nimitta nāmaṁ maggassa dātuṁ",
  "anya-e0401n8:32_4": "na sakkoti. Ayaṁ aṭṭhakathāya adhippāyo. Kilesa dhammā nāma yassa uppajjanti, taṁ",
  "anya-e0401n8:32_5": "puggalaṁ palibundhanti. Sambādhaṁ karonti. Tasmā palibodhakarānāma. Taṁ puggalaṁ",
  "anya-e0401n8:32_6": "niccanimitta subhanimitta sukhanimitta attanimittāni gāhenti. Tasmā nimittakarānāma.",
  "anya-e0401n8:32_7": "Taṁ puggalaṁ ārammaṇesu bhusaṁ nihitaṁ niviṭṭhaṁ karonti. Tasmā paṇidhikarānāma.",
  "anya-e0401n8:32_8": "Te ca maggaphalāni ārammaṇaṁ na karonti. Maggaphalehi ca sampayogaṁ na gacchanti.",
  "anya-e0401n8:32_9": "Evaṁ ārammaṇakaraṇā divasena maggaphalesu tesaṁ abhāvo. Abhāvattāeva ca tāni maggaphalāni",
  "anya-e0401n8:32_10": "attano dhammatāya tīṇināmāni labhantīti dassetuṁ “ārammaṇa karaṇavasenavā”tiādi vuttaṁ.",
  "anya-e0401n8:32_11": "“Attano sabhāvenā”ti attano dhammatāya.",
  "anya-e0401n8:33_0": "“Attadiṭṭhiyā uppannāya uppajjantī”ti idaṁ tāsaṁ diṭṭhivicikicchānaṁ attadiṭṭhiyā",
  "anya-e0401n8:33_1": "avinābhāvaṁ dīpeti. Na pana attadiṭṭhiyā tāhi avinābhāvanti daṭṭhabbaṁ. Vipaccantīti",
  "anya-e0401n8:33_2": "apāyesu vipaccanti. Apāyapaṭisandhiṁ janenti. Diṭṭhasaccānañca ariyapuggalānaṁ. Diṭṭhivicikicchāsampayuttā",
  "anya-e0401n8:33_3": "akusaladhammā diṭṭhivicikicchāggahaṇena gahitāti āha “diṭṭhivicikicchā vippayuttā”ti.",
  "anya-e0401n8:33_4": "“Akusaladhammāce vā”ti paccuppannabhūtā dasākusalakammapatha dhammā ceva. “Sattahi",
  "anya-e0401n8:33_5": "bhavehī”ti kriyāpavagge karaṇavacanaṁ. Yathā sattahi māsehi vihāraṁ niṭṭhāpetīti.",
  "anya-e0401n8:33_6": "Kriyāpavaggotica kriyāyasīghataraṁ niṭṭhāpanaṁ vuccati. “Sattakkhattuṁ”ti sattavārā.",
  "anya-e0401n8:33_7": "Tīṇi saṁyojanānināma ‘sakkāyadiṭṭhi, vicikicchā, sīlabbataparāmāsasaṁyojanāni,. “Avinipāta",
  "anya-e0401n8:33_8": "dhammo”ti virūpaṁ hutvā patanaṁ vinipāto. Apāyanipātoti vuttaṁ hoti. “Dhammo”ti sabhāvo.",
  "anya-e0401n8:33_9": "Natthi vinipāto dhammo yassāti viggaho. “Niyato”ti sugatibhavesu niyata gatiko. Sammā",
  "anya-e0401n8:33_10": "bujjhatīti sambodhi. Maggaññāṇaṁ. “Parāyanaṁ”ti parabhāge gantabbaṭṭhānaṁ vuccati.",
  "anya-e0401n8:33_11": "Sambodhisaṅkhātaṁ parāyanaṁ assāti sambodhiparāyano. “Aniyamattho”ti vāsaddatthoti",
  "anya-e0401n8:33_12": "vuttaṁ hoti. Vā saddatthesu ca aniyamattho. Na vikappattho. Vikappatthehi sati dve",
  "anya-e0401n8:33_13": "eva sattakkhattuparamā labbhanti. Missakabhavona labbhati. Aniyamatthe tayopi labbhanti.",
  "anya-e0401n8:33_14": "Aṭṭhakathāyaṁ pana samuccayatthassa gahitattā eko missakabhavo eva labbhati. Nanu",
  "anya-e0401n8:33_15": "ca saddo nāma samuccayatthe pākaṭo, na aniyamatthe. Tasmā samuccayatthova idha yuttoti",
  "anya-e0401n8:33_16": "ce. Na yutto. Kasmā. Dvinnaṁ asaṅgahitattā. Aṭṭhakathāyaṁ pana samuccayatthaṁ gahetvā",
  "anya-e0401n8:33_17": "te dve puggalā imasmiṁ pāṭhe asaṅgahitāti vuttaṁ. Yadi te imasmiṁ pāṭhe asaṅgahitā.",
  "anya-e0401n8:33_18": "Katthate saṅgahitā bhaveyyuṁ. Na hi koci sattakkhattu paramo nāma idha asaṅgahitoti",
  "anya-e0401n8:33_19": "yuttoti. “Assā”ti tassapāḷipāṭhassa. “Ettha ca yasmā. La. Paramo nāma vutto”ti idaṁ",
  "anya-e0401n8:33_20": "upari ‘ye kāmabhave yevā’tiādinā ‘yediṭṭha dhamme vā’tiādinā ca yojetabbaṁ. So ca",
  "anya-e0401n8:33_21": "sukkhavipassako vā parihīnajjhāno vā daṭṭhabboti sambandho. “Pāḷiyaṁ”ti puggalapaññatti",
  "anya-e0401n8:33_22": "pāḷiyaṁ. “Idha niṭṭhā”ti imasmiṁ kāmaloke āsavakkhayaṁ patvā khandhaparinibbānapatti",
  "anya-e0401n8:33_23": "vasena niṭṭhā. Niṭṭhānaṁ pariyosānanti attho. Kulato kulaṁ gacchatīti kolaṁkolo.",
  "anya-e0401n8:33_24": "Bhavato bhavaṁ gacchatīti attho. Ekameva paṭisandhisaṅkhātaṁ bhavabījaṁ assa atthīti",
  "anya-e0401n8:33_25": "ekabījī. Yo ca diṭṭheva dhamme arahā. Tassa ca idha niṭṭhāti yojanā. Kena pana tiṇṇaṁ",
  "anya-e0401n8:33_26": "sotāpannānaṁ viseso katoti. Sattakkhattu paramo tāva kevalaṁ pathamamagga sampayuttehi",
  "anya-e0401n8:33_27": "indriyehi kato. Itare dve uparimaggatthāya pavattitehi vipassanindriyehi katoti.",
  "anya-e0401n8:33_28": "Tattha sattakkhattu paramo sabbamuduko hoti. Tato kolaṁkolo tikkho. So pana cha bhaviko,",
  "anya-e0401n8:33_29": "pañcabhaviko, catubhaviko, tibhaviko, dvibhavikoti pañcavidho. Tattha pañcabhaviko",
  "anya-e0401n8:33_30": "tikkho. Sesā anukkamena tikkhatarāti daṭṭhabbā. Ekabījī pana ekabhaviko sabbatikkho.",
  "anya-e0401n8:33_31": "Tattha sattakkhattu paramo kevalena pathamamaggānubhāvena siddhattā sabbamuduko hoti.",
  "anya-e0401n8:33_32": "Itare dvepakatiyā sattakkhattu paramabhāve ṭhatvā uparimaggatthāya vipassanā kammaṁ",
  "anya-e0401n8:33_33": "paṭṭhapenti. Tadā tesaṁ indriyāni puna visesa pattāni honti, tikkhāni. Tasmā te sattakkhattu",
  "anya-e0401n8:33_34": "paramato tikkhānāma hontīti. “Sattavārato oraṁ vā”ti idaṁ kolaṁkola ekabījino sandhāya",
  "anya-e0401n8:33_35": "vuttaṁ. “Upari tiṇṇaṁ maggānaṁ vipassanā niyāmetī”ti idaṁ uparime dvesotāpanne sandhāya",
  "anya-e0401n8:33_36": "vuttaṁ. Sattakkhattu paramopana pathamamaggeneva niyamitoti daṭṭhabbaṁ. Tathāhi soyeva",
  "anya-e0401n8:33_37": "saṅgahapāṭhe sarūpato āgato sotāpatti maggaṁ bhāvetvā diṭṭhivicikicchāpahānena pahīnāpāyagamano",
  "anya-e0401n8:33_38": "sattakkhattu paramo sotāpanno nāma hotīti. Itare pana dve pāḷiyaṁ sotāpanna puggalavibhāgaṭṭhānesveva",
  "anya-e0401n8:33_39": "āgatāti. “Ye panā”ti ye sotāpanna puggalāpana. Gāthāyaṁ “itosattā”ti imasmiṁ manussaloke",
  "anya-e0401n8:33_40": "satta saṁsarāni. “Tatosattā”ti tasmiṁ devaloke sattāti attho. Aṅguttarapāṭhe “tenacittappasādenā”ti",
  "anya-e0401n8:33_41": "mahāsahassilokadhātuṁ sarena viññāpetuṁ samatthassa satthuguṇe cittappasādo jāyati.",
  "anya-e0401n8:33_42": "Tena cittappasādena. “Tena pariyāyenā”ti sace so devesu eva saṁsarati. Sattakkhattuṁ",
  "anya-e0401n8:33_43": "opapātika paṭisandhiyo gaṇhitvā tattheva parinibbāyissati. Yadi manussesu eva saṁsarati.",
  "anya-e0401n8:33_44": "Sattagabbhaseyyaka paṭisandhiyo gaṇhitvā ettheva parinibbāyissati. Evaṁ desanā vārena",
  "anya-e0401n8:33_45": "cuddasa katvā desitena pariyāyenāti attho. “Taṁ vīmaṁsitabbaṁ”ti vadantena ṭīkācariyena",
  "anya-e0401n8:33_46": "sayaṁ cuddasapaṭisandhiyova icchatīti dīpeti. Idāni taṁ cuddasapaṭisandhivādaṁ paṭikkhipanto",
  "anya-e0401n8:33_47": "“vibhaṅge panā”tiādimāha. “Vibhaṅge”ti abhidhamme ñāṇavibhaṅge. Natthi ṭhānamassāti",
  "anya-e0401n8:33_48": "aṭṭhānaṁ. “Ṭhānaṁ”ti mūlakāraṇaṁ. Natthi avakāso assāti anavakāso. “Avakāso”ti paccayakāraṇaṁ.",
  "anya-e0401n8:33_49": "“Yaṁ”ti kriyāparāmasanaṁ. Yaṁ nibbatteyya, taṁ nibbattanaṁ aṭṭhānaṁ. So nibbattana",
  "anya-e0401n8:33_50": "dhammo anavakāsoti yojanā. “Abhisaṅkhāra viññāṇassā”ti sattabhavato uddhaṁ kāmabhave",
  "anya-e0401n8:33_51": "paṭisandhijanakassa kusalā kusalakamma viññāṇassa. “Nirodhenā”ti sotāpatti maggakkhaṇe",
  "anya-e0401n8:33_52": "eva nirodhanena. Nirujjhantīti sambandho. “Nāmañca rūpañcā”ti ye nāma rūpadhammā",
  "anya-e0401n8:33_53": "uppajjeyyuṁ. Ete nāma rūpadhammā ettha etasmiṁ abhisaṅkhāra viññāṇa nirodhakkhaṇe",
  "anya-e0401n8:33_54": "nirujjhantīti yojanā. “Yathāvuttanayenevā”ti tena pariyāyenāti vuttappakāranayeneva.",
  "anya-e0401n8:33_55": "“Tadekaṭṭhamohassā”ti tena rāgena tena dosena ekasmiṁ citte ekato ṭhitassa mohassa.",
  "anya-e0401n8:33_56": "Na diṭṭhivicikicchā sampayuttassa mohassa. Tassa pathamamagge eva pahīnattā. Nāpi",
  "anya-e0401n8:33_57": "uddhaccacittasampayuttassa mohassa. Tassa catutthamagge eva pahātabbattā. Uppajjantā",
  "anya-e0401n8:33_58": "rāgadosamohā. “Dhammikesū”ti dhammena samena uppannesu. “Yato”ti yaṁkāraṇā. Balavantakāraṇāti",
  "anya-e0401n8:33_59": "attho. “Tesaṁ”ti sotāpannānaṁ. “Sallikhana vasenā”ti bahalapakkhaṁ thūlabhāgaṁ suṭṭhulikhanavasena.",
  "anya-e0401n8:33_60": "Adhiccuppatti nāma pubbe yathāpavattaṁ kālaṁ adhicca atikkamma uppatti. Uppajjantānampi",
  "anya-e0401n8:33_61": "rāgadosamohānaṁ. “Tesaṁ pī”ti sakadāgāmīnampi. “Methunavatthu samāyogo icchito”ti",
  "anya-e0401n8:33_62": "jāyampatīnaṁ methunakammasamāyogo nāma sakadāgāmīnaṁ atthīti icchito. Therohi adhiccuppattimattaṁ",
  "anya-e0401n8:33_63": "icchati. Pariyuṭṭhānamandataṁ na icchati. Sakadāgāmīnaṁ puttadhītaropi sandissantīti",
  "anya-e0401n8:33_64": "vadati. “Mahāaṭṭhakathāyaṁ paṭikkhitto”ti therassa manorathamattaṁti vatvā paṭikkhitto.",
  "anya-e0401n8:33_65": "Idaṁ sabbaṁ aṭṭhasāliniyaṁ vuttaṁ. “Chakkanipāte”ti aṅguttare chakkanipāte. “Migāsāḷavatthumhī”ti",
  "anya-e0401n8:33_66": "migāsāḷanāmikāya upāsikāya vatthumhi. Keci imaṁ vatthuṁ disvā mahāaṭṭhakathāvādaṁ",
  "anya-e0401n8:33_67": "na rocenti. Mahāsivattheravādaṁ rocenti. “Abrahmacārino”ti methuna dhammā appaṭiviratassa.",
  "anya-e0401n8:33_68": "“Sakadāgāmittaṁ byākataṁ”ti tasmiṁ kālaṅkate so brāhmaṇo idha sakadāgāmibhāvaṁ patvā",
  "anya-e0401n8:33_69": "tusitākāyaṁ upapannoti evaṁ tassa yaṁ sakadāgāmittaṁ bhagavatā byākataṁ. “Adhigamavasenā”ti",
  "anya-e0401n8:33_70": "sakadāgāmibhāvaṁ paṭilābhavasena. Na pana abrahmacārino sato adhigamavasenāti adhippāyo.",
  "anya-e0401n8:33_71": "Maraṇāsannakālepi hi sikkhāpadādhiṭṭhānena saha uparimaggaphalādhigamanaṁ nāma tikkhapaññassa",
  "anya-e0401n8:33_72": "ariyasāvakassa na dukkaranti. Etena kesañci theravādarocanaṁ paṭikkhittaṁ hoti. “Sakiṁdeva",
  "anya-e0401n8:33_73": "imaṁlokaṁ āgantvā”ti etena ito paralokaṁ gamanassa ca tato puna idhāgamanassa ca",
  "anya-e0401n8:33_74": "siddhattā ayaṁ puggalo suddhena magganiyāmena kāmabhave dvikkhattu paramonāma hotīti",
  "anya-e0401n8:33_75": "siddho. Kathaṁ. Idha patvā tattha nibbattitvā idha parinibbāyī, tattha patvā idha",
  "anya-e0401n8:33_76": "nibbattitvā tattha parinibbāyīti. Sesāpana cattāro vipassanāniyāmena siddhā hontīti",
  "anya-e0401n8:33_77": "viññāyati. Katame cattāro. Idha patvā idha parinibbāyī. Tattha patvā tattha parinibbāyī.",
  "anya-e0401n8:33_78": "Idha patvā tattha parinibbāyī. Tattha patvā idha parinibbāyīti. Ettha ca tīsu sotāpannesu",
  "anya-e0401n8:33_79": "ekosattakkhattu paramo eva magganiyāmena siddho. Sesā pana dve sotāpannā vipassanāniyāmena",
  "anya-e0401n8:33_80": "siddhā. Cha sakadāgāmīsu dve eva magganiyāmena siddhā. Sesā pana cattāro vipassanāniyāmena",
  "anya-e0401n8:33_81": "siddhā. Tattha maggasiddhesu sotāpanna sakadāgāmīsu saṅkaro natthi. Vipassanāsiddhesu",
  "anya-e0401n8:33_82": "pana saṅkaro atthi. Atthato aviruddhe sati, vohāramattena saṅkare doso natthīti daṭṭhabbaṁ.",
  "anya-e0401n8:33_83": "Āgantvāti pāṭhavasena āgamanatoti vuttaṁ. Āgantāti pana pāṭho yutto. Āgamanasīlo",
  "anya-e0401n8:33_84": "āgamana dhammo hutvā sakadāgāmī nāmāti attho. Anāgantvā itthattanti etthapi esevanayo.",
  "anya-e0401n8:33_85": "Arahato bhāvo arahattaṁ. Arahatta maggaṁ. Dakkhiṇāya vipattikarānāma appapphala appānisaṁsakarā.",
  "anya-e0401n8:33_86": "Sampattikarā nāma mahapphala mahānisaṁsakarā. Sīlakkhandhādiguṇā nāma sīlakkhandha",
  "anya-e0401n8:33_87": "samādhikkhandha paññākkhandha vimuttikkhandha vimuttiññāṇa dassanakkhandhaguṇā. “Dakkhiṇeyyesū”ti",
  "anya-e0401n8:33_88": "dakkhiṇāraha puggalesu. “Dhuraṁ”ti padhānasīsaṭṭhāniyaṁ vuccati. Saddhā eva dhuraṁ",
  "anya-e0401n8:33_89": "assāti saddhādhuro. Evaṁ paññādhuro. Kasmā panettha vīriyadhuro na gahitoti. Pāḷiyaṁ",
  "anya-e0401n8:33_90": "saddhāvāhī maggaṁ bhāveti, paññāvāhī maggaṁ bhāvetīti vuttaṁ. Na pana vuttaṁ vīriyavāhī",
  "anya-e0401n8:33_91": "maggaṁ bhāvetīti. Tasmā na gahitoti. Kasmā pana vīriyavāhī maggaṁ bhāvetīti na vuttanti.",
  "anya-e0401n8:33_92": "Vuccate. Maggaṁ bhāventassa nāma ādimhi diṭṭhivicikicchānaṁ pahānāya kammaṁ mahantaṁ",
  "anya-e0401n8:33_93": "hoti. Kasmā, apāyamūlakattā. Tattha saddhā ca vicikicchā ca dve ujuppaṭipakkhā honti.",
  "anya-e0401n8:33_94": "Yasmiṁ ārammaṇe saddhā nivisati, tasmiṁ vicikicchā natthi. Yasmiṁ vicikicchā nivisati,",
  "anya-e0401n8:33_95": "tasmiṁ saddhā natthi. Tathā paññādiṭṭhiyo ca ujuppaṭipakkhā. Yattha paññā, na tattha",
  "anya-e0401n8:33_96": "diṭṭhi. Yattha diṭṭhi, na tattha paññāti. Api ca saddhā attano visaye diṭṭhiṁ vidhamatiyeva.",
  "anya-e0401n8:33_97": "Paññāya vicikicchāvidhamane vattabbameva natthi. Tasmā āraddha vipassako aniccādīsu",
  "anya-e0401n8:33_98": "aveccappasādamattenapi diṭṭhivicikicchāyo pajahitvā saddhānusāribhāvañca suṭṭhutaraṁ",
  "anya-e0401n8:33_99": "pasīditvā saddhāvimuttabhāvañca pāpuṇāti. Paññāya aniccādīni nijjhānakkhamaṁ katvā",
  "anya-e0401n8:33_100": "dhammānusāribhāvañca suṭṭhutaraṁ passitvā diṭṭhipattapaññā vimuttabhāvañca pāpuṇāti.",
  "anya-e0401n8:33_101": "Vīriyaṁ pana diṭṭhivicikicchānaṁ paṭipakkhamattampi na hoti. Atha kho tāsaṁ sahāyopi",
  "anya-e0401n8:33_102": "hoti, dhurabhūtañca. Paggahalakkhaṇañhi vīriyaṁ. Taṁ saddhaṁpi paggaṇhāti, paññaṁpi",
  "anya-e0401n8:33_103": "paggaṇhāti, diṭṭhiṁpi paggaṇhāti, vicikicchampi paggaṇhātiyeva. Kutopana attano sabhāvena",
  "anya-e0401n8:33_104": "diṭṭhivicikicchāyo pajahituṁ sakkhissati. Tasmā imasmiṁ ṭhāne vīriyavāhīti ca vīriyadhuroti",
  "anya-e0401n8:33_105": "ca na vuttoti. Kāyasakkhimhi pana saddhā ca paññā ca samabalā honti. Vīriyañca sayaṁ",
  "anya-e0401n8:33_106": "sammappadhānaṭṭhāne ṭhatvā tadubhayaṁ upabrūheti. So ca puggalo tadubhayabalena diṭṭhivicikicchādayo",
  "anya-e0401n8:33_107": "pajahitvā kāyasakkhibhāvaṁ pāpuṇāti. Aṭṭhavimokkhe vā uppādetvā ubhatobhāga vimuttabhāvaṁ",
  "anya-e0401n8:33_108": "pāpuṇāti. Imesu pana dvīsu puggalesu vīriyassa thāmo suṭṭhu pākaṭo. Tasmā ime dve",
  "anya-e0401n8:33_109": "vīriyādhikātveva vattabbā. Na vīriyadhuroti. Catuppaṭipadā nāma dukkhāpaṭipadā dandhābhiññā.",
  "anya-e0401n8:33_110": "Dukkhāpaṭipadā khippābhiññā. Sukhāpaṭipadā dandhābhiññā. Sukhāpaṭipadā khippābhiññā.",
  "anya-e0401n8:33_111": "Tividhavimokkho nāma suññato vimokkho. Animitto vimokkho. Appaṇihito vimokkho. “Tayo",
  "anya-e0401n8:33_112": "antarā parinibbāyino”ti ettha āyukappassa pariyantaṁ apatvā antarā eva kilesaparinibbānapattā",
  "anya-e0401n8:33_113": "antarāparinibbāyī nāma. So tividho. Āyukappassa pathamabhāge parinibbāyī, dutīyabhāge,",
  "anya-e0401n8:33_114": "tatīyabhāgeti. Ime tayo antarā parinibbāyino nāma. Upahaccaparinibbāyī nāma āyukappa",
  "anya-e0401n8:33_115": "pariyante parinibbāyī. Uddhaṁ mukho vaṭṭasoto etassāti uddhaṁsoto. Akaniṭṭhaṁ avassaṁ",
  "anya-e0401n8:33_116": "gamissatīti akaniṭṭhagāmī. Vipassanā kammaṁ sasaṅkhāraṁ sappayogaṁ katvā parinibbāyī",
  "anya-e0401n8:33_117": "sasaṅkhāra parinibbāyī. Saṅkhārarahitena sukhena vipassanā kammena parinibbāyī asaṅkhāra",
  "anya-e0401n8:33_118": "parinibbāyī. “Dvādasa sotāpannā”ti ekabījikā tayo. Te eva catūhi paṭipadāhi guṇitā",
  "anya-e0401n8:33_119": "dvādasa. Dvādasa sakadāgāmino pubbe vuttanayā eva.",
  "anya-e0401n8:34_0": "Ekaccānaṁ eva anāgāmi arahantānaṁ eva. “Ajjhositassā”ti adhiositassa. Mamevidanti",
  "anya-e0401n8:34_1": "niṭṭhānaṁ katvā ṭhapitassa. Gilitvā ṭhapitassāti vuttaṁ hoti. Bahalena thūlena kāmarāgena",
  "anya-e0401n8:34_2": "vimuttā bahalarāgavimuttā. Āruppesu ca tasso arūpasamāpattiyo eva atthi. Na catasso",
  "anya-e0401n8:34_3": "rūpasamāpattiyo. Tasmā tattha anupubbanirodho na labbhati. “Ādito paṭṭhāyā”ti aṭṭhasu",
  "anya-e0401n8:34_4": "samāpattīsu pathamajjhāna samāpattiādi. Tato paṭṭhāya. Anupubbanirodho nāma pathamajjhāne",
  "anya-e0401n8:34_5": "paṭighasaññānānattasaññānaṁ nirodho. Paṭighasaññā nāma pañcaviññāṇasaññā. Nānattasaññā",
  "anya-e0401n8:34_6": "nāma kasiṇa nimittato aññesu nānārammaṇesu pavattamanoviññāṇa saññā. Dutīyajjhāne",
  "anya-e0401n8:34_7": "vitakka vicārānaṁ nirodhotiādinā anupubba nirodho. “Tato pañcamajjhānaṁ”ti pañcakanayena",
  "anya-e0401n8:34_8": "vuttaṁ. Aṭṭhasamāpatti vacanaṁ pana catukkanayena vuttaṁ. Tadubhayaṁpi puggalānurūpaṁ",
  "anya-e0401n8:34_9": "labbhatiyeva. Yuganandhaṁ nāma dvandabandhanaṁ, samathavipassanānaṁ yuganandhanti",
  "anya-e0401n8:34_10": "viggaho. “Samāpajjana vuṭṭhāna vipassanāvasenā”ti ettha vasibhāvapattaṁ samāpajjanañca",
  "anya-e0401n8:34_11": "vuṭṭhānañca gahetabbaṁ. Attano sarīrā baddhesu parikkhāresu samāpattibaleneva antarāyābhāvato",
  "anya-e0401n8:34_12": "visuṁ adhiṭṭhātabba kiccaṁ natthīti vuttaṁ “attano sarīrābaddhe parikkhāre ṭhapetvā”ti.",
  "anya-e0401n8:34_13": "“Nānābaddhānī”ti nānāṭhānehi ābaddhāni. Nānāṭhānesu ṭhapitānīti vuttaṁ hoti. “Parissayenā”ti",
  "anya-e0401n8:34_14": "antarāyena. Māvinassantūti vā nānābaddha avikopanaṁ adhiṭṭhātabbaṁ. Tadā vuṭṭhahāmītivā",
  "anya-e0401n8:34_15": "saṅghappatimānanaṁ adhiṭṭhātabbaṁ. Evaṁ satthupakkosanaṁpi. “Addhānaparicchedo”ti",
  "anya-e0401n8:34_16": "attano jīvitakālassa upaparikkhaṇaṁ. Maraṇañhi nāma samāpattibalenapi paṭibāhituṁ",
  "anya-e0401n8:34_17": "na sakkāhoti. Anto samāpattiyañca maraṇe sati sabrahmacārīsu kattabbavattaṁ na kareyya.",
  "anya-e0401n8:34_18": "Etañhi vattaṁ yaṁ ariyasāvakānaṁ maraṇāsanne sabrahmacārīnaṁ vā upaṭṭhākānaṁ vā appamādakathānu",
  "anya-e0401n8:34_19": "sāsanikammaṁ. Samāpattiyaṁ vā aññatitthiyānaṁ garahā vivajjanatthaṁ. Evañhi te garaheyyuṁ.",
  "anya-e0401n8:34_20": "Gotamasāvakānaṁ nirodhasamāpatti nāma ekaṁ maraṇamukhaṁ. Yaṁ samāpajjanto asuko bhikkhu",
  "anya-e0401n8:34_21": "maraṇaṁ gacchati. Anariya kammaṁ hetanti.",
  "anya-e0401n8:35_0": "“Yadatthaṁ”ti paṭipatti rasassādatthaṁ. “Tadatthe”ti tasmiṁ atthe. Nirāmisa sukhaṁ",
  "anya-e0401n8:35_1": "nāma āmisarahita sukhaṁ. Duvidhañhi sukhaṁ sāmisasukhañca nirāmisasukhañca. Tattha",
  "anya-e0401n8:35_2": "ye loke iṭṭha kanta manāpiyā pañcakāmaguṇā nāma atthi. Te kilesehi āmasitabbattā",
  "anya-e0401n8:35_3": "āmisā nāma. Yañcasukhaṁ te āmise paṭicca uppajjati, taṁ sāmisasukhaṁ nāma. Yaṁ loke",
  "anya-e0401n8:35_4": "dibbaṁ sukhaṁ mānusakaṁ sukhanti mamāyanti. Yañca anubhavantaṁ mahājanaṁ sabbāni",
  "anya-e0401n8:35_5": "apāyabhaya vaṭṭabhayāni samparivārenti. Jhānasukha maggasukha phalasukha nibbānasukhaṁ",
  "anya-e0401n8:35_6": "pana nirāmisasukhaṁ nāma. Yaṁ nekkhammasukhanti ca pavivekasukhanti ca upasamasukhanti",
  "anya-e0401n8:35_7": "ca sambodhisukhanti ca vimuttisukhanti ca ariyasukhanti ca anavajjasukhanti ca vuccati.",
  "anya-e0401n8:35_8": "Yañca anubhavantaṁ ariyajanaṁ sabbāni apāyabhaya vaṭṭabhayāni samparivajjanti. “Assāditabbaṭṭhenā”ti",
  "anya-e0401n8:35_9": "kilesapalibodhehi vimuttattā vipula gambhīra santa paṇītarasattā ca ahosukhaṁ ahosukhanti",
  "anya-e0401n8:35_10": "udāharantenapi assāditabbaṭṭhenāti.",
  "anya-e0401n8:36": "Kammaṭṭhānasaṅgahānudīpanā niṭṭhitā.",
  "anya-e0401n8:37": "Nigamagāthāsu.",
  "anya-e0401n8:38_0": "262. Caritabbanti cārittaṁ. Dasakusalakammapathadhammajātaṁ. “Kulācārenā”ti kulaparamparato",
  "anya-e0401n8:38_1": "āgatena ācārena. “Ñāti mitta dhana bhogasampattiyā”ti hetuatthe karaṇavacanaṁ. “Visāle”ti",
  "anya-e0401n8:38_2": "vipule. “Tenā”ti tassapadassa vibhatyanta dassanaṁ. “Saddhāyā”ti ratanattaye aveccappasādasaddhāvasena.",
  "anya-e0401n8:38_3": "“Abhivuḍḍhānaṁ”ti hānabhāgiya ṭhitibhāgiyabhāvaṁ atikkammavisesabhāgiya nibbedhabhāgiya",
  "anya-e0401n8:38_4": "bhāvapattivasena atissaya vuḍḍhānaṁ. “Parisuddhānañcā”ti attukkaṁsana paravambhanādi",
  "anya-e0401n8:38_5": "dosehi parisuddhānañca. Naṁ naṁ janaṁ pātirakkhatīti nampo. Diṭṭhadiṭṭhesu mettāvihārīti",
  "anya-e0401n8:38_6": "vuttaṁ hoti. Āvhātabboti avhayo. Nāmaṁ. Nampo iti avhayo assāti nampavhayoti vacanattho.",
  "anya-e0401n8:38_7": "“Paṇidhāyā”ti patthetvāti atthaṁ nivatteti “bhusaṁ nidhāyā”tiādinā. “Upādāya paṭiccā”ti",
  "anya-e0401n8:38_8": "tassa padassa pariyāyadassanametaṁ. “Attano mandabuddhīnaṁ”ti paccakkhe dharamānānanti",
  "anya-e0401n8:38_9": "adhippāyo. Tenāha “pacchima janānaṁ vā”ti. Anukampanaṁ anukampo. Kathaṁ nu kho ime",
  "anya-e0401n8:38_10": "janā abhidhammatthesu sukhena ājāneyyunti evaṁ pavatto cittabyāpāro. Atthato anudayasaṅkhātā",
  "anya-e0401n8:38_11": "karuṇāyeva. Tenāha “anudayaṁ kāruññaṁ”ti. “Patthitaṁ”ti vā sādhuvatassa yaṁ thero",
  "anya-e0401n8:38_12": "evarūpaṁ pakaraṇaṁ kareyyāti evaṁ cirakālaṁ patthitaṁ āsiṁsitanti attho. “Khuddasikkhāṭīkāyaṁ”ti",
  "anya-e0401n8:38_13": "porāṇaṭīkaṁ sandhāya vuttaṁ. Somavihārotveva paññāyittha tasmiṁ dīpeti adhippāyo.",
  "anya-e0401n8:38_14": "Gāthāyaṁ “athā”ti tasmiṁkāle. “Etthā”ti etasmiṁ nagare. “Saddo”ti kasmā rājā evarūpaṁ",
  "anya-e0401n8:38_15": "maṅgalahatthiṁ brāhmaṇānaṁ adāsi. Netaṁ patirūpaṁ yaṁ raññā katanti evaṁ pavatto",
  "anya-e0401n8:38_16": "amanāpasaddo. “Bheravo”ti bhīrutājanako bhayānako. “Sivīnaṁ”ti siviraṭṭhavāsīnaṁ.",
  "anya-e0401n8:38_17": "“Raṭṭhavaḍḍhane”ti raṭṭhaṁ vaḍḍhetīti raṭṭhavaḍḍhano. Hatthināgo. So hi lakkhaṇasampanno",
  "anya-e0401n8:38_18": "ājāniyo hoti. Yasmiṁ raṭṭhe taṁ abhimaṅgalaṁ karonti, tasmiṁ raṭṭhe devo sammā vassati,",
  "anya-e0401n8:38_19": "nānābhayupaddavā tasmiṁ nuppajjantīti lokasammato maṅgalahatthī hoti. Tena vuttaṁ",
  "anya-e0401n8:38_20": "“sivīnaṁ raṭṭhavaḍḍhane”ti. “Vitthiṇṇo”ti vitthārito. Ativitthāroti vuttaṁ hoti.",
  "anya-e0401n8:38_21": "Dhanīyanti mahājanehi daṭṭhuṁ patthīyantīti dhaññā. Mahiddhikā. Adhivasanti etthāti",
  "anya-e0401n8:38_22": "adhivāso. Dhaññānaṁ adhivāsoti samāso. Ajjhāvasiṁsu etthāti ajjhāvutthaṁ. Kittiguṇavasena",
  "anya-e0401n8:38_23": "udenti uggacchantīti uditā. Uditānaṁpi uditoti viggaho. Tenāha “nabhamajjhe”tiādiṁ.",
  "anya-e0401n8:38_24": "Sārajjanaṁ sārado. Vigato sārado yassāti visārado. Visāradassa bhāvo vesārajjaṁ.",
  "anya-e0401n8:38_25": "Pariyattiyaṁ vesārajjaṁ pariyattivesārajjaṁ. Tepiṭakapariyattiyaṁ veyyattiyaññāṇaṁ.",
  "anya-e0401n8:38_26": "Taṁ ādi etissā paññāyāti pariyattivesārajjādi paññā. Pāpato lajjanasīlāti lajjinoti",
  "anya-e0401n8:38_27": "āha “pāpagarahino”ti. Pāpaṁ dhammaṁ garahantiādīnavaṁ kathayanti sīlenāti pāpagarahino.",
  "anya-e0401n8:38_28": "“Anussarantū”ti punappunaṁ sarantu. Visesena bhavanti vepullaṁ gacchantīti vibhavā.",
  "anya-e0401n8:38_29": "Puññāni ca tāni vibhavācāti puññavibhavā. Vipulapuññānīti dassetuṁ “vipulānaṁ”tiādimāha.",
  "anya-e0401n8:38_30": "Anuttariya dhammā nāma dassanānuttariya savanānuttariyādayo. Loke bahūsu dassanesu",
  "anya-e0401n8:38_31": "ito uttaraṁ aññaṁ dassanaṁ nāma natthīti dassanānuttariyaṁ. Ratanattayadassanaṁ.",
  "anya-e0401n8:38_32": "Catusaccadassanañca. Ratanattayaguṇakathāsavanaṁ, khandhāyatana dhātu saccapaṭiccasamuppādakathāsavanañca",
  "anya-e0401n8:38_33": "savanānuttariyaṁ nāma. Tesu ratanattayādīsu saddhā paṭilābho lābhānuttariyaṁ nāma.",
  "anya-e0401n8:38_34": "Tesameva punappunaṁ saraṇaṁ anussatānuttariyaṁ nāma. Ratanattaye catūhi paccayehi",
  "anya-e0401n8:38_35": "vā vattappaṭivattakaraṇena vā paricaraṇaṁ pāricariyānuttariyaṁ nāma. Buddhapaññattāsu",
  "anya-e0401n8:38_36": "tīsu sikkhāsu samādāya sikkhanaṁ sikkhānuttariyaṁ nāma. Tādise paññāvadātaguṇasobhādike",
  "anya-e0401n8:38_37": "guṇe avassaṁ bhajanti pāpuṇantīti tādisaguṇabhāgino. “Bhavissāmā”ti bhavituṁ ussāhaṁ",
  "anya-e0401n8:38_38": "karissāmāti vuttaṁ hoti.",
  "anya-e0401n8:39": "Dīpaniyā nigamagāthāsu.",
  "anya-e0401n8:40_0": "“Bashyusuññacammekamhī”ti ettha “bashyū”ti aṭṭhasaṅkhyāya saṅketa vacanaṁ. “Cammaṁ”ti",
  "anya-e0401n8:40_1": "dvisaṅkhyāya. Ekañca dukañca suññañca aṭṭhacāti gaṇanakkamo. Sahassa dvisata aṭṭhasaṅkhāte",
  "anya-e0401n8:40_2": "sāketi attho. Esanayo parato “navapañca cammekamhī”ti padepi. Gāthāvaṇṇanāsu. Nagarati",
  "anya-e0401n8:40_3": "na cavatīti nagaraṁ. Thāvariyanti vuttaṁ hoti. “Rañjetī”ti rameti. Khemasubhikkhatādiguṇehi",
  "anya-e0401n8:40_4": "anāgate jane gamāpeti, āgate aññattha gantuṁ na detīti vuttaṁ hoti. Rohitamigā nāma",
  "anya-e0401n8:40_5": "suvaṇṇavaṇṇamigā. “Sāke”ti sākanāmena raññā puna saṅkhatattā imaṁ kaliyugaṁ sākanti",
  "anya-e0401n8:40_6": "vuccati. Yaṁ etarahi sākrarājantipi voharanti. Sākarājā ca nāma uttarāpathesu eko",
  "anya-e0401n8:40_7": "gandhārarājā. Yaṁ jeṭṭhakaṁ katvā bhinnaladdhikā vajjībhikkhū imaṁ dhamma vinayaṁ",
  "anya-e0401n8:40_8": "mahāsaṅghīkaṁ nāma saṅgahaṁ āropenti. So ca dhammavinayasaṅgaho uttarāpathesu vattati.",
  "anya-e0401n8:40_9": "Vesāliyaṁ yasatthera saṅgaho pana dakkhiṇāpathesūti. Cattāriyugāni nāma loke paññapenti",
  "anya-e0401n8:40_10": "satyayugaṁ, dvāparayugaṁ, tetrayugaṁ, kaliyuga,nti. Yuganti ca āyuparimāṇaṁ vuccati.",
  "anya-e0401n8:40_11": "Idānipana kaliyugaṁ vattati. Tena vuttaṁ “sāketi kaliyuge”ti. Pāpayugeti attho. “La",
  "anya-e0401n8:40_12": "tī”ti sālikkhettānaṁ sodhanaṭṭhānattā evaṁ mrammadesavohārena laddhanāmaṁ araññaṁ.",
  "anya-e0401n8:40_13": "Taṁ pana muṁrvānagarassa esanne pañcadhanusatike padese jātaṁ. “Vissute”ti visesena",
  "anya-e0401n8:40_14": "kittite. Sārañca asārañca vivecenti vicāretvā jānantisīlenāti sārāsāra vivekinoti vacanatthoti.",
  "anya-e0401n8:41": "Iti paramatthadīpaniyā anudīpanā niṭṭhitā.",
  "anya-e0401n8:42": "1. Paramatthadīpanī nāma, yena therena sā katā.",
  "anya-e0401n8:43": "Teneve sā katā hoti, ayaṁ tassānu dīpanī.",
  "anya-e0401n8:44": "2. Aṭṭhasattadvayekamhi, sāke sā jeṭṭhamāsake.",
  "anya-e0401n8:45": "Kāḷe navamiyaṁ divā, majjhanhike niṭṭhaṁ gatā.",
  "anya-e0401n8:46": "Anudīpanī niṭṭhitā."
}