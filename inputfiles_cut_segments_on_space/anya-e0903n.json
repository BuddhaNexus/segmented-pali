{
  "anya-e0903n:0": "Namo tassa bhagavato arahato sammāsambuddhassa",
  "anya-e0903n:1": "Suttantapiṭaka",
  "anya-e0903n:2": "Saṃyuttanikāye",
  "anya-e0903n:3": "Sagāthāvaggapāḷi",
  "anya-e0903n:4": "Saṃgāyanassa pucchā vissajjanā",
  "anya-e0903n:5_0": "Pucchā – paṭhamamahāsaṃgītikāle āvuso dhammasaṃgāhakā mahākassapādayo mahātheravarā",
  "anya-e0903n:5_1": "porāṇasaṃgītikārā paṭhamaṃ vinayapiṭakaṃ saṃgāyitvā tadanantaraṃ suttantapiṭakaṃ",
  "anya-e0903n:5_2": "saṃgāyantā dīghanikāyañca majjhimanikāyañca saṃgāyitvā tadanantaraṃ kiṃnāma pāvacanaṃ saṃgāyiṃsu.",
  "anya-e0903n:6_0": "Vissajjanā – paṭhamamahāsaṃgītikāle bhante dhammasaṃgāhakā mahākassapādayo porāṇatheravarā",
  "anya-e0903n:6_1": "paṭhamaṃ vinayapiṭakaṃ saṃgāyitvā tadanantaraṃ suttantapiṭakaṃ saṃgāyantā dīghanikāyañca",
  "anya-e0903n:6_2": "majjhimanikāyañca saṃgāyitvā tadanantaraṃ sattahi ca suttasahassehi sattahi ca suttasatehi",
  "anya-e0903n:6_3": "dvāsaṭṭhiyā ca suttehi paṭimaṇḍitaṃ bhāṇavārasataparimāṇaṃ saṃyuttanikāyaṃ nāma pāvacanaṃ saṃgāyiṃsu.",
  "anya-e0903n:7": "Pucchā – saṃyuttanikāye ca āvuso sagāthāvaggo nidānavaggo khandhavaggo saḷāyatanavaggo mahāvaggoti pañcasaṃyuttappakaraṇāni, tesu paṭhamaṃ kataraṃ saṃyuttappakaraṇaṃ te saṃgāyiṃsu.",
  "anya-e0903n:8": "Vissajjanā – pañcasu bhante saṃyuttappakaraṇesu paṭhamaṃ sagāthāvaggasaṃyuttappakaraṇaṃ saṃgāyiṃsu.",
  "anya-e0903n:9": "Pucchā – sagāthāvaggepi āvuso devatāsaṃyuttādivasena ekādasasaṃyuttāni, tesu paṭhamaṃ kataraṃ saṃyuttaṃ te saṃgāyiṃsu.",
  "anya-e0903n:10": "Vissajjanā – ekādasasu bhante saṃyuttesu paṭhamaṃ devatāsaṃyuttaṃ saṃgāyiṃsu.",
  "anya-e0903n:11": "Pucchā – devatāsaṃyuttepi āvuso naḷavaggādayo aṭṭha vaggā, oghataraṇasuttādīni ca ekāsīti suttāni, tesu paṭhamaṃ kataraṃ vaggaṃ katarañca suttaṃ sagāyiṃsu.",
  "anya-e0903n:12": "Vissajjanā – aṭṭhasu bhante vaggesu paṭhamaṃ naḷavaggaṃ ekāsītiyā ca suttesu paṭhamaṃ oghataraṇasuttaṃ saṃgāyiṃsu.",
  "anya-e0903n:13": "Sādhu sādhu āvuso, mayampi dāni tatoyeva paṭṭhāya saṃgītipubbaṅgamāni pucchanavissajjanakiccāni āvahituṃ samārabhāra.",
  "anya-e0903n:14": "Devatāsaṃyutta",
  "anya-e0903n:15": "Oghataraṇasutta",
  "anya-e0903n:16": "Pucchā – tenāvuso bhagavatā jānatā passatā arahatā sammāsambuddhena oghataraṇasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:17_0": "Vissajjanā – sāvatthiyaṃ bhante aññataraṃ devataṃ ārabbha bhāsitaṃ, aññatarā bhante",
  "anya-e0903n:17_1": "devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena",
  "anya-e0903n:17_2": "bhagavā tenupasaṅkami, upasaṅkamitvā bhagavantaṃ abhivādetvā ekamantaṃ aṭṭhāsi, ekamantaṃ",
  "anya-e0903n:17_3": "ṭhitā kho sā devatā bhagavantaṃ etadavoca “kathaṃ nu tvaṃ mārisa oghamatarī”ti,",
  "anya-e0903n:18": "Tasmiṃ bhante vatthusmiṃ “apatiṭṭhaṃ khvāhaṃ āvuso anāyūhaṃ oghamatariṃ”ti, evaṃ kho bhante bhagavatā bhāsitaṃ.",
  "anya-e0903n:19": "Accentisutta",
  "anya-e0903n:20": "Pucchā – accentisuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:21": "Vissajjanā – sāvatthiyaṃ bhante aññataraṃ devataṃ ārabbha bhāsitaṃ. Aññatarā bhante devatā bhagavantaṃ etadavoca–",
  "anya-e0903n:22": "“Accenti kālā tarayanti rattiyo,",
  "anya-e0903n:23": "Vayoguṇā anupubbaṃ jahanti,",
  "anya-e0903n:24": "Etaṃ bhayaṃ maraṇe pekkhamāno,",
  "anya-e0903n:25": "Puññāni kayirātha sukhāvahānī”ti–",
  "anya-e0903n:26": "Tasmiṃ bhante vatthusmiṃ –",
  "anya-e0903n:27": "“Accenti kālā tarayanti rattiyo,",
  "anya-e0903n:28": "Vayoguṇā anupubbaṃ jahanti,",
  "anya-e0903n:29": "Etaṃ bhayaṃ maraṇe pekkhamāno,",
  "anya-e0903n:30": "Lokāmisaṃ pajahe santipekkho”ti –",
  "anya-e0903n:31": "Evaṃ kho bhante bhagavatā bhāsitaṃ.",
  "anya-e0903n:32": "Sattisutta",
  "anya-e0903n:33": "Pucchā – sattisuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:34": "Vissajjanā – sāvatthiyaṃ bhante aññataraṃ devataṃ ārabbha bhāsitaṃ, aññatarā bhante devatā bhagavantaṃ etadavoca–",
  "anya-e0903n:35": "“Sattiyā viya omaṭṭho, ḍayhamānova matthake;",
  "anya-e0903n:36": "Kāmarāgappahānāya, sato bhikkhu paribbaje”ti–",
  "anya-e0903n:37": "Tasmiṃ bhante vatthusmiṃ–",
  "anya-e0903n:38": "Sattiyā viya omaṭṭho ḍayhamānova matthake;",
  "anya-e0903n:39": "Sakkāyadiṭṭhippahānāya, sato bhikkhu paribbajeti;",
  "anya-e0903n:40": "Evaṃ kho bhante bhagavatā bhāsitaṃ.",
  "anya-e0903n:41": "Sattiyā viya omaṭṭho, ḍayhamānova matthake;",
  "anya-e0903n:42": "Kāmarāgappahānāya, sato bhikkhu paribbaje –",
  "anya-e0903n:43": "Sattiyā viya omaṭṭho, ḍayhamānova matthake,",
  "anya-e0903n:44": "Sakkāyadiṭṭhippamānāya, sato bhikkhu paribbaje –",
  "anya-e0903n:45": "Jaṭāsutta",
  "anya-e0903n:46": "Pucchā – jaṭāsuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:47": "Vissajjanā – sāvatthiyaṃ bhante aññataraṃ devataṃ ārabbha bhāsitaṃ, aññatarā bhante devatā bhavagantaṃ etadavoca–",
  "anya-e0903n:48": "“Anto jaṭā bahijaṭā, jaṭāya jaṭitā pajā;",
  "anya-e0903n:49": "Taṃ taṃ gotama pucchāmi, ko imaṃ vijaṭaye jaṭa”nti–",
  "anya-e0903n:50": "Tasmiṃ bhante vatthusmiṃ –",
  "anya-e0903n:51": "Sīle patiṭṭhāya naro sapañño, cittaṃ paññañca bhāvayaṃ;",
  "anya-e0903n:52": "Ātāpī nipako bhikkhu, so imaṃ vijaṭaye jaṭaṃ.",
  "anya-e0903n:53": "Yesaṃ rāgo ca doso ca, avijjā ca virājitā;",
  "anya-e0903n:54": "Khīṇāsavā arahanto, tesaṃ vijaṭitā jaṭāti;",
  "anya-e0903n:55": "Evamādinā bhante bhagavatā bhāsitaṃ.",
  "anya-e0903n:56": "Sīle patiṭṭhāya naro sapañño, cittaṃ paññañca bhāvayaṃ;",
  "anya-e0903n:57": "Ātāpī nipako bhikkhu, so imaṃ vijaṭaye jaṭaṃ–",
  "anya-e0903n:58": "Yesaṃ rāgo ca doso ca, avijjā ca virājitā;",
  "anya-e0903n:59": "Khīṇāsavā arahanto, tesaṃ vijaṭitā jaṭā–",
  "anya-e0903n:60": "Yattha nāmañca rūpañca, asesaṃ uparujjhati;",
  "anya-e0903n:61": "Paṭighaṃ rūpasaññā ca, etthesā chijjate jaṭā.",
  "anya-e0903n:62": "Accharāsutta",
  "anya-e0903n:63": "Pucchā – accharāsuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:64": "Vissajjanā – sāvatthiyaṃ bhante aññataraṃ devaputtaṃ ārabbha bhāsitaṃ. Aññataro bhante devaputto bhagavantaṃ etadavoca–",
  "anya-e0903n:65": "“Accharāgaṇasaṅghaṭṭhaṃ, pisāca gaṇasevitaṃ;",
  "anya-e0903n:66": "Vanantaṃ mohanaṃ nāma, kathaṃ yātrā bhavissatī”ti.",
  "anya-e0903n:67": "Tasmiṃ bhante vatthusmiṃ–",
  "anya-e0903n:68": "“Ujuko nāma so maggo, abhayā nāma sā disā,",
  "anya-e0903n:69": "Ratho akūjano nāma, dhammacakkehi saṃyuto.",
  "anya-e0903n:70": "Hirī tassa apālambo, satyassa parivāraṇaṃ;",
  "anya-e0903n:71": "Dhammāhaṃ sārathiṃ brūmi, sammādiṭṭhi purejavaṃ.",
  "anya-e0903n:72": "Yassa etādisaṃ yānaṃ, itthiyā purisassa vā;",
  "anya-e0903n:73": "Sa ve etena yānena, nibbānasseva santike”ti.",
  "anya-e0903n:74": "Evaṃ kho bhante bhagavatā bhāsitaṃ.",
  "anya-e0903n:75": "Accharāgaṇasaṅghuṭṭhaṃ, pisācagaṇasevitaṃ;",
  "anya-e0903n:76": "Vanantaṃ mohanaṃ nāma, kathaṃ yātrā bhavissati–",
  "anya-e0903n:77": "Jarāsutta",
  "anya-e0903n:78": "Pucchā – jarāsuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:79": "Vissajjanā – sāvatthiyaṃ bhante aññataraṃ devataṃ ārabbha bhāsitaṃ. Aññatarā bhante devatā bhagavantaṃ etadavoca–",
  "anya-e0903n:80": "“Kiṃ su yāva jarā sādhu, kiṃ su sādhu patiṭṭhitaṃ;",
  "anya-e0903n:81": "Kiṃ su narānaṃ ratanaṃ, kiṃ su corehi dūhara”nti.",
  "anya-e0903n:82": "Tasmiṃ bhante vatthusmiṃ–",
  "anya-e0903n:83": "“Sīlaṃ yāva jarā sādhu, saddhā sādhu patiṭṭhitā;",
  "anya-e0903n:84": "Paññā narānaṃ ratanaṃ, puññaṃ corehi dūhara”nti.",
  "anya-e0903n:85": "Evaṃ kho bhante bhagavatā bhāsitaṃ.",
  "anya-e0903n:86": "Kiṃ su yāva jarā sādhu.",
  "anya-e0903n:87": "Kiṃ su sādhu patiṭṭhitaṃ.",
  "anya-e0903n:88": "Kiṃ su narānaṃ ratanaṃ.",
  "anya-e0903n:89": "Kiṃ su corehi dūharaṃ.",
  "anya-e0903n:90": "Devaputtasaṃyutta",
  "anya-e0903n:91": "Subrahmasutta",
  "anya-e0903n:92_0": "Pucchā – tenāvuso bhagavatā jānatā passatā arahatā sammāsambuddhena subrahmasuttaṃ",
  "anya-e0903n:92_1": "kattha kaṃ ārabbha kismiṃ vatthusmiṃ katañca bhāsitaṃ. Kīdiso ca tattha dhammapaṭiggāhakassa",
  "anya-e0903n:92_2": "dhammassavanānisaṃso adhigato.",
  "anya-e0903n:93": "Vissajjanā – rājagahe bhante subrahmadevaputtaṃ ārabbha bhāsitaṃ. Subrahmā bhante devaputto maraṇabhayabhīto bhagavantaṃ upasaṅkamitvā etadavoca–",
  "anya-e0903n:94": "“Niccaṃ utrastamidaṃ cittaṃ, niccaṃ ubbiggamidaṃ mano;",
  "anya-e0903n:95": "Anuppannesu kicchesu, atho uppatitesu ca;",
  "anya-e0903n:96": "Sace atthi anutrastaṃ, taṃ me akkhāhi pucchito”ti–",
  "anya-e0903n:97": "Tasmiṃ bhante vatthusmiṃ.",
  "anya-e0903n:98": "“Nāññatra bojjā tapasā, nāññatrindriyasaṃvarā;",
  "anya-e0903n:99": "Nāññatra sabbanissaggā, sotthiṃ passāmi pāṇina”nti.",
  "anya-e0903n:100_0": "Evaṃ kho bhante bhagavatā bhāsitaṃ. Desanāpariyosāne ca bhante subrahmassa devaputtassa",
  "anya-e0903n:100_1": "tasmiṃyeva āsane virajaṃ vītamalaṃ dhammacakkhuṃ udapādi, “yaṃkiñci samudayadhammaṃ,",
  "anya-e0903n:100_2": "sabbaṃ taṃ nirodhadhamma”nti.",
  "anya-e0903n:101": "Niccaṃ utrastamidaṃ cittaṃ, niccaṃ ubbiggamidaṃ mano;",
  "anya-e0903n:102": "Anuppannesu kicchesu, atho uppatitesu ca;",
  "anya-e0903n:103": "Sace atthi anutrasta, taṃ me akkhāhi pucchito-hu–",
  "anya-e0903n:104": "Nāññatra bojjā tapasā, nāññatrindriyasaṃvarā;",
  "anya-e0903n:105": "Nāññatra sabbanissaggā, sotthiṃ passāmi pāṇinaṃ–",
  "anya-e0903n:106": "Rohitassasutta",
  "anya-e0903n:107": "Pucchā – rohitassasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:108_0": "Vissajjanā – sāvatthiyaṃ bhante rohitassaṃ devaputtaṃ ārabbha bhāsitaṃ. Rohitasso",
  "anya-e0903n:108_1": "bhante devaputto bhagavantaṃ etadavoca “yattha nu kho bhante na jāyati na jīyati",
  "anya-e0903n:108_2": "na mīyati na cavati na upapajjati, sakkā nu kho so bhante gamanena lokassa anto ñātuṃ",
  "anya-e0903n:108_3": "vā daṭṭhuṃ vā pāpuṇituṃ vā”ti. Tasmiṃ bhante vatthusmiṃ “yattha kho āvuso na jāyati",
  "anya-e0903n:108_4": "na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ",
  "anya-e0903n:108_5": "aṭṭheyyaṃ patteyyanti vadāmī”ti evamādinā bhante bhagavatā bhāsitaṃ.",
  "anya-e0903n:109": "Kosalasaṃyutta",
  "anya-e0903n:110": "Daharasutta",
  "anya-e0903n:111": "Pucchā – daharasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:112_0": "Vissajjanā – sāvatthiyaṃ bhante rājānaṃ pasenadiṃ kosalaṃ ārabbha bhāsitaṃ. Rājā",
  "anya-e0903n:112_1": "bhante pasenadi kosalo yena bhagavā tenupasaṅkami, upasaṅkamitvā bhagavatā saddhiṃ",
  "anya-e0903n:112_2": "sammodi, ekamantaṃ nisinno kho bhante rājā pasenadi kosalo bhagavantaṃ etadavoca",
  "anya-e0903n:112_3": "“bhavampi no gotamo ‘anuttaraṃ sammāsambodhiṃ abhisambuddho’ti paṭijānātī”ti. Tasmiṃ",
  "anya-e0903n:112_4": "bhante vatthusmiṃ “yañhi taṃ mahārāja sammā vadamānovadeyya ‘anuttaraṃ sammāsambodhiṃ",
  "anya-e0903n:112_5": "abhisambuddho’ti, mameva taṃ sammā vadamāno vadeyyā”ti evamādinā bhante bhagavatā bhāsitaṃ.",
  "anya-e0903n:113": "Tasmā hi paṇḍito poso, sampassaṃ atthamattano;",
  "anya-e0903n:114": "Bhujaṅgamaṃ pāvakañca, khattiyañca yasassinaṃ;",
  "anya-e0903n:115": "Bhikkhuñca sīlasampannaṃ, sammadeva samācare–",
  "anya-e0903n:116": "Attarakkhitasutta",
  "anya-e0903n:117": "Pucchā – attarakkhitasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:118_0": "Vissajjanā – sāvatthiyaṃ bhante rājānaṃyeva pasenadiṃ kosalaṃ ārabbha bhāsitaṃ. Rājā",
  "anya-e0903n:118_1": "bhante pasenadi kosalo bhagavantaṃ upasaṅkamitvā “idha mayhaṃ bhante rahogatassa",
  "anya-e0903n:118_2": "paṭisallīnassa evaṃ cetaso parivitakko udapādī”ti evamādikaṃ vacanaṃ avoca. Bhagavā",
  "anya-e0903n:118_3": "ca bhante evametaṃ mahārāja evametaṃ mahārājāti evamādinā vibhajitvā bhāsitaṃ.",
  "anya-e0903n:119": "Kāyena saṃvaro sādhu, sādhu vācāya saṃvaro;",
  "anya-e0903n:120": "Manasā saṃvaro sādhu, sādhu, sabbattha saṃvaro;",
  "anya-e0903n:121": "Sabbattha saṃvuto lajjī, rakkhitoti pavuccati.",
  "anya-e0903n:122": "Appakasutta",
  "anya-e0903n:123": "Pucchā – appakasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:124_0": "Vissajjanā – sāvatthiyaṃ bhante rājānaṃyeva pasenadiṃ kosalaṃ ārabbha bhāsitaṃ. Rājā",
  "anya-e0903n:124_1": "bhante pasenadi kosalo bhagavantaṃ upasaṅkamitvā “idha mayhaṃ bhante rahogatassa",
  "anya-e0903n:124_2": "paṭisallīnassa evaṃ cetaso parivitakko udapādi appakā te sattā lokasmiṃ, ye uḷāre",
  "anya-e0903n:124_3": "uḷāre bhoge labhitvā na ceva majjanti na ca pamajjanti, na ca kāmesu gedhaṃ āpajjantī”ti",
  "anya-e0903n:124_4": "evamādikaṃ vacanaṃ avoca. Bhagavā ca bhante “evametaṃ mahārāja evametaṃ mahārājā”ti",
  "anya-e0903n:124_5": "evamādinā appakasuttaṃ bhāsitaṃ.",
  "anya-e0903n:125": "Mallikāsutta",
  "anya-e0903n:126": "Pucchā – mallikāsuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:127_0": "Vissajjanā – sāvatthiyaṃ bhante rājānaṃyeva pasenadiṃ kosalaṃ ārabbha bhāsitaṃ. Rājā",
  "anya-e0903n:127_1": "bhante pasenadi kosalo mallikaṃ deviṃ etadavoca “atthi nu kho te mallike kocañño",
  "anya-e0903n:127_2": "attanā piyataro”ti. Tasmiṃ vatthusmiṃ sabbādisā anuparigamma cetasāti evamādinā bhante bhagavatā bhāsitaṃ.",
  "anya-e0903n:128": "Sabbā disā anuparigamma cetasā, nevajjhagā piyataramattanā kvaci. Evaṃ piyo puthu attā paresaṃ, tasmā na hiṃse paramattakāmo–",
  "anya-e0903n:129": "Sattajaṭilasutta",
  "anya-e0903n:130": "Pucchā – tenāvuso bhagavatā…pe… sammāsambuddhena sattajaṭilasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:131_0": "Vissajjanā – sāvatthiyaṃ bhante rājānaṃ pasenadiṃ kosalaṃ ārabbha bhāsitaṃ. Rājā",
  "anya-e0903n:131_1": "bhante pasenadi kosalo acirapakkantesu sattasu ca jaṭilesu sattasu ca nigaṇṭhesu",
  "anya-e0903n:131_2": "sattasu ca acelakesu sattasu ca ekasāṭakesu sattasu ca paribbājakesu yena bhagavā",
  "anya-e0903n:131_3": "tenupasaṅkami, upasaṅkamitvā bhagavantaṃ abhivādetvā ekamantaṃ nisīdi, ekamantaṃ",
  "anya-e0903n:131_4": "nisinno kho bhante rājā pasenadi kosalo bhagavantaṃ etadavoca “ye te bhante loke",
  "anya-e0903n:131_5": "arahanto vā arahattamaggaṃ vā samāpannā, ete tesaṃ aññatarā”ti. Tasmiṃ bhante vatthusmiṃ",
  "anya-e0903n:131_6": "“dujjānaṃ kho etaṃ mahārāja tayā gihinā kāmabhoginā puttasambādhasayanaṃ ajjhāvasantena",
  "anya-e0903n:131_7": "kāsiṇacandanaṃ paccanubhontena mālāgandhavilepanaṃ dhārayantena jātarūparajataṃ sādiyantena",
  "anya-e0903n:131_8": "“ime vā arahanto, ime vā arahattamaggaṃ samāpannā”ti evamādinā bhante bhagavatā bhāsitaṃ.",
  "anya-e0903n:132": "Na vaṇṇarūpena naro sujāno, na vissase ittaradassanena;",
  "anya-e0903n:133": "Susaññatānañhi viyañjanena, asaññatā lokamimaṃ caranti.",
  "anya-e0903n:134": "Patirūpako mattikākuṇḍalova, lohaḍḍhamāsova suvaṇṇachanno;",
  "anya-e0903n:135": "Caranti loke parivārachannā, anto asuddhā bahisobhamānā-hū",
  "anya-e0903n:136": "Pañcarājasutta",
  "anya-e0903n:137": "Pucchā – pañcarājasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:138_0": "Vissajjanā – sāvatthiyaṃ bhante rājānaṃyeva pasenadiṃ kosalaṃ ārabbha bhāsitaṃ. Rājā",
  "anya-e0903n:138_1": "bhante pasenadi kosalo bhagavantaṃ etadavoca “kiṃ nu kho bhante kāmānaṃ agga”nti.",
  "anya-e0903n:138_2": "Tasmiṃ bhante vatthusmiṃ “manāpapariyantaṃ khvāhaṃ mahārāja pañcasu kāmaguṇesu agganti",
  "anya-e0903n:138_3": "vadāmī”ti evamādinā bhante bhagavatā bhāsitaṃ.",
  "anya-e0903n:139": "Idha bhante amhākaṃ pañcannaṃ rājūnaṃ pañcahi kāmaguṇehi samappitānaṃ samaṅgībhūtānaṃ paricārayamānānaṃ ayamantarākathā udapādiṃ ‘kiṃ nu kho kāmānaṃ agga’nti–",
  "anya-e0903n:140": "Padumaṃ yathā kokanadaṃ sugandhaṃ, pāto siyā phullamavītagandhaṃ. Aṅgīrasaṃ passa virocamānaṃ, tapantamādiccamivantalikkhe–",
  "anya-e0903n:141": "Dutiyaaputtakasutta",
  "anya-e0903n:142": "Pucchā – dutiyaaputtakasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:143_0": "Vissajjanā – sāvatthiyaṃ bhante rājānaṃyeva pasenadiṃ kosalaṃ ārabbha bhāsitaṃ. Rājā",
  "anya-e0903n:143_1": "bhante pasenadi kosalo bhagavantaṃ upasaṅkamitvā “idha bhante sāvatthiyaṃ seṭṭhi",
  "anya-e0903n:143_2": "gahapati kālaṅkato, tamahaṃ aputtakaṃ sāpateyyaṃ rājantepuraṃ atiharitvā āgacchāmī”ti",
  "anya-e0903n:143_3": "evamādikaṃ vacanaṃ avoca. Bhagavā ca bhante “evametaṃ mahārāja, evametaṃ mahārāja,",
  "anya-e0903n:143_4": "bhūtapubbaṃ so mahārāja seṭṭhi gahapati taggarasikhiṃ nāma paccekasambuddhaṃ piṇḍapātena",
  "anya-e0903n:143_5": "paṭipādesī”ti evamādinā tassa seṭṭhissa gahapatissa atītaṃ vatthuṃ āharitvā pariyosāne",
  "anya-e0903n:143_6": "catūhi gāthāhi bhāsitaṃ.",
  "anya-e0903n:144": "Dhaññaṃ dhanaṃ rajataṃ jātarūpaṃ, pariggahaṃ vāpi yadatthi kiñci,",
  "anya-e0903n:145": "Dāsā kammakarā pessā, ye cassa anujīvino.",
  "anya-e0903n:146": "Sabbaṃ nādāya gantabbaṃ, sabbaṃ nikkhippagāminaṃ;",
  "anya-e0903n:147": "Yañca karoti kāyena, vācāya udacetasā.",
  "anya-e0903n:148": "Tañhi tassa sakaṃ hoti, taṃva ādāya gacchati;",
  "anya-e0903n:149": "Taṃvassa anugaṃ hoti, chāyāva anapāyinī.",
  "anya-e0903n:150": "Tasmā kareyya kalyāṇaṃ, nicayaṃ samparāyikaṃ;",
  "anya-e0903n:151": "Puññāni paralokasmiṃ, patiṭṭhā honti pāṇinaṃ –",
  "anya-e0903n:152": "Mārasaṃyutta",
  "anya-e0903n:153": "Tapokammasutta",
  "anya-e0903n:154": "Pucchā – tapokammasuttaṃ panāvuso bhagavatā jinena kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:155": "Vissajjanā – uruvelāyaṃ bhante māraṃ pāpimantaṃ ārabbha bhāsitaṃ. Māro bhante pāpimā bhagavantaṃ upasaṅkamitvā gāthāya ajjhabhāsi.",
  "anya-e0903n:156": "“Tapokammā apakkamma, yena sujjhanti māṇavā;",
  "anya-e0903n:157": "Asuddho maññasi suddho, suddhimaggā aparaddho”ti.",
  "anya-e0903n:158": "Tasmiṃ bhante vatthusmiṃ–",
  "anya-e0903n:159": "“Anattasaṃhitaṃ ñatvā, yaṃ kiñci amaraṃ tapaṃ;",
  "anya-e0903n:160": "Sabbaṃ natthāvahaṃ hoti, phiyārittaṃva dhammani;",
  "anya-e0903n:161": "Sīlaṃ samādhi paññañca, maggaṃ bodhāya bhāvayaṃ;",
  "anya-e0903n:162": "Pattosmi paramaṃ suddhiṃ, nihato tvamasi antakā”ti.",
  "anya-e0903n:163": "Evaṃ kho bhante bhagavatā jinena bhāsitaṃ.",
  "anya-e0903n:164": "Tapokammā apakkamma, ye na sujjhanti māṇavā;",
  "anya-e0903n:165": "Asuddho maññasi suddho, suddhimaggā aparaddho–",
  "anya-e0903n:166": "Anatthasaṃhitaṃ utvā, yaṃkiñci amaraṃ tapaṃ;",
  "anya-e0903n:167": "Sabbaṃ natthāvahaṃ hoti, phiyārittaṃva dhammani;",
  "anya-e0903n:168": "Hatthirājavaṇṇasutta",
  "anya-e0903n:169": "Pucchā – hatthirājavaṇṇasuttaṃ panāvuso bhavagatā jinena kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:170_0": "Vissajjanā – uruvelāyaṃ bhante mārakaṃyeva pāpimantaṃ ārabbha bhāsitaṃ. Māro bhante",
  "anya-e0903n:170_1": "pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ hatthirājavaṇṇaṃ",
  "anya-e0903n:170_2": "abhinimminitvā yena bhagavā tenupasaṅkami.",
  "anya-e0903n:171": "Tasmiṃ bhante vatthusmiṃ–",
  "anya-e0903n:172": "“Saṃsaraṃ dīghamaddhānaṃ, vaṇṇaṃ katvā subhāsubhaṃ;",
  "anya-e0903n:173": "Alaṃ te tena pāpima, nihato tvamasi antakā”ti.",
  "anya-e0903n:174": "Evaṃ kho bhante bhagavatā jinena bhāsitaṃ.",
  "anya-e0903n:175": "Saṃsaraṃ dīghamaddhānaṃ, vaṇṇaṃ katvā subhāsubhaṃ,",
  "anya-e0903n:176": "Alaṃ te tena pāpima, nihato tvamasi antaka –",
  "anya-e0903n:177": "Bhikkhunīsaṃyutta",
  "anya-e0903n:178": "Āḷavikāsutta",
  "anya-e0903n:179": "Pucchā – idāni āvuso bhikkhunī saṃyuttaṃ pucchāmi, yaṃ tassa bhagavato arahato sammāsambuddhassa sāvikāhi therīhi attano",
  "anya-e0903n:180_0": "Ca buddhasāsanassa ca yathābhūtaṃ guṇaṃ pakāsetvā bhāsitaṃ. Tatthāvuso paṭhamaṃ porāṇakehi",
  "anya-e0903n:180_1": "mahākassapādīhi dhammasaṃgāhakehi theravarehi saṃgītaṃ āḷavikāsuttaṃ kattha kaṃ ārabbha",
  "anya-e0903n:180_2": "kismiṃ vatthusmiṃ kena kathañca bhāsitaṃ.",
  "anya-e0903n:181_0": "Vissajjanā – sāvatthiyaṃ bhante māraṃ pāpimantaṃ ārabbha āḷavikāya bhikkhuniyā bhāsitaṃ.",
  "anya-e0903n:181_1": "Māro bhante pāpimā āḷavikāya bhikkhuniyā bhayaṃ chambhitattaṃ lomahaṃsaṃ uppādetukāmo",
  "anya-e0903n:181_2": "vivekamhā cāvetukāmo āḷavikaṃ bhikkhuniṃ gāthāya ajjhabhāsi–",
  "anya-e0903n:182": "“Natthi nissaraṇaṃ loke, kiṃ vivekena kāhasi;",
  "anya-e0903n:183": "Bhuñjassa kāmaratiyo, māhu pacchānutāpinī”ti.",
  "anya-e0903n:184": "Tasmiṃ bhante vatthusmiṃ–",
  "anya-e0903n:185": "“Atthi nissaraṇaṃ loke, paññāya me suphussitaṃ;",
  "anya-e0903n:186": "Pamattabandhu pāpima, na tvaṃ jānāsi taṃ padaṃ;",
  "anya-e0903n:187": "Sattisūlūpamā kāmā, khandhāsaṃ adhikuṭṭanā;",
  "anya-e0903n:188": "Yaṃ tvaṃ kāmaratiṃ brūsi, arahi mayha sā ahū”ti.",
  "anya-e0903n:189": "Evaṃ kho bhante āḷavikāya bhikkhuniyā bhāsitaṃ.",
  "anya-e0903n:190": "Natthi nissaraṇaṃ loke, kiṃ vivekena kāhasi;",
  "anya-e0903n:191": "Bhuñjassu kāmaratiyo, māhu pacchānutāpinī-hu–",
  "anya-e0903n:192": "Atthi nissaraṇaṃ loke, paññāya me suphussitaṃ;",
  "anya-e0903n:193": "Pamattabandhu pāpima, na tvaṃ jānāsi taṃ padaṃ.",
  "anya-e0903n:194": "Sattisūlūpamā kāmā, khandhāsaṃ adhikuṭṭanā;",
  "anya-e0903n:195": "Yaṃ tvaṃ kāmaratiṃ brūsi, arati mayha sā ahu–",
  "anya-e0903n:196": "Somāsutta",
  "anya-e0903n:197": "Pucchā – somāsuttaṃ panāvuso kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:198_0": "Vissajjanā – sāvatthiyaṃyeva bhante andhavane māraṃ pāpimantaṃ ārabbha somāya bhikkhuniyā",
  "anya-e0903n:198_1": "bhāsitaṃ. Māro bhante pāpimā somāya bhikkhuniyā bhayaṃ chambhitattaṃ lomahaṃsaṃ uppādetukāmo",
  "anya-e0903n:198_2": "samādhimhā cāvetukāmo somaṃ bhikkhuniṃ gāthāya ajjhabhāsi.",
  "anya-e0903n:199": "“Yaṃ taṃ isīhi pattabbaṃ, ṭhānaṃ durabhisambhavaṃ;",
  "anya-e0903n:200": "Na taṃ dvaṅgulapaññāya, sakkā pappotumitthiyā”ti.",
  "anya-e0903n:201": "Tasmiṃ bhante vatthusmiṃ–",
  "anya-e0903n:202": "“Itthibhāvo kiṃ kayirā, cittamhi susamāhite;",
  "anya-e0903n:203": "Ñāṇamhi vattamānamhi, sammā dhammaṃ vipassato;",
  "anya-e0903n:204": "Yassa nūna siyā evaṃ, itthāhaṃ purisoti vā;",
  "anya-e0903n:205": "Kiñci vā pana aññasmi, taṃ māro vattumarahatī”ti.",
  "anya-e0903n:206": "Evaṃ kho bhante somāya bhikkhuniyā ariyasāvikāya bhāsitaṃ.",
  "anya-e0903n:207": "Yaṃ taṃ isīhi pattabbaṃ, ṭhānaṃ durabhisambhavaṃ;",
  "anya-e0903n:208": "Na taṃ dvaṅgulapaññāya, sakkā pappotumitthiyā–",
  "anya-e0903n:209": "Itthi bhāvo kiṃ kayirā, cittamhi susamāhite;",
  "anya-e0903n:210": "Ñāṇamhi vatta mānamhi, sammā dhammaṃ vipassato.",
  "anya-e0903n:211": "Yassa nūna siyā evaṃ, itthāhaṃ purisoti vā;",
  "anya-e0903n:212": "Kiñci vā pana aññasmi, taṃ māro vattumarahati.",
  "anya-e0903n:213": "Kisāgotamīsutta",
  "anya-e0903n:214": "Pucchā – tatthāvuso kisāgotamīsuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:215_0": "Vissajjanā – sāvatthiyaṃyeva bhante andhavane māraṃ pāpimantaṃ ārabbha kisāgotamiyā",
  "anya-e0903n:215_1": "bhikkhuniyā theriyā bhāsitaṃ. Māro bhante pāpimā kisāgotamiyā bhikkhuniyā bhayaṃ",
  "anya-e0903n:215_2": "chambhitattaṃ lomahaṃsaṃ uppādetukāmo samādhimhā cāvetukāmo kisāgotamiṃ bhikkhuniṃ gāthāya ajjhabhāsi–",
  "anya-e0903n:216": "“Kiṃ nu tvaṃ mataputtāva, ekamāsi rudammukhī;",
  "anya-e0903n:217": "Vanamajjhagatā ekā, purisaṃ nu gavesasī”ti.",
  "anya-e0903n:218": "Tasmiṃ bhante vatthusmiṃ–",
  "anya-e0903n:219": "Accantaṃ mataputtāmhi, purisā ekadantikā;",
  "anya-e0903n:220": "Na socāmi na rodāmi, na taṃ bhāyāmi āvuso.",
  "anya-e0903n:221": "Sabbattha vihatā nandī, tamokkhandho padālito;",
  "anya-e0903n:222": "Jetvāna maccuno senaṃ, viharāmi anāsavā”ti.",
  "anya-e0903n:223": "Evaṃ kho bhante kisāgotamiyā bhikkhuniyā bhāsitaṃ.",
  "anya-e0903n:224": "Kiṃ nu tvaṃ mataputtāva, ekamāsi rudammukhī;",
  "anya-e0903n:225": "Vanamajjhagatā ekā, purisaṃ nu gasesasi-hu–",
  "anya-e0903n:226": "Accantaṃ mataputtāmhi, purisā etadantikā;",
  "anya-e0903n:227": "Na socāmi na rodāmi, na taṃ bhāyāmi āvuso.",
  "anya-e0903n:228": "Sabbattha vihatā nandī, tamokkhandho padālito;",
  "anya-e0903n:229": "Jetvāna maccuno senaṃ, viharāmi anāsavā.",
  "anya-e0903n:230": "Uppalavaṇṇāsutta",
  "anya-e0903n:231": "Pucchā – tatthāvuso porāṇehi saṃgītikāramahātheravarehi saṃgītaṃ uppalavaṇṇasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:232_0": "Vissajjanā – sāvatthiyaṃyeva bhante andhavane māraṃ pāpimantaṃ ārabbha uppalavaṇṇāya",
  "anya-e0903n:232_1": "bhikkhuniyā bhāsitaṃ. Māro bhante pāpimā uppalavaṇṇāya bhikkhuniyā bhayaṃ chambhitattaṃ",
  "anya-e0903n:232_2": "lomahaṃsaṃ uppādetukāmo samādhimhā cāvetukāmo uppalavaṇṇaṃ bhikkhuniṃ gāthāya ajjhabhāsi–",
  "anya-e0903n:233": "“Supupphitaggaṃ upagamma bhikkhuni, ekā tuvaṃ tiṭṭhasi sālamūle. Na catthi te dutiyā vaṇṇadhātu, bāle na tvaṃ bhāyasi dhuttakāna”nti.",
  "anya-e0903n:234": "Tasmiṃ bhante vatthusmiṃ–",
  "anya-e0903n:235": "“Sataṃ sahassānipi dhuttakānaṃ,",
  "anya-e0903n:236": "Idhāgatā tādisakā bhaveyyuṃ;",
  "anya-e0903n:237": "Lomaṃ na iñjāmi na santasāmi,",
  "anya-e0903n:238": "Na māra bhāyāmi tamekikāpi.",
  "anya-e0903n:239": "Esā antaradhāyāmi, kucchiṃ vā pavisāmi te;",
  "anya-e0903n:240": "Pakhumantarikāyampi, tiṭṭhantiṃ maṃ na dakkhasi.",
  "anya-e0903n:241": "Cittasmiṃ vasībhūtāmhi, iddhipādā subhāvitā;",
  "anya-e0903n:242": "Sabbabandhanamuttāmhi, na taṃ bhāyāmi āvuso”ti.",
  "anya-e0903n:243": "Evaṃ kho bhante uppalavaṇṇāya bhikkhuniyā bhāsitaṃ.",
  "anya-e0903n:244": "Cālāsutta",
  "anya-e0903n:245": "Pucchā – tatthāvuso cālāsuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:246_0": "Vissajjanā – sāvatthiyaṃ bhante andhavane māraṃyeva pāpimantaṃ ārabbha cālāya bhikkhuniyā",
  "anya-e0903n:246_1": "ariyasāvikāya bhāsitaṃ. Māro bhante pāpimā cālaṃ bhikkhuniṃ upasaṅkamitvā etadavoca",
  "anya-e0903n:246_2": "“kiṃ nu tvaṃ bhikkhuni na rocesī”ti. Jātiṃ khvāhaṃ āvuso na rocemī”ti.",
  "anya-e0903n:247": "Kiṃ nu jātiṃ na rocesi, jāto kāmāni bhuñjati;",
  "anya-e0903n:248": "Ko nu taṃ idamādapayi, jātiṃ mā roca bhikkhunīti.",
  "anya-e0903n:249": "Tasmiṃ bhante vatthusmiṃ–",
  "anya-e0903n:250": "Jātassa maraṇaṃ hoti, jāto dukkhāni phussati;",
  "anya-e0903n:251": "Bandhaṃ vadhaṃ pariklesaṃ, tasmā jātiṃ na rocaye.",
  "anya-e0903n:252": "Buddho dhammamadesesi, jātiyā samatikkamaṃ;",
  "anya-e0903n:253": "Sabbadukkhappahānāya, so maṃ sacce nivesayi.",
  "anya-e0903n:254": "Ye ca rūpūpagā sattā, ye ca arūpaṭṭhāyino;",
  "anya-e0903n:255": "Nirodhaṃ appajānantā, āgantāro punabbhavanti.",
  "anya-e0903n:256": "Evaṃ kho bhante cālāya bhikkhuniyā bhāsitaṃ.",
  "anya-e0903n:257": "Kiṃ nu jātiṃ na rocesi, jāto kāmāni bhuñjati;",
  "anya-e0903n:258": "Ko nu taṃ idamādapayi, jātiṃ mā roca bhikkhunī.",
  "anya-e0903n:259": "Jātassa maraṇaṃ hoti, jāto dukkhāni phussati;",
  "anya-e0903n:260": "Bandhaṃ vadhaṃ pariklesaṃ, tasmā jātiṃ na rocaye.",
  "anya-e0903n:261": "Buddho dhammamadesesi, jātiyā samatikkamaṃ,",
  "anya-e0903n:262": "Sabbadukkhappahānāya, so maṃ sacce nivesayi.",
  "anya-e0903n:263": "Selāsutta",
  "anya-e0903n:264": "Pucchā – tatthāvuso selāsuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:265_0": "Vissajjanā – sāvatthiyaṃ bhante māraṃyeva pāpimantaṃ ārabbbha selāya bhikkhuniyā",
  "anya-e0903n:265_1": "ariyasāvikāya bhāsitaṃ. Māro bhante pāpimā selāya bhikkhuniyā bhayaṃ chambhitattaṃ",
  "anya-e0903n:265_2": "lomahaṃsaṃ uppādetukāmo samādhimhā cāvetukāmo selaṃ bhikkhuniṃ gāthāya ajjhabhāsi–",
  "anya-e0903n:266": "Kenidaṃ pakataṃ bimbaṃ, kvanu bimbassa kārako;",
  "anya-e0903n:267": "Kvanu bimbaṃ samuppannaṃ, kvanu bimbaṃ nirujjhatīti.",
  "anya-e0903n:268": "Tasmiṃ bhante vatthusmiṃ–",
  "anya-e0903n:269": "Nayidaṃ attakataṃ bimbaṃ, nayidaṃ parakataṃ aghaṃ;",
  "anya-e0903n:270": "Hetuṃ paṭicca sambhūtaṃ, hetubhaṅgā nirujjhatīti.",
  "anya-e0903n:271": "Evamādinā bhante selāya bhikkhuniyā bhāsitaṃ.",
  "anya-e0903n:272": "Kenidaṃ pakataṃ bimbaṃ, kvanu bimbassa kārako;",
  "anya-e0903n:273": "Kvanu bimbaṃ samuppannaṃ, kvanu bimbaṃ nirujjhati-hu–",
  "anya-e0903n:274": "Nayidaṃ attakataṃ bimbaṃ, nayidaṃ parakataṃ aghaṃ;",
  "anya-e0903n:275": "Hetuṃ paṭicca sambhūtaṃ, hetubhaṅgā nirujjhati.",
  "anya-e0903n:276": "Vajirāsutta",
  "anya-e0903n:277": "Pucchā – tatthāvuso porāṇakehi mahākassapādīhi dhammasaṃgāhakatheravarehi saṃgītaṃ vajirāsuttaṃ kattha kaṃ ārabbha kena kathañca bhāsitaṃ.",
  "anya-e0903n:278": "Vissajjanā – sāvatthiyaṃ bhante māraṃ pāpimantaṃ ārabbha vajirāya theriyā bhikkhuniyā bhāsitaṃ. Māro bhante pāpimā purimanayeneva vajiraṃ bhikkhuniṃ gāthāya ajjhabhāsi–",
  "anya-e0903n:279": "Kenāyaṃ pakato satto, kuvaṃ sattassa kārako,",
  "anya-e0903n:280": "Kuvaṃ satto samuppanno, kuvaṃ satto nirujjhatīti.",
  "anya-e0903n:281": "Tasmiṃ bhante vatthusmiṃ–",
  "anya-e0903n:282": "Kiṃ nu sattoti paccesi, māradiṭṭhigataṃ nu te;",
  "anya-e0903n:283": "Suddhasaṅkhārapuñjoyaṃ, nayidha sattupalabbhati.",
  "anya-e0903n:284": "Yathā hi aṅgasambhārā, hoti saddo ratho iti;",
  "anya-e0903n:285": "Evaṃ khandhesu santesu, hoti sattoti sammuti.",
  "anya-e0903n:286": "Dukkhameva hi sambhoti, dukkhaṃ tiṭṭhati veti ca,",
  "anya-e0903n:287": "Nāññatra dukkhā sambhoti, nāññaṃ dukkhā nirujjhatīti.",
  "anya-e0903n:288": "Evaṃ kho bhante vajirāya bhikkhuniyā bhāsitaṃ.",
  "anya-e0903n:289": "Kenāyaṃ pakato satto, kuvaṃ sattassakārako;",
  "anya-e0903n:290": "Kuvaṃ satto samuppanno, kuvaṃ satto nirujjhati-hu–",
  "anya-e0903n:291": "Kiṃ nu sattoti paccesi, māra diṭṭhigataṃ nu te;",
  "anya-e0903n:292": "Suddhasaṅkhārapuñjoyaṃ, nayidha sattupalabbhati.",
  "anya-e0903n:293": "Brahmasaṃyutta",
  "anya-e0903n:294": "Gāravasutta",
  "anya-e0903n:295": "Pucchā – brahmasaṃyutte āvuso porāṇehi mahākassapatherādīhi dhammasaṃgāhakatheravarehi dutiyaṃ saṃgītaṃ gāravasuttaṃ kattha kathañca samuppannaṃ.",
  "anya-e0903n:296_0": "Vissajjanā – uruvelāyaṃ bhante samuppannaṃ. Bhagavā bhante uruvelāyaṃ viharati najjā",
  "anya-e0903n:296_1": "nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa",
  "anya-e0903n:296_2": "paṭisallīnassa evaṃ cetaso parivitakko udapādi “dukkhaṃ kho agāravo viharati appatisso,",
  "anya-e0903n:296_3": "kaṃ nu khvāhaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyya”nti.",
  "anya-e0903n:297_0": "Atha kho bhante bhagavato etadahosi “aparipuṇṇassa kho sīlakkhandhassa pāripūriyā",
  "anya-e0903n:297_1": "aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyuṃ, na kho",
  "anya-e0903n:297_2": "panāhaṃ passāmi sadevake loke samārake sabrahmake sassamaṇabrāhmaṇiyā pajāya sadevamanussāya",
  "anya-e0903n:297_3": "attanā sīlasampannataraṃ aññaṃ samaṇaṃ vā",
  "anya-e0903n:298": "Brāhmaṇaṃ vā, yamahaṃ sakkatvā garuṃ katvā upanissāya vihareyyuṃ.",
  "anya-e0903n:299": "Aparipuṇṇassa kho samādhikkhandhassa;",
  "anya-e0903n:300": "Aparipuṇṇassa kho paññākkhandhassa;",
  "anya-e0903n:301": "Aparipuṇṇassa kho vimuttikkhandhassa.",
  "anya-e0903n:302_0": "Aparipuṇṇassa kho vimuttiñāṇadassanakkhandhassa pāripūriyā aññaṃ samaṇaṃ vā brāhmaṇaṃ",
  "anya-e0903n:302_1": "vā sakkatvā garuṃ katvā upaninissāya vihareyyaṃ. Na kho panāhaṃ passāmi sadevake",
  "anya-e0903n:302_2": "loke samārake sabrahmake sassamaṇabrāhmaṇiyā pajāya sadevamanussāya attanā vimuttiñāṇadassanasampannataraṃ",
  "anya-e0903n:302_3": "aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.",
  "anya-e0903n:302_4": "Yaṃnūnāhaṃ yvāyaṃ dhammo mayā abhisambuddho, tameva dhammaṃ sakkatvā garuṃ katvā",
  "anya-e0903n:302_5": "upanissāya vihareyya”nti. Evaṃ kho bhante bhagavato cetaso parivitakkavasena uppannaṃ.",
  "anya-e0903n:303": "Ye ca atītā sambuddhā, ye ca buddhā anāgatā;",
  "anya-e0903n:304": "Yo cetarahi sambuddho, bahūnaṃ sokanāsano;",
  "anya-e0903n:305": "Sabbe saddhammagaruno, vihaṃsu viharanti ca;",
  "anya-e0903n:306": "Tathāpi viharissanti, esā buddhāna dhammatā.",
  "anya-e0903n:307": "Tasmā hi attakāmena, mahattamabhikaṅkhatā;",
  "anya-e0903n:308": "Saddhammo garukātabbo, saraṃ buddhāna sāsanaṃ.",
  "anya-e0903n:309": "Aññaratabrahmasutta",
  "anya-e0903n:310": "Pucchā- tatthāvuso porāṇakehi mahākassapādīhi dhammasaṃgāhakatheravarehi paṭhamaṃ saṃgītaṃ aññatarabrahmasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:311_0": "Vissajjanā – brahmaloke bhante aññataraṃ brahmānaṃ ārabbha āyasmatā mahāmoggallānattherena",
  "anya-e0903n:311_1": "bhāsitaṃ. Aññatarassa bhante brahmuno evarūpaṃ pāpakaṃ diṭṭhigataṃ uppannaṃ hoti",
  "anya-e0903n:311_2": "“natthi so samaṇo vā brāhmaṇo vā, yo idha āgaccheyyā”ti. Tasmiṃ bhante vatthusmiṃ–",
  "anya-e0903n:312": "Ajjāpi te āvuso sā diṭṭhi, yā te diṭṭhi pure ahu;",
  "anya-e0903n:313": "Passasi vītivattantaṃ, brahmaloke pabhassaranti;",
  "anya-e0903n:314": "Evaṃ kho bhante āyasmatā mahāmoggallānattherena bhāsitaṃ.",
  "anya-e0903n:315": "Ajjāpi te āvuso sā diṭṭhi, yā te diṭṭhi pure ahu;",
  "anya-e0903n:316": "Passasi vītivattanta, brahmaloke pabhassaraṃ-hu–",
  "anya-e0903n:317": "Na me mārisa sā diṭṭhi, yā me diṭṭhi pure ahu;",
  "anya-e0903n:318": "Passāmi vītivattantaṃ, brahmaloke pabhassaraṃ;",
  "anya-e0903n:319": "Svāhaṃ ajja kathaṃ vajjaṃ, ahaṃ niccomhi sassato hu–",
  "anya-e0903n:320": "Tevijjā iddhipattā ca, cetopariyāya kovidā;",
  "anya-e0903n:321": "Khīṇāsavā arahanto, bahū buddhassa sāvakā-hu–",
  "anya-e0903n:322": "Aruṇavatīsutta",
  "anya-e0903n:323": "Pucchā – tatthāvuso aruṇavatīsuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:324_0": "Vissajjanā – sāvatthiyaṃ bhante sambahule bhikkhū ārabbha “bhūtapubbaṃ bhikkhave",
  "anya-e0903n:324_1": "rājā ahosi aruṇavā nāma. Rañño kho pana bhikkhave aruṇavato aruṇavatī nāma rājadhānī",
  "anya-e0903n:324_2": "ahosī”ti evamādinā bhante bhagavatā aruṇavatī suttaṃ bhāsitaṃ.",
  "anya-e0903n:325": "Ārambhatha nikkamatha, yuñjatha buddhasāsane;",
  "anya-e0903n:326": "Dhunātha maccuno senaṃ, naḷāgāraṃva kuñjaro;",
  "anya-e0903n:327": "Yo imasmiṃ dhammavinaye, appamatto vihassati;",
  "anya-e0903n:328": "Pahāya jāti saṃsāraṃ, dukkhassantaṃ karissati-hu–",
  "anya-e0903n:329": "Brāhmaṇasaṃyutta",
  "anya-e0903n:330": "Dhanañjānīsutta",
  "anya-e0903n:331": "Pucchā – brāhmaṇasaṃyutte āvuso paṭhamaṃ saṃgītaṃ dhanañjānīsuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:332": "Vissajjanā – rājagahe bhante bhāradvājagottaṃ brāhmaṇaṃ ārabbha bhāsitaṃ. Bhāradvājagotto bhante brāhmaṇo bhagavantaṃ upasaṅkamitvā gāthāya ajjhabhāsi.",
  "anya-e0903n:333": "“Kiṃ su chetvā sukhaṃ seti,",
  "anya-e0903n:334": "Kiṃ su chetvā na socati;",
  "anya-e0903n:335": "Kissassu ekadhammassa,",
  "anya-e0903n:336": "Vadhaṃ rocesi gotamā”ti–",
  "anya-e0903n:337": "Tasmiṃ bhante vatthusmiṃ–",
  "anya-e0903n:338": "“Kodhaṃ chetvā sukhaṃ seti;",
  "anya-e0903n:339": "Kodhaṃ chetvā na socati;",
  "anya-e0903n:340": "Kodhassa visamūlassa,",
  "anya-e0903n:341": "Madhuraggassa brāhmaṇa;",
  "anya-e0903n:342": "Vadhaṃ ariyā pasaṃsanti,",
  "anya-e0903n:343": "Tañhi chetvā na socatī”ti;",
  "anya-e0903n:344": "Evaṃ kho bhante bhagavatā bhāsitaṃ.",
  "anya-e0903n:345": "Kiṃ su chetvā sukhaṃseti, kiṃ su chetvā na socati;",
  "anya-e0903n:346": "Kissassu ekadhammassa, vadhaṃ rocesi gotama–",
  "anya-e0903n:347": "Pucchā – imañca panāvuso dhammadesanaṃ sutvā bhāradvājagotto brāhmaṇo imasmiṃ dhammavinaye pasanno kīdisaṃ pasannākāramakāsi, kīvattakañca atthaṃ sampādesi.",
  "anya-e0903n:348_0": "Vissajjanā – imañca pana bhante dhammadesanaṃ sutvā bhāradvājagotto brāhmaṇo “abhikkantaṃ",
  "anya-e0903n:348_1": "bho gotama, abhikkantaṃ bho gotama, seyyathāpi bho gotama nikkujjitaṃ vā ukkujjeyya,",
  "anya-e0903n:348_2": "paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ",
  "anya-e0903n:348_3": "dhāreyya cakkhumanto rūpāni dakkhantī”ti evamādinā bhante imasmiṃ dhammavinaye pasanno",
  "anya-e0903n:348_4": "pasannākāramakāsi. Imañca pana bhante dhammadesanaṃ sutvā bhāradvājagotto brāhmaṇo",
  "anya-e0903n:348_5": "bhagavato santike pabbajjaṃ upasampadaṃ yācitvā acirūpasampanno yāva arahattaṃ sampādesi.",
  "anya-e0903n:349": "Akkosasutta",
  "anya-e0903n:350": "Pucchā – akkosakabhāradvājasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:351_0": "Vissajjanā – rājagahe bhante akkosakabhāradvājaṃ brāhmaṇaṃ ārabbha bhāsitaṃ. Akkosakabhāradvājo",
  "anya-e0903n:351_1": "bhante brāhmaṇo bhagavantaṃ upasaṅkamitvā asabbhāhi pharusāhi vācāhi bhagavantaṃ",
  "anya-e0903n:351_2": "akkosati paribhāsati. Tasmiṃ bhante vatthusmiṃ “taṃ kiṃ maññasi brāhmaṇa, api nukho",
  "anya-e0903n:351_3": "te āgacchanti mittāmaccā ñātisālohitā atitiyo”ti evamādinā bhante bhagavatā bhāsitaṃ.",
  "anya-e0903n:352": "Akkodhassa kuto kodho,",
  "anya-e0903n:353": "Dantassa samajīvino;",
  "anya-e0903n:354": "Sammadaññā vimuttassa,",
  "anya-e0903n:355": "Upasantassa tādino.",
  "anya-e0903n:356": "Tasseva tena pāpiyo,",
  "anya-e0903n:357": "Yo kuddhaṃ paṭikujjhati;",
  "anya-e0903n:358": "Kuddhaṃ appaṭikujjhanto,",
  "anya-e0903n:359": "Saṅgāmaṃ jeti dujjayaṃ.",
  "anya-e0903n:360": "Ubhinnamatthaṃ carati,",
  "anya-e0903n:361": "Attano ca parassa ca;",
  "anya-e0903n:362": "Paraṃ saṅkupitaṃ ñatvā,",
  "anya-e0903n:363": "Yo sato upasammati.",
  "anya-e0903n:364": "Ubhinnaṃ tikicchantānaṃ,",
  "anya-e0903n:365": "Attano ca parassa ca;",
  "anya-e0903n:366": "Janā maññanti bāloti,",
  "anya-e0903n:367": "Ye dhammassa akovidā.",
  "anya-e0903n:368": "Pucchā – imañca panāvuso dhammadesanaṃ sutvā akkosakabhāradvājo brāhmaṇo imasmiṃ dhammavinaye pasanno kīdisaṃ pasannākāramakāsi. Kīvattakañca atthaṃ sampādesi.",
  "anya-e0903n:369_0": "Vissajjanā – imañca pana bhante dhammadesanaṃ sutvā akkosakabhāradvājo brāhmaṇo “abhikkantaṃ",
  "anya-e0903n:369_1": "bho gotama, abhikkantaṃ bho gotamā”ti evamādinā imasmiṃ dhammavinaye pasanno pasannākāramakāsi.",
  "anya-e0903n:369_2": "Yāva arahattā ca pana mahantaṃ atthaṃ sampādesi.",
  "anya-e0903n:370": "Bahudhītarasutta",
  "anya-e0903n:371": "Pucchā – tenāvuso bhagavatā jānatā…pe… sammāsambuddhena brāhmaṇasaṃyutte bahudhītarasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:372_0": "Vissajjanā – kosalesu bhante aññatarasmiṃ vanasaṇḍe aññataraṃ bhāradvājagottaṃ brāhmaṇaṃ",
  "anya-e0903n:372_1": "ārabbha bhāsitaṃ. Aññataro bhante bhāradvājagotto brāhmaṇo goṇe naṭṭhe pariyesanto",
  "anya-e0903n:372_2": "bhagavato santike imā gāthāyo abhāsi.",
  "anya-e0903n:373": "“Na hi nūnimassa samaṇassa, balībaddā catuddasa;",
  "anya-e0903n:374": "Ajjasaṭṭhiṃ na dissanti, tenāyaṃ samaṇo sukhī;",
  "anya-e0903n:375": "Na hi nūnimassa samaṇassa, tilākhettasmi pāpakā;",
  "anya-e0903n:376": "Ekapaṇṇā dupaṇṇā ca, tenāyaṃ samaṇo sukhī.",
  "anya-e0903n:377": "(Peyyāla)",
  "anya-e0903n:378": "Na hi nūnimassa samaṇassa, paccūsamhi iṇāyikā;",
  "anya-e0903n:379": "Detha dethāti codenti, tenāyaṃ samaṇo sukhī”ti.",
  "anya-e0903n:380": "Tasmiṃ bhante vatthusmiṃ–",
  "anya-e0903n:381": "Na hi mayhaṃ brāhmaṇa, balībaddā catuddasa;",
  "anya-e0903n:382": "Ajjasaṭṭhiṃ na dissanti, tenāhaṃ brāhmaṇā sukhī;",
  "anya-e0903n:383": "Na hi mayhaṃ brāhmaṇa, tilākhettasmi pāpakā;",
  "anya-e0903n:384": "Ekapaṇṇā dupaṇṇā ca, tenāhaṃ brāhmaṇā sukhī.",
  "anya-e0903n:385": "(Peyyāla)",
  "anya-e0903n:386": "Na hi mayhaṃ brāhmaṇa, paccūsamhi iṇāyikā;",
  "anya-e0903n:387": "Detha dethāti codenti, tenāhaṃ brāhmaṇā sukhīti.",
  "anya-e0903n:388": "Evaṃ kho bhante bhagavatā bhāsitaṃ.",
  "anya-e0903n:389": "(1)",
  "anya-e0903n:390": "Na hi nūnimassa samaṇassa, balībaddā catuddasa;",
  "anya-e0903n:391": "Ajjasaṭṭhiṃ na dissanti, tenāhaṃ samaṇo sukhī.",
  "anya-e0903n:392": "(2)",
  "anya-e0903n:393": "Na hi nūnimassa samaṇassa, tilākhettasmi pāpakā;",
  "anya-e0903n:394": "Ekapaṇṇā dupaṇṇā ca, tenāyaṃ samaṇo sukhī.",
  "anya-e0903n:395": "(3)",
  "anya-e0903n:396": "Na hi nūnimassa samaṇassa, tucchakoṭṭhasmi mūsikā;",
  "anya-e0903n:397": "Ussoḷhikāya naccanti, tenāyaṃ samaṇo sukhī.",
  "anya-e0903n:398": "(4)",
  "anya-e0903n:399": "Na hi nūnimassa samaṇassa, santhāro sattamāsiko;",
  "anya-e0903n:400": "Uppāṭakehi sañchanno, tenāyaṃ samaṇo sukhī.",
  "anya-e0903n:401": "(5)",
  "anya-e0903n:402": "Na hi nūnimassa samaṇassa, vidhavā satta dhītaro;",
  "anya-e0903n:403": "Ekaputtā duputtā ca, tenāyaṃ samaṇo sukhī.",
  "anya-e0903n:404": "(6)",
  "anya-e0903n:405": "Na hi nūnimassa samaṇassa, piṅgalā tilakāhatā;",
  "anya-e0903n:406": "Sottaṃ pādena bodheti, tenāyaṃ samaṇo sukhī.",
  "anya-e0903n:407": "(7)",
  "anya-e0903n:408": "Na hi nūnimassa samaṇassa, paccūsami iṇāyikā;",
  "anya-e0903n:409": "Detha dethāti codenti, tenāyaṃ samaṇo sukhī.",
  "anya-e0903n:410": "(1)",
  "anya-e0903n:411": "Na hi mayhaṃ brāhmaṇa, balībaddā catuddasa;",
  "anya-e0903n:412": "Ajjasaṭṭhiṃ na dissanti, tenāhaṃ brāhmaṇā sukhī.",
  "anya-e0903n:413": "(2)",
  "anya-e0903n:414": "Na hi mayhaṃ brāhmaṇa, tilākhettasmi pāpakā;",
  "anya-e0903n:415": "Ekapaṇṇā dupaṇṇā ca, tenāhaṃ brāhmaṇā sukhī.",
  "anya-e0903n:416": "(3)",
  "anya-e0903n:417": "Na hi mayhaṃ brāhmaṇa, tucchakoṭṭhasmi mūsikā;",
  "anya-e0903n:418": "Ussoḷhīkāya naccanti, tenāhaṃ brāhmaṇā sukhī.",
  "anya-e0903n:419": "(4)",
  "anya-e0903n:420": "Na hi mayhaṃ brāhmaṇa, santhāro sattamāsiko;",
  "anya-e0903n:421": "Uppāṭakehi sañchanno, tenāhaṃ brāhmaṇā sukhī.",
  "anya-e0903n:422": "(5)",
  "anya-e0903n:423": "Na hi mayhaṃ brāhmaṇa, vidhavā satta dhītaro;",
  "anya-e0903n:424": "Ekaputtā duputtā ca, tenāhaṃ brāhmaṇā sukhī.",
  "anya-e0903n:425": "(6)",
  "anya-e0903n:426": "Na hi mayhaṃ brāhmaṇa, piṅgalā tilakāhatā;",
  "anya-e0903n:427": "Sottaṃ pādena bodheti, tenāhaṃ brāhmaṇā sukhī.",
  "anya-e0903n:428": "(7)",
  "anya-e0903n:429": "Na hi mayhaṃ brāhmaṇa, paccūsamhi iṇāyikā;",
  "anya-e0903n:430": "Detha dethāti codenti, tenāhaṃ brāhmaṇā sukhī.",
  "anya-e0903n:431_0": "Pucchā – imañca panāvuso dhammadesanaṃ sutvā so bhāradvājagotto brāhmaṇo imasmiṃ",
  "anya-e0903n:431_1": "dhammavinaye pasanno kīdisaṃ pasannākāramakāsi. Kīva mahantañca imasmiṃ dhammavinaye atthaṃ sampādesi.",
  "anya-e0903n:432_0": "Vissajjanā – imañca pana bhante dhammadesanaṃ sutvā so bhāradvājagotto brāhmaṇo “abhikkantaṃ",
  "anya-e0903n:432_1": "bho gotama abhikkantaṃ bho gotama, seyyathāpi bhogotama, nikkujjitaṃ vā ukkujjeyya,",
  "anya-e0903n:432_2": "paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ",
  "anya-e0903n:432_3": "dhāreyya, cakkhumanto rūpāni dukkhantī”ti evamādinā imasmi dhammavinaye pasanno pasannākāramakāsi.",
  "anya-e0903n:432_4": "Bhagavato ca santike “labheyyāhaṃ bhoto gotamassa santike pabbajaṃ, labheyyaṃ upasampada”nti",
  "anya-e0903n:432_5": "evamādinā pabbajjaṃ upasampadaṃ yācitvā acirūpasampanno yāva arahattā mahantaṃ visesaṃ sampādesi.",
  "anya-e0903n:433": "Kasibhāradvājasutta",
  "anya-e0903n:434": "Pucchā – tatthāvuso ekādasamaṃ mahākassapādīhi porāṇadhammasaṃgāhakatherehi saṃgītaṃ kasibhāradvājasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:435": "Vissajjanā – magadhesu bhante dakkhiṇāgirismiṃ ekanāḷāyaṃ brāhmaṇagāme kasibhāradvājaṃ brāhmaṇaṃ ārabbha bhāsitaṃ. Kasibhāradvājo bhante brāhmaṇo bhagavantaṃ gāthāya ajjhabhāsi.",
  "anya-e0903n:436": "“Kassako paṭijānāsi, na ca passāmi te kasiṃ. Kassako pucchito brūhi, kathaṃ jānemu taṃ kasi”nti. Tasmiṃ bhante vatthusmiṃ–",
  "anya-e0903n:437": "“Saddhā bījaṃ tapo vuṭṭhi, paññā me yuganaṅgalaṃ;",
  "anya-e0903n:438": "Hirī īsā mano yottaṃ, sati me phālapācanaṃ.",
  "anya-e0903n:439": "Kāyagutto vacīgutto, āhāre udare yato;",
  "anya-e0903n:440": "Saccaṃ karomi niddānaṃ, soraccaṃ me pamocanaṃ.",
  "anya-e0903n:441": "Vīriyaṃ me dhuradhorayhaṃ, yogakkhemādhivāhanaṃ;",
  "anya-e0903n:442": "Gacchati anivattantaṃ, yattha gantvā na socati.",
  "anya-e0903n:443": "Evamesā kasī kaṭṭhā, sā hoti amatapphalā;",
  "anya-e0903n:444": "Etaṃ kasiṃ kasitvāna, sabbadukkhā pamuccatī”ti.",
  "anya-e0903n:445": "Evaṃ kho bhante bhagavatā bhāsitaṃ.",
  "anya-e0903n:446": "Kassako paṭijānāsi, na ca passāmi te kasiṃ;",
  "anya-e0903n:447": "Kassako pucchito brūhi, kathaṃ jānemu taṃ kasiṃ.",
  "anya-e0903n:448": "Saddhā bījaṃ tapo vuṭṭhi, paññā me yuganaṅgalaṃ;",
  "anya-e0903n:449": "Hirī īsā mano yottaṃ, sati me phālapācanaṃ.",
  "anya-e0903n:450": "Pucchā – imañca panāvuso dhammadesanaṃ sutvā so kasibhāradvājo brāhmaṇo imasmiṃ dhammavinaye pasanno kīdisaṃ pasannākāramakāsi.",
  "anya-e0903n:451_0": "Vissajjanā – imañca pana bhante dhammadesanaṃ sutvā kasibhāradvājo brāhmaṇo “abhikkantaṃ",
  "anya-e0903n:451_1": "bho gotama, abhikkantaṃ bho gotamā”tievamādinā imasmiṃ dhammavinaye pasanno pasannākāramakāsi.",
  "anya-e0903n:452": "Seyyathāpi bho gotama ukkujjitaṃ vā nikkujjeyya.",
  "anya-e0903n:453": "Udayasutta",
  "anya-e0903n:454": "Pucchā – udayasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:455_0": "Vissajjanā – sāvatthiyaṃ bhante udayaṃ brāhmaṇaṃ ārabbha bhāsitaṃ. Udayo bhante brāhmaṇo",
  "anya-e0903n:455_1": "bhagavantaṃ etadavoca “pakaṭṭhakoyaṃ samaṇo gotamo punappunaṃ āgacchatī”ti. Tasmiṃ bhante vatthusmiṃ–",
  "anya-e0903n:456": "Punappunañceva vapanti bījaṃ, punappunaṃ vassati devarājā;",
  "anya-e0903n:457": "Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
  "anya-e0903n:458": "Evamādinā bhante bhagavatā bhāsitaṃ.",
  "anya-e0903n:459": "Punappunaṃ ceva vapanti bījaṃ, punappunaṃ vassati deva rājā;",
  "anya-e0903n:460": "Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
  "anya-e0903n:461": "Punappunaṃ yācakā yācayanti, punappunaṃ dānapatī dadanti;",
  "anya-e0903n:462": "Punappunaṃ dānapatī daditvā, punappunaṃ saggamupeti ṭhānaṃ.",
  "anya-e0903n:463": "Punappunaṃ khīranikā duhanti, punappunaṃ vaccho upeti mātaraṃ;",
  "anya-e0903n:464": "Punappunaṃ kilamati phandati ca, punappunaṃ gabbhamupeti mando.",
  "anya-e0903n:465": "Punappunaṃ jāyati mīyati ca, punappunaṃ sivathikaṃ haranti;",
  "anya-e0903n:466": "Maggañca laddhā apunabbhavāya, na punappunaṃ jāyati bhūripañño-hu–",
  "anya-e0903n:467": "Mātuposakasutta",
  "anya-e0903n:468": "Pucchā – mātuposakasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:469_0": "Vissajjanā – sāvatthiyaṃ bhante mātuposakaṃ brāhmaṇaṃ ārabbha bhāsitaṃ. Mātuposako",
  "anya-e0903n:469_1": "bhante brāhmaṇo bhagavantaṃ etadavoca “ahañhi bho gotama dhammena bhikkhaṃ pariyesāmi,",
  "anya-e0903n:469_2": "dhammena bhikkhaṃ pariyesitvā mātāpitaro posemi, kaccāhaṃ bho gotama evaṃkārī kiccakārī",
  "anya-e0903n:469_3": "homī”ti, tasmiṃ bhante vatthusmiṃ “taggha tvaṃ brāhmaṇa evaṃkārī kiccakārī hosi,",
  "anya-e0903n:469_4": "yo kho brāhmaṇa dhammena bhikkhaṃ pariyesati, dhammena bhikkhaṃ pariyesitvā mātāpitaro",
  "anya-e0903n:469_5": "poseti, bahuṃ so puññaṃ pasavatī”ti evamādinā bhante bhagavatā bhāsitā.",
  "anya-e0903n:470": "Yo mātaraṃ vā pitaraṃ vā, macco dhammena posati;",
  "anya-e0903n:471": "Tāya naṃ pāricariyāya, mātāpitūsu paṇḍitā;",
  "anya-e0903n:472": "Idheva naṃ pasaṃsanti, pecca sagge pamodati–",
  "anya-e0903n:473": "Khomadussasutta",
  "anya-e0903n:474": "Pucchā – tenāvuso bhagavatā…pe… sammāsambuddhena brāhmaṇasaṃyutte khomadussasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:475_0": "Vissajjanā – sakkesu bhante khomadusse nāma sakyānaṃ nigame khomadussake brāhmaṇagahapatike",
  "anya-e0903n:475_1": "ārabbha bhāsita, khomadussakā bhante brāhmaṇagahapatikā bhagavantaṃ etadavocuṃ “ke",
  "anya-e0903n:475_2": "ca muṇḍakā samaṇakā, ke ca sabhādhammaṃ jānissantī”ti.",
  "anya-e0903n:476": "Tasmiṃ bhante vatthusmiṃ–",
  "anya-e0903n:477": "“Nesā sabhā yattha na santi santo,",
  "anya-e0903n:478": "Santo na te ye na vadanti dhammaṃ;",
  "anya-e0903n:479": "Rāgañca dosañca pahāya mohaṃ,",
  "anya-e0903n:480": "Dhammaṃ vadantā ca bhavanti santo”ti.",
  "anya-e0903n:481": "Evaṃ kho bhante bhagavatā bhāsitaṃ.",
  "anya-e0903n:482": "Nesā sabhā yattha nasanti santo,",
  "anya-e0903n:483": "Santo na te ye na vadanti dhammaṃ;",
  "anya-e0903n:484": "Rāgañca dosañca pahāya mohaṃ,",
  "anya-e0903n:485": "Dhammaṃ vadantā ca bhavanti santo–",
  "anya-e0903n:486": "Vaṅgīsasaṃyutta",
  "anya-e0903n:487": "Ānandasutta",
  "anya-e0903n:488": "Pucchā – vaṅgīsasaṃyutte panāvuso catutthaṃ saṃṅgītaṃ ānandasuttaṃ katthakaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:489_0": "Vissajjanā – sāvatthiyaṃ bhante āyasmantaṃ vaṅgīsattheraṃ ārabbha āyasmatā ānandattherena",
  "anya-e0903n:489_1": "dhammabhaṇḍāgārikena bhāsitaṃ. Āyasmatā bhante vaṅgīso āyasmantaṃ ānandaṃ gāthāya ajjhabhāsi–",
  "anya-e0903n:490": "“Kāmarāgena ḍayhāmi, cittaṃ me pariḍayhati;",
  "anya-e0903n:491": "Sādhu nibbāpanaṃ brūhi, anukampāya gotamā”ti.",
  "anya-e0903n:492": "Tasmiṃ bhante vatthusmiṃ–",
  "anya-e0903n:493": "“Saññāya vipariyesā, cittaṃ te pariḍayhati;",
  "anya-e0903n:494": "Nimittaṃ parivajjehi, subhaṃ rāgūpasaṃhitaṃ;",
  "anya-e0903n:495": "Saṅkhāre parato passa, dukkhato mā ca attato;",
  "anya-e0903n:496": "Nibbāpehi mahārāgaṃ, mā ḍayhittho punappunaṃ;",
  "anya-e0903n:497": "Asubhāya cittaṃ bhāvehi, ekaggaṃ susamāhitaṃ;",
  "anya-e0903n:498": "Sati kāyagatā tyatthu, nibbidābahulo bhava;",
  "anya-e0903n:499": "Animittañca bhāvehi, mānānusayamujjaha;",
  "anya-e0903n:500": "Tato mānābhisamayā, upasanto carissasī”ti.",
  "anya-e0903n:501": "Evaṃ kho bhante āyasmatā ānandattherena dhammabhaṇḍāgārikena bhāsitaṃ.",
  "anya-e0903n:502": "Kāmarāgena ḍayhāmi, cittaṃ me pariḍayhati;",
  "anya-e0903n:503": "Sādhu nibbāpanaṃ brūhi, anukampāya gotama–",
  "anya-e0903n:504": "Saññāya vipariyesā, cittaṃ te pariḍayhati;",
  "anya-e0903n:505": "Nimittaṃ parivajjehi, subhaṃ rāgūpasaṃhitaṃ.",
  "anya-e0903n:506": "Saṅkhāre paratopassa, dukkhato mā ca attato;",
  "anya-e0903n:507": "Nibbāpehi mahārāgaṃ, mā ḍayhittho punappunaṃ.",
  "anya-e0903n:508": "Asubhāya cittaṃ bhāvehi, ekaggaṃ susamāhitaṃ;",
  "anya-e0903n:509": "Sati kāyagatā tyatthu, nibbidābahulo bhava.",
  "anya-e0903n:510": "Animittañca bhāvehi, mānānusayamujjaha;",
  "anya-e0903n:511": "Tato mānābhisamayā, upasanto carissasi.",
  "anya-e0903n:512": "Vaṅgīsasutta",
  "anya-e0903n:513": "Pucchā – tattha āvuso dvādasamaṃ vaṅgīsasuttaṃ kattha kena kathañca bhāsitaṃ.",
  "anya-e0903n:514": "Vissajjanā – sāvatthiyaṃ bhante āyasmatā vaṅgīsattherena acira arahattappattena vimuttisukhapaṭisaṃvedinā–",
  "anya-e0903n:515": "“Kāveyyamattā vicarimha pubbe, gāmāgāmaṃ purāpuraṃ,",
  "anya-e0903n:516": "Athaddasāma sambuddhaṃ, saddhā no upapajjatha;",
  "anya-e0903n:517": "So me dhamma madesesi, khandhāyatana dhātuyo;",
  "anya-e0903n:518": "Tassāhaṃ dhammaṃ sutvāna, pabbajiṃ anagāriyaṃ;",
  "anya-e0903n:519": "Bahunnaṃ vata atthāya, bodhiṃ ajjhagamā muni;",
  "anya-e0903n:520": "Bhikkhūnaṃ bhikkhūnīnañca, ye niyāmagataddasā;",
  "anya-e0903n:521": "Svāgataṃ vata me āsi, mama buddhassa santike;",
  "anya-e0903n:522": "Tisso vijjā anuppattā, kataṃ buddhassa sāsanaṃ;",
  "anya-e0903n:523": "Pubbe nivāsaṃ jānāmi, dibbacakkhuṃ visodhitaṃ;",
  "anya-e0903n:524": "Tevijjo iddhipattomhi, cetopariyāya kovido.",
  "anya-e0903n:525": "Evaṃ kho bhante udānavasena bhāsitaṃ.",
  "anya-e0903n:526": "Kāveyya mattā vicarimha pubbe; Gāmāgāmaṃpurāpuraṃ,",
  "anya-e0903n:527": "Athaddasāma sambuddhaṃ, saddhā no upapajjatha.",
  "anya-e0903n:528": "So me dhammamadesesi, khandhāyatana dhātuyo;",
  "anya-e0903n:529": "Tassāhaṃ dhammaṃ sutvāna, pabbajiṃ anagāriyaṃ.",
  "anya-e0903n:530": "Bahunnaṃ vata atthāya, bodhiṃ ajjhagamā muni;",
  "anya-e0903n:531": "Bhikkhūnaṃ bhikkhunī nañca, ye niyāmagataddasā.",
  "anya-e0903n:532": "Svāgataṃ vata me āsi, mama buddhassa santike;",
  "anya-e0903n:533": "Tasso vijjā anuppattā, kataṃ buddhassa sāsanaṃ.",
  "anya-e0903n:534": "Pubbenivāsaṃ jānāmi; Dibbacakkhu visodhitaṃ;",
  "anya-e0903n:535": "Tevijjo iddhipattomhi, cetopariyāyakovido.",
  "anya-e0903n:536": "Vanasaṃyutta",
  "anya-e0903n:537": "Ānandasutta",
  "anya-e0903n:538": "Pucchā – vanasaṃyutte panāvuso pañcamaṃ saṃgītaṃ ānandasuttaṃ kadā kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:539_0": "Vissajjanā – kosalesu bhante aññatarasmiṃ vanasaṇḍe aciraparinibbute bhagavati āyasmantaṃ",
  "anya-e0903n:539_1": "ānandaṃ ārabbha tasmiṃ vanasaṇḍe adhivatthāya devatāya bhāsitaṃ. Āyasmā bhante ānando",
  "anya-e0903n:539_2": "aciraparinibbute bhagavati ativelaṃ gihisaññattibahulo viharati, tasmiṃ bhante vatthusmiṃ–",
  "anya-e0903n:540": "“Rukkhamūlagahanaṃ pasakkiya,",
  "anya-e0903n:541": "Nibbānaṃ hadayasmiṃ opiya;",
  "anya-e0903n:542": "Jhāya gotama mā pamādo,",
  "anya-e0903n:543": "Kiṃ te biḷibiḷikā karissatī”ti.",
  "anya-e0903n:544": "Evaṃ kho bhante vanasaṇḍe adhivatthāya devatāya āyasmato ānandattherassa anukampikāya atthakāmāya bhāsitaṃ.",
  "anya-e0903n:545": "Rukkhamūla gahanaṃ pasakkiya, nibbānaṃ hadayasmiṃ opiya;",
  "anya-e0903n:546": "Jhāya gotama mā pamādo, kiṃ te biḷibiḷikā karissati-hu–",
  "anya-e0903n:547": "Yakkhasaṃyutta",
  "anya-e0903n:548": "Indakasutta",
  "anya-e0903n:549": "Pucchā – yakkhasaṃyutte panāvuso paṭhamaṃ saṃgītaṃ indakasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:550_0": "Vissajjanā – rājagahe bhante indakūṭe pabbate indakassa yakkhassa bhavane indakaṃ",
  "anya-e0903n:550_1": "yakkhaṃ ārabbha bhāsitaṃ. Indako bhante yakkho attavādo bhagavantaṃ upasaṅkamitvā gāthāya ajjhabhāsi–",
  "anya-e0903n:551": "“Rūpaṃ na jīvanti vadanti buddhā,",
  "anya-e0903n:552": "Kathaṃ nvayaṃ vindatimaṃ sarīraṃ;",
  "anya-e0903n:553": "Kutassa aṭṭhīyakapiṇḍamebhi,",
  "anya-e0903n:554": "Kathaṃ nvayaṃ sajjati gabbharasmi”nti.",
  "anya-e0903n:555": "Tasmiṃ bhante vatthusmiṃ–",
  "anya-e0903n:556": "“Paṭhamaṃ kalalaṃ hoti, kalalā hoti abbudaṃ,",
  "anya-e0903n:557": "Abbudā jāyate pesi, pesi nibbattatī ghano;",
  "anya-e0903n:558": "Ghanā pasākhā jāyanti, kesā lomā nakhāpica;",
  "anya-e0903n:559": "Yañcassa bhuñjatī mātā, annaṃ pānañca bhojanaṃ;",
  "anya-e0903n:560": "Tena so tattha yāpeti, mātukucchigatonaro”ti.",
  "anya-e0903n:561": "Evaṃ kho bhante bhagavatā bhāsitaṃ.",
  "anya-e0903n:562": "Āḷavakasutta",
  "anya-e0903n:563": "Pucchā – tenāvuso bhagavatā…pe… sammāsambuddhena yakkhasaṃyutte āḷavakasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:564": "Vissajjanā – āḷaviyaṃ bhante āḷavakassa yakkhassa bhavane āḷavakaṃ yakkhaṃ ārabbha bhāsitaṃ. Āḷavako bhante yakkho bhagavantaṃ gāthāya ajjhabhāsi–",
  "anya-e0903n:565": "Kiṃ sūdhavittaṃ purisassa seṭṭhaṃ,",
  "anya-e0903n:566": "Kiṃ su suciṇṇaṃ sukhamāvahāti;",
  "anya-e0903n:567": "Kiṃ su have sādutaraṃ rasānaṃ,",
  "anya-e0903n:568": "Kathaṃ jīviṃ jīvitāmāhu seṭṭhanti.",
  "anya-e0903n:569": "Tasmiṃ bhante vatthusmiṃ–",
  "anya-e0903n:570": "Saddhīca vittaṃ purisassa seṭṭhaṃ,",
  "anya-e0903n:571": "Dhammo suciṇṇo sukhamāvahāti;",
  "anya-e0903n:572": "Saccaṃ have sādutaraṃ rasānaṃ,",
  "anya-e0903n:573": "Paññājīviṃ jīvitamāhu seṭṭhanti.",
  "anya-e0903n:574": "Evamādinā bhante bhagavatā bhāsitaṃ.",
  "anya-e0903n:575": "Na khvāhaṃ taṃ āvuso nikkhamissāmi, yaṃ te karaṇīyaṃ, taṃ karohi,",
  "anya-e0903n:576": "Pañhaṃ taṃ samaṇa pucchissāmi, sace me na byākarissasi, cittaṃ vā te khipissāmi, hadayaṃ vā te phālessāmi, pādesu vā gahetvā pāragaṅgāya khipissāmi–",
  "anya-e0903n:577": "Kiṃ sūkha vittaṃ purisassa seṭṭhaṃ, kiṃ su suciṇṇaṃ sukhamāvahāti;",
  "anya-e0903n:578": "Kiṃ su have sādubharaṃ rasānaṃ, kathaṃ jīviṃ jīvitamāhu seṭṭhaṃ–",
  "anya-e0903n:579": "Saddhīdha vittaṃ purisassa seṭṭhaṃ, dhammo suciṇṇo sukhamāvahāti;",
  "anya-e0903n:580": "Saccaṃ have sādutaraṃ rasānaṃ, paññājīviṃ jīvitamāhu seṭṭhaṃ;",
  "anya-e0903n:581": "Kathaṃsu tarati oghaṃ, kathaṃsu tarati aṇṇavaṃ;",
  "anya-e0903n:582": "Kathaṃsu dukkha macceti, kathaṃsu parisujjhati.",
  "anya-e0903n:583": "Saddhāya tarati oghaṃ, appamādena aṇṇavaṃ;",
  "anya-e0903n:584": "Vīriyena dukkha macceti, paññāya parisujjhati–",
  "anya-e0903n:585": "Kathaṃsu labhate paññaṃ, kathaṃsu vindate dhanaṃ;",
  "anya-e0903n:586": "Kathaṃsu kittiṃ pappoti, kathaṃ mittāni ganthati;",
  "anya-e0903n:587": "Asmā lokā paraṃ lokaṃ, kathaṃ pecca na socati–",
  "anya-e0903n:588": "Saddahāno arahataṃ, dhammaṃ nibbānapattiyā;",
  "anya-e0903n:589": "Sussūsaṃ labhate paññaṃ, appamatto vicakkhaṇo;",
  "anya-e0903n:590": "Patirūpakārī dhuravā, uṭṭhātā vindate dhanaṃ;",
  "anya-e0903n:591": "Saccena kittiṃ pappoti, dadaṃ mittāni ganthati;",
  "anya-e0903n:592": "Asmā lokā paraṃ lokaṃ, evaṃ pecca na socati;",
  "anya-e0903n:593": "Yassete caturo dhammā, saddhassa gharamesino;",
  "anya-e0903n:594": "Saccaṃ dhammo dhiti cāgo, sa ve peccana socati–",
  "anya-e0903n:595": "Sakkasaṃyutta",
  "anya-e0903n:596": "Vatapadasutta",
  "anya-e0903n:597": "Pucchā – sakkasaṃyutte panāvuso vatapadasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:598_0": "Vissajjanā – sāvatthiyaṃ bhante sambahule bhikkhū ārabbha sakkassa bhikkhave devānamindassa",
  "anya-e0903n:598_1": "pubbe manussabhūtassa satta vatapadāni samattāni samādinnāni ahesuṃ, yesaṃ samādinnattā",
  "anya-e0903n:598_2": "sakko sakkattaṃ ajjhagāti evamādinā bhante bhagavatā bhāsitaṃ.",
  "anya-e0903n:599": "Sakkassa bhikkhave devānamindassa pubbe manussabhūtassa imāni satta vatapadāni samattāni samādinnāni ahesuṃ.",
  "anya-e0903n:600": "Mātāpettibharaṃ jantuṃ, kule jeṭṭhāpacāyinaṃ;",
  "anya-e0903n:601": "Saṇhaṃ sakhilasambhāsaṃ, pesuṇeyyappahāyinaṃ;",
  "anya-e0903n:602": "Maccheravinaye yuttaṃ, saccaṃ kodhābhibhuṃ naraṃ;",
  "anya-e0903n:603": "Taṃ ve devā tāvatiṃsā, āhu “sappuriso”iti.",
  "anya-e0903n:604": "Daliddasutta",
  "anya-e0903n:605_0": "Pucchā – daliddasuttaṃ panāvuso kattha kaṃ ārabbha kathañca bhāsitaṃ. Vissajjanā.",
  "anya-e0903n:605_1": "Rājagahe bhante sambahule bhikkhū ārabbha “bhūtapubbaṃ bhikkhave aññataro puriso",
  "anya-e0903n:605_2": "imasmiṃyeva rājagahe manussadaliddo ahosi manussakapaṇo manussavarāko, so tathāgatappavedite",
  "anya-e0903n:605_3": "dhammavinaye saddhaṃ samādiyi, sīlaṃ, sutaṃ, cāgaṃ, paññaṃ samādiyī”ti evamādinā",
  "anya-e0903n:605_4": "bhante bhagavatā bhāsitaṃ.",
  "anya-e0903n:606": "Yassa saddhā tathāgate, acalā suppatiṭṭhitā;",
  "anya-e0903n:607": "Sīlañca yassa kalyāṇaṃ, ariyakantaṃ pasaṃsitaṃ.",
  "anya-e0903n:608": "Yajamānasutta",
  "anya-e0903n:609": "Pucchā – yajamānasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:610": "Vissajjanā – rājagahe bhante sakkaṃ devānamindaṃ ārabbha bhāsitaṃ. Sakko bhante devānamindo bhagavantaṃ gāthāya ajjhabhāsi–",
  "anya-e0903n:611": "“Yajamānānaṃ manussānaṃ, puññapekkhāna pāṇinaṃ;",
  "anya-e0903n:612": "Karotaṃ opadhikaṃ puññaṃ, kattha dinnaṃ mahapphala”nti.",
  "anya-e0903n:613": "Tasmiṃ bhante vatthusmiṃ–",
  "anya-e0903n:614": "“Cattāro ca paṭipannā, cattāroca phale ṭhitā;",
  "anya-e0903n:615": "Esa saṅgho ujubhūto, paññāsīlasamāhito;",
  "anya-e0903n:616": "Yajamānānaṃ manussānaṃ, puññapekkhāna pāṇinaṃ;",
  "anya-e0903n:617": "Karotaṃ opadhikaṃ puññaṃ, saṅghe dinnaṃ mahapphalaṃ”nti.",
  "anya-e0903n:618": "Evaṃ kho bhante bhagavatā bhāsitaṃ.",
  "anya-e0903n:619": "Yajamānānaṃ manussānaṃ, puññapekkhāna pāṇinaṃ,",
  "anya-e0903n:620": "Karotaṃ opadhitaṃ puññaṃ, kattha dinnaṃ mahapphalaṃ–",
  "anya-e0903n:621": "Cattāro ca paṭipannā, cattāro ca phale ṭhitā;",
  "anya-e0903n:622": "Esa saṅgho ujubhūto, paññāsīlasamāhito;",
  "anya-e0903n:623": "Yajamānānaṃ manussānaṃ, puññapekkhāna pāṇinaṃ;",
  "anya-e0903n:624": "Karotaṃ opadhikaṃ puññaṃ, saṅghe dinnaṃ mahapphalaṃ–",
  "anya-e0903n:625": "Gahaṭṭhavandanāsutta",
  "anya-e0903n:626": "Pucchā – gahaṭṭhavandanāsuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:627": "Vissajjanā – sāvatthiyaṃ bhante sambahule bhikkhū ārabbha “bhūtapubbaṃ bhikkhave sakko devānamindo mātaliṃ saṅgāhakaṃ āmantesī”ti evamādinā bhante bhagavatā bhāsitaṃ.",
  "anya-e0903n:628": "Taṃ namassanti tevijjā, sabbe bhummāca khattiyā;",
  "anya-e0903n:629": "Cattāro ca mahārājā, tidasāca yasassino;",
  "anya-e0903n:630": "Athako nāma so yakkho, yaṃ tvaṃ sakka namassasi–",
  "anya-e0903n:631": "Ahañca sīlasampanne, cirarattasamāhite;",
  "anya-e0903n:632": "Sammāpabbajite vande, brahmacariyaparāyane.",
  "anya-e0903n:633": "Ye gahaṭṭhā puññakarā, sīlavanto upāsakā;",
  "anya-e0903n:634": "Dhammena dāraṃ posenti, te namassāmi mātali.",
  "anya-e0903n:635": "Nidānavaggapāḷi",
  "anya-e0903n:636": "Nidānasaṃyutta",
  "anya-e0903n:637": "Paṭiccasamuppādasutta",
  "anya-e0903n:638": "Pucchā – tenāvuso bhagavatā…pe… sammāsambuddhena nidānavaggasaṃyutte paṭhamaṃ saṃgītaṃ paṭiccasamuppādasuttaṃ kattha taṃ ārabbha kismiṃ vatthusmiṃ kathañca bhāsitaṃ.",
  "anya-e0903n:639_0": "Vissajjanā – sāvatthiyaṃ bhante pañcasate janapadavāsino bhikkhū ārabbha bhāsitaṃ.",
  "anya-e0903n:639_1": "Pañcasatā bhante janapadavāsino bhikkhū sabbe ugghāṭitaññuno dhutaṅgadharā āraddhavīriyā",
  "anya-e0903n:639_2": "yuttayogā vipassakā saṇhaṃ sukhumaṃ suññataṃ paccayākāradhammadesanaṃ patthayamānā",
  "anya-e0903n:639_3": "bhagavantaṃ abhivādetvā bhagavantaṃ parivāretvā nisīdiṃsu. Tasmiṃ vatthusmiṃ “paṭiccasamuppādaṃ",
  "anya-e0903n:639_4": "vo bhikkhave desessāmi, taṃ suṇātha sādhukaṃ manasi karotha, bhāsissāmī”ti evamādinā",
  "anya-e0903n:639_5": "bhante bhagavatā bhāsitaṃ.",
  "anya-e0903n:640_0": "Katamo ca bhikkhave paṭiccasamuppādo. Avijjāpaccayā bhikkhave saṅkhārā, saṅkhārapaccayā",
  "anya-e0903n:640_1": "viññāṇaṃ (peyyāla) jātipaccayā jarāmaraṇaṃ sokaparidevadukkhadomanassupāsā sambhavanti,",
  "anya-e0903n:640_2": "evametassa kevalassa dukkhandhassa samudayo hoti. Ayaṃ vuccati bhikkhave paṭiccasamuppādo.",
  "anya-e0903n:641_0": "Avijjāya tveva asesavirāganirodho saṅkhāranirodho (peyyāla) jātinirodhā jarāmaraṇaṃ",
  "anya-e0903n:641_1": "sokaparidevadukkhadomanassupāyāsā nirujjhanti, evametassa kevalassa dukkhakkhandhassa nirodho hoti –",
  "anya-e0903n:642": "Vibhaṅgasutta",
  "anya-e0903n:643": "Pucchā – tatthāvuso dutiyaṃ saṃgītaṃ vibhaṅgasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:644_0": "Vissajjanā – sāvatthiyaṃ bhante pañcasate janapadavāsino vipañcitaññuno bhikkhū ārabbha",
  "anya-e0903n:644_1": "bhāsitaṃ. Pañcasatā bhante janapadavāsikā bhikkhū vipañcitaññuno dhutaṅgadharā āraddhavīriyā",
  "anya-e0903n:644_2": "yuttayogā vissakā saṇhaṃ sukhumaṃ suññatapaṭisaṃyuttaṃ paccayākāradhammadesanaṃ patthayamānā",
  "anya-e0903n:644_3": "bhagavantaṃ parivāretvā nisīdiṃsu. Tasmiṃ vatthusmiṃ “paṭicca samuppādaṃ vo bhikkhave",
  "anya-e0903n:644_4": "dedessāmi vibhajissāmi, taṃ suṇātha sādhukaṃ manasikarotha, bhāsissāmī”ti evamādinā",
  "anya-e0903n:644_5": "bhante bhagavatā bhāsitaṃ.",
  "anya-e0903n:645": "Pañcaverabhayasutta",
  "anya-e0903n:646": "Pucchā – pañcaverabhayasuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:647_0": "Vissajjanā – sāvatthiyaṃ bhante anāthapiṇḍikaṃ gahapatiṃ ārabbha “yato kho gahapati",
  "anya-e0903n:647_1": "ariyasāvakassa pañca bhayāni verāni vūpasantāni honti, catūhi ca sotāpattiyaṅgehi",
  "anya-e0903n:647_2": "samannāgato hoti, ariyo cassa ñāyo paññāya sudiṭṭho hoti suppaṭividdho, so ākaṅkhamāno",
  "anya-e0903n:647_3": "attanāva attānaṃ byākareyya khīṇanirayomi khīṇatiracchānayoni khīṇapettivisayo khīṇāpāyaduggativinipāto,",
  "anya-e0903n:647_4": "sotāpannohamasmi avinipātadhammo niyato sambodhiparāyano”ti evaṃ kho bhante bhagavatā bhāsitaṃ.",
  "anya-e0903n:648": "Pucchā – kathañcāvusotattha bhagavatā ariyasāvakassa pañcannaṃ bhayānaṃ verānaṃ vūpasantatā pakāsitā.",
  "anya-e0903n:649_0": "Vissajjanā – “katamāni pañca bhayāni verāni vūpasantāni honti. Yaṃ gahapati pāṇātipātī",
  "anya-e0903n:649_1": "pāṇātipātapaccayā diṭṭhadhammikampi bhayaṃ veraṃ pasavati, samparāyikampi bhayaṃ",
  "anya-e0903n:649_2": "veraṃ pasavati, cetasikampi dukkhaṃ domanassaṃ paṭisaṃvedayati. Pāṇātipātā ṭiviratassa",
  "anya-e0903n:649_3": "evaṃ taṃ bhayaṃ veraṃ vūpasantaṃ hotī”ti evamādinā bhante tattha bhagavatā ariyasāvakassa",
  "anya-e0903n:649_4": "pañcannaṃ bhayānaṃ verānaṃ vūpasantatā pakāsitā.",
  "anya-e0903n:650": "Pucchā – kathañcāvuso tattha bhagavatā ariyasāvakassa catūhi sotāpattiyaṅgehi samannāgatatā pakāsitā.",
  "anya-e0903n:651_0": "Vissajjanā – katamehi catūhi sotāpattiyaṅgehi samannāgato hoti. Idha gahapati ariyasāvako",
  "anya-e0903n:651_1": "buddhe aveccappasādena samannāgato hoti “itipiso bhagavā arahaṃ sammāsambuddho vijjācaraṇasampanno",
  "anya-e0903n:651_2": "sugato lokavidū anuttaropurisadammasārathi satthādevamanussānaṃ buddho bhagavā”ti",
  "anya-e0903n:651_3": "evamādinā bhante tattha bhagavatā ariyasāvakassa catūhi sotāpattiyaṅgehi samannāgatatā pakāsitā.",
  "anya-e0903n:652": "Pucchā – kathañcāvuso tattha bhagavatā ariyasāvakena ariyassa ñāyassa paññāya sudiṭṭhatā suppaṭividdhatā pakāsitā.",
  "anya-e0903n:653_0": "Vissajjanā – katamo cassa ariyo ñāyo paññāya sudiṭṭho hoti suppaṭividdho. Idha gahapati",
  "anya-e0903n:653_1": "ariyasāvako paṭiccasamuppādaññeva sādhukaṃ yoniso manasi karoti “iti imasmiṃ sati",
  "anya-e0903n:653_2": "idaṃ hoti, imasmiṃ asati idaṃ na hoti, imassuppādā idaṃ uppajjati, imassa nirodhā",
  "anya-e0903n:653_3": "idaṃ nirujjhati, yadidaṃ avijjāpaccayā (peyyāla) evametassa kevalassa dukkhakkhandhassa",
  "anya-e0903n:653_4": "nirodho hotī”ti, evaṃ kho bhante bhagavatā tattha ariyasāvakena ariyassa ñāyassa",
  "anya-e0903n:653_5": "paññāya sudiṭṭhatā suppaṭividdhatā pakāsitā.",
  "anya-e0903n:654_0": "Yato kho gahapati ariyasāvakassa imāni pañca bhayāni verāni vūpasantāni honti. Imehi",
  "anya-e0903n:654_1": "catūhi sotāpattiyaṅgehi samannāgato hoti. Ayañcassa ariyo ñāyo paññāya sudiṭṭho hoti suppaṭividdho–",
  "anya-e0903n:655": "Dukkhasutta",
  "anya-e0903n:656": "Pucchā – dukkhasuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:657": "Vissajjanā – sāvatthiyaṃ bhante sambahule bhikkhū ārabbha “dukkhassa bhikkhave samudayañca atthaṅgamañca desessāmī”ti evamādinā bhagavatā bhāsitaṃ.",
  "anya-e0903n:658": "Pucchā – kathañcāvuso tattha bhagavatā dukkhasamudayo pakāsito.",
  "anya-e0903n:659_0": "Vissajjanā – katamo ca bhikkhave dukkhassa samudayo. Cakkhuñca paṭicca rūpe ca uppajjati",
  "anya-e0903n:659_1": "cakkhuviññāṇaṃ, tiṇṇaṃ saṅgati phasso, phassapaccayā vedanā, vedanāpaccayā taṇhā.",
  "anya-e0903n:659_2": "Ayaṃ kho bhikkhave dukkhassa samudayo. Sotañca paṭicca sadde ca uppajjati sotaviññāṇaṃ…pe…",
  "anya-e0903n:659_3": "ghānañca paṭicca gandhe ca…pe… jivhañca paṭicca rase ca…pe… kāyañca paṭicca phoṭṭhabbe",
  "anya-e0903n:659_4": "ca…pe… manañca paṭicca dhamme ca uppajjati manoviññāṇaṃ, tiṇṇaṃ saṅgati phasso, phassapaccayā",
  "anya-e0903n:659_5": "vedanā, vedanāpaccayā taṇhā. Ayaṃ kho bhikkhave dukkhassa samudayoti evaṃkho bhante",
  "anya-e0903n:659_6": "tattha bhagavatā dukkhassa samudayo pakāsito.",
  "anya-e0903n:660": "Pucchā – kathañcāvuso tattha bhagavatā dukkhassa atthaṅgamo pakāsito.",
  "anya-e0903n:661_0": "Vissajjanā – katamo ca bhikkhave dukkhassa atthaṅgamo. Cakkhuñca paṭicca rūpe ca",
  "anya-e0903n:661_1": "uppajjati cakkhuviññāṇaṃ, tiṇṇaṃ saṅgati phasso, phassapaccayā vedanā, vedanāpaccayā",
  "anya-e0903n:661_2": "taṇhā, tassāyeva taṇhāya asesavirāganirodhā upādānanirodho upādānanirodhā bhavanirodho,",
  "anya-e0903n:661_3": "bhavanirodhā jātinirodho, jātinirodhā jarāmaraṇaṃ sokaparidevadukkhadomanassupāyāsā",
  "anya-e0903n:661_4": "nirujjhanti. Evametassa kevalassa dukkhakkhandhassa nirodho hotīti evamādinā bhante",
  "anya-e0903n:661_5": "tattha bhagavatā dukkhassa atthaṅgamo pakāsito.",
  "anya-e0903n:662": "Puttamaṃsūpamasutta",
  "anya-e0903n:663": "Pucchā – puttamaṃsūpamasuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:664_0": "Vissajjanā – sāvatthiyaṃ bhante sambahule adhunā pabbajite bhikkhū ārabbha bhāsitaṃ.",
  "anya-e0903n:664_1": "Bhagavato ca bhante bhikkhusaṅghassa ca mahālābhasakkāro udapādi, ekacce ca bhante",
  "anya-e0903n:664_2": "bhikkhū navā acirapabbajitā kulaputtā āhāraṃ apaccavekkhitvā paribhuñjiṃsu. Tasmiṃ",
  "anya-e0903n:664_3": "bhante vatthusmiṃ “cattārome bhikkhave āhārā bhūtānaṃ vā sattānaṃ ṭhitiyā sambhavesīnaṃ",
  "anya-e0903n:664_4": "vā anuggahāya. Katame cattāro kabaḷīkāro āhāro oḷāriko vā sukhumo vā phasso dutiyo",
  "anya-e0903n:664_5": "manosañcetanā tatiyā viññāṇaṃ catuttha”nti evaṃ kho bhante bhagavatā bhāsitaṃ.",
  "anya-e0903n:665": "Pucchā – kathañcāvuso tattha kabaḷīkārassa āhārassa daṭṭhabbākāro bhagavatā pakāsito.",
  "anya-e0903n:666_0": "Vissajjanā – seyyathāpi bhikkhave dve jāyampatikā parittaṃ sambalaṃ ādāya kantāramaggaṃ",
  "anya-e0903n:666_1": "paṭipajjeyyuṃ. Tesamassa ekaputtako piyo manāpoti evamādinā bhante tattha bhagavatā",
  "anya-e0903n:666_2": "kabaḷīkārassa āhārassa daṭṭhabbākāro pakāsito.",
  "anya-e0903n:667": "Pucchā – kathañcāvuso tattha bhagavatā phassāhārassa daṭṭhabbākāro pakāsito.",
  "anya-e0903n:668_0": "Vissajjanā – seyyathāpi bhikkhave gāvī niccammā kuṭṭaṃ ce nissāya tiṭṭheyya, ye kuṭṭanissitā",
  "anya-e0903n:668_1": "pāṇā, te naṃ khādeyyuṃ. Rukkhaṃ ce nissāya tiṭṭheyya. Udakaṃ ce nissāya tiṭṭheyya.",
  "anya-e0903n:668_2": "Ākāsaṃ ce nissāya tiṭṭheyya, ye ākāsanissitā pāṇā, te naṃ khādeyyunti evamādinā bhante",
  "anya-e0903n:668_3": "tattha bhagavatā phassassa āhārassa daṭṭhabbākāro vitthāretvā pakāsito.",
  "anya-e0903n:669": "Evameva khvāhaṃ bhikkhave phassāhāro daṭṭhabboti vadāmi.",
  "anya-e0903n:670": "Pucchā – kathañcāvuso tattha bhagavatā manosañcetanāhārassa daṭṭhabbākāro pakāsito.",
  "anya-e0903n:671_0": "Vissajjanā – seyyathāpi bhikkhave aṅgārakāsu sādhikaporisā puṇṇā aṅgārānaṃ vītaccikānaṃ",
  "anya-e0903n:671_1": "vītadhūmānaṃ. Atha puriso āgaccheyya jīvitukāmo amaritukāmo sukha kāmo dukkhappaṭikūloti",
  "anya-e0903n:671_2": "evamādinā bhante tattha bhagavatā manosañcetanāhārassa daṭṭhabbākāro vitthārena pakāsito.",
  "anya-e0903n:672": "Pucchā – kathañcāvuso tattha bhagavatā viññāṇāhārassa daṭṭhabbākāro pakāsito.",
  "anya-e0903n:673_0": "Vissajjanā – seyyathāpi bhikkhave coraṃ āgucāriṃ gahetvā rañño dasseyyuṃ “ayaṃ te",
  "anya-e0903n:673_1": "devacoro āgucārī, imassa yaṃ icchasi, taṃ daṇḍaṃ paṇehī”ti evamādinā bhante tattha",
  "anya-e0903n:673_2": "bhagavatā viññāṇāhārassa daṭṭhabbākāro pakāsito.",
  "anya-e0903n:674": "Susimaparibbājakasutta",
  "anya-e0903n:675": "Pucchā – tenāvuso bhagavatā…pe… sammāsambuddhena susimaparibbājaka suttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:676_0": "Vissajjanā – rājagahe bhante āyasmantaṃ susimaṃ ārabbha bhāsitaṃ. Āyasmā bhante susimo",
  "anya-e0903n:676_1": "yāvatako bhikkhūhi saddhiṃ ahosi kathāsallāpo, taṃ sabbaṃ bhagavato ārocesi. Tasmiṃ",
  "anya-e0903n:676_2": "vatthusmiṃ “pubbe kho susima dhammaṭṭhitiñāṇaṃ, pacchā nibbāne ñāṇa”nti evamādinā",
  "anya-e0903n:676_3": "bhante bhagavatā bhāsitaṃ.",
  "anya-e0903n:677": "Pucchā – kathañcāvuso tattha bhagavā āyasmato susimattherassa sampatiarahattapattassa anuyogavasena paṭipucchitvā paṭipucchitvā uttari dhammadesanaṃ vitthāretvā desesi.",
  "anya-e0903n:678_0": "Vissajjanā – jātipaccayā jarāmaraṇanti susima passasīti. Evaṃ bhante. Bhavapaccayā",
  "anya-e0903n:678_1": "jātīti susima passasīti. Evaṃ bhanteti evamādinā bhante bhagavā tattha āyasmato susimassa",
  "anya-e0903n:678_2": "sampatiarahattapattassa uttaripi anuyogavasena paṭipucchitvā paṭipucchitvā vitthārato dhammaṃ desesi.",
  "anya-e0903n:679": "Tassa me bhante bhagavā accayaṃ accayato paṭiggaṇhātu āyatiṃsaṃvarāya–",
  "anya-e0903n:680": "Abhisamayasaṃyutta",
  "anya-e0903n:681": "Nakhasikhāsutta",
  "anya-e0903n:682": "Pucchā – abhisamayasaṃyutte panāvuso paṭhamaṃ saṃgītaṃ nakhasikhāsuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:683_0": "Vissajjanā – sāvatthiyaṃ bhante sambahule bhikkhū ārabbha “taṃ kiṃ maññatha bhikkhave,",
  "anya-e0903n:683_1": "katamaṃ nu kho bahutaraṃ, yo vāyaṃ mayā paritto nakhasikhāyaṃ paṃsuāropito, ayaṃ",
  "anya-e0903n:683_2": "vā mahāpathavī”ti evamādinā bhagavatā bhāsitaṃ.",
  "anya-e0903n:684": "Dhātusaṃyutta",
  "anya-e0903n:685": "Caṅkamasutta",
  "anya-e0903n:686": "Pucchā – dhātusaṃyutte panāvuso caṅkamasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:687_0": "Vissajjanā – rājagahe bhante sambahule bhikkhū ārabbha “dhātusova bhikkhave sattā",
  "anya-e0903n:687_1": "saṃsandanti samenti, hīnādhimuttikā hīnādhimuttikehi saddhiṃ saṃsandanti samenti,",
  "anya-e0903n:687_2": "kalyāṇādhimuttikā kalyāṇādhimuttikehi saddhiṃ saṃsandanti samentī”ti evamādinā bhagavatā bhāsitaṃ.",
  "anya-e0903n:688": "Assaddhasaṃsandanasutta",
  "anya-e0903n:689": "Pucchā – assaddhasaṃsandanasuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:690_0": "Vissajjanā – sāvatthiyaṃ bhante sambahule bhikkhū ārabbha “dhātusova bhikkhave sattā",
  "anya-e0903n:690_1": "saṃsandanti samenti, assaddhā assaddhehi saddhiṃ saṃsandanti samenti, ahirikā ahirikehi",
  "anya-e0903n:690_2": "saddhiṃ saṃsandanti samenti, anottappino. Appassutā. Kusītā. Muṭṭhassatino. Duppaññā",
  "anya-e0903n:690_3": "duppaññehi saddhiṃ saṃsandanti samentī”ti evamādinā bhagavatā bhāsitaṃ.",
  "anya-e0903n:691": "Anamataggasaṃyutta",
  "anya-e0903n:692": "Pathavīsutta",
  "anya-e0903n:693": "Pucchā – anamataggasaṃyutte āvuso dutiyaṃ saṃgītaṃ pathavīsuttaṃ kattha kaṃ ārabbha kathañca bhāsitaṃ.",
  "anya-e0903n:694_0": "Vissajjanā – sāvatthiyaṃ bhante sambahule bhikkhū ārabbha “anamataggoyaṃ bhikkhave",
  "anya-e0903n:694_1": "saṃsāro, pubbā koṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ",
  "anya-e0903n:694_2": "saṃsarataṃ. Seyyathāpi bhikkhave puriso imaṃ mahāpathaviṃ kolaṭṭhimattaṃ kolaṭṭhimattaṃ",
  "anya-e0903n:694_3": "mattikāguḷikaṃ karitvā nikkhipeyya ‘ayaṃ me piyā, tassa me pitu ayaṃ pitā’ti. Apariyādinnāva",
  "anya-e0903n:694_4": "bhikkhave tassa purisassa pitupitaro assu. Athāyaṃ mahāpathavī parikkhayaṃ pariyādānaṃ",
  "anya-e0903n:694_5": "gaccheyya. Taṃ kissahetu, anamataggoyaṃ bhikkhave saṃsāro, pubbā koṭi na paññāyati",
  "anya-e0903n:694_6": "avijjānīvaraṇānaṃ sattānaṃ taṇhā saṃyojanānaṃ sandhāvataṃ saṃsarataṃ” evamādinā bhagavatā bhāsitaṃ.",
  "anya-e0903n:695": "Evaṃ dīgharattaṃ vo bhikkhave dukkhaṃ paccanubhūtaṃ tibbaṃ paccanubhūtaṃ byasanaṃ paccanubhūtaṃ kaṭasī vaḍḍhitā.",
  "anya-e0903n:696": "Alameva sabbasaṅkhāresu nibbindituṃ,",
  "anya-e0903n:697": "Alaṃ virajjituṃ, alaṃ vimuccituṃ,",
  "anya-e0903n:698": "Assusutta",
  "anya-e0903n:699": "Pucchā – tatthāvuso tatiyaṃ saṃgītaṃ assusuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:700_0": "Vissajjanā – sāvatthiyaṃ bhante sambahuleyeva bhikkhū ārabbha “taṃ kiṃ maññatha bhikkhave,",
  "anya-e0903n:700_1": "katamaṃ nu kho bahutaraṃ, yaṃ vā vo iminā dīghena addhunā sandhāvataṃ saṃsarataṃ",
  "anya-e0903n:700_2": "amanāpasampayogā manāpavippayogā kandantānaṃ rodantānaṃ assu passannaṃ paggharitaṃ,",
  "anya-e0903n:700_3": "yaṃ vā catūsu mahāsamuddesu udaka”nti evamādinā bhagavatā bhāsitaṃ.",
  "anya-e0903n:701": "Sāsapasutta",
  "anya-e0903n:702": "Pucchā – tatthāvuso chaṭṭhaṃ saṃgītaṃ sāsapasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:703_0": "Vissajjanā – sāvatthiyaṃ bhante aññataraṃ bhikkhuṃ ārabbha bhāsitaṃ. Aññataro bhante",
  "anya-e0903n:703_1": "bhikkhu bhagavantaṃ etadavoca “kīvadīgho nu kho bhante kappo”ti. Tasmiṃ bhante vatthusmiṃ",
  "anya-e0903n:703_2": "“dīgho kho bhikkhu kappo, so na sukaro saṅkhātuṃ ettakāni vassāni itivā, (peyyāla)",
  "anya-e0903n:703_3": "ettakāni vassasatasahassāni itivāti evamādinā bhagavatā bhāsitaṃ.",
  "anya-e0903n:704": "Gaṅgāsutta",
  "anya-e0903n:705": "Pucchā – tenāvuso…pe… sammāsambuddhena anamataggasaṃyutte gaṅgāsuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:706": "Vissajjanā – rājagahe bhante aññataraṃ brāhmaṇaṃ ārabbha bhāsitaṃ. Aññataro bhante brāhmaṇo bhagavantaṃ etadavoca “kīva-",
  "anya-e0903n:707_0": "Bahukā nu kho bho gotama kappā abbhatītā atikkantā”ti. Tasmiṃ bhante vatthusmiṃ “bahukā",
  "anya-e0903n:707_1": "kho brāhmaṇa kappā abbhatītā atikkantā, te na sukarā saṅkhātuṃ ‘ettakā kappā’ iti",
  "anya-e0903n:707_2": "vā ‘ettakāni kappasatāni’ iti vā ‘ettakāni kappasahassāni’ itivā ‘ettakāni kappasatasahassāni’",
  "anya-e0903n:707_3": "iti vā”ti eva mādinā bhagavatā bhāsitaṃ.",
  "anya-e0903n:708": "Puggalasutta",
  "anya-e0903n:709": "Pucchā – puggalasuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:710_0": "Vissajjanā – rājagahe bhante sambahule bhikkhū ārabbha “anamataggoyaṃ bhikkhave saṃsāro,",
  "anya-e0903n:710_1": "pubbākoṭi na paññāyati avijjā nīvaraṇānaṃ sattānaṃ taṇhāsaṃyojanānaṃ sandhāvataṃ",
  "anya-e0903n:710_2": "saṃsarataṃ. Ekapuggalassa bhikkhave kappaṃ sandhāvato saṃsarato siyā evaṃ mahā aṭṭhikaṅkalo",
  "anya-e0903n:710_3": "aṭṭhipuñjo aṭṭhirāsi, yathā yaṃ vepullo pabbato. Sace saṃhārako assa, sambhatañca",
  "anya-e0903n:710_4": "na vinassetyā”ti evamādinā bhagavatā bhāsitaṃ.",
  "anya-e0903n:711": "Duggatasutta, sukhitasutta",
  "anya-e0903n:712": "Pucchā – tatthāvuso duggatasuttañca sukhitasuttañca bhagavatā kattha kaṃ ārabbha kathañca bhāsitaṃ.",
  "anya-e0903n:713_0": "Vissajjanā – sāvatthiyaṃ bhante sambahule bhikkhū ārabbha “anamataggoyaṃ bhikkhave",
  "anya-e0903n:713_1": "saṃsāro, pubbā koṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ",
  "anya-e0903n:713_2": "saṃsarataṃ. Yaṃ bhikkhave passeyyātha duggataṃ durūpetaṃ, niṭṭhamettha gantabbaṃ",
  "anya-e0903n:713_3": "‘amhehipi evarūpaṃ paccanubhūtaṃ iminā dīghena addhunā’ti, yaṃ bhikkhave passeyyātha",
  "anya-e0903n:713_4": "sukhitaṃ susajjitaṃ,",
  "anya-e0903n:714": "Niṭṭhamettha gantabbaṃ, “amhehipi paccanubhūtaṃ iminā dīghena addhunā”ti evamādinā bhagavatā bhāsitaṃ.",
  "anya-e0903n:715": "Tiṃsamattasutta",
  "anya-e0903n:716": "Pucchā – tiṃsamattasuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:717_0": "Vissajjanā – rājagahe bhante tiṃsamatte pāveyyake bhikkhū ārabbha “anamataggoyaṃ",
  "anya-e0903n:717_1": "bhikkhave saṃsāro, pubbākoṭi na paññāyati avijjānīvaraṇānaṃ sattānaṃ taṇhāsaṃyojanānaṃ",
  "anya-e0903n:717_2": "sandhāvataṃ saṃsarataṃ. Taṃ kiṃ maññatha bhikkhave, katamaṃ nu kho bahutaraṃ, yaṃ",
  "anya-e0903n:717_3": "vā vo iminā dīghena addhunā sandhāvataṃ saṃsarataṃ sīsacchinnānaṃ lohitaṃ passannaṃ",
  "anya-e0903n:717_4": "paggharitaṃ, yaṃ vā catūsu mahāsamuddesu udaka”nti evamādinā bhavagatā bhāsitaṃ.",
  "anya-e0903n:718": "Mātusutta",
  "anya-e0903n:719": "Pucchā – mātusuttādīni panāvuso chasuttāni bhagavatā kattha kaṃ ārabbha kathañca bhāsitaṃ.",
  "anya-e0903n:720_0": "Vissajjanā – sāvatthiyaṃ bhante sambahule bhikkhū ārabbha “anamataggoyaṃ bhikkhave",
  "anya-e0903n:720_1": "saṃsāro, pubbā koṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ",
  "anya-e0903n:720_2": "saṃsarataṃ. Na so bhikkhave satto sulabharūpo, yo na mātābhūtapubbo iminā dīghena",
  "anya-e0903n:720_3": "addhunā. Yo na pitābhūtapubbo. Yo na bhātābhūtapubbo. Yo na bhaginibhūtapubbo. Yo",
  "anya-e0903n:720_4": "na puttabhūtapubbo. Yo na dhītābhūtapubbo iminā dīghena addhunā”ti evamādinā bhante bhagavatā bhāsitaṃ.",
  "anya-e0903n:721": "Kassapasaṃyutta",
  "anya-e0903n:722": "Candūpamasutta",
  "anya-e0903n:723": "Pucchā – kassapasaṃyutte panāvuso candūpamasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:724_0": "Vissajjanā – sāvatthiyaṃ bhante sambahule bhikkhū ārabbha “candūpamā bhikkhave kulāni",
  "anya-e0903n:724_1": "upasaṅkamatha apakasseva kāyaṃ apakassa cittaṃ niccanavakā kulesu appagabbhā. Seyyathāpi",
  "anya-e0903n:724_2": "bhikkhave puriso jarudapānaṃ vā olokeyya pabbatavisamaṃ vā nadīviduggaṃ vā apakasseva",
  "anya-e0903n:724_3": "kāyaṃ apakassa cittaṃ. Evameva kho bhikkhave candūpamā kulāni upasaṅkamatha apakasseva",
  "anya-e0903n:724_4": "kāyaṃ apakassa cittaṃ niccanavakā kulesu appagabbhā”ti evamādinā bhagavatā bhāsitaṃ.",
  "anya-e0903n:725": "Taṃ kiṃ maññatha bhikkhave, kathaṃ rūpā bhikkhu arahati kulāni upasaṅkamituṃ.",
  "anya-e0903n:726": "Pucchā – kathañcāvuso tattha bhagavatā parisuddhāparisuddha dhammadesanaṃ dassetvā bhikkhūnaṃ ovādo dinno.",
  "anya-e0903n:727_0": "Vissajjanā – “taṃ kiṃ maññatha bhikkhave, kathaṃ rūpassa bhikkhuno aparisuddhā dhammadesanā",
  "anya-e0903n:727_1": "hoti, kathaṃ rūpassa bhikkhuno parisuddhā dhammadesanā hotī”ti evamādinā parisuddhāparisuddhadhammadesanā",
  "anya-e0903n:727_2": "vitthārato dassetvā “kassapena vā hi vo bhikkhave ovadissāmi yo vā panassa kassapasadiso,",
  "anya-e0903n:727_3": "ovaditehi ca pana vo tathattāya paṭipajjitabba”nti. Evaṃ kho bhante bhagavato bhikkhūnaṃ ovādo dinno.",
  "anya-e0903n:728": "Yo hi koci bhikkhave bhikkhu evaṃcitto paresaṃ dhammaṃ deseti “aho vata me dhammaṃ suṇeyyuṃ, sutvā ca pana dhammaṃ pasīdeyyuṃ, pasannā ca me pasannākāraṃ kareyyuṃ–",
  "anya-e0903n:729": "Svākkhāto bhagavatā dhammo sandiṭṭhiko akāliko ehi passiko opaneyyiko paccattaṃ veditabbo viññūhi–",
  "anya-e0903n:730": "Kassapena vā hi vo bhikkhave ovadissāmi yo vā panassa kassapasadiso, ovaditehi ca pana vo tathattāya paṭipajjitabbaṃ–",
  "anya-e0903n:731": "Kulūpakasutta",
  "anya-e0903n:732": "Pucchā – tenāvuso bhagavatā…pe… sammāsambuddhena kassapasaṃyutte catutthaṃ kulūpakasuttaṃ kattha kaṃ ārabbha kathañca bhāsitaṃ.",
  "anya-e0903n:733_0": "Vissajjanā – sāvatthiyaṃ bhante sambahule bhikkhū ārabbha “taṃ kiṃ maññatha bhikkhave,",
  "anya-e0903n:733_1": "kathaṃ rūpo bhikkhu arahati kulūpako hotuṃ, kathaṃ rūpo bhikkhu na arahati kulūpako",
  "anya-e0903n:733_2": "hotu”nti evamādinā bhagavatā bhāsitaṃ.",
  "anya-e0903n:734": "Kassapena vā hi vo bhikkhave ovadissāmi yo vā panassa kassapasadiso, ovaditehi ca pana vo tathattāya paṭipajjitabbaṃ.",
  "anya-e0903n:735": "Dutiya ovādasutta",
  "anya-e0903n:736": "Pucchā – tatthevāvuso bhagavatā dutiya ovādasuttaṃ kattha kena saddhiṃ kathañca bhāsitaṃ.",
  "anya-e0903n:737_0": "Vissajjanā – rājagahe bhante āyasmatā mahākassapena saddhiṃ “ovada kassapa bhikkhū,",
  "anya-e0903n:737_1": "karohi kassapa bhikkhūnaṃ dhammiṃ kathaṃ, ahaṃ vā kassapa bhikkhū ovadeyyaṃ tvaṃ",
  "anya-e0903n:737_2": "vā, ahaṃ vā bhikkhūnaṃ dhammiṃ kathaṃ kareyyaṃ tvaṃ vā”ti evamādinā bhagavatā bhāsitaṃ.",
  "anya-e0903n:738": "Yassa kassaci bhante saddhā natthi kusalesu dhammesu, hirī natthi. Ottappaṃ natthi. Vīriyaṃ natthi. Paññā natthi kusalesu dhammesu.",
  "anya-e0903n:739": "Tatiya ovādasutta",
  "anya-e0903n:740": "Pucchā – tatthevāvuso bhagavatā tatiyaovādasuttaṃ kattha kena saddhiṃ kathañca bhāsitaṃ.",
  "anya-e0903n:741_0": "Vissajjanā – rājagahe bhante āyasmatāyeva mahākassapena saddhiṃ “ovada kassapa bhikkhū.",
  "anya-e0903n:741_1": "Karohi kassapa bhikkhūnaṃ dhammiṃ kathaṃ, ahaṃ vā kassapa bhikkhū ovadeyyaṃ tvaṃ",
  "anya-e0903n:741_2": "vā. Ahaṃ vā bhikkhūnaṃ dhammaṃ kathaṃ kareyyaṃ tvaṃ vā”ti evamādinā bhagavatā bhāsitaṃ.",
  "anya-e0903n:742": "Dubbacā kho bhante etarahi bhikkhū dovacassakaraṇehi dhammehi samannāgatā akkhamā appadakkhiṇaggāhino anusāsaniṃ–",
  "anya-e0903n:743": "Saddhammappatirūpakasutta",
  "anya-e0903n:744": "Pucchā – tatthevāvuso bhagavatā pariyosānaṃ saddhammappatirūpakasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:745_0": "Vissajjanā – sāvatthiyaṃ bhante āyasmantaṃyeva mahākassapaṃ ārabbha bhāsitaṃ. Āyasmā",
  "anya-e0903n:745_1": "bhante mahākassapo bhagavantaṃ etadevoca “ko nu kho bhante hetu ko paccayo, yena",
  "anya-e0903n:745_2": "pubbe appatarāni ceva sikkhāpadāni ahesuṃ, bahutarā ca bhikkhū aññāya saṇṭhahiṃsu.",
  "anya-e0903n:745_3": "Ko pana bhante hetu ko paccayo, yenetarahi bahutarāni ceva sakkhāpadāni appatarā",
  "anya-e0903n:745_4": "ca bhikkhū aññāya saṇṭhahantī”ti. Tasmiṃ bhante vatthusmiṃ “evañcetaṃ kassapa hoti",
  "anya-e0903n:745_5": "sattesu hāyamānesu saddhamme antaradhāyamāne bahutarāniceva sikkhāpadāni honti, appatarāca",
  "anya-e0903n:745_6": "bhikkhū aññāya saṇṭhahantī”ti evamādinā bhagavatā bhāsitaṃ.",
  "anya-e0903n:746": "Lābhasakkārasaṃyutta",
  "anya-e0903n:747": "Mīḷhakasutta",
  "anya-e0903n:748": "Pucchā – tenāvuso…pe… sammāsambuddhena lābhasakkāraṃyutte pañcamaṃ saṃgītaṃ mīḷhakasuttaṃ kattha kaṃ ārabbha kathañca bhāsitaṃ.",
  "anya-e0903n:749_0": "Vissajjanā – sāvatthiyaṃ bhante sambahule bhikkhū ārabbha “dāruṇo bhikkhave lābhasakkārasiloko",
  "anya-e0903n:749_1": "pharuso antarāyiko anuttarassa yogakkhemassa adhigamāya. Seyyathāpi bhikkhave mīḷhakā",
  "anya-e0903n:749_2": "gūthādī gūthapūrā puṇṇā gūthassa, purato cassa mahāgūthapuñjo, sā tena aññā mīḷhakā",
  "anya-e0903n:749_3": "atimaññeyya “ahamhi gūthādī gūthapūrā puṇṇā gūthassa, purato ca myāyaṃ mahāgūthapuñjo”ti",
  "anya-e0903n:749_4": "evamādinā bhagavatā bhāsitaṃ.",
  "anya-e0903n:750": "Taṃ hi tassa bhikkhave moghapurisassa hoti dīgharattaṃ ahitāya dukkhāya.",
  "anya-e0903n:751": "Evaṃ dāruṇo kho bhikkhave lābhasakkārasiloko.",
  "anya-e0903n:752_0": "Tasmātiha bhikkhave evaṃ sikkhitabbaṃ, “uppannaṃ lābhasakkārasi lokaṃ pajahissāma,",
  "anya-e0903n:752_1": "na ca no uppanno lābhasakkārasiloko cittaṃ pariyādāya ṭhassabhī”ti, evañhi kho bhikkhave sikkhitabbaṃ.",
  "anya-e0903n:753": "Ekaputtakasutta",
  "anya-e0903n:754": "Pucchā – tattho āvuso porāṇakehi dhammasaṃgāhakehi saṃgītaṃ ekaputtakasuttaṃ kattha kaṃ ārabbhaṃ kathañca bhāsitaṃ.",
  "anya-e0903n:755_0": "Vissajjanā – sāvatthiyaṃ bhante sambahule bhikkhū ārabbha “dāruṇo bhikkhave lābhasakkārasiloko",
  "anya-e0903n:755_1": "kaṭuko pharuso antarāyiko anuttarassa yogakkhemassa adhigamāya, saddhā bhikkhave",
  "anya-e0903n:755_2": "upāsikā ekaputtakaṃ piyaṃ manāpaṃ evaṃ sammāāyācamānā āyāceyya tādiso tāta bhavāhi,",
  "anya-e0903n:755_3": "yādiso citto ca gahapati hatthako ca āḷavako”ti evamādinā bhagavatā bhāsitaṃ.",
  "anya-e0903n:756": "Esā bhikkhave tulā etaṃ pamāṇaṃ mama sāvakānaṃ upāsakānaṃ yadidaṃ citto ca gahapati hatthako ca āḷavako.",
  "anya-e0903n:757": "Sace kho tvaṃ tāta agārasmā anagāriyaṃ pabbajasi, tādiso tāta bhavāhi, yādisā sāriputtamoggallānā.",
  "anya-e0903n:758": "Mā ca kho tvaṃ tāta sekhaṃ appattamānasaṃ lābhasakkārasiloko anupāpuṇātu–",
  "anya-e0903n:759": "Evaṃ dāruṇo bhikkhave lābhasakkārasiloko kaṭuko pharuso antarāyiko anuttarassa yogakkhemassa adhigamāya.",
  "anya-e0903n:760": "Ekavītusutta",
  "anya-e0903n:761": "Pucchā – tattheva āvuso porāṇakehi dhammasaṃgāyakehi saṃgītaṃ ekadhītusuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:762_0": "Vissajjanā – sāvatthiyaṃyeva bhante sambahule bhikkhū ārabbha “dāruṇo bhikkhave lābhasakkārasiloko",
  "anya-e0903n:762_1": "kaṭuko pharuso antarāyiko anuttarassa yogakkhemassa adhigamāya. Saddhā bhikkhave",
  "anya-e0903n:762_2": "upāsikā ekaṃ dhītaraṃ piyaṃ manāpaṃ evaṃ sammā āyācamānā āyāceyya ‘tādisā ayye bhavāhi,",
  "anya-e0903n:762_3": "yādisā khujjuttarā ca upāsikā veḷukaṇḍakiyā ca nandamātā’ti. Esā bhikkhave tulā etaṃ",
  "anya-e0903n:762_4": "pamāṇaṃ mama sāvikānaṃ upāsikānaṃ, yadidaṃ khujjuttarā ca upāsikā veḷukaṇḍakiyā ca",
  "anya-e0903n:762_5": "nandamātā”ti evamādinā bhante bhagavatā bhāsitaṃ.",
  "anya-e0903n:763": "Sace kho tvaṃ ayye agārasmā anagāriyaṃ pabbajasi, bhādisā ayye bhavāhi, yādisā khemā ca bhikkhunī uppalavaṇṇā ca–",
  "anya-e0903n:764": "Tasmātiha bhikkhave evaṃ sikkhitabbaṃ.",
  "anya-e0903n:765": "Rāhulasaṃyutta",
  "anya-e0903n:766": "Pucchā – rāhulasaṃyuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:767_0": "Vissajjanā – sāvatthiyaṃ bhante āyasmantaṃ rāhulaṃ ārabbha bhāsitaṃ. Āyasmā bhante",
  "anya-e0903n:767_1": "rāhulo bhagavantaṃ etadavoca “sādhu me bhante bhagavā saṃkhittena dhammaṃ desetu,",
  "anya-e0903n:767_2": "yamahaṃ bhagavato dhammaṃ sutvā eko vūpakaṭṭho appamatto ātāpī pahitatto vihareyya”nti,",
  "anya-e0903n:767_3": "tasmiṃ bhante vatthusmiṃ “taṃ kiṃ maññasi rāhula, cakkhuniccaṃ vā aniccaṃ vāti. Aniccaṃ",
  "anya-e0903n:767_4": "bhante. Yaṃ panāniccaṃ, dukkhaṃ vā taṃ sukhaṃ vāti. Dukkhaṃ bhante. Yaṃ panāniccaṃ",
  "anya-e0903n:767_5": "dukkhaṃ vipariṇāmadhammaṃ, kallaṃ nu taṃ samanupassituṃ ‘etaṃ mama, eso hamasmi,",
  "anya-e0903n:767_6": "eso me attā’ti. No hetaṃ bhante”ti evamādinā bhante bhagavatā bhāsitaṃ.",
  "anya-e0903n:768": "Lakkhaṇasaṃyutta",
  "anya-e0903n:769": "Aṭṭhisutta",
  "anya-e0903n:770": "Pucchā – lakkhaṇasaṃyutte panāvuso porāṇakehi dhammasaṃgāhakattherehi paṭhamaṃ saṃgītaṃ aṭṭhisuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:771_0": "Vissajjanā – rājagahe bhante āyasmantañca lakkhaṇaṃ āyasmantañca mahāmoggallānaṃ",
  "anya-e0903n:771_1": "ārabbha bhāsitaṃ. Āyasmā bhante lakkhaṇo bhagavatā sammukhe āyasmantaṃ mahāmoggallānaṃ",
  "anya-e0903n:771_2": "etadavoca “idhāyasmā mahāmoggallāno gijjhakūṭā pabbatā orohanto aññatarasmiṃ padese",
  "anya-e0903n:771_3": "sitaṃ pātvākāsi, ko nu kho āvuso moggallāna hetu, ko paccayo sitassa pātukammāyā”ti.",
  "anya-e0903n:771_4": "Āyasmā ca bhante mahāmoggallāno “idhāhaṃ āvuso gijjhakūṭā pabbatā orohanto addasaṃ",
  "anya-e0903n:771_5": "aṭṭhikasaṅkhalikaṃ vehāsaṃ gacchantiṃ”ti evamādinā ārocesi. Tasmiṃ bhante vatthusmiṃ",
  "anya-e0903n:771_6": "“cakkhubhūtā vata bhikkhave sāvakā viharanti, ñāṇabhūtā vata bhikkhave sāvakā viharanti,",
  "anya-e0903n:771_7": "yatrahi nāma sāvako evarūpaṃ ñassati vā dakkhati vā sakkhiṃ vā karissatī”ti evamādinā bhagavatā bhāsitaṃ.",
  "anya-e0903n:772": "Acchariyaṃ vata bho, abbhutaṃ vata bho;",
  "anya-e0903n:773": "Evarūpopi nāma satto bhavissati.",
  "anya-e0903n:774": "Piṇḍasutta",
  "anya-e0903n:775": "Pucchā – tenāvuso jānatā…pe… sammāsambuddhena lakkhaṇasaṃyutte tatiyaṃ saṃgītaṃ piṇḍasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:776_0": "Vissajjanā – rājagahe bhante āyasmantañca lakkhaṇaṃ āyasmantañca mahāmoggallānaṃ",
  "anya-e0903n:776_1": "ārabbha bhāsitaṃ. Āyasmā bhante lakkhaṇo bhaggavato sammukhe āyasmantaṃ mahāmoggallānaṃ",
  "anya-e0903n:776_2": "etadavoca “idhāyasmā mahāmoggallāno gijjhakūṭā pabbatā orohanto aññatarasmiṃ padese",
  "anya-e0903n:776_3": "sitaṃ pātvākāsi, ko nukho āvuso moggallānahetu, ko paccayo sitassa pātukammāyā”ti.",
  "anya-e0903n:776_4": "Āyasmā ca bhante mahāmoggallāno “idhāhaṃ āvuso gijjhakūṭā pabbatā orohanto addasaṃ",
  "anya-e0903n:776_5": "maṃsapiṇḍaṃ vehāsaṃ gacchantaṃ, tamenaṃ gijjhāpi kākāpi kulalāpi anupatitvā anupatitvā",
  "anya-e0903n:776_6": "vitacchenti virājenti. Sā sudaṃ aṭṭassaraṃ karotī”ti evamādinā ārocesi. Tasmiṃ bhante",
  "anya-e0903n:776_7": "vatthusmiṃ “cakkhubhūtā vata bhikkhave sāvakā viharanti, ñāṇabhūtā vata bhikkhave",
  "anya-e0903n:776_8": "sāvakā viharanti, yatrahi nāma sāvako evarūpaṃ ñassati vā dakkhati vā sakkhiṃ vā",
  "anya-e0903n:776_9": "karissatī”ti evamādinā bhagavatā bhāsitaṃ.",
  "anya-e0903n:777": "Asilomasutta",
  "anya-e0903n:778": "Pucchā – tattheva āvuso porāṇakehi dhammasaṃgāhakehi mahātherehi saṃgītaṃ asilomasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:779_0": "Vissajjanā – rājagahe bhante āyasmantañca lakkhaṇaṃ āyasmantañca mahāmoggallānaṃ",
  "anya-e0903n:779_1": "ārabbha bhāsitaṃ. Āyasmā bhante lakkhaṇo bhagavato sammukhe āyasmantaṃ mahāmoggallānaṃ",
  "anya-e0903n:779_2": "etadavoca “ko nu kho āvuso moggallāna hetu, ko paccayo sitassa pātukammāyā”ti. Āyasmā",
  "anya-e0903n:779_3": "ca bhante mahāmoggallānatthero “idhāhaṃ āvuso gijjhakūṭā pabbatā orohanto addasaṃ",
  "anya-e0903n:779_4": "asilomaṃ vehāsaṃ gacchantaṃ”ti evamādinā ārocesi. Tasmiṃ bhante vatthusmiṃ cakkhubhūtā",
  "anya-e0903n:779_5": "vata bhikkhave sāvakā viharanti, ñāṇabhūtā vata bhikkhave sāvakā viharanti. (Peyyāla)",
  "anya-e0903n:779_6": "eso bhikkhave satto imasmiṃyeva rājagahe sūkariko ahosī”ti evamādinā bhagavatā bhāsitaṃ.",
  "anya-e0903n:780": "Sūcilomasutta",
  "anya-e0903n:781": "Pucchā – tattheva āvuso porāṇakehi dhammasaṃgāhakamahātherehi saṃgītaṃ sūcilomasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:782": "Vissajjanā – tattheva bhante rājagahe āyasmantañca lakkhaṇaṃ āyasmantañca mahāmoggallānaṃ ārabbha bhāsitaṃ. Āyasmā bhante lakkhaṇo bhagavato sammukhe tatheva avoca.",
  "anya-e0903n:783_0": "Āyasmā ca bhante mahāmoggallāno tatheva ārocesi. Tasmiṃ bhante vatthusmiṃ “cakkhubhūtā",
  "anya-e0903n:783_1": "vata bhikkhave sāvakā viharanti, ñāṇabhūtā vata bhikkhave sāvakā viharanti, (peyyāla)",
  "anya-e0903n:783_2": "eso bhikkhave satto imasmiṃyeva rājagahe sūto ahosī”ti evamādinā bhagavatā bhāsitā.",
  "anya-e0903n:784": "Pāpabhikkhusutta",
  "anya-e0903n:785": "Pucchā – tattheva āvuso porāṇakehi dhammasaṃgāhakamahātherehi saṃgītāni pāpabhikkhusuttādīni pañcasuttāni bhagavatā kattha kaṃ ārabbha kismiṃ vatthusmiṃ kathañca bhāsitāni.",
  "anya-e0903n:786_0": "Vissajjanā – rājagahe āyasmantañca lakkhaṇaṃ āyasmantañca mahāmoggallānaṃ ārabbha",
  "anya-e0903n:786_1": "bhāsitāni. Āyasmā bhante lakkhaṇo bhagavato sammukhe pubbe vuttanayeneva ārocesi.",
  "anya-e0903n:786_2": "Āyasmā ca bhante mahāmoggallāno “idhāhaṃ āvuso gijjhakūṭā pabbatā orohanto addasaṃ",
  "anya-e0903n:786_3": "bhikkhuṃ vehāsaṃ gacchantaṃ. Addasaṃ bhikkhuniṃ vehāsaṃ gacchantiṃ. Addasaṃ sikkhamānaṃ",
  "anya-e0903n:786_4": "vehāsaṃ gacchantiṃ. Addasaṃ sāmaṇeraṃ vehāsaṃ gacchantaṃ. Addasaṃ sāmaṇeriṃ vehāsaṃ",
  "anya-e0903n:786_5": "gacchantiṃ. Tassā saṅghāṭipi ādittā sampajjalitā sajotibhūtā, pattopi āditto sampajjalito",
  "anya-e0903n:786_6": "sajotibhūto, kāyabandhanampi ādittaṃ sampajjalitaṃ sajotibhūtaṃ, kāyopi āditto sampajjalito",
  "anya-e0903n:786_7": "sajotibhūto, sā sudaṃ aṭṭassaraṃ karotī”ti evamādinā ārocesi. Tasmiṃ bhante vatthusmiṃ",
  "anya-e0903n:786_8": "“cakkhubhūtā vata bhikkhave sāvakā viharanti ñāṇabhūtā vata bhikkhave sāvakā viharanti.",
  "anya-e0903n:786_9": "(Peyyāla). Eso bhikkhave bhikkhu kassapassasammāsambuddhassa pāvacane pāpabhikkhu",
  "anya-e0903n:786_10": "ahosi. Esā bhikkhave bhikkhunī kassapassa sammāsambuddhassa pāvacane pāpabhikkhunī",
  "anya-e0903n:786_11": "ahosi. Esā bhikkhave sikkhamānā kassapassa sammāsambuddhassa pāvacane pāpasikkhamānā",
  "anya-e0903n:786_12": "ahosi. Eso bhikkhave sāmaṇero kassapassasammāsambuddhassa pāvacane pāpasāmaṇero ahosi.",
  "anya-e0903n:786_13": "Esā bhikkhave sāmaṇerī kassapassa sammāsambuddhassa pāvacane pāpasāmaṇerī ahosī”ti",
  "anya-e0903n:786_14": "evamādinā bhagavatā bhāsitāni.",
  "anya-e0903n:787": "Opammasaṃyutta",
  "anya-e0903n:788": "Nakhasikhasutta",
  "anya-e0903n:789": "Pucchā – opammasaṃyutte āvuso porāṇakehi dhammasaṃgāhakamahātherehi saṃgītaṃ nakhasikhasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:790_0": "Vissajjanā – sāvatthiyaṃ bhante sambahule bhikkhū ārabbha “taṃ kiṃ maññatha bhikkhave,",
  "anya-e0903n:790_1": "katamaṃ nu kho bahutaraṃ, yo cāyaṃ mayā paritto nakhasikhāyaṃ paṃsu āropito, yā cāyaṃ",
  "anya-e0903n:790_2": "mahāpathavī”ti evamādinā bhagavatā bhāsitaṃ.",
  "anya-e0903n:791": "Taṃ kiṃ maññatha bhikkhave, katamaṃ nu kho bahutaraṃ.",
  "anya-e0903n:792": "Tasmātiha bhikkhave evaṃ sikkhitabbaṃ.",
  "anya-e0903n:793": "Āṇisutta",
  "anya-e0903n:794": "Pucchā – tattheva āvuso porāṇakehi dhammasaṃgāhakamahātherehi saṃgītaṃ āṇisuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:795_0": "Vissajjanā – sāvatthiyaṃyeva bhante sambahule bhikkhū ārabbha “bhūtapubbaṃ bhikkhave",
  "anya-e0903n:795_1": "dasārahānaṃ ānako nāma mudiṅgo ahosi, tassa dasārahā ānake ghaṭite aññaṃ āṇiṃ odahiṃsu,",
  "anya-e0903n:795_2": "ahu kho so bhikkhave samayo yaṃ ānakassa mudiṅgassa porāṇaṃ pokkharaphalakaṃ antaradhāyi,",
  "anya-e0903n:795_3": "āṇisaṅghāṭova avasissī”ti evamādinā bhagavatā bhāsitaṃ.",
  "anya-e0903n:796": "Bhikkhusaṃyutta",
  "anya-e0903n:797": "Navasutta",
  "anya-e0903n:798": "Pucchā – bhikkhusaṃyutte āvuso bhagavatā navasuttaṃ kattha kaṃ ārabbha kathañca bhāsitaṃ.",
  "anya-e0903n:799_0": "Vissajjanā – sāvatthiyaṃ bhante aññataraṃ navaṃ bhikkhuṃ ārabbha bhāsitaṃ. Aññataro",
  "anya-e0903n:799_1": "bhante navo bhikkhu pacchābhattaṃ piṇḍapātapaṭikkanto vihāraṃ pavisitvā apposukko",
  "anya-e0903n:799_2": "tuṇhībhūto saṅkasāyabhi, na bhikkhūnaṃ veyyāvaccaṃ karoti cīvarakārasamaye tasmiṃ",
  "anya-e0903n:799_3": "bhante vatthusmiṃ “mā kho tumhe bhikkhave etassa bhikkhuno ujjhāyitthā eso kho bhikkhave",
  "anya-e0903n:799_4": "bhikkhu catunnaṃ jhānānaṃ ābhicetasikānaṃ diṭṭhadhamma sukhavihārānaṃ nikāmalābhī",
  "anya-e0903n:799_5": "akicchalābhī akasiralābhī”ti evamādinā bhagavatā bhāsitaṃ.",
  "anya-e0903n:800": "Ahampi kho bhante sakaṃ kiccaṃ karomi,",
  "anya-e0903n:801": "Eso kho bhikkhave bhikkhu catunnaṃ jhānānaṃ ābhicetasikānaṃ diṭṭhadhammasukhavihārānaṃ nikāmalābhī akicchalābhī akasiralābhī –",
  "anya-e0903n:802": "Nayidaṃ sithilamārabbha, nayidaṃ appena thāmasā;",
  "anya-e0903n:803": "Nibbānaṃ adhigantabbaṃ, sabbadukkhappamocanaṃ;",
  "anya-e0903n:804": "Ayañca daharo bhikkhu, ayamuttamapuriso;",
  "anya-e0903n:805": "Dhāreti antimaṃ dehaṃ, jetvā māraṃ savāhiniṃ–",
  "anya-e0903n:806": "Khandhavaggasaṃyuttapāḷi",
  "anya-e0903n:807": "Saṃgāyanassa pucchā vissajjanā",
  "anya-e0903n:808": "Nakulapitusutta",
  "anya-e0903n:809": "Pucchā – tenāvuso bhagavatā jānatā…pe… sammāsambuddhena khandhavaggasaṃyutte paṭhamaṃ nakulapitusuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:810_0": "Vissajjanā – bhaggesu bhante susumāragire bhesakaḷāvane migadāye nakulapitaraṃ gahapatiṃ",
  "anya-e0903n:810_1": "ārabbha bhāsitaṃ. Nakulapitā bhante gahapati bhagavantaṃ “ahamasmi bhante jiṇṇo vuḍḍho",
  "anya-e0903n:810_2": "mahallako addhagato vayoanuppatto āturakāyo abhikkhaṇātaṅko, aniccadassāvī kho panāhaṃ",
  "anya-e0903n:810_3": "bhante bhagavato manobhāvanīyānañca bhikkhūnaṃ, ovadatu maṃ bhante bhagavā, anusāsatu",
  "anya-e0903n:810_4": "maṃ bhante bhagavā, yaṃ mamassa dīgharattaṃ hitāya sukhāyā”ti. Tasmiṃ bhante vatthusmiṃ",
  "anya-e0903n:810_5": "“evametaṃ gahapati, evametaṃ gahapati, āturo hāyaṃ gahapati kāyo aṇḍabhūto pariyonaddho,",
  "anya-e0903n:810_6": "yo hi gahapati imaṃ kāyaṃ pariharanto muhuttampi ārogyaṃ paṭijāneyya, kimaññatra",
  "anya-e0903n:810_7": "bālyā. Tasmātiha te gahapati evaṃ sikkhitabbaṃ ‘āturakāyassa me sato cittaṃ anāturaṃ",
  "anya-e0903n:810_8": "bhavissatī’ti. Evañhi te gahapati sikkhitabba”nti. Evaṃ kho bhante bhagavatā bhāsitaṃ.",
  "anya-e0903n:811": "Tasmātiha te gahapati evaṃ sikkhitabbaṃ.",
  "anya-e0903n:812": "Pucchā – tañcāvuso bhagavatā saṃkhittena bhāsitaṃ vitthārena kena kathañca vibhattaṃ.",
  "anya-e0903n:813_0": "Vissajjanā – taṃ kho bhante bhagavatā saṃkhittena desitaṃ “kathañca gahapati āturakāyo",
  "anya-e0903n:813_1": "ceva hoti āturacitto ca. Idha gahapati assutavā puthujjano ariyānaṃ adassāvī ariyadhammassa",
  "anya-e0903n:813_2": "akovido ariyadhamme avinīto, sappurisānaṃ adassāvī sappurisadhammassa akovido sappurisadhamme",
  "anya-e0903n:813_3": "avinīto rūpaṃ attato samanupassati rūpavantaṃ vā attānaṃ, attani vā rūpaṃ, rūpasmiṃ",
  "anya-e0903n:813_4": "vā attānaṃ, “ahaṃ rūpaṃ mama rūpa”nti pariyuṭṭhaṭṭhāyī hoti. Tassa “ahaṃ rūpaṃ mama",
  "anya-e0903n:813_5": "rūpa”nti pariyuṭṭhaṭṭhāyino taṃ rūpaṃ vipariṇamati aññathā hoti. Tassa rūpavipariṇāmaññathābhāvā",
  "anya-e0903n:813_6": "uppajjanti sokaparidevadukkhadomanassupāyāsā”ti evamādinā bhante āyasmatā sāriputtena",
  "anya-e0903n:813_7": "dhammasenāpatinā vitthārena vibhattaṃ.",
  "anya-e0903n:814": "Aniccasutta",
  "anya-e0903n:815": "Pucchā – tattheva āvuso dutiyavagge porāṇakehi dhammasaṃgāhaka mahātherehi paṭhamaṃ saṃgītaṃ aniccasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:816_0": "Vissajjanā – sāvatthiyaṃ bhante sambahule bhikkhū ārabbha “rūpaṃ bhikkhaveaniccaṃ,",
  "anya-e0903n:816_1": "vedanā aniccā, saññā aniccā, saṅkhārā aniccā, viññāṇaṃ aniccaṃ. Evaṃ passaṃ bhikkhave",
  "anya-e0903n:816_2": "sutavā ariyasāvako rūpasmimpi nibbindati, vedanāyapi nibbindati, saññāyapi nibbindati,",
  "anya-e0903n:816_3": "saṅkhāresupi nibbindati, viññāṇasmimpi nibbindati, nibbindaṃ virajjati, virāgā vimuccati,",
  "anya-e0903n:816_4": "vimuttasmiṃ ‘vimutta’miti ñāṇaṃ hotī”ti. Evaṃ kho bhante bhagavatā bhāsitaṃ.",
  "anya-e0903n:817": "Dukkhaanattasutta",
  "anya-e0903n:818": "Pucchā – dukkhaanattasuttāni panāvuso bhagavatā kattha kaṃ ārabbha kathañca bhāsitāni.",
  "anya-e0903n:819_0": "Vissajjanā – sāvatthiyaṃyeva bhante sambahule bhikkhū ārabbha “rūpaṃ bhikkhave dukkhaṃ,",
  "anya-e0903n:819_1": "vedanā dukkhā, saññā dukkhā, saṅkhārā dukkhā, viññāṇaṃ dukkhaṃ. Rūpaṃ bhikkhave anattā,",
  "anya-e0903n:819_2": "vedanā anattā, saññā anattā, saṅkhārā anattā, viññāṇaṃ anattā. Evaṃ passaṃ bhikkhave",
  "anya-e0903n:819_3": "sutavā ariyasāvako rūpasmimpi nibbindati, vedanāyapi nibbindati, saññāyapi nibbindati,",
  "anya-e0903n:819_4": "saṅkhāresupi nibbindati, viññāṇasmimpi nibbindati, nibbindaṃ virajjati, virāgā vimuccati,",
  "anya-e0903n:819_5": "vimuttasmiṃ ‘vimutta’miti ñāṇaṃ hoti, khīṇā jāti, vusitaṃ brahmacariyaṃ, kataṃ karaṇīyaṃ,",
  "anya-e0903n:819_6": "nāparaṃ itthattāyāti pajānātī”ti evaṃ kho bhante bhagavatā bhāsitāni.",
  "anya-e0903n:820": "Bhārasutta",
  "anya-e0903n:821": "Pucchā – bhārasuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:822_0": "Vissajjanā – sāvatthiyaṃyeva bhante sambahule bhikkhū ārabbha “bhārañca vo bhikkhave",
  "anya-e0903n:822_1": "desessāmi bhārahārañca bhārādānañca bhāranikkhepanañca, taṃ suṇātha. Katamo ca bhikkhavebhāro,",
  "anya-e0903n:822_2": "‘pañcupādānakkhandhā’ tissa vacanīyaṃ. Katame pañca, rūpupādānakkhandho vedanupādānakkhandho",
  "anya-e0903n:822_3": "saññupādānakkhandho saṅkhārupādānakkhandho viññāṇupādānakkhandho. Ayaṃ vuccati bhikkhave",
  "anya-e0903n:822_4": "bhāro”ti evamādinā bhagavatā bhāsitaṃ.",
  "anya-e0903n:823": "Bhārā have pañcakkhandhā, bhārahāro ca puggalo;",
  "anya-e0903n:824": "Bhārādānaṃ dukhaṃ loke, bhāranikkhepanaṃ sukhaṃ;",
  "anya-e0903n:825": "Nikkhipitvā garuṃ bhāraṃ, aññaṃ bhāraṃ anādiya;",
  "anya-e0903n:826": "Samūlaṃ taṇhamabbuyha, nicchāto parinibbuto.",
  "anya-e0903n:827": "Natumhākasutta",
  "anya-e0903n:828": "Pucchā – na tumhākasuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:829": "Vissajjanā – sāvatthiyaṃyeva bhante sambahule bhikkhu ārabbha “yaṃ bhikkhave natumhākaṃ taṃ pajahatha, taṃ vo pahīnaṃ hitāya sukhāyabhavissatī”ti evamādinā bhagavatā bhāsitaṃ.",
  "anya-e0903n:830": "Anattalakkhaṇasutta",
  "anya-e0903n:831": "Pucchā – anattalakkhaṇasuttaṃ panāvuso bhagavatā kattha kaṃ ārabbha kathañca bhāsitaṃ.",
  "anya-e0903n:832_0": "Vissajjanā – bārāṇasiyaṃ bhante isipatane migadāye pañcavaggiye bhikkhū ārabbha “rūpaṃ",
  "anya-e0903n:832_1": "bhikkhave anattā, rūpañca hidaṃ bhikkhave attā abhavissa, nayidaṃ rūpaṃ ābādhāya",
  "anya-e0903n:832_2": "saṃvatteyya, labbhetha ca rūpe evaṃ me rūpaṃ hotu, evaṃ me rūpaṃ mā ahosī”ti evamādinā bhagavatā bhāsitaṃ.",
  "anya-e0903n:833": "Yamakasutta",
  "anya-e0903n:834": "Pucchā – theravagge panāvuso tatiyaṃ saṃgītaṃ yamakasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:835_0": "Vissajjanā – sāvatthiyaṃ bhante āyasmantaṃ yamakattheraṃ ārabbha āyasmatā sāriputtattherena",
  "anya-e0903n:835_1": "dhammasenāpatinā bhāsitaṃ. Āyasmato bhante yamakattherassa evarūpaṃ pāpakaṃ diṭṭhigataṃ",
  "anya-e0903n:835_2": "uppannaṃ hoti “tathāhaṃ bhagavatā dhammaṃ desitaṃ ājānāmi, yathā khīṇāsavo bhikkhu",
  "anya-e0903n:835_3": "kāyassa bhedā ucchijjati vinassati, na hoti paraṃmaraṇā”ti. Tasmiṃ bhante vatthusmiṃ",
  "anya-e0903n:835_4": "“taṃ kiṃ maññasi āvuso yamaka, rūpaṃ niccaṃ vā aniccaṃ vā”ti evamādinā bhante āyasmatā",
  "anya-e0903n:835_5": "sāriputtattherena dhammasenāpatinā bhāsitaṃ.",
  "anya-e0903n:836_0": "Pucchā – kathañcāvuso tattha āyasmā sāriputtatthero dhammasenāpati āyasmato yamakattherassa",
  "anya-e0903n:836_1": "paṭividdhasaccassa diṭṭhisampannassa anuyogavattajhāpanavasena paṭipucchitvā uttari",
  "anya-e0903n:836_2": "dhammadesanaṃ vitthārena desesi.",
  "anya-e0903n:837_0": "Vissajjanā – taṃ kiṃ maññasi āvuso yamaka, rūpaṃ ‘tathāgato’ti samanupassasīti. ‘No",
  "anya-e0903n:837_1": "hetaṃ āvuso’. Vedanaṃ. Saññaṃ. Saṅkhāre. Viññāṇaṃ ‘tathāgato’ti samanupassasīti.",
  "anya-e0903n:837_2": "‘No hetaṃ āvuso’ti evamādinā bhante āyasmā sāriputtatthero dhammasenāpati āyasmato",
  "anya-e0903n:837_3": "yamakattherassa anuyogavattajhāpanavasena paṭipucchitvā paṭipucchitvā uttari dhammadesanaṃ pavattesi.",
  "anya-e0903n:838": "Taṃ kiṃ maññasi āvuso yamaka, rūpaṃ, vedanaṃ, saññaṃ, saṅkhāre, viññāṇaṃ ‘tathāgato’ti samanupassasi–",
  "anya-e0903n:839": "Vakkalisutta",
  "anya-e0903n:840": "Pucchā – tenāvuso bhagavatā…pe… sammāsambuddhena khandhavaggasaṃyutte theravagge pañcamaṃ vakkalisuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:841_0": "Vissajjanā – rājagahe bhante āyasmantaṃ vakkaliṃ theraṃ ārabbha bhāsitaṃ. Āyasmā",
  "anya-e0903n:841_1": "bhante vakkalithero ābādhiko dukkhito bāḷhagilāno bhagavantaṃ etadavoca “cirapaṭikāhaṃ",
  "anya-e0903n:841_2": "bhante bhagavantaṃ dassanāya upasaṅkamitukāmo, natthi ca me kāyasmiṃ tāvatikā balamattā,",
  "anya-e0903n:841_3": "yāvatāhaṃ bhagavantaṃ dassanāya upasaṅkameyya”nti. Tasmiṃ bhante vatthusmiṃ “alaṃ",
  "anya-e0903n:841_4": "vakkali, kiṃ te iminā pūtikāyena diṭṭhena, yo kho vakkali dhammaṃ passati, so maṃ",
  "anya-e0903n:841_5": "passati, yo maṃ passati, so dhammaṃ passati. Dhammañhi vakkali passanto maṃ passati,",
  "anya-e0903n:841_6": "maṃ passanto dhammaṃ passati. Taṃ kiṃ maññasi vakkali, rūpaṃ niccaṃ vā aniccaṃ vā”ti",
  "anya-e0903n:841_7": "evamādinā bhante bhagavatā bhāsitaṃ.",
  "anya-e0903n:842": "“Ahaṃ vakkali, kiṃ te iminā pūtikāyena diṭṭhena” –",
  "anya-e0903n:843": "“Taṃ kiṃ maññasi vakkali, rūpaṃ niccaṃ vā aniccaṃ vā” –",
  "anya-e0903n:844": "Aniccaṃ bhante.",
  "anya-e0903n:845": "“Yaṃ panāniccaṃ, dukkhaṃ vā taṃ sukhaṃ vā”–",
  "anya-e0903n:846": "Dukkhaṃ bhante.",
  "anya-e0903n:847": "Yaṃ panāniccaṃ dukkhaṃ vipariṇāmadhammaṃ, kallaṃ nu taṃ samanupassituṃ “etaṃ mama, esohamasmi, eso me attā”–",
  "anya-e0903n:848_0": "Pucchā – kathañcāvuso punapi bhagavā bhikkhū pesetvā āyasmato vakkalittherassa paggahavacanaṃ",
  "anya-e0903n:848_1": "ārocāpesi. Sopi kathaṃ attano pavattiṃ bhagavato paccārocāpesi. Kathañcassa abhisamparāyo ahosi.",
  "anya-e0903n:849_0": "Vissajjanā – suṇāvuso tvaṃ vakkali bhagavato vacanaṃ dvinnañca devatānaṃ, imaṃ āvuso",
  "anya-e0903n:849_1": "rattiṃ dve devatāyo abhikkantāya rattiyā abhikkantavaṇṇā kevalakappaṃ gijjhakūṭaṃ obhāsetvā yena",
  "anya-e0903n:850_0": "Bhagavā tenupasaṅkamiṃsu, upasaṅkamitvā bhagavantaṃ abhivādetvā ekamantaṃ aṭṭhaṃsu,",
  "anya-e0903n:850_1": "ekamantaṃ ṭhitā kho āvuso ekā devatā bhagavantaṃ etadavoca ‘vakkali bhante bhikkhu",
  "anya-e0903n:850_2": "vimokkhāya cetetī’ti. Aparā devatā bhagavantaṃ etadavoca ‘so hi nūna bhante suvimutto",
  "anya-e0903n:850_3": "vimuccissatī’ti. Bhagavā ca taṃ āvuso vakkali evamāha ‘mā bhāyi vakkali, mā bhāyi",
  "anya-e0903n:850_4": "vakkali, apāpakaṃ te maraṇaṃ bhavissati, apāpikā kālakiriyā’ti. Evaṃ kho bhante bhagavā",
  "anya-e0903n:850_5": "punapi bhikkhū pesetvā āyasmato vakkalittherassa paggahavacanaṃ ārocāpesi. Sopi bhante",
  "anya-e0903n:850_6": "āyasmā tenahāvuso mama vacanena bhagavato pāde sirasā vandatha “vakkali bhante bhikkhu",
  "anya-e0903n:850_7": "ābādhiko dukkhito bāḷhagilāno, so bhagavato pāde sirasā vandatī”ti, evañca vadetha",
  "anya-e0903n:850_8": "“rūpaṃ aniccaṃ, tāhaṃ bhante na kaṅkhāmi, yadaniccaṃ taṃ dukkhanti navicikicchāmi,",
  "anya-e0903n:850_9": "yadaniccaṃ dukkhaṃ vipariṇāmadhammaṃ, natthi me tattha chando vā rāgo vā pemaṃvāti",
  "anya-e0903n:850_10": "na vicikicchāmī”ti evamādinā bhagavato attano pavattiṃ paccārocāpesi. So hi bhante",
  "anya-e0903n:850_11": "āyasmā acirapakkantesu tesu bhikkhūsu satthaṃ āharitvā vedanaṃ vikkhambhetvā mūlakammaṭṭhānaṃ",
  "anya-e0903n:850_12": "ādāya sampajāno arahattaṃ sacchikatvā kālamakāsi. Evaṃ kho bhante tassa āyasmato",
  "anya-e0903n:850_13": "abhisamparāyo ahosi.",
  "anya-e0903n:851": "Assajisutta",
  "anya-e0903n:852": "Pucchā – assajisuttaṃ panāvuso bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:853_0": "Vissajjanā – rājagahe bhante āyasmantaṃ assajiṃ ārabbha bhāsitaṃ. Āyasmā bhante assaji",
  "anya-e0903n:853_1": "ābādhiko dukkhito bāḷhagilāno bhagavantaṃ etadavoca “pubbe khvāhaṃ bhante gelaññe",
  "anya-e0903n:853_2": "passambhetvā passambhetvā kāyasaṅkhāre viharāmi, sohaṃ samādhiṃ nappaṭilabhāmi. Tassa",
  "anya-e0903n:853_3": "mayhaṃ bhante taṃ samādhiṃ appaṭilabhato evaṃ hoti no cassāhaṃ parihāyāmī”ti. Tasmiṃ",
  "anya-e0903n:853_4": "bhante vatthusmiṃ “ye te assaji samaṇabrāhmaṇā samādhisārakā samādhisāmaññā, tesaṃ",
  "anya-e0903n:853_5": "taṃ samādhiṃ appaṭilabhataṃ evaṃ hoti ‘no cassu mayaṃ parihāyāmā’ti. Taṃ kiṃ maññasi",
  "anya-e0903n:853_6": "assaji, rūpaṃ niccaṃ vā aniccaṃ vā”ti evamādinā bhante bhagavatā bhāsitaṃ.",
  "anya-e0903n:854": "Khemakasutta",
  "anya-e0903n:855": "Pucchā – khemakasuttaṃ panāvuso kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:856_0": "Vissajjanā – kosambiyaṃ bhante sambahule there bhikkhū ārabbha āyasmatā khemakattherena",
  "anya-e0903n:856_1": "bhāsitaṃ. Sambahulā bhante therā bhikkhū āyasmantaṃ dāsakaṃ pesetvā catukkhattuṃ",
  "anya-e0903n:856_2": "āyasmantaṃ khemakaṃ ābādhikaṃ dukkhitaṃ bāḷhagilānaṃ gelaññakāraṇañca dhammañca pucchiṃsu,",
  "anya-e0903n:856_3": "tasmiṃ bhante vatthusmiṃ “pañcime āvuso upādānakkhandhā vuttā bhagavatā. Seyyathidaṃ,",
  "anya-e0903n:856_4": "rūpupādānakkhandho vedanupādānakkhandho saññupādānakkhandho saṅkhārupādānakkhandho",
  "anya-e0903n:856_5": "viññāṇupādānakkhandho, imesu khvāhaṃ āvuso pañcasu upādānakkhandhesu na kiñci attaṃ",
  "anya-e0903n:856_6": "vā attaniyaṃ vā samanupassāmī”ti evamādinā bhante āyasmatā khemakattherena bhāsitaṃ.",
  "anya-e0903n:857_0": "Pucchā – kathañcāvuso tattha āyasmā khemako uttari dhammadesanaṃ pavaḍḍhetvā vitthārena",
  "anya-e0903n:857_1": "therānaṃ bhikkhūnaṃ desesi. Kīdiso ca nesaṃ dhammadesakadhammappaṭiggāhakānaṃ dhammadesanāya ānisaṃso adhigato.",
  "anya-e0903n:858_0": "Vissajjanā – catutthe bhante vāre āyasmā khemako “alaṃ āvuso dāsaka kiṃ imāya sandhāvanikāya,",
  "anya-e0903n:858_1": "āharāvuso daṇḍaṃ, ahameva therānaṃ santikaṃ gamissāmī”ti daṇḍamolubbha āyasmā khemako",
  "anya-e0903n:858_2": "yena therā bhikkhū tenupasaṅkami, upasaṅkamitvā therehi bhikkhūhi pucchito “nakhvāhaṃ",
  "anya-e0903n:858_3": "āvuso rūpaṃ asmīti vadāmi, napi aññatra rūpā asmīti vadāmi. Na khvāhaṃ āvuso vedanaṃ",
  "anya-e0903n:858_4": "asmīti vadāmi, napi aññatra vedanā asmīti vadāmī”ti evamādinā bhante āyasmā khemako",
  "anya-e0903n:858_5": "uttaripi dhammadesanaṃ pavaḍḍhetvā vitthārena desesi. Imasmiñca pana bhante veyyākaraṇasmiṃ",
  "anya-e0903n:858_6": "bhaññamāne saṭṭhimattānaṃ therānaṃ bhikkhūnaṃ anupādāya āsavehi cittāni vimucciṃsu",
  "anya-e0903n:858_7": "āyasmatoca khemakassa. Evaṃ kho bhante tesaṃ therānaṃ dhammadesakadhammappaṭiggāhakānaṃ",
  "anya-e0903n:858_8": "dhammābhisamayo ahosi.",
  "anya-e0903n:859": "Channasutta",
  "anya-e0903n:860": "Pucchā – channasuttaṃ panāvuso kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:861_0": "Vissajjanā – kosambiyaṃ bhante āyasmantaṃ channattheraṃ ārabbha bhāsitaṃ. Āyasmā",
  "anya-e0903n:861_1": "bhante channatthero āyasmantaṃ ānandaṃ etadavoca “ovadatu maṃ āyasmā ānando, anusāsatu",
  "anya-e0903n:861_2": "maṃ āyasmā ānando, karotu me āyasmā ānando dhammiṃ kathaṃ, yathāhaṃ dhammaṃ passeyya”nti.",
  "anya-e0903n:861_3": "Tasmiṃ bhante vatthusmiṃ “sammukhā me taṃ āvuso channa bhagavato sutaṃ, sammukhā",
  "anya-e0903n:861_4": "paṭiggahitaṃ kaccānagottaṃ bhikkhuṃ ovadantassa, dvayanissito khvāyaṃ kaccāna loko",
  "anya-e0903n:861_5": "yebhuyyena atthitañceva natthitañca, lokasamudayaṃ kho kaccāna yathābhūtaṃ sammappaññāya",
  "anya-e0903n:861_6": "passato yā loke natthitā, sā na hotī”ti evamādinā bhante āyasmatā ānandattherena",
  "anya-e0903n:861_7": "dhammabhaṇḍāgārikena bhāsitaṃ.",
  "anya-e0903n:862": "Ovadatu maṃ āyasmā ānando, anusāsatu maṃ āyasmā ānando.",
  "anya-e0903n:863": "Pupphasutta",
  "anya-e0903n:864": "Pucchā – tenāvuso…pe… sammāsambuddhena khandhavaggasaṃyutte pupphavagge pupphasuttaṃ kattha kaṃ ārabbha kathañca bhāsitaṃ.",
  "anya-e0903n:865_0": "Vissajjanā – sāvatthiyaṃ bhante sambahule bhikkhū ārabbha “nāhaṃ bhikkhave lokena",
  "anya-e0903n:865_1": "vivadāmi, lokova mayā vivadati, na bhikkhave dhammavādī kenaci lokasmiṃ vivadati,",
  "anya-e0903n:865_2": "yaṃ bhikkhave natthi sammataṃ loke paṇḍitānaṃ, ahampitaṃ “natthī”ti vadāmi, yaṃ bhikkhave",
  "anya-e0903n:865_3": "atthisammataṃ loke paṇḍitānaṃ, ahampitaṃ “atthī”ti vadāmī”ti evamādinā bhagavatā bhāsitaṃ.",
  "anya-e0903n:866": "Nāhaṃ bhikkhave lokena vivadāmi.",
  "anya-e0903n:867": "Na bhikkhave dhammavādī kenaci lokasmiṃ vivadati.",
  "anya-e0903n:868": "Pheṇapiṇḍūpamasutta",
  "anya-e0903n:869": "Pucchā – tattheva āvuso pheṇapiṇḍūpamasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:870_0": "Vissajjanā – ayujjhāyaṃ bhante gaṅgāya nadiyā tīre sambahule bhikkhū ārabbha “seyyathāpi",
  "anya-e0903n:870_1": "bhikkhave ayaṃ gaṅgā nadī mahantaṃ pheṇapiṇḍaṃ āvaheyya, tamenaṃ cakkhumā puriso",
  "anya-e0903n:870_2": "passeyya nijjhāyeyya yoniso upaparikkheyya, tassa taṃ passato nijjhāyato yoniso upaparikkhato",
  "anya-e0903n:870_3": "rittakaññeva khāyeyya, tucchakaññeva khāyeyya, asārakaññeva khāyeyya, kiṃ siyā bhikkhave",
  "anya-e0903n:870_4": "pheṇapiṇḍe sāro. Evameva kho bhikkhave yaṃ kiñci rūpaṃ atītānāgatapaccuppannaṃ ajjhattaṃvā",
  "anya-e0903n:870_5": "bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, taṃ",
  "anya-e0903n:870_6": "bhikkhu passati nijjhāyati yoniso upaparikkhati, tassa taṃ passato nijjhāyato yoniso",
  "anya-e0903n:870_7": "upaparikkhato rittakaññeva khāyati, tucchakaññeva khāyati, asārakaññeva khāyati,",
  "anya-e0903n:870_8": "kiñhi siyā bhikkhave rūpe sāro”ti evamādinā bhagavatā bhāsitaṃ.",
  "anya-e0903n:871": "Pheṇapiṇḍūpamaṃ rūpaṃ, vedanā pubbuḷupamā;",
  "anya-e0903n:872": "Marīcikūpamā saññā, saṅkhārā kadalūpamā;",
  "anya-e0903n:873": "Māyūpamañca viññāṇaṃ, desitādiccabandhunā;",
  "anya-e0903n:874": "Yathā yathā nijjhāyati, yoniso upaparikkhati;",
  "anya-e0903n:875": "Rittakaṃ tucchakaṃ hoti, yo naṃ passati yoniso.",
  "anya-e0903n:876": "Imañca kāyaṃ ārabbha, bhūripaññena desitaṃ;",
  "anya-e0903n:877": "Pahānaṃ tiṇṇaṃ dhammānaṃ, rūpaṃ passatha chaḍḍitaṃ.",
  "anya-e0903n:878": "Āyu usmāca viññāṇaṃ, yadā kāyaṃ jahantimaṃ;",
  "anya-e0903n:879": "Apaviddho tadā seti, parabhattaṃ acetanaṃ.",
  "anya-e0903n:880": "Etādisāyaṃ santāno, māyāyaṃ bālalāpinī;",
  "anya-e0903n:881": "Vadhako esa akkhāto, sāro ettha na vijjati.",
  "anya-e0903n:882": "Evaṃ khandhe avekkheyya, bhikkhu āraddhavīriyo;",
  "anya-e0903n:883": "Divā vā yadi vā rattiṃ, sampajāno paṭissato.",
  "anya-e0903n:884": "Jaheyya sabbasaṃyogaṃ, kareyya saraṇattano;",
  "anya-e0903n:885": "Careyyādittasīsova, patthayaṃ accutaṃ padaṃ.",
  "anya-e0903n:886": "Dutiyadhammakatikasutta",
  "anya-e0903n:887": "Pucchā – tattheva āvuso dhammakathikavagge dutiyadhammakathikasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:888_0": "Vissajjanā – sāvatthiyaṃ bhante aññataraṃ bhikkhuṃ ārabbha bhāsitaṃ. Aññatamo bhante",
  "anya-e0903n:888_1": "bhikkhu bhagavantaṃ etadavoca “dhammakathiko dhammakathikoti bhante vuccati, kittāvatā",
  "anya-e0903n:888_2": "nu kho bhante dhammakathiko hoti, kittāvatā dhammānudhammappaṭipanno hoti, kittāvatā",
  "anya-e0903n:888_3": "diṭṭhadhammanibbānappatto hotī”ti. Tasmiṃ bhante vatthusmiṃ “rūpassa ce bhikkhu nibbidāya",
  "anya-e0903n:888_4": "virāgāya nirodhāya dhammaṃ deseti, ‘dhammakathiko bhikkhū’ti alaṃ vacanāyā”ti evamādinā bhagavatā bhāsitaṃ.",
  "anya-e0903n:889": "Sīlavantasutta, sutavantasutta",
  "anya-e0903n:890": "Pucchā – tattheva āvuso porāṇakehi dhammasaṃgāhakamahātherehi saṃgītaṃ sīlavantasuttañca sutavantasuttañca kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:891_0": "Vissajjanā – bārāṇasiyaṃ bhante āyasmantaṃ mahākoṭṭhikaṃ ārabbha āyasmatā sāriputtattherena",
  "anya-e0903n:891_1": "dhammasenāpatinā bhāsitaṃ. Āyasmā bhante mahākoṭṭhiko sāyanhasamayaṃ paṭisallānā",
  "anya-e0903n:891_2": "vuṭṭhito yenāyasmā sāriputto tenupasaṅkami, upasaṅkamitvā āyasmantaṃ sāriputtaṃ etadavoca",
  "anya-e0903n:891_3": "“sīlavatāvuso sāriputta bhikkhunā katame dhammā yoniso manasikātabbā. Sutāvatāvuso",
  "anya-e0903n:891_4": "sāriputta bhikkhunā katame dhammā yoniso manasikātabbā”ti. Tasmiṃ bhante vatthusmiṃ",
  "anya-e0903n:891_5": "“sīlavatāvuso koṭṭhika bhikkhunā, sutāvatāvuso koṭṭhika bhikkhunā pañcupādānakkhandhā",
  "anya-e0903n:891_6": "aniccato dukkhato rogato gaṇḍato sallato aghato ābādhato parato palokato suññato",
  "anya-e0903n:891_7": "anattato yoniso manasikātabbā”ti evamādinā āyasmatā sāriputtattherena dhammasenāpatinā bhāsitaṃ.",
  "anya-e0903n:892": "Rādhasaṃyutta",
  "anya-e0903n:893": "Sattasutta",
  "anya-e0903n:894": "Pucchā – rādhasaṃyutte panāvuso dutiyaṃ sattasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:895_0": "Vissajjanā – sāvatthiyaṃ bhante āyasmantaṃ rādhattheraṃ ārabbha bhāsitaṃ. Āyasmā",
  "anya-e0903n:895_1": "bhante rādhatthero bhagavantaṃ etadavoca “satto sattoti bhante vuccati, kittāvatā",
  "anya-e0903n:895_2": "nu kho bhante sattoti vuccatī”ti. Tasmiṃ bhante vatthusmiṃ “rūpe kho rādha yo chando",
  "anya-e0903n:895_3": "yo rāgo yā nandī yā taṇhā, tatra satto tatra visatto, tasmā sattoti vuccatī”ti evamādinā bhagavatā bhāsitaṃ.",
  "anya-e0903n:896": "Diṭṭhisaṃyutta",
  "anya-e0903n:897": "Soattāsutta",
  "anya-e0903n:898": "Pucchā – diṭṭhisaṃyutte panāvuso tatiyaṃ saṃgītaṃ soattā suttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:899_0": "Vissajjanā – sāvatthiyaṃ bhante sambahule bhikkhū ārabbha “kismiṃ nu kho bhikkhave",
  "anya-e0903n:899_1": "sati kiṃ upādāya kiṃ abhinivissa evaṃ diṭṭhi uppajjati so attā so loko so pecca bhavissāmi",
  "anya-e0903n:899_2": "nicco dhuvo sassato avipariṇāmadhammo”ti evamādinā bhante bhagavatā bhāsitaṃ.",
  "anya-e0903n:900": "Natthidinnasutta",
  "anya-e0903n:901": "Pucchā – tattheva āvuso pañcamaṃ natthidinnasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:902_0": "Vissajjanā – sāvatthiyaṃyeva bhante sambahule bhikkhū ārabbha “kismiṃ nu kho bhikkhave",
  "anya-e0903n:902_1": "sati kiṃ upādāya kiṃ abhinivissa evaṃ diṭṭhi uppajjati natthi dinnaṃ, natthi yiṭṭhaṃ,",
  "anya-e0903n:902_2": "natthi hutaṃ, natthi sukatadukkaṭānaṃ kammānaṃ phalaṃ vipāko”ti evamādinā bhagavatā bhāsitaṃ.",
  "anya-e0903n:903": "Okkantasaṃyutta",
  "anya-e0903n:904": "Cakkhusutta",
  "anya-e0903n:905": "Pucchā – okkantasaṃyutte panāvuso paṭhamaṃ cakkhusuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:906_0": "Vissajjanā – sāvatthiyaṃ bhante sambahule bhikkhū ārabbha “cakkhuṃ bhikkhave aniccaṃ",
  "anya-e0903n:906_1": "vipariṇāmi aññathābhāvi. Sotaṃ. Ghānaṃ. Jivhaṃ. Kāyo. Mano anicco vipariṇāmī aññathābhāvī”ti",
  "anya-e0903n:906_2": "evamādinā bhagavatā bhāsitaṃ.",
  "anya-e0903n:907": "Sāriputtasaṃyutta",
  "anya-e0903n:908": "Sucimukhīsutta",
  "anya-e0903n:909": "Pucchā – sāriputtasaṃyutte panāvuso dasamaṃ sucimukhīsuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:910_0": "Vissajjanā – rājagahe bhante sucimukhiṃ paribbājikaṃ ārabbha āyasmatā sāriputtattherena",
  "anya-e0903n:910_1": "dhammasenāpatinā bhāsitaṃ. Sucimukhī bhante paribbājikā āyasmantaṃ sāriputtaṃ etadavoca",
  "anya-e0903n:910_2": "“kiṃ nu kho samaṇa adhomukho bhuñjasī”ti. Tasmiṃ bhante vatthusmiṃ “na khvāhaṃ bhagini",
  "anya-e0903n:910_3": "adhomukho bhuñjāmī”ti evamādinā paṭikkhipitvā “ye hi keci bhagini samaṇabrāhmaṇā",
  "anya-e0903n:910_4": "vatthuvijjā tiracchānavijjāya micchājīvena jīvikaṃ kappenti, ime vuccanti bhagini",
  "anya-e0903n:910_5": "samaṇabrāhmaṇā adhomukhā bhuñjantī”ti evamādinā āyasmatā sāriputtattherena dhammasenāpatinā bhāsitaṃ.",
  "anya-e0903n:911": "Kiṃ nu kho samaṇa adho mukho bhuñjasi.",
  "anya-e0903n:912": "Na khvāhaṃ bhagini adhomukho bhuñjāmi.",
  "anya-e0903n:913": "Tena hi samaṇa ubbhamukho bhuñjasi.",
  "anya-e0903n:914": "Na khvāhaṃ bhagini ubbhamukho bhuñjāmi.",
  "anya-e0903n:915": "Saḷāyatanavaggasaṃyuttapāḷi",
  "anya-e0903n:916": "Ajjhattāniccasutta, bāhirasutta",
  "anya-e0903n:917": "Pucchā – tenāvuso bhagavatā…pe… sammāsambuddhena saḷāyatanavaggasaṃyutte paṭhamaṃ ajjhattāniccasuttañca catutthaṃ bāhirāniccasuttañca kattha kaṃ ārabbha kathañca bhāsitaṃ.",
  "anya-e0903n:918_0": "Vissajjanā – sāvatthiyaṃ bhante sambahule bhikkhū ārabbha “cakkhuṃ bhikkhave aniccaṃ,",
  "anya-e0903n:918_1": "yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ ‘netaṃ mama, nesohamasmi,",
  "anya-e0903n:918_2": "na meso attā’ti evametaṃ yathābhūtaṃ sammappaññāya daṭṭhabba”nti evamādināca. “Rūpā",
  "anya-e0903n:918_3": "bhikkhave aniccā. Yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ netaṃ",
  "anya-e0903n:918_4": "mama, nesohamasmi, na meso attā”ti ca evamādinā bhagavatā bhāsitaṃ.",
  "anya-e0903n:919": "Sabbavagga",
  "anya-e0903n:920": "Ādittasutta",
  "anya-e0903n:921": "Pucchā – tatthāvuso sabbavagge chaṭṭhaṃ ādittasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:922_0": "Vissajjanā – gayāyaṃ bhante gayāsīse purāṇajaṭilaṃ bhikkhusahassaṃ ārabbha “sabbaṃ",
  "anya-e0903n:922_1": "bhikkhave ādittaṃ, kiñca bhikkhave sabbaṃ ādittaṃ. Cakkhu bhikkhave ādittaṃ, rūpā",
  "anya-e0903n:922_2": "ādittā, cakkhuviññāṇaṃ ādittaṃ, cakkhusamphasso āditto, yampidaṃ cakkhusamphassapaccayā",
  "anya-e0903n:922_3": "uppajjati, vedayitaṃ sukhaṃ vā dukkhaṃ vā adukkhamasukhaṃvā, tampi ādittaṃ. Kena",
  "anya-e0903n:922_4": "ādittaṃ. Rāgagginā dosagginā mohagginā ādittaṃ, jātiyā jarāya maraṇena sokehi paridevehi",
  "anya-e0903n:922_5": "dukkhehi domanassehi upāyāsehi ādittanti vadāmī”ti evamādinā bhagavatā bhāsitaṃ.",
  "anya-e0903n:923": "Migajālavagga",
  "anya-e0903n:924": "Paṭhama migajālasutta",
  "anya-e0903n:925": "Pucchā – migajālavagge āvuso paṭhamamigajālasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:926_0": "Vissajjanā – sāvatthiyaṃ bhante āyasmantaṃ migajālattheraṃ ārabbha bhāsitaṃ. Āyasmā",
  "anya-e0903n:926_1": "bhante migajālatthero bhagavantaṃ etadavoca “ekavihārī ekavihārīti bhante vuccati,",
  "anya-e0903n:926_2": "kittāvatānukho bhante ekavihārī hoti, kittāvatāca pana sadutiyavihārī hotī”ti. Tasmiṃ",
  "anya-e0903n:926_3": "bhante vatthusmiṃ “santi kho migajāla cakkhuviññeyā rūpā iṭṭhā kantā manāpā piyarūpā",
  "anya-e0903n:926_4": "kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati,",
  "anya-e0903n:926_5": "tassa taṃ abhinandato abhivadato ajjhosāya tiṭṭhato uppajjati nandī, nandiyā sati",
  "anya-e0903n:926_6": "sārāgo hoti, sārāge sati saṃyogo hoti, nandisaṃyojanasaṃyutto kho migajāla bhikkhu",
  "anya-e0903n:926_7": "sadutiyavihārīti vuccatī”ti evamādinā bhagavatā bhāsitaṃ.",
  "anya-e0903n:927": "Paṭhama chaphassāyatanasutta",
  "anya-e0903n:928": "Pucchā – tattheva navamaṃ saṃgītaṃ paṭhamachaphassāyatanasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:929_0": "Vissajjanā – rājagahe bhante sambahule bhikkhū ārabbha “yo hi koci vikkhave bhikkhu",
  "anya-e0903n:929_1": "channaṃ phassāyatanānaṃ samudayañca atthaṅgamañca assādañca ādīnavañca nissaraṇañca",
  "anya-e0903n:929_2": "yathābhūtaṃ nappajānāti, avusitaṃ tena brahmacariyaṃ, ārakā so imasmā dhammavinayā”ti",
  "anya-e0903n:929_3": "evamādinā bhagavatā bhāsitaṃ.",
  "anya-e0903n:930": "Ahaṃ hi bhante channaṃ phassāyatanānaṃ samudayañca atthaṅgamañca assādañca ādīnavañca nissaraṇañca yathābhūtaṃ nappajānāmi.",
  "anya-e0903n:931": "Cakkhuṃ etaṃ mama, esohamasmi, eso me attāti samanupassasi.",
  "anya-e0903n:932": "No hetaṃ bhante.",
  "anya-e0903n:933": "Ettha ca te bhikkhu cakkhu netaṃ mama, nesohamasmi, na meso attāti evametaṃ yathābhūtaṃ sammappaññāya sudiṭṭhaṃ bhavissati, esevanto dukkhassa.",
  "anya-e0903n:934": "Gilānavagga",
  "anya-e0903n:935": "Paṭhama gilānasutta",
  "anya-e0903n:936": "Pucchā – gilānavagge panāvuso paṭhamaṃ gilānasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:937_0": "Vissajjanā – sāvatthiyaṃ bhante aññataraṃ navaṃ bhikkhuṃ gilānaṃ ābādhitaṃ dukkhitaṃ",
  "anya-e0903n:937_1": "bāḷhagilānaṃ ārabbha bhāsitaṃ. Aññataro bhante bhikkhu gilāno ābādhiko dukkhito bāḷhagilāno",
  "anya-e0903n:937_2": "bhagavantaṃ etadavoca “nakhvāhaṃ bhante sīlavisuddhatthaṃ bhagavatā dhammaṃ desitaṃ",
  "anya-e0903n:937_3": "ājānāmī”ti. Tasmiṃ bhante vatthusmiṃ taṃ bhikkhuṃ paṭipucchitvā tassa ca vacanaṃ",
  "anya-e0903n:937_4": "sādhukāraṃ datvā “rāgavirāgattho hi bhikkhu mayā dhammo desito, taṃ kiṃ maññasi bhikkhu,",
  "anya-e0903n:937_5": "cakkhu niccaṃ vā aniccaṃ vāti. Aniccaṃ bhante. Yaṃ panāniccaṃ dukkhaṃ vā taṃ sukhaṃ",
  "anya-e0903n:937_6": "vāti, dukkhaṃ bhante”ti evamādinā bhagavatā bhāsitaṃ.",
  "anya-e0903n:938": "Na me bhante khamanīyaṃ.",
  "anya-e0903n:939": "Sādhu kho tvaṃ bhikkhu rāgavirāgatthaṃ mayā dhammaṃ desitaṃ ājānāsi,",
  "anya-e0903n:940": "Channavagga",
  "anya-e0903n:941": "Puṇṇasutta",
  "anya-e0903n:942": "Pucchā – channavagge panāvuso pañcamaṃ saṃgītaṃ puṇṇasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:943_0": "Vissajjanā – sāvatthiyaṃ bhante āyasmantaṃ puṇṇattheraṃ ārabbha bhāsitaṃ, āyasmā",
  "anya-e0903n:943_1": "bhante puṇṇatthero bhagavantaṃ etadavoca “sādhu me bhante bhagavā saṃkhittena dhammaṃ",
  "anya-e0903n:943_2": "desetu, yamahaṃ bhagavato dhammaṃ sutvā eko vūpakaṭṭho appamatto ātāpī pahitatto",
  "anya-e0903n:943_3": "vihareyya”nti. Tasmiṃ vatthusmiṃ “santi kho puṇṇa cakkhuviññeyyā rūpā iṭṭhā kantā",
  "anya-e0903n:943_4": "manāpā piyarūpā kāmūpasaṃhitā rajanīyā, tañce bhikkhu abhinandati abhivadati ajjhosāya",
  "anya-e0903n:943_5": "tiṭṭhati, tassa taṃ abhinandato abhivadato ajjhosāya tiṭṭhato uppajjati nandī, nandī",
  "anya-e0903n:943_6": "samudayo dukkhasamudayo puṇṇāti vadāmī”ti evamādinā bhante bhagavatā bhāsitaṃ.",
  "anya-e0903n:944_0": "Pucchā – evañcāvuso bhagavā āyasmato puṇṇattherassa saṃkhittena ovādaṃ datvā kathañca",
  "anya-e0903n:944_1": "naṃ paṭipucchi, kathañca so bhagavato ārocesi, kathañcassāyasmato puṇṇattherassa",
  "anya-e0903n:944_2": "abhisamparāyo ahosi.",
  "anya-e0903n:945_0": "Vissajjanā – evaṃ kho bhante bhagavā āyasmato puṇṇattherassa saṃkhittena ovādaṃ datvā",
  "anya-e0903n:945_1": "“iminā tvaṃ puṇṇa mayā saṃkhittena ovādena ovadito katamasmiṃ janapade viharissasī”ti",
  "anya-e0903n:945_2": "taṃ āyasmantaṃ puṇṇattheraṃ paṭipucchi. So ca bhante āyasmā “atthi bhante sunāparanto",
  "anya-e0903n:945_3": "nāma janapado, tatthāhaṃ viharissāmī”ti evamādinā bhagavato ārocesi. So hi bhante",
  "anya-e0903n:945_4": "āyasmā sunāparante janapade vasitvā teneva antaravassena tisso vijjā sacchākāsi.",
  "anya-e0903n:945_5": "Teneva antaravassena parinibbāyi. Evaṃ kho bhante tassa āyasmato abhisamparāyo ahosi.",
  "anya-e0903n:946": "Santi kho tassa bhagavato sāvakā kāyena ca jīvitena ca aṭṭīyamānā harāyamānā jigucchamānā satthahārakaṃ pariyesanti.",
  "anya-e0903n:947": "Sakkhissasi kho tvaṃ puṇṇa iminā damūpasamena samannāgato sunāparasantasmiṃ janapade vatthuṃ.",
  "anya-e0903n:948": "Saḷavagga",
  "anya-e0903n:949": "Mālukyaputtasutta",
  "anya-e0903n:950": "Pucchā – tenāvuso bhagavatā…pe… sammāsambuddhena saḷavagge dutiyaṃ mālukyaputtasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:951_0": "Vissajjanā – sāvatthiyaṃ bhante āyasmantaṃ mālukyaputtattheraṃ ārabbha bhāsitaṃ.",
  "anya-e0903n:951_1": "Āyasmā bhante mālukyaputtatthero bhagavantaṃ etadavoca “sādhu me bhante bhagavā saṃkhittena",
  "anya-e0903n:951_2": "dhammaṃ desetu, yamahaṃ bhagavato dhammaṃ sutvā eko vūpakaṭṭho appamatto ātāpī pahitatto",
  "anya-e0903n:951_3": "vihareyya”nti. Tasmiṃ vatthusmiṃ “ettha dāni mālukyaputta kiṃ dahare bhikkhū vakkhāmāti”ādinā",
  "anya-e0903n:951_4": "theraṃ apasādetvā ceva ussādetvā ca “taṃ kiṃ maññasi mālukyaputta, ye te cakkhuviññeyyā",
  "anya-e0903n:951_5": "rūpā adiṭṭhā adiṭṭhapubbā, na ca passasi, na ca te hoti passeyyanti, atthi te tattha",
  "anya-e0903n:951_6": "chando vā rāgo vā evamādinā bhante bhagavatā bhāsitaṃ.",
  "anya-e0903n:952_0": "Pucchā – imasmiṃ ca kho panāvuso bhagavatā ovāde saṃkhittena bhāsite so āyasmā mālukyaputtatthero",
  "anya-e0903n:952_1": "bhagavantaṃ kiṃ avoca kathañcassa bhagavā anuññāsi. Kīdiso cassāyasmato mālukyaputtattherassa",
  "anya-e0903n:952_2": "dhammābhisamayo ahosi.",
  "anya-e0903n:953_0": "Vissajjanā – imasmiṃ kho bhante ovāde bhagavatā saṃkhittena bhāsite āyasmā mālukyaputtatthero",
  "anya-e0903n:953_1": "bhagavantaṃ etadavoca “imassa khvāhaṃ bhante bhagavatā saṃkhittena bhāsitassa vitthārena atthaṃ ājānāmi.",
  "anya-e0903n:954": "Rūpaṃ disvā muṭṭhā, piyaṃ nimittaṃ manasi karoto;",
  "anya-e0903n:955": "Sārattacitto vedeti, tañca ajjhosa tiṭṭhati.",
  "anya-e0903n:956": "Tassa vaḍḍhanti vedanā, anekā rūpasambhavā;",
  "anya-e0903n:957": "Abhijjhā ca vihesā ca, cittamassūpahaññati;",
  "anya-e0903n:958": "Evaṃ ācinato dukkhaṃ, ārā nibbāna vuccati;",
  "anya-e0903n:959": "Peyyāla",
  "anya-e0903n:960": "Na so rajjati dhammesu, dhammaṃ ñatvā paṭissato;",
  "anya-e0903n:961": "Virattacitto vedeti, tañca nājjhosa tiṭṭhati.",
  "anya-e0903n:962": "Yathāssa jānato dhammaṃ, sevato cāpi vedanaṃ;",
  "anya-e0903n:963": "Khīyati nopacīyati, evaṃ so caratī sato;",
  "anya-e0903n:964": "Evaṃ apacinato dukkhaṃ, santike nibbāna vuccatīti.",
  "anya-e0903n:965_0": "Imassa khvāhaṃ bhante bhagavatā saṃkhittena bhāsitassa evaṃ vitthārena atthaṃ ājānāmīti.",
  "anya-e0903n:965_1": "Bhagavā ca bhante “sādhu sādhu mālukyaputta, sādhu kho tvaṃ mālukyaputta mayā saṃkhittena",
  "anya-e0903n:965_2": "bhāsitassa vitthārena atthaṃ ājānāsī”ti sādhukāraṃ datvā–",
  "anya-e0903n:966": "“Rūpaṃ disvā sati muṭṭho, piyaṃ nimittaṃ manasi karoto;",
  "anya-e0903n:967": "Sārattacitto vedeti, tañca ajjhosa tiṭṭhatī”ti–",
  "anya-e0903n:968": "Ādinā",
  "anya-e0903n:969_0": "Therassa vacanaṃ samanuññāsi. So ca bhante āyasmā mālukyaputtatthero eko vūpakaṭṭho",
  "anya-e0903n:969_1": "appamatto ātāpī pahitatto viharanto nacirasseva yassatthāya kulaputtā sammadeva agārasmā",
  "anya-e0903n:969_2": "anagāriyaṃ pabbajanti, tadanuttaraṃ brahmacariyapariyosānaṃ diṭṭheva dhamme sayaṃ",
  "anya-e0903n:969_3": "abhiññā sacchikatvā upasampajja vihāsi, “khīṇā jāti, vusitaṃ brahmacariyaṃ, kataṃ",
  "anya-e0903n:969_4": "karaṇīyaṃ, nāparaṃ itthattāyā”ti abbhaññāsi. Aññataroca panāyasmā mālukyaputto arahataṃ",
  "anya-e0903n:969_5": "ahosi. Evaṃ kho bhante tassa āyasmato abhisamparāyo ahosi.",
  "anya-e0903n:970": "Rūpaṃ disvā sati muṭṭhā, piyaṃ nimittaṃ manasi karoto;",
  "anya-e0903n:971": "Sārattacitto vedeti, tañca ajjhosa tiṭṭhati.",
  "anya-e0903n:972": "Pamādavihārīsutta",
  "anya-e0903n:973": "Pucchā – tattheva āvuso catutthaṃ pamādavihārīsuttaṃ bhagavatā kattha kaṃ ārabbha bhāsitaṃ.",
  "anya-e0903n:974_0": "Vissajjanā – sāvatthiyaṃ bhante sambahule bhikkhū ārabbha “pamādavihāriñca vo bhikkhave",
  "anya-e0903n:974_1": "desessāmi appamādavihāriñca, taṃ suṇātha. Kathañca bhikkhave pamādavihārī hoti. Cakkhundriyaṃ",
  "anya-e0903n:974_2": "asaṃvutassa bhikkhave viharato cittaṃ byāsiñcati cakkhuviññeyyesu rūpesu, tassa byāsittacittassa",
  "anya-e0903n:974_3": "pāmojjaṃ na hoti, pāmojje asati pīti na hoti, pītiyā passaddhi na hoti, passaddhiyā",
  "anya-e0903n:974_4": "asati dukkhaṃ hoti, dukkhino cittaṃ na samādhiyati, asamāhi te citte dhammā na pātubhavanti,",
  "anya-e0903n:974_5": "dhammānaṃ apātubhāvā pamādavihārītveva saṅkhaṃ gacchatī”ti evamādinā bhante bhagavatā bhāsitaṃ.",
  "anya-e0903n:975": "Lokakāmaguṇavagga",
  "anya-e0903n:976": "Rāhulovādasutta",
  "anya-e0903n:977": "Pucchā – lokakāmaguṇavagge āvuso aṭṭhamaṃ rāhulovādasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:978_0": "Vissajjanā – sāvatthiyaṃyeva bhante āyasmantaṃ rāhulaṃ ārabbha “taṃ kiṃ maññasi rāhula,",
  "anya-e0903n:978_1": "cakkhu niccaṃ vā aniccaṃ vāti. Aniccaṃ bhante. Yaṃ panāniccaṃ, dukkhaṃ vā taṃ sukhaṃvāti.",
  "anya-e0903n:978_2": "Dukkhaṃ bhante. Yaṃ panāniccaṃ dukkhaṃ vipariṇāmadhammaṃ kallaṃ nu taṃ samanupassituṃ",
  "anya-e0903n:978_3": "‘etaṃ mama, esohamasmi, eso me attā’ti. No hetaṃ bhante”ti evamādinā bhante bhagavatā bhāsitaṃ.",
  "anya-e0903n:979": "Yaṃnūnāhaṃ rāhulaṃ uttariṃ āsavānaṃ khaye vineyyaṃ.",
  "anya-e0903n:980": "Gaṇhāhi rāhula nisīdanaṃ.",
  "anya-e0903n:981": "Gahapativagga",
  "anya-e0903n:982": "Bhāradvājasutta",
  "anya-e0903n:983": "Pucchā – gahapativagge āvuso porāṇakehi dhammasaṃgāhakamahātherehi catutthaṃ saṃgītaṃ bhāradvājasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:984_0": "Vissajjanā – kosambiyaṃ bhante rājānaṃ udenaṃ ārabbha āyasmatā piṇḍolabhāradvājattherena",
  "anya-e0903n:984_1": "bhāsitaṃ. Rājā bhante udeno āyasmantaṃ piṇḍolabhāradvājaṃ etadavoca “ko nu kho bho",
  "anya-e0903n:984_2": "bhāradvāja hetu ko paccayo, yenime daharā bhikkhū susū kāḷakesā bhadrena yobbanena",
  "anya-e0903n:984_3": "samannāgatā paṭhamena vayasā anikīḷitāvino kāmesu yāvajīvaṃ paripuṇṇaṃ parisuddhaṃ",
  "anya-e0903n:984_4": "brahmacariyaṃ caranti, addhānañca āpādentī”ti. Tasmiṃ vatthusmiṃ “vuttaṃ kho",
  "anya-e0903n:985_0": "Etaṃ mahārāja tena bhagavatā jānatā passatā arahatā sammāsambuddhena etha tumhe bhikkhave",
  "anya-e0903n:985_1": "mātumattīsu mātucittaṃ upaṭṭhapetha. Bhaganimattīsu bhaginicittaṃ upaṭṭhapetha, dhītumattīsu",
  "anya-e0903n:985_2": "dhītucittaṃ upaṭṭhapethā”ti evamādinā bhante āyasmatā piṇḍola bhāradvājattherena bhāsitaṃ.",
  "anya-e0903n:986": "Verahaccānisutta",
  "anya-e0903n:987": "Pucchā – tattheva āvuso porāṇakehi dhammasaṃgāhakamahātherehi dasamaṃ saṃgītaṃ verahaccānisuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:988_0": "Vissajjanā – kāmaṇḍāyaṃ bhante verahaccānigottaṃ brāhmaṇiṃ ārabbha āyasmatā udāyittherena",
  "anya-e0903n:988_1": "bhāsitaṃ. Verahaccānīgottā bhante brāhmaṇī āyasmantaṃ udāyittheraṃ etadavoca “kismiṃ",
  "anya-e0903n:988_2": "nu kho bhante sati arahanto sukhadukkhaṃ paññapenti, kismiṃ asati arahanto sukhadukkhaṃ",
  "anya-e0903n:988_3": "na paññapentī”ti. Tasmiṃ vatthusmiṃ “cakkhusmiṃ kho bhagini sati arahanto sukhadukkhaṃ",
  "anya-e0903n:988_4": "paññapenti, cakkhusmiṃ asati arahanto sukhadukkhaṃ na paññapentī”ti evamādinā bhante",
  "anya-e0903n:988_5": "āyasmatā udāyittherena bhāsitaṃ.",
  "anya-e0903n:989": "Devadahavagga",
  "anya-e0903n:990": "Khaṇasutta",
  "anya-e0903n:991": "Pucchā – devadahavagge āvuso khaṇasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:992_0": "Vissajjanā – sakkesu bhante devadahe nāma sakyānaṃ nigame sambahule bhikkhū ārabbha",
  "anya-e0903n:992_1": "“lābhā vo bhikkhave, suladdhaṃ vo bhikkhave, khaṇo vo paṭiladdho brahmacariyavāsāyā”ti",
  "anya-e0903n:992_2": "evamādinā bhante bhagavatā bhāsitaṃ.",
  "anya-e0903n:993": "Samuddavagga",
  "anya-e0903n:994": "Bāḷisikopamasutta",
  "anya-e0903n:995": "Pucchā – samuddavagge panāvuso tatiyaṃ bāḷisikopamasuttaṃ bhagavatā kattha kaṃ ārabbha bhāsitaṃ.",
  "anya-e0903n:996_0": "Vissajjanā – rājagahe bhante jīvakambavane sambahule bhikkhū ārabbha “seyyathāpi",
  "anya-e0903n:996_1": "bhikkhave bāḷisiko āmisagatabaḷisaṃ gambhīre udakarahade pakkhipeyyā”ti evamādinā bhagavatā bhāsitaṃ.",
  "anya-e0903n:997": "Ādittapariyāyasutta",
  "anya-e0903n:998": "Pucchā – saḷāyatanavaggasaṃyutte samuddavagge panāvuso porāṇakehi dhammasaṃgāhakamahātherehi saṃgītaṃ aṭṭhamaṃ ādittapariyāyasuttaṃ bhagavatā kaṃ ārabbha kathañca bhāsitaṃ.",
  "anya-e0903n:999_0": "Vissajjanā – sambahule bhante bhikkhū ārabbha “ādittapariyāyaṃ vo bhikkhave dhammapariyāyaṃ",
  "anya-e0903n:999_1": "desessāmi, taṃ suṇātha. Katamo ca bhikkhave ādittapariyāyo dhammapariyāyo. Varaṃ",
  "anya-e0903n:999_2": "bhikkhave tattāya ayosalākāya ādittāya sampajjalitāya sajotibhūtāya cakkhundriyaṃ",
  "anya-e0903n:999_3": "sampalimaṭṭhaṃ, natveva cakkhuviññeyyesu rūpesu anubyañjanaso nimittaggāho”tiādinā bhagavatā bhāsitaṃ.",
  "anya-e0903n:1000": "Āsīvisavagga",
  "anya-e0903n:1001": "Paṭhamadārukkhandhopamasutta",
  "anya-e0903n:1002": "Pucchā – āsīvisavagge āvuso porāṇakehi dhammasaṃgāhakamahātherehi catutthaṃ saṃgītaṃ paṭhamadārukkhandhopamasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1003_0": "Vissajjanā – kosambiyaṃ bhante gaṅgāya nadiyā tīre sambahule bhikkhū ārabbha “passatha",
  "anya-e0903n:1003_1": "no tumhe bhikkhave amhaṃ mahantaṃ dārukkhandhaṃ gaṅgāya nadiyā sotena vuyhamāna”nti",
  "anya-e0903n:1003_2": "evamādinā bhagavatā bhāsitā.",
  "anya-e0903n:1004": "Upacāravacanaṃ",
  "anya-e0903n:1005": "Pucchā – kathañcāvuso tattha bhagavatā orimatīrādīnaṃ upacāravacanānaṃ attho vitthārena vibhajitvā pakāsito.",
  "anya-e0903n:1006_0": "Vissajjanā – orimaṃ tīranti kho bhikkhu channetaṃ ajjhattikānaṃ āyatanānaṃ adhivacanaṃ.",
  "anya-e0903n:1006_1": "Pārimaṃ tīranti kho bhikkhu channetaṃ bāhirānaṃ āyatanānaṃ adhivacanaṃ. Majjhe saṃsīdoti",
  "anya-e0903n:1006_2": "kho bhikkhu nandirāgassetaṃ adhivacanaṃ. Thale ussādoti kho bhikkhu asmimānassetaṃ",
  "anya-e0903n:1006_3": "adhivacananti evamādinā bhante bhagavatā tattha orimatīrādīnaṃ upacāravacanānaṃ attho",
  "anya-e0903n:1006_4": "vitthārena vibhajitvā pakāsito.",
  "anya-e0903n:1007": "Pucchā – imasmiṃ kho pana āvuso sutte bhagavatā bhāsite visesato kassa kīdiso attho kathañca paṭiladdho.",
  "anya-e0903n:1008": "Vissajjanā – imasmiṃ bhante sutte bhagavatā bhāsite visesato nandassa gopālakassa pabbajjā ca upasampadā ca yāva arahattāca visesato attho adhigato.",
  "anya-e0903n:1009": "Labheyyāhaṃ bhante bhagavato santike pabbajjaṃ, labheyyaṃ upasampadaṃ.",
  "anya-e0903n:1010": "Tena hi tvaṃ nanda sāmikānaṃ gāvo niyyātehi.",
  "anya-e0903n:1011": "Gamissanti bhante gāvo vacchagiddhiniyo.",
  "anya-e0903n:1012": "Kiṃsukopamasutta",
  "anya-e0903n:1013": "Pucchā – tattheva āvuso porāṇakehi dhammasaṃgāhakamahātherehi aṭṭhamaṃ saṃgītaṃ kiṃsukopamasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1014_0": "Vissajjanā – sakkesu bhante kapilavatthusmiṃ nigrodhārāme aññataraṃ kārakaṃ bhikkhuṃ",
  "anya-e0903n:1014_1": "ārabbha bhāsitaṃ. Aññataro bhante kārako bhikkhu cattāro khāṇāsave bhikkhū ñāṇadassanavisuddhaṃ",
  "anya-e0903n:1014_2": "pucchitvā asantuṭṭho tesaṃ bhikkhūnaṃ pañhāveyyākaraṇena yena bhagavā tenupasaṅkami.",
  "anya-e0903n:1014_3": "Upasaṅkamitvā bhagavantaṃ etadavoca “kittāvatā nu kho bhante bhikkhuno dassanaṃ suvisuddhaṃ",
  "anya-e0903n:1014_4": "hotī”ti. Tasmiṃ vatthusmiṃ “seyyathāpi bhikkhu purisassa kiṃsuko adiṭṭhapubbo assa,",
  "anya-e0903n:1014_5": "so yenaññataro puriso kiṃsukassa dassāvī tenupasaṅkameyyā”ti evamādinā bhante bhagavatā bhāsitaṃ.",
  "anya-e0903n:1015": "Chappāṇakopamasutta",
  "anya-e0903n:1016": "Pucchā – tattheva āvuso porāṇakehi dhammasaṃgāhakamahātherehi dasamaṃ saṃgītaṃ chappāṇakopamasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1017": "Vissajjanā – sakkesuyeva bhante sambahule bhikkhū ārabbha “seyyathāpi, bhikkhave puriso arugatto pakkagatto saravanaṃ paviseyyā’ti evamādinā bhagavatā bhāsitaṃ.",
  "anya-e0903n:1018": "Pucchā – kathañcāvuso tattha bhagavatā asaṃvaro vitthārena vibhajitvā desito.",
  "anya-e0903n:1019_0": "Vissajjanā – kathañca bhikkhave asaṃvaro hoti, idha bhikkhave bhikkhu cakkhunā rūpaṃ",
  "anya-e0903n:1019_1": "disvā piyarūpe rūpe adhimuccati, appiyarūpe rūpe byāpajjati, anupaṭṭhitakāyassati",
  "anya-e0903n:1019_2": "ca viharati parittacetaso. Tañca cetovimuttiṃ paññāvimuttiṃ yathābhūtaṃ nappajānāti,",
  "anya-e0903n:1019_3": "yatthassa te uppannā pāpakā akusalā dhammā aparisesā nirujjhantīti evamādinā bhante",
  "anya-e0903n:1019_4": "bhagavatā tattha asaṃvaro vitthārena vibhajitvā desito.",
  "anya-e0903n:1020": "Pucchā – kathañcāvuso tattha bhagavatā saṃvaro vibhajitvā vitthārena desito.",
  "anya-e0903n:1021_0": "Vissajjanā – kathañca bhikkhave saṃvaro hoti, idha bhikkhave bhikkhu cakkhunā rūpaṃ",
  "anya-e0903n:1021_1": "disvā piyarūpe rūpe nādhimuccati, appiyarūpe rūpe na byāpajjatīti, evamādinā bhante",
  "anya-e0903n:1021_2": "bhagavatā tattha saṃvaro vibhajitvā vitthārena desito.",
  "anya-e0903n:1022": "Vedanāsaṃyutta",
  "anya-e0903n:1023": "Daṭṭhabbasutta",
  "anya-e0903n:1024": "Pucchā – tenāvuso bhagavatā…pe… sammāsambuddhena vedanāsaṃyutte pañcamaṃ daṭṭhabbasuttaṃ kattha kaṃ ārabbha kathañca bhāsitaṃ.",
  "anya-e0903n:1025_0": "Vissajjanā – sakkesu bhante kapilavatthusmiṃ nigrodhārāme sambahule bhikkhū ārabbha",
  "anya-e0903n:1025_1": "“tisso imā bhikkhave vedanā. Katamā tisso, sukhā vedanā dukkhāvedanā adukkhamasukhā",
  "anya-e0903n:1025_2": "vedanā. Sukhā bhikkhave vedanā dukkhato daṭṭhabbā, dukkhā vedanā sallato daṭṭhabbā,",
  "anya-e0903n:1025_3": "adukkhamasukhā vedanā aniccato daṭṭhabbā”ti evamādinā bhagavatā bhāsitaṃ.",
  "anya-e0903n:1026": "Sukhā bhikkhave vedanā dukkhato daṭṭhabbā.",
  "anya-e0903n:1027": "Yo sukhaṃ dukkhato addasa, dukkhamaddakkhi sallato;",
  "anya-e0903n:1028": "Adukkhamasukhaṃ santaṃ, addakkhinaṃ aniccato.",
  "anya-e0903n:1029": "Sa ve sammaddaso bhikkhu, parijānāti vedanā;",
  "anya-e0903n:1030": "So vedanā pariññāya, diṭṭhe dhamme anāsavo;",
  "anya-e0903n:1031": "Kāyassa bhedā dhammaṭṭho, saṅkhyaṃ nopeti vedagū.",
  "anya-e0903n:1032": "Sallasutta",
  "anya-e0903n:1033": "Pucchā – tattheva āvuso chaṭṭhaṃ sallasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1034_0": "Vissajjanā – sakkesu bhante kapilavatthusmiṃ nigrodhārāme sambahule bhikkhū ārabbha",
  "anya-e0903n:1034_1": "“assutavā bhikkhave puthujjano sukhampi vedanaṃ vedayati, dukkhampi vedanaṃ vedayati,",
  "anya-e0903n:1034_2": "adukkhamasukhampi vedanaṃ vedayati. Sutavā bhikkhave ariyasāvako sukhampi vedanaṃ",
  "anya-e0903n:1034_3": "vedayati, dukkhampi vedanaṃ vedayati, adukkhamasukhampi vedanaṃ vedayati. Tatra bhikkhave",
  "anya-e0903n:1034_4": "ko viseso, ko adhippayāso, kiṃ nānākaraṇaṃ sutavato ariyabhāvakassa assutavatā puthujjanenā”ti",
  "anya-e0903n:1034_5": "evamādinā bhagavatā bhāsitaṃ.",
  "anya-e0903n:1035": "Jambukhādakasaṃyutta",
  "anya-e0903n:1036": "Nibbānapañhāsutta",
  "anya-e0903n:1037": "Pucchā – jambukhādakasaṃyutte āvuso paṭhamaṃ nibbānapañhāsuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1038_0": "Vissajjanā – magadhesu bhante nālakagāmake jambukhādakaṃ paribbājakaṃ ārabbha āyasmatā",
  "anya-e0903n:1038_1": "sāriputtattherena dhammasenāpatinā bhāsitaṃ. Jambukhādako bhante paribbājako āyasmantaṃ",
  "anya-e0903n:1038_2": "sāriputtaṃ etadavoca “nibbānaṃ nibbānanti āvuso sāriputta vuccati, katamaṃ nukho",
  "anya-e0903n:1038_3": "āvuso nibbāna”nti. Tasmiṃ bhante vatthusmiṃ “yo kho āvuso rāgakkhayo dosakkhayo mohakkhayo,",
  "anya-e0903n:1038_4": "idaṃ vuccati nibbāna”nti evamādinā āyasmatā sāriputtattherena dhammasenāpatinā bhāsitaṃ.",
  "anya-e0903n:1039": "Dhammavādīpañhāsutta",
  "anya-e0903n:1040": "Pucchā – tattheva āvuso porāṇakehi dhammasaṃgāhakamahātherehi tatiyaṃ saṃgītaṃ dhammavādīpañhāsuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1041_0": "Vissajjanā – magadhesuyeva bhante nālakagāme jambukhādakaṃ paribbājakaṃ ārabbha āyasmatā",
  "anya-e0903n:1041_1": "sāriputtattherena dhammasenāpatinā bhāsitaṃ. Jambukhādako bhante paribbājako āyasmantaṃ",
  "anya-e0903n:1041_2": "sāriputtaṃ etadavoca “ke nu kho āvuso sāriputta loke dhammavādino, ke loke suppaṭipannā,",
  "anya-e0903n:1041_3": "ke loke sugatā”ti. Tasmiṃ bhante vatthusmiṃ “ye kho āvuso rāgappahānāya dhammaṃ desenti,",
  "anya-e0903n:1041_4": "dosappahānāya dhammaṃ desenti, mohappahānāya dhammaṃ desenti. Te loke dhammavādino”ti",
  "anya-e0903n:1041_5": "evamādinā āyasmatā sāriputtattherena dhammasenāpatinā bhāsitaṃ.",
  "anya-e0903n:1042": "Ke loke suppaṭipannā.",
  "anya-e0903n:1043": "Ke loke sugatā.",
  "anya-e0903n:1044": "Dukkarapañhāsutta",
  "anya-e0903n:1045": "Pucchā – tattheva porāṇakehi dhammasaṃgāhaka mahātherehi pariyosānasuttabhāvena saṃgītaṃ dukkarapañhāsuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1046_0": "Vissajjanā – magadhesuyeva nālakagāme jambukhādakaṃ paribbājakaṃ ārabbha āyasmatā",
  "anya-e0903n:1046_1": "sāriputtattherena dhammasenāpatinā bhāsitaṃ. Jambukhādako bhante paribbājako āyasmantaṃ",
  "anya-e0903n:1046_2": "sāriputtaṃ etadavoca “kiṃ nu kho āvuso sāriputta imasmiṃ dhammavinaye dukkara”nti.",
  "anya-e0903n:1046_3": "Tasmiṃ bhante vatthusmiṃ “pabbajjā kho āvuso imasmiṃ dhammavinaye dukkarā”ti evamādinā",
  "anya-e0903n:1046_4": "āyasmatā sāriputtattherena dhammasenāpatinā bhāsitaṃ.",
  "anya-e0903n:1047": "Moggallānasaṃyutta",
  "anya-e0903n:1048": "Sakkasutta",
  "anya-e0903n:1049": "Pucchā – moggallānasaṃyutte āvuso dasamaṃ saṃgītaṃ sakkasuttaṃ kattha kaṃ ārabbha kena kathañca bhāsitaṃ.",
  "anya-e0903n:1050_0": "Vissajjanā – devesu bhante tāvatiṃsesu sakkaṃ devānamindaṃ ārabbha “sādhu kho devānaminda",
  "anya-e0903n:1050_1": "buddhasaraṇagamanaṃ hoti, buddhasaraṇagamanahetu kho devānaminda evamidhekacce sattā",
  "anya-e0903n:1050_2": "kāyassa bhedā paraṃ maraṇā sugatiṃ saggaṃ lokaṃ upapajjantī”ti evamādinā bhante āyasmatā",
  "anya-e0903n:1050_3": "mahāmoggallānattherena bhāsitaṃ.",
  "anya-e0903n:1051": "Cittasaṃyutta",
  "anya-e0903n:1052": "Nigaṇṭhanāṭaputtasutta",
  "anya-e0903n:1053": "Pucchā – cittasaṃyutte āvuso porāṇakehi dhammasaṃgāhakamahātherehi aṭṭhamaṃ saṃgītaṃ nigaṇṭhanāṭaputtasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1054_0": "Vissajjanā – macchikāsaṇḍe bhante nigaṇṭhaṃ nāṭaputtaṃ ārabbha cittena gahapatinā",
  "anya-e0903n:1054_1": "bhāsitaṃ. Nigaṇṭho bhante nāṭaputto cittaṃ gahapatiṃ etadavoca “saddahasi tvaṃ gahapati",
  "anya-e0903n:1054_2": "samaṇassa gotamassa atthi avitakko avicāro samādhi, atthi vitakkavicārānaṃ nirodho”ti.",
  "anya-e0903n:1054_3": "Tasmiṃ bhante vatthusmiṃ “na khvāhaṃ ettha bhante bhagavato saddhāya gacchāmi, atthi",
  "anya-e0903n:1054_4": "avitakko avicāro samādhi, atthi vitakkavicārānaṃ nirodho”ti evamādinā cittena gahapatinā bhāsitaṃ.",
  "anya-e0903n:1055": "Idaṃ bhavanto passantu.",
  "anya-e0903n:1056": "Yāva ujuko cāyaṃ citto gahapati.",
  "anya-e0903n:1057": "“Ahaṃ kho bhante yāvadeva ākaṅkhāmi, vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi” –",
  "anya-e0903n:1058": "Idaṃ bhavanto passantu.",
  "anya-e0903n:1059": "Acelakassapasutta",
  "anya-e0903n:1060": "Pucchā – tattheva āvuso porāṇakehi dhammasaṃgāhakamahātherehi navamaṃ saṃgītaṃ acelakassapasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1061_0": "Vissajjanā – tattheva bhante macchikāsaṇḍe acelaṃ kassapaṃ ārabbha cittena gahapatinā",
  "anya-e0903n:1061_1": "bhāsitaṃ. Acelo bhante kassapo cittaṃ gahapatiṃ etadavoca “imehi pana te gahapati",
  "anya-e0903n:1061_2": "tiṃsamattehi vassehi atthi koci uttarimanussadhammo alamariyañāṇadassanaviseso adhigato",
  "anya-e0903n:1061_3": "phāsuvihāro”ti. Tasmiṃ bhante vatthusmiṃ “gihinopi siyā bhante ahañhi bhante yāvadeva",
  "anya-e0903n:1061_4": "ākaṅkhāmi, vivicceva kāmehi vivicca akusalehi dhammehi savitakkaṃ savicāraṃ vivekajaṃ",
  "anya-e0903n:1061_5": "pītisukhaṃ paṭhamaṃ jhānaṃ upasampajja viharāmī”ti evamādinā cittena gahapatinā bhāsitaṃ.",
  "anya-e0903n:1062": "Gāmaṇisaṃyutta",
  "anya-e0903n:1063": "Caṇḍasutta",
  "anya-e0903n:1064": "Pucchā – tenāvuso bhagavatā…pe… sammāsambuddhena gāmaṇisaṃyutte paṭhamaṃ caṇḍasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1065_0": "Vissajjanā – sāvatthiyaṃ bhante caṇḍaṃ gāmaṇiṃ ārabbha bhāsitaṃ. Caṇḍo bhante gāmaṇi",
  "anya-e0903n:1065_1": "bhagavantaṃ etadavoca “ko nu kho bhante hetu ko paccayo, yena midhekacco caṇḍo caṇḍotveva",
  "anya-e0903n:1065_2": "saṅkhaṃ gacchati. Ko pana bhante hetu ko paccayo, yena midhekacco sorato soratotveva",
  "anya-e0903n:1065_3": "saṅkhaṃ gacchatī”ti. Tasmiṃ bhante vatthusmiṃ “idha gāmaṇi ekaccassa rāgo appahīno",
  "anya-e0903n:1065_4": "hoti, rāgassa appahīnattā pare kopenti, parehi kopiyamāno kopaṃ pātukaroti, so caṇḍotveva",
  "anya-e0903n:1065_5": "saṅkhaṃ gacchatī”ti evamādinā bhagavatā bhāsitaṃ.",
  "anya-e0903n:1066": "Khettūpamasutta",
  "anya-e0903n:1067": "Pucchā – tattheva āvuso porāṇakehi dhammasaṃgāhakamahātherehi sattamaṃ saṃgītaṃ khettūpamasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1068_0": "Vissajjanā – nāḷandāyaṃ bhante pāvārikambavane asibandhakaputtaṃ gāmaṇiṃ ārabbha",
  "anya-e0903n:1068_1": "bhāsitaṃ. Asibandhakaputto bhante gāmaṇi bhagavantaṃ etadavoca “nanu bhante bhagavā",
  "anya-e0903n:1068_2": "sabbapāṇabhūtahitānukampī viharatīti. Evaṃ gāmaṇi tathāgato sabbapāṇabhūtahitānukampī",
  "anya-e0903n:1068_3": "viharatīti. Atha kiñcarahi bhante bhagavā ekaccānaṃ sakkaccaṃ dhammaṃ deseti, ekaccānaṃ",
  "anya-e0903n:1068_4": "no tathā sakkaccaṃ dhammaṃ desetī”ti. Tasmiṃ bhante vatthusmiṃ “tena hi gāmaṇi taññevettha",
  "anya-e0903n:1068_5": "paṭipucchissāmi, yathā te khameyya, tathā naṃ byākareyyāsī”ti evamādinā bhagavatā bhāsitaṃ.",
  "anya-e0903n:1069": "Saṅkhadhamasutta",
  "anya-e0903n:1070": "Pucchā – tattheva āvuso porāṇakehi dhammasaṃgāhaka mahātherehi aṭṭhamaṃ saṃgītaṃ saṅkhadhamasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1071_0": "Vissajjanā – nāḷandāyaṃyeva bhante pāvārikambavane asibandhakaputtaṃ gāmaṇiṃ nigaṇṭhasāvakaṃ",
  "anya-e0903n:1071_1": "ārabbha bhāsitaṃ. Bhagavā bhante asibandhakaputtaṃ gāmaṇiṃ nigaṇṭhasāvakaṃ etadavoca",
  "anya-e0903n:1071_2": "“kathaṃ nu kho gāmaṇi nigaṇṭho nāṭaputto sāvakānaṃ dhammaṃ desetī”ti. Evaṃ kho bhante",
  "anya-e0903n:1071_3": "nigaṇṭho nāṭaputto sāvakānaṃ dhammaṃ deseti “yo koci pāṇaṃ atipāteti, sabbo so āpāyiko",
  "anya-e0903n:1071_4": "nerayiko. (Peyyāla) yaṃbahulaṃ yaṃbahulaṃ viharati, tena tena nīyatī”ti. Tasmiṃ bhante",
  "anya-e0903n:1071_5": "vatthusmiṃ “yaṃbahulaṃ yaṃbahulañca gāmaṇi viharati, tena tena nīyati, evaṃ sante",
  "anya-e0903n:1071_6": "na koci āpāyiko nerayiko bhavissati, yathā nigaṇṭhassa nāṭaputtassa vacana”nti evaṃ",
  "anya-e0903n:1071_7": "kho bhagavatā saṃkhittena bhāsitaṃ.",
  "anya-e0903n:1072": "Yaṃ bahulavāda",
  "anya-e0903n:1073": "Pucchā – kathañcāvuso tattha bhagavatā yaṃbahulavāde doso pakāsito.",
  "anya-e0903n:1074_0": "Vissajjanā – taṃ kiṃ maññasi gāmaṇi, yo so puriso pāṇātipātī rattiyā vā divasassa",
  "anya-e0903n:1074_1": "vā samayāsamayaṃ upādāya katamo bahutaro samayo yaṃ vāso pāṇamatipāteti. Yaṃ vā so",
  "anya-e0903n:1074_2": "pāṇaṃ nātipātetīti evamādinā bhante tattha bhagavatā asibandhakaṃ nigaṇṭhanāṭaputtassa",
  "anya-e0903n:1074_3": "sāvakaṃ gāmaṇiṃ pucchitvā pucchitvā yaṃbahulavāde doso pakāsito.",
  "anya-e0903n:1075": "Pucchā – kathañcāvuso tattha bhagavatā anekaṃsa vipākakammassa ekaṃ savipākavāde doso pakāsito.",
  "anya-e0903n:1076_0": "Vissajjanā – idha gāmaṇi ekacco satthā evaṃvādī hoti evaṃdiṭṭhi yo koci pāṇamatipāteti,",
  "anya-e0903n:1076_1": "sabbo so āpāyiko nerayikoti evamādinā bhante tattha bhagavatā anekaṃsa kammavipākassa",
  "anya-e0903n:1076_2": "ekaṃsavipākavāde doso vitthāretvā pakāsito.",
  "anya-e0903n:1077": "Pucchā – kathañcāvuso tattha bhagavatā yathādhammasāsane guṇovibhajitvā pakāsito.",
  "anya-e0903n:1078_0": "Vissajjanā – idha pana gāmaṇi tathāgato loke uppajjati arahaṃ sammāsambuddho vijjācaraṇasampanno",
  "anya-e0903n:1078_1": "sugato lokavidū anuttaropurisa dammasārathi satthādevamanussānaṃ buddho bhagavā,",
  "anya-e0903n:1078_2": "so anekapariyāyena pāṇātipātaṃ garahati vigarahati. “Pāṇātipātā viramathā”ti cāhāti",
  "anya-e0903n:1078_3": "evamādinā bhante bhagavatā tattha yathādhammasāsane guṇo vitthāretvā pakāsito.",
  "anya-e0903n:1079": "Bhadrakasutta",
  "anya-e0903n:1080": "Pucchā – tattheva āvuso porāṇakehi dhammasaṃgāhakamahātherehi ekādasamaṃ saṃgītaṃ bhadrakasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1081_0": "Vissajjanā – mallesu bhante uruvelakappenāma mallānaṃ nigame bhadrakaṃ gāmaṇiṃ ārabbha",
  "anya-e0903n:1081_1": "bhāsitaṃ. Bhadrako bhante gāmaṇi bhagavantaṃ etadavoca “sādhu me bhante bhagavā dukkhassa",
  "anya-e0903n:1081_2": "samudayañca atthaṅgamañca desetū”ti. Tasmiṃ bhante vatthusmiṃ “ahañce te gāmaṇi atītamaddhānaṃ",
  "anya-e0903n:1081_3": "ārabbha dukkhassa samudayañca atthaṅgamañca deseyyaṃ ‘evaṃ ahosi atītamaddhāna’nti.",
  "anya-e0903n:1081_4": "Tatra te siyā kaṅkhā siyā vimatī”ti evamādinā bhagavatā bhāsitaṃ.",
  "anya-e0903n:1082": "Sādhu me bhante bhagavā dukkhassa",
  "anya-e0903n:1083": "Samudayañca atthaṅgamañca desetu–",
  "anya-e0903n:1084": "“Taṃ kiṃ maññasi gāmaṇi, atthi uruvelakappe manussā” –",
  "anya-e0903n:1085": "Rāsiyasutta",
  "anya-e0903n:1086": "Pucchā – tenāvuso bhagavatā…pe… sammāsambuddhena gāmaṇisaṃyutte dvādasamaṃ saṃgītaṃ rāsiyasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1087_0": "Vissajjanā – mallesu bhante uruvelakappenāma mallānaṃ nigame rāsiyaṃ gāmaṇiṃ ārabbha",
  "anya-e0903n:1087_1": "bhāsitaṃ. Rāsiyo bhante gāmaṇi bhagavantaṃ upasaṅkamitvā etadadoca “sutaṃ me bhante",
  "anya-e0903n:1087_2": "‘samaṇo gotamo sabbaṃ tapaṃ garahati, sabbaṃ tamassiṃ lūkhajīviṃ ekaṃsena upavadati",
  "anya-e0903n:1087_3": "upakkosatī”ti. Ye te bhante evamāhaṃsu ‘samaṇo gotamo sabbaṃ tapaṃ garahati, sabbaṃ",
  "anya-e0903n:1087_4": "tapassiṃ lūkhajīviṃ ekaṃsena upavadati upakkosatī”ti. Kacci te bhante bhagavato vuttavādino,",
  "anya-e0903n:1087_5": "na ca bhagavantaṃ abhūtena abbhācikkhanti, dhammassa cānudhammaṃ byākarontī”ti. Tasmiṃ",
  "anya-e0903n:1087_6": "bhante vatthusmiṃ ye te gāmaṇi evamāhaṃsu “samaṇo gotamo sabbaṃ tapaṃ garahati, sabbaṃ",
  "anya-e0903n:1087_7": "tapassiṃ lūkhajīviṃ ekaṃsena upavadati upakkosatī”ti evamādinā bhagavatā bhāsitaṃ.",
  "anya-e0903n:1088": "Pucchā – kathañcāvuso tattha bhagavatā garahitabbāgarahitabbā kāmabhogino vitthārena vibhajitvā pakāsitā.",
  "anya-e0903n:1089_0": "Vissajjanā – tayo kho me gāmaṇi kāmabhogino santo saṃvijjamānā lokasmiṃ. Katame tayo.",
  "anya-e0903n:1089_1": "Idha gāmaṇi ekacco kāmabhogī adhammena bhoge pariyesati sāhasena, adhammena bhoge",
  "anya-e0903n:1089_2": "pariyesitvā sāhasena na attānaṃ sukheti na pīṇeti, na saṃvibhajati na puññāni karotīti",
  "anya-e0903n:1089_3": "evamādinā bhante tattha bhagavatā garahitabbāgarahitabbā kāmabhogino vitthārena vibhajitvā pakāsitā.",
  "anya-e0903n:1090": "Pucchā – kathañcāvuso tattha bhagavatā garahitabbāgarahitabbā tapassino lūkhajīvino vitthārena vibhajitvā pakāsitā.",
  "anya-e0903n:1091_0": "Vissajjanā – tayo me gāmaṇi tapassino lūkhajīvino santo saṃvijjamānā lokasmiṃ. Katame",
  "anya-e0903n:1091_1": "tayo. Idha gāmaṇī ekacco tapassī lūkhajīvī saddhā agārasmā anagāriyaṃ pabbajito hoti",
  "anya-e0903n:1091_2": "“appeva nāma kusalaṃ dhammaṃ adhigaccheyyaṃ, appeva nāma uttarimanussadhammā alamariyañāṇadassanavisesaṃ",
  "anya-e0903n:1091_3": "sacchikareyya”nti, so attānaṃ ātāpeti paritāpeti, kusalañca dhammaṃ nādhigacchati,",
  "anya-e0903n:1091_4": "uttari ca manussadhammā alamariyañāṇadassanavisesaṃ na sacchikarotīti evamādinā bhante",
  "anya-e0903n:1091_5": "tattha bhagavatā garahitabbāgarahitabbā tapassino lūkhajīvino vitthārena vibhajitvā pakāsitā.",
  "anya-e0903n:1092": "Abyākatasaṃyutta",
  "anya-e0903n:1093": "Khemāsutta",
  "anya-e0903n:1094_0": "Pucchā – abyākatasaṃyutte panāvuso porāṇakehi dhammasaṃgāhaka mahātherehi paṭhamaṃ",
  "anya-e0903n:1094_1": "saṃgītaṃ khemāsuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1094_2": "Kathañca taṃ bhagavatāpi puna bhāsitaṃ.",
  "anya-e0903n:1095_0": "Vissajjanā – antarā ca bhante sāvatthiṃ antarā ca sāketaṃ toraṇavatthusmiṃ padese",
  "anya-e0903n:1095_1": "rājānaṃ pasenadiṃ kosalaṃ ārabbha khemāya bhikkhuniyā bhāsitaṃ. Rājā bhante pasenadi",
  "anya-e0903n:1095_2": "kosalo yena khemā bhikkhunī tenupasaṅkami, upasaṅkamitvā abhivādetvā ekamantaṃ nisīdi,",
  "anya-e0903n:1095_3": "ekamantaṃ nisinno kho bhante rājā pasenadikosalo khemaṃ bhikkhuniṃ etadavoca “kiṃ",
  "anya-e0903n:1095_4": "nukho ayye hoti tathāgato paraṃmaraṇā”ti. Tasmiṃ bhante vatthusmiṃ “abyākataṃ kho",
  "anya-e0903n:1095_5": "etaṃ mahārāja bhagavatā hoti tathāgato paraṃ maraṇā”ti evamādinā khemāya bhikkhuniyā",
  "anya-e0903n:1095_6": "bhāsitaṃ. Bhagavatā ca bhante aparena samayena raññā pasenadikosalena puṭṭhena evameva puna bhāsitaṃ.",
  "anya-e0903n:1096": "Kiṃ panayye nahoti tathāgato paraṃ maraṇā.",
  "anya-e0903n:1097": "Kutūhalasālāsutta",
  "anya-e0903n:1098": "Pucchā – tattheva āvuso porāṇakehi dhammasaṃgāhakamahātherehi navamaṃ saṃgītaṃ kutūhalasālāsuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1099_0": "Vissajjanā – vesāliyaṃ bhante vacchagottaṃ paribbājakaṃ ārabbha bhāsitaṃ. Vacchagotto",
  "anya-e0903n:1099_1": "bhante paribbājako bhagavantaṃ upasaṅkamitvā “purimāni bho gotama divasāni purimatarāni",
  "anya-e0903n:1099_2": "sambahulānaṃ nānātitthiyānaṃ samaṇabrāhmaṇānaṃ paribbājakānaṃ kutūhalasālāyaṃ sannisinnānaṃ",
  "anya-e0903n:1099_3": "sannipatitānaṃ ayamantarakathā udapādī”ti evamādikaṃ vacanaṃ avoca. Tasmiṃ bhante",
  "anya-e0903n:1099_4": "vatthusmiṃ “alañhi te vaccha kaṅkhituṃ, alaṃ vicikicchituṃ. Kaṅkhanīye ca pana te",
  "anya-e0903n:1099_5": "ṭhāne vicikicchā uppannā”ti evamādinā bhagavatā bhāsitaṃ.",
  "anya-e0903n:1100": "Mahāvaggasaṃyuttapāḷi",
  "anya-e0903n:1101": "Avijjāvagga",
  "anya-e0903n:1102": "Upaḍḍhasutta",
  "anya-e0903n:1103": "Pucchā – mahāvaggasaṃyutte panāvuso porāṇakehi dhammasaṃgāhakamahātherehi dutiyaṃ saṃgītaṃ upaḍḍhasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1104_0": "Vissajjanā – sakkesu bhante sakkare nāma sakyānaṃ nigame āyasmantaṃ ānandattheraṃ",
  "anya-e0903n:1104_1": "ārabbha bhāsitaṃ. Āyasmā bhante ānandatthero bhagavantaṃ etadavoca “upaḍḍhamidaṃ",
  "anya-e0903n:1104_2": "bhante brahmacariyaṃ yadidaṃ kalyāṇamittatā kalyāṇasahāyatā kalyāṇasampavaṅkatā”ti.",
  "anya-e0903n:1104_3": "Tasmiṃ bhante vatthusmiṃ “mā hevaṃ ānanda, mā hevaṃ ānanda, sakalamevidaṃ ānanda",
  "anya-e0903n:1104_4": "brahmacariyaṃ yadidaṃ kalyāṇamittatā kalyāṇasahāyatā kalyāṇasampavaṅkatā”ti evamādinā bhagavatā bhāsitaṃ.",
  "anya-e0903n:1105": "Mamaṃ hi ānanda kalyāṇamittaṃ āgamma jātidhammā sattā jātiyā parimuccanti.",
  "anya-e0903n:1106": "Bojjhaṅgasaṃyutta",
  "anya-e0903n:1107": "Kuṇḍaliyasutta",
  "anya-e0903n:1108": "Pucchā – bojjhaṅgasaṃyutte panāvuso porāṇakehi dhammasaṃgāhakamahātherehi chaṭṭhaṃ saṃgītaṃ kuṇḍaliyasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1109_0": "Vissajjanā – sākete bhante añjanavane migadāye kuṇḍaliyaṃ paribbājakaṃ ārabbha bhāsitaṃ.",
  "anya-e0903n:1109_1": "Kuṇḍaliyo bhante paribbājako bhagavantaṃ upasaṅkamitvā “ahamasmi bho gotama ārāmanissayī",
  "anya-e0903n:1109_2": "parisāvacaro, tassa mayhaṃ bho gotama pacchābhattaṃ bhuttapātarāsassa ayamācāro hoti",
  "anya-e0903n:1109_3": "ārāmena ārāmaṃ uyyānena uyyānaṃ anucaṅkamāmi anuvicarāmi, so tattha passāmi eke samaṇabrāhmaṇe",
  "anya-e0903n:1109_4": "itivādappamokkhānisaṃsañceva kathaṃ kathante upārambhānisaṃsañca, bhavaṃ pana gotamo",
  "anya-e0903n:1109_5": "kimānisaṃso viharatī”ti etaṃ vacanaṃ avoca. Tasmiṃ bhante vatthusmiṃ “vijjāvimuttiphalānisaṃso",
  "anya-e0903n:1109_6": "kho kuṇḍaliya tathāgato viharatī”ti evamādinā bhagavatā bhāsitaṃ.",
  "anya-e0903n:1110": "Paṭhama gilānasutta",
  "anya-e0903n:1111": "Pucchā – tenāvuso bhagavvatā jānatā…pe… sammāsambuddhena bojjhaṅgasaṃyutte dutiye gilānavagge paṭhamagilānasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1112_0": "Vissajjanā – rājagahe bhante pippaliguhāyaṃ āyasmantaṃ mahākassapattheraṃ ārabbha",
  "anya-e0903n:1112_1": "bhāsitaṃ. Āyasmā bhante mahākassapatthero pippaliguhāyaṃ viharati ābādhiko dukkhito",
  "anya-e0903n:1112_2": "bāḷhagilāno. Atha kho bhante bhagavā sāyanhasamayaṃ paṭisallānā vuṭṭhito yenāyasmā",
  "anya-e0903n:1112_3": "mahākassapo tenupasaṅkami, upasaṅkamitvā paññatte āsane nisīdi, nisajja kho bhagavā",
  "anya-e0903n:1112_4": "āyasmantaṃ mahākassapaṃ etadavoca– “kacci te kassapa khamanīyaṃ, kacci yāpanīyaṃ,",
  "anya-e0903n:1112_5": "kacci dukkhā vedanā paṭikkamanti no abhikkamanti, paṭikkamosānaṃ paññāyati no abhikkamoti.",
  "anya-e0903n:1112_6": "Na me bhante khamanīyaṃ na yāpanīyaṃ, bāḷhā me dukkhā vedanā abhikkamanti no paṭikkamanti,",
  "anya-e0903n:1112_7": "abhikkamosānaṃ paññāyati no paṭikkamo”ti. Tasmiṃ bhante vatthusmiṃ “sattime kassapa",
  "anya-e0903n:1112_8": "bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṃvattantī”ti",
  "anya-e0903n:1112_9": "evamādinā bhagavatā bhāsitaṃ.",
  "anya-e0903n:1113": "Udāyisutta",
  "anya-e0903n:1114": "Pucchā – tattheva āvuso tatiye udāyivagge porāṇakehi dhammasaṃgāhakamahātherehi dasamaṃ saṃgītaṃ udāyisuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1115_0": "Vissajjanā – sumbhesu bhante setakenāma sumbhānaṃ nigame āyasmantaṃ udāyittheraṃ",
  "anya-e0903n:1115_1": "ārabbha bhāsitaṃ. Āyasmā bhante udāyitthero bhagavantaṃ upasaṅkamitvā “acchariyaṃ",
  "anya-e0903n:1115_2": "bhante, abbhutaṃ bhante, yāva bahukatañca me bhante bhagavati pemañca gāravo ca hirī",
  "anya-e0903n:1115_3": "ca ottappañcāti evamādikaṃ vacanaṃ avoca. Tasmiṃ bhante vatthusmiṃ “sādhu sādhu udāyi",
  "anya-e0903n:1115_4": "eso hi te udāyi maggo paṭiladdho. Yo te bhāvito bahulīkato, tathā tathā viharantaṃ",
  "anya-e0903n:1115_5": "tathattāya upanessati, yathā tvaṃ ‘khīṇā jāti, vusitaṃ brahmacariyaṃ, kataṃ karaṇīyaṃ,",
  "anya-e0903n:1115_6": "nāparaṃ itthattāyā’ti pajānissatī”ti. Evaṃ kho bhagavatā bhāsitaṃ.",
  "anya-e0903n:1116": "Satipaṭṭhānasaṃyutta",
  "anya-e0903n:1117": "Satisutta",
  "anya-e0903n:1118": "Pucchā – satipaṭṭhānasaṃyutte āvuso porāṇakehi dhammasaṃgāhaka mahātherehi dutiyaṃ saṃgītaṃ satisuttaṃ bhagavatā kattha kaṃ kārabbha kathañca bhāsitaṃ.",
  "anya-e0903n:1119": "Vissajjanā – vesāliyaṃ bhante ambapālivane sambahule bhikkhū ārabbha “sato bhikkhave bhikkhu vihareyya sampajāno ayaṃ vo amhākaṃ anusāsanī”ti evamādinā bhagavatā bhāsitaṃ.",
  "anya-e0903n:1120": "Sālasutta",
  "anya-e0903n:1121": "Pucchā – tattheva āvuso porāṇakehi dhammasaṃgāhakamahātherehi catutthaṃ saṃgītaṃ sālasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1122_0": "Vissajjanā – kosalesu bhante sālāyanāma kesalānaṃ brāhmaṇagāme sambahule bhikkhū",
  "anya-e0903n:1122_1": "ārabbha “ye te bhikkhave bhikkhū navā acirapabbajitā adhunāgatā imaṃ dhammavinayaṃ,",
  "anya-e0903n:1122_2": "te vo bhikkhave bhikkhū catunnaṃ satipaṭṭhānānaṃ bhāvanāya samādapetabbā nivesetabbā",
  "anya-e0903n:1122_3": "patiṭṭhāpetabbā”ti evamādinā bhante bhagavatā bhāsitaṃ.",
  "anya-e0903n:1123": "Sakuṇagghisutta",
  "anya-e0903n:1124": "Pucchā – tattheva āvuso porāṇakehi dhammasaṃgāhakamahātherehi chaṭṭhaṃ saṃgītaṃ sakuṇagghisuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1125_0": "Vissajjanā – sāvatthiyaṃ bhante sambahule bhikkhū ārabbha “bhūtapubbaṃ bhikkhave",
  "anya-e0903n:1125_1": "sakuṇagghi lāpaṃ sakuṇaṃ sahasā ajjhappattā aggahesi. Atha kho bhikkhave lāpo sakuṇo",
  "anya-e0903n:1125_2": "sakuṇagghiyā hariyamāno evaṃ paridevasi mayamevamha alakkhikā, mayaṃ appapuññā, ye",
  "anya-e0903n:1125_3": "mayaṃ agocare carimha paravisaye, sacejja mayaṃ gocare careyyāma sake pettike visaye,",
  "anya-e0903n:1125_4": "na myāhaṃ sakuṇagghi alaṃ abhavissa yadidaṃ yuddhāyā”ti evamādinā bhagavatā bhāsitaṃ.",
  "anya-e0903n:1126": "Mayamevamha alakkhikā, mayaṃ appapuññā.",
  "anya-e0903n:1127": "Ko pana te lāpa gocaro sako pettiko visayo.",
  "anya-e0903n:1128": "Yadidaṃ naṅgalakaṭṭhakaraṇaṃ leḍḍuṭṭhānaṃ.",
  "anya-e0903n:1129": "Ehi kho dāni me sakuṇagghi, ehi kho dāni me sakuṇagghi,",
  "anya-e0903n:1130": "(Dāruguḷoviya vinivattitvā tasseva leḍḍussa antare paccupādi. Aṭṭhakathā)",
  "anya-e0903n:1131": "Evañhi taṃ bhikkhave hoti yo agocare carati paravisaye.",
  "anya-e0903n:1132": "Tasmātiha bhikkhave mā agocare carittha paravisaye.",
  "anya-e0903n:1133": "Gocare bhikkhave caratha sake pettike visaye.",
  "anya-e0903n:1134": "Gocare bhikkhave carataṃ sake pettike visaye na lacchati māro otāraṃ, na lacchati māro ārammaṇaṃ.",
  "anya-e0903n:1135": "Bhikkhunupassayasutta",
  "anya-e0903n:1136": "Pucchā – tattheva āvuso porāṇakehi dhammasaṃgāhakamahātherehi dasamaṃ saṃgītaṃ bhikkhunupassayasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1137_0": "Vissajjanā – sāvatthiyaṃ bhante āyasmantaṃ ānandattheraṃ ārabbha bhāsitaṃ. Āyasmā",
  "anya-e0903n:1137_1": "bhante ānando yāvattako ahosi bhikkhunīhi saddhiṃ kathāsallāpo taṃ sabbaṃ bhagavato",
  "anya-e0903n:1137_2": "ārocesi. Tasmiṃ bhante vatthusmiṃ “evametaṃ ānanda, evametaṃ ānanda, yohi koci ānanda",
  "anya-e0903n:1137_3": "bhikkhu vā bhikkhunī vā catūsu satipaṭṭhānesu suppatiṭṭhitacitto viharati, tassetaṃ",
  "anya-e0903n:1137_4": "pāṭikaṅkhaṃ uḷāraṃ pubbenāparaṃ visesaṃ sañjānissatī”ti evamādinā bhagavatā bhāsitaṃ.",
  "anya-e0903n:1138": "Cundasutta",
  "anya-e0903n:1139": "Pucchā – tattheva āvuso dutiye nālandavagge porāṇakehi dhammasaṃgāhakamahātherehi tatiyaṃ saṃgītaṃ cundasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1140_0": "Vissajjanā – sāvatthiyaṃ bhante āyasmantaṃyeva ānandattheraṃ ārabbha bhāsitaṃ. Āyasmā",
  "anya-e0903n:1140_1": "bhante ānandatthero cundena samaṇuddesena saddhiṃ yena bhagavā tenupasaṅkami. Upasaṅkamitvā",
  "anya-e0903n:1140_2": "bhagavantaṃ abhivādetvā ekamantaṃ nisīdi. Ekamantaṃ nisinno kho bhante āyasmā ānando",
  "anya-e0903n:1140_3": "bhagavantaṃ etadavoca “ayaṃ bhante cundo samaṇuddeso evamāha ‘āyasmā bhante sāriputto",
  "anya-e0903n:1140_4": "parinibbuto, idamassa pattacīvara’nti. Api ca me bhante madhurakajāto viya kāyo,",
  "anya-e0903n:1140_5": "disāpi me na pakkhāyanti, dhammāpi maṃ nappaṭibhanti ‘āyasmā sāriputto parinibbuto’ti",
  "anya-e0903n:1140_6": "sutvā”ti. Tasmiṃ bhante vatthusmiṃ “kiṃ nu kho te ānanda sāriputto sīlakkhandhaṃ",
  "anya-e0903n:1140_7": "vā ādāya parinibbuto, samādhikkhandhaṃ vā, paññākkhandhaṃvā, vimuttikkhandhaṃvā,",
  "anya-e0903n:1140_8": "vimuttiñāṇadassanakkhandhaṃ vā ādāya parinibbuto”ti evamādinā bhagavatā bhāsitaṃ.",
  "anya-e0903n:1141": "Ayaṃ bhante cundosamaṇuddeso evamāha.",
  "anya-e0903n:1142": "Tasmātihānanda attadīpā viharatha attasaraṇā anaññasaraṇā dhammadīpā dhammasaraṇā anaññasaraṇā.",
  "anya-e0903n:1143": "Bāhiyasutta",
  "anya-e0903n:1144": "Pucchā – tattheva āvuso porāṇakehi dhammasaṃgāhakamahātherehi pañcamaṃ saṃgītaṃ bāhiyasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1145_0": "Vissajjanā – sāvatthiyaṃ bhante āyasmantaṃ bāhiyaṃ ārabbha bhāsitaṃ. Āyasmā bhante",
  "anya-e0903n:1145_1": "bāhiyo bhagavantaṃ etadavoca “sādhu me bhante bhagavā saṃkhittena dhammaṃ desetu,",
  "anya-e0903n:1145_2": "yamahaṃ bhagavato dhammaṃ sutvā eko vūpakaṭṭho appamatto ātāpī pahitatto vihareyya”nti.",
  "anya-e0903n:1145_3": "Tasmiṃ bhante vatthusmiṃ “tasmātiha tvaṃ bāhiya ādimeva visodhehi kusalesu dhammesu.",
  "anya-e0903n:1145_4": "Ko cādikusalānaṃ dhammānaṃ, sīlañca suvisuddhaṃ diṭṭhica ujukā”ti evamādinā bhagavatā bhāsitaṃ.",
  "anya-e0903n:1146": "Sīlaṭṭhitivagga",
  "anya-e0903n:1147": "Ciraṭṭhitisutta",
  "anya-e0903n:1148": "Pucchā – tattheva āvuso tatiye sīlaṭṭhitivagge porāṇakehi dhammasaṃgāhakamahātherehi dutiyaṃ saṃgītaṃ ciraṭṭhitisuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1149_0": "Vissajjanā – pāṭaliputte bhante āyasmantaṃ bhaddaṃ ārabbha āyasmatā ānandattherena",
  "anya-e0903n:1149_1": "dhammabhaṇḍāgārikena bhāsitaṃ. Āyasmā bhante bhaddo sāyanhasamayaṃ paṭisallānā vuṭṭhito",
  "anya-e0903n:1149_2": "yenāyasmā ānando tenupasaṅkami, upasaṅkamitvā āyasmantaṃ ānandaṃ etadavoca “ko nu",
  "anya-e0903n:1149_3": "kho āvuso ānanda hetu ko paccayo, yena tathāgate parinibbute saddhammo na ciraṭṭhitiko",
  "anya-e0903n:1149_4": "hoti, ko panāvuso ānanda hetu ko paccayo, yena tathāgate parinibbute saddhammo ciraṭṭhitiko",
  "anya-e0903n:1149_5": "hotī”ti. Tasmiṃ bhante vatthusmiṃ “sādhu sādhu āvuso bhadda, bhaddako kho te āvuso",
  "anya-e0903n:1149_6": "bhadda ummaṅgo”ti evamādinā āyasmatā ānandattherena dhammabhaṇḍāgārikena bhāsitaṃ.",
  "anya-e0903n:1150": "Bhaddako te āvuso bhadda ummaṅgo.",
  "anya-e0903n:1151": "“Catunnaṃ kho āvuso satipaṭṭhānānaṃ abhāvitattā abahulīkatattā tathāgate parinibbute saddhammo na ciraṭṭhitiko hotī” –",
  "anya-e0903n:1152": "Sirivaḍḍhasutta",
  "anya-e0903n:1153_0": "Pucchā – tassāvuso bhagavatā arahato sammāsambuddhassa pāvacanasamudayabhūtāya mahāvaggapāḷiyā",
  "anya-e0903n:1153_1": "satipaṭṭhānasaṃyutte sīlaṭṭhitivagge navamaṃ sirivaḍḍhasuttaṃ kattha kaṃ ārabbha",
  "anya-e0903n:1153_2": "kismiṃ vatthusmiṃ kena kathañca bhāsitaṃ.",
  "anya-e0903n:1154_0": "Vissajjanā – rājagahe bhante sirivaḍḍhaṃ gahapatiṃ ārabbha āyasmatā ānandattherena",
  "anya-e0903n:1154_1": "dhammabhaṇḍāgārikena bhāsitaṃ. Sirivaḍḍho bhante gahapati ābādhiko hoti dukkhito",
  "anya-e0903n:1154_2": "bāḷhagilāno. Athakho bhante āyasmā ānando yenasirivaḍḍhassa gahapatissa nivesanaṃ",
  "anya-e0903n:1154_3": "tenupasaṅkami, upasaṅkamitvā paññatte āsane nisīdi. Nisajja kho āyasmā ānando sirivaḍḍhaṃ",
  "anya-e0903n:1154_4": "gahapatiṃ etadavoca “kacci te gahapati khamanīyaṃ, kacci yāpanīyaṃ, kacci dukkhā",
  "anya-e0903n:1154_5": "vedanā paṭikkamanti no abhikkamanti, paṭikkamosānaṃ paññāyati no abhikkamo”ti. Na",
  "anya-e0903n:1154_6": "me bhante khamanīyaṃ, na yāpanīyaṃ, bāḷhā me dukkhā vedanā abhikkamanti no paṭikkamanti,",
  "anya-e0903n:1154_7": "abhikkamosānaṃ paññāyati no paṭikkamo”ti. Tasmiṃ bhante vatthusmiṃ “tasmātiha te",
  "anya-e0903n:1154_8": "gahapati evaṃ sikkhitabbaṃ ‘kāye kāyānupassī viharissāmi ātāpī sampajāno satimā vineyya",
  "anya-e0903n:1154_9": "loke abhijjhā domanassaṃ. Vedanāsu. Citte. Dhammesu dhammānupassī viharissāmi ātāpī",
  "anya-e0903n:1154_10": "sampajāno satimā vineyya loke abhijjhā domanassa’nti. Evañhi te gahapati sikkhitabba”nti.",
  "anya-e0903n:1154_11": "Evaṃ kho āyasmatā ānandattherena dhammabhaṇḍāgārikena bhāsitaṃ.",
  "anya-e0903n:1155": "Iddhipādasaṃyutta",
  "anya-e0903n:1156": "Moggallānasutta",
  "anya-e0903n:1157": "Pucchā – iddhipādasaṃyutte āvuso catutthaṃ moggallānasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1158_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ. Sambahulā bhante",
  "anya-e0903n:1158_1": "bhikkhū heṭṭhāmigāramātupāsāde viharanti uddhatā unnaḷā capalā mukharā vikiṇṇavācā",
  "anya-e0903n:1158_2": "muṭṭhassatino asampajānā asamāhitā bhantacittā pākatindriyā. Tasmiṃ bhante vatthusmiṃ",
  "anya-e0903n:1158_3": "āyasmantaṃ mahāmoggallānaṃ te bhikkhū saṃvejetvā “kiṃ nu tumhe bhikkhave saṃviggā",
  "anya-e0903n:1158_4": "lomahaṭṭhajātā ekamantaṃ ṭhitā”ti evamādinā bhagavatā bhāsitaṃ.",
  "anya-e0903n:1159": "Acchariyaṃ vata bho, abbhutaṃ vata bho.",
  "anya-e0903n:1160": "Nivātañca vata.",
  "anya-e0903n:1161": "Ayañca migāramātupāsādo gambhīranemo.",
  "anya-e0903n:1162": "Tumheva kho bhikkhave saṃvejetukāmena moggallānena bhikkhunā pādaṅguṭṭhakena migāramātupāsādo saṅkampito sampakampito sampadhālito.",
  "anya-e0903n:1163": "Taṃ kiṃ maññatha bhikkhave, katamesaṃ dhammānaṃ bhāvitattā bahulīkatattā moggallāno bhikkhu evaṃ mahiddhiko evaṃ mahānubhāvo.",
  "anya-e0903n:1164": "Anuruddhasaṃyutta",
  "anya-e0903n:1165": "Bāḷhagilānasutta",
  "anya-e0903n:1166": "Pucchā – anuruddhasaṃyutte āvuso porāṇakehi dhammasaṃgāhakamahātherehi dasamaṃ saṃgītaṃ bāḷhaginānasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1167_0": "Vissajjanā – sāvatthiyaṃ bhante sambahule bhikkhū ārabbha āyasmatā anuruddhattherena",
  "anya-e0903n:1167_1": "bhāsitaṃ. Sambahulā bhante bhikkhū āyasmantaṃ anuruddhaṃ ābādhikaṃ dukkhitaṃ bāḷhagilānaṃ",
  "anya-e0903n:1167_2": "etadavocuṃ “katamenāyasmato anuruddhassa vihārena viharato uppannā sārīrikā dukkhā",
  "anya-e0903n:1167_3": "vedanā cittaṃ na pariyādāya tiṭṭhantī”ti. Tasmiṃ bhante vatthusmiṃ “catūsu kho me",
  "anya-e0903n:1167_4": "āvuso satipaṭṭhānesu suppatiṭṭhitacittassa viharato uppannā sārīrikā dukkhā vedanā",
  "anya-e0903n:1167_5": "cittaṃ na pariyādāya tiṭṭhantī”ti evamādinā āyasmatā anuruddhattherena bhāsitaṃ.",
  "anya-e0903n:1168": "Ānāpānasaṃyutta",
  "anya-e0903n:1169": "Mahākappinasutta",
  "anya-e0903n:1170": "Pucchā – ānāpānasaṃyutte āvuso porāṇakehi dhammasaṃgāhakamahātherehi sattamaṃ saṃgītaṃ mahākappinasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1171": "Vissajjanā – sāvatthiyaṃ bhante sambahule bhikkhū ārabbha “passatha no tumhe bhikkhave etassa bhikkhuno kāyassa iñjitattaṃ vā phanditabbaṃ vā”ti evamādinā bhagavatā bhāsitaṃ.",
  "anya-e0903n:1172": "Icchānaṅgalasutta",
  "anya-e0903n:1173": "Pucchā – tattheva āvuso dutiyavagge paṭhamaṃ icchānaṅgalasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1174_0": "Vissajjanā – icchānaṅgale bhante sambahule bhikkhū ārabbha “sace kho bhikkhave aññatitthiyā",
  "anya-e0903n:1174_1": "paribbājakā evaṃ puccheyyuṃ ‘katame nāvuso vihārena samaṇo gotamo vassāvāsaṃ bahulaṃ",
  "anya-e0903n:1174_2": "vihāsī’ti. Evaṃ puṭṭhā tumhe bhikkhave tesaṃ aññatitthiyānaṃ paribbājakānaṃ evaṃ",
  "anya-e0903n:1174_3": "byākareyyātha ānāpānassatisamādhinā kho āvuso bhagavā vassāvāsaṃ bahulaṃ vihāsī”ti",
  "anya-e0903n:1174_4": "evamādinā bhante bhagavatā bhāsitaṃ.",
  "anya-e0903n:1175": "Sotāpattisaṃyutta",
  "anya-e0903n:1176": "Cakkavattirājasutta",
  "anya-e0903n:1177": "Pucchā – sotāpattisaṃyutte āvuso porāṇakehi dhammasaṃgāhakamahātherehi paṭhamaṃ saṃgītaṃ cakkavattirājasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1178_0": "Vissajjanā – sāvatthiyaṃ bhante sambahule bhikkhū ārabbha “kiñcāpi bhikkhave rājā",
  "anya-e0903n:1178_1": "cakkavattī catunnaṃ dīpānaṃ issariyādhipaccaṃ rajjaṃ kāretvā kāyassa bhedā paraṃ",
  "anya-e0903n:1178_2": "maraṇā sugatiṃ saggaṃ lokaṃ upapajjati devānaṃ tāvatiṃsānaṃ sahabyataṃ, so tattha",
  "anya-e0903n:1178_3": "nandane vane accharāsaṅghaparivuto dibbehi ca pañcahi kāmaguṇehi samappito samaṅgībhūto",
  "anya-e0903n:1178_4": "paricāreti so catūhi dhammehi asamannāgato, atha kho so aparimuttova nirayā, aparimutto",
  "anya-e0903n:1178_5": "tiracchānayoniyā, aparimutto pettivisayā, aparimutto apāyaduggativinipātā”ti evamādinā",
  "anya-e0903n:1178_6": "bhante bhagavatā bhāsitaṃ.",
  "anya-e0903n:1179": "Dīghāvu upāsakasutta",
  "anya-e0903n:1180": "Pucchā – tattheva āvuso porāṇakehi dhammasaṃgāhakamahātherehi tatiyaṃ saṃgītaṃ dīghāvuupāsakasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1181_0": "Vissajjanā – rājagahe bhante dīghāvuṃ upāsakaṃ ārabbha bhāsitaṃ. Bhagavā bhante dīghāvuṃ",
  "anya-e0903n:1181_1": "upāsakaṃ ābādhikaṃ dukkhitaṃ bāḷhagilānaṃ etadavoca “kacci te dīghāvu khamanīyaṃ,",
  "anya-e0903n:1181_2": "kacci yāpanīyaṃ, kacci dukkhā vedanā paṭikkamanti no abhikkamanti, paṭikkamosānaṃ",
  "anya-e0903n:1181_3": "paññāyati no abhikkamo”ti. Na me bhante khamanīyaṃ, na yāpanīyaṃ bāḷhā me dukkhā",
  "anya-e0903n:1181_4": "vedanā abhikkamanti no paṭikkamanti, abhikkamosānaṃ paññāyati no paṭikkamoti. Tasmiṃ",
  "anya-e0903n:1181_5": "bhante vatthusmiṃ “tasmātiha te dīghāvu evaṃ sikkhitabbaṃ buddhe aveccappasādena",
  "anya-e0903n:1181_6": "samannāgato bhavissāmī”ti evamādinā bhagavatā bhāsitaṃ.",
  "anya-e0903n:1182": "Yānimāni bhante bhagavatā cattāri sotāpattiyaṅgāni desitāni, saṃvijjante te dhammā mayi–",
  "anya-e0903n:1183": "Tasmātiha tvaṃ dīghāvu imesu catūsu sotāpattiyaṅgesu patiṭṭhāya cha vijjābhāgiye dhamme uttari bhāveyyāsi–",
  "anya-e0903n:1184": "Mā tvaṃ tāta dīghāvu evaṃ manasākāsi.",
  "anya-e0903n:1185": "Iṅgha tvaṃ tāta dīghāvu yadeva te bhagavā āha, tadeva tvaṃ sādhukaṃ manasikarohi.",
  "anya-e0903n:1186": "Paṇḍito bhikkhave dīghāvu upāsako.",
  "anya-e0903n:1187": "Paccapādi dhammassānudhammaṃ.",
  "anya-e0903n:1188": "Na ca maṃ dhammādhikaraṇaṃ viheṭhesi.",
  "anya-e0903n:1189": "Dīghāvu bhikkhave upāsako pañcannaṃ orambhāgiyānaṃ saṃyojanānaṃ parikkhayā opapātiko tattha parinibbāyī anāvattidhammo tasmā lokā.",
  "anya-e0903n:1190": "Veḷudvāreyyasutta",
  "anya-e0903n:1191": "Pucchā – tenāvuso bhagavatā…pe… sammāsambuddhena sotāpattisaṃyutte sattamaṃ saṃgītaṃ veḷudvāreyyasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1192": "Vissajjanā – kosalesu bhante veḷudvāre nāma kosalānaṃ brāhmaṇa gāme veḷudvāreyyake brāhmaṇagahapatike ārabbha bhāsitaṃ.",
  "anya-e0903n:1193_0": "Veḷudvāreyyakā bhante brāhmaṇagahapatikā bhagavantaṃ etadavocuṃ “mayaṃ bho gotama",
  "anya-e0903n:1193_1": "evaṃkāmā evaṃchandā evaṃadhippāyā puttasambādhasayanaṃ ajjhāvaseyyāma…pe… jātarūparajataṃ",
  "anya-e0903n:1193_2": "sādiyeyyāma, kāyassa bhedā paraṃ maraṇā sugatiṃ saggaṃ lokaṃ upapajjeyyāma, tesaṃ",
  "anya-e0903n:1193_3": "no bhavaṃ gotamo amhākaṃ evaṃkāmānaṃ evaṃchandānaṃ evaṃadhippāyānaṃ tathā dammaṃ",
  "anya-e0903n:1193_4": "desetu, yathā mayaṃ puttasambādhasayanaṃ ajjhāvaseyyāma…pe… kāyassa bhedā paraṃ maraṇā",
  "anya-e0903n:1193_5": "sugatiṃ saggaṃ lokaṃ upapajjeyyāmā”ti. Tasmiṃ bhante vatthusmiṃ “attūpanāyikaṃ vo",
  "anya-e0903n:1193_6": "gahapatayo dhammapariyāyaṃ desessāmi, taṃ suṇātha sādhukaṃ manasi karotha, bhāsissāmī”ti",
  "anya-e0903n:1193_7": "evamādinā bhagavatā bhāsitaṃ.",
  "anya-e0903n:1194": "Saraṇānivagga",
  "anya-e0903n:1195": "Paṭhama mahānāmasutta",
  "anya-e0903n:1196_0": "Pucchā – tattheva āvuso tatiye saraṇānivagge porāṇakehi dhammasaṃgāhakamahātherehi",
  "anya-e0903n:1196_1": "paṭhamaṃ saṃgītaṃ paṭhamamahānāmasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1197_0": "Vissajjanā – sakkesu bhante kapilavatthusmiṃ nigrodhārāme mahānāmaṃ sakkaṃ ārabbha",
  "anya-e0903n:1197_1": "bhāsitaṃ. Mahānāmo bhante sakko bhagavantaṃ etadavoca “idaṃ bhante kapilavatthu iddhañceva",
  "anya-e0903n:1197_2": "phītañca bāhujaññaṃ ākiṇṇamanussaṃ sambādhabyūhaṃ, so khvāhaṃ bhante bhagavantaṃ",
  "anya-e0903n:1197_3": "vā payirupāsitvā manobhāvanīye vā bhikkhū sāyanhasamayaṃ kapilavatthuṃ pavisanto",
  "anya-e0903n:1197_4": "bhantenapi hatthinā samāgacchāmi, bhantenapi assena samāgacchāmi, bhantenapi rathena",
  "anya-e0903n:1197_5": "samāgacchāmi, bhantenapi sakaṭena samāgacchāmi, bhantenapi purisena samāgacchāmi,",
  "anya-e0903n:1197_6": "tassa mayhaṃ bhante tasmiṃ samaye mussateva bhagavantaṃ ārabbha sati, mussati dhammaṃ",
  "anya-e0903n:1197_7": "ārabbha sati, mussati saṅghaṃ ārabbha sati, tassa mayhaṃ bhante evaṃ hoti imamhi",
  "anya-e0903n:1197_8": "cāhaṃ samaye kālaṃ kareyyaṃ, kā mayhaṃ gati, ko abhisamparāyo”ti. Tasmiṃ bhante vatthusmiṃ",
  "anya-e0903n:1197_9": "“mā bhāyi mahānāma, mā bhāyi mahānāma, apāpakaṃ te maraṇaṃ bhavissati apāpikā kālaṃ",
  "anya-e0903n:1197_10": "kiriyā”ti evamādinā bhagavatā bhāsitaṃ.",
  "anya-e0903n:1198": "Dutiya saraṇānisakkasutta",
  "anya-e0903n:1199": "Pucchā – tattheva āvuso dhammasaṃgāhakamahātherehi pañcamaṃ saṃgītaṃ dutiyasaraṇānisakkasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1200": "Vissajjanā – sakkesu bhante kapilavatthusmiṃ nigrodhārāme mahānāmaṃyeva sakkaṃ ārabbha bhāsitaṃ.",
  "anya-e0903n:1201_0": "Mahānāmo bhante sakko bhagavantaṃ etadavoca “idha bhante saraṇāni sakko kālaṅkato,",
  "anya-e0903n:1201_1": "so bhagavatā byākato ‘sotāpanno avinipātadhammo niyato sambodhiparāyaṇo’ti. Tatra",
  "anya-e0903n:1201_2": "sudaṃ bhante sambahulā sakkā saṅgamma samāgamma ujjhāyanti khīyanti vipācenti ‘acchariyaṃ",
  "anya-e0903n:1201_3": "vata bho, abbhutaṃ vata",
  "anya-e0903n:1202_0": "Bho, ettha dāni ko na sotāpanno bhavissati, yatra hi nāma saraṇāni sakko kālaṅkato,",
  "anya-e0903n:1202_1": "so bhagavatā byākato ‘sotāpanno avinipātadhammo niyato sambodhiparāyaṇo’ti, saraṇāni",
  "anya-e0903n:1202_2": "sakko sikkhāya aparipūrakārī ahosī”ti tasmiṃ bhante vatthusmiṃ “yo so mahānāma dīgharattaṃ",
  "anya-e0903n:1202_3": "upāsako buddhaṃ saraṇaṃ gato, dhammaṃ saraṇaṃ gato, saṅghaṃ saraṇaṃ gato, so kathaṃ",
  "anya-e0903n:1202_4": "vinipātaṃ gaccheyyā”ti evamādinā bhagavatā bhāsitaṃ.",
  "anya-e0903n:1203": "Paṭhama anāthapiṇḍikasutta",
  "anya-e0903n:1204": "Pucchā – tattheva āvuso porāṇakehi dhammasaṃgāhakamahātherehi chaṭṭhaṃ saṃgītaṃ paṭhamaanāthapiṇḍikasuttaṃ kattha kaṃ ārabbha kismiṃ vatthusmiṃ kena kathañca bhāsitaṃ.",
  "anya-e0903n:1205": "Vissajjanā – sāvatthiyaṃ bhante anāthapiṇḍikaṃ gahapatiṃ ārabbha āyasmatā sāriputtattherena dhammasenāpatinā bhāsitaṃ.",
  "anya-e0903n:1206_0": "Āyasmā bhante sāriputtatthero āyasmatā ānandattherena pacchāsamaṇena saddhiṃ yena",
  "anya-e0903n:1206_1": "anāthapiṇḍikassa gahapatissa nivesanaṃ tenupasaṅkami, upasaṅkamitvā paññatte āsane",
  "anya-e0903n:1206_2": "nisīdi, nisajja kho āyasmā sāriputto anāthapiṇḍikaṃ gahapatiṃ ābādhikaṃ dukkhitaṃ",
  "anya-e0903n:1206_3": "bāḷhagilānaṃ etadavoca “kacci te gahapati khamanīyaṃ kacci yāpanīyaṃ, kacci dukkhā",
  "anya-e0903n:1206_4": "vedanā paṭikkamanti, no abhikkamanti, paṭikkamosānaṃ paññāyati, no abhikkamo”ti,",
  "anya-e0903n:1206_5": "na me bhante khamanīyaṃ, na yāpanīyaṃ, bāḷhā me dukkhā vedanā abhikkamanti, no paṭikkamanti,",
  "anya-e0903n:1206_6": "abhikkamosānaṃ paññāyati, no paṭikkamoti. Tasmiṃ bhante vatthusmiṃ “yathā rūpena",
  "anya-e0903n:1206_7": "kho gahapati buddhe appasādena samannāgato assutavā puthujjano kāyassa bhedā paraṃ",
  "anya-e0903n:1206_8": "maraṇā apāyaṃ duggatiṃ vinipātaṃ niyaraṃ upapajjati tathārūpo te buddhe appasādo",
  "anya-e0903n:1206_9": "natthi, atthi ca kho te gahapati buddhe aveccappasādo ‘itipi so bhagavā arahaṃ sammāsambuddho…pe…",
  "anya-e0903n:1206_10": "bhagavā’ti tañca pana te buddhe aveccappasādaṃ attani samanupassato ṭhānaso vedanā",
  "anya-e0903n:1206_11": "paṭippassambheyyā”ti evamādinā āyasmatā sāriputtattherena dhammasenāpatinā bhāsitaṃ.",
  "anya-e0903n:1207": "Yassa saddhā tathāgate, acalā suppatiṭṭhitā;",
  "anya-e0903n:1208": "Sīlañca yassa kalyāṇaṃ, ariyakantaṃ pasaṃsitaṃ.",
  "anya-e0903n:1209": "Saṅghe pasādo yassatthi, ujubhūtañca dassanaṃ;",
  "anya-e0903n:1210": "Adaliddoti taṃ āhu, amoghaṃ tassa jīvitaṃ.",
  "anya-e0903n:1211": "Tasmā saddhañca sīlañca, pasādaṃ dhammadassanaṃ;",
  "anya-e0903n:1212": "Anuyuñjetha medhāvī, saraṃ buddhānasāsanaṃ.",
  "anya-e0903n:1213": "Puññābhisandavagga",
  "anya-e0903n:1214": "Mahānāmasutta",
  "anya-e0903n:1215": "Pucchā – tattheva āvuso puññābhisandavaggo porāṇakehi dhammasaṃgāhakamahātherehi sattamaṃ saṃgītaṃ mahānāmasuttaṃ bhagavatā kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1216": "Vissajjanā – sakkesu bhante kapilavatthusmiṃ mahānāmaṃ sakkaṃ ārabbha bhāsitaṃ.",
  "anya-e0903n:1217_0": "Mahānāmo bhante sakko bhagavantaṃ etadavoca “kittāvatā nu kho bhante upāsako hotī”ti.",
  "anya-e0903n:1217_1": "Tasmiṃ bhante vatthusmiṃ “yato kho mahānāma buddhaṃ saraṇaṃ gato hoti, dhammaṃ saraṇaṃ",
  "anya-e0903n:1217_2": "gato hoti, saṅghaṃ saraṇaṃ gato hotī”ti evamādinā bhagavatā bhāsitaṃ.",
  "anya-e0903n:1218": "Kittāvatā nu kho bhante upāsako hoti.",
  "anya-e0903n:1219": "Kāḷigodhasutta",
  "anya-e0903n:1220": "Pucchā – tattheva āvuso porāṇakehi dhammasaṃgāhakamahātherehi navamaṃ saṃgītaṃ kāḷigodhasuttaṃ bhagavatā kattha kaṃ kārabbha kathañca bhāsitaṃ.",
  "anya-e0903n:1221_0": "Vissajjanā – sakkesu bhante kāḷigodhaṃ nāma sākiyāniṃ ārabbha “catūhi kho godhe dhammehi",
  "anya-e0903n:1221_1": "samannāgatā ariyasāvikā sotāpannā hoti avinipātadhammā niyatā sambodhiparāyaṇā”ti",
  "anya-e0903n:1221_2": "evamādinā bhagavatā bhāsitaṃ.",
  "anya-e0903n:1222": "Lābhā te godhe, suladdhaṃ te godhe, sotāpattiphalaṃ tayā godhe –",
  "anya-e0903n:1223": "Nandiyasakkasutta",
  "anya-e0903n:1224": "Pucchā – tenāvuso jānatā…pe… sammāsambuddhena sotāpattisaṃyutte puññābhisandavagge dasamaṃ nandiyasakkasuttaṃ kattha kaṃ ārabbha kismiṃ vatthusmiṃ kathañca bhāsitaṃ.",
  "anya-e0903n:1225_0": "Vissajjanā – sakkesu bhante kapilavatthusmiṃ nigrodhārāme nandiyaṃ sakkaṃ ārabbha",
  "anya-e0903n:1225_1": "bhāsitaṃ. Nandiyo bhante sakko bhagavantaṃ etadavoca “yasseva nu kho bhante ariyasāvakassa",
  "anya-e0903n:1225_2": "cattāri sotāpattiyaṅgāni sabbena sabbaṃ sabbathāsabbaṃ natthi, sveva nu kho bhante",
  "anya-e0903n:1225_3": "ariyasāvako pamādavihārī”ti. Tasmiṃ bhante vatthusmiṃ “yassa kho nandiya cattāri",
  "anya-e0903n:1225_4": "sotāpattiyaṅgāni sabbenasabbaṃ sabbathāsabbaṃ natthi, tamahaṃ bāhiro puthujjanapakkhe",
  "anya-e0903n:1225_5": "ṭhitoti vadāmī”ti evamādinā bhagavatā bhāsitaṃ.",
  "anya-e0903n:1226": "Saccasaṃyutta",
  "anya-e0903n:1227": "Tiracchānakathāsutta",
  "anya-e0903n:1228": "Pucchā – saccasaṃyutte āvuso porāṇakehi dhammasaṃgāyakamahātherehi dasamaṃ saṃgītaṃ tiracchānakathāsuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1229_0": "Vissajjanā – sāvatthiyaṃ bhante sambahule bhikkhū ārabbha mā bhikkhave anekavihitaṃ",
  "anya-e0903n:1229_1": "tiracchānakathaṃ katheyyātha. Seyyathidaṃ, rājakathaṃ corakathaṃ mahāmattakathaṃ",
  "anya-e0903n:1229_2": "senākathaṃ bhayakathaṃ yuddhakathaṃ annakathaṃ pānakathaṃ vatthakathaṃ sayanakathaṃ",
  "anya-e0903n:1229_3": "evamādinā bhante bhagavatā bhāsitaṃ.",
  "anya-e0903n:1230": "Idaṃ dukkhanti katheyyātha.",
  "anya-e0903n:1231": "Tasmātiha bhikkhave idaṃ dukkhanti yogo karaṇīyo…pe… ayaṃ dukkhanirodhagāminī paṭipadāti yogo karaṇīyo.",
  "anya-e0903n:1232": "Dhammacakkapavattanasutta",
  "anya-e0903n:1233_0": "Pucchā – tattheva āvuso dhammacakkappavattanavagge porāṇakehi dhammasaṃgāhakamahātherehi",
  "anya-e0903n:1233_1": "paṭhamaṃ saṃgītaṃ dhammacakkapavattanasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1234_0": "Vissajjanā – bārāṇasiyaṃ bhante isipatane migadāye pañcavaggiye bhikkhū ārabbha “dve",
  "anya-e0903n:1234_1": "me bhikkhave antā pabbajitena nasevitabbā. Katame dve, yo cāyaṃ kāmesu kāmasukhallikānuyogo",
  "anya-e0903n:1234_2": "hīno gammo pothujjaniko anariyo anatthasaṃhito, yo cāyaṃ attakilamathānuyogo dukkho",
  "anya-e0903n:1234_3": "anariyo anatthasaṃhito, ete kho bhikkhave ubho ante anupagamma majjhimāpaṭipadā tathāgatena",
  "anya-e0903n:1234_4": "abhisambuddhā”ti evamādinā bhagavatā bhāsitaṃ.",
  "anya-e0903n:1235": "Āsavakkhayasutta",
  "anya-e0903n:1236": "Pucchā – tattheva āvuso koṭigāmavagge porāṇakehi dhammasaṃgāhakamahātherehi pañcamaṃ saṃgītaṃ āsavakkhayasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1237_0": "Vissajjanā – sāvatthiyaṃ bhante sambahule bhikkhū ārabbha “jānatohaṃ bhikkhave passato",
  "anya-e0903n:1237_1": "āsavānaṃ khayaṃ vadāmi, no ajānato apassato. Kiñca bhikkhave jānato passato āsavānaṃ",
  "anya-e0903n:1237_2": "khayo hoti, idaṃ dukkhanti bhikkhave jānato passato āsavānaṃ khayo hoti, ayaṃ dukkhasamudayoti,",
  "anya-e0903n:1237_3": "ayaṃ dukkhanirodhoti, ayaṃ dukkhanirodhagāminīpaṭipadāti jānato passato āsavānaṃ",
  "anya-e0903n:1237_4": "khayo hoti. Evaṃ kho bhikkhave jānato evaṃ passato āsavānaṃ khayo hoti. Tasmātiha",
  "anya-e0903n:1237_5": "bhikkhave “idaṃ dukkha”nti yogo karaṇīyo, ayaṃ dukkhasamudayoti, ayaṃ dukkhanirodhoti,",
  "anya-e0903n:1237_6": "ayaṃ dukkhanirodhagāminīpaṭipadāti yogo karaṇīyo”ti evaṃ kho bhagavatā bhāsitaṃ.",
  "anya-e0903n:1238": "Sīsapāvanasutta",
  "anya-e0903n:1239": "Pucchā – tattheva āvuso sīsapāvanavagge porāṇakehi dhammasaṃgāhakamahātherehi paṭhamaṃ saṃgītaṃ sīsapāvanasuttaṃ bhagavatā kattha kaṃ ārabbha kathañca bhāsitaṃ.",
  "anya-e0903n:1240_0": "Vissajjanā – kosambiyaṃ bhante sīsapāvane sambahule bhikkhū ārabbha “taṃ kiṃ maññatha",
  "anya-e0903n:1240_1": "bhikkhave, katamaṃ nukho bahutaraṃ yāni vā mayā parittāni sīsapāpaṇṇāni pāṇinā gahitāni",
  "anya-e0903n:1240_2": "yadidaṃ upari sīsapāvane”ti evamādinā bhagavatā bhāsitaṃ.",
  "anya-e0903n:1241": "Pañcagatipeyyālavagga",
  "anya-e0903n:1242": "Pucchā – tattheva āvuso porāṇakehi dhammasaṃgāhakamahātherehi pariyosānabhāvena saṃgīto pañcagatipeyyālavagge, bhagavatā kattha kaṃ ārabbha kathañca bhāsito.",
  "anya-e0903n:1243_0": "Vissajjanā – vesāliyaṃ bhante sambahule bhikkhū ārabbha “taṃ kiṃ maññatha bhikkhave,",
  "anya-e0903n:1243_1": "katamaṃ nu kho bahutaraṃ, yo vāyaṃ mayā paritto nakhasikhāyaṃ paṃsu āropito, ayaṃ",
  "anya-e0903n:1243_2": "vā mahāpathavī”ti evamādinā bhagavatā bhāsito.",
  "anya-e0903n:1244": "Pucchā – ke āvuso sikkhanti.",
  "anya-e0903n:1245": "Vissajjanā – sekkhā ca bhante puthujjanakalyāṇakā ca sikkhanti.",
  "anya-e0903n:1246": "Pucchā – ke āvuso sikkhitasikkhā.",
  "anya-e0903n:1247": "Vissajjanā – arahanto bhante sikkhitasikkhā.",
  "anya-e0903n:1248": "Pucchā – kattha āvuso ṭhitaṃ.",
  "anya-e0903n:1249": "Vissajjanā – sikkhākāmesu bhante ṭhitaṃ.",
  "anya-e0903n:1250": "Pucchā – ke āvuso dhārenti.",
  "anya-e0903n:1251": "Vissajjanā – yesaṃ bhante vattati te dhārenti.",
  "anya-e0903n:1252": "Pucchā – kassa āvuso vacanaṃ.",
  "anya-e0903n:1253": "Vissajjanā – bhagavato bhante vacanaṃ arahato sammāsambuddhassa.",
  "anya-e0903n:1254": "Pucchā – kena āvuso ābhataṃ.",
  "anya-e0903n:1255": "Vissajjanā – paramparāya bhante ābhataṃ."
}