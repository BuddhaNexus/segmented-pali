{
  "atk-s0513a11:0": "1. Ekakanipāto",
  "atk-s0513a11:1": "1. Apaṇṇakavaggo",
  "atk-s0513a11:3": " 1. Apaṇṇakajātakavaṇṇanā",
  "atk-s0513a11:4_0": "Imaṁ tāva apaṇṇakadhammadesanaṁ bhagavā sāvatthiṁ upanissāya jetavanamahāvihāre viharanto",
  "atk-s0513a11:4_1": "kathesi. Kaṁ pana ārabbha ayaṁ kathā samuṭṭhitāti? Seṭṭhissa sahāyake pañcasate titthiyasāvake.",
  "atk-s0513a11:4_2": "Ekasmiñhi divase anāthapiṇḍiko seṭṭhi attano sahāyake pañcasate aññatitthiyasāvake",
  "atk-s0513a11:4_3": "ādāya bahuṁ mālāgandhavilepanañceva sappitelamadhuphāṇitavatthacchādanāni ca gāhāpetvā",
  "atk-s0513a11:4_4": "jetavanaṁ gantvā bhagavantaṁ vanditvā gandhamālādīhi pūjetvā bhesajjāni ceva vatthāni",
  "atk-s0513a11:4_5": "ca bhikkhusaṅghassa vissajjetvā cha nisajjādose vajjetvā ekamantaṁ nisīdi. Tepi aññatitthiyasāvakā",
  "atk-s0513a11:4_6": "tathāgataṁ vanditvā satthu puṇṇacandasassirikaṁ mukhaṁ, lakkhaṇānubyañjanapaṭimaṇḍitaṁ",
  "atk-s0513a11:4_7": "byāmappabhāparikkhittaṁ brahmakāyaṁ, āveḷāveḷā yamakayamakā hutvā niccharantiyo ghanabuddharasmiyo",
  "atk-s0513a11:4_8": "ca olokayamānā anāthapiṇḍikassa samīpeyeva nisīdiṁsu.",
  "atk-s0513a11:5_0": "Atha nesaṁ satthā manosilātale sīhanādaṁ nadanto taruṇasīho viya gajjanto pāvussakamegho",
  "atk-s0513a11:5_1": "viya ca ākāsagaṅgaṁ otārento viya ca ratanadāmaṁ ganthento viya ca aṭṭhaṅgasamannāgatena",
  "atk-s0513a11:5_2": "savanīyena kamanīyena brahmassarena nānānayavicittaṁ madhuradhammakathaṁ kathesi.",
  "atk-s0513a11:5_3": "Te satthu dhammadesanaṁ sutvā pasannacittā uṭṭhāya dasabalaṁ vanditvā aññatitthiyasaraṇaṁ",
  "atk-s0513a11:5_4": "bhinditvā buddhaṁ saraṇaṁ agamaṁsu. Te tato paṭṭhāya niccakālaṁ anāthapiṇḍikena saddhiṁ",
  "atk-s0513a11:5_5": "gandhamālādihatthā vihāraṁ gantvā dhammaṁ suṇanti, dānaṁ denti, sīlaṁ rakkhanti,",
  "atk-s0513a11:5_6": "uposathakammaṁ karonti.",
  "atk-s0513a11:6_0": "Atha bhagavā sāvatthito punadeva rājagahaṁ agamāsi. Te tathāgatassa gatakāle taṁ",
  "atk-s0513a11:6_1": "saraṇaṁ bhinditvā puna aññatitthiyasaraṇaṁ gantvā attano mūlaṭṭhāneyeva patiṭṭhitā.",
  "atk-s0513a11:6_2": "Bhagavāpi sattaṭṭha māse vītināmetvā puna jetavanameva agamāsi. Anāthapiṇḍiko punapi",
  "atk-s0513a11:6_3": "te ādāya satthu santikaṁ gantvā satthāraṁ gandhamālādīhi pūjetvā vanditvā ekamantaṁ",
  "atk-s0513a11:6_4": "nisīdi. Tepi bhagavantaṁ vanditvā ekamantaṁ nisīdiṁsu. Atha nesaṁ tathāgate cārikaṁ",
  "atk-s0513a11:6_5": "pakkante gahitasaraṇaṁ bhinditvā puna aññatitthiyasaraṇameva gahetvā mūle patiṭṭhitabhāvaṁ bhagavato ārocesi.",
  "atk-s0513a11:7_0": "Bhagavā aparimitakappakoṭiyo nirantaraṁ pavattitavacīsucaritānubhāvena dibbagandhagandhitaṁ",
  "atk-s0513a11:7_1": "nānāgandhapūritaṁ ratanakaraṇḍakaṁ vivaranto viya mukhapadumaṁ vivaritvā madhurassaraṁ",
  "atk-s0513a11:7_2": "nicchārento ‘‘saccaṁ kira tumhe upāsakā tīṇi saraṇāni bhinditvā aññatitthiyasaraṇaṁ",
  "atk-s0513a11:7_3": "gatā’’ti pucchi. Atha tehi paṭicchādetuṁ asakkontehi ‘‘saccaṁ bhagavā’’ti vutte satthā",
  "atk-s0513a11:7_4": "‘‘upāsakā heṭṭhā avīciṁ upari bhavaggaṁ paricchedaṁ katvā tiriyaṁ aparimāṇāsu lokadhātūsu",
  "atk-s0513a11:7_5": "sīlādīhi guṇehi buddhena sadiso nāma natthi, kuto adhikataro’’ti. ‘‘Yāvatā, bhikkhave,",
  "atk-s0513a11:7_6": "sattā apadā vā dvipadā vā catuppadā vā bahuppadā vā, tathāgato tesaṁ aggamakkhāyati",
  "atk-s0513a11:7_7": "(saṁ. ni. 5.139; a. ni. 4.34), yaṁ kiñci vittaṁ idha vā huraṁ vā…pe… (khu. pā. 6.3;",
  "atk-s0513a11:7_8": "su. ni. 226) aggato ve pasannāna’’ntiādīhi (a. ni. 4.34; itivu. 90) suttehi pakāsite",
  "atk-s0513a11:7_9": "ratanattayaguṇe pakāsetvā ‘‘evaṁ uttamaguṇehi samannāgataṁ ratanattayaṁ saraṇaṁ gatā",
  "atk-s0513a11:7_10": "upāsakā vā upāsikā vā nirayādīsu nibbattakā nāma natthi, apāyanibbattito pana muccitvā",
  "atk-s0513a11:7_11": "devaloke uppajjitvā mahāsampattiṁ anubhonti, tasmā tumhehi evarūpaṁ saraṇaṁ bhinditvā",
  "atk-s0513a11:7_12": "aññatitthiyasaraṇaṁ gacchantehi ayuttaṁ kata’’nti āha.",
  "atk-s0513a11:8": "Ettha ca tīṇi ratanāni mokkhavasena uttamavasena saraṇagatānaṁ apāyesu nibbattiyā abhāvadīpanatthaṁ imāni suttāni dassetabbāni –",
  "atk-s0513a11:9": "‘‘Ye keci buddhaṁ saraṇaṁ gatāse, na te gamissanti apāyabhūmiṁ;",
  "atk-s0513a11:10": "Pahāya mānusaṁ dehaṁ, devakāyaṁ paripūressanti. (dī. ni. 2.332; saṁ. ni. 1.37);",
  "atk-s0513a11:11": "‘‘Ye keci dhammaṁ saraṇaṁ gatāse, na te gamissanti apāyabhūmiṁ;",
  "atk-s0513a11:12": "Pahāya mānusaṁ dehaṁ, devakāyaṁ paripūressanti.",
  "atk-s0513a11:13": "‘‘Ye keci saṅghaṁ saraṇaṁ gatāse, na te gamissanti apāyabhūmiṁ;",
  "atk-s0513a11:14": "Pahāya mānusaṁ dehaṁ, devakāyaṁ paripūressanti.",
  "atk-s0513a11:15": "‘‘Bahuṁ ve saraṇaṁ yanti, pabbatāni vanāni ca;",
  "atk-s0513a11:16": "Ārāmarukkhacetyāni, manussā bhayatajjitā.",
  "atk-s0513a11:17": "‘‘Netaṁ kho saraṇaṁ khemaṁ, netaṁ saraṇamuttamaṁ;",
  "atk-s0513a11:18": "Netaṁ saraṇamāgamma, sabbadukkhā pamuccati.",
  "atk-s0513a11:19": "‘‘Yo ca buddhañca dhammañca, saṅghañca saraṇaṁ gato;",
  "atk-s0513a11:20": "Cattāri ariyasaccāni, sammappaññāya passati.",
  "atk-s0513a11:21": "‘‘Dukkhaṁ dukkhasamuppādaṁ, dukkhassa ca atikkamaṁ;",
  "atk-s0513a11:22": "Ariyañcaṭṭhaṅgikaṁ maggaṁ, dukkhūpasamagāminaṁ.",
  "atk-s0513a11:23": "‘‘Etaṁ kho saraṇaṁ khemaṁ, etaṁ saraṇamuttamaṁ;",
  "atk-s0513a11:24": "Etaṁ saraṇamāgamma, sabbadukkhā pamuccatī’’ti. (dha. pa. 188-192);",
  "atk-s0513a11:25_0": "Na kevalañca nesaṁ satthā ettakaṁyeva dhammaṁ desesi, apica kho ‘‘upāsakā buddhānussatikammaṭṭhānaṁ",
  "atk-s0513a11:25_1": "nāma, dhammānussatikammaṭṭhānaṁ nāma, saṅghānussatikammaṭṭhānaṁ nāma sotāpattimaggaṁ",
  "atk-s0513a11:25_2": "deti, sotāpattiphalaṁ deti, sakadāgāmimaggaṁ deti, sakadāgāmiphalaṁ deti, anāgāmimaggaṁ",
  "atk-s0513a11:25_3": "deti, anāgāmiphalaṁ deti, arahattamaggaṁ deti, arahattaphalaṁ detī’’tievamādīhipi",
  "atk-s0513a11:25_4": "nayehi dhammaṁ desetvā ‘‘evarūpaṁ nāma saraṇaṁ bhindantehi ayuttaṁ tumhehi kata’’nti",
  "atk-s0513a11:25_5": "āha. Ettha ca buddhānussatikammaṭṭhānādīnaṁ sotāpattimaggādippadānaṁ ‘‘ekadhammo,",
  "atk-s0513a11:25_6": "bhikkhave, bhāvito bahulīkato ekantanibbidāya virāgāya nirodhāya upasamāya abhiññāya",
  "atk-s0513a11:25_7": "sambodhāya nibbānāya saṁvattati. Katamo ekadhammo? Buddhānussatī’’tievamādīhi (a.",
  "atk-s0513a11:25_8": "ni. 1.296) suttehi dīpetabbaṁ.",
  "atk-s0513a11:26_0": "Evaṁ bhagavā nānappakārehi upāsake ovaditvā ‘‘upāsakā pubbepi manussā asaraṇaṁ ‘saraṇa’nti",
  "atk-s0513a11:26_1": "takkaggāhena viraddhaggāhena gahetvā amanussapariggahite kantāre yakkhabhakkhā hutvā",
  "atk-s0513a11:26_2": "mahāvināsaṁ pattā, apaṇṇakaggāhaṁ pana ekaṁsikaggāhaṁ aviraddhaggāhaṁ gahitamanussā",
  "atk-s0513a11:26_3": "tasmiṁyeva kantāre sotthibhāvaṁ pattā’’ti vatvā tuṇhī ahosi. Atha kho anāthapiṇḍiko",
  "atk-s0513a11:26_4": "gahapati uṭṭhāyāsanā bhagavantaṁ vanditvā abhitthavitvā sirasmiṁ añjaliṁ patiṭṭhāpetvā",
  "atk-s0513a11:26_5": "evamāha ‘‘bhante, idāni tāva imesaṁ upāsakānaṁ uttamasaraṇaṁ bhinditvā takkaggahaṇaṁ",
  "atk-s0513a11:26_6": "amhākaṁ pākaṭaṁ, pubbe pana amanussapariggahite kantāre takkikānaṁ vināso, apaṇṇakaggāhaṁ",
  "atk-s0513a11:26_7": "gahitamanussānañca sotthibhāvo amhākaṁ paṭicchanno, tumhākameva pākaṭo, sādhu vata",
  "atk-s0513a11:26_8": "no bhagavā ākāse puṇṇacandaṁ uṭṭhāpento viya imaṁ kāraṇaṁ pākaṭaṁ karotū’’ti. Atha",
  "atk-s0513a11:26_9": "bhagavā ‘‘mayā kho, gahapati, aparimitakālaṁ dasa pāramiyo pūretvā lokassa kaṅkhacchedanatthameva",
  "atk-s0513a11:26_10": "sabbaññutaññāṇaṁ paṭividdhaṁ, sīhavasāya suvaṇṇanāḷiṁ pūrento viya sakkaccaṁ sotaṁ",
  "atk-s0513a11:26_11": "odahitvā suṇohī’’ti seṭṭhino satuppādaṁ janetvā himagabbhaṁ padāletvā puṇṇacandaṁ",
  "atk-s0513a11:26_12": "nīharanto viya bhavantarena paṭicchannakāraṇaṁ pākaṭaṁ akāsi.",
  "atk-s0513a11:27_0": "Atīte kāsiraṭṭhe bārāṇasinagare brahmadatto nāma rājā ahosi. Tadā bodhisatto satthavāhakule",
  "atk-s0513a11:27_1": "paṭisandhiṁ gahetvā dasamāsaccayena mātukucchito nikkhamitvā anupubbena vayappatto",
  "atk-s0513a11:27_2": "pañcahi sakaṭasatehi vaṇijjaṁ karonto vicarati. So kadāci pubbantato aparantaṁ gacchati,",
  "atk-s0513a11:27_3": "kadāci aparantato pubbantaṁ. Bārāṇasiyaṁyeva aññopi satthavāhaputto atthi bālo abyatto",
  "atk-s0513a11:27_4": "anupāyakusalo. Tadā bodhisatto bārāṇasito mahagghaṁ bhaṇḍaṁ gahetvā pañca sakaṭasatāni",
  "atk-s0513a11:27_5": "pūretvā gamanasajjāni katvā ṭhapesi. Sopi bālasatthavāhaputto tatheva pañca sakaṭasatāni",
  "atk-s0513a11:27_6": "pūretvā gamanasajjāni katvā ṭhapesi.",
  "atk-s0513a11:28_0": "Tadā bodhisatto cintesi ‘‘sace ayaṁ bālasatthavāhaputto mayā saddhiṁyeva gamissati,",
  "atk-s0513a11:28_1": "sakaṭasahasse ekato maggaṁ gacchante maggopi nappahossati, manussānaṁ dārudakādīnipi,",
  "atk-s0513a11:28_2": "balibaddānaṁ tiṇānipi dullabhāni bhavissanti, etena vā mayā vā purato gantuṁ vaṭṭatī’’ti.",
  "atk-s0513a11:28_3": "So taṁ pakkosāpetvā etamatthaṁ ārocetvā ‘‘dvīhipi amhehi ekato gantuṁ na sakkā, kiṁ",
  "atk-s0513a11:28_4": "tvaṁ purato gamissasi, udāhu pacchato’’ti āha. So cintesi ‘‘mayi purato gacchante",
  "atk-s0513a11:28_5": "bahū ānisaṁsā, maggena abhinneneva gamissāmi, goṇā anāmaṭṭhatiṇaṁ khādissanti, manussānaṁ",
  "atk-s0513a11:28_6": "anāmaṭṭhaṁ sūpeyyapaṇṇaṁ bhavissati, pasannaṁ udakaṁ bhavissati, yathāruciṁ agghaṁ",
  "atk-s0513a11:28_7": "ṭhapetvā bhaṇḍaṁ vikkiṇissāmī’’ti. So ‘‘ahaṁ, samma, purato gamissāmī’’ti āha. Bodhisattopi",
  "atk-s0513a11:28_8": "pacchato gamane bahū ānisaṁse addasa. Evaṁ hissa ahosi – ‘‘purato gacchantā magge",
  "atk-s0513a11:28_9": "visamaṭṭhānaṁ samaṁ karissanti, ahaṁ tehi gatamaggena gamissāmi, purato gatehi balibaddehi",
  "atk-s0513a11:28_10": "pariṇatathaddhatiṇe khādite mama goṇā puna uṭṭhitāni madhuratiṇāni khādissanti, gahitapaṇṇaṭṭhānato",
  "atk-s0513a11:28_11": "uṭṭhitaṁ manussānaṁ sūpeyyapaṇṇaṁ madhuraṁ bhavissati, anudake ṭhāne āvāṭaṁ khanitvā",
  "atk-s0513a11:28_12": "ete udakaṁ uppādessanti, tehi katesu āvāṭesu mayaṁ udakaṁ pivissāma, agghaṭṭhapanaṁ",
  "atk-s0513a11:28_13": "nāma manussānaṁ jīvitā voropanasadisaṁ, ahaṁ pacchato gantvā etehi ṭhapitagghena",
  "atk-s0513a11:28_14": "bhaṇḍaṁ vikkiṇissāmī’’ti. Atha so ettake ānisaṁse disvā ‘‘samma, tvaṁ purato gacchāhī’’ti",
  "atk-s0513a11:28_15": "āha. ‘‘Sādhu, sammā’’ti bālasatthavāho sakaṭāni yojetvā nikkhanto anupubbena manussāvāsaṁ",
  "atk-s0513a11:28_16": "atikkamitvā kantāramukhaṁ pāpuṇi.",
  "atk-s0513a11:29_0": "Kantāraṁ nāma – corakantāraṁ, vāḷakantāraṁ, nirudakakantāraṁ, amanussakantāraṁ, appabhakkhakantāranti",
  "atk-s0513a11:29_1": "pañcavidhaṁ. Tattha corehi adhiṭṭhitamaggo corakantāraṁ nāma. Sīhādīhi adhiṭṭhitamaggo",
  "atk-s0513a11:29_2": "vāḷakantāraṁ nāma. Yattha nhāyituṁ vā pātuṁ vā udakaṁ natthi, idaṁ nirudakakantāraṁ",
  "atk-s0513a11:29_3": "nāma. Amanussādhiṭṭhitaṁ amanussakantāraṁ nāma. Mūlakhādanīyādivirahitaṁ appabhakkhakantāraṁ",
  "atk-s0513a11:29_4": "nāma. Imasmiṁ pañcavidhe kantāre taṁ kantāraṁ nirudakakantārañceva amanussakantārañca.",
  "atk-s0513a11:29_5": "Tasmā so bālasatthavāhaputto sakaṭesu mahantamahantā cāṭiyo ṭhapetvā udakassa pūrāpetvā",
  "atk-s0513a11:29_6": "saṭṭhiyojanikaṁ kantāraṁ paṭipajji.",
  "atk-s0513a11:30_0": "Athassa kantāramajjhaṁ gatakāle kantāre adhivatthayakkho ‘‘imehi manussehi gahitaṁ",
  "atk-s0513a11:30_1": "udakaṁ chaḍḍāpetvā dubbale katvā sabbeva ne khādissāmī’’ti sabbasetataruṇabalibaddayuttaṁ",
  "atk-s0513a11:30_2": "manoramaṁ yānakaṁ māpetvā dhanukalāpaphalakāvudhahatthehi dasahi dvādasahi amanussehi",
  "atk-s0513a11:30_3": "parivuto uppalakumudāni piḷandhitvā allakoso allavattho issarapuriso viya tasmiṁ",
  "atk-s0513a11:30_4": "yānake nisīditvā kaddamamakkhitehi cakkehi paṭipathaṁ agamāsi. Parivāraamanussāpissa",
  "atk-s0513a11:30_5": "purato ca pacchato ca gacchantā allakesā allavatthā uppalakumudamālā piḷandhitvā",
  "atk-s0513a11:30_6": "padumapuṇḍarīkakalāpe gahetvā bhisamuḷālāni khādantā udakabindūhi ceva kalalehi ca",
  "atk-s0513a11:30_7": "paggharantehi agamaṁsu. Satthavāhā ca nāma yadā dhuravāto vāyati, tadā yānake nisīditvā",
  "atk-s0513a11:30_8": "upaṭṭhākaparivutā rajaṁ pariharantā purato gacchanti. Yadā pacchato vāto vāyati,",
  "atk-s0513a11:30_9": "tadā teneva nayena pacchato gacchanti. Tadā pana dhuravāto ahosi, tasmā so satthavāhaputto purato agamāsi.",
  "atk-s0513a11:31_0": "Yakkho taṁ āgacchantaṁ disvā attano yānakaṁ maggā okkamāpetvā ‘‘kahaṁ gacchathā’’ti",
  "atk-s0513a11:31_1": "tena saddhiṁ paṭisanthāraṁ akāsi. Satthavāhopi attano yānakaṁ maggā okkamāpetvā sakaṭānaṁ",
  "atk-s0513a11:31_2": "gamanokāsaṁ datvā ekamante ṭhito taṁ yakkhaṁ avoca ‘‘bho, amhe tāva bārāṇasito āgacchāma.",
  "atk-s0513a11:31_3": "Tumhe pana uppalakumudāni piḷandhitvā padumapuṇḍarīkahatthā bhisamuḷālāni khādantā",
  "atk-s0513a11:31_4": "kaddamamakkhitā udakabindūhi paggharantehi āgacchatha. Kiṁ nu kho tumhehi āgatamagge",
  "atk-s0513a11:31_5": "devo vassati, uppalādisañchannāni vā sarāni atthī’’ti pucchi. Yakkho tassa kathaṁ",
  "atk-s0513a11:31_6": "sutvā ‘‘samma, kiṁ nāmetaṁ kathesi. Esā nīlavanarāji paññāyati. Tato paṭṭhāya sakalaṁ",
  "atk-s0513a11:31_7": "araññaṁ ekodakaṁ, nibaddhaṁ devo vassati, kandarā pūrā, tasmiṁ tasmiṁ ṭhāne padumādisañchannāni",
  "atk-s0513a11:31_8": "sarāni atthī’’ti vatvā paṭipāṭiyā gacchantesu sakaṭesu ‘‘imāni sakaṭāni ādāya kahaṁ",
  "atk-s0513a11:31_9": "gacchathā’’ti pucchi. ‘‘Asukajanapadaṁ nāmā’’ti. ‘‘Imasmiṁ cimasmiñca sakaṭe kiṁ",
  "atk-s0513a11:31_10": "nāma bhaṇḍa’’nti? ‘‘Asukañca asukañcā’’ti. ‘‘Pacchato āgacchantaṁ sakaṭaṁ ativiya",
  "atk-s0513a11:31_11": "garukaṁ hutvā āgacchati, etasmiṁ kiṁ bhaṇḍa’’nti? ‘‘Udakaṁ etthā’’ti. ‘‘Parato tāva",
  "atk-s0513a11:31_12": "udakaṁ ānentehi vo manāpaṁ kataṁ, ito paṭṭhāya pana udakena kiccaṁ natthi, purato",
  "atk-s0513a11:31_13": "bahu udakaṁ, cāṭiyo bhinditvā udakaṁ chaḍḍetvā sukhena gacchathā’’ti āha. Evañca",
  "atk-s0513a11:31_14": "pana vatvā ‘‘tumhe gacchatha, amhākaṁ papañco hotī’’ti thokaṁ gantvā tesaṁ adassanaṁ",
  "atk-s0513a11:31_15": "patvā attano yakkhanagarameva agamāsi.",
  "atk-s0513a11:32_0": "Sopi bālasatthavāho attano bālatāya yakkhassa vacanaṁ gahetvā cāṭiyo bhindāpetvā",
  "atk-s0513a11:32_1": "pasatamattampi udakaṁ anavasesetvā sabbaṁ chaḍḍāpetvā sakaṭāni pājāpesi, purato appamattakampi",
  "atk-s0513a11:32_2": "udakaṁ nāhosi, manussā pānīyaṁ alabhantā kilamiṁsu. Te yāva sūriyatthaṅgamanā gantvā",
  "atk-s0513a11:32_3": "sakaṭāni mocetvā parivaṭṭakena ṭhapetvā goṇe cakkesu bandhiṁsu. Neva goṇānaṁ udakaṁ",
  "atk-s0513a11:32_4": "ahosi, na manussānaṁ yāgubhattaṁ vā. Dubbalamanussā tattha tattha nipajjitvā sayiṁsu.",
  "atk-s0513a11:32_5": "Rattibhāgasamanantare yakkhā yakkhanagarato āgantvā sabbepi goṇe ca manusse ca jīvitakkhayaṁ",
  "atk-s0513a11:32_6": "pāpetvā maṁsaṁ khāditvā aṭṭhīni avasesetvā agamaṁsu. Evamekaṁ bālasatthavāhaputtaṁ",
  "atk-s0513a11:32_7": "nissāya sabbepi te vināsaṁ pāpuṇiṁsu, hatthaṭṭhikādīni disāvidisāsu vippakiṇṇāni",
  "atk-s0513a11:32_8": "ahesuṁ. Pañca sakaṭasatāni yathāpūritāneva aṭṭhaṁsu.",
  "atk-s0513a11:33_0": "Bodhisattopi kho bālasatthavāhaputtassa nikkhantadivasato māsaḍḍhamāsaṁ vītināmetvā",
  "atk-s0513a11:33_1": "pañcahi sakaṭasatehi nagarā nikkhamma anupubbena kantāramukhaṁ pāpuṇi. So tattha",
  "atk-s0513a11:33_2": "udakacāṭiyo pūretvā bahuṁ udakaṁ ādāya khandhāvāre bheriṁ carāpetvā manusse sannipātetvā",
  "atk-s0513a11:33_3": "evamāha ‘‘tumhe maṁ anāpucchitvā pasatamattampi udakaṁ mā vaḷañjayittha, kantāre",
  "atk-s0513a11:33_4": "visarukkhā nāma honti, pattaṁ vā pupphaṁ vā phalaṁ vā tumhehi pure akhāditapubbaṁ",
  "atk-s0513a11:33_5": "maṁ anāpucchitvā mā khāditthā’’ti. Evaṁ manussānaṁ ovādaṁ datvā pañcahi sakaṭasatehi",
  "atk-s0513a11:33_6": "kantāraṁ paṭipajji. Tasmiṁ kantāramajjhaṁ sampatte so yakkho purimanayeneva bodhisattassa",
  "atk-s0513a11:33_7": "paṭipathe attānaṁ dassesi. Bodhisatto taṁ disvāva aññāsi ‘‘imasmiṁ kantāre udakaṁ",
  "atk-s0513a11:33_8": "natthi, nirudakakantāro nāmesa, ayañca nibbhayo rattanetto, chāyāpissa na paññāyati,",
  "atk-s0513a11:33_9": "nissaṁsayaṁ iminā purato gato bālasatthavāhaputto sabbaṁ udakaṁ chaḍḍāpetvā kilametvā",
  "atk-s0513a11:33_10": "sapariso khādito bhavissati, mayhaṁ pana paṇḍitabhāvaṁ upāyakosallaṁ na jānāti maññe’’ti.",
  "atk-s0513a11:33_11": "Tato naṁ āha ‘‘gacchatha tumhe, mayaṁ vāṇijā nāma aññaṁ udakaṁ adisvā gahitaudakaṁ",
  "atk-s0513a11:33_12": "na chaḍḍema, diṭṭhaṭṭhāne pana chaḍḍetvā sakaṭāni sallahukāni katvā gamissāmā’’ti",
  "atk-s0513a11:33_13": "yakkho thokaṁ gantvā adassanaṁ upagamma attano yakkhanagarameva gato.",
  "atk-s0513a11:34_0": "Yakkhe pana gate manussā bodhisattaṁ āhaṁsu ‘‘ayya, ete manussā ‘esā nīlavanarāji",
  "atk-s0513a11:34_1": "paññāyati, tato paṭṭhāya nibaddhaṁ devo vassatī’ti vatvā uppalakumudamālādhārino",
  "atk-s0513a11:34_2": "padumapuṇḍarīkakalāpe ādāya bhisamuḷālāni khādantā allavatthā allakesā udakabindūhi",
  "atk-s0513a11:34_3": "paggharantehi āgatā, udakaṁ chaḍḍetvā sallahukehi sakaṭehi khippaṁ gacchāmā’’ti.",
  "atk-s0513a11:34_4": "Bodhisatto tesaṁ kathaṁ sutvā sakaṭāni ṭhapāpetvā sabbe manusse sannipātāpetvā ‘‘tumhehi",
  "atk-s0513a11:34_5": "‘imasmiṁ kantāre saro vā pokkharaṇī vā atthī’ti kassaci sutapubba’’nti pucchi. ‘‘Na,",
  "atk-s0513a11:34_6": "ayya, sutapubba’’nti. Nirudakakantāro nāma eso, idāni ekacce manussā ‘‘etāya nīlavanarājiyā",
  "atk-s0513a11:34_7": "purato devo vassatī’’ti vadanti, ‘‘vuṭṭhivāto nāma kittakaṁ ṭhānaṁ vāyatī’’ti? ‘‘Yojanamattaṁ,",
  "atk-s0513a11:34_8": "ayyā’’ti. ‘‘Kacci pana vo ekassāpi sarīraṁ vuṭṭhivāto paharatī’’ti? ‘‘Natthi ayyā’’ti.",
  "atk-s0513a11:34_9": "‘‘Meghasīsaṁ nāma kittake ṭhāne paññāyatī’’ti? ‘‘Tiyojanamatte ayyā’’ti. ‘‘Atthi",
  "atk-s0513a11:34_10": "pana vo kenaci ekampi meghasīsaṁ diṭṭha’’nti? ‘‘Natthi, ayyā’’ti. ‘‘Vijjulatā nāma",
  "atk-s0513a11:34_11": "kittake ṭhāne paññāyatī’’ti? ‘‘Catuppañcayojanamatte, ayyā’’ti. ‘‘Atthi pana vo kenaci",
  "atk-s0513a11:34_12": "vijjulatobhāso diṭṭho’’ti? ‘‘Natthi, ayyā’’ti. ‘‘Meghasaddo nāma kittake ṭhāne suyyatī’’ti?",
  "atk-s0513a11:34_13": "‘‘Ekadviyojanamatte, ayyā’’ti. ‘‘Atthi pana vo kenaci meghasaddo suto’’ti? ‘‘Natthi,",
  "atk-s0513a11:34_14": "ayyā’’ti. ‘‘Na ete manussā, yakkhā ete, amhe udakaṁ chaḍḍāpetvā dubbale katvā khāditukāmā",
  "atk-s0513a11:34_15": "āgatā bhavissanti. Purato gato bālasatthavāhaputto na upāyakusalo. Addhā so etehi",
  "atk-s0513a11:34_16": "udakaṁ chaḍḍāpetvā kilametvā khādito bhavissati, pañca sakaṭasatāni yathāpūritāneva",
  "atk-s0513a11:34_17": "ṭhitāni bhavissanti. Ajja mayaṁ tāni passissāma, pasatamattampi udakaṁ achaḍḍetvā",
  "atk-s0513a11:34_18": "sīghasīghaṁ pājethā’’ti pājāpesi.",
  "atk-s0513a11:35_0": "So gacchanto yathāpūritāneva pañca sakaṭasatāni goṇamanussānañca hatthaṭṭhikādīni",
  "atk-s0513a11:35_1": "disāvidisāsu vippakiṇṇāni disvā sakaṭāni mocāpetvā sakaṭaparivaṭṭakena khandhāvāraṁ",
  "atk-s0513a11:35_2": "bandhāpetvā kālasseva manusse ca goṇe ca sāyamāsabhattaṁ bhojāpetvā manussānaṁ majjhe",
  "atk-s0513a11:35_3": "goṇe nipajjāpetvā sayaṁ balanāyako hutvā khaggahattho tiyāmarattiṁ ārakkhaṁ gahetvā",
  "atk-s0513a11:35_4": "ṭhitakova aruṇaṁ uṭṭhāpesi. Punadivase pana pātova sabbakiccāni niṭṭhāpetvā goṇe",
  "atk-s0513a11:35_5": "bhojetvā dubbalasakaṭāni chaḍḍāpetvā thirāni gāhāpetvā appagghaṁ bhaṇḍaṁ chaḍḍāpetvā",
  "atk-s0513a11:35_6": "mahagghaṁ bhaṇḍaṁ āropāpetvā yathādhippetaṁ ṭhānaṁ gantvā diguṇatiguṇena mūlena bhaṇḍaṁ",
  "atk-s0513a11:35_7": "vikkiṇitvā sabbaṁ parisaṁ ādāya puna attano nagarameva agamāsi.",
  "atk-s0513a11:36_0": "Satthā imaṁ dhammakathaṁ kathetvā ‘‘evaṁ, gahapati, pubbe takkaggāhagāhino mahāvināsaṁ",
  "atk-s0513a11:36_1": "pattā, apaṇṇakaggāhagāhino pana amanussānaṁ hatthato muccitvā sotthinā icchitaṭṭhānaṁ",
  "atk-s0513a11:36_2": "gantvā puna sakaṭṭhānameva paccāgamiṁsū’’ti vatvā dvepi vatthūni ghaṭetvā imissā",
  "atk-s0513a11:36_3": "apaṇṇakadhammadesanāya abhisambuddho hutvā imaṁ gāthamāha –",
  "atk-s0513a11:37": "1.",
  "atk-s0513a11:38": " ‘‘Apaṇṇakaṁ ṭhānameke, dutiyaṁ āhu takkikā;",
  "atk-s0513a11:39": "Etadaññāya medhāvī, taṁ gaṇhe yadapaṇṇaka’’nti.",
  "atk-s0513a11:40_0": "Tattha apaṇṇakanti ekaṁsikaṁ aviraddhaṁ niyyānikaṁ. Ṭhānanti kāraṇaṁ. Kāraṇañhi yasmā",
  "atk-s0513a11:40_1": "tadāyattavuttitāya phalaṁ tiṭṭhati nāma, tasmā ‘‘ṭhāna’’nti vuccati, ‘‘ṭhānañca ṭhānato",
  "atk-s0513a11:40_2": "aṭṭhānañca aṭṭhānato’’tiādīsu (vibha. 809) cassa payogo veditabbo. Iti ‘‘apaṇṇakaṁ",
  "atk-s0513a11:40_3": "ṭhāna’’nti padadvayenāpi ‘‘yaṁ ekantahitasukhāvahattā paṇḍitehi paṭipannaṁ ekaṁsikakāraṇaṁ",
  "atk-s0513a11:40_4": "aviraddhakāraṇaṁ niyyānikakāraṇaṁ, taṁ ida’’nti dīpeti. Ayamettha saṅkhepo, pabhedato",
  "atk-s0513a11:40_5": "pana tīṇi saraṇagamanāni, pañca sīlāni, dasa sīlāni, pātimokkhasaṁvaro, indriyasaṁvaro,",
  "atk-s0513a11:40_6": "ājīvapārisuddhi, paccayapaṭisevanaṁ, sabbampi catupārisuddhisīlaṁ; indriyesu guttadvāratā,",
  "atk-s0513a11:40_7": "bhojane mattaññutā, jāgariyānuyogo, jhānaṁ, vipassanā, abhiññā, samāpatti, ariyamaggo,",
  "atk-s0513a11:40_8": "ariyaphalaṁ, sabbampetaṁ apaṇṇakaṭṭhānaṁ apaṇṇakapaṭipadā, niyyānikapaṭipadāti attho.",
  "atk-s0513a11:41": "Yasmā ca pana niyyānikapaṭipadāya etaṁ nāmaṁ, tasmāyeva bhagavā apaṇṇakapaṭipadaṁ dassento imaṁ suttamāha –",
  "atk-s0513a11:42_0": "‘‘Tīhi, bhikkhave, dhammehi samannāgato bhikkhu apaṇṇakapaṭipadaṁ paṭipanno hoti,",
  "atk-s0513a11:42_1": "yoni cassa āraddhā hoti āsavānaṁ khayāya . Katamehi tīhi? Idha, bhikkhave , bhikkhu",
  "atk-s0513a11:42_2": "indriyesu guttadvāro hoti, bhojane mattaññū hoti, jāgariyaṁ anuyutto hoti. Kathañca,",
  "atk-s0513a11:42_3": "bhikkhave, bhikkhu indriyesu guttadvāro hoti? Idha, bhikkhave, bhikkhu cakkhunā rūpaṁ",
  "atk-s0513a11:42_4": "disvā na nimittaggāhī hoti…pe… evaṁ kho, bhikkhave, bhikkhu indriyesu guttadvāro hoti.",
  "atk-s0513a11:43_0": "‘‘Kathañca, bhikkhave, bhikkhu bhojane mattaññū hoti? Idha, bhikkhave, bhikkhu paṭisaṅkhā",
  "atk-s0513a11:43_1": "yoniso āhāraṁ āhāreti neva davāya na madāya…pe… evaṁ kho, bhikkhave, bhikkhu bhojane mattaññū hoti.",
  "atk-s0513a11:44_0": "‘‘Kathañca, bhikkhave, bhikkhu jāgariyaṁ anuyutto hoti. Idha, bhikkhave, bhikkhu",
  "atk-s0513a11:44_1": "divasaṁ caṅkamena nisajjāya…pe… evaṁ kho, bhikkhave, bhikkhu jāgariyaṁ anuyutto hotī’’ti (a. ni. 3.16).",
  "atk-s0513a11:45_0": "Imasmiñcāpi sutte tayova dhammā vuttā. Ayaṁ pana apaṇṇakapaṭipadā yāva arahattaphalaṁ",
  "atk-s0513a11:45_1": "labbhateva . Tattha arahattaphalampi, phalasamāpattivihārassa ceva, anupādāparinibbānassa",
  "atk-s0513a11:45_2": "ca, paṭipadāyeva nāma hoti.",
  "atk-s0513a11:46_0": "Eketi ekacce paṇḍitamanussā. Tattha kiñcāpi ‘‘asukā nāmā’’ti niyamo natthi, idaṁ",
  "atk-s0513a11:46_1": "pana saparisaṁ bodhisattaṁyeva sandhāya vuttanti veditabbaṁ. Dutiyaṁ āhu takkikāti",
  "atk-s0513a11:46_2": "dutiyanti paṭhamato apaṇṇakaṭṭhānato niyyānikakāraṇato dutiyaṁ takkaggāhakāraṇaṁ",
  "atk-s0513a11:46_3": "aniyyānikakāraṇaṁ. Āhu takkikāti ettha pana saddhiṁ purimapadena ayaṁ yojanā – apaṇṇakaṭṭhānaṁ",
  "atk-s0513a11:46_4": "ekaṁsikakāraṇaṁ aviraddhakāraṇaṁ niyyānikakāraṇaṁ eke bodhisattappamukhā paṇḍitamanussā",
  "atk-s0513a11:46_5": "gaṇhiṁsu. Ye pana bālasatthavāhaputtappamukhā takkikā āhu, te dutiyaṁ sāparādhaṁ",
  "atk-s0513a11:46_6": "anekaṁsikaṭṭhānaṁ viraddhakāraṇaṁ aniyyānikakāraṇaṁ aggahesuṁ. Tesu ye apaṇṇakaṭṭhānaṁ",
  "atk-s0513a11:46_7": "aggahesuṁ, te sukkapaṭipadaṁ paṭipannā. Ye dutiyaṁ ‘‘purato bhavitabbaṁ udakenā’’ti",
  "atk-s0513a11:46_8": "takkaggāhasaṅkhātaṁ aniyyānikakāraṇaṁ aggahesuṁ. Te kaṇhapaṭipadaṁ paṭipannā.",
  "atk-s0513a11:47_0": "Tattha sukkapaṭipadā aparihānipaṭipadā, kaṇhapaṭipadā parihānipaṭipadā. Tasmā ye",
  "atk-s0513a11:47_1": "sukkapaṭipadaṁ paṭipannā, te aparihīnā sotthibhāvaṁ pattā. Ye pana kaṇhapaṭipadaṁ",
  "atk-s0513a11:47_2": "paṭipannā, te parihīnā anayabyasanaṁ āpannāti imamatthaṁ bhagavā anāthapiṇḍikassa",
  "atk-s0513a11:47_3": "gahapatino vatvā uttari idamāha ‘‘etadaññāya medhāvī, taṁ gaṇhe yadapaṇṇaka’’nti.",
  "atk-s0513a11:48_0": "Tattha etadaññāya medhāvīti ‘‘medhā’’ti laddhanāmāya vipulāya visuddhāya uttamāya",
  "atk-s0513a11:48_1": "paññāya samannāgato kulaputto etaṁ apaṇṇake ceva sapaṇṇake cāti dvīsu atakkaggāhatakkaggāhasaṅkhātesu",
  "atk-s0513a11:48_2": "ṭhānesu guṇadosaṁ vuddhihāniṁ atthānatthaṁ ñatvāti attho. Taṁ gaṇhe yadapaṇṇakanti",
  "atk-s0513a11:48_3": "yaṁ apaṇṇakaṁ ekaṁsikaṁ sukkapaṭipadāaparihāniyapaṭipadāsaṅkhātaṁ niyyānikakāraṇaṁ,",
  "atk-s0513a11:48_4": "tadeva gaṇheyya. Kasmā? Ekaṁsikādibhāvatoyeva. Itaraṁ pana na gaṇheyya. Kasmā? Anekaṁsikādibhāvatoyeva.",
  "atk-s0513a11:48_5": "Ayañhi apaṇṇakapaṭipadā nāma sabbesaṁ buddhapaccekabuddhabuddhaputtānaṁ paṭipadā.",
  "atk-s0513a11:48_6": "Sabbabuddhā hi apaṇṇakapaṭipadāyameva ṭhatvā daḷhena vīriyena pāramiyo pūretvā bodhimūle",
  "atk-s0513a11:48_7": "buddhā nāma honti, paccekabuddhā paccekabodhiṁ uppādenti, buddhaputtā sāvakapāramiñāṇaṁ paṭivijjhanti.",
  "atk-s0513a11:49_0": "Iti bhagavā tesaṁ upāsakānaṁ tisso kulasampattiyo ca cha kāmasagge brahmalokasampattiyo",
  "atk-s0513a11:49_1": "ca datvāpi pariyosāne arahattamaggaphaladāyikā apaṇṇakapaṭipadā nāma, catūsu apāyesu",
  "atk-s0513a11:49_2": "pañcasu ca nīcakulesu nibbattidāyikā sapaṇṇakapaṭipadā nāmāti imaṁ apaṇṇakadhammadesanaṁ",
  "atk-s0513a11:49_3": "dassetvā uttari cattāri saccāni soḷasahi ākārehi pakāsesi. Catusaccapariyosāne sabbepi",
  "atk-s0513a11:49_4": "te pañcasatā upāsakā sotāpattiphale patiṭṭhahiṁsu.",
  "atk-s0513a11:50_0": "Satthā imaṁ dhammadesanaṁ āharitvā dassetvā dve vatthūni kathetvā anusandhiṁ ghaṭetvā",
  "atk-s0513a11:50_1": "jātakaṁ samodhānetvā dassesi – ‘‘tasmiṁ samaye bālasatthavāhaputto devadatto ahosi,",
  "atk-s0513a11:50_2": "tassa parisā devadattaparisāva, paṇḍitasatthavāhaputtaparisā buddhaparisā, paṇḍitasatthavāhaputto",
  "atk-s0513a11:50_3": "pana ahameva ahosi’’nti desanaṁ niṭṭhāpesi.",
  "atk-s0513a11:51": "Apaṇṇakajātakavaṇṇanā paṭhamā.",
  "atk-s0513a11:53": " 2. Vaṇṇupathajātakavaṇṇanā",
  "atk-s0513a11:54_0": "Akilāsunoti imaṁ dhammadesanaṁ bhagavā sāvatthiyaṁ viharanto kathesi. Kaṁ pana ārabbhāti?",
  "atk-s0513a11:54_1": "Ekaṁ ossaṭṭhavīriyaṁ bhikkhuṁ. Tathāgate kira sāvatthiyaṁ viharante eko sāvatthivāsī",
  "atk-s0513a11:54_2": "kulaputto jetavanaṁ gantvā satthu santike dhammadesanaṁ sutvā pasannacitto kāmesu",
  "atk-s0513a11:54_3": "ādīnavaṁ disvā pabbajitvā upasampadāya pañcavassiko hutvā dve mātikā uggaṇhitvā vipassanācāraṁ",
  "atk-s0513a11:54_4": "sikkhitvā satthu santike attano cittaruciyaṁ kammaṭṭhānaṁ gahetvā ekaṁ araññaṁ pavisitvā",
  "atk-s0513a11:54_5": "vassaṁ upagantvā temāsaṁ vāyamantopi obhāsamattaṁ vā nimittamattaṁ vā uppādetuṁ nāsakkhi.",
  "atk-s0513a11:55_0": "Athassa etadahosi ‘‘satthārā cattāro puggalā kathitā, tesu mayā padaparamena bhavitabbaṁ,",
  "atk-s0513a11:55_1": "natthi maññe mayhaṁ imasmiṁ attabhāve maggo vā phalaṁ vā, kiṁ karissāmi araññavāsena,",
  "atk-s0513a11:55_2": "satthu santikaṁ gantvā rūpasobhaggappattaṁ buddhasarīraṁ olokento madhuraṁ dhammadesanaṁ",
  "atk-s0513a11:55_3": "suṇanto viharissāmī’’ti puna jetavanameva paccāgamāsi. Atha naṁ sandiṭṭhasambhattā",
  "atk-s0513a11:55_4": "āhaṁsu – ‘‘āvuso, tvaṁ satthu santike kammaṭṭhānaṁ gahetvā ‘samaṇadhammaṁ karissāmī’ti",
  "atk-s0513a11:55_5": "gato, idāni pana āgantvā saṅgaṇikāya abhiramamāno carasi, kiṁ nu kho te pabbajitakiccaṁ",
  "atk-s0513a11:55_6": "matthakaṁ pattaṁ, appaṭisandhiko jātosī’’ti? Āvuso, ahaṁ maggaṁ vā phalaṁ vā alabhitvā",
  "atk-s0513a11:55_7": "‘‘abhabbapuggalena mayā bhavitabba’’nti vīriyaṁ ossajitvā āgatomhīti. ‘‘Akāraṇaṁ",
  "atk-s0513a11:55_8": "te, āvuso, kataṁ daḷhavīriyassa satthu sāsane pabbajitvā vīriyaṁ ossajantena, ayuttaṁ",
  "atk-s0513a11:55_9": "te kataṁ, ehi tathāgatassa dassemā’’ti taṁ ādāya satthu santikaṁ agamaṁsu.",
  "atk-s0513a11:56_0": "Satthā taṁ disvā evamāha ‘‘bhikkhave, tumhe etaṁ bhikkhuṁ anicchamānaṁ ādāya āgatā,",
  "atk-s0513a11:56_1": "kiṁ kataṁ iminā’’ti? ‘‘Bhante, ayaṁ bhikkhu evarūpe niyyānikasāsane pabbajitvā samaṇadhammaṁ",
  "atk-s0513a11:56_2": "karonto vīriyaṁ ossajitvā āgato’’ti āhaṁsu. Atha naṁ satthā āha ‘‘saccaṁ kira tayā",
  "atk-s0513a11:56_3": "bhikkhu vīriyaṁ ossaṭṭha’’nti? ‘‘Saccaṁ, bhagavā’’ti. ‘‘Kiṁ pana tvaṁ bhikkhu evarūpe",
  "atk-s0513a11:56_4": "mama sāsane pabbajitvā ‘appiccho’ti vā ‘santuṭṭho’ti vā ‘pavivitto’ti vā ‘āraddhavīriyo’ti",
  "atk-s0513a11:56_5": "vā evaṁ attānaṁ ajānāpetvā ‘ossaṭṭhavīriyo bhikkhū’ti jānāpesi. Nanu tvaṁ pubbe vīriyavā",
  "atk-s0513a11:56_6": "ahosi, tayā ekena kataṁ vīriyaṁ nissāya marukantāre pañcasu sakaṭasatesu manussā",
  "atk-s0513a11:56_7": "ca goṇā ca pānīyaṁ labhitvā sukhitā jātā , idāni kasmā vīriyaṁ ossajasī’’ti. So bhikkhu",
  "atk-s0513a11:56_8": "ettakena vacanena upatthambhito ahosi.",
  "atk-s0513a11:57_0": "Taṁ pana kathaṁ sutvā bhikkhū bhagavantaṁ yāciṁsu – ‘‘bhante, idāni iminā bhikkhunā",
  "atk-s0513a11:57_1": "vīriyassa ossaṭṭhabhāvo amhākaṁ pākaṭo, pubbe panassa ekassa vīriyaṁ nissāya marukantāre",
  "atk-s0513a11:57_2": "goṇamanussānaṁ pānīyaṁ labhitvā sukhitabhāvo paṭicchanno, tumhākaṁ sabbaññutaññāṇasseva",
  "atk-s0513a11:57_3": "pākaṭo, amhākampetaṁ kāraṇaṁ kathethā’’ti. ‘‘Tena hi, bhikkhave, suṇāthā’’ti bhagavā",
  "atk-s0513a11:57_4": "tesaṁ bhikkhūnaṁ satuppādaṁ janetvā bhavantarena paṭicchannakāraṇaṁ pākaṭamakāsi.",
  "atk-s0513a11:58_0": "Atīte kāsiraṭṭhe bārāṇasiyaṁ brahmadatte rajjaṁ kārente bodhisatto satthavāhakule",
  "atk-s0513a11:58_1": "paṭisandhiṁ gahetvā vayappatto pañcahi sakaṭasatehi vaṇijjaṁ karonto vicarati. So",
  "atk-s0513a11:58_2": "ekadā saṭṭhiyojanikaṁ marukantāraṁ paṭipajji. Tasmiṁ kantāre sukhumavālukā muṭṭhinā",
  "atk-s0513a11:58_3": "gahitā hatthe na tiṭṭhati, sūriyuggamanato paṭṭhāya aṅgārarāsi viya uṇhā hoti, na",
  "atk-s0513a11:58_4": "sakkā akkamituṁ. Tasmā taṁ paṭipajjantā dārudakatilataṇḍulādīni sakaṭehi ādāya rattimeva",
  "atk-s0513a11:58_5": "gantvā aruṇuggamane sakaṭāni parivaṭṭaṁ katvā matthake maṇḍapaṁ kāretvā kālasseva",
  "atk-s0513a11:58_6": "āhārakiccaṁ niṭṭhāpetvā chāyāya nisinnā divasaṁ khepetvā atthaṅgate sūriye sāyamāsaṁ",
  "atk-s0513a11:58_7": "bhuñjitvā bhūmiyā sītalāya jātāya sakaṭāni yojetvā gacchanti, samuddagamanasadisameva",
  "atk-s0513a11:58_8": "gamanaṁ hoti. Thalaniyāmako nāma laddhuṁ vaṭṭati, so tārakasaññā satthaṁ tāreti.",
  "atk-s0513a11:59_0": "Sopi satthavāho tasmiṁ kāle imināva niyāmena taṁ kantāraṁ gacchanto ekūnasaṭṭhi yojanāni",
  "atk-s0513a11:59_1": "gantvā ‘‘idāni ekaratteneva marukantārā nikkhamanaṁ bhavissatī’’ti sāyamāsaṁ bhuñjitvā",
  "atk-s0513a11:59_2": "sabbaṁ dārudakaṁ khepetvā sakaṭāni yojetvā pāyāsi. Niyāmako pana purimasakaṭe āsanaṁ",
  "atk-s0513a11:59_3": "pattharāpetvā ākāse tārakaṁ olokento ‘‘ito pājetha, ito pājethā’’ti vadamāno nipajji.",
  "atk-s0513a11:59_4": "So dīghamaddhānaṁ aniddāyanabhāvena kilanto niddaṁ okkami, goṇe nivattitvā āgatamaggameva",
  "atk-s0513a11:59_5": "gaṇhante na aññāsi. Goṇā sabbarattiṁ agamaṁsu. Niyāmako aruṇuggamanavelāya pabuddho",
  "atk-s0513a11:59_6": "nakkhattaṁ oloketvā ‘‘sakaṭāni nivattetha nivattethā’’ti āha. Sakaṭāni nivattetvā",
  "atk-s0513a11:59_7": "paṭipāṭiṁ karontānaññeva aruṇo uggato. Manussā ‘‘hiyyo amhākaṁ niviṭṭhakhandhāvāraṭṭhānamevetaṁ,",
  "atk-s0513a11:59_8": "dārudakampi no khīṇaṁ, idāni naṭṭhamhā’’ti sakaṭāni mocetvā parivaṭṭakena ṭhapetvā",
  "atk-s0513a11:59_9": "matthake maṇḍapaṁ katvā attano attano sakaṭassa heṭṭhā anusocantā nipajjiṁsu.",
  "atk-s0513a11:60_0": "Bodhisatto ‘‘mayi vīriyaṁ ossajante sabbe vinassissantī’’ti pāto sītalavelāyameva",
  "atk-s0513a11:60_1": "āhiṇḍanto ekaṁ dabbatiṇagacchaṁ disvā ‘‘imāni tiṇāni heṭṭhā udakasinehena uṭṭhitāni",
  "atk-s0513a11:60_2": "bhavissantī’’ti cintetvā kuddālaṁ gāhāpetvā taṁ padesaṁ khaṇāpesi, te saṭṭhihatthaṭṭhānaṁ",
  "atk-s0513a11:60_3": "khaṇiṁsu. Ettakaṁ ṭhānaṁ khaṇitvā paharantānaṁ kuddālo heṭṭhāpāsāṇe paṭihaññi, pahaṭamatte",
  "atk-s0513a11:60_4": "sabbe vīriyaṁ ossajiṁsu. Bodhisatto pana ‘‘imassa pāsāṇassa heṭṭhā udakena bhavitabba’’nti",
  "atk-s0513a11:60_5": "otaritvā pāsāṇe ṭhito oṇamitvā sotaṁ odahitvā saddaṁ āvajjento heṭṭhā udakassa pavattanasaddaṁ",
  "atk-s0513a11:60_6": "sutvā uttaritvā cūḷupaṭṭhākaṁ āha – ‘‘tāta, tayā vīriye ossaṭṭhe sabbe vinassissāma,",
  "atk-s0513a11:60_7": "tvaṁ vīriyaṁ anossajanto imaṁ ayakūṭaṁ gahetvā āvāṭaṁ otaritvā etasmiṁ pāsāṇe pahāraṁ",
  "atk-s0513a11:60_8": "dehī’’ti. So tassa vacanaṁ sampaṭicchitvā sabbesu vīriyaṁ ossajitvā ṭhitesupi vīriyaṁ",
  "atk-s0513a11:60_9": "anossajanto otaritvā pāsāṇe pahāraṁ adāsi. Pāsāṇo majjhe bhijjitvā heṭṭhā patitvā",
  "atk-s0513a11:60_10": "sotaṁ sannirumbhitvā aṭṭhāsi, tālakkhandhappamāṇā udakavaṭṭi uggañchi. Sabbe pānīyaṁ",
  "atk-s0513a11:60_11": "pivitvā nhāyiṁsu, atirekāni akkhayugādīni phāletvā yāgubhattaṁ pacitvā bhuñjitvā",
  "atk-s0513a11:60_12": "goṇe ca bhojetvā sūriye atthaṅgate udakāvāṭasamīpe dhajaṁ bandhitvā icchitaṭṭhānaṁ",
  "atk-s0513a11:60_13": "agamaṁsu. Te tattha bhaṇḍaṁ vikkiṇitvā diguṇaṁ tiguṇaṁ catugguṇaṁ lābhaṁ labhitvā",
  "atk-s0513a11:60_14": "attano vasanaṭṭhānameva agamaṁsu. Te tattha yāvatāyukaṁ ṭhatvā yathākammaṁ gatā,",
  "atk-s0513a11:60_15": "bodhisattopi dānādīni puññāni katvā yathākammameva gato.",
  "atk-s0513a11:61": "Sammāsambuddho imaṁ dhammadesanaṁ kathetvā abhisambuddhova imaṁ gāthaṁ kathesi –",
  "atk-s0513a11:62": "2.",
  "atk-s0513a11:63": " ‘‘Akilāsuno vaṇṇupathe khaṇantā, udaṅgaṇe tattha papaṁ avinduṁ;",
  "atk-s0513a11:64": "Evaṁ munī vīriyabalūpapanno, akilāsu vinde hadayassa santi’’nti.",
  "atk-s0513a11:65_0": "Tattha akilāsunoti nikkosajjā āraddhavīriyā. Vaṇṇupatheti vaṇṇu vuccati vālukā, vālukāmaggeti",
  "atk-s0513a11:65_1": "attho. Khaṇantāti bhūmiṁ khaṇamānā. Udaṅgaṇeti ettha udāti nipāto, aṅgaṇeti manussānaṁ",
  "atk-s0513a11:65_2": "sañcaraṇaṭṭhāne, anāvāṭe bhūmibhāgeti attho. Tatthāti tasmiṁ vaṇṇupathe. Papaṁ avindunti",
  "atk-s0513a11:65_3": "udakaṁ paṭilabhiṁsu. Udakañhi papīyanabhāvena ‘‘papā’’ti vuccati. Pavaddhaṁ vā āpaṁ",
  "atk-s0513a11:65_4": "papaṁ, mahodakanti attho.",
  "atk-s0513a11:66_0": "Evanti opammapaṭipādanaṁ. Munīti monaṁ vuccati ñāṇaṁ, kāyamoneyyādīsu vā aññataraṁ,",
  "atk-s0513a11:66_1": "tena samannāgatattā puggalo ‘‘munī’’ti vuccati. So panesa agāriyamuni, anagāriyamuni",
  "atk-s0513a11:66_2": ", sekkhamuni, asekkhamuni, paccekabuddhamuni, munimunīti anekavidho. Tattha agāriyamunīti",
  "atk-s0513a11:66_3": "gihī āgataphalo viññātasāsano. Anagāriyamunīti tathārūpova pabbajito. Sekkhamunīti",
  "atk-s0513a11:66_4": "satta sekkhā. Asekkhamunīti khīṇāsavo. Paccekabuddhamunīti paccekasambuddho. Munimunīti",
  "atk-s0513a11:66_5": "sammāsambuddho. Imasmiṁ panatthe sabbasaṅgāhakavasena moneyyasaṅkhātāya paññāya samannāgato",
  "atk-s0513a11:66_6": "‘‘munī’’ti veditabbo. Vīriyabalūpapannoti vīriyena ceva kāyabalañāṇabalena ca samannāgato.",
  "atk-s0513a11:66_7": "Akilāsūti nikkosajjo –",
  "atk-s0513a11:67": "‘‘Kāmaṁ taco ca nhāru ca, aṭṭhi ca avasissatu;",
  "atk-s0513a11:68": "Upasussatu nissesaṁ, sarīre maṁsalohita’’nti. –",
  "atk-s0513a11:69_0": "Evaṁ vuttena caturaṅgasamannāgatena vīriyena samannāgatattā analaso. Vinde hadayassa",
  "atk-s0513a11:69_1": "santinti cittassapi hadayarūpassapi sītalabhāvakaraṇena ‘‘santi’’nti saṅkhaṁ gataṁ",
  "atk-s0513a11:69_2": "jhānavipassanābhiññāarahattamaggañāṇasaṅkhātaṁ ariyadhammaṁ vindati paṭilabhatīti",
  "atk-s0513a11:69_3": "attho. Bhagavatā hi –",
  "atk-s0513a11:70_0": "‘‘Dukkhaṁ, bhikkhave, kusīto viharati vokiṇṇo pāpakehi akusalehi dhammehi, mahantañca",
  "atk-s0513a11:70_1": "sadatthaṁ parihāpeti. Āraddhavīriyo ca kho, bhikkhave, sukhaṁ viharati pavivitto",
  "atk-s0513a11:70_2": "pāpakehi akusalehi dhammehi, mahantañca sadatthaṁ paripūreti, na, bhikkhave, hīnena",
  "atk-s0513a11:70_3": "aggassa patti hotī’’ti (saṁ. ni. 2.22) –",
  "atk-s0513a11:71_0": "Evaṁ anekehi suttehi kusītassa dukkhavihāro, āraddhavīriyassa ca sukhavihāro saṁvaṇṇito.",
  "atk-s0513a11:71_1": "Idhāpi āraddhavīriyassa akatābhinivesassa vipassakassa vīriyabalena adhigantabbaṁ",
  "atk-s0513a11:71_2": "tameva sukhavihāraṁ dassento ‘‘evaṁ munī vīriyabalūpapanno, akilāsu vinde hadayassa",
  "atk-s0513a11:71_3": "santi’’nti āha. Idaṁ vuttaṁ hoti – yathā te vāṇijā akilāsuno vaṇṇupathe khaṇantā",
  "atk-s0513a11:71_4": "udakaṁ labhiṁsu, evaṁ imasmimpi sāsane akilāsu hutvā vāyamamāno paṇḍito bhikkhu imaṁ",
  "atk-s0513a11:71_5": "jhānādibhedaṁ hadayassa santiṁ labhati. So tvaṁ bhikkhu pubbe udakamattassa atthāya",
  "atk-s0513a11:71_6": "vīriyaṁ katvā idāni evarūpe maggaphaladāyake niyyānikasāsane kasmā vīriyaṁ ossajasīti",
  "atk-s0513a11:71_7": "evaṁ imaṁ dhammadesanaṁ dassetvā cattāri saccāni pakāsesi, saccapariyosāne ossaṭṭhavīriyo",
  "atk-s0513a11:71_8": "bhikkhu aggaphale arahatte patiṭṭhāsi.",
  "atk-s0513a11:72_0": "Satthāpi dve vatthūni kathetvā anusandhiṁ ghaṭetvā jātakaṁ samodhānetvā dassesi ‘‘tasmiṁ",
  "atk-s0513a11:72_1": "samaye vīriyaṁ anossajitvā pāsāṇaṁ bhinditvā mahājanassa udakadāyako cūḷupaṭṭhāko",
  "atk-s0513a11:72_2": "ayaṁ ossaṭṭhavīriyo bhikkhu ahosi, avasesaparisā idāni buddhaparisā jātā, satthavāhajeṭṭhako",
  "atk-s0513a11:72_3": "pana ahameva ahosi’’nti desanaṁ niṭṭhāpesi.",
  "atk-s0513a11:73": "Vaṇṇupathajātakavaṇṇanā dutiyā.",
  "atk-s0513a11:75": " 3. Serivavāṇijajātakavaṇṇanā",
  "atk-s0513a11:76_0": "Idha ce naṁ virādhesīti imampi dhammadesanaṁ bhagavā sāvatthiyaṁ viharanto ekaṁ ossaṭṭhavīriyameva",
  "atk-s0513a11:76_1": "bhikkhuṁ ārabbha kathesi. Tañhi purimanayeneva bhikkhūhi ānītaṁ disvā satthā āha",
  "atk-s0513a11:76_2": "– ‘‘tvaṁ bhikkhu, evarūpe maggaphaladāyake sāsane pabbajitvā vīriyaṁ ossajanto satasahassagghanikāya",
  "atk-s0513a11:76_3": "kañcanapātiyā parihīno serivavāṇijo viya ciraṁ socissasī’’ti. Bhikkhū tassatthassa",
  "atk-s0513a11:76_4": "āvibhāvatthaṁ bhagavantaṁ yāciṁsu, bhagavā bhavantarena paṭicchannakāraṇaṁ pākaṭamakāsi.",
  "atk-s0513a11:77_0": "Atīte ito pañcame kappe bodhisatto serivaraṭṭhe kacchapuṭavāṇijo ahosi. So serivanāmakena",
  "atk-s0513a11:77_1": "ekena lolakacchapuṭavāṇijena saddhiṁ vohāratthāya gacchanto nīlavāhaṁ nāma nadiṁ",
  "atk-s0513a11:77_2": "uttaritvā ariṭṭhapuraṁ nāma nagaraṁ pavisanto nagaravīthiyo bhājetvā attano pattavīthiyā",
  "atk-s0513a11:77_3": "bhaṇḍaṁ vikkiṇanto vicari. Itaropi attano pattavīthiṁ gaṇhi. Tasmiñca nagare ekaṁ",
  "atk-s0513a11:77_4": "seṭṭhikulaṁ parijiṇṇaṁ ahosi, sabbe puttabhātikā ca dhanañca parikkhayaṁ agamaṁsu,",
  "atk-s0513a11:77_5": "ekā dārikā ayyikāya saddhiṁ avasesā ahosi, tā dvepi paresaṁ bhatiṁ katvā jīvanti.",
  "atk-s0513a11:77_6": "Gehe pana tāsaṁ mahāseṭṭhinā paribhuttapubbā suvaṇṇapāti bhājanantare nikkhittā dīgharattaṁ",
  "atk-s0513a11:77_7": "avalañjiyamānā malaggahitā ahosi, tā tassā suvaṇṇapātibhāvampi na jānanti. So lolavāṇijo",
  "atk-s0513a11:77_8": "tasmiṁ samaye ‘‘maṇike gaṇhatha, maṇike gaṇhathā’’ti vicaranto taṁ gharadvāraṁ pāpuṇi.",
  "atk-s0513a11:77_9": "Sā kumārikā taṁ disvā ayyikaṁ āha ‘‘amma mayhaṁ ekaṁ piḷandhanaṁ gaṇhā’’ti. Amma",
  "atk-s0513a11:77_10": "mayaṁ duggatā, kiṁ datvā gaṇhissāmāti. Ayaṁ no pāti atthi, no ca amhākaṁ upakārā,",
  "atk-s0513a11:77_11": "imaṁ datvā gaṇhāti. Sā vāṇijaṁ pakkosāpetvā āsane nisīdāpetvā taṁ pātiṁ datvā ‘‘ayya,",
  "atk-s0513a11:77_12": "imaṁ gahetvā tava bhaginiyā kiñcideva dehī’’ti āha. Vāṇijo pātiṁ hatthena gahetvāva",
  "atk-s0513a11:77_13": "‘‘suvaṇṇapāti bhavissatī’’ti parivattetvā pātipiṭṭhiyaṁ sūciyā lekhaṁ kaḍḍhitvā suvaṇṇabhāvaṁ",
  "atk-s0513a11:77_14": "ñatvā ‘‘imāsaṁ kiñci adatvāva imaṁ pātiṁ harissāmī’’ti ‘‘ayaṁ kiṁ agghati, aḍḍhamāsakopissā",
  "atk-s0513a11:77_15": "mūlaṁ na hotī’’ti bhūmiyaṁ khipitvā uṭṭhāyāsanā pakkāmi. Ekena pavisitvā nikkhantavīthiṁ",
  "atk-s0513a11:77_16": "itaro pavisituṁ labhatīti bodhisatto taṁ vīthiṁ pavisitvā ‘‘maṇike gaṇhatha, maṇike",
  "atk-s0513a11:77_17": "gaṇhathā’’ti vicaranto tameva gharadvāraṁ pāpuṇi.",
  "atk-s0513a11:78_0": "Puna sā kumārikā tatheva ayyikaṁ āha. Atha naṁ ayyikā ‘‘amma, paṭhamaṁ āgatavāṇijo",
  "atk-s0513a11:78_1": "pātiṁ bhūmiyaṁ khipitvā gato, idāni kiṁ datvā gaṇhissāmā’’ti āha. Amma, so vāṇijo",
  "atk-s0513a11:78_2": "pharusavāco, ayaṁ pana piyadassano mudusallāpo, appeva nāma naṁ gaṇheyyāti. Amma,",
  "atk-s0513a11:78_3": "tena hi pakkosāhīti. Sā taṁ pakkosi. Athassa gehaṁ pavisitvā nisinnassa taṁ pātiṁ",
  "atk-s0513a11:78_4": "adaṁsu. So tassā suvaṇṇapātibhāvaṁ ñatvā ‘‘amma, ayaṁ pāti satasahassaṁ agghati,",
  "atk-s0513a11:78_5": "satasahassagghanakabhaṇḍaṁ mayhaṁ hatthe natthī’’ti āha. Ayya, paṭhamaṁ āgatavāṇijo",
  "atk-s0513a11:78_6": "‘‘ayaṁ aḍḍhamāsakampi na agghatī’’ti vatvā bhūmiyaṁ khipitvā gato, ayaṁ pana tava",
  "atk-s0513a11:78_7": "puññena suvaṇṇapāti jātā bhavissati, mayaṁ imaṁ tuyhaṁ dema, kiñcideva no datvā imaṁ",
  "atk-s0513a11:78_8": "gahetvā yāhīti. Bodhisatto tasmiṁ khaṇe hatthagatāni pañca kahāpaṇasatāni pañcasatagghanakañca",
  "atk-s0513a11:78_9": "bhaṇḍaṁ sabbaṁ datvā ‘‘mayhaṁ imaṁ tulañca pasibbakañca aṭṭha ca kahāpaṇe dethā’’ti",
  "atk-s0513a11:78_10": "ettakaṁ yācitvā ādāya pakkāmi. So sīghameva nadītīraṁ gantvā nāvikassa aṭṭha kahāpaṇe",
  "atk-s0513a11:78_11": "datvā nāvaṁ abhiruhi.",
  "atk-s0513a11:79_0": "Tato lolavāṇijopi puna taṁ gehaṁ gantvā ‘‘āharatha taṁ pātiṁ, tumhākaṁ kiñcideva",
  "atk-s0513a11:79_1": "dassāmī’’ti āha. Sā taṁ paribhāsitvā ‘‘tvaṁ amhākaṁ satasahassagghanikaṁ suvaṇṇapātiṁ",
  "atk-s0513a11:79_2": "aḍḍhamāsagghanikampi na akāsi, tuyhaṁ pana sāmikasadiso eko dhammiko vāṇijo amhākaṁ",
  "atk-s0513a11:79_3": "sahassaṁ datvā taṁ ādāya gato’’ti āha. Taṁ sutvāva ‘‘satasahassagghanikāya suvaṇṇapātiyā",
  "atk-s0513a11:79_4": "parihīnomhi, mahājānikaro vata me aya’’nti sañjātabalavasoko satiṁ paccupaṭṭhāpetuṁ",
  "atk-s0513a11:79_5": "asakkonto visaññī hutvā attano hatthagate kahāpaṇe ceva bhaṇḍikañca gharadvāreyeva",
  "atk-s0513a11:79_6": "vikiritvā nivāsanapārupanaṁ pahāya tulādaṇḍaṁ muggaraṁ katvā ādāya bodhisattassa",
  "atk-s0513a11:79_7": "anupadaṁ pakkanto nadītīraṁ gantvā bodhisattaṁ gacchantaṁ disvā ‘‘ambho, nāvika,",
  "atk-s0513a11:79_8": "nāvaṁ nivattehī’’ti āha. Bodhisatto pana ‘‘tāta, mā nivattayī’’ti paṭisedhesi. Itarassapi",
  "atk-s0513a11:79_9": "bodhisattaṁ gacchantaṁ passantasseva balavasoko udapādi, hadayaṁ uṇhaṁ ahosi, mukhato",
  "atk-s0513a11:79_10": "lohitaṁ uggañchi, vāpikaddamo viya hadayaṁ phali. So bodhisatte āghātaṁ bandhitvā",
  "atk-s0513a11:79_11": "tattheva jīvitakkhayaṁ pāpuṇi . Idaṁ paṭhamaṁ devadattassa bodhisatte āghātabandhanaṁ.",
  "atk-s0513a11:79_12": "Bodhisatto dānādīni puññāni katvā yathākammaṁ gato.",
  "atk-s0513a11:80": "Sammāsambuddho imaṁ dhammadesanaṁ kathetvā abhisambuddhova imaṁ gāthaṁ kathesi –",
  "atk-s0513a11:81": "3.",
  "atk-s0513a11:82": " ‘‘Idha ce naṁ virādhesi, saddhammassa niyāmataṁ;",
  "atk-s0513a11:83": "Ciraṁ tvaṁ anutappesi, serivāyaṁva vāṇijo’’ti.",
  "atk-s0513a11:84_0": "Tattha idha ce naṁ virādhesi, saddhammassa niyāmatanti imasmiṁ sāsane etaṁ saddhammassa",
  "atk-s0513a11:84_1": "niyāmatāsaṅkhātaṁ sotāpattimaggaṁ virādhesi. Yadi virādhesi, vīriyaṁ ossajanto nādhigacchasi",
  "atk-s0513a11:84_2": "na paṭilabhasīti attho. Ciraṁ tvaṁ anutappesīti evaṁ sante tvaṁ dīghamaddhānaṁ socanto",
  "atk-s0513a11:84_3": "paridevanto anutapessasi, atha vā ossaṭṭhavīriyatāya ariyamaggassa virādhitattā dīgharattaṁ",
  "atk-s0513a11:84_4": "nirayādīsu uppanno nānappakārāni dukkhāni anubhavanto anutappissasi kilamissasīti",
  "atk-s0513a11:84_5": "ayamettha attho. Kathaṁ? Serivāyaṁva vāṇijoti ‘‘serivā’’ti evaṁnāmako ayaṁ vāṇijo",
  "atk-s0513a11:84_6": "yathā. Idaṁ vuttaṁ hoti – yathā pubbe serivanāmako vāṇijo satasahassagghanikaṁ suvaṇṇapātiṁ",
  "atk-s0513a11:84_7": "labhitvā tassā gahaṇatthāya vīriyaṁ akatvā tato parihīno anutappi, evameva tvampi",
  "atk-s0513a11:84_8": "imasmiṁ sāsane paṭiyattasuvaṇṇapātisadisaṁ ariyamaggaṁ ossaṭṭhavīriyatāya anadhigacchanto",
  "atk-s0513a11:84_9": "tato parihīno dīgharattaṁ anutappissasi. Sace pana vīriyaṁ na ossajissasi, paṇḍitavāṇijo",
  "atk-s0513a11:84_10": "suvaṇṇapātiṁ viya mama sāsane navavidhampi lokuttaradhammaṁ paṭilabhissasīti.",
  "atk-s0513a11:85": "Evamassa satthā arahattena kūṭaṁ gaṇhanto imaṁ dhammadesanaṁ dassetvā cattāri saccāni pakāsesi, saccapariyosāne ossaṭṭhavīriyo bhikkhu aggaphale arahatte patiṭṭhāsi.",
  "atk-s0513a11:86": "Satthāpi dve vatthūni kathetvā anusandhiṁ ghaṭetvā jātakaṁ samodhānetvā dassesi – ‘‘tadā bālavāṇijo devadatto ahosi, paṇḍitavāṇijo pana ahameva ahosi’’nti desanaṁ niṭṭhāpesi.",
  "atk-s0513a11:87": "Serivavāṇijajātakavaṇṇanā tatiyā.",
  "atk-s0513a11:89": " 4. Cūḷaseṭṭhijātakavaṇṇanā",
  "atk-s0513a11:90": "Appakenapimedhāvīti imaṁ dhammadesanaṁ bhagavā rājagahaṁ upanissāya jīvakambavane viharanto cūḷapanthakattheraṁ ārabbha kathesi.",
  "atk-s0513a11:91_0": "Tattha cūḷapanthakassa tāva nibbatti kathetabbā. Rājagahe kira dhanaseṭṭhikulassa",
  "atk-s0513a11:91_1": "dhītā attano dāseneva saddhiṁ santhavaṁ katvā ‘‘aññepi me imaṁ kammaṁ jāneyyu’’nti",
  "atk-s0513a11:91_2": "bhītā evamāha ‘‘amhehi imasmiṁ ṭhāne vasituṁ na sakkā, sace me mātāpitaro imaṁ dosaṁ",
  "atk-s0513a11:91_3": "jānissanti, khaṇḍākhaṇḍaṁ karissanti, videsaṁ gantvā vasissāmā’’ti hatthasāraṁ gahetvā",
  "atk-s0513a11:91_4": "aggadvārena nikkhamitvā ‘‘yattha vā tattha vā aññehi ajānanaṭṭhānaṁ gantvā vasissāmā’’ti ubhopi agamaṁsu.",
  "atk-s0513a11:92_0": "Tesaṁ ekasmiṁ ṭhāne vasantānaṁ saṁvāsamanvāya tassā kucchiyaṁ gabbho patiṭṭhāsi.",
  "atk-s0513a11:92_1": "Sā gabbhaparipākaṁ āgamma sāmikena saddhiṁ mantesi ‘‘gabbho me paripākaṁ gato, ñātibandhuvirahite",
  "atk-s0513a11:92_2": "ṭhāne gabbhavuṭṭhānaṁ nāma ubhinnampi amhākaṁ dukkhameva, kulagehameva gacchāmā’’ti.",
  "atk-s0513a11:92_3": "So ‘‘sacāhaṁ gamissāmi, jīvitaṁ me natthī’’ti cintetvā ‘‘ajja gacchāma, sve gacchāmā’’ti",
  "atk-s0513a11:92_4": "divase atikkāmesi. Sā cintesi ‘‘ayaṁ bālo attano dosamahantatāya gantuṁ na ussahati,",
  "atk-s0513a11:92_5": "mātāpitaro nāma ekantahitā, ayaṁ gacchatu vā mā vā, mayā gantuṁ vaṭṭatī’’ti. Sā tasmiṁ",
  "atk-s0513a11:92_6": "gehā nikkhante gehaparikkhāraṁ paṭisāmetvā attano kulagharaṁ gatabhāvaṁ anantaragehavāsīnaṁ",
  "atk-s0513a11:92_7": "ārocetvā maggaṁ paṭipajji.",
  "atk-s0513a11:93_0": "Atha so puriso gharaṁ āgato taṁ adisvā paṭivissake pucchitvā ‘‘kulagharaṁ gatā’’ti",
  "atk-s0513a11:93_1": "sutvā vegena anubandhitvā antarāmagge sampāpuṇi. Tassāpi tattheva gabbhavuṭṭhānaṁ",
  "atk-s0513a11:93_2": "ahosi. So ‘‘kiṁ idaṁ bhadde’’ti pucchi. ‘‘Sāmi, eko putto jāto’’ti. ‘‘Idāni kiṁ karissāmā’’ti?",
  "atk-s0513a11:93_3": "‘‘Yassatthāya mayaṁ kulagharaṁ gaccheyyāma, taṁ kammaṁ antarāva nipphannaṁ, tattha",
  "atk-s0513a11:93_4": "gantvā kiṁ karissāma, nivattāmā’’ti dvepi ekacittā hutvā nivattiṁsu. Tassa ca dārakassa",
  "atk-s0513a11:93_5": "panthe jātattā ‘‘panthako’’ti nāmaṁ akaṁsu . Tassā na cirasseva aparopi gabbho patiṭṭhahi.",
  "atk-s0513a11:93_6": "Sabbaṁ purimanayeneva vitthāretabbaṁ. Tassāpi dārakassa panthe jātattā paṭhamajātassa",
  "atk-s0513a11:93_7": "‘‘mahāpanthako’’ti nāmaṁ katvā itarassa ‘‘cūḷapanthako’’ti nāmaṁ akaṁsu. Te dvepi",
  "atk-s0513a11:93_8": "dārake gahetvā attano vasanaṭṭhānameva āgatā.",
  "atk-s0513a11:94_0": "Tesaṁ tattha vasantānaṁ ayaṁ mahāpanthakadārako aññe dārake ‘‘cūḷapitā mahāpitā’’ti,",
  "atk-s0513a11:94_1": "‘‘ayyako ayyikā’’ti ca vadante sutvā mātaraṁ pucchi ‘‘amma, aññe dārakā ‘cūḷapitā",
  "atk-s0513a11:94_2": "mahāpitā’tipi vadanti, ‘ayyako ayyikā’tipi vadanti, amhākaṁ ñātakā natthī’’ti. ‘‘Āma,",
  "atk-s0513a11:94_3": "tāta, tumhākaṁ ettha ñātakā natthi, rājagahanagare pana vo dhanaseṭṭhi nāma ayyako,",
  "atk-s0513a11:94_4": "tattha tumhākaṁ bahū ñātakā’’ti. ‘‘Kasmā tattha na gacchatha, ammā’’ti? Sā attano",
  "atk-s0513a11:94_5": "agamanakāraṇaṁ puttassa akathetvā puttesu punappunaṁ kathentesu sāmikaṁ āha – ‘‘ime",
  "atk-s0513a11:94_6": "dārakā maṁ ativiya kilamenti, kiṁ no mātāpitaro disvā maṁsaṁ khādissanti, ehi dārakānaṁ",
  "atk-s0513a11:94_7": "ayyakakulaṁ dassessāmā’’ti. ‘‘Ahaṁ sammukhā bhavituṁ na sakkhissāmi, taṁ pana tattha",
  "atk-s0513a11:94_8": "nayissāmī’’ti. ‘‘Sādhu, ayya, yena kenaci upāyena dārakānaṁ ayyakakulameva daṭṭhuṁ",
  "atk-s0513a11:94_9": "vaṭṭatī’’ti dvepi janā dārake ādāya anupubbena rājagahaṁ patvā nagaradvāre ekissā",
  "atk-s0513a11:94_10": "sālāya nivāsaṁ katvā dārakamātā dve dārake gahetvā āgatabhāvaṁ mātāpitūnaṁ ārocāpesi.",
  "atk-s0513a11:95_0": "Te taṁ sāsanaṁ sutvā ‘‘saṁsāre vicarantānaṁ na putto na dhītā nāma natthi, te amhākaṁ",
  "atk-s0513a11:95_1": "mahāparādhikā, na sakkā tehi amhākaṁ cakkhupathe ṭhātuṁ, ettakaṁ pana dhanaṁ gahetvā",
  "atk-s0513a11:95_2": "dvepi janā phāsukaṭṭhānaṁ gantvā jīvantu, dārake pana idha pesentū’’ti. Seṭṭhidhītā",
  "atk-s0513a11:95_3": "mātāpitūhi pesitaṁ dhanaṁ gahetvā dārake āgatadūtānaṁyeva hatthe datvā pesesi, dārakā",
  "atk-s0513a11:95_4": "ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṁ",
  "atk-s0513a11:95_5": "dasabalassa dhammakathaṁ sotuṁ gacchati. Tassa niccaṁ satthu sammukhā dhammaṁ suṇantassa",
  "atk-s0513a11:95_6": "pabbajjāya cittaṁ nami. So ayyakaṁ āha ‘‘sace tumhe sampaṭicchatha, ahaṁ pabbajeyya’’nti.",
  "atk-s0513a11:95_7": "‘‘Kiṁ vadesi, tāta, mayhaṁ sakalalokassapi pabbajjāto taveva pabbajjā bhaddikā, sace",
  "atk-s0513a11:95_8": "sakkosi, pabbaja tātā’’ti sampaṭicchitvā satthu santikaṁ gato. Satthā ‘‘kiṁ mahāseṭṭhi",
  "atk-s0513a11:95_9": "dārako te laddho’’ti. ‘‘Āma, bhante ayaṁ dārako mayhaṁ nattā, tumhākaṁ santike pabbajāmīti",
  "atk-s0513a11:95_10": "vadatī’’ti āha. Satthā aññataraṁ piṇḍacārikaṁ bhikkhuṁ ‘‘imaṁ dārakaṁ pabbājehī’’ti",
  "atk-s0513a11:95_11": "āṇāpesi. Thero tassa tacapañcakakammaṭṭhānaṁ ācikkhitvā pabbājesi. So bahuṁ buddhavacanaṁ",
  "atk-s0513a11:95_12": "uggaṇhitvā paripuṇṇavasso upasampadaṁ labhi. Upasampanno hutvā yoniso manasikāre",
  "atk-s0513a11:95_13": "kammaṁ karonto arahattaṁ pāpuṇi.",
  "atk-s0513a11:96_0": "So jhānasukhena, maggasukhena, phalasukhena vītināmento cintesi ‘‘sakkā nu kho imaṁ",
  "atk-s0513a11:96_1": "sukhaṁ cūḷapanthakassa dātu’’nti. Tato ayyakaseṭṭhissa santikaṁ gantvā ‘‘mahāseṭṭhi",
  "atk-s0513a11:96_2": "sace tumhe sampaṭicchatha, ahaṁ cūḷapanthakaṁ pabbājeyya’’nti āha. ‘‘Pabbājetha,",
  "atk-s0513a11:96_3": "bhante’’ti. Thero cūḷapanthakadārakaṁ pabbājetvā dasasu sīlesu patiṭṭhāpesi. Cūḷapanthakasāmaṇero",
  "atk-s0513a11:96_4": "pabbajitvāva dandho ahosi.",
  "atk-s0513a11:97": "‘‘Padumaṁ yathā kokanadaṁ sugandhaṁ, pāto siyā phullamavītagandhaṁ;",
  "atk-s0513a11:98": "Aṅgīrasaṁ passa virocamānaṁ, tapantamādiccamivantalikkhe’’ti. (saṁ. ni. 1.123; a. ni. 5.195) –",
  "atk-s0513a11:99_0": "Imaṁ ekagāthaṁ catūhi māsehi gaṇhituṁ nāsakkhi. So kira kassapasammāsambuddhakāle",
  "atk-s0513a11:99_1": "pabbajitvā paññavā hutvā aññatarassa dandhabhikkhuno uddesaggahaṇakāle parihāsakeḷiṁ",
  "atk-s0513a11:99_2": "akāsi. So bhikkhu tena parihāsena lajjito neva uddesaṁ gaṇhi, na sajjhāyamakāsi.",
  "atk-s0513a11:99_3": "Tena kammena ayaṁ pabbajitvāva dandho jāto, gahitagahitaṁ padaṁ uparūpari padaṁ gaṇhantassa",
  "atk-s0513a11:99_4": "nassati. Tassa imameva gāthaṁ gahetuṁ vāyamantassa cattāro māsā atikkantā.",
  "atk-s0513a11:100_0": "Atha naṁ mahāpanthako āha ‘‘cūḷapanthaka, tvaṁ imasmiṁ sāsane abhabbo, catūhi māsehi",
  "atk-s0513a11:100_1": "ekampi gāthaṁ gahetuṁ na sakkosi, pabbajitakiccaṁ pana tvaṁ kathaṁ matthakaṁ pāpessasi,",
  "atk-s0513a11:100_2": "nikkhama ito’’ti vihārā nikkaḍḍhi. Cūḷapanthako buddhasāsane sinehena gihibhāvaṁ",
  "atk-s0513a11:100_3": "na pattheti. Tasmiñca kāle mahāpanthako bhattuddesako hoti. Jīvako komārabhacco bahuṁ",
  "atk-s0513a11:100_4": "gandhamālaṁ ādāya attano ambavanaṁ gantvā satthāraṁ pūjetvā dhammaṁ sutvā uṭṭhāyāsanā",
  "atk-s0513a11:100_5": "dasabalaṁ vanditvā mahāpanthakaṁ upasaṅkamitvā ‘‘kittakā , bhante, satthu santike",
  "atk-s0513a11:100_6": "bhikkhū’’ti pucchi. ‘‘Pañcamattāni bhikkhusatānī’’ti. ‘‘Sve, bhante, buddhappamukhāni",
  "atk-s0513a11:100_7": "pañca bhikkhusatāni ādāya amhākaṁ nivesane bhikkhaṁ gaṇhathā’’ti. ‘‘Upāsaka, cūḷapanthako",
  "atk-s0513a11:100_8": "nāma bhikkhu dandho aviruḷhidhammo, taṁ ṭhapetvā sesānaṁ nimantanaṁ sampaṭicchāmī’’ti",
  "atk-s0513a11:100_9": "thero āha. Taṁ sutvā cūḷapanthako cintesi ‘‘thero ettakānaṁ bhikkhūnaṁ nimantanaṁ",
  "atk-s0513a11:100_10": "sampaṭicchanto maṁ bāhiraṁ katvā sampaṭicchati, nissaṁsayaṁ mayhaṁ bhātikassa mayi",
  "atk-s0513a11:100_11": "cittaṁ bhinnaṁ bhavissati, kiṁ idāni mayhaṁ iminā sāsanena, gihī hutvā dānādīni puññāni",
  "atk-s0513a11:100_12": "karonto jīvissāmī’’ti.",
  "atk-s0513a11:101_0": "So punadivase pātova ‘‘gihī bhavissāmī’’ti pāyāsi. Satthā paccūsakāleyeva lokaṁ olokento",
  "atk-s0513a11:101_1": "imaṁ kāraṇaṁ disvā paṭhamataraṁ gantvā cūḷapanthakassa gamanamagge dvārakoṭṭhake",
  "atk-s0513a11:101_2": "caṅkamanto aṭṭhāsi. Cūḷapanthako gharaṁ gacchanto satthāraṁ disvā upasaṅkamitvā vandi.",
  "atk-s0513a11:101_3": "Atha naṁ satthā ‘‘kahaṁ pana, tvaṁ cūḷapanthaka, imāya velāya gacchasī’’ti āha. Bhātā",
  "atk-s0513a11:101_4": "maṁ, bhante, nikkaḍḍhati , tenāhaṁ vibbhamituṁ gacchāmīti. Cūḷapanthaka, tava pabbajjā",
  "atk-s0513a11:101_5": "nāma mama santakā, bhātarā nikkaḍḍhito kasmā mama santikaṁ nāgañchi? Ehi kiṁ te gihibhāvena,",
  "atk-s0513a11:101_6": "mama santike bhavissasī’’ti bhagavā cūḷapanthakaṁ ādāya gantvā gandhakuṭippamukhe",
  "atk-s0513a11:101_7": "nisīdāpetvā ‘‘cūḷapanthaka, tvaṁ puratthābhimukho hutvā imaṁ pilotikaṁ ‘rajoharaṇaṁ",
  "atk-s0513a11:101_8": "rajoharaṇa’nti parimajjanto idheva hohī’’ti iddhiyā abhisaṅkhataṁ parisuddhaṁ pilotikākhaṇḍaṁ",
  "atk-s0513a11:101_9": "datvā kāle ārocite bhikkhusaṅghaparivuto jīvakassa gehaṁ gantvā paññattāsane nisīdi.",
  "atk-s0513a11:102_0": "Cūḷapanthakopi sūriyaṁ olokento taṁ pilotikākhaṇḍaṁ ‘‘rajoharaṇaṁ rajoharaṇa’’nti",
  "atk-s0513a11:102_1": "parimajjanto nisīdi, tassa taṁ pilotikākhaṇḍaṁ parimajjantassa parimajjantassa kiliṭṭhaṁ",
  "atk-s0513a11:102_2": "ahosi. Tato cintesi ‘‘idaṁ pilotikākhaṇḍaṁ ativiya parisuddhaṁ, imaṁ pana attabhāvaṁ",
  "atk-s0513a11:102_3": "nissāya purimapakatiṁ vijahitvā evaṁ kiliṭṭhaṁ jātaṁ, aniccā vata saṅkhārā’’ti khayavayaṁ",
  "atk-s0513a11:102_4": "paṭṭhapento vipassanaṁ vaḍḍhesi. Satthā ‘‘cūḷapanthakassa cittaṁ vipassanaṁ āruḷha’’nti",
  "atk-s0513a11:102_5": "ñatvā ‘‘cūḷapanthaka, tvaṁ etaṁ pilotikākhaṇḍameva saṁkiliṭṭhaṁ rajorañjitaṁ jātanti",
  "atk-s0513a11:102_6": "mā saññaṁ kari, abbhantare pana te rāgarajādayo atthi, te harāhī’’ti vatvā obhāsaṁ",
  "atk-s0513a11:102_7": "vissajjetvā purato nisinno viya paññāyamānarūpo hutvā imā gāthā abhāsi –",
  "atk-s0513a11:103": "‘‘Rāgo rajo na ca pana reṇu vuccati, rāgassetaṁ adhivacanaṁ rajoti;",
  "atk-s0513a11:104": "Etaṁ rajaṁ vippajahitva bhikkhavo, viharanti te vigatarajassa sāsane.",
  "atk-s0513a11:105": "‘‘Doso rajo na ca pana reṇu vuccati, dosassetaṁ adhivacanaṁ rajoti;",
  "atk-s0513a11:106": "Etaṁ rajaṁ vippajahitva bhikkhavo, viharanti te vigatarajassa sāsane.",
  "atk-s0513a11:107": "‘‘Moho rajo na ca pana reṇu vuccati, mohassetaṁ adhivacanaṁ rajoti;",
  "atk-s0513a11:108": "Etaṁ rajaṁ vippajahitva bhikkhavo, viharanti te vigatarajassa sāsane’’ti. (mahāni. 209; cūḷani. udayamāṇavapucchāniddesa 74);",
  "atk-s0513a11:109_0": "Gāthāpariyosāne cūḷapanthako saha paṭisambhidāhi arahattaṁ pāpuṇi, paṭisambhidāhiyevassa",
  "atk-s0513a11:109_1": "tīṇi piṭakāni āgamaṁsu. So kira pubbe rājā hutvā nagaraṁ padakkhiṇaṁ karonto nalāṭato",
  "atk-s0513a11:109_2": "sede muccante parisuddhena sāṭakena nalāṭantaṁ puñchi, sāṭako kiliṭṭho ahosi. So",
  "atk-s0513a11:109_3": "‘‘imaṁ sarīraṁ nissāya evarūpo parisuddho sāṭako pakatiṁ jahitvā kiliṭṭho jāto, aniccā",
  "atk-s0513a11:109_4": "vata saṅkhārā’’ti aniccasaññaṁ paṭilabhi. Tena kāraṇenassa rajoharaṇameva paccayo jāto.",
  "atk-s0513a11:110_0": "Jīvakopi kho komārabhacco dasabalassa dakkhiṇodakaṁ upanāmesi. Satthā ‘‘nanu, jīvaka,",
  "atk-s0513a11:110_1": "vihāre bhikkhū atthī’’ti hatthena pattaṁ pidahi. Mahāpanthako ‘‘bhante, vihāre natthi",
  "atk-s0513a11:110_2": "bhikkhū’’ti āha. Satthā ‘‘atthi jīvakā’’ti āha. Jīvako ‘‘tena hi, bhaṇe, gaccha,",
  "atk-s0513a11:110_3": "vihāre bhikkhūnaṁ atthibhāvaṁ vā natthibhāvaṁ vā jānāhī’’ti purisaṁ pesesi. Tasmiṁ",
  "atk-s0513a11:110_4": "khaṇe cūḷapanthako ‘‘mayhaṁ bhātiko ‘vihāre bhikkhū natthī’ti bhaṇati, vihāre bhikkhūnaṁ",
  "atk-s0513a11:110_5": "atthibhāvamassa pakāsessāmī’’ti sakalaṁ ambavanaṁ bhikkhūnaṁyeva pūresi. Ekacce bhikkhū",
  "atk-s0513a11:110_6": "cīvarakammaṁ karonti, ekacce rajanakammaṁ, ekacce sajjhāyaṁ karontīti evaṁ aññamaññaṁ",
  "atk-s0513a11:110_7": "asadisaṁ bhikkhusahassaṁ māpesi. So puriso vihāre bahū bhikkhū disvā nivattitvā ‘‘ayya",
  "atk-s0513a11:110_8": ", sakalaṁ ambavanaṁ bhikkhūhi paripuṇṇa’’nti jīvakassa ārocesi. Theropi kho tattheva –",
  "atk-s0513a11:111": "‘‘Sahassakkhattumattānaṁ, nimminitvāna panthako;",
  "atk-s0513a11:112": "Nisīdambavane ramme, yāva kālappavedanā’’ti. (theragā. 563);",
  "atk-s0513a11:113_0": "Atha satthā taṁ purisaṁ āha – ‘‘vihāraṁ gantvā ‘satthā cūḷapanthakaṁ nāma pakkosatī’ti",
  "atk-s0513a11:113_1": "vadehī’’ti. Tena gantvā tathāvutte ‘‘ahaṁ cūḷapanthako, ahaṁ cūḷapanthako’’ti mukhasahassaṁ",
  "atk-s0513a11:113_2": "uṭṭhahi. Puriso gantvā ‘‘sabbepi kira te, bhante, cūḷapanthakāyeva nāmā’’ti āha.",
  "atk-s0513a11:113_3": "Tena hi tvaṁ gantvā yo paṭhamaṁ ‘‘ahaṁ cūḷapanthako’’ti vadati, taṁ hatthe gaṇha,",
  "atk-s0513a11:113_4": "avasesā antaradhāyissantīti. So tathā akāsi, tāvadeva sahassamattā bhikkhū antaradhāyiṁsu.",
  "atk-s0513a11:113_5": "Thero tena purisena saddhiṁ agamāsi. Satthā bhattakiccapariyosāne jīvakaṁ āmantesi",
  "atk-s0513a11:113_6": "‘‘jīvaka, cūḷapanthakassa pattaṁ gaṇha, ayaṁ te anumodanaṁ karissatī’’ti. Jīvako",
  "atk-s0513a11:113_7": "tathā akāsi. Thero sīhanādaṁ nadanto taruṇasīho viya tīṇi piṭakāni saṁkhobhetvā anumodanaṁ akāsi.",
  "atk-s0513a11:114_0": "Satthā uṭṭhāyāsanā bhikkhusaṅghaparivāro vihāraṁ gantvā bhikkhūhi vatte dassite uṭṭhāyāsanā",
  "atk-s0513a11:114_1": "gandhakuṭippamukhe ṭhatvā bhikkhusaṅghassa sugatovādaṁ datvā kammaṭṭhānaṁ kathetvā",
  "atk-s0513a11:114_2": "bhikkhusaṅghaṁ uyyojetvā surabhigandhavāsitaṁ gandhakuṭiṁ pavisitvā dakkhiṇena passena",
  "atk-s0513a11:114_3": "sīhaseyyaṁ upagato. Atha sāyanhasamaye dhammasabhāyaṁ bhikkhū ito cito ca samosaritvā",
  "atk-s0513a11:114_4": "rattakambalasāṇiṁ parikkhipantā viya nisīditvā satthu guṇakathaṁ ārabhiṁsu ‘‘āvuso,",
  "atk-s0513a11:114_5": "mahāpanthako cūḷapanthakassa ajjhāsayaṁ ajānanto ‘catūhi māsehi ekagāthaṁ gaṇhituṁ",
  "atk-s0513a11:114_6": "na sakkoti, dandho aya’nti vihārā nikkaḍḍhi, sammāsambuddho pana attano anuttaradhammarājatāya",
  "atk-s0513a11:114_7": "ekasmiṁyevassa antarabhatte saha paṭisambhidāhi arahattaṁ adāsi, tīṇi piṭakāni paṭisambhidāhiyeva",
  "atk-s0513a11:114_8": "āgatāni, aho buddhānaṁ balaṁ nāma mahanta’’nti.",
  "atk-s0513a11:115_0": "Atha bhagavā dhammasabhāyaṁ imaṁ kathāpavattiṁ ñatvā ‘‘ajja mayā gantuṁ vaṭṭatī’’ti",
  "atk-s0513a11:115_1": "buddhaseyyāya uṭṭhāya surattadupaṭṭaṁ nivāsetvā vijjulataṁ viya kāyabandhanaṁ bandhitvā",
  "atk-s0513a11:115_2": "rattakambalasadisaṁ sugatamahācīvaraṁ pārupitvā surabhigandhakuṭito nikkhamma mattavāraṇo",
  "atk-s0513a11:115_3": "viya sīhavikkantavilāsena vijambhamāno sīho viya anantāya buddhalīlāya dhammasabhaṁ",
  "atk-s0513a11:115_4": "gantvā alaṅkatamaṇḍapamajjhe supaññattavarabuddhāsanaṁ abhiruyha chabbaṇṇabuddharasmiyo",
  "atk-s0513a11:115_5": "vissajjento aṇṇavakucchiṁ obhāsayamāno yugandharamatthake bālasūriyo viya āsanamajjhe",
  "atk-s0513a11:115_6": "nisīdi. Sammāsambuddhe pana āgatamatte bhikkhusaṅgho kathaṁ pacchinditvā tuṇhī ahosi.",
  "atk-s0513a11:116_0": "Satthā mudukena mettacittena parisaṁ oloketvā ‘‘ayaṁ parisā ativiya sobhati, ekassapi",
  "atk-s0513a11:116_1": "hatthakukkuccaṁ vā pādakukkuccaṁ vā ukkāsitasaddo vā khipitasaddo vā natthi, sabbepime",
  "atk-s0513a11:116_2": "buddhagāravena sagāravā buddhatejena tajjitā mayi āyukappampi akathetvā nisinne paṭhamaṁ",
  "atk-s0513a11:116_3": "kathaṁ samuṭṭhāpetvā na kathessanti, kathāsamuṭṭhāpanavattaṁ nāma mayāva jānitabbaṁ,",
  "atk-s0513a11:116_4": "ahameva paṭhamaṁ kathessāmī’’ti madhurena brahmassarena bhikkhū āmantetvā ‘‘kāya",
  "atk-s0513a11:116_5": "nuttha, bhikkhave , etarahi kathāya sannisinnā, kā ca pana vo antarākathā vippakatā’’ti",
  "atk-s0513a11:116_6": "āha. Bhante, na mayaṁ imasmiṁ ṭhāne nisinnā aññaṁ tiracchānakathaṁ kathema, tumhākaṁyeva",
  "atk-s0513a11:116_7": "pana guṇe vaṇṇayamānā nisinnāmha ‘‘āvuso mahāpanthako cūḷapanthakassa ajjhāsayaṁ",
  "atk-s0513a11:116_8": "ajānanto ‘catūhi māsehi ekaṁ gāthaṁ gaṇhituṁ na sakkoti, dandho aya’nti vihārā nikkaḍḍhi,",
  "atk-s0513a11:116_9": "sammāsambuddho pana anuttaradhammarājatāya ekasmiṁyevassa antarabhatte saha paṭisambhidāhi",
  "atk-s0513a11:116_10": "arahattaṁ adāsi, aho buddhānaṁ balaṁ nāma mahanta’’nti. Satthā bhikkhūnaṁ kathaṁ",
  "atk-s0513a11:116_11": "sutvā ‘‘bhikkhave, cūḷapanthako maṁ nissāya idāni tāva dhammesu dhammamahantataṁ",
  "atk-s0513a11:116_12": "patto, pubbe pana maṁ nissāya bhogesupi bhogamahantataṁ pāpuṇī’’ti āha. Bhikkhū tassatthassa",
  "atk-s0513a11:116_13": "āvibhāvatthaṁ bhagavantaṁ yāciṁsu. Bhagavā bhavantarena paṭicchannaṁ kāraṇaṁ pākaṭaṁ akāsi.",
  "atk-s0513a11:117_0": "Atīte kāsiraṭṭhe bārāṇasiyaṁ brahmadatte rajjaṁ kārente bodhisatto seṭṭhikule nibbattitvā",
  "atk-s0513a11:117_1": "vayappatto seṭṭhiṭṭhānaṁ labhitvā cūḷaseṭṭhi nāma ahosi, so paṇḍito byatto sabbanimittāni",
  "atk-s0513a11:117_2": "jānāti. So ekadivasaṁ rājupaṭṭhānaṁ gacchanto antaravīthiyaṁ matamūsikaṁ disvā taṅkhaṇaññeva",
  "atk-s0513a11:117_3": "nakkhattaṁ samānetvā idamāha ‘‘sakkā cakkhumatā kulaputtena imaṁ undūraṁ gahetvā",
  "atk-s0513a11:117_4": "puttadārabharaṇañca kātuṁ kammante ca payojetu’’nti? Aññataro duggatakulaputto taṁ",
  "atk-s0513a11:117_5": "seṭṭhissa vacanaṁ sutvā ‘‘nāyaṁ ajānitvā kathessatī’’ti taṁ mūsikaṁ gahetvā ekasmiṁ",
  "atk-s0513a11:117_6": "āpaṇe biḷālassatthāya vikkiṇitvā kākaṇikaṁ labhitvā tāya kākaṇikāya phāṇitaṁ gahetvā",
  "atk-s0513a11:117_7": "ekena ghaṭena pānīyaṁ gaṇhi. So araññato āgacchante mālākāre disvā thokaṁ thokaṁ",
  "atk-s0513a11:117_8": "phāṇitakhaṇḍaṁ datvā uḷuṅkena pānīyaṁ adāsi, te cassa ekekaṁ pupphamuṭṭhiṁ adaṁsu.",
  "atk-s0513a11:117_9": "So tena pupphamūlena punadivasepi phāṇitañca pānīyaghaṭañca gahetvā pupphārāmameva",
  "atk-s0513a11:117_10": "gato. Tassa taṁ divasaṁ mālākārā aḍḍhocitake pupphagacche datvā agamaṁsu. So na cirasseva",
  "atk-s0513a11:117_11": "iminā upāyena aṭṭha kahāpaṇe labhi.",
  "atk-s0513a11:118_0": "Puna ekasmiṁ vātavuṭṭhidivase rājuyyāne bahū sukkhadaṇḍakā ca sākhā ca palāsañca",
  "atk-s0513a11:118_1": "vātena pātitaṁ hoti, uyyānapālo chaḍḍetuṁ upāyaṁ na passati . So tattha gantvā ‘‘sace",
  "atk-s0513a11:118_2": "imāni dārupaṇṇāni mayhaṁ dassasi, ahaṁ te imāni sabbāni nīharissāmī’’ti uyyānapālaṁ",
  "atk-s0513a11:118_3": "āha, so ‘‘gaṇha ayyā’’ti sampaṭicchi. Cūḷantevāsiko dārakānaṁ kīḷanamaṇḍalaṁ gantvā",
  "atk-s0513a11:118_4": "phāṇitaṁ datvā muhuttena sabbāni dārupaṇṇāni nīharāpetvā uyyānadvāre rāsiṁ kāresi.",
  "atk-s0513a11:118_5": "Tadā rājakumbhakāro rājakule bhājanānaṁ pacanatthāya dārūni pariyesamāno uyyānadvāre",
  "atk-s0513a11:118_6": "tāni disvā tassa hatthato kiṇitvā gaṇhi. Taṁ divasaṁ cūḷantevāsiko dāruvikkayena",
  "atk-s0513a11:118_7": "soḷasa kahāpaṇe cāṭiādīni ca pañca bhājanāni labhi.",
  "atk-s0513a11:119_0": "So catuvīsatiyā kahāpaṇesu jātesu ‘‘atthi ayaṁ upāyo mayha’’nti nagaradvārato avidūre",
  "atk-s0513a11:119_1": "ṭhāne ekaṁ pānīyacāṭiṁ ṭhapetvā pañcasate tiṇahārake pānīyena upaṭṭhahi. Te āhaṁsu",
  "atk-s0513a11:119_2": "‘‘samma, tvaṁ amhākaṁ bahūpakāro, kiṁ te karomā’’ti? So ‘‘mayhaṁ kicce uppanne karissathā’’ti",
  "atk-s0513a11:119_3": "vatvā ito cito ca vicaranto thalapathakammikena ca jalapathakammikena ca saddhiṁ",
  "atk-s0513a11:119_4": "mittasanthavaṁ akāsi. Tassa thalapathakammiko ‘‘sve imaṁ nagaraṁ assavāṇijako pañca",
  "atk-s0513a11:119_5": "assasatāni gahetvā āgamissatī’’ti ācikkhi. So tassa vacanaṁ sutvā tiṇahārake āha",
  "atk-s0513a11:119_6": "‘‘ajja mayhaṁ ekekaṁ tiṇakalāpaṁ detha, mayā ca tiṇe avikkiṇite attano tiṇaṁ mā vikkiṇathā’’ti.",
  "atk-s0513a11:119_7": "Te ‘‘sādhū’’ti sampaṭicchitvā pañca tiṇakalāpasatāni āharitvā tassa ghare pāpayiṁsu.",
  "atk-s0513a11:119_8": "Assavāṇijo sakalanagare assānaṁ gocaraṁ alabhitvā tassa sahassaṁ datvā taṁ tiṇaṁ gaṇhi.",
  "atk-s0513a11:120_0": "Tato katipāhaccayenassa jalapathakammiko sahāyako ārocesi ‘‘paṭṭanamhi mahānāvā āgatā’’ti.",
  "atk-s0513a11:120_1": "So ‘‘atthi ayaṁ upāyo’’ti aṭṭhahi kahāpaṇehi sabbaparivārasampannaṁ tāvakālikaṁ rathaṁ",
  "atk-s0513a11:120_2": "gahetvā mahantena yasena nāvāpaṭṭanaṁ gantvā ekaṁ aṅgulimuddikaṁ nāvikassa saccakāraṁ",
  "atk-s0513a11:120_3": "datvā avidūre ṭhāne sāṇiyā parikkhipāpetvā nisinno purise āṇāpesi ‘‘bāhirato vāṇijesu",
  "atk-s0513a11:120_4": "āgatesu tatiyena paṭihārena maṁ ārocethā’’ti . ‘‘Nāvā āgatā’’ti sutvā bārāṇasito",
  "atk-s0513a11:120_5": "satamattā vāṇijā ‘‘bhaṇḍaṁ gaṇhāmā’’ti āgamiṁsu. Bhaṇḍaṁ tumhe na labhissatha, asukaṭṭhāne",
  "atk-s0513a11:120_6": "nāma mahāvāṇijena saccakāro dinnoti. Te taṁ sutvā tassa santikaṁ āgatā. Pādamūlikapurisā",
  "atk-s0513a11:120_7": "purimasaññāvasena tatiyena paṭihārena tesaṁ āgatabhāvaṁ ārocesuṁ. Te satamattā vāṇijā",
  "atk-s0513a11:120_8": "ekekaṁ sahassaṁ datvā tena saddhiṁ nāvāya pattikā hutvā puna ekekaṁ sahassaṁ datvā",
  "atk-s0513a11:120_9": "pattiṁ vissajjāpetvā bhaṇḍaṁ attano santakamakaṁsu.",
  "atk-s0513a11:121_0": "Cūḷantevāsiko dve satasahassāni gaṇhitvā bārāṇasiṁ āgantvā ‘‘kataññunā me bhavituṁ",
  "atk-s0513a11:121_1": "vaṭṭatī’’ti ekaṁ satasahassaṁ gāhāpetvā cūḷaseṭṭhissa samīpaṁ gato. Atha naṁ seṭṭhi",
  "atk-s0513a11:121_2": "‘‘kiṁ te, tāta, katvā idaṁ dhanaṁ laddha’’nti pucchi. So ‘‘tumhehi kathitaupāye ṭhatvā",
  "atk-s0513a11:121_3": "catumāsambhantareyeva laddha’’nti matamūsikaṁ ādiṁ katvā sabbaṁ vatthuṁ kathesi.",
  "atk-s0513a11:121_4": "Cūḷaseṭṭhi tassa vacanaṁ sutvā ‘‘idāni evarūpaṁ dārakaṁ mama santakaṁ kātuṁ vaṭṭatī’’ti",
  "atk-s0513a11:121_5": "vayappattaṁ attano dhītaraṁ datvā sakalakuṭumbassa sāmikaṁ akāsi. So seṭṭhino accayena",
  "atk-s0513a11:121_6": "tasmiṁ nagare seṭṭhiṭṭhānaṁ labhi. Bodhisattopi yathākammaṁ agamāsi.",
  "atk-s0513a11:122": "Sammāsambuddhopi imaṁ dhammadesanaṁ kathetvā abhisambuddhova imaṁ gāthaṁ kathesi –",
  "atk-s0513a11:123": "4.",
  "atk-s0513a11:124": " ‘‘Appakenapi medhāvī, pābhatena vicakkhaṇo;",
  "atk-s0513a11:125": "Samuṭṭhāpeti attānaṁ, aṇuṁ aggiṁva sandhama’’nti.",
  "atk-s0513a11:126_0": "Tattha appakenapīti thokenapi parittakenapi. Medhāvīti paññavā. Pābhatenāti bhaṇḍamūlena.",
  "atk-s0513a11:126_1": "Vicakkhaṇoti vohārakusalo. Samuṭṭhāpeti attānanti mahantaṁ dhanañca yasañca uppādetvā",
  "atk-s0513a11:126_2": "tattha attānaṁ saṇṭhāpeti patiṭṭhāpeti. Yathā kiṁ? Aṇuṁ aggiṁva sandhamaṁ, yathā",
  "atk-s0513a11:126_3": "paṇḍitapuriso parittaṁ aggiṁ anukkamena gomayacuṇṇādīni pakkhipitvā mukhavātena dhamanto",
  "atk-s0513a11:126_4": "samuṭṭhāpeti vaḍḍheti mahantaṁ aggikkhandhaṁ karoti, evameva paṇḍito thokampi pābhataṁ",
  "atk-s0513a11:126_5": "labhitvā nānāupāyehi payojetvā dhanañca yasañca vaḍḍheti , vaḍḍhetvā ca pana tattha",
  "atk-s0513a11:126_6": "attānaṁ patiṭṭhāpeti, tāya eva vā pana dhanayasamahantatāya attānaṁ samuṭṭhāpeti,",
  "atk-s0513a11:126_7": "abhiññātaṁ pākaṭaṁ karotīti attho.",
  "atk-s0513a11:127_0": "Iti bhagavā ‘‘bhikkhave, cūḷapanthako maṁ nissāya idāni dhammesu dhammamahantataṁ",
  "atk-s0513a11:127_1": "patto, pubbe pana bhogesupi bhogamahantataṁ pāpuṇī’’ti evaṁ imaṁ dhammadesanaṁ dassetvā",
  "atk-s0513a11:127_2": "dve vatthūni kathetvā anusandhiṁ ghaṭetvā jātakaṁ samodhānesi ‘‘tadā cūḷantevāsiko",
  "atk-s0513a11:127_3": "cūḷapanthako ahosi, cūḷakaseṭṭhi pana ahameva ahosi’’nti desanaṁ niṭṭhāpesi.",
  "atk-s0513a11:128": "Cūḷaseṭṭhijātakavaṇṇanā catutthā.",
  "atk-s0513a11:130": " 5. Taṇḍulanāḷijātakavaṇṇanā",
  "atk-s0513a11:131_0": "Kimagghati taṇḍulanāḷikāti idaṁ satthā jetavane viharanto lāludāyittheraṁ ārabbha",
  "atk-s0513a11:131_1": "kathesi. Tasmiṁ samaye āyasmā dabbo mallaputto saṅghassa bhattuddesako hoti. Tasmiṁ",
  "atk-s0513a11:131_2": "pātova salākabhattāni uddisamāne lāludāyittherassa kadāci varabhattaṁ pāpuṇāti, kadāci",
  "atk-s0513a11:131_3": "lāmakabhattaṁ. So lāmakabhattassa pattadivase salākaggaṁ ākulaṁ karoti, ‘‘kiṁ dabbova",
  "atk-s0513a11:131_4": "salākaṁ dātuṁ jānāti, amhe na jānāmā’’ti vadati. Tasmiṁ salākaggaṁ ākulaṁ karonte",
  "atk-s0513a11:131_5": "‘‘handa dāni tvameva salākaṁ dehī’’ti salākapacchiṁ adaṁsu. Tato paṭṭhāya so saṅghassa",
  "atk-s0513a11:131_6": "salākaṁ adāsi. Dento ca pana ‘‘idaṁ varabhatta’’nti vā ‘‘lāmakabhatta’’nti vā ‘‘asukavassagge",
  "atk-s0513a11:131_7": "varabhatta’’nti vā ‘‘asukavassagge lāmakabhatta’’nti vā na jānāti, ṭhitikaṁ karontopi",
  "atk-s0513a11:131_8": "‘‘asukavassagge ṭhitikā’’ti na sallakkheti. Bhikkhūnaṁ ṭhitavelāya ‘‘imasmiṁ ṭhāne",
  "atk-s0513a11:131_9": "ayaṁ ṭhitikā ṭhitā, imasmiṁ ṭhāne aya’’nti bhūmiyaṁ vā bhittiyaṁ vā lekhaṁ kaḍḍhati.",
  "atk-s0513a11:131_10": "Punadivase salākagge bhikkhū mandatarā vā honti bahutarā vā, tesu mandataresu lekhā",
  "atk-s0513a11:131_11": "heṭṭhā hoti, bahutaresu upari. So ṭhitikaṁ ajānanto lekhāsaññāya salākaṁ deti.",
  "atk-s0513a11:132_0": "Atha naṁ bhikkhū ‘‘āvuso, udāyi, lekhā nāma heṭṭhā vā hoti upari vā, varabhattaṁ",
  "atk-s0513a11:132_1": "pana asukavassagge ṭhitaṁ, lāmakabhattaṁ asukavassagge’’ti āhaṁsu. So bhikkhū paṭippharanto",
  "atk-s0513a11:132_2": "‘‘yadi evaṁ ayaṁ lekhā kasmā evaṁ ṭhitā, kiṁ ahaṁ tumhākaṁ saddahāmi, imissā lekhāya",
  "atk-s0513a11:132_3": "saddahāmī’’ti vadati. Atha naṁ daharā ca sāmaṇerā ca ‘‘āvuso lāludāyi tayi salākaṁ",
  "atk-s0513a11:132_4": "dente bhikkhū lābhena parihāyanti, na tvaṁ dātuṁ anucchaviko, gaccha ito’’ti salākaggato",
  "atk-s0513a11:132_5": "nikkaḍḍhiṁsu. Tasmiṁ khaṇe salākagge mahantaṁ kolāhalaṁ ahosi. Taṁ sutvā satthā ānandattheraṁ",
  "atk-s0513a11:132_6": "pucchi ‘‘ānanda, salākagge mahantaṁ kolāhalaṁ, kiṁ saddo nāmeso’’ti. Thero tathāgatassa",
  "atk-s0513a11:132_7": "tamatthaṁ ārocesi. ‘‘Ānanda, na idāneva lāludāyi attano bālatāya paresaṁ lābhahāniṁ",
  "atk-s0513a11:132_8": "karoti, pubbepi akāsiyevā’’ti āha. Thero tassatthassa āvibhāvatthaṁ bhagavantaṁ yāci.",
  "atk-s0513a11:132_9": "Bhagavā bhavantarena paṭicchannaṁ kāraṇaṁ pākaṭaṁ akāsi.",
  "atk-s0513a11:133_0": "Atīte kāsiraṭṭhe bārāṇasiyaṁ brahmadatto rājā ahosi. Tadā amhākaṁ bodhisatto tassa",
  "atk-s0513a11:133_1": "agghāpaniko ahosi. Hatthiassādīni ceva maṇisuvaṇṇādīni ca agghāpesi, agghāpetvā bhaṇḍasāmikānaṁ",
  "atk-s0513a11:133_2": "bhaṇḍānurūpameva mūlaṁ dāpesi. Rājā pana luddho hoti, so lobhapakatitāya evaṁ cintesi",
  "atk-s0513a11:133_3": "‘‘ayaṁ agghāpaniko evaṁ agghāpento na cirasseva mama gehe dhanaṁ parikkhayaṁ gamessati,",
  "atk-s0513a11:133_4": "aññaṁ agghāpanikaṁ karissāmī’’ti. So sīhapañjaraṁ ugghāṭetvā rājaṅgaṇaṁ olokento",
  "atk-s0513a11:133_5": "ekaṁ gāmikamanussaṁ lolabālaṁ rājaṅgaṇena gacchantaṁ disvā ‘‘esa mayhaṁ agghāpanikakammaṁ",
  "atk-s0513a11:133_6": "kātuṁ sakkhissatī’’ti taṁ pakkosāpetvā ‘‘sakkhissasi, bhaṇe, amhākaṁ agghāpanikakammaṁ",
  "atk-s0513a11:133_7": "kātu’’nti āha. Sakkhissāmi, devāti. Rājā attano dhanarakkhaṇatthāya taṁ bālaṁ agghāpanikakamme",
  "atk-s0513a11:133_8": "ṭhapesi. Tato paṭṭhāya so bālo hatthiassādīni agghāpento agghaṁ hāpetvā yathāruciyā",
  "atk-s0513a11:133_9": "katheti. Tassa ṭhānantare ṭhitattā yaṁ so katheti, tameva mūlaṁ hoti.",
  "atk-s0513a11:134_0": "Tasmiṁ kāle uttarāpathato eko assavāṇijo pañca assasatāni ānesi. Rājā taṁ purisaṁ",
  "atk-s0513a11:134_1": "pakkosāpetvā asse agghāpesi. So pañcannaṁ assasatānaṁ ekaṁ taṇḍulanāḷikaṁ agghamakāsi.",
  "atk-s0513a11:134_2": "Katvā ca pana ‘‘assavāṇijassa ekaṁ taṇḍulanāḷikaṁ dethā’’ti vatvā asse assasālāyaṁ",
  "atk-s0513a11:134_3": "saṇṭhāpesi. Assavāṇijo porāṇaagghāpanikassa santikaṁ gantvā taṁ pavattiṁ ārocetvā",
  "atk-s0513a11:134_4": "‘‘idāni kiṁ kattabba’’nti pucchi. So āha ‘‘tassa purisassa lañjaṁ datvā evaṁ pucchatha",
  "atk-s0513a11:134_5": "‘amhākaṁ tāva assā ekaṁ taṇḍulanāḷikaṁ agghantīti ñātametaṁ, tumhe pana nissāya taṇḍulanāḷiyā",
  "atk-s0513a11:134_6": "agghaṁ jānitukāmamhā, sakkhissatha no rañño santike ṭhatvā sā taṇḍulanāḷikā idaṁ",
  "atk-s0513a11:134_7": "nāma agghatīti vattu’nti, sace sakkomīti vadati, taṁ gahetvā rañño santikaṁ gacchatha,",
  "atk-s0513a11:134_8": "ahampi tattha āgamissāmī’’ti.",
  "atk-s0513a11:135_0": "Assavāṇijo ‘‘sādhū’’ti bodhisattassa vacanaṁ sampaṭicchitvā agghāpanikassa lañjaṁ",
  "atk-s0513a11:135_1": "datvā tamatthaṁ ārocesi. So lañjaṁ labhitvāva ‘‘sakkhissāmi taṇḍulanāḷiṁ agghāpetu’’nti.",
  "atk-s0513a11:135_2": "‘‘Tena hi gacchāma rājakula’’nti taṁ ādāya rañño santikaṁ agamāsi. Bodhisattopi aññepi",
  "atk-s0513a11:135_3": "bahū amaccā agamiṁsu. Assavāṇijo rājānaṁ vanditvā āha – ‘‘deva, pañcannaṁ assasatānaṁ",
  "atk-s0513a11:135_4": "ekaṁ taṇḍulanāḷiṁ agghanakabhāvaṁ jānāma, sā pana taṇḍulanāḷi kiṁ agghatīti agghāpanikaṁ",
  "atk-s0513a11:135_5": "pucchatha devā’’ti. Rājā taṁ pavattiṁ ajānanto ‘‘ambho agghāpanika, pañca assasatāni",
  "atk-s0513a11:135_6": "kiṁ agghantī’’ti pucchi. Taṇḍulanāḷiṁ, devāti. ‘‘Hotu, bhaṇe, assā tāva taṇḍulanāḷiṁ",
  "atk-s0513a11:135_7": "agghantu. Sā pana kiṁ agghati taṇḍulanāḷikā’’ti pucchi. So bālapuriso ‘‘bārāṇasiṁ",
  "atk-s0513a11:135_8": "santarabāhiraṁ agghati taṇḍulanāḷikā’’ti āha. So kira pubbe rājānaṁ anuvattanto ekaṁ",
  "atk-s0513a11:135_9": "taṇḍulanāḷiṁ assānaṁ agghamakāsi. Puna vāṇijassa hatthato lañjaṁ labhitvā tassā taṇḍulanāḷikāya",
  "atk-s0513a11:135_10": "bārāṇasiṁ santarabāhiraṁ agghamakāsi. Tadā pana bārāṇasiyā pākāraparikkhepo dvādasayojaniko",
  "atk-s0513a11:135_11": "hoti. Idamassa antaraṁ, bāhiraṁ pana tiyojanasatikaṁ raṭṭhaṁ. Iti so bālo evaṁ mahantaṁ",
  "atk-s0513a11:135_12": "bārāṇasiṁ santarabāhiraṁ taṇḍulanāḷikāya agghamakāsi.",
  "atk-s0513a11:136_0": "Taṁ sutvā amaccā pāṇiṁ paharitvā hasamānā ‘‘mayaṁ pubbe pathaviñca rajjañca anagghanti",
  "atk-s0513a11:136_1": "saññino ahumha, evaṁ mahantaṁ kira sarājakaṁ bārāṇasirajjaṁ taṇḍulanāḷimattaṁ agghati,",
  "atk-s0513a11:136_2": "aho agghāpanikassa ñāṇasampadā. Kahaṁ ettakaṁ kālaṁ ayaṁ agghāpaniko vihāsi, amhākaṁ",
  "atk-s0513a11:136_3": "rañño eva anucchaviko’’ti parihāsaṁ akaṁsu –",
  "atk-s0513a11:137": "5.",
  "atk-s0513a11:138": " ‘‘Kimagghati taṇḍulanāḷikāyaṁ, assāna mūlāya vadehi rāja;",
  "atk-s0513a11:139": "Bārāṇasiṁ santarabāhiraṁ, ayamagghati taṇḍulanāḷikā’’ti.",
  "atk-s0513a11:140": "Tasmiṁ kāle rājā lajjito taṁ bālaṁ nikkaḍḍhāpetvā bodhisattasseva agghāpanikaṭṭhānaṁ adāsi. Bodhisattopi yathākammaṁ gato.",
  "atk-s0513a11:141_0": "Satthā imaṁ dhammadesanaṁ āharitvā dve vatthūni kathetvā anusandhiṁ ghaṭetvā jātakaṁ",
  "atk-s0513a11:141_1": "samodhānesi ‘‘tadā gāmikabālaagghāpaniko lāludāyī ahosi, paṇḍitaagghāpaniko pana",
  "atk-s0513a11:141_2": "ahameva ahosi’’nti desanaṁ niṭṭhāpesi.",
  "atk-s0513a11:142": "Taṇḍulanāḷijātakavaṇṇanā pañcamā.",
  "atk-s0513a11:144": " 6. Devadhammajātakavaṇṇanā",
  "atk-s0513a11:145_0": "Hiriottappasampannāti idaṁ bhagavā jetavane viharanto aññataraṁ bahubhaṇḍikaṁ bhikkhuṁ",
  "atk-s0513a11:145_1": "ārabbha kathesi. Sāvatthivāsī kireko kuṭumbiko bhariyāya kālakatāya pabbaji. So pabbajanto",
  "atk-s0513a11:145_2": "attano pariveṇañca aggisālañca bhaṇḍagabbhañca kāretvā bhaṇḍagabbhaṁ sappitaṇḍulādīhi",
  "atk-s0513a11:145_3": "pūretvā pabbaji. Pabbajitvā ca pana attano dāse pakkosāpetvā yathārucitaṁ āhāraṁ",
  "atk-s0513a11:145_4": "pacāpetvā bhuñjati, bahuparikkhāro ca ahosi , rattiṁ aññaṁ nivāsanapārupanaṁ hoti,",
  "atk-s0513a11:145_5": "divā aññaṁ. Vihārapaccante vasati. Tassekadivasaṁ cīvarapaccattharaṇādīni nīharitvā",
  "atk-s0513a11:145_6": "pariveṇe pattharitvā sukkhāpentassa sambahulā jānapadā bhikkhū senāsanacārikaṁ āhiṇḍantā",
  "atk-s0513a11:145_7": "pariveṇaṁ gantvā cīvarādīni disvā ‘‘kassimānī’’ti pucchiṁsu. So ‘‘mayhaṁ, āvuso’’ti",
  "atk-s0513a11:145_8": "āha. ‘‘Āvuso, idampi cīvaraṁ, idampi nivāsanaṁ, idampi paccattharaṇaṁ, sabbaṁ tuyhamevā’’ti?",
  "atk-s0513a11:145_9": "‘‘Āma mayhamevā’’ti. ‘‘Āvuso bhagavatā tīṇi cīvarāni anuññātāni, tvaṁ evaṁ appicchassa",
  "atk-s0513a11:145_10": "buddhassa sāsane pabbajitvā evaṁ bahuparikkhāro jāto, ehi taṁ dasabalassa santikaṁ",
  "atk-s0513a11:145_11": "nessāmā’’ti taṁ ādāya satthu santikaṁ agamaṁsu.",
  "atk-s0513a11:146_0": "Satthā disvāva ‘‘kiṁ nu kho, bhikkhave , anicchamānakaṁyeva bhikkhuṁ gaṇhitvā āgatatthā’’ti",
  "atk-s0513a11:146_1": "āha. ‘‘Bhante, ayaṁ bhikkhu bahubhaṇḍo bahuparikkhāro’’ti. ‘‘Saccaṁ kira tvaṁ bhikkhu",
  "atk-s0513a11:146_2": "bahubhaṇḍo’’ti? ‘‘Saccaṁ, bhagavā’’ti. ‘‘Kasmā pana tvaṁ bhikkhu bahubhaṇḍo jāto’’?",
  "atk-s0513a11:146_3": "‘‘Nanu ahaṁ appicchatāya santuṭṭhitāya pavivekassa vīriyārambhassa vaṇṇaṁ vadāmī’’ti.",
  "atk-s0513a11:146_4": "So satthu vacanaṁ sutvā kupito ‘‘iminā dāni nīhārena carissāmī’’ti pārupanaṁ chaḍḍetvā",
  "atk-s0513a11:146_5": "parisamajjhe ekacīvaro aṭṭhāsi.",
  "atk-s0513a11:147_0": "Atha naṁ satthā upatthambhayamāno ‘‘nanu tvaṁ bhikkhu pubbe hirottappagavesako dakarakkhasakālepi",
  "atk-s0513a11:147_1": "hirottappaṁ gavesamāno dvādasa saṁvaccharāni vihāsi, atha kasmā idāni evaṁ garuke",
  "atk-s0513a11:147_2": "buddhasāsane pabbajitvā catuparisamajjhe pārupanaṁ chaḍḍetvā hirottappaṁ pahāya ṭhitosī’’ti?",
  "atk-s0513a11:147_3": "So satthu vacanaṁ sutvā hirottappaṁ paccupaṭṭhāpetvā taṁ cīvaraṁ pārupitvā satthāraṁ",
  "atk-s0513a11:147_4": "vanditvā ekamantaṁ nisīdi. Bhikkhū tassatthassa āvibhāvatthaṁ bhagavantaṁ yāciṁsu,",
  "atk-s0513a11:147_5": "bhagavā bhavantarena paṭicchannaṁ kāraṇaṁ pākaṭaṁ akāsi.",
  "atk-s0513a11:148_0": "Atīte kāsiraṭṭhe bārāṇasiyaṁ brahmadatto nāma rājā ahosi. Tadā bodhisatto tassa aggamahesiyā",
  "atk-s0513a11:148_1": "kucchimhi paṭisandhiṁ gaṇhi. Tassa nāmaggahaṇadivase ‘‘mahisāsakumāro’’ti nāmaṁ akaṁsu.",
  "atk-s0513a11:148_2": "Tassa ādhāvitvā paridhāvitvā vicaraṇakāle rañño aññopi putto jāto, tassa ‘‘candakumāro’’ti",
  "atk-s0513a11:148_3": "nāmaṁ akaṁsu. Tassa pana ādhāvitvā paridhāvitvā vicaraṇakāle bodhisattassa mātā kālamakāsi,",
  "atk-s0513a11:148_4": "rājā aññaṁ aggamahesiṭṭhāne ṭhapesi. Sā rañño piyā ahosi manāpā, sāpi saṁvāsamanvāya",
  "atk-s0513a11:148_5": "ekaṁ puttaṁ vijāyi, ‘‘sūriyakumāro’’tissa nāmaṁ akaṁsu. Rājā puttaṁ disvā tuṭṭhacitto",
  "atk-s0513a11:148_6": "‘‘bhadde, puttassa te varaṁ dammī’’ti āha. Devī, varaṁ icchitakāle gahetabbaṁ katvā",
  "atk-s0513a11:148_7": "ṭhapesi. Sā putte vayappatte rājānaṁ āha – ‘‘devena mayhaṁ puttassa jātakāle varo",
  "atk-s0513a11:148_8": "dinno, puttassa me rajjaṁ dehī’’ti. Rājā ‘‘mayhaṁ dve puttā aggikkhandhā viya jalamānā",
  "atk-s0513a11:148_9": "vicaranti, na sakkā tava puttassa rajjaṁ dātu’’nti paṭikkhipitvāpi taṁ punappunaṁ",
  "atk-s0513a11:148_10": "yācamānameva disvā ‘‘ayaṁ mayhaṁ puttānaṁ pāpakampi cinteyyā’’ti putte pakkosāpetvā",
  "atk-s0513a11:148_11": "āha – ‘‘tātā, ahaṁ sūriyakumārassa jātakāle varaṁ adāsiṁ. Idānissa mātā rajjaṁ yācati,",
  "atk-s0513a11:148_12": "ahaṁ tassa na dātukāmo, mātugāmo nāma pāpo, tumhākaṁ pāpakampi cinteyya, tumhe araññaṁ",
  "atk-s0513a11:148_13": "pavisitvā mama accayena kulasantake nagare rajjaṁ kareyyāthā’’ti roditvā kanditvā",
  "atk-s0513a11:148_14": "sīse cumbitvā uyyojesi. Te pitaraṁ vanditvā pāsādā otarante rājaṅgaṇe kīḷamāno sūriyakumāro",
  "atk-s0513a11:148_15": "disvā taṁ kāraṇaṁ ñatvā ‘‘ahampi bhātikehi saddhiṁ gamissāmī’’ti tehi saddhiṁyeva",
  "atk-s0513a11:148_16": "nikkhami. Te himavantaṁ pavisiṁsu.",
  "atk-s0513a11:149_0": "Bodhisatto maggā okkamma rukkhamūle nisīditvā sūriyakumāraṁ āmantesi ‘‘tāta sūriyakumāra,",
  "atk-s0513a11:149_1": "etaṁ saraṁ gantvā nhatvā ca pivitvā ca paduminipaṇṇehi amhākampi pānīyaṁ ānehī’’ti.",
  "atk-s0513a11:149_2": "Taṁ pana saraṁ vessavaṇassa santikā ekena dakarakkhasena laddhaṁ hoti, vessavaṇo",
  "atk-s0513a11:149_3": "ca taṁ āha – ‘‘ṭhapetvā devadhammajānanake ye aññe imaṁ saraṁ otaranti, te khādituṁ",
  "atk-s0513a11:149_4": "labhasi. Anotiṇṇe na labhasī’’ti. Tato paṭṭhāya so rakkhaso ye taṁ saraṁ otaranti,",
  "atk-s0513a11:149_5": "te devadhamme pucchitvā ye na jānanti, te khādati. Atha kho sūriyakumāro taṁ saraṁ",
  "atk-s0513a11:149_6": "gantvā avīmaṁsitvāva otari. Atha naṁ so rakkhaso gahetvā ‘‘devadhamme jānāsī’’ti",
  "atk-s0513a11:149_7": "pucchi. So ‘‘devadhammā nāma candimasūriyā’’ti āha. Atha naṁ ‘‘tvaṁ devadhamme na",
  "atk-s0513a11:149_8": "jānāsī’’ti vatvā udakaṁ pavesetvā attano vasanaṭṭhāne ṭhapesi. Bodhisattopi taṁ aticirāyantaṁ",
  "atk-s0513a11:149_9": "disvā candakumāraṁ pesesi. Rakkhaso tampi gahetvā ‘‘devadhamme jānāsī’’ti pucchi.",
  "atk-s0513a11:149_10": "‘‘Āma jānāmi, devadhammā nāma catasso disā’’ti. Rakkhaso ‘‘na tvaṁ devadhamme jānāsī’’ti",
  "atk-s0513a11:149_11": "tampi gahetvā tattheva ṭhapesi.",
  "atk-s0513a11:150_0": "Bodhisatto tasmimpi cirāyante ‘‘ekena antarāyena bhavitabba’’nti sayaṁ tattha gantvā",
  "atk-s0513a11:150_1": "dvinnampi otaraṇapadavaḷañjaṁ disvā ‘‘rakkhasapariggahitena iminā sarena bhavitabba’’nti",
  "atk-s0513a11:150_2": "khaggaṁ sannayhitvā dhanuṁ gahetvā aṭṭhāsi. Dakarakkhaso bodhisattaṁ udakaṁ anotarantaṁ",
  "atk-s0513a11:150_3": "disvā vanakammikapuriso viya hutvā bodhisattaṁ āha – ‘‘bho, purisa, tvaṁ maggakilanto",
  "atk-s0513a11:150_4": "kasmā imaṁ saraṁ otaritvā nhatvā pivitvā bhisamuḷālaṁ khāditvā pupphāni piḷandhitvā",
  "atk-s0513a11:150_5": "yathāsukhaṁ na gacchasī’’ti? Bodhisatto taṁ disvā ‘‘eso yakkho bhavissatī’’ti ñatvā",
  "atk-s0513a11:150_6": "‘‘tayā me bhātikā gahitā’’ti āha. ‘‘Āma, gahitā’’ti. ‘‘Kiṁ kāraṇā’’ti? ‘‘Ahaṁ imaṁ",
  "atk-s0513a11:150_7": "saraṁ otiṇṇake labhāmī’’ti. ‘‘Kiṁ pana sabbeva labhasī’’ti? ‘‘Ye devadhamme jānanti,",
  "atk-s0513a11:150_8": "te ṭhapetvā avasese labhāmī’’ti. ‘‘Atthi pana te devadhammehi attho’’ti? ‘‘Āma, atthī’’ti.",
  "atk-s0513a11:150_9": "‘‘Yadi evaṁ ahaṁ te devadhamme kathessāmī’’ti. ‘‘Tena hi kathehi, ahaṁ devadhamme",
  "atk-s0513a11:150_10": "suṇissāmī’’ti. Bodhisatto āha ‘‘ahaṁ devadhamme katheyyaṁ, kiliṭṭhagatto panamhī’’ti.",
  "atk-s0513a11:150_11": "Yakkho bodhisattaṁ nhāpetvā bhojanaṁ bhojetvā pānīyaṁ pāyetvā pupphāni piḷandhāpetvā",
  "atk-s0513a11:150_12": "gandhehi vilimpāpetvā alaṅkatamaṇḍapamajjhe pallaṅkaṁ attharitvā adāsi.",
  "atk-s0513a11:151": "Bodhisatto āsane nisīditvā yakkhaṁ pādamūle nisīdāpetvā ‘‘tena hi ohitasoto sakkaccaṁ devadhamme suṇāhī’’ti imaṁ gāthamāha –",
  "atk-s0513a11:152": "6.",
  "atk-s0513a11:153": " ‘‘Hiriottappasampannā, sukkadhammasamāhitā;",
  "atk-s0513a11:154": "Santo sappurisā loke, devadhammāti vuccare’’ti.",
  "atk-s0513a11:155_0": "Tattha hiriottappasampannāti hiriyā ca ottappena ca samannāgatā. Tesu kāyaduccaritādīhi",
  "atk-s0513a11:155_1": "hiriyatīti hirī, lajjāyetaṁ adhivacanaṁ. Tehiyeva ottappatīti ottappaṁ, pāpato ubbegassetaṁ",
  "atk-s0513a11:155_2": "adhivacanaṁ. Tattha ajjhattasamuṭṭhānā hirī, bahiddhāsamuṭṭhānaṁ ottappaṁ. Attādhipateyyā",
  "atk-s0513a11:155_3": "hirī, lokādhipateyyaṁ ottappaṁ. Lajjāsabhāvasaṇṭhitā hirī, bhayasabhāvasaṇṭhitaṁ",
  "atk-s0513a11:155_4": "ottappaṁ. Sappatissavalakkhaṇā hirī, vajjabhīrukabhayadassāvilakkhaṇaṁ ottappaṁ.",
  "atk-s0513a11:156_0": "Tattha ajjhattasamuṭṭhānaṁ hiriṁ catūhi kāraṇehi samuṭṭhāpeti – jātiṁ paccavekkhitvā",
  "atk-s0513a11:156_1": "vayaṁ paccavekkhitvā sūrabhāvaṁ paccavekkhitvā bāhusaccaṁ paccavekkhitvā . Kathaṁ?",
  "atk-s0513a11:156_2": "‘‘Pāpakaraṇaṁ nāmetaṁ na jātisampannānaṁ kammaṁ, hīnajaccānaṁ kevaṭṭādīnaṁ kammaṁ,",
  "atk-s0513a11:156_3": "mādisassa jātisampannassa idaṁ kammaṁ kātuṁ na yutta’’nti evaṁ tāva jātiṁ paccavekkhitvā",
  "atk-s0513a11:156_4": "pāṇātipātādipāpaṁ akaronto hiriṁ samuṭṭhāpeti. Tathā ‘‘pāpakaraṇaṁ nāmetaṁ daharehi",
  "atk-s0513a11:156_5": "kattabbaṁ kammaṁ, mādisassa vaye ṭhitassa idaṁ kammaṁ kātuṁ na yutta’’nti evaṁ vayaṁ",
  "atk-s0513a11:156_6": "paccavekkhitvā pāṇātipātādipāpaṁ akaronto hiriṁ samuṭṭhāpeti. Tathā ‘‘pāpakammaṁ",
  "atk-s0513a11:156_7": "nāmetaṁ dubbalajātikānaṁ kammaṁ, mādisassa sūrabhāvasampannassa idaṁ kammaṁ kātuṁ",
  "atk-s0513a11:156_8": "na yutta’’nti evaṁ sūrabhāvaṁ paccavekkhitvā pāṇātipātādipāpaṁ akaronto hiriṁ samuṭṭhāpeti.",
  "atk-s0513a11:156_9": "Tathā ‘‘pāpakammaṁ nāmetaṁ andhabālānaṁ kammaṁ, na paṇḍitānaṁ, mādisassa paṇḍitassa",
  "atk-s0513a11:156_10": "bahussutassa idaṁ kammaṁ kātuṁ na yutta’’nti evaṁ bāhusaccaṁ paccavekkhitvā pāṇātipātādipāpaṁ",
  "atk-s0513a11:156_11": "akaronto hiriṁ samuṭṭhāpeti. Evaṁ ajjhattasamuṭṭhānaṁ hiriṁ catūhi kāraṇehi samuṭṭhāpeti.",
  "atk-s0513a11:156_12": "Samuṭṭhāpetvā ca pana attano citte hiriṁ pavesetvā pāpakammaṁ na karoti. Evaṁ hirī",
  "atk-s0513a11:156_13": "ajjhattasamuṭṭhānā nāma hoti.",
  "atk-s0513a11:157": "Kathaṁ ottappaṁ bahiddhāsamuṭṭhānaṁ nāma? ‘‘Sace tvaṁ pāpakammaṁ karissasi, catūsu parisāsu garahappatto bhavissasi.",
  "atk-s0513a11:158": "‘‘Garahissanti taṁ viññū, asuciṁ nāgariko yathā;",
  "atk-s0513a11:159": "Vajjito sīlavantehi, kathaṁ bhikkhu karissasī’’ti. (dha. sa. aṭṭha. 1 balarāsivaṇṇanā) –",
  "atk-s0513a11:160": "Evaṁ paccavekkhanto hi bahiddhāsamuṭṭhitena ottappena pāpakammaṁ na karoti. Evaṁ ottappaṁ bahiddhāsamuṭṭhānaṁ nāma hoti.",
  "atk-s0513a11:161_0": "Kathaṁ hirī attādhipateyyā nāma? Idhekacco kulaputto attānaṁ adhipatiṁ jeṭṭhakaṁ",
  "atk-s0513a11:161_1": "katvā ‘‘mādisassa saddhāpabbajitassa bahussutassa dhutaṅgadharassa na yuttaṁ pāpakammaṁ",
  "atk-s0513a11:161_2": "kātu’’nti pāpaṁ na karoti. Evaṁ hirī attādhipateyyā nāma hoti. Tenāha bhagavā –",
  "atk-s0513a11:162": "‘‘So attānaṁyeva adhipatiṁ katvā akusalaṁ pajahati, kusalaṁ bhāveti. Sāvajjaṁ pajahati, anavajjaṁ bhāveti. Suddhamattānaṁ pariharatī’’ti (a. ni. 3.40).",
  "atk-s0513a11:163": "Kathaṁ ottappaṁ lokādhipateyyaṁ nāma? Idhekacco kulaputto lokaṁ adhipatiṁ jeṭṭhakaṁ katvā pāpakammaṁ na karoti. Yathāha –",
  "atk-s0513a11:164_0": "‘‘Mahā kho panāyaṁ lokasannivāso. Mahantasmiṁ kho pana lokasannivāse santi samaṇabrāhmaṇā",
  "atk-s0513a11:164_1": "iddhimanto dibbacakkhukā paracittaviduno, te dūratopi passanti, āsannāpi na dissanti,",
  "atk-s0513a11:164_2": "cetasāpi cittaṁ jānanti, tepi maṁ evaṁ jānissanti ‘passatha bho, imaṁ kulaputtaṁ,",
  "atk-s0513a11:164_3": "saddhā agārasmā anagāriyaṁ pabbajito samāno vokiṇṇo viharati pāpakehi akusalehi dhammehī’ti.",
  "atk-s0513a11:165_0": "‘‘Santi devatā iddhimantiyo dibbacakkhukā paracittaviduniyo, tā dūratopi passanti,",
  "atk-s0513a11:165_1": "āsannāpi na dissanti, cetasāpi cittaṁ jānanti, tāpi maṁ evaṁ jānissanti ‘passatha",
  "atk-s0513a11:165_2": "bho, imaṁ kulaputtaṁ, saddhā agārasmā anagāriyaṁ pabbajito samāno vokiṇṇo viharati",
  "atk-s0513a11:165_3": "pāpakehi akusalehi dhammehī’ti. So lokaṁyeva adhipatiṁ jeṭṭhakaṁ karitvā akusalaṁ",
  "atk-s0513a11:165_4": "pajahati, kusalaṁ bhāveti. Sāvajjaṁ pajahati, anavajjaṁ bhāveti. Suddhamattānaṁ pariharatī’’ti (a. ni. 3.40).",
  "atk-s0513a11:166": "Evaṁ ottappaṁ lokādhipateyyaṁ nāma hoti.",
  "atk-s0513a11:167_0": "‘‘Lajjāsabhāvasaṇṭhitā hirī, bhayasabhāvasaṇṭhitaṁ ottappa’’nti ettha pana lajjāti",
  "atk-s0513a11:167_1": "lajjanākāro, tena sabhāvena saṇṭhitā hirī. Bhayanti apāyabhayaṁ, tena sabhāvena saṇṭhitaṁ",
  "atk-s0513a11:167_2": "ottappaṁ. Tadubhayampi pāpaparivajjane pākaṭaṁ hoti. Ekacco hi yathā nāmeko kulaputto",
  "atk-s0513a11:167_3": "uccārapassāvādīni karonto lajjitabbayuttakaṁ ekaṁ disvā lajjanākārappatto bhaveyya",
  "atk-s0513a11:167_4": "hīḷito, evamevaṁ ajjhattaṁ lajjidhammaṁ okkamitvā pāpakammaṁ na karoti. Ekacco apāyabhayabhīto",
  "atk-s0513a11:167_5": "hutvā pāpakammaṁ na karoti. Tatridaṁ opammaṁ – yathā hi dvīsu ayoguḷesu eko sītalo",
  "atk-s0513a11:167_6": "bhaveyya gūthamakkhito, eko uṇho āditto. Tattha paṇḍito sītalaṁ gūthamakkhitattā",
  "atk-s0513a11:167_7": "jigucchanto na gaṇhāti, itaraṁ ḍāhabhayena. Tattha sītalassa gūthamakkhitassa jigucchāya",
  "atk-s0513a11:167_8": "agaṇhanaṁ viya ajjhattaṁ lajjidhammaṁ okkamitvā pāpassa akaraṇaṁ, uṇhassa ḍāhabhayena",
  "atk-s0513a11:167_9": "agaṇhanaṁ viya apāyabhayena pāpassa akaraṇaṁ veditabbaṁ.",
  "atk-s0513a11:168_0": "‘‘Sappatissavalakkhaṇā hirī, vajjabhīrukabhayadassāvilakkhaṇaṁ ottappa’’nti idampi",
  "atk-s0513a11:168_1": "dvayaṁ pāpaparivajjaneyeva pākaṭaṁ hoti. Ekacco hi jātimahattapaccavekkhaṇā, satthumahattapaccavekkhaṇā,",
  "atk-s0513a11:168_2": "dāyajjamahattapaccavekkhaṇā, sabrahmacārimahattapaccavekkhaṇāti catūhi kāraṇehi sappatissavalakkhaṇaṁ",
  "atk-s0513a11:168_3": "hiriṁ samuṭṭhāpetvā pāpaṁ na karoti. Ekacco attānuvādabhayaṁ, parānuvādabhayaṁ ,",
  "atk-s0513a11:168_4": "daṇḍabhayaṁ, duggatibhayanti catūhi kāraṇehi vajjabhīrukabhayadassāvilakkhaṇaṁ ottappaṁ",
  "atk-s0513a11:168_5": "samuṭṭhāpetvā pāpaṁ na karoti. Tattha jātimahattapaccavekkhaṇādīni ceva attānuvādabhayādīni",
  "atk-s0513a11:168_6": "ca vitthāretvā kathetabbāni. Tesaṁ vitthāro aṅguttaranikāyaṭṭhakathāyaṁ vutto.",
  "atk-s0513a11:169_0": "Sukkadhammasamāhitāti idameva hirottappaṁ ādiṁ katvā kattabbā kusalā dhammā sukkadhammā",
  "atk-s0513a11:169_1": "nāma, te sabbasaṅgāhakanayena catubhūmakalokiyalokuttaradhammā. Tehi samāhitā samannāgatāti",
  "atk-s0513a11:169_2": "attho. Santo sappurisā loketi kāyakammādīnaṁ santatāya santo, kataññukataveditāya",
  "atk-s0513a11:169_3": "sobhanā purisāti sappurisā. Loko pana saṅkhāraloko, sattaloko, okāsaloko, khandhaloko,",
  "atk-s0513a11:169_4": "āyatanaloko, dhātulokoti anekavidho. Tattha ‘‘eko loko sabbe sattā āhāraṭṭhitikā…pe…",
  "atk-s0513a11:169_5": "aṭṭhārasa lokā aṭṭhārasa dhātuyo’’ti (paṭi. ma. 1.112) ettha saṅkhāraloko vutto.",
  "atk-s0513a11:169_6": "Khandhalokādayo tadantogadhāyeva. ‘‘Ayaṁ loko paraloko, devaloko manussaloko’’tiādīsu",
  "atk-s0513a11:169_7": "(mahāni. 3; cūḷani. ajitamāṇavapucchāniddesa 2) pana sattaloko vutto.",
  "atk-s0513a11:170": "‘‘Yāvatā candimasūriyā, pariharanti disā bhanti virocamānā;",
  "atk-s0513a11:171": "Tāva sahassadhā loko, ettha te vattate vaso’’ti. (ma. ni. 1.503) –",
  "atk-s0513a11:172": "Ettha okāsaloko vutto. Tesu idha sattaloko adhippeto. Sattalokasmiñhi ye evarūpā sappurisā, te devadhammāti vuccanti.",
  "atk-s0513a11:173_0": "Tattha devāti sammutidevā, upapattidevā, visuddhidevāti tividhā. Tesu mahāsammatakālato",
  "atk-s0513a11:173_1": "paṭṭhāya lokena ‘‘devā’’ti sammatattā rājarājakumārādayo sammutidevā nāma. Devaloke",
  "atk-s0513a11:173_2": "uppannā upapattidevā nāma. Khīṇāsavā pana visuddhidevā nāma. Vuttampi cetaṁ –",
  "atk-s0513a11:174_0": "‘‘Sammutidevā nāma rājāno deviyo rājakumārā. Upapattidevā nāma bhummadeve upādāya",
  "atk-s0513a11:174_1": "taduttaridevā. Visuddhidevā nāma buddhā paccekabuddhā khīṇāsavā’’ti (cūḷani. dhotakamāṇavapucchāniddesa",
  "atk-s0513a11:174_2": "32; pārāyanānugītigāthāniddesa 119).",
  "atk-s0513a11:175_0": "Imesaṁ devānaṁ dhammāti devadhammā. Vuccareti vuccanti. Hirottappamūlakā hi kusalā",
  "atk-s0513a11:175_1": "dhammā kulasampadāya ceva devaloke nibbattiyā ca visuddhibhāvassa ca kāraṇattā kāraṇaṭṭhena",
  "atk-s0513a11:175_2": "tividhānampi tesaṁ devānaṁ dhammāti devadhammā, tehi devadhammehi samannāgatā puggalāpi",
  "atk-s0513a11:175_3": "devadhammā. Tasmā puggalādhiṭṭhānadesanāya te dhamme dassento ‘‘santo sappurisā loke,",
  "atk-s0513a11:175_4": "devadhammāti vuccare’’ti āha.",
  "atk-s0513a11:176_0": "Yakkho imaṁ dhammadesanaṁ sutvā pasannacitto bodhisattaṁ āha – ‘‘paṇḍita, ahaṁ tumhākaṁ",
  "atk-s0513a11:176_1": "pasanno, ekaṁ bhātaraṁ demi, kataraṁ ānemī’’ti? ‘‘Kaniṭṭhaṁ ānehī’’ti. ‘‘Paṇḍita,",
  "atk-s0513a11:176_2": "tvaṁ kevalaṁ devadhamme jānāsiyeva, na pana tesu vattasī’’ti. ‘‘Kiṁ kāraṇā’’ti? ‘‘Yaṁkāraṇā",
  "atk-s0513a11:176_3": "jeṭṭhakaṁ ṭhapetvā kaniṭṭhaṁ āṇāpento jeṭṭhāpacāyikakammaṁ na karosī’’ti. Devadhamme",
  "atk-s0513a11:176_4": "cāhaṁ, yakkha, jānāmi, tesu ca vattāmi. Mayañhi imaṁ araññaṁ etaṁ nissāya paviṭṭhā.",
  "atk-s0513a11:176_5": "Etassa hi atthāya amhākaṁ pitaraṁ etassa mātā rajjaṁ yāci, amhākaṁ pana pitā taṁ",
  "atk-s0513a11:176_6": "varaṁ adatvā amhākaṁ anurakkhaṇatthāya araññavāsaṁ anujāni. So kumāro anuvattitvā",
  "atk-s0513a11:176_7": "amhehi saddhiṁ āgato. ‘‘Taṁ araññe eko yakkho khādī’’ti vuttepi na koci saddahissati,",
  "atk-s0513a11:176_8": "tenāhaṁ garahabhayabhīto tameva āṇāpemīti. ‘‘Sādhu sādhu paṇḍita, tvaṁ devadhamme",
  "atk-s0513a11:176_9": "ca jānāsi, tesu ca vattasī’’ti pasanno yakkho bodhisattassa sādhukāraṁ datvā dvepi",
  "atk-s0513a11:176_10": "bhātaro ānetvā adāsi.",
  "atk-s0513a11:177_0": "Atha naṁ bodhisatto āha – ‘‘samma, tvaṁ pubbe attanā katena pāpakammena paresaṁ maṁsalohitakhādako",
  "atk-s0513a11:177_1": "yakkho hutvā nibbatto, idānipi pāpameva karosi, idaṁ te pāpakammaṁ nirayādīhi muccituṁ",
  "atk-s0513a11:177_2": "okāsaṁ na dassati , tasmā ito paṭṭhāya pāpaṁ pahāya kusalaṁ karohī’’ti. Asakkhi ca",
  "atk-s0513a11:177_3": "pana taṁ dametuṁ. So taṁ yakkhaṁ dametvā tena saṁvihitārakkho tattheva vasanto ekadivasaṁ",
  "atk-s0513a11:177_4": "nakkhattaṁ oloketvā pitu kālakatabhāvaṁ ñatvā yakkhaṁ ādāya bārāṇasiṁ gantvā rajjaṁ",
  "atk-s0513a11:177_5": "gahetvā candakumārassa oparajjaṁ, sūriyakumārassa senāpatiṭṭhānaṁ, datvā yakkhassa",
  "atk-s0513a11:177_6": "ramaṇīye ṭhāne āyatanaṁ kāretvā, yathā so aggamālaṁ aggapupphaṁ aggabhattañca labhati,",
  "atk-s0513a11:177_7": "tathā akāsi. So dhammena rajjaṁ kāretvā yathākammaṁ gato.",
  "atk-s0513a11:178_0": "Satthā imaṁ dhammadesanaṁ āharitvā dassetvā saccāni pakāsesi, saccapariyosāne so",
  "atk-s0513a11:178_1": "bhikkhu sotāpattiphale patiṭṭhahi. Sammāsambuddhopi dve vatthūni kathetvā anusandhiṁ",
  "atk-s0513a11:178_2": "ghaṭetvā jātakaṁ samodhānesi – ‘‘tadā dakarakkhaso bahubhaṇḍikabhikkhu ahosi, sūriyakumāro",
  "atk-s0513a11:178_3": "ānando, candakumāro sāriputto, jeṭṭhakabhātā mahisāsakumāro pana ahameva ahosi’’nti.",
  "atk-s0513a11:179": "Devadhammajātakavaṇṇanā chaṭṭhā.",
  "atk-s0513a11:181": " 7. Kaṭṭhahārijātakavaṇṇanā",
  "atk-s0513a11:182_0": "Puttotyāhaṁ mahārājāti idaṁ satthā jetavane viharanto vāsabhakhattiyaṁ ārabbha kathesi.",
  "atk-s0513a11:182_1": "Vāsabhakhattiyāya vatthu dvādasakanipāte bhaddasālajātake āvibhavissati. Sā kira",
  "atk-s0513a11:182_2": "mahānāmassa sakkassa dhītā nāgamuṇḍāya nāma dāsiyā kucchismiṁ jātā kosalarājassa",
  "atk-s0513a11:182_3": "aggamahesī ahosi. Sā rañño puttaṁ vijāyi. Rājā panassā pacchā dāsibhāvaṁ ñatvā ṭhānaṁ",
  "atk-s0513a11:182_4": "parihāpesi, puttassa viṭaṭūbhassāpi ṭhānaṁ parihāpesiyeva. Te ubhopi antonivesaneyeva",
  "atk-s0513a11:182_5": "vasanti. Satthā taṁ kāraṇaṁ ñatvā pubbaṇhasamaye pañcasatabhikkhuparivuto rañño nivesanaṁ",
  "atk-s0513a11:182_6": "gantvā paññattāsane nisīditvā ‘‘mahārāja, kahaṁ vāsabhakhattiyā’’ti āha. ‘‘Rājā taṁ",
  "atk-s0513a11:182_7": "kāraṇaṁ ārocesi. Mahārāja vāsabhakhattiyā kassa dhītā’’ti? ‘‘Mahānāmassa bhante’’ti.",
  "atk-s0513a11:182_8": "‘‘Āgacchamānā kassa āgatā’’ti? ‘‘Mayhaṁ bhante’’ti. Mahārāja sā rañño dhītā, raññova",
  "atk-s0513a11:182_9": "āgatā, rājānaṁyeva paṭicca puttaṁ labhi, so putto kiṁkāraṇā pitu santakassa rajjassa",
  "atk-s0513a11:182_10": "sāmiko na hoti, pubbe rājāno muhuttikāya kaṭṭhahārikāya kucchismimpi puttaṁ labhitvā",
  "atk-s0513a11:182_11": "puttassa rajjaṁ adaṁsūti. Rājā tassatthassāvibhāvatthāya bhagavantaṁ yāci, bhagavā",
  "atk-s0513a11:182_12": "bhavantarena paṭicchannaṁ kāraṇaṁ pākaṭaṁ akāsi.",
  "atk-s0513a11:183_0": "Atīte bārāṇasiyaṁ brahmadatto rājā mahantena yasena uyyānaṁ gantvā tattha pupphaphalalobhena",
  "atk-s0513a11:183_1": "vicaranto uyyānavanasaṇḍe gāyitvā dārūni uddharamānaṁ ekaṁ itthiṁ disvā paṭibaddhacitto",
  "atk-s0513a11:183_2": "saṁvāsaṁ kappesi. Taṅkhaṇaññeva bodhisatto tassā kucchiyaṁ paṭisandhiṁ gaṇhi, tāvadeva",
  "atk-s0513a11:183_3": "tassā vajirapūritā viya garukā kucchi ahosi. Sā gabbhassa patiṭṭhitabhāvaṁ ñatvā",
  "atk-s0513a11:183_4": "‘‘gabbho me, deva, patiṭṭhito’’ti āha. Rājā aṅgulimuddikaṁ datvā ‘‘sace dhītā hoti,",
  "atk-s0513a11:183_5": "imaṁ vissajjetvā poseyyāsi, sace putto hoti, aṅgulimuddikāya saddhiṁ mama santikaṁ",
  "atk-s0513a11:183_6": "āneyyāsī’’ti vatvā pakkāmi.",
  "atk-s0513a11:184_0": "Sāpi paripakkagabbhā bodhisattaṁ vijāyi. Tassa ādhāvitvā paridhāvitvā vicaraṇakāle",
  "atk-s0513a11:184_1": "kīḷāmaṇḍale kīḷantassa evaṁ vattāro honti ‘‘nippitikenamhā pahaṭā’’ti. Taṁ sutvā",
  "atk-s0513a11:184_2": "bodhisatto mātu santikaṁ gantvā ‘‘amma, ko mayhaṁ pitā’’ti pucchi. ‘‘Tāta, tvaṁ bārāṇasirañño",
  "atk-s0513a11:184_3": "putto’’ti. ‘‘Amma, atthi pana koci sakkhī’’ti? Tāta rājā imaṁ muddikaṁ datvā ‘‘sace",
  "atk-s0513a11:184_4": "dhītā hoti, imaṁ vissajjetvā poseyyāsi, sace putto hoti, imāya aṅgulimuddikāya saddhiṁ",
  "atk-s0513a11:184_5": "āneyyāsī’’ti vatvā gatoti. ‘‘Amma, evaṁ sante kasmā maṁ pitu santikaṁ na nesī’’ti",
  "atk-s0513a11:184_6": ". Sā puttassa ajjhāsayaṁ ñatvā rājadvāraṁ gantvā rañño ārocāpesi. Raññā ca pakkosāpitā",
  "atk-s0513a11:184_7": "pavisitvā rājānaṁ vanditvā ‘‘ayaṁ te, deva, putto’’ti āha. Rājā jānantopi parisamajjhe",
  "atk-s0513a11:184_8": "lajjāya ‘‘na mayhaṁ putto’’ti āha. ‘‘Ayaṁ te, deva, muddikā, imaṁ sañjānāsī’’ti.",
  "atk-s0513a11:184_9": "‘‘Ayampi mayhaṁ muddikā na hotī’’ti. ‘‘Deva, idāni ṭhapetvā saccakiriyaṁ añño mama",
  "atk-s0513a11:184_10": "sakkhi natthi, sacāyaṁ dārako tumhe paṭicca jāto, ākāse tiṭṭhatu, no ce, bhūmiyaṁ",
  "atk-s0513a11:184_11": "patitvā maratū’’ti bodhisattassa pāde gahetvā ākāse khipi. Bodhisatto ākāse pallaṅkamābhujitvā",
  "atk-s0513a11:184_12": "nisinno madhurassarena pitu dhammaṁ kathento imaṁ gāthamāha –",
  "atk-s0513a11:185": "7.",
  "atk-s0513a11:186": " ‘‘Putto tyāhaṁ mahārāja, tvaṁ maṁ posa janādhipa;",
  "atk-s0513a11:187": "Aññepi devo poseti, kiñca devo sakaṁ paja’’nti.",
  "atk-s0513a11:188_0": "Tattha putto tyāhanti putto te ahaṁ. Putto ca nāmesa atrajo, khettajo, antevāsiko,",
  "atk-s0513a11:188_1": "dinnakoti catubbidho. Tattha attānaṁ paṭicca jāto atrajo nāma. Sayanapiṭṭhe pallaṅke",
  "atk-s0513a11:188_2": "uretievamādīsu nibbatto khettajo nāma. Santike sippuggaṇhanako antevāsiko nāma. Posāvanatthāya",
  "atk-s0513a11:188_3": "dinno dinnako nāma. Idha pana atrajaṁ sandhāya ‘‘putto’’ti vuttaṁ. Catūhi saṅgahavatthūhi",
  "atk-s0513a11:188_4": "janaṁ rañjetīti rājā, mahanto rājā mahārājā. Tamālapanto āha ‘‘mahārājā’’ti. Tvaṁ",
  "atk-s0513a11:188_5": "maṁ posa janādhipāti janādhipa mahājanajeṭṭhaka tvaṁ maṁ posa bharassu vaḍḍhehi.",
  "atk-s0513a11:188_6": "Aññepi devo posetīti aññepi hatthibandhādayo manusse, hatthiassādayo tiracchānagate",
  "atk-s0513a11:188_7": "ca bahujane devo poseti. Kiñca devo sakaṁ pajanti ettha pana kiñcāti garahatthe ca",
  "atk-s0513a11:188_8": "anuggahaṇatthe ca nipāto. ‘‘Sakaṁ pajaṁ attano puttaṁ maṁ devo na posetī’’ti vadanto",
  "atk-s0513a11:188_9": "garahati nāma, ‘‘aññe bahujane posetī’’ti vadanto anuggaṇhati nāma. Iti bodhisatto",
  "atk-s0513a11:188_10": "garahantopi anuggaṇhantopi ‘‘kiñca devo sakaṁ paja’’nti āha.",
  "atk-s0513a11:189_0": "Rājā bodhisattassa ākāse nisīditvā evaṁ dhammaṁ desentassa sutvā ‘‘ehi, tātā’’ti",
  "atk-s0513a11:189_1": "hatthaṁ pasāresi, ‘‘ahameva posessāmi, ahameva posessāmī’’ti hatthasahassaṁ pasāriyittha.",
  "atk-s0513a11:189_2": "Bodhisatto aññassa hatthe anotaritvā raññova hatthe otaritvā aṅke nisīdi. Rājā tassa",
  "atk-s0513a11:189_3": "oparajjaṁ datvā mātaraṁ aggamahesiṁ akāsi. So pitu accayena kaṭṭhavāhanarājā nāma",
  "atk-s0513a11:189_4": "hutvā dhammena rajjaṁ kāretvā yathākammaṁ gato.",
  "atk-s0513a11:190_0": "Satthā kosalarañño imaṁ dhammadesanaṁ āharitvā dve vatthūni dassetvā anusandhiṁ ghaṭetvā",
  "atk-s0513a11:190_1": "jātakaṁ samodhānesi – ‘‘tadā mātā mahāmāyā ahosi, pitā suddhodanamahārājā, kaṭṭhavāhanarājā",
  "atk-s0513a11:190_2": "pana ahameva ahosi’’nti.",
  "atk-s0513a11:191": "Kaṭṭhahārijātakavaṇṇanā sattamā.",
  "atk-s0513a11:193": " 8. Gāmaṇijātakavaṇṇanā",
  "atk-s0513a11:194_0": "Apiataramānānanti idaṁ satthā jetavane viharanto ossaṭṭhavīriyaṁ bhikkhuṁ ārabbha",
  "atk-s0513a11:194_1": "kathesi. Imasmiṁ pana jātake paccuppannavatthu ca atītavatthu ca ekādasakanipāte",
  "atk-s0513a11:194_2": "saṁvarajātake āvibhavissati. Vatthu hi tasmiñca imasmiñca ekasadisameva, gāthā pana",
  "atk-s0513a11:194_3": "nānā. Gāmaṇikumāro bodhisattassa ovāde ṭhatvā bhātikasatassa kaniṭṭhopi hutvā bhātikasataparivārito",
  "atk-s0513a11:194_4": "setacchattassaheṭṭhā varapallaṅke nisinno attano yasasampattiṁ oloketvā ‘‘ayaṁ mayhaṁ",
  "atk-s0513a11:194_5": "yasasampatti amhākaṁ ācariyassa santakā’’ti tuṭṭho imaṁ udānaṁ udānesi –",
  "atk-s0513a11:195": "8.",
  "atk-s0513a11:196": " ‘‘Api ataramānānaṁ, phalāsāva samijjhati;",
  "atk-s0513a11:197": "Vipakkabrahmacariyosmi, evaṁ jānāhi gāmaṇī’’ti.",
  "atk-s0513a11:198_0": "Tattha apīti nipātamattaṁ. Ataramānānanti paṇḍitānaṁ ovāde ṭhatvā ataritvā avegāyitvā",
  "atk-s0513a11:198_1": "upāyena kammaṁ karontānaṁ. Phalāsāva samijjhatīti yathāpatthike phale āsā tassa phalassa",
  "atk-s0513a11:198_2": "nipphattiyā samijjhatiyeva. Atha vā phalāsāti āsāphalaṁ, yathāpatthitaṁ phalaṁ samijjhatiyevāti",
  "atk-s0513a11:198_3": "attho. Vipakkabrahmacariyosmīti ettha cattāri saṅgahavatthūni seṭṭhacariyattā brahmacariyaṁ",
  "atk-s0513a11:198_4": "nāma, tañca tammūlikāya yasasampattiyā paṭiladdhattā vipakkaṁ nāma. Yo vāssa yaso",
  "atk-s0513a11:198_5": "nipphanno, sopi seṭṭhaṭṭhena brahmacariyaṁ nāma. Tenāha ‘‘vipakkabrahmacariyosmī’’ti.",
  "atk-s0513a11:198_6": "Evaṁ jānāhi gāmaṇīti katthaci gāmikapurisopi gāmajeṭṭhakopi gāmaṇī. Idha pana sabbajanajeṭṭhakaṁ",
  "atk-s0513a11:198_7": "attānaṁ sandhāyāha. Ambho gāmaṇi, tvaṁ etaṁ kāraṇaṁ evaṁ jānāhi, ācariyaṁ nissāya",
  "atk-s0513a11:198_8": "bhātikasataṁ atikkamitvā idaṁ mahārajjaṁ pattosmīti udānaṁ udānesi.",
  "atk-s0513a11:199_0": "Tasmiṁ pana rajjaṁ patte sattaṭṭhadivasaccayena sabbepi bhātaro attano attano vasanaṭṭhānaṁ",
  "atk-s0513a11:199_1": "gatā . Gāmaṇirājā dhammena rajjaṁ kāretvā yathākammaṁ gato, bodhisattopi puññāni",
  "atk-s0513a11:199_2": "katvā yathākammaṁ gato.",
  "atk-s0513a11:200_0": "Satthā imaṁ dhammadesanaṁ āharitvā dassetvā saccāni pakāsesi, saccapariyosāne ossaṭṭhavīriyo",
  "atk-s0513a11:200_1": "bhikkhu arahatte patiṭṭhito. Satthā dve vatthūni kathetvā anusandhiṁ ghaṭetvā jātakaṁ",
  "atk-s0513a11:200_2": "samodhānesi – ‘‘tadā gāmaṇikumāro ossaṭṭhavīriyo bhikkhu ahosi, ācariyo pana ahameva ahosi’’nti.",
  "atk-s0513a11:201": "Gāmaṇijātakavaṇṇanā aṭṭhamā.",
  "atk-s0513a11:203": " 9. Maghadevajātakavaṇṇanā",
  "atk-s0513a11:204_0": "Uttamaṅgaruhā mayhanti idaṁ satthā jetavane viharanto mahābhinikkhamanaṁ ārabbha",
  "atk-s0513a11:204_1": "kathesi. Taṁ heṭṭhā nidānakathāyaṁ kathitameva. Tasmiṁ pana kāle bhikkhū dasabalassa",
  "atk-s0513a11:204_2": "nekkhammaṁ vaṇṇayantā nisīdiṁsu. Atha satthā dhammasabhaṁ āgantvā buddhāsane nisinno",
  "atk-s0513a11:204_3": "bhikkhū āmantesi ‘‘kāya nuttha, bhikkhave, etarahi kathāya sannisinnā’’ti. ‘‘Bhante,",
  "atk-s0513a11:204_4": "na aññāya kathāya, tumhākaṁyeva pana nekkhammaṁ vaṇṇayamānā nisinnāmhā’’ti vutte",
  "atk-s0513a11:204_5": "‘‘na, bhikkhave, tathāgato etarahiyeva nekkhammaṁ nikkhanto, pubbepi nikkhantoyevā’’ti",
  "atk-s0513a11:204_6": "āha. Bhikkhū tassatthassāvibhāvatthaṁ bhagavantaṁ yāciṁsu, bhagavā bhavantarena paṭicchannaṁ",
  "atk-s0513a11:204_7": "kāraṇaṁ pākaṭaṁ akāsi.",
  "atk-s0513a11:205_0": "Atīte videharaṭṭhe mithilāyaṁ maghadevo nāma rājā ahosi dhammiko dhammarājā. So caturāsīti",
  "atk-s0513a11:205_1": "vassasahassāni kumārakīḷaṁ kīḷi, tathā oparajjaṁ, tathā mahārajjaṁ katvā dīghamaddhānaṁ",
  "atk-s0513a11:205_2": "khepetvā ekadivasaṁ kappakaṁ āmantesi ‘‘yadā me, samma kappaka, sirasmiṁ palitāni",
  "atk-s0513a11:205_3": "passeyyāsi, atha me āroceyyāsī’’ti. Kappakopi dīghamaddhānaṁ khepetvā ekadivasaṁ",
  "atk-s0513a11:205_4": "rañño añjanavaṇṇānaṁ kesānaṁ antare ekameva palitaṁ disvā ‘‘deva, ekaṁ te palitaṁ",
  "atk-s0513a11:205_5": "dissatī’’ti ārocesi. ‘‘Tena hi me, samma, taṁ palitaṁ uddharitvā pāṇimhi ṭhapehī’’ti",
  "atk-s0513a11:205_6": "ca vutte suvaṇṇasaṇḍāsena uddharitvā rañño pāṇimhi patiṭṭhāpesi. Tadā rañño caturāsīti",
  "atk-s0513a11:205_7": "vassasahassāni āyu avasiṭṭhaṁ hoti. Evaṁ santepi palitaṁ disvāva maccurājānaṁ āgantvā",
  "atk-s0513a11:205_8": "samīpe ṭhitaṁ viya attānaṁ ādittapaṇṇasālaṁ paviṭṭhaṁ viya ca maññamāno saṁvegaṁ",
  "atk-s0513a11:205_9": "āpajjitvā ‘‘bāla maghadeva, yāva palitassuppādāva ime kilese jahituṁ nāsakkhī’’ti cintesi.",
  "atk-s0513a11:206_0": "Tassevaṁ palitapātubhāvaṁ āvajjentassa antoḍāho uppajji, sarīrā sedā mucciṁsu, sāṭakā",
  "atk-s0513a11:206_1": "pīḷetvā apanetabbākārappattā ahesuṁ. So ‘‘ajjeva mayā nikkhamitvā pabbajituṁ vaṭṭatī’’ti",
  "atk-s0513a11:206_2": "kappakassa satasahassuṭṭhānakaṁ gāmavaraṁ datvā jeṭṭhaputtaṁ pakkosāpetvā ‘‘tāta,",
  "atk-s0513a11:206_3": "mama sīse palitaṁ pātubhūtaṁ, mahallakomhi jāto, bhuttā kho pana me mānusakā kāmā,",
  "atk-s0513a11:206_4": "idāni dibbe kāme pariyesissāmi, nekkhammakālo mayhaṁ, tvaṁ imaṁ rajjaṁ paṭipajja,",
  "atk-s0513a11:206_5": "ahaṁ pana pabbajitvā maghadevaambavanuyyāne vasanto samaṇadhammaṁ karissāmī’’ti āha.",
  "atk-s0513a11:206_6": "Taṁ evaṁ pabbajitukāmaṁ amaccā upasaṅkamitvā ‘‘deva, kiṁ tumhākaṁ pabbajjākāraṇa’’nti",
  "atk-s0513a11:206_7": "pucchiṁsu. Rājā palitaṁ hatthena gahetvā amaccānaṁ imaṁ gāthamāha –",
  "atk-s0513a11:207": "9.",
  "atk-s0513a11:208": " ‘‘Uttamaṅgaruhā mayhaṁ, ime jātā vayoharā;",
  "atk-s0513a11:209": "Pātubhūtā devadūtā, pabbajjāsamayo mamā’’ti.",
  "atk-s0513a11:210_0": "Tattha uttamaṅgaruhāti kesā. Kesā hi sabbesaṁ hatthapādādīnaṁ aṅgānaṁ uttame sirasmiṁ",
  "atk-s0513a11:210_1": "ruhattā ‘‘uttamaṅgaruhā’’ti vuccanti. Ime jātā vayoharāti passatha, tātā, palitapātubhāvena",
  "atk-s0513a11:210_2": "tiṇṇaṁ vayānaṁ haraṇato ime jātā vayoharā. Pātubhūtāti nibbattā. Devadūtāti devo",
  "atk-s0513a11:210_3": "vuccati maccu, tassa dūtāti devadūtā. Sirasmiñhi palitesu pātubhūtesu maccurājassa",
  "atk-s0513a11:210_4": "santike ṭhito viya hoti, tasmā palitāni ‘‘maccudevassa dūtā’’ti vuccanti. Devā viya",
  "atk-s0513a11:210_5": "dūtātipi devadūtā. Yathā hi alaṅkatapaṭiyattāya devatāya ākāse ṭhatvā ‘‘asukadivase",
  "atk-s0513a11:210_6": "tvaṁ marissasī’’ti vutte taṁ tatheva hoti, evaṁ sirasmiṁ palitesu pātubhūtesu devatāya",
  "atk-s0513a11:210_7": "byākaraṇasadisameva hoti, tasmā palitāni ‘‘devasadisā dūtā’’ti vuccanti. Visuddhidevānaṁ",
  "atk-s0513a11:210_8": "dūtātipi devadūtā. Sabbabodhisattā hi jiṇṇabyādhimatapabbajite disvāva saṁvegamāpajjitvā",
  "atk-s0513a11:210_9": "nikkhamma pabbajanti. Yathāha –",
  "atk-s0513a11:211": "‘‘Jiṇṇañca disvā dukhitañca byādhitaṁ, matañca disvā gatamāyusaṅkhayaṁ;",
  "atk-s0513a11:212": "Kāsāyavatthaṁ pabbajitañca disvā, tasmā ahaṁ pabbajitomhi rājā’’ti. (theragā. 73 thokaṁ visadisaṁ);",
  "atk-s0513a11:213_0": "Iminā pariyāyena palitāni visuddhidevānaṁ dūtattā ‘‘devadūtā’’ti vuccanti. Pabbajjāsamayo",
  "atk-s0513a11:213_1": "mamāti gihibhāvato nikkhantaṭṭhena ‘‘pabbajjā’’ti laddhanāmassa samaṇaliṅgagahaṇassa",
  "atk-s0513a11:213_2": "kālo mayhanti dasseti.",
  "atk-s0513a11:214_0": "So evaṁ vatvā taṁ divasameva rajjaṁ pahāya isipabbajjaṁ pabbajitvā tasmiṁyeva maghadevaambavane",
  "atk-s0513a11:214_1": "viharanto caturāsīti vassasahassāni cattāro brahmavihāre bhāvetvā aparihīnajjhāne",
  "atk-s0513a11:214_2": "ṭhito kālaṁ katvā brahmaloke nibbattitvā puna tato cuto mithilāyaṁyeva nimi nāma",
  "atk-s0513a11:214_3": "rājā hutvā osakkamānaṁ attano vaṁsaṁ ghaṭetvā tattheva ambavane pabbajitvā brahmavihāre",
  "atk-s0513a11:214_4": "bhāvetvā puna brahmalokūpagova ahosi.",
  "atk-s0513a11:215_0": "Satthāpi ‘‘na, bhikkhave, tathāgato idāneva mahābhinikkhamanaṁ nikkhanto, pubbepi",
  "atk-s0513a11:215_1": "nikkhantoyevā’’ti imaṁ dhammadesanaṁ āharitvā dassetvā cattāri saccāni pakāsesi,",
  "atk-s0513a11:215_2": "saccapariyosāne keci sotāpannā ahesuṁ, keci sakadāgāmino, keci anāgāmino. Iti bhagavā",
  "atk-s0513a11:215_3": "imāni dve vatthūni kathetvā anusandhiṁ ghaṭetvā jātakaṁ samodhānesi ‘‘tadā kappako",
  "atk-s0513a11:215_4": "ānando ahosi, putto rāhulo, maghadevarājā pana ahameva ahosi’’nti.",
  "atk-s0513a11:216": "Maghadevajātakavaṇṇanā navamā.",
  "atk-s0513a11:218": " 10. Sukhavihārijātakavaṇṇanā",
  "atk-s0513a11:219_0": "Yañcaaññe na rakkhantīti idaṁ satthā anupiyanagaraṁ nissāya anupiyaambavane viharanto",
  "atk-s0513a11:219_1": "sukhavihāriṁ bhaddiyattheraṁ ārabbha kathesi. Sukhavihārī bhaddiyatthero chakhattiyasamāgame",
  "atk-s0513a11:219_2": "upālisattamo pabbajito. Tesu bhaddiyatthero ca, kimilatthero ca, bhagutthero ca,",
  "atk-s0513a11:219_3": "upālitthero ca arahattaṁ pattā, ānandatthero sotāpanno jāto, anuruddhatthero dibbacakkhuko,",
  "atk-s0513a11:219_4": "devadatto jhānalābhī jāto. Channaṁ pana khattiyānaṁ vatthu yāva anupiyanagarā khaṇḍahālajātake",
  "atk-s0513a11:219_5": "āvibhavissati. Āyasmā pana bhaddiyo rājakāle attano rakkhasaṁvidhānañceva tāva bahūhi",
  "atk-s0513a11:219_6": "rakkhāhi rakkhiyamānassa uparipāsādavaratale mahāsayane samparivattamānassāpi attano",
  "atk-s0513a11:219_7": "bhayuppattiñca idāni arahattaṁ patvā araññādīsu yattha katthaci viharantopi attano",
  "atk-s0513a11:219_8": "vigatabhayatañca samanussaranto ‘‘aho sukhaṁ, aho sukha’’nti udānaṁ udānesi. Taṁ",
  "atk-s0513a11:219_9": "sutvā bhikkhū ‘‘āyasmā bhaddiyo aññaṁ byākarotī’’ti bhagavato ārocesuṁ. Bhagavā ‘‘na,",
  "atk-s0513a11:219_10": "bhikkhave , bhaddiyo idāneva sukhavihārī, pubbepi sukhavihārīyevā’’ti āha. Bhikkhū",
  "atk-s0513a11:219_11": "tassatthassāvibhāvatthāya bhagavantaṁ yāciṁsu. Bhagavā bhavantarena paṭicchannaṁ",
  "atk-s0513a11:219_12": "kāraṇaṁ pākaṭaṁ akāsi.",
  "atk-s0513a11:220_0": "Atīte bārāṇasiyaṁ brahmadatte rajjaṁ kārayamāne bodhisatto udiccabrāhmaṇamahāsālo",
  "atk-s0513a11:220_1": "hutvā kāmesu ādīnavaṁ, nekkhamme cānisaṁsaṁ disvā kāme pahāya himavantaṁ pavisitvā",
  "atk-s0513a11:220_2": "isipabbajjaṁ pabbajitvā aṭṭha samāpattiyo nibbattesi, parivāropissa mahā ahosi pañca",
  "atk-s0513a11:220_3": "tāpasasatāni. So vassakāle himavantato nikkhamitvā tāpasagaṇaparivuto gāmanigamādīsu",
  "atk-s0513a11:220_4": "cārikaṁ caranto bārāṇasiṁ patvā rājānaṁ nissāya rājuyyāne vāsaṁ kappesi. Tattha vassike",
  "atk-s0513a11:220_5": "cattāro māse vasitvā rājānaṁ āpucchi. Atha naṁ rājā ‘‘tumhe, bhante, mahallakā, kiṁ",
  "atk-s0513a11:220_6": "vo himavantena, antevāsike himavantaṁ pesetvā idheva vasathā’’ti yāci. Bodhisatto",
  "atk-s0513a11:220_7": "jeṭṭhantevāsikaṁ pañca tāpasasatāni paṭicchāpetvā ‘‘gaccha, tvaṁ imehi saddhiṁ himavante",
  "atk-s0513a11:220_8": "vasa, ahaṁ pana idheva vasissāmī’’ti te uyyojetvā sayaṁ tattheva vāsaṁ kappesi.",
  "atk-s0513a11:221_0": "So panassa jeṭṭhantevāsiko rājapabbajito mahantaṁ rajjaṁ pahāya pabbajitvā kasiṇaparikammaṁ",
  "atk-s0513a11:221_1": "katvā aṭṭhasamāpattilābhī ahosi. So tāpasehi saddhiṁ himavante vasamāno ekadivasaṁ",
  "atk-s0513a11:221_2": "ācariyaṁ daṭṭhukāmo hutvā te tāpase āmantetvā ‘‘tumhe anukkaṇṭhamānā idheva vasatha,",
  "atk-s0513a11:221_3": "ahaṁ ācariyaṁ vanditvā āgamissāmī’’ti ācariyassa santikaṁ gantvā vanditvā paṭisanthāraṁ",
  "atk-s0513a11:221_4": "katvā ekaṁ kaṭṭhattharikaṁ attharitvā ācariyassa santikeyeva nipajji. Tasmiñca samaye",
  "atk-s0513a11:221_5": "rājā ‘‘tāpasaṁ passissāmī’’ti uyyānaṁ gantvā vanditvā ekamantaṁ nisīdi. Antevāsikatāpaso",
  "atk-s0513a11:221_6": "rājānaṁ disvā neva vuṭṭhāsi, nipannoyeva pana ‘‘aho sukhaṁ, aho sukha’’nti udānaṁ",
  "atk-s0513a11:221_7": "udānesi. Rājā ‘‘ayaṁ tāpaso maṁ disvāpi na uṭṭhito’’ti anattamano bodhisattaṁ āha",
  "atk-s0513a11:221_8": "– ‘‘bhante, ayaṁ tāpaso yadicchakaṁ bhutto bhavissati, udānaṁ udānento sukhaseyyameva",
  "atk-s0513a11:221_9": "kappetī’’ti. Mahārāja, ayaṁ tāpaso pubbe tumhādiso eko rājā ahosi, svāyaṁ ‘‘ahaṁ",
  "atk-s0513a11:221_10": "pubbe gihikāle rajjasiriṁ anubhavanto āvudhahatthehi bahūhi rakkhiyamānopi evarūpaṁ",
  "atk-s0513a11:221_11": "sukhaṁ nāma nālattha’’nti attano pabbajjāsukhaṁ jhānasukhañca ārabbha imaṁ udānaṁ",
  "atk-s0513a11:221_12": "udānetīti. Evañca pana vatvā bodhisatto rañño dhammakathaṁ kathetuṁ imaṁ gāthamāha –",
  "atk-s0513a11:222": "10.",
  "atk-s0513a11:223": " ‘‘Yañca aññe na rakkhanti, yo ca aññe na rakkhati;",
  "atk-s0513a11:224": "Sa ve rāja sukhaṁ seti, kāmesu anapekkhavā’’ti.",
  "atk-s0513a11:225_0": "Tattha yañca aññe na rakkhantīti yaṁ puggalaṁ aññe bahū puggalā na rakkhanti. Yo",
  "atk-s0513a11:225_1": "ca aññe na rakkhatīti yo ca ‘‘ekako ahaṁ rajjaṁ kāremī’’ti aññe bahū jane na rakkhati.",
  "atk-s0513a11:225_2": "Sa ve rāja sukhaṁ setīti mahārāja so puggalo eko adutiyo pavivitto kāyikacetasikasukhasamaṅgī",
  "atk-s0513a11:225_3": "hutvā sukhaṁ seti. Idañca desanāsīsameva. Na kevalaṁ pana setiyeva, evarūpo pana",
  "atk-s0513a11:225_4": "puggalo sukhaṁ gacchati tiṭṭhati nisīdati sayatīti sabbiriyāpathesu sukhappattova",
  "atk-s0513a11:225_5": "hoti. Kāmesu anapekkhavāti vatthu kāmakilesakāmesu apekkhārahito vigatacchandarāgo",
  "atk-s0513a11:225_6": "nittaṇho evarūpo puggalo sabbiriyāpathesu sukhaṁ viharati mahārājāti.",
  "atk-s0513a11:226_0": "Rājā dhammadesanaṁ sutvā tuṭṭhamānaso vanditvā nivesanameva gato, antevāsikopi ācariyaṁ",
  "atk-s0513a11:226_1": "vanditvā himavantameva gato. Bodhisatto pana tattheva viharanto aparihīnajjhāno kālaṁ",
  "atk-s0513a11:226_2": "katvā brahmaloke nibbatti.",
  "atk-s0513a11:227_0": "Satthā imaṁ dhammadesanaṁ āharitvā dassetvā dve vatthūni kathetvā anusandhiṁ ghaṭetvā",
  "atk-s0513a11:227_1": "jātakaṁ samodhānesi – ‘‘tadā antevāsiko bhaddiyatthero ahosi, gaṇasatthā pana ahameva ahosi’’nti.",
  "atk-s0513a11:228": "Sukhavihārijātakavaṇṇanā dasamā.",
  "atk-s0513a11:229": "Apaṇṇakavaggo paṭhamo.",
  "atk-s0513a11:230": "Tassuddānaṁ –",
  "atk-s0513a11:231": "Apaṇṇakaṁ vaṇṇupathaṁ, serivaṁ cūḷaseṭṭhi ca;",
  "atk-s0513a11:232": "Taṇḍulaṁ devadhammañca, kaṭṭhavāhanagāmaṇi;",
  "atk-s0513a11:233": "Maghadevaṁ vihārīti, piṇḍitā dasa jātakāti.",
  "atk-s0513a11:234": "2. Sīlavaggo",
  "atk-s0513a11:236": " [11] 1. Lakkhaṇamigajātakavaṇṇanā",
  "atk-s0513a11:237_0": "Hotisīlavataṁ atthoti idaṁ satthā rājagahaṁ upanissāya veḷuvane viharanto devadattaṁ",
  "atk-s0513a11:237_1": "ārabbha kathesi. Devadattassa vatthu yāva abhimārappayojanā khaṇḍahālajātake āvibhavissati,",
  "atk-s0513a11:237_2": "yāva dhanapālakavissajjanā pana cūḷahaṁsajātake āvibhavissati, yāva pathavippavesanā",
  "atk-s0513a11:237_3": "dvādasanipāte samuddavāṇijajātake āvibhavissati.",
  "atk-s0513a11:238_0": "Ekasmiñhi samaye devadatto pañca vatthūni yācitvā alabhanto saṅghaṁ bhinditvā pañca",
  "atk-s0513a11:238_1": "bhikkhusatāni ādāya gayāsīse viharati. Atha tesaṁ bhikkhūnaṁ ñāṇaṁ paripākaṁ agamāsi.",
  "atk-s0513a11:238_2": "Taṁ ñatvā satthā dve aggasāvake āmantesi ‘‘sāriputtā, tumhākaṁ nissitakā pañcasatā",
  "atk-s0513a11:238_3": "bhikkhū devadattassa laddhiṁ rocetvā tena saddhiṁ gatā, idāni pana tesaṁ ñāṇaṁ paripākaṁ",
  "atk-s0513a11:238_4": "gataṁ, tumhe bahūhi bhikkhūhi saddhiṁ tattha gantvā tesaṁ dhammaṁ desetvā te bhikkhū",
  "atk-s0513a11:238_5": "maggaphalehi pabodhetvā gahetvā āgacchathā’’ti. Te tatheva gantvā tesaṁ dhammaṁ desetvā",
  "atk-s0513a11:238_6": "maggaphalehi pabodhetvā punadivase aruṇuggamanavelāya te bhikkhū ādāya veḷuvanameva",
  "atk-s0513a11:238_7": "āgamaṁsu. Āgantvā ca pana sāriputtattherassa bhagavantaṁ vanditvā ṭhitakāle bhikkhū",
  "atk-s0513a11:238_8": "theraṁ pasaṁsitvā bhagavantaṁ āhaṁsu – ‘‘bhante, amhākaṁ jeṭṭhabhātiko dhammasenāpati",
  "atk-s0513a11:238_9": "pañcahi bhikkhusatehi parivuto āgacchanto ativiya sobhati, devadatto pana parihīnaparivāro",
  "atk-s0513a11:238_10": "jāto’’ti. Na, bhikkhave, sāriputto idāneva ñātisaṅghaparivuto āgacchanto sobhati,",
  "atk-s0513a11:238_11": "pubbepi sobhiyeva. Devadattopi na idāneva gaṇato parihīno, pubbepi parihīnoyevāti.",
  "atk-s0513a11:238_12": "Bhikkhū tassatthassāvibhāvatthāya bhagavantaṁ yāciṁsu, bhagavā bhavantarena paṭicchannaṁ",
  "atk-s0513a11:238_13": "kāraṇaṁ pākaṭaṁ akāsi.",
  "atk-s0513a11:239_0": "Atīte magadharaṭṭhe rājagahanagare eko magadharājā rajjaṁ kāresi. Tadā bodhisatto",
  "atk-s0513a11:239_1": "migayoniyaṁ paṭisandhiṁ gahetvā vuddhippatto migasahassaparivāro araññe vasati. Tassa",
  "atk-s0513a11:239_2": "lakkhaṇo ca kāḷo cāti dve puttā ahesuṁ. So attano mahallakakāle ‘‘tātā, ahaṁ idāni",
  "atk-s0513a11:239_3": "mahallako, tumhe imaṁ gaṇaṁ pariharathā’’ti pañca pañca migasatāni ekekaṁ puttaṁ",
  "atk-s0513a11:239_4": "paṭicchāpesi . Tato paṭṭhāya te dve janā migagaṇaṁ pariharanti. Magadharaṭṭhasmiñca",
  "atk-s0513a11:239_5": "sassapākasamaye kiṭṭhasambādhe araññe migānaṁ paripantho hoti. Manussā sassakhādakānaṁ",
  "atk-s0513a11:239_6": "migānaṁ māraṇatthāya tattha tattha opātaṁ khaṇanti, sūlāni ropenti, pāsāṇayantāni",
  "atk-s0513a11:239_7": "sajjenti, kūṭapāsādayo pāse oḍḍenti, bahū migā vināsaṁ āpajjanti. Bodhisatto kiṭṭhasambādhasamayaṁ",
  "atk-s0513a11:239_8": "ñatvā dve putte pakkosāpetvā āha – ‘‘tātā, ayaṁ kiṭṭhasambādhasamayo, bahū migā vināsaṁ",
  "atk-s0513a11:239_9": "pāpuṇanti, mayaṁ mahallakā yena kenaci upāyena ekasmiṁ ṭhāne vītināmessāma, tumhe",
  "atk-s0513a11:239_10": "tumhākaṁ migagaṇe gahetvā araññe pabbatapādaṁ pavisitvā sassānaṁ uddhaṭakāle āgaccheyyāthā’’ti.",
  "atk-s0513a11:239_11": "Te ‘‘sādhū’’ti pitu vacanaṁ sutvā saparivārā nikkhamiṁsu. Tesaṁ pana gamanamaggaṁ",
  "atk-s0513a11:239_12": "manussā jānanti ‘‘imasmiṁ kāle migā pabbatamārohanti, imasmiṁ kāle orohantī’’ti.",
  "atk-s0513a11:239_13": "Te tattha tattha paṭicchannaṭṭhāne nilīnā bahū mige vijjhitvā mārenti.",
  "atk-s0513a11:240_0": "Kāḷamigo attano dandhatāya ‘‘imāya nāma velāya gantabbaṁ, imāya velāya na gantabba’’nti",
  "atk-s0513a11:240_1": "ajānanto migagaṇaṁ ādāya pubbaṇhepi sāyanhepi padosepi paccūsepi gāmadvārena gacchati.",
  "atk-s0513a11:240_2": "Manussā tattha tattha pakatiyā ṭhitā ca nilīnā ca bahū mige vināsaṁ pāpenti. Evaṁ",
  "atk-s0513a11:240_3": "so attano dandhatāya bahū mige vināsaṁ pāpetvā appakeheva migehi araññaṁ pāvisi.",
  "atk-s0513a11:240_4": "Lakkhaṇamigo pana paṇḍito byatto upāyakusalo ‘‘imāya velāya gantabbaṁ, imāya velāya",
  "atk-s0513a11:240_5": "na gantabba’’nti jānāti. So gāmadvārenapi na gacchati , divāpi na gacchati, padosepi",
  "atk-s0513a11:240_6": "na gacchati, paccūsepi na gacchati, migagaṇaṁ ādāya aḍḍharattasamayeyeva gacchati.",
  "atk-s0513a11:240_7": "Tasmā ekampi migaṁ avināsetvā araññaṁ pāvisi. Te tattha cattāro māse vasitvā sassesu",
  "atk-s0513a11:240_8": "uddhaṭesu pabbatā otariṁsu.",
  "atk-s0513a11:241_0": "Kāḷo paccāgacchantopi purimanayeneva avasesamige vināsaṁ pāpento ekakova āgami. Lakkhaṇo",
  "atk-s0513a11:241_1": "pana ekamigampi avināsetvā pañcahi migasatehi parivuto mātāpitūnaṁ santikaṁ āgami.",
  "atk-s0513a11:241_2": "Bodhisatto dvepi putte āgacchante disvā migagaṇena saddhiṁ mantento imaṁ gāthaṁ samuṭṭhāpesi –",
  "atk-s0513a11:242": "11.",
  "atk-s0513a11:243": " ‘‘Hoti sīlavataṁ attho, paṭisanthāravuttinaṁ;",
  "atk-s0513a11:244": "Lakkhaṇaṁ passa āyantaṁ, ñātisaṅghapurakkhataṁ;",
  "atk-s0513a11:245": "Atha passasimaṁ kāḷaṁ, suvihīnaṁva ñātibhī’’ti.",
  "atk-s0513a11:246_0": "Tattha sīlavatanti sukhasīlatāya sīlavantānaṁ ācārasampannānaṁ. Atthoti vuḍḍhi. Paṭisanthāravuttinanti",
  "atk-s0513a11:246_1": "dhammapaṭisanthāro ca āmisapaṭisanthāro ca etesaṁ vuttīti paṭisanthāravuttino, tesaṁ",
  "atk-s0513a11:246_2": "paṭisanthāravuttinaṁ. Ettha ca pāpanivāraṇaovādānusāsanivasena dhammapaṭisanthāro",
  "atk-s0513a11:246_3": "ca, gocaralābhāpanagilānupaṭṭhānadhammikarakkhāvasena āmisapaṭisanthāro ca veditabbo.",
  "atk-s0513a11:246_4": "Idaṁ vuttaṁ hoti – imesu dvīsu paṭisanthāresu ṭhitānaṁ ācārasampannānaṁ paṇḍitānaṁ",
  "atk-s0513a11:246_5": "vuḍḍhi nāma hotīti. Idāni taṁ vuḍḍhiṁ dassetuṁ puttamātaraṁ ālapanto viya ‘‘lakkhaṇaṁ",
  "atk-s0513a11:246_6": "passā’’tiādimāha. Tatrāyaṁ saṅkhepattho – ācārapaṭisanthārasampannaṁ attano puttaṁ",
  "atk-s0513a11:246_7": "ekamigampi avināsetvā ñātisaṅghena purakkhataṁ parivāritaṁ āgacchantaṁ passa. Tāya",
  "atk-s0513a11:246_8": "pana ācārapaṭisanthārasampadāya vihīnaṁ dandhapaññaṁ atha passasimaṁ kāḷaṁ ekampi",
  "atk-s0513a11:246_9": "ñātiṁ anavasesetvā suvihīnameva ñātīhi ekakaṁ āgacchantanti. Evaṁ puttaṁ abhinanditvā",
  "atk-s0513a11:246_10": "pana bodhisatto yāvatāyukaṁ ṭhatvā yathākammaṁ gato.",
  "atk-s0513a11:247_0": "Satthāpi ‘‘na, bhikkhave, sāriputto idāneva ñātisaṅghaparivārito sobhati, pubbepi",
  "atk-s0513a11:247_1": "sobhatiyeva. Na ca devadatto etarahiyeva gaṇamhā parihīno, pubbepi parihīnoyevā’’ti",
  "atk-s0513a11:247_2": "imaṁ dhammadesanaṁ dassetvā dve vatthūni kathetvā anusandhiṁ ghaṭetvā jātakaṁ samodhānesi",
  "atk-s0513a11:247_3": "– ‘‘tadā kāḷo devadatto ahosi, parisāpissa devadattaparisāva, lakkhaṇo sāriputto,",
  "atk-s0513a11:247_4": "parisā panassa buddhaparisā, mātā rāhulamātā, pitā pana ahameva ahosi’’nti.",
  "atk-s0513a11:248": "Lakkhaṇamigajātakavaṇṇanā paṭhamā.",
  "atk-s0513a11:250": " [12] 2. Nigrodhamigajātakavaṇṇanā",
  "atk-s0513a11:251_0": "Nigrodhameva seveyyāti idaṁ satthā jetavane viharanto kumārakassapattherassa mātaraṁ",
  "atk-s0513a11:251_1": "ārabbha kathesi. Sā kira rājagahanagare mahāvibhavassa seṭṭhino dhītā ahosi ussannakusalamūlā",
  "atk-s0513a11:251_2": "parimadditasaṅkhārā pacchimabhavikā, antoghaṭe padīpo viya tassā hadaye arahattūpanissayo",
  "atk-s0513a11:251_3": "jalati. Sā attānaṁ jānanakālato paṭṭhāya gehe anabhiratā pabbajitukāmā hutvā mātāpitaro",
  "atk-s0513a11:251_4": "āha – ‘‘ammatātā, mayhaṁ gharāvāse cittaṁ nābhiramati, ahaṁ niyyānike buddhasāsane",
  "atk-s0513a11:251_5": "pabbajitukāmā, pabbājetha ma’’nti. Amma, kiṁ vadesi, idaṁ kulaṁ bahuvibhavaṁ, tvañca",
  "atk-s0513a11:251_6": "amhākaṁ ekadhītā, na labbhā tayā pabbajitunti. Sā punappunaṁ yācitvāpi mātāpitūnaṁ",
  "atk-s0513a11:251_7": "santikā pabbajjaṁ alabhamānā cintesi ‘‘hotu, patikulaṁ gatā sāmikaṁ ārādhetvā pabbajissāmī’’ti.",
  "atk-s0513a11:251_8": "Sā vayappattā patikulaṁ gantvā patidevatā hutvā sīlavatī kalyāṇadhammā agāraṁ ajjhāvasi.",
  "atk-s0513a11:252_0": "Athassā saṁvāsamanvāya kucchiyaṁ gabbho patiṭṭhahi. Sā gabbhassa patiṭṭhitabhāvaṁ",
  "atk-s0513a11:252_1": "na aññāsi. Atha tasmiṁ nagare nakkhattaṁ ghosayiṁsu, sakalanagaravāsino nakkhattaṁ",
  "atk-s0513a11:252_2": "kīḷiṁsu, nagaraṁ devanagaraṁ viya alaṅkatapaṭiyattaṁ ahosi. Sā pana tāva uḷārāyapi",
  "atk-s0513a11:252_3": "nakkhattakīḷāya vattamānāya attano sarīraṁ na vilimpati nālaṅkaroti, pakativeseneva vicarati.",
  "atk-s0513a11:253_0": "Atha naṁ sāmiko āha – ‘‘bhadde, sakalanagaraṁ nakkhattanissitaṁ, tvaṁ pana sarīraṁ",
  "atk-s0513a11:253_1": "nappaṭijaggasī’’ti. Ayyaputta, dvattiṁsāya me kuṇapehi pūritaṁ sarīraṁ, kiṁ iminā",
  "atk-s0513a11:253_2": "alaṅkatena, ayañhi kāyo neva devanimmito, na brahmanimmito, na suvaṇṇamayo, na maṇimayo,",
  "atk-s0513a11:253_3": "na haricandanamayo, na puṇḍarīkakumuduppalagabbhasambhūto , na amatosadhapūrito,",
  "atk-s0513a11:253_4": "atha kho kuṇape jāto, mātāpettikasambhavo, aniccucchādanaparimaddanabhedanaviddhaṁsanadhammo,",
  "atk-s0513a11:253_5": "kaṭasivaḍḍhano, taṇhūpādinno, sokānaṁ nidānaṁ, paridevānaṁ vatthu, sabbarogānaṁ ālayo,",
  "atk-s0513a11:253_6": "kammakaraṇānaṁ paṭiggaho, antopūti, bahi niccapaggharaṇo, kimikulānaṁ āvāso, sivathikapayāto,",
  "atk-s0513a11:253_7": "maraṇapariyosāno, sabbalokassa cakkhupathe vattamānopi –",
  "atk-s0513a11:254": "‘‘Aṭṭhinahārusaṁyutto, tacamaṁsāvalepano;",
  "atk-s0513a11:255": "Chaviyā kāyo paṭicchanno, yathābhūtaṁ na dissati.",
  "atk-s0513a11:256": "‘‘Antapūro udarapūro, yakanapeḷassa vatthino;",
  "atk-s0513a11:257": "Hadayassa papphāsassa, vakkassa pihakassa ca.",
  "atk-s0513a11:258": "‘‘Siṅghāṇikāya kheḷassa, sedassa ca medassa ca;",
  "atk-s0513a11:259": "Lohitassa lasikāya, pittassa ca vasāya ca.",
  "atk-s0513a11:260": "‘‘Athassa navahi sotehi, asucī savati sabbadā;",
  "atk-s0513a11:261": "Akkhimhā akkhigūthako, kaṇṇamhā kaṇṇagūthako.",
  "atk-s0513a11:262": "‘‘Siṅghāṇikā ca nāsato, mukhena vamatekadā;",
  "atk-s0513a11:263": "Pittaṁ semhañca vamati, kāyamhā sedajallikā.",
  "atk-s0513a11:264": "‘‘Athassa susiraṁ sīsaṁ, matthaluṅgassa pūritaṁ;",
  "atk-s0513a11:265": "Subhato naṁ maññati bālo, avijjāya purakkhato. (su. ni. 196-201);",
  "atk-s0513a11:266": "‘‘Anantādīnavo kāyo, visarukkhasamūpamo;",
  "atk-s0513a11:267": "Āvāso sabbarogānaṁ, puñjo dukkhassa kevalo. (apa. thera 2.54.55);",
  "atk-s0513a11:268": "‘‘Sace imassa kāyassa, anto bāhirako siyā;",
  "atk-s0513a11:269": "Daṇḍaṁ nūna gahetvāna, kāke soṇe ca vāraye.",
  "atk-s0513a11:270": "‘‘Duggandho asuci kāyo, kuṇapo ukkarūpamo;",
  "atk-s0513a11:271": "Nindito cakkhubhūtehi, kāyo bālābhinandito.",
  "atk-s0513a11:272": "‘‘Allacammapaṭicchanno, navadvāro mahāvaṇo;",
  "atk-s0513a11:273": "Samantato paggharati, asucī pūtigandhiyo’’ti. (visuddhi. 1.122);",
  "atk-s0513a11:274_0": "Ayyaputta , imaṁ kāyaṁ alaṅkaritvā kiṁ karissāmi? Nanu imassa alaṅkatakaraṇaṁ gūthapuṇṇaghaṭassa",
  "atk-s0513a11:274_1": "bahi cittakammakaraṇaṁ viya hotīti? Seṭṭhiputto tassā vacanaṁ sutvā āha ‘‘bhadde,",
  "atk-s0513a11:274_2": "tvaṁ imassa sarīrassa ime dose passamānā kasmā na pabbajasī’’ti? ‘‘Ayyaputta, ahaṁ",
  "atk-s0513a11:274_3": "pabbajjaṁ labhamānā ajjeva pabbajeyya’’nti. Seṭṭhiputto ‘‘sādhu, ahaṁ taṁ pabbājessāmī’’ti",
  "atk-s0513a11:274_4": "vatvā mahādānaṁ pavattetvā mahāsakkāraṁ katvā mahantena parivārena bhikkhunupassayaṁ",
  "atk-s0513a11:274_5": "netvā taṁ pabbājento devadattapakkhiyānaṁ bhikkhunīnaṁ santike pabbājesi. Sā pabbajjaṁ",
  "atk-s0513a11:274_6": "labhitvā paripuṇṇasaṅkappā attamanā ahosi.",
  "atk-s0513a11:275_0": "Athassā gabbhe paripākaṁ gacchante indriyānaṁ aññathattaṁ hatthapādapiṭṭhīnaṁ bahalattaṁ",
  "atk-s0513a11:275_1": "udarapaṭalassa ca mahantataṁ disvā bhikkhuniyo taṁ pucchiṁsu ‘‘ayye, tvaṁ gabbhinī",
  "atk-s0513a11:275_2": "viya paññāyasi, kiṁ eta’’nti? Ayye, ‘‘idaṁ nāma kāraṇa’’nti na jānāmi, sīlaṁ pana",
  "atk-s0513a11:275_3": "me paripuṇṇanti . Atha naṁ tā bhikkhuniyo devadattassa santikaṁ netvā devadattaṁ",
  "atk-s0513a11:275_4": "pucchiṁsu ‘‘ayya, ayaṁ kuladhītā kicchena sāmikaṁ ārādhetvā pabbajjaṁ labhi, idāni",
  "atk-s0513a11:275_5": "panassā gabbho paññāyati, mayaṁ imassa gabbhassa gihikāle vā pabbajitakāle vā laddhabhāvaṁ",
  "atk-s0513a11:275_6": "na jānāma, kiṁdāni karomā’’ti? Devadatto attano abuddhabhāvena ca khantimettānuddayānañca",
  "atk-s0513a11:275_7": "natthitāya evaṁ cintesi ‘‘devadattapakkhikā bhikkhunī kucchinā gabbhaṁ pariharati,",
  "atk-s0513a11:275_8": "devadatto ca taṁ ajjhupekkhatiyevāti mayhaṁ garahā uppajjissati, mayā imaṁ uppabbājetuṁ",
  "atk-s0513a11:275_9": "vaṭṭatī’’ti. So avīmaṁsitvāva selaguḷaṁ pavaṭṭayamāno viya pakkhanditvā ‘‘gacchatha,",
  "atk-s0513a11:275_10": "imaṁ uppabbājethā’’ti āha. Tā tassa vacanaṁ sutvā uṭṭhāya vanditvā upassayaṁ gatā.",
  "atk-s0513a11:276_0": "Atha sā daharā tā bhikkhuniyo āha – ‘‘ayye, na devadattatthero buddho, nāpi mayhaṁ",
  "atk-s0513a11:276_1": "tassa santike pabbajjā, loke pana aggapuggalassa sammāsambuddhassa santike mayhaṁ",
  "atk-s0513a11:276_2": "pabbajjā, sā ca pana me dukkhena laddhā, mā naṁ antaradhāpetha, etha maṁ gahetvā",
  "atk-s0513a11:276_3": "satthu santikaṁ jetavanaṁ gacchathā’’ti. Tā taṁ ādāya rājagahā pañcacattālīsayojanikaṁ",
  "atk-s0513a11:276_4": "maggaṁ atikkamma anupubbena jetavanaṁ patvā satthāraṁ vanditvā tamatthaṁ ārocesuṁ.",
  "atk-s0513a11:276_5": "Satthā cintesi – ‘‘kiñcāpi gihikāle etissā gabbho patiṭṭhito, evaṁ santepi ‘samaṇo",
  "atk-s0513a11:276_6": "gotamo devadattena jahitaṁ ādāya caratī’ti titthiyānaṁ okāso bhavissati. Tasmā imaṁ",
  "atk-s0513a11:276_7": "kathaṁ pacchindituṁ sarājikāya parisāya majjhe imaṁ adhikaraṇaṁ vinicchituṁ vaṭṭatī’’ti.",
  "atk-s0513a11:276_8": "Punadivase rājānaṁ pasenadikosalaṁ mahāanāthapiṇḍikaṁ cūḷaanāthapiṇḍikaṁ visākhaṁ",
  "atk-s0513a11:276_9": "mahāupāsikaṁ aññāni ca abhiññātāni mahākulāni pakkosāpetvā sāyanhasamaye catūsu parisāsu",
  "atk-s0513a11:276_10": "sannipatitāsu upālittheraṁ āmantesi ‘‘gaccha, tvaṁ catuparisamajjhe imissā daharabhikkhuniyā",
  "atk-s0513a11:276_11": "kammaṁ sodhehī’’ti. ‘‘Sādhu, bhante’’ti thero parisamajjhaṁ gantvā attano paññattāsane",
  "atk-s0513a11:276_12": "nisīditvā rañño purato visākhaṁ upāsikaṁ pakkosāpetvā imaṁ adhikaraṇaṁ paṭicchāpesi",
  "atk-s0513a11:276_13": "‘‘gaccha visākhe, ‘ayaṁ daharā asukamāse asukadivase pabbajitā’ti tathato ñatvā imassa",
  "atk-s0513a11:276_14": "gabbhassa pure vā pacchā vā laddhabhāvaṁ jānāhī’’ti. Upāsikā ‘‘sādhū’’ti sampaṭicchitvā",
  "atk-s0513a11:276_15": "sāṇiṁ parikkhipāpetvā antosāṇiyaṁ daharabhikkhuniyā hatthapādanābhiudarapariyosānādīni",
  "atk-s0513a11:276_16": "oloketvā māsadivase samānetvā gihibhāve gabbhassa laddhabhāvaṁ tathato ñatvā therassa",
  "atk-s0513a11:276_17": "santikaṁ gantvā tamatthaṁ ārocesi. Thero catuparisamajjhe taṁ bhikkhuniṁ suddhaṁ",
  "atk-s0513a11:276_18": "akāsi. Sā suddhā hutvā bhikkhusaṅghañca satthārañca vanditvā bhikkhunīhi saddhiṁ",
  "atk-s0513a11:276_19": "upassayameva gatā. Sā gabbhaparipākamanvāya padumuttarapādamūle patthitapatthanaṁ",
  "atk-s0513a11:276_20": "mahānubhāvaṁ puttaṁ vijāyi.",
  "atk-s0513a11:277_0": "Athekadivasaṁ rājā bhikkhunupassayasamīpena gacchanto dārakasaddaṁ sutvā amacce pucchi.",
  "atk-s0513a11:277_1": "Amaccā taṁ kāraṇaṁ ñatvā ‘‘deva, daharabhikkhunī puttaṁ vijātā, tasseso saddo’’ti",
  "atk-s0513a11:277_2": "āhaṁsu. ‘‘Bhikkhunīnaṁ, bhaṇe, dārakapaṭijagganaṁ nāma palibodho, mayaṁ naṁ paṭijaggissāmā’’ti",
  "atk-s0513a11:277_3": "rājā taṁ dārakaṁ nāṭakitthīnaṁ dāpetvā kumāraparihārena vaḍḍhāpesi. Nāmaggahaṇadivase",
  "atk-s0513a11:277_4": "cassa ‘‘kassapo’’ti nāmaṁ akaṁsu. Atha naṁ kumāraparihārena vaḍḍhitattā ‘‘kumārakassapo’’ti",
  "atk-s0513a11:277_5": "sañjāniṁsu. So sattavassikakāle satthu santike pabbajitvā paripuṇṇavasso upasampadaṁ",
  "atk-s0513a11:277_6": "labhitvā gacchante gacchante kāle dhammakathikesu citrakathī ahosi. Atha naṁ satthā",
  "atk-s0513a11:277_7": "‘‘etadaggaṁ, bhikkhave, mama sāvakānaṁ bhikkhūnaṁ cittakathikānaṁ yadidaṁ kumārakassapo’’ti",
  "atk-s0513a11:277_8": "(a. ni. 1.209, 217) etadagge ṭhapesi. So pacchā vammikasutte (ma. ni. 1.249 ādayo)",
  "atk-s0513a11:277_9": "arahattaṁ pāpuṇi. Mātāpissa bhikkhunī vipassanaṁ vaḍḍhetvā aggaphalaṁ pattā. Kumārakassapatthero",
  "atk-s0513a11:277_10": "buddhasāsane gaganamajjhe puṇṇacando viya pākaṭo jāto.",
  "atk-s0513a11:278_0": "Athekadivasaṁ tathāgato pacchābhattaṁ piṇḍapātapaṭikkanto bhikkhūnaṁ ovādaṁ datvā",
  "atk-s0513a11:278_1": "gandhakuṭiṁ pāvisi. Bhikkhū ovādaṁ gahetvā attano attano rattiṭṭhānadivāṭṭhānesu",
  "atk-s0513a11:278_2": "divasabhāgaṁ khepetvā sāyanhasamaye dhammasabhāyaṁ sannipatitvā ‘‘āvuso, devadattena",
  "atk-s0513a11:278_3": "attano abuddhabhāvena ceva khantimettādīnañca abhāvena kumārakassapatthero ca therī",
  "atk-s0513a11:278_4": "ca ubho nāsitā, sammāsambuddho pana attano dhammarājatāya ceva khantimettānuddayasampattiyā",
  "atk-s0513a11:278_5": "ca ubhinnampi tesaṁ paccayo jāto’’ti buddhaguṇe vaṇṇayamānā nisīdiṁsu. Satthā buddhalīlāya",
  "atk-s0513a11:278_6": "dhammasabhaṁ āgantvā paññattāsane nisīditvā ‘‘kāya nuttha, bhikkhave, etarahi kathāya",
  "atk-s0513a11:278_7": "sannisinnā’’ti pucchi. ‘‘Bhante, tumhākameva guṇakathāyā’’ti sabbaṁ ārocayiṁsu. Na,",
  "atk-s0513a11:278_8": "bhikkhave, tathāgato idāneva imesaṁ ubhinnaṁ paccayo ca patiṭṭhā ca jāto, pubbepi",
  "atk-s0513a11:278_9": "ahosiyevāti. Bhikkhū tassatthassāvibhāvatthāya bhagavantaṁ yāciṁsu. Bhagavā bhavantarena",
  "atk-s0513a11:278_10": "paṭicchannaṁ kāraṇaṁ pākaṭaṁ akāsi.",
  "atk-s0513a11:279_0": "Atīte bārāṇasiyaṁ brahmadatte rajjaṁ kārayamāne bodhisatto migayoniyaṁ paṭisandhiṁ",
  "atk-s0513a11:279_1": "gaṇhi. So mātukucchito nikkhanto suvaṇṇavaṇṇo ahosi, akkhīni panassa maṇiguḷasadisāni",
  "atk-s0513a11:279_2": "ahesuṁ, siṅgāni rajatavaṇṇāni, mukhaṁ rattakambalapuñjavaṇṇaṁ, hatthapādapariyantā",
  "atk-s0513a11:279_3": "lākhārasaparikammakatā viya, vāladhi camarassa viya ahosi, sarīraṁ panassa mahantaṁ",
  "atk-s0513a11:279_4": "assapotakappamāṇaṁ ahosi. So pañcasatamigaparivāro araññe vāsaṁ kappesi nāmena nigrodhamigarājā",
  "atk-s0513a11:279_5": "nāma. Avidūre panassa aññopi pañcasatamigaparivāro sākhamigo nāma vasati, sopi suvaṇṇavaṇṇova ahosi.",
  "atk-s0513a11:280_0": "Tena samayena bārāṇasirājā migavadhappasuto hoti, vinā maṁsena na bhuñjati, manussānaṁ",
  "atk-s0513a11:280_1": "kammacchedaṁ katvā sabbe negamajānapade sannipātetvā devasikaṁ migavaṁ gacchati.",
  "atk-s0513a11:280_2": "Manussā cintesuṁ – ‘‘ayaṁ rājā amhākaṁ kammacchedaṁ karoti, yaṁnūna mayaṁ uyyāne",
  "atk-s0513a11:280_3": "migānaṁ nivāpaṁ vapitvā pānīyaṁ sampādetvā bahū mige uyyānaṁ pavesetvā dvāraṁ bandhitvā",
  "atk-s0513a11:280_4": "rañño niyyādeyyāmā’’ti. Te sabbe uyyāne migānaṁ nivāpatiṇāni ropetvā udakaṁ sampādetvā",
  "atk-s0513a11:280_5": "dvāraṁ yojetvā vāgurāni ādāya muggarādinānāvudhahatthā araññaṁ pavisitvā mige pariyesamānā",
  "atk-s0513a11:280_6": "‘‘majjhe ṭhite mige gaṇhissāmā’’ti yojanamattaṁ ṭhānaṁ parikkhipitvā saṅkhipamānā",
  "atk-s0513a11:280_7": "nigrodhamigasākhamigānaṁ vasanaṭṭhānaṁ majjhe katvā parikkhipiṁsu. Atha naṁ migagaṇaṁ",
  "atk-s0513a11:280_8": "disvā rukkhagumbādayo ca bhūmiñca muggarehi paharantā migagaṇaṁ gahanaṭṭhānato nīharitvā",
  "atk-s0513a11:280_9": "asisattidhanuādīni āvudhāni uggiritvā mahānādaṁ nadantā taṁ migagaṇaṁ uyyānaṁ pavesetvā",
  "atk-s0513a11:280_10": "dvāraṁ pidhāya rājānaṁ upasaṅkamitvā ‘‘deva, nibaddhaṁ migavaṁ gacchantā amhākaṁ",
  "atk-s0513a11:280_11": "kammaṁ nāsetha, amhehi araññato mige ānetvā tumhākaṁ uyyānaṁ pūritaṁ, ito paṭṭhāya",
  "atk-s0513a11:280_12": "tesaṁ maṁsāni khādathā’’ti rājānaṁ āpucchitvā pakkamiṁsu.",
  "atk-s0513a11:281_0": "Rājā tesaṁ vacanaṁ sutvā uyyānaṁ gantvā mige olokento dve suvaṇṇamige disvā tesaṁ",
  "atk-s0513a11:281_1": "abhayaṁ adāsi. Tato paṭṭhāya pana kadāci sayaṁ gantvā ekaṁ migaṁ vijjhitvā āneti,",
  "atk-s0513a11:281_2": "kadācissa bhattakārako gantvā vijjhitvā āharati. Migā dhanuṁ disvāva maraṇabhayena",
  "atk-s0513a11:281_3": "tajjitā palāyanti, dve tayo pahāre labhitvā kilamantipi, gilānāpi honti, maraṇampi",
  "atk-s0513a11:281_4": "pāpuṇanti. Migagaṇo taṁ pavattiṁ bodhisattassa ārocesi. So sākhaṁ pakkosāpetvā āha",
  "atk-s0513a11:281_5": "– ‘‘samma, bahū migā nassanti, ekaṁsena maritabbe sati ito paṭṭhāya mā kaṇḍena mige",
  "atk-s0513a11:281_6": "vijjhantu, dhammagaṇḍikaṭṭhāne migānaṁ vāro hotu. Ekadivasaṁ mama parisāya vāro pāpuṇātu,",
  "atk-s0513a11:281_7": "ekadivasaṁ tava parisāya, vārappatto migo gantvā dhammagaṇḍikāya gīvaṁ ṭhapetvā nipajjatu,",
  "atk-s0513a11:281_8": "evaṁ sante migā kilantā na bhavissantī’’ti. So ‘‘sādhū’’ti sampaṭicchi. Tato paṭṭhāya",
  "atk-s0513a11:281_9": "vārappattova migo gantvā dhammagaṇḍikāya gīvaṁ ṭhapetvā nipajjati, bhattakārako āgantvā",
  "atk-s0513a11:281_10": "tattha nipannakameva gahetvā gacchati.",
  "atk-s0513a11:282_0": "Athekadivasaṁ sākhamigassa parisāya ekissā gabbhinimigiyā vāro pāpuṇi. Sā sākhaṁ",
  "atk-s0513a11:282_1": "upasaṅkamitvā ‘‘sāmi, ahaṁ gabbhinī, puttaṁ vijāyitvā dve janā vāraṁ gamissāma, mayhaṁ",
  "atk-s0513a11:282_2": "vāraṁ atikkāmehī’’ti āha. So ‘‘na sakkā tava vāraṁ aññesaṁ pāpetuṁ, tvameva tuyhaṁ",
  "atk-s0513a11:282_3": "vāraṁ jānissasi, gacchāhī’’ti āha. Sā tassa santikā anuggahaṁ alabhamānā bodhisattaṁ",
  "atk-s0513a11:282_4": "upasaṅkamitvā tamatthaṁ ārocesi. So tassā vacanaṁ sutvā ‘‘hotu gaccha tvaṁ, ahaṁ",
  "atk-s0513a11:282_5": "te vāraṁ atikkāmessāmī’’ti sayaṁ gantvā dhammagaṇḍikāya sīsaṁ katvā nipajji. Bhattakārako",
  "atk-s0513a11:282_6": "taṁ disvā ‘‘laddhābhayo migarājā dhammagaṇḍikāya nipanno, kiṁ nu kho kāraṇa’’nti",
  "atk-s0513a11:282_7": "vegena gantvā rañño ārocesi.",
  "atk-s0513a11:283_0": "Rājā tāvadeva rathaṁ āruyha mahantena parivārena āgantvā bodhisattaṁ disvā āha ‘‘samma",
  "atk-s0513a11:283_1": "migarāja, nanu mayā tuyhaṁ abhayaṁ dinnaṁ, kasmā tvaṁ idha nipanno’’ti. Mahārāja,",
  "atk-s0513a11:283_2": "gabbhinī migī āgantvā ‘‘mama vāraṁ aññassa pāpehī’’ti āha, na sakkā kho pana mayā",
  "atk-s0513a11:283_3": "ekassa maraṇadukkhaṁ aññassa upari nikkhipituṁ, svāhaṁ attano jīvitaṁ tassā datvā",
  "atk-s0513a11:283_4": "tassā santakaṁ maraṇaṁ gahetvā idha nipanno, mā aññaṁ kiñci āsaṅkittha, mahārājāti.",
  "atk-s0513a11:283_5": "Rājā āha – ‘‘sāmi, suvaṇṇavaṇṇamigarāja, mayā na tādiso khantimettānuddayasampanno",
  "atk-s0513a11:283_6": "manussesupi diṭṭhapubbo, tena te pasannosmi, uṭṭhehi, tuyhañca tassā ca abhayaṁ dammī’’ti.",
  "atk-s0513a11:283_7": "‘‘Dvīhi abhaye laddhe avasesā kiṁ karissanti, narindā’’ti? ‘‘Avasesānampi abhayaṁ",
  "atk-s0513a11:283_8": "dammi, sāmī’’ti. ‘‘Mahārāja, evampi uyyāneyeva migā abhayaṁ labhissanti, sesā kiṁ",
  "atk-s0513a11:283_9": "karissantī’’ti? ‘‘Etesampi abhayaṁ dammi, sāmī’’ti. ‘‘Mahārāja, migā tāva abhayaṁ",
  "atk-s0513a11:283_10": "labhantu, sesā catuppadā kiṁ karissantī’’ti ? ‘‘Etesampi abhayaṁ dammi, sāmī’’ti.",
  "atk-s0513a11:283_11": "‘‘Mahārāja, catuppadā tāva abhayaṁ labhantu, dijagaṇā kiṁ karissantī’’ti? ‘‘Etesampi",
  "atk-s0513a11:283_12": "abhayaṁ dammi, sāmī’’ti. ‘‘Mahārāja, dijagaṇā tāva abhayaṁ labhantu, udake vasantā",
  "atk-s0513a11:283_13": "macchā kiṁ karissantī’’ti? ‘‘Etesampi abhayaṁ dammi, sāmī’’ti. Evaṁ mahāsatto rājānaṁ",
  "atk-s0513a11:283_14": "sabbasattānaṁ abhayaṁ yācitvā uṭṭhāya rājānaṁ pañcasu sīlesu patiṭṭhāpetvā ‘‘dhammaṁ",
  "atk-s0513a11:283_15": "cara, mahārāja, mātāpitūsu puttadhītāsu brāhmaṇagahapatikesu negamajānapadesu dhammaṁ",
  "atk-s0513a11:283_16": "caranto samaṁ caranto kāyassa bhedā paraṁ maraṇā sugatiṁ saggaṁ lokaṁ gamissasī’’ti",
  "atk-s0513a11:283_17": "rañño buddhalīlāya dhammaṁ desetvā katipāhaṁ uyyāne vasitvā rañño ovādaṁ datvā migagaṇaparivuto",
  "atk-s0513a11:283_18": "araññaṁ pāvisi. Sāpi kho migadhenu pupphakaṇṇikasadisaṁ puttaṁ vijāyi. So kīḷamāno",
  "atk-s0513a11:283_19": "sākhamigassa santikaṁ gacchati. Atha naṁ mātā tassa santikaṁ gacchantaṁ disvā ‘‘putta,",
  "atk-s0513a11:283_20": "ito paṭṭhāya mā etassa santikaṁ gaccha, nigrodhasseva santikaṁ gaccheyyāsī’’ti ovadantī imaṁ gāthamāha –",
  "atk-s0513a11:284": "12.",
  "atk-s0513a11:285": " ‘‘Nigrodhameva seveyya, na sākhamupasaṁvase;",
  "atk-s0513a11:286": "Nigrodhasmiṁ mataṁ seyyo, yañce sākhasmi jīvita’’nti.",
  "atk-s0513a11:287_0": "Tattha nigrodhameva seveyyāti tāta tvaṁ vā añño vā attano hitakāmo nigrodhameva seveyya",
  "atk-s0513a11:287_1": "bhajeyya upasaṅkameyya, na sākhamupasaṁvaseti sākhamigaṁ pana na upasaṁvase upagamma",
  "atk-s0513a11:287_2": "na saṁvaseyya, etaṁ nissāya jīvikaṁ na kappeyya. Nigrodhasmiṁ mataṁ seyyoti nigrodharañño",
  "atk-s0513a11:287_3": "pādamūle maraṇampi seyyo varaṁ uttamaṁ. Yañce sākhasmi jīvitanti yaṁ pana sākhassa",
  "atk-s0513a11:287_4": "santike jīvitaṁ, taṁ neva seyyo na varaṁ na uttamanti attho.",
  "atk-s0513a11:288_0": "Tato paṭṭhāya ca pana abhayaladdhakā migā manussānaṁ sassāni khādanti, manussā ‘‘laddhābhayā",
  "atk-s0513a11:288_1": "ime migā’’ti mige paharituṁ vā palāpetuṁ vā na visahanti, te rājaṅgaṇe sannipatitvā",
  "atk-s0513a11:288_2": "rañño tamatthaṁ ārocesuṁ. Rājā ‘‘mayā pasannena nigrodhamigarājassa varo dinno, ahaṁ",
  "atk-s0513a11:288_3": "rajjaṁ jaheyyaṁ, na ca taṁ paṭiññaṁ bhindāmi, gacchatha na koci mama vijite mige",
  "atk-s0513a11:288_4": "paharituṁ labhatī’’ti āha. Nigrodhamigo taṁ pavattiṁ sutvā migagaṇaṁ sannipātāpetvā",
  "atk-s0513a11:288_5": "‘‘ito paṭṭhāya paresaṁ sassaṁ khādituṁ na labhissathā’’ti mige ovaditvā manussānaṁ",
  "atk-s0513a11:288_6": "ārocāpesi ‘‘ito paṭṭhāya sassakārakā manussā sassarakkhaṇatthaṁ vatiṁ mā karontu,",
  "atk-s0513a11:288_7": "khettaṁ pana āvijjhitvā paṇṇasaññaṁ bandhantū’’ti. Tato paṭṭhāya kira khettesu paṇṇabandhanasaññā",
  "atk-s0513a11:288_8": "udapādi. Tato paṭṭhāya paṇṇasaññaṁ atikkamanamigo nāma natthi. Ayaṁ kira nesaṁ bodhisattato",
  "atk-s0513a11:288_9": "laddhaovādo. Evaṁ migagaṇaṁ ovaditvā bodhisatto yāvatāyukaṁ ṭhatvā saddhiṁ migehi",
  "atk-s0513a11:288_10": "yathākammaṁ gato, rājāpi bodhisattassa ovāde ṭhatvā puññāni katvā yathākammaṁ gato.",
  "atk-s0513a11:289_0": "Satthā ‘‘na, bhikkhave, idānevāhaṁ theriyā ca kumārakassapassa ca avassayo, pubbepi",
  "atk-s0513a11:289_1": "avassayo evā’’ti imaṁ dhammadesanaṁ āharitvā catusaccadhammadesanaṁ vinivaṭṭetvā",
  "atk-s0513a11:289_2": "dve vatthūni kathetvā anusandhiṁ ghaṭetvā jātakaṁ samodhānesi ‘‘tadā sākhamigo devadatto",
  "atk-s0513a11:289_3": "ahosi, parisāpissa devadattaparisāva, migadhenu therī ahosi, putto kumārakassapo,",
  "atk-s0513a11:289_4": "rājā ānando, nigrodhamigarājā pana ahameva ahosi’’nti.",
  "atk-s0513a11:290": "Nigrodhamigajātakavaṇṇanā dutiyā.",
  "atk-s0513a11:292": " [13] 3. Kaṇḍijātakavaṇṇanā",
  "atk-s0513a11:293_0": "Dhiratthukaṇḍinaṁ sallanti idaṁ satthā jetavane viharanto purāṇadutiyikāpalobhanaṁ",
  "atk-s0513a11:293_1": "ārabbha kathesi. Taṁ aṭṭhakanipāte indriyajātake āvibhavissati. Bhagavā pana taṁ",
  "atk-s0513a11:293_2": "bhikkhuṁ etadavoca ‘‘bhikkhu, pubbepi tvaṁ etaṁ mātugāmaṁ nissāya jīvitakkhayaṁ patvā",
  "atk-s0513a11:293_3": "vītaccitesu aṅgāresu pakko’’ti. Bhikkhū tassatthassāvibhāvatthāya bhagavantaṁ yāciṁsu,",
  "atk-s0513a11:293_4": "bhagavā bhavantarena paṭicchannakāraṇaṁ pākaṭaṁ akāsi. Ito paraṁ pana bhikkhūnaṁ",
  "atk-s0513a11:293_5": "yācanaṁ bhavantarapaṭicchannatañca avatvā ‘‘atītaṁ āharī’’ti ettakameva vakkhāma,",
  "atk-s0513a11:293_6": "ettake vuttepi yācanañca valāhakagabbhato candanīharaṇūpamāya bhavantarapaṭicchannakāraṇabhāvo",
  "atk-s0513a11:293_7": "cāti sabbametaṁ heṭṭhā vuttanayeneva yojetvā veditabbaṁ.",
  "atk-s0513a11:294_0": "Atīte magadharaṭṭhe rājagahe magadharājā rajjaṁ kāresi. Magadhavāsikānaṁ sassasamaye",
  "atk-s0513a11:294_1": "migānaṁ mahāparipantho hoti. Te araññe pabbatapādaṁ pavisanti. Tattha eko araññavāsī",
  "atk-s0513a11:294_2": "pabbateyyamigo ekāya gāmantavāsiniyā migapotikāya saddhiṁ santhavaṁ katvā tesaṁ migānaṁ",
  "atk-s0513a11:294_3": "pabbatapādato oruyha puna gāmantaṁ otaraṇakāle migapotikāya paṭibaddhacittattā tehi",
  "atk-s0513a11:294_4": "saddhiṁyeva otari. Atha naṁ sā āha – ‘‘tvaṁ khosi, ayya, pabbateyyo bālamigo, gāmanto",
  "atk-s0513a11:294_5": "ca nāma sāsaṅko sappaṭibhayo, mā amhehi saddhiṁ otarī’’ti. So tassā paṭibaddhacittattā",
  "atk-s0513a11:294_6": "anivattitvā saddhiṁyeva agamāsi. Magadhavāsino ‘‘idāni migānaṁ pabbatapādā otaraṇakālo’’ti",
  "atk-s0513a11:294_7": "ñatvā magge paṭicchannakoṭṭhakesu tiṭṭhanti. Tesampi dvinnaṁ āgamanamagge eko luddako",
  "atk-s0513a11:294_8": "paṭicchannakoṭṭhake ṭhito hoti. Migapotikā manussagandhaṁ ghāyitvā ‘‘eko luddako",
  "atk-s0513a11:294_9": "ṭhito bhavissatī’’ti taṁ bālamigaṁ purato katvā sayaṁ pacchato ahosi. Luddako ekeneva",
  "atk-s0513a11:294_10": "sarappahārena migaṁ tattheva pāteti. Migapotikā tassa viddhabhāvaṁ ñatvā uppatitvā",
  "atk-s0513a11:294_11": "vātagatiyāva palāyi. Luddako koṭṭhakato nikkhamitvā migaṁ okkantitvā aggiṁ katvā",
  "atk-s0513a11:294_12": "vītaccitesu aṅgāresu madhuramaṁsaṁ pacitvā khāditvā pānīyaṁ pivitvā avasesaṁ lohitabindūhi",
  "atk-s0513a11:294_13": "paggharantehi kājenādāya dārake tosento gharaṁ agamāsi.",
  "atk-s0513a11:295_0": "Tadā bodhisatto tasmiṁ vanasaṇḍe rukkhadevatā hutvā nibbatto hoti. So taṁ kāraṇaṁ",
  "atk-s0513a11:295_1": "disvā ‘‘imassa bālamigassa maraṇaṁ neva mātaraṁ nissāya, na pitaraṁ nissāya, atha",
  "atk-s0513a11:295_2": "kho kāmaṁ nissāya. Kāmanimittañhi sattā sugatiyaṁ hatthacchedādikaṁ, duggatiyañca",
  "atk-s0513a11:295_3": "pañcavidhabandhanādinānappakārakaṁ dukkhaṁ pāpuṇanti, paresaṁ maraṇadukkhuppādanampi",
  "atk-s0513a11:295_4": "nāma imasmiṁ loke garahitameva. Yaṁ janapadaṁ mātugāmo vicāreti anusāsati, so itthipariṇāyako",
  "atk-s0513a11:295_5": "janapadopi garahitoyeva. Ye sattā mātugāmassa vasaṁ gacchanti, tepi garahitāyevā’’ti",
  "atk-s0513a11:295_6": "ekāya gāthāya tīṇi garahavatthūni dassetvā vanadevatāsu sādhukāraṁ datvā gandhapupphādīhi",
  "atk-s0513a11:295_7": "pūjayamānāsu madhurena sarena taṁ vanasaṇḍaṁ unnādento imāya gāthāya dhammaṁ desesi –",
  "atk-s0513a11:296": "13.",
  "atk-s0513a11:297": " ‘‘Dhiratthu kaṇḍinaṁ sallaṁ, purisaṁ gāḷhavedhinaṁ;",
  "atk-s0513a11:298": "Dhiratthu taṁ janapadaṁ, yatthitthī pariṇāyikā;",
  "atk-s0513a11:299": "Te cāpi dhikkitā sattā, ye itthīnaṁ vasaṁ gatā’’ti.",
  "atk-s0513a11:300_0": "Tattha dhiratthūti garahaṇatthe nipāto, svāyamidha uttāsubbegavasena garahaṇe daṭṭhabbo.",
  "atk-s0513a11:300_1": "Uttasitubbiggo hi honto bodhisatto evamāha. Kaṇḍamassa atthīti kaṇḍī, taṁ kaṇḍinaṁ.",
  "atk-s0513a11:300_2": "Taṁ pana kaṇḍaṁ anupavisanaṭṭhena ‘‘salla’’nti vuccati, tasmā kaṇḍinaṁ sallanti ettha",
  "atk-s0513a11:300_3": "sallakaṇḍinanti attho. Sallaṁ vā assatthītipi sallo, taṁ sallaṁ. Mahantaṁ vaṇamukhaṁ",
  "atk-s0513a11:300_4": "katvā balavappahāraṁ dento gāḷhaṁ vijjhatīti gāḷhavedhī, taṁ gāḷhavedhinaṁ. Nānappakārena",
  "atk-s0513a11:300_5": "kaṇḍena, kumudapattasaṇṭhānathalena ujukagamaneneva sallena ca samannāgataṁ gāḷhavedhinaṁ",
  "atk-s0513a11:300_6": "purisaṁ dhiratthūti ayamettha attho. Pariṇāyikāti issarā saṁvidhāyikā. Dhikkitāti",
  "atk-s0513a11:300_7": "garahitā. Sesamettha uttānatthameva. Ito paraṁ pana ettakampi avatvā yaṁ yaṁ anuttānaṁ,",
  "atk-s0513a11:300_8": "taṁ tadeva vaṇṇayissāma. Evaṁ ekāya gāthāya tīṇi garahavatthūni dassetvā bodhisatto",
  "atk-s0513a11:300_9": "vanaṁ unnādetvā buddhalīlāya dhammaṁ desesi.",
  "atk-s0513a11:301_0": "Satthā imaṁ dhammadesanaṁ āharitvā saccāni pakāsesi, saccapariyosāne ukkaṇṭhitabhikkhu",
  "atk-s0513a11:301_1": "sotāpattiphale patiṭṭhahi. Satthā dve vatthūni kathetvā anusandhiṁ ghaṭetvā jātakaṁ",
  "atk-s0513a11:301_2": "samodhānesi. Ito paraṁ pana ‘‘dve vatthūni kathetvā’’ti idaṁ avatvā ‘‘anusandhiṁ",
  "atk-s0513a11:301_3": "ghaṭetvā’’ti ettakameva vakkhāma, avuttampi pana heṭṭhā vuttanayeneva yojetvā gahetabbaṁ.",
  "atk-s0513a11:302": "Tadā pabbateyyamigo ukkaṇṭhitabhikkhu ahosi, migapotikā purāṇadutiyikā, kāmesu dosaṁ dassetvā dhammadesakadevatā pana ahameva ahosinti.",
  "atk-s0513a11:303": "Kaṇḍijātakavaṇṇanā tatiyā.",
  "atk-s0513a11:305": " [14] 4. Vātamigajātakavaṇṇanā",
  "atk-s0513a11:306_0": "Nakiratthi rasehi pāpiyoti idaṁ satthā jetavane viharanto cūḷapiṇḍapātikatissattheraṁ",
  "atk-s0513a11:306_1": "ārabbha kathesi. Satthari kira rājagahaṁ upanissāya veḷuvane viharante tissakumāro",
  "atk-s0513a11:306_2": "nāma mahāvibhavassa seṭṭhikulassa putto ekadivasaṁ veḷuvanaṁ gantvā satthu dhammadesanaṁ",
  "atk-s0513a11:306_3": "sutvā pabbajitukāmo pabbajjaṁ yācitvā mātāpitūhi ananuññātattā paṭikkhitto sattāhaṁ",
  "atk-s0513a11:306_4": "bhattacchedaṁ katvā raṭṭhapālatthero viya mātāpitaro anujānāpetvā satthu santike",
  "atk-s0513a11:306_5": "pabbaji. Satthā taṁ pabbājetvā aḍḍhamāsamattaṁ veḷuvane viharitvā jetavanaṁ agamāsi.",
  "atk-s0513a11:306_6": "Tatrāyaṁ kulaputto terasa dhutaṅgāni samādāya sāvatthiyaṁ sapadānaṁ piṇḍāya caramāno",
  "atk-s0513a11:306_7": "kālaṁ vītināmeti, ‘‘cūḷapiṇḍapātikatissatthero nāmā’’ti vutte gaganatale puṇṇacando",
  "atk-s0513a11:306_8": "viya buddhasāsane pākaṭo paññāto ahosi.",
  "atk-s0513a11:307_0": "Tasmiṁ kāle rājagahe nakkhattakīḷāya vattamānāya therassa mātāpitaro yaṁ tassa gihikāle",
  "atk-s0513a11:307_1": "ahosi ābharaṇabhaṇḍakaṁ, taṁ ratanacaṅkoṭake nikkhipitvā ure ṭhapetvā ‘‘aññāsu nakkhattakīḷāsu",
  "atk-s0513a11:307_2": "amhākaṁ putto iminā alaṅkārena alaṅkato nakkhattaṁ kīḷati, taṁ no ekaputtaṁ gahetvā",
  "atk-s0513a11:307_3": "samaṇo gotamo sāvatthinagaraṁ gato, kahaṁ nu kho so etarahi nisinno, kahaṁ ṭhito’’ti vatvā rodanti.",
  "atk-s0513a11:308_0": "Athekā vaṇṇadāsī taṁ kulaṁ gantvā seṭṭhibhariyaṁ rodantiṁ disvā pucchi ‘‘kiṁ pana,",
  "atk-s0513a11:308_1": "ayye, rodasī’’ti? ‘‘Sā tamatthaṁ ārocesi’’. ‘‘Kiṁ pana, ayye, ayyaputto piyāyatī’’ti?",
  "atk-s0513a11:308_2": "‘‘Asukañca asukañcā’’ti. ‘‘Sace tumhe imasmiṁ gehe sabbaṁ issariyaṁ mayhaṁ detha,",
  "atk-s0513a11:308_3": "ahaṁ vo puttaṁ ānessāmī’’ti. Seṭṭhibhariyā ‘‘sādhū’’ti sampaṭicchitvā paribbayaṁ",
  "atk-s0513a11:308_4": "datvā mahantena parivārena taṁ uyyojesi ‘‘gaccha, attano balena mama puttaṁ ānehī’’ti.",
  "atk-s0513a11:308_5": "Sā paṭicchannayāne nisinnā sāvatthiṁ gantvā therassa bhikkhācāravīthiyaṁ nivāsaṁ",
  "atk-s0513a11:308_6": "gahetvā seṭṭhikulā āgate manusse therassa adassetvā attano parivāreneva parivutā",
  "atk-s0513a11:308_7": "therassa piṇḍāya paviṭṭhassa āditova uḷuṅkayāguñca rasakabhikkhañca datvā rasataṇhāya",
  "atk-s0513a11:308_8": "bandhitvā anukkamena gehe nisīdāpetvā bhikkhaṁ dadamānā ca attano vasaṁ upagatabhāvaṁ",
  "atk-s0513a11:308_9": "ñatvā gilānālayaṁ dassetvā antogabbhe nipajji. Theropi bhikkhācāravelāya sapadānaṁ",
  "atk-s0513a11:308_10": "caranto gehadvāraṁ agamāsi. Parijano therassa pattaṁ gahetvā theraṁ ghare nisīdāpesi.",
  "atk-s0513a11:308_11": "Thero nisīditvāva ‘‘kahaṁ upāsikā’’ti pucchi. ‘‘Gilānā, bhante, tumhākaṁ dassanaṁ",
  "atk-s0513a11:308_12": "icchatī’’ti. So rasataṇhāya baddho attano vatasamādānaṁ bhinditvā tassā nipannaṭṭhānaṁ",
  "atk-s0513a11:308_13": "pāvisi. Sā attano āgatakāraṇaṁ kathetvā taṁ palobhetvā rasataṇhāya bandhitvā uppabbājetvā",
  "atk-s0513a11:308_14": "attano vase ṭhapetvā yāne nisīdāpetvā mahantena parivārena rājagahameva agamāsi.",
  "atk-s0513a11:308_15": "Sā pavatti pākaṭā jātā.",
  "atk-s0513a11:309_0": "Bhikkhū dhammasabhāyaṁ sannisinnā ‘‘cūḷapiṇḍapātikatissattheraṁ kira ekā vaṇṇadāsī",
  "atk-s0513a11:309_1": "rasataṇhāya bandhitvā ādāya gatā’’ti kathaṁ samuṭṭhāpesuṁ. Satthā dhammasabhaṁ upagantvā",
  "atk-s0513a11:309_2": "alaṅkatadhammāsane nisīditvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:309_3": "āha. Te taṁ pavattiṁ kathayiṁsu. ‘‘Na, bhikkhave, idāneva eso bhikkhu rasataṇhāya",
  "atk-s0513a11:309_4": "bajjhitvā tassā vasaṁ gato, pubbepi tassā vasaṁ gatoyevā’’ti vatvā atītaṁ āhari.",
  "atk-s0513a11:310_0": "Atīte bārāṇasiyaṁ rañño brahmadattassa sañjayo nāma uyyānapālo ahosi. Atheko vātamigo",
  "atk-s0513a11:310_1": "taṁ uyyānaṁ āgantvā sañjayaṁ disvā palāyati, sañjayopi na taṁ tajjetvā nīharati.",
  "atk-s0513a11:310_2": "So punappunaṁ āgantvā uyyāneyeva carati. Uyyānapālo uyyāne nānappakārāni pupphaphalāni",
  "atk-s0513a11:310_3": "gahetvā divase divase rañño abhiharati. Atha naṁ ekadivasaṁ rājā pucchi ‘‘samma uyyānapāla,",
  "atk-s0513a11:310_4": "uyyāne kiñci acchariyaṁ passasī’’ti? ‘‘Deva, aññaṁ na passāmi, eko pana vātamigo",
  "atk-s0513a11:310_5": "āgantvā uyyāne carati, etaṁ passāmī’’ti. ‘‘Sakkhissati pana taṁ gahetu’’nti. ‘‘Thokaṁ",
  "atk-s0513a11:310_6": "madhuṁ labhanto anto rājanivesanampi naṁ ānetuṁ sakkhissāmi, devā’’ti. Rājā tassa",
  "atk-s0513a11:310_7": "madhuṁ dāpesi. So taṁ gahetvā uyyānaṁ gantvā vātamigassa caraṇaṭṭhāne tiṇāni madhunā",
  "atk-s0513a11:310_8": "makkhetvā nilīyi. Migo āgantvā madhumakkhitāni tiṇāni khāditvā rasataṇhāya baddho",
  "atk-s0513a11:310_9": "aññatra agantvā uyyānameva āgacchati. Uyyānapālo tassa madhumakkhitatiṇesu paluddhabhāvaṁ",
  "atk-s0513a11:310_10": "ñatvā anukkamena attānaṁ dassesi. So taṁ disvā katipāhaṁ palāyitvā punappunaṁ passanto",
  "atk-s0513a11:310_11": "vissāsaṁ āpajjitvā anukkamena uyyānapālassa hatthe ṭhitatiṇāni khādituṁ ārabhi.",
  "atk-s0513a11:311_0": "So tassa vissāsaṁ āpannabhāvaṁ ñatvā yāva rājanivesanā vīthiṁ kilañjehi parikkhipitvā",
  "atk-s0513a11:311_1": "tahiṁ tahiṁ sākhābhaṅgaṁ pātetvā madhulābukaṁ aṁse laggetvā tiṇakalāpaṁ upakacchake",
  "atk-s0513a11:311_2": "ṭhapetvā madhumakkhitāni tiṇāni migassa purato purato vikiranto antorājanivesanaṁyeva",
  "atk-s0513a11:311_3": "agamāsi. Mige anto paviṭṭhe dvāraṁ pidahiṁsu. Migo manusse disvā kampamāno maraṇabhayatajjito",
  "atk-s0513a11:311_4": "antonivesanaṅgaṇe ādhāvati paridhāvati. Rājā pāsādā oruyha taṁ kampamānaṁ disvā ‘‘vātamigo",
  "atk-s0513a11:311_5": "nāma manussānaṁ diṭṭhaṭṭhānaṁ sattāhaṁ na gacchati, tajjitaṭṭhānaṁ yāvajīvaṁ na gacchati,",
  "atk-s0513a11:311_6": "so evarūpo gahananissito vātamigo rasataṇhāya baddho idāni evarūpaṁ ṭhānaṁ āgato,",
  "atk-s0513a11:311_7": "natthi vata bho loke rasataṇhāya pāpataraṁ nāmā’’ti imāya gāthāya dhammadesanaṁ paṭṭhapesi –",
  "atk-s0513a11:312": "14.",
  "atk-s0513a11:313": " ‘‘Na kiratthi rasehi pāpiyo, āvāsehiva santhavehi vā;",
  "atk-s0513a11:314": "Vātamigaṁ gahananissitaṁ, vasamānesi rasehi sañjayo’’ti.",
  "atk-s0513a11:315_0": "Tattha kirāti anussavanatthe nipāto. Rasehīti jivhāviññeyyehi madhurambilādīhi. Pāpiyoti",
  "atk-s0513a11:315_1": "pāpataro. Āvāsehiva santhavehi vāti nibaddhavasanaṭṭhānasaṅkhātesu hi āvāsesupi mittasanthavesupi",
  "atk-s0513a11:315_2": "chandarāgo pāpakova, tehi pana sacchandarāgaparibhogehi āvāsehi vā mittasanthavehi",
  "atk-s0513a11:315_3": "vā sataguṇena ca sahassaguṇena ca satasahassaguṇena ca dhuvapaṭisevanaṭṭhena āhāraṁ",
  "atk-s0513a11:315_4": "vinā jīvitindriyapālanāya abhāvena ca sacchandarāgaparibhogarasāva pāpatarāti. Bodhisatto",
  "atk-s0513a11:315_5": "pana anussavāgataṁ viya imamatthaṁ katvā ‘‘na kiratthi rasehi pāpiyo, āvāsehiva santhavehi",
  "atk-s0513a11:315_6": "vā’’ti āha. Idāni tesaṁ pāpiyabhāvaṁ dassento ‘‘vātamiga’’ntiādimāha. Tattha gahananissitanti",
  "atk-s0513a11:315_7": "gahanaṭṭhānanissitaṁ. Idaṁ vuttaṁ hoti – passatha rasānaṁ pāpiyabhāvaṁ, idaṁ nāma",
  "atk-s0513a11:315_8": "araññāyatane gahananissitaṁ vātamigaṁ sañjayo uyyānapālo madhurasehi attano vasaṁ",
  "atk-s0513a11:315_9": "ānesi, sabbathāpi sacchandarāgaparibhogehi rasehi nāma aññaṁ pāpataraṁ lāmakataraṁ",
  "atk-s0513a11:315_10": "natthīti rasataṇhāya ādīnavaṁ kathesi. Kathetvā ca pana taṁ migaṁ araññameva pesesi.",
  "atk-s0513a11:316_0": "Satthāpi ‘‘na, bhikkhave, sā vaṇṇadāsī idāneva etaṁ rasataṇhāya bandhitvā attano",
  "atk-s0513a11:316_1": "vase karoti, pubbepi akāsiyevā’’ti imaṁ dhammadesanaṁ āharitvā anusandhiṁ ghaṭetvā",
  "atk-s0513a11:316_2": "jātakaṁ samodhānesi. ‘‘Tadā sañjayo ayaṁ vaṇṇadāsī ahosi, vātamigo cūḷapiṇḍapātiko,",
  "atk-s0513a11:316_3": "bārāṇasirājā pana ahameva ahosi’’nti.",
  "atk-s0513a11:317": "Vātamigajātakavaṇṇanā catutthā.",
  "atk-s0513a11:319": " [15] 5. Kharādiyajātakavaṇṇanā",
  "atk-s0513a11:320_0": "Aṭṭhakkhuraṁkharādiyeti idaṁ satthā jetavane viharanto aññataraṁ dubbacabhikkhuṁ",
  "atk-s0513a11:320_1": "ārabbha kathesi. So kira bhikkhu dubbaco ovādaṁ na gaṇhāti. Atha naṁ satthā pucchi",
  "atk-s0513a11:320_2": "‘‘saccaṁ kira tvaṁ bhikkhu dubbaco ovādaṁ na gaṇhāsī’’ti? ‘‘Saccaṁ bhagavā’’ti. Satthā",
  "atk-s0513a11:320_3": "‘‘pubbepi tvaṁ dubbacatāya paṇḍitānaṁ ovādaṁ aggahetvā pāsena baddho jīvitakkhayaṁ",
  "atk-s0513a11:320_4": "patto’’ti vatvā atītaṁ āhari.",
  "atk-s0513a11:321_0": "Atīte bārāṇasiyaṁ brahmadatte rajjaṁ kārente bodhisatto migo hutvā migagaṇaparivuto",
  "atk-s0513a11:321_1": "araññe vasati. Athassa bhaginimigī puttakaṁ dassetvā ‘‘bhātika, ayaṁ te bhāgineyyo,",
  "atk-s0513a11:321_2": "etaṁ migamāyaṁ uggaṇhāpehī’’ti paṭicchāpesi. So taṁ bhāgineyyaṁ ‘‘asukavelāya nāma",
  "atk-s0513a11:321_3": "āgantvā uggaṇhāhī’’ti āha. So vuttavelāya nāgacchati. Yathā ca ekadivasaṁ, evaṁ satta",
  "atk-s0513a11:321_4": "divase sattovāde atikkanto so migamāyaṁ anuggaṇhitvāva vicaranto pāse bajjhi. Mātāpissa",
  "atk-s0513a11:321_5": "bhātaraṁ upasaṅkamitvā ‘‘kiṁ te, bhātika, bhāgineyyo migamāyaṁ uggaṇhāpito’’ti pucchi.",
  "atk-s0513a11:321_6": "Bodhisatto ca ‘‘tassa anovādakassa mā cintayi, na te puttena migamāyā uggahitā’’ti",
  "atk-s0513a11:321_7": "vatvā idānipi taṁ anovaditukāmova hutvā imaṁ gāthamāha –",
  "atk-s0513a11:322": "15.",
  "atk-s0513a11:323": " ‘‘Aṭṭhakkhuraṁ kharādiye, migaṁ vaṅkātivaṅkinaṁ;",
  "atk-s0513a11:324": "Sattahi kālātikkantaṁ, na naṁ ovaditussahe’’ti.",
  "atk-s0513a11:325_0": "Tattha aṭṭhakkhuranti ekekasmiṁ pāde dvinnaṁ dvinnaṁ vasena aṭṭhakkhuraṁ. Kharādiyeti",
  "atk-s0513a11:325_1": "taṁ nāmena ālapati. Miganti sabbasaṅgāhikavacanaṁ. Vaṅkātivaṅkinanti mūle vaṅkāni,",
  "atk-s0513a11:325_2": "agge ativaṅkānīti vaṅkātivaṅkāni, tādisāni siṅgāni assa atthīti vaṅkātivaṅkī, taṁ",
  "atk-s0513a11:325_3": "vaṅkātivaṅkinaṁ. Sattahi kālātikkantanti sattahi ovādakālehi ovādaṁ atikkantaṁ. Na",
  "atk-s0513a11:325_4": "naṁ ovaditussaheti etaṁ dubbacamigaṁ ahaṁ ovadituṁ na ussahāmi, etassa me ovādatthāya",
  "atk-s0513a11:325_5": "cittampi na uppajjatīti dasseti. Atha naṁ dubbacamigaṁ pāse baddhaṁ luddo māretvā",
  "atk-s0513a11:325_6": "maṁsaṁ ādāya pakkāmi.",
  "atk-s0513a11:326_0": "Satthāpi ‘‘na tvaṁ bhikkhu idāneva dubbaco, pubbepi dubbacoyevā’’ti imaṁ dhammadesanaṁ",
  "atk-s0513a11:326_1": "āharitvā anusandhiṁ ghaṭetvā jātakaṁ samodhānesi. ‘‘Tadā bhāgineyyo migo dubbacabhikkhu",
  "atk-s0513a11:326_2": "ahosi, bhaginī uppalavaṇṇā, ovādamigo pana ahameva ahosi’’nti.",
  "atk-s0513a11:327": "Kharādiyajātakavaṇṇanā pañcamā.",
  "atk-s0513a11:329": " [16] 6. Tipallatthamigajātakavaṇṇanā",
  "atk-s0513a11:330_0": "Migaṁtipallatthanti idaṁ satthā kosambiyaṁ badarikārāme viharanto sikkhākāmaṁ rāhulattheraṁ",
  "atk-s0513a11:330_1": "ārabbha kathesi. Ekasmiñhi kāle satthari āḷavinagaraṁ upanissāya aggāḷave cetiye",
  "atk-s0513a11:330_2": "viharante bahū upāsakā upāsikā bhikkhū bhikkhuniyo ca vihāraṁ dhammassavanatthāya",
  "atk-s0513a11:330_3": "gacchanti, divā dhammassavanaṁ hoti. Gacchante pana kāle upāsikāyo bhikkhuniyo ca",
  "atk-s0513a11:330_4": "na gacchiṁsu, bhikkhū ceva upāsakā ca ahesuṁ. Tato paṭṭhāya rattiṁ dhammassavanaṁ",
  "atk-s0513a11:330_5": "jātaṁ. Dhammassavanapariyosāne therā bhikkhū attano attano vasanaṭṭhānāni gacchanti.",
  "atk-s0513a11:330_6": "Daharā sāmaṇerā ca upāsakehi saddhiṁ upaṭṭhānasālāyaṁ sayanti. Tesu niddaṁ upagatesu",
  "atk-s0513a11:330_7": "ekacce ghurughurupassāsā kākacchamānā dante khādantā nipajjiṁsu, ekacce muhuttaṁ",
  "atk-s0513a11:330_8": "niddāyitvā uṭṭhahiṁsu. Te taṁ vippakāraṁ disvā bhagavato ārocesuṁ. Bhagavā ‘‘yo pana",
  "atk-s0513a11:330_9": "bhikkhu anupasampannena sahaseyyaṁ kappeyya pācittiya’’nti (pāci. 49) sikkhāpadaṁ",
  "atk-s0513a11:330_10": "paññapetvā kosambiṁ agamāsi.",
  "atk-s0513a11:331_0": "Tattha bhikkhū āyasmantaṁ rāhulaṁ āhaṁsu – ‘‘āvuso rāhula, bhagavatā sikkhāpadaṁ",
  "atk-s0513a11:331_1": "paññattaṁ, idāni tvaṁ attano vasanaṭṭhānaṁ jānāhī’’ti. Pubbe pana te bhikkhū bhagavati",
  "atk-s0513a11:331_2": "ca gāravaṁ tassa cāyasmato sikkhākāmataṁ paṭicca taṁ attano vasanaṭṭhānaṁ āgataṁ",
  "atk-s0513a11:331_3": "ativiya saṅgaṇhanti, khuddakamañcakaṁ paññapetvā ussīsakakaraṇatthāya cīvaraṁ denti.",
  "atk-s0513a11:331_4": "Taṁ divasaṁ pana sikkhāpadabhayena vasanaṭṭhānampi na adaṁsu. Rāhulabhaddopi ‘‘pitā",
  "atk-s0513a11:331_5": "me’’ti dasabalassa vā, ‘‘upajjhāyo me’’ti dhammasenāpatino vā, ‘‘ācariyo me’’ti mahāmoggallānassa",
  "atk-s0513a11:331_6": "vā, ‘‘cūḷapitā me’’ti ānandattherassa vā santikaṁ agantvā dasabalassa vaḷañjanavaccakuṭiṁ",
  "atk-s0513a11:331_7": "brahmavimānaṁ pavisanto viya pavisitvā vāsaṁ kappesi. Buddhānañhi vaḷañjanakuṭiyaṁ",
  "atk-s0513a11:331_8": "dvāraṁ supihitaṁ hoti, gandhaparibhaṇḍakatā bhūmi, gandhadāmamālādāmāni osāritāneva",
  "atk-s0513a11:331_9": "honti, sabbarattiṁ dīpo jhāyati. Rāhulabhaddo pana na tassā kuṭiyā imaṁ sampattiṁ",
  "atk-s0513a11:331_10": "paṭicca tattha vāsaṁ upagato, bhikkhūhi pana ‘‘vasanaṭṭhānaṁ jānāhī’’ti vuttattā",
  "atk-s0513a11:331_11": "ovādagāravena sikkhākāmatāya tattha vāsaṁ upagato. Antarantarā hi bhikkhū taṁ āyasmantaṁ",
  "atk-s0513a11:331_12": "dūratova āgacchantaṁ disvā tassa vīmaṁsanatthāya muṭṭhisammajjaniṁ vā kacavarachaḍḍanakaṁ",
  "atk-s0513a11:331_13": "vā bahi khipitvā tasmiṁ āgate ‘‘āvuso, imaṁ kena chaḍḍita’’nti vadanti. Tattha kehici",
  "atk-s0513a11:331_14": "‘‘rāhulo iminā maggena gato’’ti vutte so āyasmā ‘‘nāhaṁ, bhante, etaṁ jānāmī’’ti",
  "atk-s0513a11:331_15": "avatvāva taṁ paṭisāmetvā ‘‘khamatha me, bhante’’ti khamāpetvā gacchati. Evamesa sikkhākāmo.",
  "atk-s0513a11:332_0": "So taṁ sikkhākāmataṁyeva paṭicca tattha vāsaṁ upagato. Atha satthā purearuṇaṁyeva",
  "atk-s0513a11:332_1": "vaccakuṭidvāre ṭhatvā ukkāsi, sopāyasmā ukkāsi. ‘‘Ko eso’’ti? ‘‘Ahaṁ rāhulo’’ti nikkhamitvā",
  "atk-s0513a11:332_2": "vandi. ‘‘Kasmā tvaṁ rāhula idha nipannosī’’ti? ‘‘Vasanaṭṭhānassa abhāvato’’. ‘‘Pubbe",
  "atk-s0513a11:332_3": "hi, bhante, bhikkhū mama saṅgahaṁ karonti, idāni attano āpattibhayena vasanaṭṭhānaṁ",
  "atk-s0513a11:332_4": "na denti, svāhaṁ ‘idaṁ aññesaṁ asaṅghaṭṭanaṭṭhāna’nti iminā kāraṇena idha nipannosmīti.",
  "atk-s0513a11:332_5": "Atha bhagavato ‘‘rāhulaṁ tāva bhikkhū evaṁ pariccajanti, aññe kuladārake pabbājetvā",
  "atk-s0513a11:332_6": "kiṁ karissantī’’ti dhammasaṁvego udapādi.",
  "atk-s0513a11:333_0": "Atha bhagavā pātova bhikkhū sannipātāpetvā dhammasenāpatiṁ pucchi ‘‘jānāsi pana tvaṁ,",
  "atk-s0513a11:333_1": "sāriputta, ajja katthaci rāhulassa vutthabhāva’’nti? ‘‘Na jānāmi, bhante’’ti. ‘‘Sāriputta,",
  "atk-s0513a11:333_2": "ajja rāhulo vaccakuṭiyaṁ vasi, sāriputta, tumhe rāhulaṁ evaṁ pariccajantā aññe kuladārake",
  "atk-s0513a11:333_3": "pabbājetvā kiṁ karissatha? Evañhi sante imasmiṁ sāsane pabbajitā na patiṭṭhā bhavissanti,",
  "atk-s0513a11:333_4": "ito dāni paṭṭhāya anupasampannena ekaṁ dve divase attano santike vasāpetvā tatiyadivase",
  "atk-s0513a11:333_5": "tesaṁ vasanaṭṭhānaṁ ñatvā bahi vāsethā’’ti imaṁ anupaññattiṁ katvā puna sikkhāpadaṁ paññapesi.",
  "atk-s0513a11:334_0": "Tasmiṁ samaye dhammasabhāyaṁ sannisinnā bhikkhū rāhulassa guṇakathaṁ kathenti ‘‘passathāvuso,",
  "atk-s0513a11:334_1": "yāva sikkhākāmo vatāyaṁ rāhulo, ‘tava vasanaṭṭhānaṁ jānāhī’ti vutto nāma ‘ahaṁ dasabalassa",
  "atk-s0513a11:334_2": "putto, tumhākaṁ senāsanasmā tumheyeva nikkhamathā’ti ekaṁ bhikkhumpi appaṭippharitvā",
  "atk-s0513a11:334_3": "vaccakuṭiyaṁ vāsaṁ kappesī’’ti. Evaṁ tesu kathayamānesu satthā dhammasabhaṁ gantvā",
  "atk-s0513a11:334_4": "alaṅkatāsane nisīditvā ‘‘kāya nuttha, bhikkhave, etarahi kathāya sannisinnā’’ti āha.",
  "atk-s0513a11:334_5": "‘‘Bhante, rāhulassa sikkhākāmakathāya, na aññāya kathāyā’’ti. Satthā ‘‘na, bhikkhave,",
  "atk-s0513a11:334_6": "rāhulo idāneva sikkhākāmo, pubbe tiracchānayoniyaṁ nibbattopi sikkhākāmoyevā’’ti vatvā atītaṁ āhari.",
  "atk-s0513a11:335_0": "Atīte rājagahe eko magadharājā rajjaṁ kāresi. Tadā bodhisatto migayoniyaṁ nibbattitvā",
  "atk-s0513a11:335_1": "migagaṇaparivuto araññe vasati. Athassa bhaginī attano puttakaṁ upanetvā ‘‘bhātika,",
  "atk-s0513a11:335_2": "imaṁ te bhāgineyyaṁ migamāyaṁ sikkhāpehī’’ti āha. Bodhisatto ‘‘sādhū’’ti paṭissuṇitvā",
  "atk-s0513a11:335_3": "‘‘gaccha, tāta, asukavelāya nāma āgantvā sikkheyyāsī’’ti āha. So mātulena vuttavelaṁ",
  "atk-s0513a11:335_4": "anatikkamitvā taṁ upasaṅkamitvā migamāyaṁ sikkhi. So ekadivasaṁ vane vicaranto pāsena",
  "atk-s0513a11:335_5": "baddho baddharavaṁ ravi, migagaṇo palāyitvā ‘‘putto te pāsena baddho’’ti tassa mātuyā",
  "atk-s0513a11:335_6": "ārocesi. Sā bhātu santikaṁ gantvā ‘‘bhātika, bhāgineyyo te migamāyaṁ sikkhāpito’’ti",
  "atk-s0513a11:335_7": "pucchi. Bodhisatto ‘‘mā tvaṁ puttassa kiñci pāpakaṁ āsaṅki, suggahitā tena migamāyā,",
  "atk-s0513a11:335_8": "idāni taṁ hāsayamāno āgacchissatī’’ti vatvā imaṁ gāthamāha –",
  "atk-s0513a11:336": "16.",
  "atk-s0513a11:337": " ‘‘Migaṁ tipallatthamanekamāyaṁ, aṭṭhakkhuraṁ aḍḍharattāpapāyiṁ;",
  "atk-s0513a11:338": "Ekena sotena chamāssasanto, chahi kalāhitibhoti bhāgineyyo’’ti.",
  "atk-s0513a11:339_0": "Tattha miganti bhāgineyyamigaṁ. Tipallatthanti pallatthaṁ vuccati sayanaṁ, ubhohi",
  "atk-s0513a11:339_1": "passehi ujukameva ca nipannakavasenāti tīhākārehi pallatthaṁ assa, tīṇi vā pallatthāni",
  "atk-s0513a11:339_2": "assāti tipallattho, taṁ tipallatthaṁ. Anekamāyanti bahumāyaṁ bahuvañcanaṁ. Aṭṭhakkhuranti",
  "atk-s0513a11:339_3": "ekekasmiṁ pāde dvinnaṁ dvinnaṁ vasena aṭṭhahi khurehi samannāgataṁ. Aḍḍharattāpapāyinti",
  "atk-s0513a11:339_4": "purimayāmaṁ atikkamitvā majjhimayāme araññato āgamma pānīyassa pivanato aḍḍharatte",
  "atk-s0513a11:339_5": "āpaṁ pivatīti aḍḍharattāpapāyī. Taṁ aḍḍharatte apāyinti attho. Mama bhāgineyyaṁ migaṁ",
  "atk-s0513a11:339_6": "ahaṁ sādhukaṁ migamāyaṁ uggaṇhāpesiṁ. Kathaṁ? Yathā ekena sotena chamāssasanto, chahi",
  "atk-s0513a11:339_7": "kalāhitibhoti bhāgineyyoti. Idaṁ vuttaṁ hoti – ahañhi tava puttaṁ tathā uggaṇhāpesiṁ,",
  "atk-s0513a11:339_8": "yathā ekasmiṁ uparimanāsikāsote vātaṁ sannirumbhitvā pathaviyā allīnena ekena heṭṭhimasotena",
  "atk-s0513a11:339_9": "tattheva chamāyaṁ assasanto chahi kalāhi luddakaṁ atibhoti, chahi koṭṭhāsehi ajjhottharati",
  "atk-s0513a11:339_10": "vañcetīti attho. Katamāhi chahi? Cattāro pāde pasāretvā ekena passena seyyāya, khurehi",
  "atk-s0513a11:339_11": "tiṇapaṁsukhaṇanena, jivhāninnāmanena udarassa uddhumātabhāvakaraṇena, uccārapassāvavissajjanena,",
  "atk-s0513a11:339_12": "vātasannirumbhanenāti.",
  "atk-s0513a11:340_0": "Aparo nayo – pādena paṁsuṁ gahetvā abhimukhākaḍḍhanena, paṭipaṇāmanena, ubhosu passesu",
  "atk-s0513a11:340_1": "sañcaraṇena, udaraṁ uddhaṁ pakkhipanena, adho avakkhipanenāti imāhi chahi kalāhi",
  "atk-s0513a11:340_2": "yathā atibhoti, ‘‘mato aya’’nti saññaṁ uppādetvā vañceti, evaṁ taṁ migamāyaṁ uggaṇhāpesinti dīpeti.",
  "atk-s0513a11:341_0": "Aparo nayo – tathā naṁ uggaṇhāpesiṁ, yathā ekena sotena chamāssasanto chahi kalāhiti",
  "atk-s0513a11:341_1": "dvīsupi nayesu dassitehi chahi kāraṇehi kalāhiti kalāyissati, luddaṁ vañcessatīti",
  "atk-s0513a11:341_2": "attho. Bhotīti bhaginiṁ ālapati. Bhāgineyyoti evaṁ chahi kāraṇehi vañcanakaṁ bhāgineyyaṁ",
  "atk-s0513a11:341_3": "niddisati. Evaṁ bodhisatto bhāgineyyassa migamāyāya sādhukaṁ uggahitabhāvaṁ dassento",
  "atk-s0513a11:341_4": "bhaginiṁ samassāseti.",
  "atk-s0513a11:342_0": "Sopi migapotako pāse baddho avipphanditvāyeva bhūmiyaṁ mahāphāsukapassena pāde pasāretvā",
  "atk-s0513a11:342_1": "nipanno pādānaṁ āsannaṭṭhāne khureheva paharitvā paṁsuñca tiṇāni ca uppāṭetvā uccārapassāvaṁ",
  "atk-s0513a11:342_2": "vissajjetvā sīsaṁ pātetvā jivhaṁ ninnāmetvā sarīraṁ kheḷakilinnaṁ katvā vātaggahaṇena",
  "atk-s0513a11:342_3": "udaraṁ uddhumātakaṁ katvā akkhīni parivattetvā heṭṭhā nāsikāsotena vātaṁ sañcarāpento",
  "atk-s0513a11:342_4": "uparimanāsikāsotena vātaṁ sannirumbhitvā sakalasarīraṁ thaddhabhāvaṁ gāhāpetvā matākāraṁ",
  "atk-s0513a11:342_5": "dassesi. Nīlamakkhikāpi naṁ samparivāresuṁ, tasmiṁ tasmiṁ ṭhāne kākā nilīyiṁsu. Luddo",
  "atk-s0513a11:342_6": "āgantvā udaraṁ hatthena paharitvā ‘‘atipātova baddho bhavissati, pūtiko jāto’’ti",
  "atk-s0513a11:342_7": "tassa bandhanarajjukaṁ mocetvā ‘‘etthevadāni naṁ ukkantitvā maṁsaṁ ādāya gamissāmī’’ti",
  "atk-s0513a11:342_8": "nirāsaṅko hutvā sākhāpalāsaṁ gahetuṁ āraddho. Migapotakopi uṭṭhāya catūhi pādehi",
  "atk-s0513a11:342_9": "ṭhatvā kāyaṁ vidhunitvā gīvaṁ pasāretvā mahāvātena chinnavalāhako viya vegena mātu santikaṁ agamāsi.",
  "atk-s0513a11:343_0": "Satthāpi ‘‘na, bhikkhave, rāhulo idāneva sikkhākāmo, pubbepi sikkhākāmoyevā’’ti imaṁ",
  "atk-s0513a11:343_1": "dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā bhāgineyyamigapotako",
  "atk-s0513a11:343_2": "rāhulo ahosi, mātā uppalavaṇṇā, mātulamigo pana ahameva ahosi’’nti.",
  "atk-s0513a11:344": "Tipallatthamigajātakavaṇṇanā chaṭṭhā.",
  "atk-s0513a11:346": " [17] 7. Mālutajātakavaṇṇanā",
  "atk-s0513a11:347_0": "Kāḷevā yadi vā juṇheti idaṁ satthā jetavane viharanto dve vuḍḍhapabbajite ārabbha",
  "atk-s0513a11:347_1": "kathesi. Te kira kosalajanapade ekasmiṁ araññāvāse vasanti. Eko kāḷatthero nāma,",
  "atk-s0513a11:347_2": "eko juṇhatthero nāma. Athekadivasaṁ juṇho kāḷaṁ pucchi ‘‘bhante kāḷa, sītaṁ nāma",
  "atk-s0513a11:347_3": "kasmiṁ kāle hotī’’ti. So ‘‘kāḷe hotī’’ti āha. Athekadivasaṁ kāḷo juṇhaṁ pucchi –",
  "atk-s0513a11:347_4": "‘‘bhante juṇha, sītaṁ nāma kasmiṁ kāle hotī’’ti. So ‘‘juṇhe hotī’’ti āha. Te ubhopi",
  "atk-s0513a11:347_5": "attano kaṅkhaṁ chindituṁ asakkontā satthu santikaṁ gantvā satthāraṁ vanditvā ‘‘bhante,",
  "atk-s0513a11:347_6": "sītaṁ nāma kasmiṁ kāle hotī’’ti pucchiṁsu. Satthā tesaṁ kathaṁ sutvā ‘‘pubbepi ahaṁ,",
  "atk-s0513a11:347_7": "bhikkhave, tumhākaṁ imaṁ pañhaṁ kathesiṁ, bhavasaṅkhepagatattā pana na sallakkhayitthā’’ti vatvā atītaṁ āhari.",
  "atk-s0513a11:348_0": "Atīte ekasmiṁ pabbatapāde sīho ca byaggho ca dve sahāyā ekissāyeva guhāya vasanti.",
  "atk-s0513a11:348_1": "Tadā bodhisattopi isipabbajjaṁ pabbajitvā tasmiṁyeva pabbatapāde vasati. Athekadivasaṁ",
  "atk-s0513a11:348_2": "tesaṁ sahāyakānaṁ sītaṁ nissāya vivādo udapādi. Byaggho ‘‘kāḷeyeva sītaṁ hotī’’ti",
  "atk-s0513a11:348_3": "āha. Sīho ‘‘juṇheyeva sītaṁ hotī’’ti āha. Te ubhopi attano kaṅkhaṁ chindituṁ asakkontā",
  "atk-s0513a11:348_4": "bodhisattaṁ pucchiṁsu. Bodhisatto imaṁ gāthamāha –",
  "atk-s0513a11:349": "17.",
  "atk-s0513a11:350": " ‘‘Kāḷe vā yadi vā juṇhe, yadā vāyati māluto;",
  "atk-s0513a11:351": "Vātajāni hi sītāni, ubhotthamaparājitā’’ti.",
  "atk-s0513a11:352_0": "Tattha kāḷe vā yadi vā juṇheti kāḷapakkhe vā juṇhapakkhe vā. Yadā vāyati mālutoti",
  "atk-s0513a11:352_1": "yasmiṁ samaye puratthimādibhedo vāto vāyati, tasmiṁ samaye sītaṁ hoti. Kiṁkāraṇā?",
  "atk-s0513a11:352_2": "Vātajāni hi sītāni, yasmā vāte vijjanteyeva sītāni honti, kāḷapakkho vā juṇhapakkho",
  "atk-s0513a11:352_3": "vā ettha apamāṇanti vuttaṁ hoti. Ubhotthamaparājitāti ubhopi tumhe imasmiṁ pañhe",
  "atk-s0513a11:352_4": "aparājitāti. Evaṁ bodhisatto te sahāyake saññāpesi.",
  "atk-s0513a11:353_0": "Satthāpi ‘‘bhikkhave, pubbepi mayā tumhākaṁ ayaṁ pañho kathito’’ti imaṁ dhammadesanaṁ",
  "atk-s0513a11:353_1": "āharitvā saccāni pakāsesi, saccapariyosāne dvepi therā sotāpattiphale patiṭṭhahiṁsu.",
  "atk-s0513a11:353_2": "Satthā anusandhiṁ ghaṭetvā jātakaṁ samodhānesi ‘‘tadā byaggho kāḷo ahosi, sīho juṇho,",
  "atk-s0513a11:353_3": "pañhavissajjanakatāpaso pana ahameva ahosi’’nti.",
  "atk-s0513a11:354": "Mālutajātakavaṇṇanā sattamā.",
  "atk-s0513a11:356": " [18] 8. Matakabhattajātakavaṇṇanā",
  "atk-s0513a11:357_0": "Evaṁ ce sattā jāneyyunti idaṁ satthā jetavane viharanto matakabhattaṁ ārabbha kathesi.",
  "atk-s0513a11:357_1": "Tasmiñhi kāle manussā bahū ajeḷakādayo māretvā kālakate ñātake uddissa matakabhattaṁ",
  "atk-s0513a11:357_2": "nāma denti. Bhikkhū te manusse tathā karonte disvā satthāraṁ pucchiṁsu ‘‘etarahi,",
  "atk-s0513a11:357_3": "bhante, manussā bahū pāṇe jīvitakkhayaṁ pāpetvā matakabhattaṁ nāma denti. Atthi nu",
  "atk-s0513a11:357_4": "kho, bhante, ettha vuḍḍhī’’ti? Satthā ‘‘na, bhikkhave, ‘matakabhattaṁ dassāmā’ti",
  "atk-s0513a11:357_5": "katepi pāṇātipāte kāci vuḍḍhi nāma atthi, pubbe paṇḍitā ākāse nisajja dhammaṁ desetvā",
  "atk-s0513a11:357_6": "ettha ādīnavaṁ kathetvā sakalajambudīpavāsike etaṁ kammaṁ jahāpesuṁ. Idāni pana bhavasaṅkhepagatattā",
  "atk-s0513a11:357_7": "puna pātubhūta’’nti vatvā atītaṁ āhari.",
  "atk-s0513a11:358_0": "Atīte bārāṇasiyaṁ brahmadatte rajjaṁ kārente eko tiṇṇaṁ vedānaṁ pāragū disāpāmokkho",
  "atk-s0513a11:358_1": "ācariyabrāhmaṇo ‘‘matakabhattaṁ dassāmī’’ti ekaṁ eḷakaṁ gāhāpetvā antevāsike āha",
  "atk-s0513a11:358_2": "– ‘‘tātā, imaṁ eḷakaṁ nadiṁ netvā nhāpetvā kaṇṭhe mālaṁ parikkhipitvā pañcaṅgulikaṁ",
  "atk-s0513a11:358_3": "datvā maṇḍetvā ānethā’’ti. Te ‘‘sādhū’’ti paṭissuṇitvā taṁ ādāya nadiṁ gantvā nhāpetvā",
  "atk-s0513a11:358_4": "maṇḍetvā nadītīre ṭhapesuṁ. So eḷako attano pubbakammaṁ disvā ‘‘evarūpā nāma dukkhā",
  "atk-s0513a11:358_5": "ajja muccissāmī’’ti somanassajāto mattikāghaṭaṁ bhindanto viya mahāhasitaṁ hasitvā",
  "atk-s0513a11:358_6": "puna ‘‘ayaṁ brāhmaṇo maṁ ghātetvā mayā laddhadukkhaṁ labhissatī’’ti brāhmaṇe kāruññaṁ",
  "atk-s0513a11:358_7": "uppādetvā mahantena saddena parodi.",
  "atk-s0513a11:359_0": "Atha naṁ te māṇavā pucchiṁsu ‘‘samma eḷaka , tvaṁ mahāsaddena hasi ceva rodi ca,",
  "atk-s0513a11:359_1": "kena nu kho kāraṇena hasi, kena kāraṇena parodī’’ti? ‘‘Tumhe maṁ imaṁ kāraṇaṁ attano",
  "atk-s0513a11:359_2": "ācariyassa santike puccheyyāthā’’ti. Te taṁ ādāya gantvā idaṁ kāraṇaṁ ācariyassa",
  "atk-s0513a11:359_3": "ārocesuṁ. Ācariyo tesaṁ vacanaṁ sutvā eḷakaṁ pucchi ‘‘kasmā tvaṁ eḷaka, hasi, kasmā",
  "atk-s0513a11:359_4": "rodī’’ti? Eḷako attanā katakammaṁ jātissarañāṇena anussaritvā brāhmaṇassa kathesi",
  "atk-s0513a11:359_5": "‘‘ahaṁ, brāhmaṇa, pubbe tādisova mantajjhāyakabrāhmaṇo hutvā ‘matakabhattaṁ dassāmī’ti",
  "atk-s0513a11:359_6": "ekaṁ eḷakaṁ māretvā matakabhattaṁ adāsiṁ, svāhaṁ ekassa eḷakassa ghātitattā ekenūnesu",
  "atk-s0513a11:359_7": "pañcasu attabhāvasatesu sīsacchedaṁ pāpuṇiṁ, ayaṁ me koṭiyaṁ ṭhito pañcasatimo attabhāvo,",
  "atk-s0513a11:359_8": "svāhaṁ ‘ajja evarūpā dukkhā muccissāmī’ti somanassajāto iminā kāraṇena hasiṁ. Rodanto",
  "atk-s0513a11:359_9": "pana ‘ahaṁ tāva ekaṁ eḷakaṁ māretvā pañca jātisatāni sīsacchedadukkhaṁ patvā ajja",
  "atk-s0513a11:359_10": "tamhā dukkhā muccissāmi, ayaṁ pana brāhmaṇo maṁ māretvā ahaṁ viya pañca jātisatāni",
  "atk-s0513a11:359_11": "sīsacchedadukkhaṁ labhissatī’ti tayi kāruññena rodi’’nti. ‘‘Eḷaka, mā bhāyi, nāhaṁ",
  "atk-s0513a11:359_12": "taṁ māressāmī’’ti. ‘‘Brāhmaṇa, kiṁ vadesi, tayi mārentepi amārentepi na sakkā ajja",
  "atk-s0513a11:359_13": "mayā maraṇā muccitu’’nti. ‘‘Eḷaka, mā bhāyi, ahaṁ te ārakkhaṁ gahetvā tayā saddhiṁyeva",
  "atk-s0513a11:359_14": "vicarissāmī’’ti. ‘‘Brāhmaṇa, appamattako tava ārakkho, mayā katapāpaṁ pana mahantaṁ balava’’nti.",
  "atk-s0513a11:360_0": "Brāhmaṇo eḷakaṁ muñcitvā ‘‘imaṁ eḷakaṁ kassacipi māretuṁ na dassāmī’’ti antevāsike",
  "atk-s0513a11:360_1": "ādāya eḷakeneva saddhiṁ vicari. Eḷako vissaṭṭhamattova ekaṁ pāsāṇapiṭṭhiṁ nissāya",
  "atk-s0513a11:360_2": "jātagumbe gīvaṁ ukkhipitvā paṇṇāni khādituṁ āraddho. Taṅkhaṇaññeva tasmiṁ pāsāṇapiṭṭhe",
  "atk-s0513a11:360_3": "asani pati, tato ekā pāsāṇasakalikā chijjitvā eḷakassa pasāritagīvāya patitvā sīsaṁ",
  "atk-s0513a11:360_4": "chindi, mahājano sannipati. Tadā bodhisatto tasmiṁ ṭhāne rukkhadevatā hutvā nibbatto.",
  "atk-s0513a11:360_5": "So passantasseva tassa mahājanassa devatānubhāvena ākāse pallaṅkena nisīditvā ‘‘ime",
  "atk-s0513a11:360_6": "sattā evaṁ pāpassa phalaṁ jānamānā appevanāma pāṇātipātaṁ na kareyyu’’nti madhurassarena",
  "atk-s0513a11:360_7": "dhammaṁ desento imaṁ gāthamāha –",
  "atk-s0513a11:361": "18.",
  "atk-s0513a11:362": " ‘‘Evaṁ ce sattā jāneyyuṁ, dukkhāyaṁ jātisambhavo;",
  "atk-s0513a11:363": "Na pāṇo pāṇinaṁ haññe, pāṇaghātī hi socatī’’ti.",
  "atk-s0513a11:364_0": "Tattha evaṁ ce sattā jāneyyunti ime sattā evaṁ ce jāneyyuṁ. Kathaṁ? Dukkhāyaṁ jātisambhavoti",
  "atk-s0513a11:364_1": "ayaṁ tattha tattha jāti ca jātassa anukkamena vaḍḍhisaṅkhāto sambhavo ca jarābyādhimaraṇaappiyasampayogapiyavippayogahatthapādacchedādīnaṁ",
  "atk-s0513a11:364_2": "dukkhānaṁ vatthubhūtattā ‘‘dukkho’’ti yadi jāneyyuṁ. Na pāṇo pāṇinaṁ haññeti ‘‘paraṁ",
  "atk-s0513a11:364_3": "vadhanto jātisambhave vadhaṁ labhati, pīḷento pīḷaṁ labhatī’’ti jātisambhavassa dukkhavatthutāya",
  "atk-s0513a11:364_4": "dukkhabhāvaṁ jānanto koci pāṇo aññaṁ pāṇinaṁ na haññe, satto sattaṁ na haneyyāti",
  "atk-s0513a11:364_5": "attho. Kiṁkāraṇā? Pāṇaghātī hi socatīti, yasmā sāhatthikādīsu chasu payogesu yena",
  "atk-s0513a11:364_6": "kenaci payogena parassa jīvitindriyupacchedanena pāṇaghātī puggalo aṭṭhasu mahānirayesu",
  "atk-s0513a11:364_7": "soḷasasu ussadanirayesu nānappakārāya tiracchānayoniyā pettivisaye asurakāyeti imesu",
  "atk-s0513a11:364_8": "catūsu apāyesu mahādukkhaṁ anubhavamāno dīgharattaṁ antonijjhāyanalakkhaṇena sokena",
  "atk-s0513a11:364_9": "socati. Yathā vāyaṁ eḷako maraṇabhayena socati, evaṁ dīgharattaṁ socatītipi ñatvā",
  "atk-s0513a11:364_10": "na pāṇo pāṇinaṁ haññe, koci pāṇātipātakammaṁ nāma na kareyya. Mohena pana mūḷhā avijjāya",
  "atk-s0513a11:364_11": "andhīkatā imaṁ ādīnavaṁ apassantā pāṇātipātaṁ karontīti.",
  "atk-s0513a11:365_0": "Evaṁ mahāsatto nirayabhayena tajjetvā dhammaṁ desesi. Manussā taṁ dhammadesanaṁ sutvā",
  "atk-s0513a11:365_1": "nirayabhayabhītā pāṇātipātā viramiṁsu. Bodhisattopi dhammaṁ desetvā mahājanaṁ sīle",
  "atk-s0513a11:365_2": "patiṭṭhāpetvā yathākammaṁ gato, mahājanopi bodhisattassa ovāde ṭhatvā dānādīni puññāni",
  "atk-s0513a11:365_3": "katvā devanagaraṁ pūresi. Satthā imaṁ dhammadesanaṁ āharitvā anusandhiṁ ghaṭetvā",
  "atk-s0513a11:365_4": "jātakaṁ samodhānesi ‘‘ahaṁ tena samayena rukkhadevatā ahosi’’nti.",
  "atk-s0513a11:366": "Matakabhattajātakavaṇṇanā aṭṭhamā.",
  "atk-s0513a11:368": " [19] 9. Āyācitabhattajātakavaṇṇanā",
  "atk-s0513a11:369_0": "Sacemucce pecca mucceti idaṁ satthā jetavane viharanto devatānaṁ āyācanabalikammaṁ",
  "atk-s0513a11:369_1": "ārabbha kathesi. Tadā kira manussā vaṇijjāya gacchantā pāṇe vadhitvā devatānaṁ balikammaṁ",
  "atk-s0513a11:369_2": "katvā ‘‘mayaṁ anantarāyena atthasiddhiṁ patvā āgantvā puna tumhākaṁ balikammaṁ karissāmā’’ti",
  "atk-s0513a11:369_3": "āyācitvā gacchanti. Tatthānantarāyena atthasiddhiṁ patvā āgatā ‘‘devatānubhāvena",
  "atk-s0513a11:369_4": "idaṁ jāta’’nti maññamānā bahū pāṇe vadhitvā āyācanato muccituṁ balikammaṁ karonti,",
  "atk-s0513a11:369_5": "taṁ disvā bhikkhū ‘‘atthi nu kho, bhante, ettha attho’’ti bhagavantaṁ pucchiṁsu.",
  "atk-s0513a11:369_6": "Bhagavā atītaṁ āhari.",
  "atk-s0513a11:370_0": "Atīte kāsiraṭṭhe ekasmiṁ gāmake kuṭumbiko gāmadvāre ṭhitanigrodharukkhe devatāya",
  "atk-s0513a11:370_1": "balikammaṁ paṭijānitvā anantarāyena āgantvā bahū pāṇe vadhitvā ‘‘āyācanato muccissāmī’’ti",
  "atk-s0513a11:370_2": "rukkhamūlaṁ gato. Rukkhadevatā khandhaviṭape ṭhatvā imaṁ gāthamāha –",
  "atk-s0513a11:371": "19.",
  "atk-s0513a11:372": " ‘‘Sace mucce pecca mucce, muccamāno hi bajjhati;",
  "atk-s0513a11:373": "Na hevaṁ dhīrā muccanti, mutti bālassa bandhana’’nti.",
  "atk-s0513a11:374_0": "Tattha sace mucce pecca mucceti bho purisa, tvaṁ sace mucce yadi muccitukāmosi. Pecca",
  "atk-s0513a11:374_1": "mucceti yathā paraloke na bajjhasi, evaṁ muccāhi. Muccamāno hi bajjhatīti yathā pana",
  "atk-s0513a11:374_2": "tvaṁ pāṇaṁ vadhitvā muccituṁ icchasi, evaṁ muccamāno hi pāpakammena bajjhati. Tasmā",
  "atk-s0513a11:374_3": "na hevaṁ dhīrā muccantīti ye paṇḍitapurisā, te evaṁ paṭissavato na muccanti. Kiṁkāraṇā?",
  "atk-s0513a11:374_4": "Evarūpā hi mutti bālassa bandhanaṁ, esā pāṇātipātaṁ katvā mutti nāma bālassa bandhanameva",
  "atk-s0513a11:374_5": "hotīti dhammaṁ desesi. Tato paṭṭhāya manussā evarūpā pāṇātipātakammā viratā dhammaṁ",
  "atk-s0513a11:374_6": "caritvā devanagaraṁ pūrayiṁsu.",
  "atk-s0513a11:375": "Satthā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi ‘‘ahaṁ tena samayena rukkhadevatā ahosi’’nti.",
  "atk-s0513a11:376": "Āyācitabhattajātakavaṇṇanā navamā.",
  "atk-s0513a11:378": " [20] 10. Naḷapānajātakavaṇṇanā",
  "atk-s0513a11:379_0": "Disvāpadamanuttiṇṇanti idaṁ satthā kosalesu cārikaṁ caramāno naḷakapānagāmaṁ patvā",
  "atk-s0513a11:379_1": "naḷakapānapokkharaṇiyaṁ ketakavane viharanto naḷadaṇḍake ārabbha kathesi. Tadā kira",
  "atk-s0513a11:379_2": "bhikkhū naḷakapānapokkharaṇiyaṁ nhatvā sūcigharatthāya sāmaṇerehi naḷadaṇḍake gāhāpetvā",
  "atk-s0513a11:379_3": "te sabbatthakameva chidde disvā satthāraṁ upasaṅkamitvā ‘‘bhante, mayaṁ sūcigharatthāya",
  "atk-s0513a11:379_4": "naḷadaṇḍake gaṇhāpema, te mūlato yāva aggā sabbatthakameva chiddā, kiṁ nu kho eta’’nti",
  "atk-s0513a11:379_5": "pucchiṁsu. Satthā ‘‘idaṁ, bhikkhave, mayhaṁ porāṇakaadhiṭṭhāna’’nti vatvā atītaṁ āhari.",
  "atk-s0513a11:380_0": "Pubbe kira so vanasaṇḍo arañño ahosi. Tassāpi pokkharaṇiyā eko dakarakkhaso otiṇṇotiṇṇe",
  "atk-s0513a11:380_1": "khādati. Tadā bodhisatto rohitamigapotakappamāṇo kapirājā hutvā asītisahassamattavānaraparivuto",
  "atk-s0513a11:380_2": "yūthaṁ pariharanto tasmiṁ araññe vasati. So vānaragaṇassa ovādaṁ adāsi ‘‘tātā, imasmiṁ",
  "atk-s0513a11:380_3": "araññe visarukkhāpi amanussapariggahitapokkharaṇiyopi honti, tumhe akhāditapubbaṁ",
  "atk-s0513a11:380_4": "phalāphalaṁ khādantā vā apītapubbaṁ pānīyaṁ pivantā vā maṁ paṭipuccheyyāthā’’ti.",
  "atk-s0513a11:380_5": "Te ‘‘sādhū’’ti paṭissuṇitvā ekadivasaṁ agatapubbaṭṭhānaṁ gatā tattha bahudeva divasaṁ",
  "atk-s0513a11:380_6": "caritvā pānīyaṁ gavesamānā ekaṁ pokkharaṇiṁ disvā pānīyaṁ apivitvāva bodhisattassāgamanaṁ",
  "atk-s0513a11:380_7": "olokayamānā nisīdiṁsu. Bodhisatto āgantvā ‘‘kiṁ tātā, pānīyaṁ na pivathā’’ti āha.",
  "atk-s0513a11:380_8": "‘‘Tumhākaṁ āgamanaṁ olokemā’’ti. ‘‘Suṭṭhu, tātā’’ti bodhisatto pokkharaṇiṁ āvijjhitvā",
  "atk-s0513a11:380_9": "padaṁ paricchindanto otiṇṇameva passi, na uttiṇṇaṁ. So ‘‘nissaṁsayaṁ esā amanussapariggahitā’’ti",
  "atk-s0513a11:380_10": "ñatvā ‘‘suṭṭhu vo kataṁ, tātā, pānīyaṁ apivantehi, amanussapariggahitā aya’’nti āha.",
  "atk-s0513a11:381_0": "Dakarakkhasopi tesaṁ anotaraṇabhāvaṁ ñatvā nīlodaro paṇḍaramukho surattahatthapādo",
  "atk-s0513a11:381_1": "bībhacchadassano hutvā udakaṁ dvidhā katvā nikkhamitvā ‘‘kasmā nisinnāttha, otaritvā",
  "atk-s0513a11:381_2": "pānīyaṁ pivathā’’ti āha. Atha naṁ bodhisatto pucchi ‘‘tvaṁ idha nibbattadakarakkhasosī’’ti?",
  "atk-s0513a11:381_3": "‘‘Āma, aha’’nti. ‘‘Tvaṁ pokkharaṇiṁ otiṇṇake labhasī’’ti? ‘‘Āma, labhāmi, ahaṁ idhotiṇṇaṁ",
  "atk-s0513a11:381_4": "antamaso sakuṇikaṁ upādāya na kiñci muñcāmi, tumhepi sabbe khādissāmī’’ti. ‘‘Na mayaṁ",
  "atk-s0513a11:381_5": "attānaṁ tuyhaṁ khādituṁ dassāmā’’ti. ‘‘Pānīyaṁ pana pivissathā’’ti. ‘‘Āma, pānīyaṁ",
  "atk-s0513a11:381_6": "pivissāma, na ca te vasaṁ gamissāmā’’ti. ‘‘Atha kathaṁ pānīyaṁ pivissathā’’ti? Kiṁ",
  "atk-s0513a11:381_7": "pana tvaṁ maññasi ‘‘otaritvā pivissantī’’ti. ‘‘Mayañhi anotaritvā asītisahassānipi",
  "atk-s0513a11:381_8": "ekamekaṁ naḷadaṇḍakaṁ gahetvā uppalanāḷena udakaṁ pivantā viya tava pokkharaṇiyā",
  "atk-s0513a11:381_9": "pānīyaṁ pivissāma, evaṁ no tvaṁ khādituṁ na sakkhissasī’’ti. Etamatthaṁ viditvā satthā",
  "atk-s0513a11:381_10": "abhisambuddho hutvā imissā gāthāya purimapadadvayaṁ abhāsi –",
  "atk-s0513a11:382": "20.",
  "atk-s0513a11:383": " ‘‘Disvā padamanuttiṇṇaṁ, disvānotaritaṁ pada’’nti.",
  "atk-s0513a11:384_0": "Tassattho – bhikkhave, so kapirājā tassā pokkharaṇiyā ekampi uttiṇṇapadaṁ nāddasa,",
  "atk-s0513a11:384_1": "otaritaṁ pana otiṇṇapadameva addasa. Evaṁ disvā padaṁ anuttiṇṇaṁ disvāna otaritaṁ",
  "atk-s0513a11:384_2": "padaṁ ‘‘addhāyaṁ pokkharaṇī amanussapariggahitā’’ti ñatvā tena saddhiṁ sallapanto sapariso āha –",
  "atk-s0513a11:385": "‘‘Naḷena vāriṁ pissāmā’’ti;",
  "atk-s0513a11:386": "Tassattho – mayaṁ tava pokkharaṇiyaṁ naḷena pānīyaṁ pivissāmāti. Puna mahāsatto āha –",
  "atk-s0513a11:387": "‘‘Neva maṁ tvaṁ vadhissasī’’ti;",
  "atk-s0513a11:388": "Evaṁ naḷena pānīyaṁ pivantaṁ saparisampi maṁ tvaṁ neva vadhissasīti attho.",
  "atk-s0513a11:389_0": "Evañca pana vatvā bodhisatto ekaṁ naḷadaṇḍakaṁ āharāpetvā pāramiyo āvajjetvā saccakiriyaṁ",
  "atk-s0513a11:389_1": "katvā mukhena dhami, naḷo anto kiñci gaṇṭhiṁ asesetvā sabbatthakameva susiro ahosi",
  "atk-s0513a11:389_2": ". Iminā niyāmena aparampi aparampi āharāpetvā mukhena dhamitvā adāsi. Evaṁ santepi",
  "atk-s0513a11:389_3": "na sakkā niṭṭhāpetuṁ, tasmā evaṁ na gahetabbaṁ. Bodhisatto pana ‘‘imaṁ pokkharaṇiṁ",
  "atk-s0513a11:389_4": "parivāretvā jātā sabbepi naḷā ekacchiddā hontū’’ti adhiṭṭhāsi . Bodhisattānañhi hitūpacārassa",
  "atk-s0513a11:389_5": "mahantatāya adhiṭṭhānaṁ samijjhati. Tato paṭṭhāya sabbepi taṁ pokkharaṇiṁ parivāretvā",
  "atk-s0513a11:389_6": "uṭṭhitanaḷā ekacchiddā jātā. Imasmiñhi kappe cattāri kappaṭṭhiyapāṭihāriyāni nāma.",
  "atk-s0513a11:389_7": "Katamāni cattāri? Cande sasalakkhaṇaṁ sakalampi imaṁ kappaṁ ṭhassati, vaṭṭakajātake",
  "atk-s0513a11:389_8": "aggino nibbutaṭṭhānaṁ sakalampi imaṁ kappaṁ aggi na jhāyissati, ghaṭīkāranivesanaṭṭhānaṁ",
  "atk-s0513a11:389_9": "sakalampi imaṁ kappaṁ anovassakaṁ ṭhassati, imaṁ pokkharaṇiṁ parivāretvā uṭṭhitanaḷā",
  "atk-s0513a11:389_10": "sakalampi imaṁ kappaṁ ekacchiddā bhavissantīti imāni cattāri kappaṭṭhiyapāṭihāriyāni nāma.",
  "atk-s0513a11:390_0": "Bodhisatto evaṁ adhiṭṭhahitvā ekaṁ naḷaṁ ādāya nisīdi. Tepi asītisahassavānarā ekekaṁ",
  "atk-s0513a11:390_1": "ādāya pokkharaṇiṁ parivāretvā nisīdiṁsu. Tepi bodhisattassa naḷena ākaḍḍhitvā pānīyaṁ",
  "atk-s0513a11:390_2": "pivanakāle sabbe tīre nisinnāva piviṁsu. Evaṁ tehi pānīye pivite dakarakkhaso kiñci",
  "atk-s0513a11:390_3": "alabhitvā anattamano sakanivesanameva gato. Bodhisattopi saparivāro araññameva pāvisi.",
  "atk-s0513a11:391_0": "Satthā pana ‘‘imesaṁ, bhikkhave, naḷānaṁ ekacchiddabhāvo nāma mayhamevetaṁ porāṇakaadhiṭṭhāna’’nti",
  "atk-s0513a11:391_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā dakarakkhaso",
  "atk-s0513a11:391_2": "devadatto ahosi, asītisahassavānarā buddhaparisā, upāyakusalo pana kapirājā ahameva ahosi’’nti.",
  "atk-s0513a11:392": "Naḷapānajātakavaṇṇanā dasamā.",
  "atk-s0513a11:393": "Sīlavaggo dutiyo.",
  "atk-s0513a11:394": "Tassuddānaṁ –",
  "atk-s0513a11:395": "Nigrodhaṁ lakkhaṇaṁ kaṇḍi, vātamigaṁ kharādiyaṁ;",
  "atk-s0513a11:396": "Tipallatthaṁ mālutañca, matabhatta ayācitaṁ;",
  "atk-s0513a11:397": "Naḷapānanti te dasāti.",
  "atk-s0513a11:398": "3. Kuruṅgavaggo",
  "atk-s0513a11:400": " [21] 1. Kuruṅgamigajātakavaṇṇanā",
  "atk-s0513a11:401_0": "Ñātametaṁkuruṅgassāti idaṁ satthā veḷuvane viharanto devadattaṁ ārabbha kathesi.",
  "atk-s0513a11:401_1": "Ekasmiñhi samaye dhammasabhāyaṁ sannipatitā bhikkhū ‘‘āvuso devadatto tathāgatassa",
  "atk-s0513a11:401_2": "ghātanatthāya dhanuggahe payojesi, silaṁ pavijjhi, dhanapālaṁ vissajjesi, sabbathāpi",
  "atk-s0513a11:401_3": "dasabalassa vadhāya parisakkatī’’ti devadattassa avaṇṇaṁ kathentā nisīdiṁsu. Satthā",
  "atk-s0513a11:401_4": "āgantvā paññattāsane nisinno ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:401_5": "pucchi. Bhante, devadatto tumhākaṁ vadhāya parisakkatīti tassa aguṇakathāya sannisinnāmhāti.",
  "atk-s0513a11:401_6": "Satthā ‘‘na, bhikkhave, devadatto idāneva mama vadhāya parisakkati, pubbepi mama",
  "atk-s0513a11:401_7": "vadhāya parisakkiyeva, na ca pana maṁ vadhituṁ asakkhī’’ti vatvā atītaṁ āhari.",
  "atk-s0513a11:402_0": "Atīte bārāṇasiyaṁ brahmadatte rajjaṁ kārente bodhisatto kuruṅgamigo hutvā ekasmiṁ",
  "atk-s0513a11:402_1": "araññāyatane phalāni khādanto vasati. So ekasmiṁ kāle phalasampanne sepaṇṇirukkhe",
  "atk-s0513a11:402_2": "sepaṇṇiphalāni khādati. Atheko gāmavāsī aṭṭakaluddako phalarukkhamūlesu migānaṁ padāni",
  "atk-s0513a11:402_3": "upadhāretvā uparirukkhe aṭṭakaṁ bandhitvā tattha nisīditvā phalāni khādituṁ āgatāgate",
  "atk-s0513a11:402_4": "mige sattiyā vijjhitvā tesaṁ maṁsaṁ vikkiṇanto jīvikaṁ kappeti. So ekadivasaṁ tasmiṁ",
  "atk-s0513a11:402_5": "rukkhamūle bodhisattassa padavaḷañjaṁ disvā tasmiṁ sepaṇṇirukkhe aṭṭakaṁ bandhitvā",
  "atk-s0513a11:402_6": "pātova bhuñjitvā sattiṁ ādāya vanaṁ pavisitvā taṁ rukkhaṁ āruhitvā aṭṭake nisīdi.",
  "atk-s0513a11:402_7": "Bodhisattopi pātova vasanaṭṭhānā nikkhamitvā ‘‘sepaṇṇiphalāni khādissāmī’’ti āgamma",
  "atk-s0513a11:402_8": "taṁ rukkhamūlaṁ sahasāva apavisitvā ‘‘kadāci aṭṭakaluddakā rukkhesu aṭṭakaṁ bandhanti,",
  "atk-s0513a11:402_9": "atthi nu kho evarūpo upaddavo’’ti pariggaṇhanto bāhiratova aṭṭhāsi.",
  "atk-s0513a11:403_0": "Luddakopi bodhisattassa anāgamanabhāvaṁ ñatvā aṭṭake nisinnova sepaṇṇiphalāni khipitvā",
  "atk-s0513a11:403_1": "khipitvā tassa purato pātesi. Bodhisatto ‘‘imāni phalāni āgantvā mayhaṁ purato patanti,",
  "atk-s0513a11:403_2": "atthi nu kho upari luddako’’ti punappunaṁ ullokento luddakaṁ disvā apassanto viya",
  "atk-s0513a11:403_3": "hutvā ‘‘ambho, rukkha-pubbe tvaṁ olambakaṁ cārento viya ujukameva phalāni pātesi,",
  "atk-s0513a11:403_4": "ajja pana te rukkhadhammo pariccatto, evaṁ tayā rukkhadhamme pariccatte ahampi aññaṁ",
  "atk-s0513a11:403_5": "rukkhamūlaṁ upasaṅkamitvā mayhaṁ āhāraṁ pariyesissāmī’’ti vatvā imaṁ gāthamāha –",
  "atk-s0513a11:404": "21.",
  "atk-s0513a11:405": " ‘‘Ñātametaṁ kuruṅgassa, yaṁ tvaṁ sepaṇṇi seyyasi;",
  "atk-s0513a11:406": "Aññaṁ sepaṇṇi gacchāmi, na me te ruccate phala’’nti.",
  "atk-s0513a11:407_0": "Tattha ñātanti pākaṭaṁ jātaṁ. Etanti idaṁ. Kuruṅgassāti kuruṅgamigassa. Yaṁ tvaṁ",
  "atk-s0513a11:407_1": "sepaṇṇi seyyasīti yaṁ tvaṁ ambho sepaṇṇirukkha purato phalāni pātayamāno seyyasi",
  "atk-s0513a11:407_2": "viseyyasi visiṇṇaphalo hosi, taṁ sabbaṁ kuruṅgamigassa pākaṭaṁ jātaṁ. Na me te ruccate",
  "atk-s0513a11:407_3": "phalanti evaṁ phalaṁ dadamānāya na me tava phalaṁ ruccati, tiṭṭha tvaṁ, ahaṁ aññattha",
  "atk-s0513a11:407_4": "gacchissāmīti agamāsi.",
  "atk-s0513a11:408_0": "Athassa luddako aṭṭake nisinnova sattiṁ khipitvā ‘‘gaccha, viraddho dānimhi ta’’nti",
  "atk-s0513a11:408_1": "āha. Bodhisatto nivattitvā ṭhito āha ‘‘ambho purisa, idānīsi kiñcāpi maṁ viraddho,",
  "atk-s0513a11:408_2": "aṭṭha pana mahāniraye soḷasaussadaniraye pañcavidhabandhanādīni ca kammakāraṇāni",
  "atk-s0513a11:408_3": "aviraddhoyevāsī’’ti. Evañca pana vatvā palāyitvā yathāruciṁ gato, luddopi otaritvā yathāruciṁ gato.",
  "atk-s0513a11:409_0": "Satthāpi ‘‘na, bhikkhave, devadatto idāneva mama vadhāya parisakkati, pubbepi parisakkiyeva,",
  "atk-s0513a11:409_1": "na ca pana maṁ vadhituṁ asakkhī’’ti imaṁ dhammadesanaṁ āharitvā anusandhiṁ ghaṭetvā",
  "atk-s0513a11:409_2": "jātakaṁ samodhānesi – ‘‘tadā aṭṭakaluddako devadatto ahosi, kuruṅgamigo pana ahameva ahosi’’nti.",
  "atk-s0513a11:410": "Kuruṅgamigajātakavaṇṇanā paṭhamā.",
  "atk-s0513a11:412": " [22] 2. Kukkurajātakavaṇṇanā",
  "atk-s0513a11:413": "Yekukkurāti idaṁ satthā jetavane viharanto ñātatthacariyaṁ ārabbha kathesi. Sā dvādasakanipāte bhaddasālajātake āvibhavissati. Idaṁ pana vatthuṁ patiṭṭhapetvā atītaṁ āhari.",
  "atk-s0513a11:414_0": "Atīte bārāṇasiyaṁ brahmadatte rajjaṁ kārente bodhisatto tathārūpaṁ kammaṁ paṭicca",
  "atk-s0513a11:414_1": "kukkurayoniyaṁ nibbattitvā anekasatakukkuraparivuto mahāsusāne vasati. Athekadivasaṁ",
  "atk-s0513a11:414_2": "rājā setasindhavayuttaṁ sabbālaṅkārapaṭimaṇḍitaṁ rathaṁ āruyha uyyānaṁ gantvā tattha",
  "atk-s0513a11:414_3": "divasabhāgaṁ kīḷitvā atthaṅgate sūriye nagaraṁ pāvisi. Tassa taṁ rathavarattaṁ yathānaddhameva",
  "atk-s0513a11:414_4": "rājaṅgaṇe ṭhapayiṁsu, so rattibhāge deve vassante tinto. Uparipāsādato koleyyakasunakhā",
  "atk-s0513a11:414_5": "otaritvā tassa cammañca naddhiñca khādiṁsu. Punadivase rañño ārocesuṁ ‘‘deva, niddhamanamukhena",
  "atk-s0513a11:414_6": "sunakhā pavisitvā rathassa cammañca naddhiñca khādiṁsū’’ti. Rājā sunakhānaṁ kujjhitvā",
  "atk-s0513a11:414_7": "‘‘diṭṭhadiṭṭhaṭṭhāne sunakhe ghātethā’’ti āha. Tato paṭṭhāya sunakhānaṁ mahābyasanaṁ",
  "atk-s0513a11:414_8": "udapādi. Te diṭṭhidiṭṭhaṭṭhāne ghātiyamānā palāyitvā susānaṁ gantvā bodhisattassa santikaṁ agamaṁsu.",
  "atk-s0513a11:415_0": "Bodhisatto ‘tumhe bahū sannipatitā, kiṁ nu kho kāraṇa’’nti pucchi. Te ‘‘antepure",
  "atk-s0513a11:415_1": "kira rathassa cammañca naddhi ca sunakhehi khāditā’ti kuddho rājā sunakhavadhaṁ āṇāpesi,",
  "atk-s0513a11:415_2": "bahū sunakhā vinassanti, mahābhayaṁ uppanna’’nti āhaṁsu. Bodhisatto cintesi ‘‘ārakkhaṭṭhāne",
  "atk-s0513a11:415_3": "bahi sunakhānaṁ okāso natthi, antorājanivesane koleyyakasunakhānameva taṁ kammaṁ",
  "atk-s0513a11:415_4": "bhavissati. Idāni pana corānaṁ kiñci bhayaṁ natthi, acorā maraṇaṁ labhanti, yaṁnūnāhaṁ",
  "atk-s0513a11:415_5": "core rañño dassetvā ñātisaṅghassa jīvitadānaṁ dadeyya’’nti. So ñātake samassāsetvā",
  "atk-s0513a11:415_6": "‘‘tumhe mā bhāyittha, ahaṁ vo abhayaṁ āharissāmi, yāva rājānaṁ passāmi, tāva idheva",
  "atk-s0513a11:415_7": "hothā’’ti pāramiyo āvajjetvā mettābhāvanaṁ purecārikaṁ katvā ‘‘mayhaṁ upari leḍḍuṁ",
  "atk-s0513a11:415_8": "vā muggaraṁ vā mā koci khipituṁ ussahī’’ti adhiṭṭhāya ekakova antonagaraṁ pāvisi.",
  "atk-s0513a11:415_9": "Atha naṁ disvā ekasattopi kujjhitvā olokento nāma nāhosi. Rājāpi sunakhavadhaṁ āṇāpetvā",
  "atk-s0513a11:415_10": "sayaṁ vinicchaye nisinno hoti. Bodhisatto tattheva gantvā pakkhanditvā rañño āsanassa",
  "atk-s0513a11:415_11": "heṭṭhā pāvisi. Atha naṁ rājapurisā nīharituṁ āraddhā, rājā pana vāresi.",
  "atk-s0513a11:416_0": "So thokaṁ vissamitvā heṭṭhāsanā nikkhamitvā rājānaṁ vanditvā ‘‘deva, tumhe kukkure",
  "atk-s0513a11:416_1": "mārāpethā’’ti pucchi. ‘‘Āma, mārāpemaha’’nti . ‘‘Ko nesaṁ aparādho narindā’’ti? ‘‘Rathassa",
  "atk-s0513a11:416_2": "me parivāracammañca naddhiñca khādiṁsū’’ti. ‘‘Ye khādiṁsu, te jānāthā’’ti? ‘‘Na jānāmā’’ti.",
  "atk-s0513a11:416_3": "‘‘‘Ime nāma cammakhādakacorā’ti tathato ajānitvā diṭṭhadiṭṭhaṭṭhāneyeva mārāpanaṁ",
  "atk-s0513a11:416_4": "na yuttaṁ, devā’’ti. ‘‘Rathacammassa kukkurehi khāditattā ‘diṭṭhadiṭṭhe sabbeva mārethā’ti",
  "atk-s0513a11:416_5": "sunakhavadhaṁ āṇāpesi’’nti. ‘‘Kiṁ pana vo manussā sabbeva kukkure mārenti, udāhu",
  "atk-s0513a11:416_6": "maraṇaṁ alabhantāpi atthī’’ti? ‘‘Atthi, amhākaṁ ghare koleyyakā maraṇaṁ na labhantī’’ti.",
  "atk-s0513a11:416_7": "Mahārāja idāneva tumhe ‘‘rathacammassa kukkurehi khāditattā ‘diṭṭhadiṭṭhe sabbeva",
  "atk-s0513a11:416_8": "mārethā’ti sunakhavadhaṁ āṇāpesi’’nti avocuttha, idāni pana ‘‘amhākaṁ ghare koleyyakā",
  "atk-s0513a11:416_9": "maraṇaṁ na labhantī’’ti vadetha. ‘‘Nanu evaṁ sante tumhe chandādivasena agatigamanaṁ",
  "atk-s0513a11:416_10": "gacchatha, agatigamanañca nāma na yuttaṁ, na ca rājadhammo, raññā nāma kāraṇagavesakena",
  "atk-s0513a11:416_11": "tulāsadisena bhavituṁ vaṭṭati, idāni ca koleyyakā maraṇaṁ na labhanti, dubbalasunakhāva",
  "atk-s0513a11:416_12": "labhanti, evaṁ sante nāyaṁ sabbasunakhaghaccā, dubbalaghātikā nāmesā’’ti. Evañca",
  "atk-s0513a11:416_13": "pana vatvā mahāsatto madhurassaraṁ nicchāretvā ‘‘mahārāja, yaṁ tumhe karotha, nāyaṁ",
  "atk-s0513a11:416_14": "dhammo’’ti rañño dhammaṁ desento imaṁ gāthamāha –",
  "atk-s0513a11:417": "22.",
  "atk-s0513a11:418": " ‘‘Ye kukkurā rājakulamhi vaddhā, koleyyakā vaṇṇabalūpapannā;",
  "atk-s0513a11:419": "Teme na vajjhā mayamasma vajjhā, nāyaṁ saghaccā dubbalaghātikāya’’nti.",
  "atk-s0513a11:420_0": "Tattha ye kukkurāti ye sunakhā. Yathā hi dhāruṇhopi passāvo ‘‘pūtimutta’’nti, tadahujātopi",
  "atk-s0513a11:420_1": "siṅgālo ‘‘jarasiṅgālo’’ti, komalāpi galocilatā ‘‘pūtilatā’’ti, suvaṇṇavaṇṇopi kāyo",
  "atk-s0513a11:420_2": "‘‘pūtikāyo’’ti vuccati, evamevaṁ vassasatikopi sunakho ‘‘kukkuro’’ti vuccati. Tasmā",
  "atk-s0513a11:420_3": "mahallakā kāyabalūpapannāpi te ‘‘kukkurā’’tveva vuttā. Vaddhāti vaḍḍhitā. Koleyyakāti",
  "atk-s0513a11:420_4": "rājakule jātā sambhūtā saṁvaḍḍhā. Vaṇṇabalūpapannāti sarīravaṇṇena ceva kāyabalena",
  "atk-s0513a11:420_5": "ca sampannā. Teme na vajjhāti te ime sassāmikā sārakkhā na vajjhā. Mayamasma vajjhāti",
  "atk-s0513a11:420_6": "assāmikā anārakkhā mayaṁ vajjhā nāma jātā. Nāyaṁ saghaccāti evaṁ sante ayaṁ avisesena",
  "atk-s0513a11:420_7": "saghaccā nāma na hoti. Dubbalaghātikāyanti ayaṁ pana dubbalānaṁyeva ghātanato dubbalaghātikā",
  "atk-s0513a11:420_8": "nāma hoti. Rājūhi nāma corā niggaṇhitabbā, no acorā. Idha pana corānaṁ kiñci bhayaṁ",
  "atk-s0513a11:420_9": "natthi, acorā maraṇaṁ labhanti. Aho imasmiṁ loke ayuttaṁ vattati, aho adhammo vattatīti.",
  "atk-s0513a11:421_0": "Rājā bodhisattassa vacaraṁ sutvā āha – ‘‘jānāsi tvaṁ, paṇḍita, asukehi nāma rathacammaṁ",
  "atk-s0513a11:421_1": "khādita’’nti? ‘‘Āma, jānāmī’’ti. ‘‘Kehi khādita’’nti? ‘‘Tumhākaṁ gehe vasanakehi",
  "atk-s0513a11:421_2": "koleyyakasunakhehī’’ti. ‘‘Kathaṁ tehi khāditabhāvo jānitabbo’’ti? ‘‘Ahaṁ tehi khāditabhāvaṁ",
  "atk-s0513a11:421_3": "dassesāmī’’ti. ‘‘Dassehi paṇḍitā’’ti. ‘‘Tumhākaṁ ghare koleyyakasunakhe āharāpetvā",
  "atk-s0513a11:421_4": "thokaṁ takkañca dabbatiṇāni ca āharāpethā’’ti. Rājā tathā akāsi. Atha naṁ mahāsatto",
  "atk-s0513a11:421_5": "‘‘imāni tiṇāni takkena maddāpetvā ete sunakhe pāyethā’’ti āha. Rājā tathā katvā pāyāpesi,",
  "atk-s0513a11:421_6": "pītā pītā sunakhā saddhiṁ cammehi vamiṁsu. Rājā ‘‘sabbaññubuddhassa byākaraṇaṁ viyā’’ti",
  "atk-s0513a11:421_7": "tuṭṭho bodhisattassa setacchattena pūjaṁ akāsi. Bodhisatto ‘‘dhammaṁ cara, mahārāja,",
  "atk-s0513a11:421_8": "mātāpitūsu khattiyā’’tiādīhi (jā. 2.17.39) tesakuṇajātake āgatāhi dasahi dhammacariyagāthāhi",
  "atk-s0513a11:421_9": "rañño dhammaṁ desetvā ‘‘mahārāja, ito paṭṭhāya appamatto hohī’’ti rājānaṁ pañcasu",
  "atk-s0513a11:421_10": "sīlesu patiṭṭhāpetvā setacchattaṁ raññova paṭiadāsi.",
  "atk-s0513a11:422_0": "Rājā mahāsattassa dhammakathaṁ sutvā sabbasattānaṁ abhayaṁ datvā bodhisattaṁ ādiṁ",
  "atk-s0513a11:422_1": "katvā sabbasunakhānaṁ attano bhojanasadisameva niccabhattaṁ paṭṭhapetvā bodhisattassa",
  "atk-s0513a11:422_2": "ovāde ṭhito yāvatāyukaṁ dānādīni puññāni katvā kālaṁ katvā devaloke uppajji. Kukkurovādo",
  "atk-s0513a11:422_3": "dasa vassasahassāni pavatti. Bodhisattopi yāvatāyukaṁ ṭhatvā yathākammaṁ gato.",
  "atk-s0513a11:423_0": "Satthā ‘‘na, bhikkhave, tathāgato idāneva ñātakānaṁ atthaṁ carati, pubbepi cariyevā’’ti",
  "atk-s0513a11:423_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā rājā",
  "atk-s0513a11:423_2": "ānando ahosi, avasesā parisā buddhaparisā, kukkurapaṇḍito pana ahameva ahosi’’nti.",
  "atk-s0513a11:424": "Kukkurajātakavaṇṇanā dutiyā.",
  "atk-s0513a11:426": " [23] 3. Bhojājānīyajātakavaṇṇanā",
  "atk-s0513a11:427_0": "Apipassena semānoti idaṁ satthā jetavane viharanto ekaṁ ossaṭṭhavīriyaṁ bhikkhuṁ",
  "atk-s0513a11:427_1": "ārabbha kathesi. Tasmiñhi samaye satthā taṁ bhikkhuṁ āmantetvā ‘‘bhikkhu, pubbe paṇḍitā",
  "atk-s0513a11:427_2": "anāyatanepi vīriyaṁ akaṁsu, pahāraṁ laddhāpi neva ossajiṁsū’’ti vatvā atītaṁ āhari.",
  "atk-s0513a11:428_0": "Atīte bārāṇasiyaṁ brahmadatte rajjaṁ kārente bodhisatto bhojājānīyasindhavakule nibbatto",
  "atk-s0513a11:428_1": "sabbālaṅkārasampanno bārāṇasirañño maṅgalasso ahosi. So satasahassagghanikāya suvaṇṇapātiyaṁyeva",
  "atk-s0513a11:428_2": "nānaggarasasampannaṁ tivassikagandhasālibhojanaṁ bhuñjati, cātujjātikagandhūpalittāyameva",
  "atk-s0513a11:428_3": "bhūmiyaṁ tiṭṭhati, taṁ ṭhānaṁ rattakambalasāṇiparikkhittaṁ upari suvaṇṇatārakakhacitacelavitānaṁ",
  "atk-s0513a11:428_4": "samosaritagandhadāmamālādāmaṁ avijahitagandhatelapadīpaṁ hoti. Bārāṇasirajjaṁ pana",
  "atk-s0513a11:428_5": "apatthentā rājāno nāma natthi. Ekaṁ samayaṁ satta rājāno bārāṇasiṁ parikkhipitvā",
  "atk-s0513a11:428_6": "‘‘amhākaṁ rajjaṁ vā detu, yuddhaṁ vā’’ti bārāṇasirañño paṇṇaṁ pesesuṁ. Rājā amacce",
  "atk-s0513a11:428_7": "sannipātetvā taṁ pavattiṁ ācikkhitvā ‘‘idāni kiṁ karoma, tātā’’ti pucchi. ‘‘Deva,",
  "atk-s0513a11:428_8": "tumhehi tāva āditova yuddhāya na gantabbaṁ, asukaṁ nāma assārohaṁ pesetvā yuddhaṁ",
  "atk-s0513a11:428_9": "kāretha, tasmiṁ asakkonte pacchā jānissāmā’’ti. Rājā taṁ pakkosāpetvā ‘‘sakkhissasi,",
  "atk-s0513a11:428_10": "tāta, sattahi rājūhi saddhiṁ yuddhaṁ kātu’’nti āha. ‘‘Deva, sace bhojājānīyasindhavaṁ",
  "atk-s0513a11:428_11": "labhāmi, tiṭṭhantu satta rājāno, sakalajambudīpe rājūhipi saddhiṁ yujjhituṁ sakkhissāmī’’ti.",
  "atk-s0513a11:428_12": "‘‘Tāta, bhojājānīyasindhavo vā hotu añño vā, yaṁ icchasi, taṁ gahetvā yuddhaṁ karohī’’ti.",
  "atk-s0513a11:429_0": "So ‘‘sādhu, devā’’ti rājānaṁ vanditvā pāsādā oruyha bhojājānīyasindhavaṁ āharāpetvā",
  "atk-s0513a11:429_1": "suvammitaṁ katvā attanāpi sabbasannāhasannaddho khaggaṁ bandhitvā sindhavapiṭṭhivaragato",
  "atk-s0513a11:429_2": "nagarā nikkhamma vijjulatā viya caramāno paṭhamaṁ balakoṭṭhakaṁ bhinditvā ekaṁ rājānaṁ",
  "atk-s0513a11:429_3": "jīvaggāhameva gahetvā āgantvā nagare balassa niyyādetvā puna gantvā dutiyaṁ balakoṭṭhakaṁ",
  "atk-s0513a11:429_4": "bhinditvā tathā tatiyanti evaṁ pañca rājāno jīvaggāhaṁ gahetvā chaṭṭhaṁ balakoṭṭhakaṁ",
  "atk-s0513a11:429_5": "bhinditvā chaṭṭhassa rañño gahitakāle bhojājānīyo pahāraṁ labhati, lohitaṁ paggharati,",
  "atk-s0513a11:429_6": "vedanā balavatiyo vattanti. Assāroho tassa pahaṭabhāvaṁ ñatvā bhojājānīyasindhavaṁ",
  "atk-s0513a11:429_7": "rājadvāre nipajjāpetvā sannāhaṁ sithilaṁ katvā aññaṁ assaṁ sannayhituṁ āraddho. Bodhisatto",
  "atk-s0513a11:429_8": "mahāphāsukapassena nipannova akkhīni ummiletvā assārohaṁ disvā ‘‘ayaṁ aññaṁ assaṁ",
  "atk-s0513a11:429_9": "sannayhati, ayañca asso sattamaṁ balakoṭṭhakaṁ bhinditvā sattamaṁ rājānaṁ gaṇhituṁ",
  "atk-s0513a11:429_10": "na sakkhissati, mayā katakammañca nassissati, appaṭisamo assārohopi nassissati, rājāpi",
  "atk-s0513a11:429_11": "parahatthaṁ gamissati, ṭhapetvā maṁ añño asso sattamaṁ balakoṭṭhakaṁ bhinditvā sattamaṁ",
  "atk-s0513a11:429_12": "rājānaṁ gahetuṁ samattho nāma natthī’’ti nipannakova assārohaṁ pakkosāpetvā ‘‘samma",
  "atk-s0513a11:429_13": "assāroha, sattamaṁ balakoṭṭhakaṁ bhinditvā sattamaṁ rājānaṁ gahetuṁ samattho ṭhapetvā",
  "atk-s0513a11:429_14": "maṁ añño asso nāma natthi, nāhaṁ mayā katakammaṁ nāsessāmi, mamaññeva uṭṭhāpetvā",
  "atk-s0513a11:429_15": "sannayhāhī’’ti vatvā imaṁ gāthamāha –",
  "atk-s0513a11:430": "23.",
  "atk-s0513a11:431": " ‘‘Api passena semāno, sallebhi sallalīkato;",
  "atk-s0513a11:432": "Seyyova vaḷavā bhojjho, yuñja maññeva sārathī’’ti.",
  "atk-s0513a11:433_0": "Tattha api passena semānoti ekena passena sayamānakopi. Sallebhi sallalīkatoti sallehi",
  "atk-s0513a11:433_1": "viddhopi samāno. Seyyova vaḷavā bhojjhoti vaḷavāti sindhavakulesu ajāto khaluṅkasso.",
  "atk-s0513a11:433_2": "Bhojjhoti bhojājānīyasindhavo. Iti etasmā vaḷavā sallehi viddhopi bhojājānīyasindhavova",
  "atk-s0513a11:433_3": "seyyo varo uttamo. Yuñja maññeva sārathīti yasmā eva gatopi ahameva seyyo, tasmā",
  "atk-s0513a11:433_4": "mamaññeva yojehi, maṁ vammehīti vadati.",
  "atk-s0513a11:434_0": "Assāroho bodhisattaṁ uṭṭhāpetvā vaṇaṁ bandhitvā susannaddhaṁ sannayhitvā tassa piṭṭhiyaṁ",
  "atk-s0513a11:434_1": "nisīditvā sattamaṁ balakoṭṭhakaṁ bhinditvā sattamaṁ rājānaṁ jīvaggāhaṁ gahetvā rājabalassa",
  "atk-s0513a11:434_2": "niyyādesi, bodhisattampi rājadvāraṁ ānayiṁsu. Rājā tassa dassanatthāya nikkhami.",
  "atk-s0513a11:434_3": "Mahāsatto rājānaṁ āha – ‘‘mahārāja, satta rājāno mā ghātayittha, sapathaṁ kāretvā",
  "atk-s0513a11:434_4": "vissajjetha, mayhañca assārohassa ca dātabbaṁ yasaṁ assārohasseva detha , satta rājāno",
  "atk-s0513a11:434_5": "gahetvā dinnayodhaṁ nāma nāsetuṁ na vaṭṭati. Tumhepi dānaṁ detha, sīlaṁ rakkhatha,",
  "atk-s0513a11:434_6": "dhammena samena rajjaṁ kārethā’’ti. Evaṁ bodhisattena rañño ovāde dinne bodhisattassa",
  "atk-s0513a11:434_7": "sannāhaṁ mocayiṁsu, so sannāhe muttamatteyeva nirujjhi. Rājā tassa sarīrakiccaṁ kāretvā",
  "atk-s0513a11:434_8": "assārohassa mahantaṁ yasaṁ datvā satta rājāno puna attanno adubbhāya sapathaṁ kāretvā",
  "atk-s0513a11:434_9": "sakasakaṭṭhānāni pesetvā dhammena samena rajjaṁ kāretvā jīvitapariyosāne yathākammaṁ gato.",
  "atk-s0513a11:435_0": "Satthā ‘‘evaṁ bhikkhu pubbe paṇḍitā anāyatanepi vīriyaṁ akaṁsu, evarūpaṁ pahāraṁ",
  "atk-s0513a11:435_1": "laddhāpi na ossajiṁsu, tvaṁ pana evarūpe niyyānikasāsane pabbajitvā kasmā vīriyaṁ",
  "atk-s0513a11:435_2": "ossajasī’’ti vatvā cattāri saccāni pakāsesi, saccapariyosāne ossaṭṭhavīriyo bhikkhu",
  "atk-s0513a11:435_3": "arahattaphale patiṭṭhāsi.",
  "atk-s0513a11:436": "Satthā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā rājā ānando ahosi, assāroho sāriputto, bhojājānīyasindhavo pana ahameva ahosi’’nti.",
  "atk-s0513a11:437": "Bhojājānīyajātakavaṇṇanā tatiyā.",
  "atk-s0513a11:439": " [24] 4. Ājaññajātakavaṇṇanā",
  "atk-s0513a11:440_0": "Yadāyadāti idampi satthā jetavane viharanto ossaṭṭhavīriyameva bhikkhuṁ ārabbha kathesi.",
  "atk-s0513a11:440_1": "Taṁ pana bhikkhuṁ satthā āmantetvā ‘‘bhikkhu pubbe paṇḍitā anāyatanepi laddhappahārāpi",
  "atk-s0513a11:440_2": "hutvā vīriyaṁ akaṁsū’’ti vatvā atītaṁ āhari.",
  "atk-s0513a11:441_0": "Atīte bārāṇasiyaṁ brahmadatte rajjaṁ kārente purimanayeneva satta rājāno nagaraṁ",
  "atk-s0513a11:441_1": "parivārayiṁsu. Atheko rathikayodho dve bhātikasindhave rathe yojetvā nagarā nikkhamma",
  "atk-s0513a11:441_2": "cha balakoṭṭhake bhinditvā cha rājāno aggahesi. Tasmiṁ khaṇe jeṭṭhakaasso pahāraṁ",
  "atk-s0513a11:441_3": "labhi. Rathiko rathaṁ pesento rājadvāraṁ āgantvā jeṭṭhabhātikaṁ rathā mocetvā sannāhaṁ",
  "atk-s0513a11:441_4": "sithilaṁ katvā ekeneva passena nipajjāpetvā aññaṁ assaṁ sannayhituṁ āraddho. Bodhisatto",
  "atk-s0513a11:441_5": "taṁ disvā purimanayeneva cintetvā rathikaṁ pakkosāpetvā nipannakova imaṁ gāthamāha –",
  "atk-s0513a11:442": "24.",
  "atk-s0513a11:443": " ‘‘Yadā yadā yattha yadā, yattha yattha yadā yadā;",
  "atk-s0513a11:444": "Ājañño kurute vegaṁ, hāyanti tattha vāḷavā’’ti.",
  "atk-s0513a11:445_0": "Tattha yadā yadāti pubbaṇhādīsu yasmiṁ yasmiṁ kāle. Yatthāti yasmiṁ ṭhāne magge vā",
  "atk-s0513a11:445_1": "saṅgāmasīse vā. Yadāti yasmiṁ khaṇe. Yattha yatthāti sattannaṁ balakoṭṭhakānaṁ vasena",
  "atk-s0513a11:445_2": "bahūsu yuddhamaṇḍalesu. Yadā yadāti yasmiṁ yasmiṁ kāle pahāraṁ laddhakāle vā aladdhakāle",
  "atk-s0513a11:445_3": "vā. Ājañño kurute veganti sārathissa cittarucitaṁ kāraṇaṁ ājānanasabhāvo ājañño varasindhavo",
  "atk-s0513a11:445_4": "vegaṁ karoti vāyamati vīriyaṁ ārabhati. Hāyanti tattha vāḷavāti tasmiṁ vege kariyamāne",
  "atk-s0513a11:445_5": "itare vaḷavasaṅkhātā khaḷuṅkassā hāyanti parihāyanti, tasmā imasmiṁ rathe maṁyeva yojehīti āha.",
  "atk-s0513a11:446_0": "Sārathi bodhisattaṁ uṭṭhāpetvā rathe yojetvā sattamaṁ balakoṭṭhakaṁ bhinditvā sattamaṁ",
  "atk-s0513a11:446_1": "rājānaṁ ādāya rathaṁ pesento rājadvāraṁ āgantvā sindhavaṁ mocesi. Bodhisatto ekena",
  "atk-s0513a11:446_2": "passena nipanno purimanayeneva rañño ovādaṁ datvā nirujjhi. Rājā tassa sarīrakiccaṁ",
  "atk-s0513a11:446_3": "kāretvā sārathissa sammānaṁ katvā dhammena rajjaṁ kāretvā yathākammaṁ gato.",
  "atk-s0513a11:447_0": "Satthā imaṁ dhammadesanaṁ āharitvā saccāni pakāsesi, saccapariyosāne so bhikkhu arahatte",
  "atk-s0513a11:447_1": "patiṭṭhāsi. Satthā jātakaṁ samodhānesi ‘‘tadā rājā ānandatthero ahosi, asso sammāsambuddho’’ti.",
  "atk-s0513a11:448": "Ājaññajātakavaṇṇanā catutthā.",
  "atk-s0513a11:450": " [25] 5. Titthajātakavaṇṇanā",
  "atk-s0513a11:451_0": "Aññamaññehititthehīti idaṁ satthā jetavane viharanto dhammasenāpatissa saddhivihārikaṁ",
  "atk-s0513a11:451_1": "ekaṁ suvaṇṇakārapubbakaṁ bhikkhuṁ ārabbha kathesi. Āsayānusayañāṇañhi buddhānaṁyeva",
  "atk-s0513a11:451_2": "hoti, na aññesaṁ. Tasmā dhammasenāpati attano āsayānusayañāṇassa natthitāya saddhivihārikassa",
  "atk-s0513a11:451_3": "āsayānusayaṁ ajānanto asubhakammaṭṭhānameva kathesi, tassa taṁ na sappāyamahosi.",
  "atk-s0513a11:451_4": "Kasmā? So kira paṭipāṭiyā pañca jātisatāni suvaṇṇakārageheyeva paṭisandhiṁ gaṇhi,",
  "atk-s0513a11:451_5": "athassa dīgharattaṁ parisuddhasuvaṇṇadassanavasena paricitattā asubhaṁ na sappāyamahosi.",
  "atk-s0513a11:451_6": "So tattha nimittamattampi uppādetuṁ asakkonto cattāro māse khepesi.",
  "atk-s0513a11:452_0": "Dhammasenāpati attano saddhivihārikassa arahattaṁ dātuṁ asakkonto ‘‘addhā ayaṁ buddhaveneyyo",
  "atk-s0513a11:452_1": "bhavissati, tathāgatassa santikaṁ nessāmī’’ti cintetvā pātova taṁ ādāya satthu santikaṁ",
  "atk-s0513a11:452_2": "agamāsi. Satthā ‘‘kiṁ nu kho, sāriputta, ekaṁ bhikkhuṁ ādāya āgatosī’’ti pucchi.",
  "atk-s0513a11:452_3": "‘‘Ahaṁ, bhante, imassa kammaṭṭhānaṁ adāsiṁ, ayaṁ pana catūhi māsehi nimittamattampi",
  "atk-s0513a11:452_4": "na uppādesi, svāhaṁ ‘buddhaveneyyo eso bhavissatī’ti cintetvā tumhākaṁ santikaṁ ādāya",
  "atk-s0513a11:452_5": "āgato’’ti. ‘‘Sāriputta, kataraṁ pana te kammaṭṭhānaṁ saddhivihārikassa dinna’’nti?",
  "atk-s0513a11:452_6": "‘‘Asubhakammaṭṭhānaṁ bhagavā’’ti. ‘‘Sāriputta, natthi tava santāne āsayānusayañāṇaṁ,",
  "atk-s0513a11:452_7": "gaccha, tvaṁ sāyanhasamaye āgantvā tava saddhivihārikaṁ ādāya gaccheyyāsī’’ti. Evaṁ",
  "atk-s0513a11:452_8": "satthā theraṁ uyyojetvā tassa bhikkhussa manāpaṁ cīvarañca nivāsanañca dāpetvā taṁ",
  "atk-s0513a11:452_9": "ādāya gāmaṁ piṇḍāya pavisitvā paṇītaṁ khādanīyabhojanīyaṁ dāpetvā mahābhikkhusaṅghaparivāro",
  "atk-s0513a11:452_10": "puna vihāraṁ āgantvā gandhakuṭiyaṁ divasabhāgaṁ khepetvā sāyanhasamaye taṁ bhikkhuṁ",
  "atk-s0513a11:452_11": "gahetvā vihāracārikaṁ caramāno ambavane ekaṁ pokkharaṇiṁ māpetvā tattha mahantaṁ",
  "atk-s0513a11:452_12": "paduminigacchaṁ, tatrāpi ca mahantaṁ ekaṁ padumapupphaṁ māpetvā ‘‘bhikkhu imaṁ pupphaṁ",
  "atk-s0513a11:452_13": "olokento nisīdā’’ti nisīdāpetvā gandhakuṭiṁ pāvisi.",
  "atk-s0513a11:453_0": "So bhikkhu taṁ pupphaṁ punappunaṁ oloketi. Bhagavā taṁ pupphaṁ jaraṁ pāpesi, taṁ",
  "atk-s0513a11:453_1": "tassa passantasseva jaraṁ patvā vivaṇṇaṁ ahosi. Athassa pariyantato paṭṭhāya pattāni",
  "atk-s0513a11:453_2": "patantāni muhuttena sabbāni patiṁsu. Tato kiñjakkhaṁ pati, kaṇṇikāva avasissi. So",
  "atk-s0513a11:453_3": "bhikkhu taṁ passanto cintesi ‘‘idaṁ padumapupphaṁ idāneva abhirūpaṁ ahosi dassanīyaṁ,",
  "atk-s0513a11:453_4": "athassa vaṇṇo pariṇato, pattāni ca kiñcakkhañca patitaṁ, kaṇṇikāmattameva avasiṭṭhaṁ,",
  "atk-s0513a11:453_5": "evarūpassa nāma padumassa jarā pattā, mayhaṁ sarīrassa kiṁ na pāpuṇissati, sabbe",
  "atk-s0513a11:453_6": "saṅkhārā aniccā’’ti vipassanaṁ paṭṭhapesi. Satthā ‘‘tassa cittaṁ vipassanaṁ āruḷha’’nti",
  "atk-s0513a11:453_7": "ñatvā gandhakuṭiyaṁ nisinnova obhāsaṁ pharitvā imaṁ gāthamāha –",
  "atk-s0513a11:454": "‘‘Ucchinda sinehamattano, kumudaṁ sāradikaṁva pāṇinā;",
  "atk-s0513a11:455": "Santimaggameva brūhaya, nibbānaṁ sugatena desita’’nti. (dha. pa. 285);",
  "atk-s0513a11:456": "So bhikkhu gāthāpariyosāne arahattaṁ patvā ‘‘mutto vatamhi sabbabhavehī’’ti cintetvā –",
  "atk-s0513a11:457": "‘‘So vutthavāso paripuṇṇamānaso, khīṇāsavo antimadehadhārī;",
  "atk-s0513a11:458": "Visuddhasīlo susamāhitindriyo, cando yathā rāhumukhā pamutto.",
  "atk-s0513a11:459": "‘‘Samotataṁ mohamahandhakāraṁ, vinodayiṁ sabbamalaṁ asesaṁ;",
  "atk-s0513a11:460": "Ālokapajjotakaro pabhaṅkaro, sahassaraṁsī viya bhāṇumā nabhe’’ti. –",
  "atk-s0513a11:461_0": "Ādīhi gāthāhi udānaṁ udānesi. Udānetvā ca pana gantvā bhagavantaṁ vandi. Theropi",
  "atk-s0513a11:461_1": "āgantvā satthāraṁ vanditvā attano saddhivihārikaṁ gahetvā agamāsi. Ayaṁ pavatti bhikkhūnaṁ",
  "atk-s0513a11:461_2": "antare pākaṭā jātā. Bhikkhū dhammasabhāyaṁ dasabalassa guṇe vaṇṇayamānā nisīdiṁsu",
  "atk-s0513a11:461_3": "– ‘‘āvuso, sāriputtatthero āsayānusayañāṇassa abhāvena attano saddhivihārikassa āsayaṁ",
  "atk-s0513a11:461_4": "na jānāti, satthā pana ñatvā ekadivaseneva tassa saha paṭisambhidāhi arahattaṁ adāsi,",
  "atk-s0513a11:461_5": "aho buddhā nāma mahānubhāvā’’ti.",
  "atk-s0513a11:462_0": "Satthā āgantvā paññattāsane nisīditvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:462_1": "pucchi. ‘‘Na bhagavā aññāya kathāya, tumhākaññeva pana dhammasenāpatino saddhivihārikassa",
  "atk-s0513a11:462_2": "āsayānusayañāṇakathāyā’’ti. Satthā ‘‘na, bhikkhave, etaṁ acchariyaṁ, svāhaṁ etarahi",
  "atk-s0513a11:462_3": "buddho hutvā tassa āsayaṁ jānāmi, pubbepāhaṁ tassa āsayaṁ jānāmiyevā’’ti vatvā atītaṁ āhari.",
  "atk-s0513a11:463_0": "Atīte bārāṇasiyaṁ brahmadatto rajjaṁ kāresi. Tadā bodhisatto taṁ rājānaṁ atthe ca",
  "atk-s0513a11:463_1": "dhamme ca anusāsati. Tadā rañño maṅgalaassanhānatitthe aññataraṁ vaḷavaṁ khaḷuṅkassaṁ",
  "atk-s0513a11:463_2": "nhāpesuṁ. Maṅgalasso vaḷavena nhānatitthaṁ otāriyamāno jigucchitvā otarituṁ na icchi.",
  "atk-s0513a11:463_3": "Assagopako gantvā rañño ārocesi ‘‘deva, maṅgalasso titthaṁ otarituṁ na icchatī’’ti.",
  "atk-s0513a11:463_4": "Rājā bodhisattaṁ pesesi – ‘‘gaccha, paṇḍita, jānāhi kena kāraṇena asso titthaṁ otāriyamāno",
  "atk-s0513a11:463_5": "na otaratī’’ti. Bodhisatto ‘‘sādhu, devā’’ti nadītīraṁ gantvā assaṁ oloketvā nirogabhāvamassa",
  "atk-s0513a11:463_6": "ñatvā ‘‘kena nu kho kāraṇena ayaṁ imaṁ titthaṁ na otaratī’’ti upadhārento ‘‘paṭhamataraṁ",
  "atk-s0513a11:463_7": "ettha añño nhāpito bhavissati, tenesa jigucchamāno titthaṁ na otarati maññe’’ti cintetvā",
  "atk-s0513a11:463_8": "assagopake pucchi ‘‘ambho, imasmiṁ titthe kaṁ paṭhamaṁ nhāpayitthā’’ti? ‘‘Aññataraṁ",
  "atk-s0513a11:463_9": "vaḷavassaṁ, sāmī’’ti.",
  "atk-s0513a11:464_0": "Bodhisatto ‘‘esa attano sindhavatāya jigucchanto ettha nhāyituṁ na icchati, imaṁ",
  "atk-s0513a11:464_1": "aññatitthe nhāpetuṁ vaṭṭatī’’ti tassa āsayaṁ ñatvā ‘‘bho assagopaka, sappimadhuphāṇitādibhisaṅkhatapāyāsampi",
  "atk-s0513a11:464_2": "tāva punappunaṁ bhuñjantassa titti hoti. Ayaṁ asso bahū vāre idha titthe nhāto, aññampi",
  "atk-s0513a11:464_3": "tāva naṁ titthaṁ otāretvā nhāpetha ca pāyetha cā’’ti vatvā imaṁ gāthamāha –",
  "atk-s0513a11:465": "25.",
  "atk-s0513a11:466": " ‘‘Aññamaññehi titthehi, assaṁ pāyehi sārathi;",
  "atk-s0513a11:467": "Accāsanassa puriso, pāyāsassapi tappatī’’ti.",
  "atk-s0513a11:468_0": "Tattha aññamaññehīti aññehi aññehi. Pāyehīti desanāsīsametaṁ, nhāpehi ca pāyehi cāti",
  "atk-s0513a11:468_1": "attho. Accāsanassāti karaṇatthe sāmivacanaṁ , atiasanena atibhuttenāti attho. Pāyāsassapi",
  "atk-s0513a11:468_2": "tappatīti sappiādīhi abhisaṅkhatena madhurapāyāsena tappati titto hoti, dhāto suhito",
  "atk-s0513a11:468_3": "na puna bhuñjitukāmataṁ āpajjati. Tasmā ayampi asso imasmiṁ titthe nibaddhaṁ nhānena",
  "atk-s0513a11:468_4": "pariyattiṁ āpanno bhavissati, aññattha naṁ nhāpethāti.",
  "atk-s0513a11:469_0": "Te tassa vacanaṁ sutvā assaṁ aññatitthaṁ otāretvā pāyiṁsu ceva nhāpayiṁsu ca. Bodhisatto",
  "atk-s0513a11:469_1": "assassa pānīyaṁ pivitvā nhānakāle rañño santikaṁ agamāsi. Rājā ‘‘kiṁ, tāta, asso",
  "atk-s0513a11:469_2": "nhāto ca pīto cā’’ti pucchi. ‘‘Āma, devā’’ti. ‘‘Paṭhamaṁ kiṁ kāraṇā na icchatī’’ti?",
  "atk-s0513a11:469_3": "‘‘Iminā nāma kāraṇenā’’ti sabbaṁ ācikkhi. Rājā ‘‘evarūpassa tiracchānassāpi nāma",
  "atk-s0513a11:469_4": "āsayaṁ jānāti, aho paṇḍito’’ti bodhisattassa mahantaṁ yasaṁ datvā jīvitapariyosāne",
  "atk-s0513a11:469_5": "yathākammaṁ gato. Bodhisattopi yathākammameva gato.",
  "atk-s0513a11:470_0": "Satthā ‘‘na, bhikkhave, ahaṁ etassa idāneva āsayaṁ jānāmi, pubbepi jānāmiyevā’’ti",
  "atk-s0513a11:470_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā maṅgalaasso",
  "atk-s0513a11:470_2": "ayaṁ bhikkhu ahosi, rājā ānando, paṇḍitāmacco pana ahameva ahosi’’nti.",
  "atk-s0513a11:471": "Titthajātakavaṇṇanā pañcamā.",
  "atk-s0513a11:473": " [26] 6. Mahiḷāmukhajātakavaṇṇanā",
  "atk-s0513a11:474_0": "Purāṇacorāna vaco nisammāti idaṁ satthā veḷuvane viharanto devadattaṁ ārabbha kathesi.",
  "atk-s0513a11:474_1": "Devadatto ajātasattukumāraṁ pasādetvā lābhasakkāraṁ nipphādesi. Ajātasattukumāro",
  "atk-s0513a11:474_2": "devadattassa gayāsīse vihāraṁ kāretvā nānaggarasehi tivassikagandhasālibhojanassa",
  "atk-s0513a11:474_3": "divase divase pañca thālipākasatāni abhihari. Lābhasakkāraṁ nissāya devadattassa",
  "atk-s0513a11:474_4": "parivāro mahanto jāto, devadatto parivārena saddhiṁ vihāreyeva hoti. Tena samayena",
  "atk-s0513a11:474_5": "rājagahavāsikā dve sahāyā. Tesu eko satthu santike pabbajito, eko devadattassa. Te",
  "atk-s0513a11:474_6": "aññamaññaṁ tasmiṁ tasmiṁ ṭhānepi passanti, vihāraṁ gantvāpi passantiyeva.",
  "atk-s0513a11:475_0": "Athekadivasaṁ devadattassa nissitako itaraṁ āha – ‘‘āvuso, kiṁ tvaṁ devasikaṁ sedehi",
  "atk-s0513a11:475_1": "muccamānehi piṇḍāya carasi, devadatto gayāsīsavihāre nisīditvāva nānaggarasehi subhojanaṁ",
  "atk-s0513a11:475_2": "bhuñjati, evarūpo upāyo natthi, kiṁ tvaṁ dukkhaṁ anubhosi, kiṁ te pātova gayāsīsaṁ",
  "atk-s0513a11:475_3": "āgantvā sauttaribhaṅgaṁ yāguṁ pivitvā aṭṭhārasavidhaṁ khajjakaṁ khāditvā nānaggarasehi",
  "atk-s0513a11:475_4": "subhojanaṁ bhuñjituṁ na vaṭṭatī’’ti? So punappunaṁ vuccamāno gantukāmo hutvā tato",
  "atk-s0513a11:475_5": "paṭṭhāya gayāsīsaṁ gantvā bhuñjitvā kālasseva veḷuvanaṁ āgacchati. So sabbakālaṁ",
  "atk-s0513a11:475_6": "paṭicchādetuṁ nāsakkhi, ‘‘gayāsīsaṁ gantvā devadattassa paṭṭhapitaṁ bhattaṁ bhuñjatī’’ti",
  "atk-s0513a11:475_7": "na cirasseva pākaṭo jāto . Atha naṁ sahāyā pucchiṁsu ‘‘saccaṁ kira, tvaṁ āvuso, devadattassa",
  "atk-s0513a11:475_8": "paṭṭhapitaṁ bhattaṁ bhuñjasī’’ti. ‘‘Ko evamāhā’’ti? ‘‘Asuko ca asuko cā’’ti. ‘‘Saccaṁ",
  "atk-s0513a11:475_9": "ahaṁ āvuso gayāsīsaṁ gantvā bhuñjāmi, na pana me devadatto bhattaṁ deti, aññe manussā",
  "atk-s0513a11:475_10": "dentī’’ti. ‘‘Āvuso, devadatto buddhānaṁ paṭikaṇṭako dussīlo ajātasattuṁ pasādetvā",
  "atk-s0513a11:475_11": "adhammena attano lābhasakkāraṁ uppādesi, tvaṁ evarūpe niyyānike buddhasāsane pabbajitvā",
  "atk-s0513a11:475_12": "devadattassa adhammena uppannaṁ bhojanaṁ bhuñjasi, ehi taṁ satthu santikaṁ nessāmā’’ti",
  "atk-s0513a11:475_13": "taṁ bhikkhuṁ ādāya dhammasabhaṁ āgamiṁsu.",
  "atk-s0513a11:476_0": "Satthā disvāva ‘‘kiṁ, bhikkhave, etaṁ bhikkhuṁ anicchantaññeva ādāya āgatatthā’’ti?",
  "atk-s0513a11:476_1": "‘‘Āma bhante, ayaṁ bhikkhu tumhākaṁ santike pabbajitvā devadattassa adhammena uppannaṁ",
  "atk-s0513a11:476_2": "bhojanaṁ bhuñjatī’’ti. ‘‘Saccaṁ kira tvaṁ bhikkhu devadattassa adhammena uppannaṁ",
  "atk-s0513a11:476_3": "bhojanaṁ bhuñjasī’’ti? ‘‘Na bhante, devadatto mayhaṁ deti, aññe manussā denti, tamahaṁ",
  "atk-s0513a11:476_4": "bhuñjāmī’’ti. Satthā ‘‘mā bhikkhu ettha parihāraṁ kari, devadatto anācāro dussīlo,",
  "atk-s0513a11:476_5": "kathañhi nāma tvaṁ idha pabbajitvā mama sāsanaṁ bhajantoyeva devadattassa bhattaṁ",
  "atk-s0513a11:476_6": "bhuñjasi, niccakālampi bhajanasīlakova tvaṁ diṭṭhadiṭṭheyeva bhajasī’’ti vatvā atītaṁ āhari.",
  "atk-s0513a11:477_0": "Atīte bārāṇasiyaṁ brahmadatte rajjaṁ kārente bodhisatto tassa amacco ahosi. Tadā",
  "atk-s0513a11:477_1": "rañño mahiḷāmukho nāma maṅgalahatthī ahosi sīlavā ācārasampanno, na kañci viheṭheti.",
  "atk-s0513a11:477_2": "Athekadivasaṁ tassa sālāya samīpe rattibhāgasamanantare corā āgantvā tassa avidūre",
  "atk-s0513a11:477_3": "nisinnā coramantaṁ mantayiṁsu ‘‘evaṁ ummaṅgo bhinditabbo, evaṁ sandhicchedakammaṁ",
  "atk-s0513a11:477_4": "kattabbaṁ, ummaṅgañca sandhicchedañca maggasadisaṁ titthasadisaṁ nijjaṭaṁ niggumbaṁ",
  "atk-s0513a11:477_5": "katvā bhaṇḍaṁ harituṁ vaṭṭati, harantena māretvāva haritabbaṁ, evaṁ uṭṭhātuṁ samattho",
  "atk-s0513a11:477_6": "nāma na bhavissati, corena ca nāma sīlācārayuttena na bhavitabbaṁ, kakkhaḷena pharusena",
  "atk-s0513a11:477_7": "sāhasikena bhavitabba’’nti. Evaṁ mantetvā aññamaññaṁ uggaṇhāpetvā agamaṁsu. Eteneva",
  "atk-s0513a11:477_8": "upāyena punadivasepi punadivasepīti bahū divase tattha āgantvā mantayiṁsu. So tesaṁ",
  "atk-s0513a11:477_9": "vacanaṁ sutvā ‘‘te maṁ sikkhāpentī’’ti saññāya ‘‘idāni mayā kakkhaḷena pharusena",
  "atk-s0513a11:477_10": "sāhasikena bhavitabba’’nti tathārūpova ahosi. Pātova āgataṁ hatthigopakaṁ soṇḍāya",
  "atk-s0513a11:477_11": "gahetvā bhūmiyaṁ pothetvā māresi. Aparampi tathā aparampi tathāti āgatāgataṁ māretiyeva.",
  "atk-s0513a11:478_0": "‘‘Mahiḷāmukho ummattako jāto diṭṭhadiṭṭhe māretī’’ti rañño ārocayiṁsu. Rājā bodhisattaṁ",
  "atk-s0513a11:478_1": "pahiṇi ‘‘gaccha paṇḍita, jānāhi kena kāraṇena so duṭṭho jāto’’ti. Bodhisatto gantvā",
  "atk-s0513a11:478_2": "tassa sarīre arogabhāvaṁ ñatvā ‘‘kena nu kho kāraṇena esa duṭṭho jāto’’ti upadhārento",
  "atk-s0513a11:478_3": "‘‘addhā avidūre kesañci vacanaṁ sutvā ‘maṁ ete sikkhāpentī’ti saññāya duṭṭho jāto’’ti",
  "atk-s0513a11:478_4": "sanniṭṭhānaṁ katvā hatthigopake pucchi ‘‘atthi nu kho hatthisālāya samīpe rattibhāge",
  "atk-s0513a11:478_5": "kehici kiñci kathitapubba’’nti? ‘‘Āma, sāmi, corā āgantvā kathayiṁsū’’ti. Bodhisatto",
  "atk-s0513a11:478_6": "gantvā rañño ārocesi ‘‘deva, añño hatthissa sarīre vikāro natthi, corānaṁ kathaṁ",
  "atk-s0513a11:478_7": "sutvā duṭṭho jāto’’ti. ‘‘Idāni kiṁ kātuṁ vaṭṭatī’’ti? ‘‘Sīlavante samaṇabrāhmaṇe",
  "atk-s0513a11:478_8": "hatthisālāyaṁ nisīdāpetvā sīlācārakathaṁ kathāpetuṁ vaṭṭatī’’ti. ‘‘Evaṁ kārehi, tātā’’ti.",
  "atk-s0513a11:479_0": "Bodhisatto gantvā sīlavante samaṇabrāhmaṇe hatthisālāyaṁ nisīdāpetvā ‘‘sīlakathaṁ",
  "atk-s0513a11:479_1": "kathetha, bhante’’ti āha. Te hatthissa avidūre nisinnā ‘‘na koci parāmasitabbo na",
  "atk-s0513a11:479_2": "māretabbo, sīlācārasampannena khantimettānuddayayuttena bhavituṁ vaṭṭatī’’ti sīlakathaṁ",
  "atk-s0513a11:479_3": "kathayiṁsu. So taṁ sutvā ‘‘maṁ ime sikkhāpenti, ito dāni paṭṭhāya sīlavantena bhavitabba’’nti",
  "atk-s0513a11:479_4": "sīlavā ahosi. Rājā bodhisattaṁ pucchi ‘‘kiṁ, tāta, sīlavā jāto’’ti ? Bodhisatto ‘‘āma,",
  "atk-s0513a11:479_5": "devā’’ti. ‘‘Evarūpo duṭṭhahatthī paṇḍite nissāya porāṇakadhammeyeva patiṭṭhito’’ti",
  "atk-s0513a11:479_6": "vatvā imaṁ gāthamāha –",
  "atk-s0513a11:480": "26.",
  "atk-s0513a11:481": " ‘‘Purāṇacorāna vaco nisamma, mahiḷāmukho pothayamanvacārī;",
  "atk-s0513a11:482": "Susaññatānañhi vaco nisamma, gajuttamo sabbaguṇesu aṭṭhā’’ti.",
  "atk-s0513a11:483_0": "Tattha purāṇacorānanti porāṇacorānaṁ. Nisammāti sutvā, paṭhamaṁ corānaṁ vacanaṁ sutvāti",
  "atk-s0513a11:483_1": "attho. Mahiḷāmukhoti hatthinimukhena sadisamukho. Yathā mahiḷā purato olokiyamānā",
  "atk-s0513a11:483_2": "sobhati, na pacchato, tathā sopi purato olokiyamāno sobhati. Tasmā ‘‘mahiḷāmukho’’tissa",
  "atk-s0513a11:483_3": "nāmaṁ akaṁsu. Pothayamanvacārīti pothayanto mārento anucārī. Ayameva vā pāṭho. Susaññatānanti",
  "atk-s0513a11:483_4": "suṭṭhu saññatānaṁ sīlavantānaṁ. Gajuttamoti uttamagajo maṅgalahatthī. Sabbaguṇesu",
  "atk-s0513a11:483_5": "aṭṭhāti sabbesu porāṇaguṇesu patiṭṭhito. Rājā ‘‘tiracchānagatassāpi āsayaṁ jānātī’’ti",
  "atk-s0513a11:483_6": "bodhisattassa mahantaṁ yasaṁ adāsi. So yāvatāyukaṁ ṭhatvā saddhiṁ bodhisattena yathākammaṁ gato.",
  "atk-s0513a11:484_0": "Satthā ‘‘pubbepi tvaṁ bhikkhu diṭṭhadiṭṭheyeva bhaji, corānaṁ vacanaṁ sutvā core",
  "atk-s0513a11:484_1": "bhaji, dhammikānaṁ vacanaṁ sutvā dhammike bhajī’’ti imaṁ dhammadesanaṁ āharitvā anusandhiṁ",
  "atk-s0513a11:484_2": "ghaṭetvā jātakaṁ samodhānesi – ‘‘tadā mahiḷāmukho vipakkhasevakabhikkhu ahosi, rājā",
  "atk-s0513a11:484_3": "ānando, amacco pana ahameva ahosi’’nti.",
  "atk-s0513a11:485": "Mahiḷāmukhajātakavaṇṇanā chaṭṭhā.",
  "atk-s0513a11:487": " [27] 7. Abhiṇhajātakavaṇṇanā",
  "atk-s0513a11:488_0": "Nālaṁkabaḷaṁ padātaveti idaṁ satthā jetavane viharanto ekaṁ upāsakañca mahallakattherañca",
  "atk-s0513a11:488_1": "ārabbha kathesi . Sāvatthiyaṁ kira dve sahāyakā. Tesu eko pabbajitvā devasikaṁ itarassa",
  "atk-s0513a11:488_2": "gharaṁ gacchati. So tassa bhikkhaṁ datvā sayampi bhuñjitvā teneva saddhiṁ vihāraṁ",
  "atk-s0513a11:488_3": "gantvā yāva sūriyatthaṅgamanā ālāpasallāpena nisīditvā nagaraṁ pavisati, itaropi",
  "atk-s0513a11:488_4": "naṁ yāva nagaradvārā anugantvā nivattati. So tesaṁ vissāso bhikkhūnaṁ antare pākaṭo",
  "atk-s0513a11:488_5": "jāto. Athekadivasaṁ bhikkhū tesaṁ vissāsakathaṁ kathentā dhammasabhāyaṁ nisīdiṁsu.",
  "atk-s0513a11:488_6": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchi, te",
  "atk-s0513a11:488_7": "‘‘imāya nāma, bhante’’ti kathayiṁsu. Satthā ‘‘na, bhikkhave, idāneva ime vissāsikā,",
  "atk-s0513a11:488_8": "pubbepi vissāsikāyeva ahesu’’nti vatvā atītaṁ āhari.",
  "atk-s0513a11:489_0": "Atīte bārāṇasiyaṁ brahmadatte rajjaṁ kārente bodhisatto tassa amacco ahosi. Tadā",
  "atk-s0513a11:489_1": "eko kukkuro maṅgalahatthisālaṁ gantvā maṅgalahatthissa bhuñjanaṭṭhāne patitāni bhattasitthāni",
  "atk-s0513a11:489_2": "khādati. So teneva bhojanena saṁvaddhamāno maṅgalahatthissa vissāsiko jāto hatthisseva",
  "atk-s0513a11:489_3": "santike bhuñjati, ubhopi vinā vattituṁ na sakkonti. So hatthī naṁ soṇḍāya gahetvā",
  "atk-s0513a11:489_4": "aparāparaṁ karonto kīḷati, ukkhipitvā kumbhe patiṭṭhāpeti. Athekadivasaṁ eko gāmikamanusso",
  "atk-s0513a11:489_5": "hatthigopakassa mūlaṁ datvā taṁ kukkuraṁ ādāya attano gāmaṁ agamāsi. Tato paṭṭhāya",
  "atk-s0513a11:489_6": "so hatthī kukkuraṁ apassanto neva khādati na pivati na nhāyati. Tamatthaṁ rañño ārocesuṁ.",
  "atk-s0513a11:489_7": "Rājā bodhisattaṁ pahiṇi ‘‘gaccha paṇḍita, jānāhi kiṁkāraṇā hatthī evaṁ karotī’’ti.",
  "atk-s0513a11:490_0": "Bodhisatto hatthisālaṁ gantvā hatthissa dummanabhāvaṁ ñatvā ‘‘imassa sarīre rogo",
  "atk-s0513a11:490_1": "na paññāyati, kenaci panassa saddhiṁ mittasanthavena bhavitabbaṁ, taṁ apassanto esa",
  "atk-s0513a11:490_2": "maññe sokābhibhūto’’ti hatthigopake pucchi ‘‘atthi nu kho imassa kenaci saddhiṁ vissāso’’ti?",
  "atk-s0513a11:490_3": "‘‘Āma, atthi sāmi ekena sunakhena saddhiṁ balavā mettī’’ti. ‘‘Kahaṁ so etarahī’’ti?",
  "atk-s0513a11:490_4": "‘‘Ekena manussena nīto’’ti. ‘‘Jānātha panassa nivāsanaṭṭhāna’’nti? ‘‘Na jānāma, sāmī’’ti.",
  "atk-s0513a11:490_5": "Bodhisatto rañño santikaṁ gantvā ‘‘natthi, deva, hatthissa koci ābādho , ekena panassa",
  "atk-s0513a11:490_6": "sunakhena saddhiṁ balavavissāso , taṁ apassanto na bhuñjati maññe’’ti vatvā imaṁ gāthamāha –",
  "atk-s0513a11:491": "27.",
  "atk-s0513a11:492": " ‘‘Nālaṁ kabaḷaṁ padātave, na ca piṇḍaṁ na kuse na ghaṁsituṁ;",
  "atk-s0513a11:493": "Maññāmi abhiṇhadassanā, nāgo snehamakāsi kukkure’’ti.",
  "atk-s0513a11:494_0": "Tattha nālanti na samattho. Kabaḷanti bhojanakāle paṭhamameva dinnaṁ kaṭukakabaḷaṁ.",
  "atk-s0513a11:494_1": "Padātaveti paādātave, sandhivasena ākāralopo veditabbo, gahetunti attho. Na ca piṇḍanti",
  "atk-s0513a11:494_2": "vaḍḍhetvā dīyamānaṁ bhattapiṇḍampi nālaṁ gahetuṁ. Na kuseti khādanatthāya dinnāni",
  "atk-s0513a11:494_3": "tiṇānipi nālaṁ gahetuṁ. Na ghaṁsitunti nhāpiyamāno sarīrampi ghaṁsituṁ nālaṁ. Evaṁ",
  "atk-s0513a11:494_4": "yaṁ yaṁ so hatthī kātuṁ na samattho, taṁ taṁ sabbaṁ rañño ārocetvā tassa asamatthabhāve",
  "atk-s0513a11:494_5": "attanā sallakkhitakāraṇaṁ ārocento ‘‘maññāmī’’tiādimāha.",
  "atk-s0513a11:495_0": "Rājā tassa vacanaṁ sutvā ‘‘idāni kiṁ kātabbaṁ paṇḍitā’’ti pucchi. ‘‘‘Amhākaṁ kira",
  "atk-s0513a11:495_1": "maṅgalahatthissa sahāyaṁ sunakhaṁ eko manusso gahetvā gato, yassa ghare taṁ sunakhaṁ",
  "atk-s0513a11:495_2": "passanti, tassa ayaṁ nāma daṇḍo’ti bheriṁ carāpetha devā’’ti. Rājā tathā kāresi.",
  "atk-s0513a11:495_3": "Taṁ pavattiṁ sutvā so puriso sunakhaṁ vissajjesi, sunakho vegenāgantvā hatthissa",
  "atk-s0513a11:495_4": "santikameva agamāsi. Hatthī taṁ soṇḍāya gahetvā kumbhe ṭhapetvā roditvā paridevitvā",
  "atk-s0513a11:495_5": "kumbhā otāretvā tena bhutte pacchā attanāpi bhuñji. ‘‘Tiracchānagatassa āsayaṁ jānātī’’ti",
  "atk-s0513a11:495_6": "rājā bodhisattassa mahantaṁ yasaṁ adāsi.",
  "atk-s0513a11:496_0": "Satthā ‘‘na, bhikkhave, ime idāneva vissāsikā, pubbepi vissāsikāyevā’’ti imaṁ dhammadesanaṁ",
  "atk-s0513a11:496_1": "āharitvā catusaccakathāya vinivaṭṭetvā anusandhiṁ ghaṭetvā jātakaṁ samodhānesi. Idaṁ",
  "atk-s0513a11:496_2": "catusaccakathāya vinivaṭṭanaṁ nāma sabbajātakesupi atthiyeva. Mayaṁ pana yatthassa",
  "atk-s0513a11:496_3": "ānisaṁso paññāyati , tattheva dassayissāma.",
  "atk-s0513a11:497": "Tadā sunakho upāsako ahosi, hatthī mahallakatthero, rājā ānando, amaccapaṇḍito pana ahameva ahosinti.",
  "atk-s0513a11:498": "Abhiṇhajātakavaṇṇanā sattamā.",
  "atk-s0513a11:500": " [28] 8. Nandivisālajātakavaṇṇanā",
  "atk-s0513a11:501_0": "Manuññamevabhāseyyāti idaṁ satthā jetavane viharanto chabbaggiyānaṁ bhikkhūnaṁ omasavādaṁ",
  "atk-s0513a11:501_1": "ārabbha kathesi. Tasmiñhi samaye chabbaggiyā kalahaṁ karontā pesale bhikkhū khuṁsenti",
  "atk-s0513a11:501_2": "vambhenti ovijjhanti, dasahi akkosavatthūhi akkosanti. Bhikkhū bhagavato ārocesuṁ.",
  "atk-s0513a11:501_3": "Bhagavā chabbaggiye pakkosāpetvā ‘‘saccaṁ kira bhikkhavo’’ti pucchitvā ‘‘sacca’’nti",
  "atk-s0513a11:501_4": "vutte vigarahitvā ‘‘bhikkhave, pharusavācā nāma tiracchānagatānampi amanāpā, pubbepi",
  "atk-s0513a11:501_5": "eko tiracchānagato attānaṁ pharusena samudācarantaṁ sahassaṁ parājesī’’ti vatvā atītaṁ āhari.",
  "atk-s0513a11:502_0": "Atīte gandhāraraṭṭhe takkasilāyaṁ gandhārarājā rajjaṁ kāresi. Tadā bodhisatto goyoniyaṁ",
  "atk-s0513a11:502_1": "nibbatti. Atha naṁ taruṇavacchakakāleyeva eko brāhmaṇo godakkhiṇādāyakānaṁ santikā",
  "atk-s0513a11:502_2": "labhitvā ‘‘nandivisālo’’ti nāmaṁ katvā puttaṭṭhāne ṭhapetvā sampiyāyamāno yāgubhattādīni",
  "atk-s0513a11:502_3": "datvā posesi. Bodhisatto vayappatto cintesi ‘‘ahaṁ iminā brāhmaṇena kicchena paṭijaggito,",
  "atk-s0513a11:502_4": "mayā ca saddhiṁ sakalajambudīpe añño samadhuro goṇo nāma natthi, yaṁnūnāhaṁ attano",
  "atk-s0513a11:502_5": "balaṁ dassetvā brāhmaṇassa posāvaniyaṁ dadeyya’’nti so ekadivasaṁ brāhmaṇaṁ āha ‘‘gaccha,",
  "atk-s0513a11:502_6": "brāhmaṇa, ekaṁ govittakaseṭṭhiṁ upasaṅkamitvā ‘mayhaṁ balibaddo atibaddhaṁ sakaṭasataṁ",
  "atk-s0513a11:502_7": "pavaṭṭetī’ti vatvā sahassena abbhutaṁ karohī’’ti. So brāhmaṇo seṭṭhissa santikaṁ",
  "atk-s0513a11:502_8": "gantvā kathaṁ samuṭṭhāpesi ‘‘imasmiṁ nagare kassa goṇo thāmasampanno’’ti. Atha naṁ",
  "atk-s0513a11:502_9": "seṭṭhi ‘‘asukassa ca asukassa cā’’ti vatvā ‘‘sakalanagare pana amhākaṁ goṇehi sadiso",
  "atk-s0513a11:502_10": "nāma natthī’’ti āha. Brāhmaṇo ‘‘mayhaṁ eko goṇo atibaddhaṁ sakaṭasataṁ pavaṭṭetuṁ",
  "atk-s0513a11:502_11": "samattho atthī’’ti āha. Seṭṭhi gahapati ‘‘kuto evarūpo goṇo’’ti āha. Brāhmaṇo ‘‘mayhaṁ",
  "atk-s0513a11:502_12": "gehe atthī’’ti. ‘‘Tena hi abbhutaṁ karohī’’ti. ‘‘Sādhu karomī’’ti sahassena abbhutaṁ akāsi.",
  "atk-s0513a11:503_0": "So sakaṭasataṁ vālukāsakkharapāsāṇānaṁyeva pūretvā paṭipāṭiyā ṭhapetvā sabbāni akkhabandhanayottena",
  "atk-s0513a11:503_1": "ekato bandhitvā nandivisālaṁ nhāpetvā gandhapañcaṅgulikaṁ katvā kaṇṭhe mālaṁ piḷandhitvā",
  "atk-s0513a11:503_2": "purimasakaṭadhure ekakameva yojetvā sayaṁ dhure nisīditvā patodaṁ ukkhipitvā ‘‘gaccha",
  "atk-s0513a11:503_3": "kūṭa, vahassu kūṭā’’ti āha. Bodhisatto ‘‘ayaṁ maṁ akūṭaṁ kūṭavādena samudācaratī’’ti",
  "atk-s0513a11:503_4": "cattāro pāde thambhe viya niccale katvā aṭṭhāsi. Seṭṭhi taṅkhaṇaññeva brāhmaṇaṁ sahassaṁ",
  "atk-s0513a11:503_5": "āharāpesi. Brāhmaṇo sahassaparājito goṇaṁ muñcitvā gharaṁ gantvā sokābhibhūto nipajji.",
  "atk-s0513a11:503_6": "Nandivisālo caritvā āgato brāhmaṇaṁ sokābhibhūtaṁ disvā upasaṅkamitvā ‘‘kiṁ, brāhmaṇa,",
  "atk-s0513a11:503_7": "niddāyasī’’ti āha. ‘‘Kuto me, niddā, sahassaparājitassāti, brāhmaṇa, mayā ettakaṁ",
  "atk-s0513a11:503_8": "kālaṁ tava gehe vasantena atthi kiñci bhājanaṁ vā bhinditapubbaṁ, koci vā madditapubbo,",
  "atk-s0513a11:503_9": "aṭṭhāne vā pana uccārapassāvo katapubbo’’ti? ‘‘Natthi tātā’’ti. Atha tvaṁ maṁ kasmā",
  "atk-s0513a11:503_10": "kūṭavādena samudācarasi, taveveso doso, mayhaṁ doso natthi, gaccha, tena saddhiṁ",
  "atk-s0513a11:503_11": "dvīhi sahassehi abbhutaṁ karohi, kevalaṁ maṁ akūṭaṁ kūṭavādena mā samudācarasīti.",
  "atk-s0513a11:504_0": "Brāhmaṇo tassa vacanaṁ sutvā gantvā dvīhi sahassehi abbhutaṁ katvā purimanayeneva",
  "atk-s0513a11:504_1": "sakaṭasataṁ atibandhitvā nandivisālaṁ maṇḍetvā purimasakaṭadhure yojesi. Kathaṁ yojesīti?",
  "atk-s0513a11:504_2": "Yugaṁ dhure niccalaṁ bandhitvā ekāya koṭiyā nandivisālaṁ yojetvā ekaṁ koṭiṁ dhurayottena",
  "atk-s0513a11:504_3": "paliveṭhetvā yugakoṭiñca akkhapādañca nissāya muṇḍarukkhadaṇḍakaṁ datvā tena yottena",
  "atk-s0513a11:504_4": "niccalaṁ bandhitvā ṭhapesi. Evañhi kate yugaṁ etto vā ito vā na gacchati, sakkā hoti",
  "atk-s0513a11:504_5": "ekeneva goṇena ākaḍḍhituṁ. Athassa brāhmaṇo dhure nisīditvā nandivisālassa piṭṭhiṁ",
  "atk-s0513a11:504_6": "parimajjitvā ‘‘gaccha bhadra, vahassu, bhandrā’’ti āha. Bodhisatto atibaddhaṁ sakaṭasataṁ",
  "atk-s0513a11:504_7": "ekavegeneva ākaḍḍhitvā pacchā ṭhitaṁ sakaṭaṁ purato ṭhitassa sakaṭassa ṭhāne ṭhapesi",
  "atk-s0513a11:504_8": ". Govittakaseṭṭhi parājito brāhmaṇassa dve sahassāni adāsi. Aññepi manussā bodhisattassa",
  "atk-s0513a11:504_9": "bahuṁ dhanaṁ adaṁsu, sabbaṁ brāhmaṇasseva ahosi. Evaṁ so bodhisattaṁ nissāya bahuṁ dhanaṁ labhi.",
  "atk-s0513a11:505": "Satthā ‘‘na, bhikkhave, pharusavacanaṁ nāma kassaci manāpa’’nti chabbaggiye bhikkhū garahitvā sikkhāpadaṁ paññapetvā abhisambuddho hutvā imaṁ gāthamāha –",
  "atk-s0513a11:506": "28.",
  "atk-s0513a11:507": " ‘‘Manuññameva bhāseyya, nāmanuññaṁ kudācanaṁ;",
  "atk-s0513a11:508": "Manuññaṁ bhāsamānassa, garuṁ bhāraṁ udaddhari;",
  "atk-s0513a11:509": "Dhanañca naṁ alābhesi, tena cattamano ahū’’ti.",
  "atk-s0513a11:510_0": "Tattha manuññameva bhāseyyāti parena saddhiṁ bhāsamāno catudosavirahitaṁ madhuraṁ",
  "atk-s0513a11:510_1": "manāpaṁ saṇhaṁ mudukaṁ piyavacanameva bhāseyya. Garuṁ bhāraṁ udaddharīti nandivisālo",
  "atk-s0513a11:510_2": "balibaddo amanāpaṁ bhāsamānassa bhāraṁ anuddharitvā pacchā manāpaṁ piyavacanaṁ bhāsamānassa",
  "atk-s0513a11:510_3": "brāhmaṇassa garuṁ bhāraṁ uddhari, uddharitvā kaḍḍhitvā pavaṭṭesīti attho, da-kāro",
  "atk-s0513a11:510_4": "panettha byañjanasandhivasena padasandhikaro.",
  "atk-s0513a11:511": "Iti satthā ‘‘manuññameva bhāseyyā’’ti imaṁ dhammadesanaṁ āharitvā jātakaṁ samodhānesi – ‘‘tadā brāhmaṇo ānando ahosi, nandivisālo pana ahameva ahosi’’nti.",
  "atk-s0513a11:512": "Nandivisālajātakavaṇṇanā aṭṭhamā.",
  "atk-s0513a11:514": " [29] 9. Kaṇhajātakavaṇṇanā",
  "atk-s0513a11:515_0": "Yato yato garu dhuranti idaṁ satthā jetavane viharanto yamakapāṭihāriyaṁ ārabbha",
  "atk-s0513a11:515_1": "kathesi. Taṁ saddhiṁ devorohaṇena terasakanipāte sarabhamigajātake (jā. 1.13.134",
  "atk-s0513a11:515_2": "ādayo) āvi bhavissati. Sammāsambuddhe pana yamakapāṭihāriyaṁ katvā devaloke temāsaṁ",
  "atk-s0513a11:515_3": "vasitvā mahāpavāraṇāya saṅkassanagaradvāre oruyha mahantena parivārena jetavanaṁ",
  "atk-s0513a11:515_4": "paviṭṭhe bhikkhū dhammasabhāyaṁ sannipatitvā ‘‘āvuso, tathāgato nāma asamadhuro,",
  "atk-s0513a11:515_5": "tathāgatena vuḷhadhuraṁ añño vahituṁ samattho nāma natthi, cha satthāro ‘mayameva",
  "atk-s0513a11:515_6": "pāṭihāriyaṁ karissāma, mayameva pāṭihāriyaṁ karissāmā’ti vatvā ekampi pāṭihāriyaṁ",
  "atk-s0513a11:515_7": "na akaṁsu, aho satthā asamadhuro’’ti satthu guṇakathaṁ kathentā nisīdiṁsu. Satthā",
  "atk-s0513a11:515_8": "āgantvā ‘‘kāya nuttha, bhikkhave, etarahi kathāya sannisinnā’’ti pucchi. ‘‘Mayaṁ,",
  "atk-s0513a11:515_9": "bhante, na aññāya kathāya, evarūpāya nāma tumhākameva guṇakathāyā’’ti. Satthā ‘‘bhikkhave,",
  "atk-s0513a11:515_10": "idāni mayā vuḷhadhuraṁ ko vahissati, pubbe tiracchānayoniyaṁ nibbattopi ahaṁ attanā",
  "atk-s0513a11:515_11": "samadhuraṁ kañci nālattha’’nti vatvā atītaṁ āhari.",
  "atk-s0513a11:516_0": "Atīte bārāṇasiyaṁ brahmadatte rajjaṁ kārente bodhisatto goyoniyaṁ paṭisandhiṁ gaṇhi.",
  "atk-s0513a11:516_1": "Atha naṁ sāmikā taruṇavacchakakāleyeva ekissā mahallikāya ghare vasitvā tassā nivāsavetanato",
  "atk-s0513a11:516_2": "paricchinditvā adaṁsu. Sā taṁ yāgubhattādīhi paṭijaggamānā puttaṭṭhāne ṭhapetvā vaḍḍhesi.",
  "atk-s0513a11:516_3": "So ‘‘ayyikākāḷako’’ tveva nāmaṁ paññāyittha. Vayappatto ca añjanavaṇṇo hutvā gāmagoṇehi",
  "atk-s0513a11:516_4": "saddhiṁ carati, sīlācārasampanno ahosi. Gāmadārakā siṅgesupi kaṇṇesupi galepi gahetvā",
  "atk-s0513a11:516_5": "olambanti, naṅguṭṭhepi gahetvā kīḷanti, piṭṭhiyampi nisīdanti. So ekadivasaṁ cintesi",
  "atk-s0513a11:516_6": "‘‘mayhaṁ mātā duggatā, maṁ puttaṭṭhāne ṭhapetvā dukkhena posesi, yaṁnūnāhaṁ bhatiṁ",
  "atk-s0513a11:516_7": "katvā imaṁ duggatabhāvato moceyya’’nti. So tato paṭṭhāya bhatiṁ upadhārento carati.",
  "atk-s0513a11:517_0": "Athekadivasaṁ eko satthavāhaputto pañcahi sakaṭasatehi visamatitthaṁ sampatto, tassa",
  "atk-s0513a11:517_1": "goṇā sakaṭāni uttāretuṁ na sakkonti, pañcasu sakaṭasatesu goṇā yugaparamparāya yojitā",
  "atk-s0513a11:517_2": "ekampi sakaṭaṁ uttāretuṁ nāsakkhiṁsu. Bodhisattopi gāmagoṇehi saddhiṁ tattha samīpe",
  "atk-s0513a11:517_3": "carati. Satthavāhaputtopi gosuttavittako, so ‘‘atthi nu kho etesaṁ gunnaṁ antare",
  "atk-s0513a11:517_4": "imāni sakaṭāni uttāretuṁ samattho usabhājānīyo’’ti upadhārayamāno bodhisattaṁ disvā",
  "atk-s0513a11:517_5": "‘‘ayaṁ ājānīyo sakkhissati mayhaṁ sakaṭāni uttāretuṁ, ko nu kho assa sāmiko’’ti gopālake",
  "atk-s0513a11:517_6": "pucchi ‘‘ko nu kho bho imassa sāmiko, ahaṁ imaṁ sakaṭe yojetvā sakaṭesu uttāritesu",
  "atk-s0513a11:517_7": "vetanaṁ dassāmī’’ti. Te āhaṁsu ‘‘gahetvā naṁ yojetha, natthi imassa imasmiṁ ṭhāne",
  "atk-s0513a11:517_8": "sāmiko’’ti. So naṁ nāsāya rajjukena bandhitvā ākaḍḍhento cāletumpi nāsakkhi. Bodhisatto",
  "atk-s0513a11:517_9": "kira ‘‘bhatiyā kathitāya gamissāmī’’ti na agamāsi. Satthavāhaputto tassādhippāyaṁ",
  "atk-s0513a11:517_10": "ñatvā ‘‘sāmi, tayā pañcasu sakaṭasatesu uttāritesu ekekassa sakaṭassa dve dve kahāpaṇe",
  "atk-s0513a11:517_11": "bhatiṁ katvā sahassaṁ dassāmī’’ti āha. Tadā bodhisatto sayameva agamāsi. Atha naṁ",
  "atk-s0513a11:517_12": "purisā purimasakaṭesu yojesuṁ. Atha naṁ ekavegeneva ukkhipitvā thale patiṭṭhāpesi.",
  "atk-s0513a11:517_13": "Etenupāyena sabbasakaṭāni uttāresi.",
  "atk-s0513a11:518_0": "Satthavāhaputto ekekassa sakaṭassa ekekaṁ katvā pañcasatāni bhaṇḍikaṁ katvā tassa",
  "atk-s0513a11:518_1": "gale bandhi. So ‘‘ayaṁ mayhaṁ yathāparicchinnaṁ bhatiṁ na deti, na dānissa gantuṁ",
  "atk-s0513a11:518_2": "dassāmī’’ti gantvā sabbapurimasakaṭassa purato maggaṁ nivāretvā aṭṭhāsi. Apanetuṁ",
  "atk-s0513a11:518_3": "vāyamantāpi naṁ apanetuṁ nāsakkhiṁsu. Satthavāhaputto ‘‘jānāti maññe esa attano bhatiyā",
  "atk-s0513a11:518_4": "ūnabhāva’’nti ekekasmiṁ sakaṭe dve dve katvā sahassabhaṇḍikaṁ bandhitvā ‘‘ayaṁ te",
  "atk-s0513a11:518_5": "sakaṭuttaraṇabhatī’’ti gīvāyaṁ laggesi. So sahassabhaṇḍikaṁ ādāya mātu santikaṁ agamāsi.",
  "atk-s0513a11:518_6": "Gāmadārakā ‘‘kiṁ nāmetaṁ ayyikākāḷakassa gale’’ti bodhisattassa santikaṁ āgacchanti.",
  "atk-s0513a11:518_7": "So te anubandhitvā dūratova palāpento mātu santikaṁ gato. Pañcannaṁ pana sakaṭasatānaṁ",
  "atk-s0513a11:518_8": "uttāritattā rattehi akkhīhi kilantarūpo paññāyittha. Ayyikā tassa gīvāya sahassatthavikaṁ",
  "atk-s0513a11:518_9": "disvā ‘‘tāta, ayaṁ te kahaṁ laddhā’’ti gopālakadārake pucchitvā tamatthaṁ sutvā ‘‘tāta,",
  "atk-s0513a11:518_10": "kiṁ ahaṁ tayā laddhabhatiyā jīvitukāmā, kiṁkāraṇā evarūpaṁ dukkhaṁ anubhosī’’ti vatvā",
  "atk-s0513a11:518_11": "bodhisattaṁ uṇhodakena nhāpetvā sakalasarīraṁ telena makkhetvā pānīyaṁ pāyetvā sappāyaṁ",
  "atk-s0513a11:518_12": "bhojanaṁ bhojetvā jīvitapariyosāne saddhiṁ bodhisattena yathākammaṁ gatā.",
  "atk-s0513a11:519": "Satthā ‘‘na, bhikkhave, tathāgato idāneva asamadhuro, pubbepi asamadhuroyevā’’ti vatvā imaṁ dhammadesanaṁ āharitvā anusandhiṁ ghaṭetvā abhisambuddho hutvā imaṁ gāthamāha –",
  "atk-s0513a11:520": "29.",
  "atk-s0513a11:521": " ‘‘Yato yato garu dhuraṁ, yato gambhīravattanī;",
  "atk-s0513a11:522": "Tadāssu kaṇhaṁ yuñjanti, svāssu taṁ vahate dhura’’nti.",
  "atk-s0513a11:523_0": "Tattha yato yato garu dhuranti yasmiṁ yasmiṁ ṭhāne dhuraṁ garu bhāriyaṁ hoti, aññe",
  "atk-s0513a11:523_1": "balibaddā ukkhipituṁ na sakkonti. Yato gambhīravattanīti vattanti etthāti vattanī,",
  "atk-s0513a11:523_2": "maggassetaṁ nāmaṁ, yasmiṁ ṭhāne udakacikkhallamahantatāya vā visamacchinnataṭabhāvena",
  "atk-s0513a11:523_3": "vā maggo gambhīro hotīti attho. Tadāssu kaṇhaṁ yuñjantīti ettha assūti nipātamattaṁ,",
  "atk-s0513a11:523_4": "tadā kaṇhaṁ yuñjantīti attho. Yadā dhurañca garu hoti maggo ca gambhīro, tadā aññe",
  "atk-s0513a11:523_5": "balibadde apanetvā kaṇhameva yojentīti vuttaṁ hoti. Svāssu taṁ vahate dhuranti etthāpi",
  "atk-s0513a11:523_6": "assūti nipātamattameva, so taṁ dhuraṁ vahatīti attho.",
  "atk-s0513a11:524_0": "Evaṁ bhagavā ‘‘tadā, bhikkhave, kaṇhova taṁ dhuraṁ vahatī’’ti dassetvā anusandhiṁ",
  "atk-s0513a11:524_1": "ghaṭetvā jātakaṁ samodhānesi – ‘‘tadā mahallikā uppalavaṇṇā ahosi, ayyikākāḷako pana ahameva ahosi’’nti.",
  "atk-s0513a11:525": "Kaṇhajātakavaṇṇanā navamā.",
  "atk-s0513a11:527": " [30] 10. Munikajātakavaṇṇanā",
  "atk-s0513a11:528_0": "Māmunikassa pihayīti idaṁ satthā jetavane viharanto thullakumārikāpalobhanaṁ ārabbha",
  "atk-s0513a11:528_1": "kathesi. Taṁ terasakanipāte cūḷanāradakassapajātake (jā. 1.13.40 ādayo) āvi bhavissati.",
  "atk-s0513a11:528_2": "Satthā pana taṁ bhikkhuṁ ‘‘saccaṁ kira tvaṁ bhikkhu ukkaṇṭhitosī’’ti pucchi. ‘‘Āma,",
  "atk-s0513a11:528_3": "bhante’’ti. ‘‘Kiṁ nissāyā’’ti? ‘‘Thullakumārikāpalobhanaṁ bhante’’ti. Satthā ‘‘bhikkhu",
  "atk-s0513a11:528_4": "esā tava anatthakārikā, pubbepi tvaṁ imissā vivāhadivase jīvitakkhayaṁ patvā mahājanassa",
  "atk-s0513a11:528_5": "uttaribhaṅgabhāvaṁ patto’’ti vatvā atītaṁ āhari.",
  "atk-s0513a11:529_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ gāmake ekassa kuṭumbikassa",
  "atk-s0513a11:529_1": "gehe goyoniyaṁ nibbatti ‘‘mahālohito’’ti nāmena, kaniṭṭhabhātāpissa cūḷalohito nāma",
  "atk-s0513a11:529_2": "ahosi. Teyeva dve bhātike nissāya tasmiṁ kule kammadhuraṁ vattati. Tasmiṁ pana kule",
  "atk-s0513a11:529_3": "ekā kumārikā atthi, taṁ eko nagaravāsī kulaputto attano puttassa vāresi. Tassā mātāpitaro",
  "atk-s0513a11:529_4": "‘‘kumārikāya vivāhakāle āgatānaṁ pāhunakānaṁ uttaribhaṅgo bhavissatī’’ti yāgubhattaṁ",
  "atk-s0513a11:529_5": "datvā munikaṁ nāma sūkaraṁ posesuṁ. Taṁ disvā cūḷalohito bhātaraṁ pucchi ‘‘imasmiṁ",
  "atk-s0513a11:529_6": "kule kammadhuraṁ vattamānaṁ amhe dve bhātike nissāya vattati, ime pana amhākaṁ tiṇapalālādīneva",
  "atk-s0513a11:529_7": "denti, sūkaraṁ yāgubhattena posenti, kena nu kho kāraṇena esa etaṁ labhatī’’ti. Athassa",
  "atk-s0513a11:529_8": "bhātā ‘‘tāta cūḷalohita, mā tvaṁ etassa bhojanaṁ pihayi, ayaṁ sūkaro maraṇabhattaṁ",
  "atk-s0513a11:529_9": "bhuñjati. Etissā hi kumārikāya vivāhakāle āgatānaṁ pāhunakānaṁ uttaribhaṅgo bhavissatīti",
  "atk-s0513a11:529_10": "ime etaṁ sūkaraṁ posenti, ito katipāhaccayena te manussā āgamissanti, atha naṁ sūkaraṁ",
  "atk-s0513a11:529_11": "pādesu gahetvā kaḍḍhentā heṭṭhāmañcato nīharitvā jīvitakkhayaṁ pāpetvā pāhunakānaṁ",
  "atk-s0513a11:529_12": "sūpabyañjanaṁ kariyamānaṁ passissasī’’ti vatvā imaṁ gāthamāha –",
  "atk-s0513a11:530": "30.",
  "atk-s0513a11:531": " ‘‘Mā munikassa pihayi, āturannāni bhuñjati;",
  "atk-s0513a11:532": "Appossukko bhusaṁ khāda, etaṁ dīghāyulakkhaṇa’’nti.",
  "atk-s0513a11:533_0": "Tattha mā munikassa pihayīti munikassa bhojane pihaṁ mā uppādayi, ‘‘esa muniko subhojanaṁ",
  "atk-s0513a11:533_1": "bhuñjatī’’ti mā munikassa pihayi, ‘‘kadā nu kho ahampi evaṁ sukhito bhaveyya’’nti",
  "atk-s0513a11:533_2": "mā munikabhāvaṁ patthayi. Ayañhi āturannāni bhuñjati. Āturannānīti maraṇabhojanāni.",
  "atk-s0513a11:533_3": "Appossukko bhusaṁ khādāti tassa bhojane nirussukko hutvā attanā laddhaṁ bhusaṁ khāda.",
  "atk-s0513a11:533_4": "Etaṁ dīghāyulakkhaṇanti etaṁ dīghāyubhāvassa kāraṇaṁ. Tato na cirasseva te manussā",
  "atk-s0513a11:533_5": "āgamiṁsu, munikaṁ ghātetvā nānappakārehi paciṁsu. Bodhisatto cūḷalohitaṁ āha ‘‘diṭṭho",
  "atk-s0513a11:533_6": "te, tāta, muniko’’ti. Diṭṭhaṁ me, bhātika, munikassa bhojanaphalaṁ, etassa bhojanato",
  "atk-s0513a11:533_7": "sataguṇena sahassaguṇena amhākaṁ tiṇapalālabhusamattameva uttamañca anavajjañca dīghāyulakkhaṇañcāti.",
  "atk-s0513a11:534_0": "Satthā ‘‘evaṁ kho tvaṁ bhikkhu pubbepi imaṁ kumārikaṁ nissāya jīvitakkhayaṁ patvā",
  "atk-s0513a11:534_1": "mahājanassa uttaribhaṅgabhāvaṁ gato’’ti imaṁ dhammadesanaṁ āharitvā saccāni pakāsesi,",
  "atk-s0513a11:534_2": "saccapariyosāne ukkaṇṭhito bhikkhu sotāpattiphale patiṭṭhāsi. Satthā anusandhiṁ ghaṭetvā",
  "atk-s0513a11:534_3": "jātakaṁ samodhānesi – ‘‘tadā munikasūkaro ukkaṇṭhitabhikkhu ahosi, thullakumārikā",
  "atk-s0513a11:534_4": "esā eva, cūḷalohito ānando, mahālohito pana ahameva ahosi’’nti.",
  "atk-s0513a11:535": "Munikajātakavaṇṇanā dasamā.",
  "atk-s0513a11:536": "Kuruṅgavaggo tatiyo.",
  "atk-s0513a11:537": "Tassuddānaṁ –",
  "atk-s0513a11:538": "Kuruṅgaṁ kukkurañceva, bhojājānīyañca ājaññaṁ;",
  "atk-s0513a11:539": "Titthaṁ mahiḷāmukhābhiṇhaṁ, nandikaṇhañca munikanti.",
  "atk-s0513a11:540": "4. Kulāvakavaggo",
  "atk-s0513a11:542": " [31] 1. Kulāvakajātakavaṇṇanā",
  "atk-s0513a11:543_0": "Kulāvakāti idaṁ satthā jetavane viharanto aparissāvetvā pānīyaṁ pītaṁ bhikkhuṁ ārabbha",
  "atk-s0513a11:543_1": "kathesi. Sāvatthito kira dve sahāyakā daharabhikkhū janapadaṁ gantvā ekasmiṁ phāsukaṭṭhāne",
  "atk-s0513a11:543_2": "yathājjhāsayaṁ vasitvā ‘‘sammāsambuddhaṁ passissāmā’’ti puna tato nikkhamitvā jetavanābhimukhā",
  "atk-s0513a11:543_3": "pāyiṁsu. Ekassa hatthe parissāvanaṁ atthi, ekassa natthi. Dvepi ekato pānīyaṁ parissāvetvā",
  "atk-s0513a11:543_4": "pivanti. Te ekadivasaṁ vivādaṁ akaṁsu. Parissāvanasāmiko itarassa parissāvanaṁ adatvā",
  "atk-s0513a11:543_5": "sayameva pānīyaṁ parissāvetvā pivi, itaro pana parissāvanaṁ alabhitvā pipāsaṁ sandhāretuṁ",
  "atk-s0513a11:543_6": "asakkonto aparissāvetvā pānīyaṁ pivi. Te ubhopi anupubbena jetavanaṁ patvā satthāraṁ",
  "atk-s0513a11:543_7": "vanditvā nisīdiṁsu. Satthā sammodanīyaṁ kathaṁ kathetvā ‘‘kuto āgatatthā’’ti pucchi.",
  "atk-s0513a11:543_8": "‘‘Bhante, mayaṁ kosalajanapade ekasmiṁ gāmake vasitvā tato nikkhamitvā tumhākaṁ dassanatthāya",
  "atk-s0513a11:543_9": "āgatā’’ti. ‘‘Kacci pana vo samaggā āgatatthā’’ti? Aparissāvanako āha ‘‘ayaṁ, bhante,",
  "atk-s0513a11:543_10": "antarāmagge mayā saddhiṁ vivādaṁ katvā parissāvanaṁ nādāsī’’ti. Itaropi āha ‘‘ayaṁ,",
  "atk-s0513a11:543_11": "bhante, aparissāvetvāva jānaṁ sapāṇakaṁ udakaṁ pivī’’ti. ‘‘Saccaṁ kira tvaṁ bhikkhu",
  "atk-s0513a11:543_12": "jānaṁ sapāṇakaṁ udakaṁ pivī’’ti? ‘‘Āma, bhante, aparissāvitaṁ udakaṁ pivinti . Satthā",
  "atk-s0513a11:543_13": "‘‘bhikkhu pubbe paṇḍitā devanagare rajjaṁ kārentā yuddhaparājitā samuddapiṭṭhena",
  "atk-s0513a11:543_14": "palāyantā ‘issariyaṁ nissāya pāṇavadhaṁ na karissāmā’ti tāva mahantaṁ yasaṁ pariccajitvā",
  "atk-s0513a11:543_15": "supaṇṇapotakānaṁ jīvitaṁ datvā rathaṁ nivattayiṁsū’’ti vatvā atītaṁ āhari.",
  "atk-s0513a11:544_0": "Atīte magadharaṭṭhe rājagahe eko māgadharājā rajjaṁ kāresi. Tadā bodhisatto yathā",
  "atk-s0513a11:544_1": "etarahi sakko purimattabhāve magadharaṭṭhe macalagāmake nibbatti, evaṁ tasmiṁyeva",
  "atk-s0513a11:544_2": "macalagāmake mahākulassa putto hutvā nibbatti. Nāmaggahaṇadivase cassa ‘‘maghakumāro’’tveva",
  "atk-s0513a11:544_3": "nāmaṁ akaṁsu. So vayappatto ‘‘maghamāṇavo’’ti paññāyittha. Athassa mātāpitaro samānajātikakulato",
  "atk-s0513a11:544_4": "dārikaṁ ānayiṁsu. So puttadhītāhi vaḍḍhamāno dānapati ahosi, pañca sīlāni rakkhati.",
  "atk-s0513a11:544_5": "Tasmiñca gāme tettiṁseva kulāni honti, tepi tettiṁsa kulā manussā ekadivasaṁ gāmamajjhe",
  "atk-s0513a11:544_6": "ṭhatvā gāmakammaṁ karonti. Bodhisatto ṭhitaṭṭhāne pādehi paṁsuṁ viyūhitvā taṁ padesaṁ",
  "atk-s0513a11:544_7": "ramaṇīyaṁ katvā aṭṭhāsi, athañño eko āgantvā tasmiṁ ṭhāne ṭhito. Bodhisatto aparaṁ",
  "atk-s0513a11:544_8": "ṭhānaṁ ramaṇīyaṁ katvā aṭṭhāsi, tatrāpi añño ṭhito. Bodhisatto aparampi aparampīti",
  "atk-s0513a11:544_9": "sabbesampi ṭhitaṭṭhānaṁ ramaṇīyaṁ katvā aparena samayena tasmiṁ ṭhāne maṇḍapaṁ kāresi,",
  "atk-s0513a11:544_10": "maṇḍapampi apanetvā sālaṁ kāresi, tattha phalakāsanāni santharitvā pānīyacāṭiṁ ṭhapesi.",
  "atk-s0513a11:545_0": "Aparena samayena tepi tettiṁsajanā bodhisattena samānacchandā ahesuṁ. Te bodhisatto",
  "atk-s0513a11:545_1": "pañcasu sīlesu patiṭṭhāpetvā tato paṭṭhāya tehi saddhiṁ puññāni karonto vicarati.",
  "atk-s0513a11:545_2": "Tepi teneva saddhiṁ puññāni karontā kālasseva vuṭṭhāya vāsipharasumusalahatthā catumahāpathādīsu",
  "atk-s0513a11:545_3": "musalena pāsāṇe ubbattetvā pavaṭṭenti, yānānaṁ akkhapaṭighātarukkhe haranti, visamaṁ",
  "atk-s0513a11:545_4": "samaṁ karonti, setuṁ attharanti, pokkharaṇiyo khaṇanti, sālaṁ karonti, dānāni denti,",
  "atk-s0513a11:545_5": "sīlāni rakkhanti. Evaṁ yebhuyyena sakalagāmavāsino bodhisattassa ovāde ṭhatvā sīlāni rakkhiṁsu.",
  "atk-s0513a11:546_0": "Atha nesaṁ gāmabhojako cintesi ‘‘ahaṁ pubbe etesu suraṁ pivantesu pāṇātipātādīni",
  "atk-s0513a11:546_1": "karontesu cāṭikahāpaṇādivasena ceva daṇḍabalivasena ca dhanaṁ labhāmi, idāni pana",
  "atk-s0513a11:546_2": "magho māṇavo sīlaṁ rakkhāpeti, tesaṁ pāṇātipātādīni kātuṁ na deti, idāni pana te",
  "atk-s0513a11:546_3": "pañca sīlāni na rakkhāpessāmī’’ti kuddho rājānaṁ upasaṅkamitvā ‘‘deva, bahū corā",
  "atk-s0513a11:546_4": "gāmaghātādīni karontā vicarantī’’ti āha. Rājā tassa vacanaṁ sutvā ‘‘gaccha, te ānehī’’ti",
  "atk-s0513a11:546_5": "āha. So gantvā sabbepi te bandhitvā ānetvā ‘‘ānītā, deva, corā’’ti rañño ārocesi.",
  "atk-s0513a11:546_6": "Rājā tesaṁ kammaṁ asodhetvāva ‘‘hatthinā ne maddāpethā’’ti āha. Tato sabbepi te rājaṅgaṇe",
  "atk-s0513a11:546_7": "nipajjāpetvā hatthiṁ ānayiṁsu. Bodhisatto tesaṁ ovādaṁ adāsi ‘‘tumhe sīlāni āvajjetha,",
  "atk-s0513a11:546_8": "pesuññakārake ca raññe ca hatthimhi ca attano sarīre ca ekasadisameva mettaṁ bhāvethā’’ti.",
  "atk-s0513a11:546_9": "Te tathā akaṁsu. Atha nesaṁ maddanatthāya hatthiṁ upanesuṁ. So upanīyamānopi na upagacchati,",
  "atk-s0513a11:546_10": "mahāviravaṁ viravitvā palāyati. Aññaṁ aññaṁ hatthiṁ ānayiṁsu, tepi tatheva palāyiṁsu.",
  "atk-s0513a11:547_0": "Rājā ‘‘etesaṁ hatthe kiñci osadhaṁ bhavissatī’’ti cintetvā ‘‘vicinathā’’ti āha. Vicinantā",
  "atk-s0513a11:547_1": "adisvā ‘‘natthi, devā’’ti āhaṁsu. Tena hi kiñci mantaṁ parivattessanti, pucchatha",
  "atk-s0513a11:547_2": "ne ‘‘atthi vo parivattanamanto’’ti? Rājapurisā pucchiṁsu, bodhisatto ‘‘atthī’’ti",
  "atk-s0513a11:547_3": "āha. Rājapurisā ‘‘atthi kira, devā’’ti ārocayiṁsu, rājā sabbepi te pakkosāpetvā ‘‘tumhākaṁ",
  "atk-s0513a11:547_4": "jānanamantaṁ kathethā’’ti āha. Bodhisatto avoca ‘‘deva, añño amhākaṁ manto nāma natthi,",
  "atk-s0513a11:547_5": "amhe pana tettiṁsamattā janā pāṇaṁ na hanāma, adinnaṁ nādiyāma, micchācāraṁ na carāma,",
  "atk-s0513a11:547_6": "musāvādaṁ na bhaṇāma, majjaṁ na pivāma, mettaṁ bhāvema, dānaṁ dema, maggaṁ samaṁ",
  "atk-s0513a11:547_7": "karoma, pokkharaṇiyo khaṇāma, sālaṁ karoma, ayaṁ amhākaṁ manto ca parittañca vuḍḍhi",
  "atk-s0513a11:547_8": "cā’’ti. Rājā tesaṁ pasanno pesuññakārakassa sabbaṁ gehavibhavaṁ tañca tesaṁyeva dāsaṁ",
  "atk-s0513a11:547_9": "katvā adāsi, taṁ hatthiñca gāmañca tesaṁyeva adāsi.",
  "atk-s0513a11:548_0": "Te tato paṭṭhāya yathāruciyā puññāni karontā ‘‘catumahāpathe mahantaṁ sālaṁ kāressāmā’’ti",
  "atk-s0513a11:548_1": "vaḍḍhakiṁ pakkosāpetvā sālaṁ paṭṭhapesuṁ. Mātugāmesu pana vigatacchandatāya tassā",
  "atk-s0513a11:548_2": "sālāya mātugāmānaṁ pattiṁ nādaṁsu. Tena ca samayena bodhisattassa gehe sudhammā,",
  "atk-s0513a11:548_3": "cittā, nandā, sujāti catasso itthiyo honti. Tāsu sudhammā vaḍḍhakinā saddhiṁ ekato",
  "atk-s0513a11:548_4": "hutvā ‘‘bhātika, imissā sālāya maṁ jeṭṭhikaṁ karohī’’ti vatvā lañjaṁ adāsi. So ‘‘sādhū’’ti",
  "atk-s0513a11:548_5": "sampaṭicchitvā paṭhamameva kaṇṇikārukkhaṁ sukkhāpetvā tacchetvā vijjhitvā kaṇṇikaṁ",
  "atk-s0513a11:548_6": "niṭṭhāpetvā vatthena paliveṭhetvā ṭhapesi. Atha sālaṁ niṭṭhāpetvā kaṇṇikāropanakāle",
  "atk-s0513a11:548_7": "‘‘aho, ayyā, ekaṁ na sarimhā’’ti āha. ‘‘Kiṁ nāma, bho’’ti. ‘‘Kaṇṇikā laddhuṁ vaṭṭatī’’ti.",
  "atk-s0513a11:548_8": "‘‘Hotu āharissāmā’’ti? ‘‘Idāni chinnarukkhena kātuṁ na sakkā, pubbeyeva chinditvā",
  "atk-s0513a11:548_9": "tacchetvā vijjhitvā ṭhapitakaṇṇikā laddhuṁ vaṭṭatī’’ti. ‘‘Idāni kiṁ kātabba’’nti?",
  "atk-s0513a11:548_10": "‘‘Sace kassaci gehe niṭṭhāpetvā ṭhapitā vikkāyikakaṇṇikā atthi, sā pariyesitabbā’’ti.",
  "atk-s0513a11:548_11": "Te pariyesantā sudhammāya gehe disvā mūlena na labhiṁsu. ‘‘Sace maṁ sālāya pattikaṁ",
  "atk-s0513a11:548_12": "karotha, dassāmī’’ti vutte ‘‘na mayaṁ mātugāmānaṁ pattiṁ damhā’’ti āhaṁsu.",
  "atk-s0513a11:549_0": "Atha ne vaḍḍhakī āha ‘‘ayyā, tumhe kiṁ kathetha, ṭhapetvā brahmalokaṁ aññaṁ mātugāmarahitaṭṭhānaṁ",
  "atk-s0513a11:549_1": "nāma natthi, gaṇhatha kaṇṇikaṁ, evaṁ sante amhākaṁ kammaṁ niṭṭhaṁ gamissatī’’ti.",
  "atk-s0513a11:549_2": "Te ‘‘sādhū’’ti kaṇṇikaṁ gahetvā sālaṁ niṭṭhāpetvā āsanaphalakāni santharitvā pānīyacāṭiyo",
  "atk-s0513a11:549_3": "ṭhapetvā yāgubhattaṁ nibandhiṁsu. Sālaṁ pākārena parikkhipitvā dvāraṁ yojetvā antopākāre",
  "atk-s0513a11:549_4": "vālukaṁ ākiritvā bahipākāre tālapantiyo ropesuṁ. Cittāpi tasmiṁ ṭhāne uyyānaṁ kāresi,",
  "atk-s0513a11:549_5": "‘‘pupphūpagaphalūpagarukkho asuko nāma tasmiṁ natthī’’ti nāhosi. Nandāpi tasmiṁyeva",
  "atk-s0513a11:549_6": "ṭhāne pokkharaṇiṁ kāresi pañcavaṇṇehi padumehi sañchannaṁ ramaṇīyaṁ. Sujā na kiñci akāsi.",
  "atk-s0513a11:550": "Bodhisatto mātu upaṭṭhānaṁ pitu upaṭṭhānaṁ kule jeṭṭhāpacāyikakammaṁ saccavācaṁ apharusavācaṁ apisuṇavācaṁ maccheravinayanti imāni satta vatapadāni pūretvā –",
  "atk-s0513a11:551": "‘‘Mātāpettibharaṁ jantuṁ, kule jeṭṭhāpacāyinaṁ;",
  "atk-s0513a11:552": "Saṇhaṁ sakhilasambhāsaṁ, pesuṇeyyappahāyinaṁ.",
  "atk-s0513a11:553": "‘‘Maccheravinaye yuttaṁ, saccaṁ kodhābhibhuṁ naraṁ;",
  "atk-s0513a11:554": "Taṁ ve devā tāvatiṁsā, āhu sappuriso itī’’ti. (saṁ. ni. 1.257) –",
  "atk-s0513a11:555_0": "Evaṁ pasaṁsiyabhāvaṁ āpajjitvā jīvitapariyosāne tāvatiṁsabhavane sakko devarājā hutvā",
  "atk-s0513a11:555_1": "nibbatti, tepissa sahāyā tattheva nibbattiṁsu. Tasmiṁ kāle tāvatiṁsabhavane asurā",
  "atk-s0513a11:555_2": "paṭivasanti. Sakko devarājā ‘‘kiṁ no sādhāraṇena rajjenā’’ti asure dibbapānaṁ pāyetvā",
  "atk-s0513a11:555_3": "matte samāne pādesu gāhāpetvā sinerupabbatapāde khipāpesi. Te asurabhavanameva sampāpuṇiṁsu.",
  "atk-s0513a11:556_0": "Asurabhavanaṁ nāma sinerussa heṭṭhimatale tāvatiṁsadevalokappamāṇameva, tattha devānaṁ",
  "atk-s0513a11:556_1": "pāricchattako viya cittapāṭali nāma kappaṭṭhiyarukkho hoti. Te cittapāṭaliyā pupphitāya",
  "atk-s0513a11:556_2": "jānanti ‘‘nāyaṁ amhākaṁ devaloko, devalokasmiñhi pāricchattako pupphatī’’ti. Atha",
  "atk-s0513a11:556_3": "te ‘‘jarasakko amhe matte katvā mahāsamuddapiṭṭhe khipitvā amhākaṁ devanagaraṁ gaṇhi,",
  "atk-s0513a11:556_4": "te mayaṁ tena saddhiṁ yujjhitvā amhākaṁ devanagarameva gaṇhissāmā’’ti kipillikā viya",
  "atk-s0513a11:556_5": "thambhaṁ sineruṁ anusañcaramānā uṭṭhahiṁsu. Sakko ‘‘asurā kira uṭṭhitā’’ti sutvā",
  "atk-s0513a11:556_6": "samuddapiṭṭheyeva abbhuggantvā yujjhamāno tehi parājito diyaḍḍhayojanasatikena vejayantarathena",
  "atk-s0513a11:556_7": "dakkhiṇasamuddassa matthakena palāyituṁ āraddho. Athassa ratho samuddapiṭṭhena vegena",
  "atk-s0513a11:556_8": "gacchanto simbalivanaṁ pakkhanto, tassa gamanamagge simbalivanaṁ naḷavanaṁ viya chijjitvā",
  "atk-s0513a11:556_9": "chijjitvā samuddapiṭṭhe patati. Supaṇṇapotakā samuddapiṭṭhe paripatantā mahāviravaṁ",
  "atk-s0513a11:556_10": "raviṁsu. Sakko mātaliṁ pucchi ‘‘samma mātali, kiṁ saddo nāmesa, atikāruññaravo vattatī’’ti?",
  "atk-s0513a11:556_11": "‘‘Deva, tumhākaṁ rathavegena vicuṇṇite simbalivane patante supaṇṇapotakā maraṇabhayatajjitā",
  "atk-s0513a11:556_12": "ekaviravaṁ viravantī’’ti.",
  "atk-s0513a11:557_0": "Mahāsatto ‘‘samma mātali, mā amhe nissāya ete kilamantu, na mayaṁ issariyaṁ nissāya",
  "atk-s0513a11:557_1": "pāṇavadhakammaṁ karoma, etesaṁ pana atthāya mayaṁ jīvitaṁ pariccajitvā asurānaṁ dassāma,",
  "atk-s0513a11:557_2": "nivattayetaṁ ratha’’nti vatvā imaṁ gāthamāha –",
  "atk-s0513a11:558": "31.",
  "atk-s0513a11:559": " ‘‘Kulāvakā mātali simbalismiṁ, īsāmukhena parivajjayassu;",
  "atk-s0513a11:560": "Kāmaṁ cajāma asuresu pāṇaṁ, māme dijā vikulāvā ahesu’’nti.",
  "atk-s0513a11:561_0": "Tattha kulāvakāti supaṇṇapotakā. Mātalīti sārathiṁ āmantesi. Simbalisminti passa",
  "atk-s0513a11:561_1": "ete simbalirukkhe olambantā ṭhitāti dasseti. Īsāmukhena parivajjayassūti ete etassa",
  "atk-s0513a11:561_2": "rathassa īsāmukhena yathā na haññanti, evaṁ te parivajjayassu. Kāmaṁ cajāma asuresu",
  "atk-s0513a11:561_3": "pāṇanti yadi amhesu asurānaṁ pāṇaṁ cajantesu etesaṁ sotthi hoti, kāmaṁ cajāma ekaṁseneva",
  "atk-s0513a11:561_4": "mayaṁ asuresu amhākaṁ pāṇaṁ cajāma. Māme dijā vikulāvā ahesunti ime pana dijā ime",
  "atk-s0513a11:561_5": "garuḷapotakā viddhastavicuṇṇitakulāvakatāya vikulāvā mā ahesuṁ, mā amhākaṁ dukkhaṁ",
  "atk-s0513a11:561_6": "etesaṁ upari khipa, nivattaya nivattaya rathanti. Mātalisaṅgāhako tassa vacanaṁ sutvā",
  "atk-s0513a11:561_7": "rathaṁ nivattetvā aññena maggena devalokābhimukhaṁ akāsi. Asurā pana taṁ nivattayamānameva",
  "atk-s0513a11:561_8": "disvā ‘‘addhā aññehipi cakkavāḷehi sakkā āgacchanti, balaṁ labhitvā ratho nivatto",
  "atk-s0513a11:561_9": "bhavissatī’’ti maraṇabhayabhītā palāyitvā asurabhavanameva pavisiṁsu.",
  "atk-s0513a11:562_0": "Sakkopi devanagaraṁ pavisitvā dvīsu devalokesu devagaṇena parivuto nagaramajjhe aṭṭhāsi.",
  "atk-s0513a11:562_1": "Tasmiṁ khaṇe pathaviṁ bhinditvā yojanasahassubbedho vejayantapāsādo uṭṭhahi. Vijayante",
  "atk-s0513a11:562_2": "uṭṭhitattā ‘‘vejayanto’’ tveva nāmaṁ akaṁsu. Atha sakko puna asurānaṁ anāgamanatthāya",
  "atk-s0513a11:562_3": "pañcasu ṭhānesu ārakkhaṁ ṭhapesi. Yaṁ sandhāya vuttaṁ –",
  "atk-s0513a11:563": "‘‘Antarā dvinnaṁ ayujjhapurānaṁ, pañcavidhā ṭhapitā abhirakkhā;",
  "atk-s0513a11:564": "Uragakaroṭipayassa ca hārī, madanayutā caturo ca mahantā’’ti. (saṁ. ni. aṭṭha. 1.1.247);",
  "atk-s0513a11:565_0": "Dve nagarānipi yuddhena gahetuṁ asakkuṇeyyatāya ayujjhapurāni nāma jātāni devanagarañca",
  "atk-s0513a11:565_1": "asuranagarañca. Yadā hi asurā balavantā honti, atha devehi palāyitvā devanagaraṁ",
  "atk-s0513a11:565_2": "pavisitvā dvāre pihite asurānaṁ satasahassampi kiñci kātuṁ na sakkoti. Yadā devā",
  "atk-s0513a11:565_3": "balavantā honti, atha asurehi palāyitvā asuranagaraṁ pavisitvā dvāre pihite sakkānaṁ",
  "atk-s0513a11:565_4": "satasahassampi kiñci kātuṁ na sakkoti. Iti imāni dve nagarāni ayujjhapurāni nāma.",
  "atk-s0513a11:565_5": "Tesaṁ antarā etesu uragādīsu pañcasu ṭhānesu sakkena ārakkhā ṭhapitā. Tattha uraga-saddena",
  "atk-s0513a11:565_6": "nāgā gahitā. Te udake balavantā honti, tasmā sinerussa paṭhamālinde tesaṁ ārakkhā.",
  "atk-s0513a11:565_7": "Karoṭi-saddena supaṇṇā gahitā. Tesaṁ kira karoṭi nāma pānabhojanaṁ, tena taṁ nāmaṁ",
  "atk-s0513a11:565_8": "labhiṁsu, dutiyālinde tesaṁ ārakkhā. Payassahāri-saddena kumbhaṇḍā gahitā. Dānavarakkhasā",
  "atk-s0513a11:565_9": "kirete, tatiyālinde tesaṁ ārakkhā. Madanayuta-saddena yakkhā gahitā. Visamacārino",
  "atk-s0513a11:565_10": "kira te yuddhasoṇḍā, catutthālinde tesaṁ ārakkhā. Caturo ca mahantāti cattāro mahārājāno",
  "atk-s0513a11:565_11": "vuttā, pañcamālinde tesaṁ ārakkhā. Tasmā yadi asurā kupitā āvilacittā devapuraṁ upayanti,",
  "atk-s0513a11:565_12": "pañcavidhesu yaṁ girino paṭhamaṁ paribhaṇḍaṁ, taṁ uragā paribāhiya tiṭṭhanti. Evaṁ sesesu sesā.",
  "atk-s0513a11:566_0": "Imesu pana pañcasu ṭhānesu ārakkhaṁ ṭhapetvā sakke devānaminde dibbasampattiṁ anubhavamāne",
  "atk-s0513a11:566_1": "sudhammā cavitvā tasseva pādaparicārikā hutvā nibbatti, kaṇṇikāya dinnanissandena",
  "atk-s0513a11:566_2": "cassā pañcayojanasatikā sudhammā nāma devasabhā udapādi, yattha dibbasetacchattassa",
  "atk-s0513a11:566_3": "heṭṭhā yojanappamāṇe kañcanapallaṅke nisinno sakko devānamindo devamanussānaṁ kattabbakiccāni",
  "atk-s0513a11:566_4": "karoti. Cittāpi cavitvā tasseva pādaparicārikā hutvā nibbatti, uyyānassa karaṇanissandena",
  "atk-s0513a11:566_5": "cassā cittalatāvanaṁ nāma uyyānaṁ udapādi. Nandāpi cavitvā tasseva pādaparicārikā",
  "atk-s0513a11:566_6": "hutvā nibbatti, pokkharaṇiyā nissandena cassā nandā nāma pokkharaṇī udapādi.",
  "atk-s0513a11:567_0": "Sujā pana kusalakammassa akatattā ekasmiṁ araññe kandarāya bakasakuṇikā hutvā nibbattā.",
  "atk-s0513a11:567_1": "Sakko ‘‘sujā na paññāyati, kattha nu kho nibbattā’’ti āvajjento taṁ disvā tattha",
  "atk-s0513a11:567_2": "gantvā taṁ ādāya devalokaṁ āgantvā tassā ramaṇīyaṁ devanagaraṁ sudhammaṁ devasabhaṁ",
  "atk-s0513a11:567_3": "cittalatāvanaṁ nandāpokkharaṇiñca dassetvā ‘‘etā kusalaṁ katvā mayhaṁ pādaparicārikā",
  "atk-s0513a11:567_4": "hutvā nibbattā, tvaṁ pana kusalaṁ akatvā tiracchānayoniyaṁ nibbattā , ito paṭṭhāya",
  "atk-s0513a11:567_5": "sīlaṁ rakkhāhī’’ti taṁ ovaditvā pañcasu sīlesu patiṭṭhāpetvā tattheva netvā vissajjesi.",
  "atk-s0513a11:567_6": "Sāpi tato paṭṭhāya sīlaṁ rakkhati. Sakko katipāhaccayena ‘‘sakkā nu kho sīlaṁ rakkhitu’’nti",
  "atk-s0513a11:567_7": "gantvā maccharūpena uttāno hutvā purato nipajji, sā ‘‘matamacchako’’ti saññāya sīse",
  "atk-s0513a11:567_8": "aggahesi, maccho naṅguṭṭhaṁ cālesi, atha naṁ ‘‘jīvati maññe’’ti vissajjesi. Sakko",
  "atk-s0513a11:567_9": "‘‘sādhu sādhu, sakkhissasi sīlaṁ rakkhitu’’nti agamāsi. Sā tato cutā bārāṇasiyaṁ",
  "atk-s0513a11:567_10": "kumbhakāragehe nibbatti.",
  "atk-s0513a11:568_0": "Sakko ‘‘kahaṁ nu kho nibbattā’’ti tattha nibbattabhāvaṁ ñatvā suvaṇṇaeḷālukānaṁ yānakaṁ",
  "atk-s0513a11:568_1": "pūretvā majjhe gāmassa mahallakavesena nisīditvā ‘‘eḷālukāni gaṇhatha, eḷālukāni",
  "atk-s0513a11:568_2": "gaṇhathā’’ti ugghosesi. Manussā āgantvā ‘‘dehi, tātā’’ti āhaṁsu. ‘‘Ahaṁ sīlarakkhakānaṁ",
  "atk-s0513a11:568_3": "dammi, tumhe sīlaṁ rakkhathā’’ti? ‘‘Mayaṁ sīlaṁ nāma na jānāma, mūlena dehī’’ti.",
  "atk-s0513a11:568_4": "‘‘Na mayhaṁ mūlena attho, sīlarakkhakānaññevāhaṁ dammī’’ti. Manussā ‘‘ko cāyaṁ eḷāluko’’ti",
  "atk-s0513a11:568_5": "pakkamiṁsu. Sujā taṁ pavattiṁ sutvā ‘‘mayhaṁ ānītaṁ bhavissatī’’ti cintetvā gantvā",
  "atk-s0513a11:568_6": "taṁ ‘‘dehi, tātā’’ti āha. ‘‘Sīlaṁ rakkhasi, ammā’’ti? ‘‘Āma, rakkhāmī’’ti. ‘‘Idaṁ",
  "atk-s0513a11:568_7": "mayā tuyhameva atthāya ābhata’’nti saddhiṁ yānakena gehadvāre ṭhapetvā pakkāmi.",
  "atk-s0513a11:569_0": "Sāpi yāvajīvaṁ sīlaṁ rakkhitvā tato cutā vepacittissa asurindassa dhītā hutvā nibbatti,",
  "atk-s0513a11:569_1": "sīlānisaṁsena abhirūpā ahosi. So tassā vayappattakāle ‘‘mayhaṁ dhītā attano cittarucitaṁ",
  "atk-s0513a11:569_2": "sāmikaṁ gaṇhatū’’ti asure sannipātesi . Sakko ‘‘kahaṁ nu kho sā nibbattā’’ti olokento",
  "atk-s0513a11:569_3": "tattha nibbattabhāvaṁ ñatvā ‘‘sujā cittarucitaṁ sāmikaṁ gaṇhantī maṁ gaṇhissatī’’ti",
  "atk-s0513a11:569_4": "asuravaṇṇaṁ māpetvā tattha agamāsi. Sujaṁ alaṅkaritvā sannipātaṭṭhānaṁ ānetvā ‘‘cittarucitaṁ",
  "atk-s0513a11:569_5": "sāmikaṁ gaṇhā’’ti āhaṁsu. Sā olokentī sakkaṁ disvā pubbepi sinehavasena uppannapemena",
  "atk-s0513a11:569_6": "mahoghena viya ajjhotthaṭahadayā hutvā ‘‘ayaṁ me sāmiko’’ti vatvā tassa upari pupphadāmaṁ",
  "atk-s0513a11:569_7": "khipitvā aggahesi. Asurā ‘‘amhākaṁ rājā ettakaṁ kālaṁ dhītu anucchavikaṁ alabhitvā",
  "atk-s0513a11:569_8": "idāni labhati , ayamevassā dhītu pitāmahato mahallako anucchaviko’’ti lajjamānā pakkamiṁsu.",
  "atk-s0513a11:569_9": "So taṁ devanagaraṁ ānetvā aḍḍhateyyānaṁ nāṭikākoṭīnaṁ jeṭṭhikaṁ katvā yāvatāyukaṁ",
  "atk-s0513a11:569_10": "ṭhatvā yathākammaṁ gato.",
  "atk-s0513a11:570_0": "Satthā imaṁ dhammadesanaṁ āharitvā ‘‘evaṁ bhikkhu pubbe paṇḍitā devanagare rajjaṁ",
  "atk-s0513a11:570_1": "kārayamānā attano jīvitaṁ pariccajantāpi pāṇātipātaṁ na kariṁsu, tvaṁ nāma evarūpe",
  "atk-s0513a11:570_2": "niyyānike sāsane pabbajitvā aparissāvitaṁ sapāṇakaṁ udakaṁ pivissasī’’ti taṁ bhikkhuṁ",
  "atk-s0513a11:570_3": "garahitvā anusandhiṁ ghaṭetvā jātakaṁ samodhānesi – ‘‘tadā mātalisaṅgāhako ānando",
  "atk-s0513a11:570_4": "ahosi, sakko pana ahameva ahosi’’nti.",
  "atk-s0513a11:571": "Kulāvakajātakavaṇṇanā paṭhamā.",
  "atk-s0513a11:573": " [32] 2. Naccajātakavaṇṇanā",
  "atk-s0513a11:574_0": "Rudaṁ manuññanti idaṁ satthā jetavane viharanto ekaṁ bahubhaṇḍikaṁ bhikkhuṁ ārabbha",
  "atk-s0513a11:574_1": "kathesi. Vatthu heṭṭhā devadhammajātake (jā. 1.1.6) vuttasadisameva. Satthā taṁ bhikkhuṁ",
  "atk-s0513a11:574_2": "‘‘saccaṁ kira tvaṁ bhikkhu bahubhaṇḍo’’ti pucchi. ‘‘Āma, bhante’’ti. ‘‘Kiṁkāraṇā",
  "atk-s0513a11:574_3": "tvaṁ bhikkhu bahubhaṇḍo jātosī’’ti? So ettakaṁ sutvāva kuddho nivāsanapārupanaṁ chaḍḍetvā",
  "atk-s0513a11:574_4": "‘‘iminā dāni nīhārena vicarāmī’’ti satthu purato naggo aṭṭhāsi. Manussā ‘‘dhī dhī’’ti",
  "atk-s0513a11:574_5": "āhaṁsu. So tato palāyitvā hīnāyāvatto. Bhikkhū dhammasabhāyaṁ sannisinnā ‘‘satthu",
  "atk-s0513a11:574_6": "nāma purato evarūpaṁ karissatī’’ti tassa aguṇakathaṁ kathesuṁ. Satthā āgantvā ‘‘kāya",
  "atk-s0513a11:574_7": "nuttha, bhikkhave, etarahi kathāya sannisinnā’’ti bhikkhū pucchi. Bhante, ‘‘so hi",
  "atk-s0513a11:574_8": "nāma bhikkhu tumhākaṁ purato catuparisamajjhe hirottappaṁ pahāya gāmadārako viya",
  "atk-s0513a11:574_9": "naggo ṭhatvā manussehi jigucchiyamāno hīnāyāvattitvā sāsanā parihīno’’ti tassa aguṇakathāya",
  "atk-s0513a11:574_10": "nisinnāmhāti. Satthā ‘‘na, bhikkhave, idāneva so bhikkhu hirottappābhāvena ratanasāsanā",
  "atk-s0513a11:574_11": "parihīno, pubbe itthiratanapaṭilābhatopi parihīnoyevā’’ti vatvā atītaṁ āhari.",
  "atk-s0513a11:575_0": "Atīte paṭhamakappe catuppadā sīhaṁ rājānaṁ akaṁsu, macchā ānandamacchaṁ, sakuṇā suvaṇṇahaṁsaṁ.",
  "atk-s0513a11:575_1": "Tassa pana suvaṇṇahaṁsarājassa dhītā haṁsapotikā abhirūpā ahosi. So tassā varaṁ adāsi,",
  "atk-s0513a11:575_2": "sā attano cittarucitaṁ sāmikaṁ vāresi. Haṁsarājā tassā varaṁ datvā himavante sabbe",
  "atk-s0513a11:575_3": "sakuṇe sannipātāpesi, nānappakārā haṁsamorādayo sakuṇagaṇā samāgantvā ekasmiṁ mahante",
  "atk-s0513a11:575_4": "pāsāṇatale sannipatiṁsu. Haṁsarājā ‘‘attano cittarucitaṁ sāmikaṁ āgantvā gaṇhātū’’ti",
  "atk-s0513a11:575_5": "dhītaraṁ pakkosāpesi. Sā sakuṇasaṅghaṁ olokentī maṇivaṇṇagīvaṁ citrapekhuṇaṁ moraṁ",
  "atk-s0513a11:575_6": "disvā ‘‘ayaṁ me sāmiko hotū’’ti ārocesi. Sakuṇasaṅghā moraṁ upasaṅkamitvā āhaṁsu",
  "atk-s0513a11:575_7": "‘‘samma mora, ayaṁ rājadhītā ettakānaṁ sakuṇānaṁ majjhe sāmikaṁ rocentī tayi ruciṁ",
  "atk-s0513a11:575_8": "uppādesī’’ti. Moro ‘‘ajjāpi tāva me balaṁ na passatī’’ti atituṭṭhiyā hirottappaṁ",
  "atk-s0513a11:575_9": "bhinditvā tāva mahato sakuṇasaṅghassa majjhe pakkhe pasāretvā naccituṁ ārabhi, naccanto",
  "atk-s0513a11:575_10": "appaṭicchanno ahosi.",
  "atk-s0513a11:576_0": "Suvaṇṇahaṁsarājā lajjito ‘‘imassa neva ajjhattasamuṭṭhānā hirī atthi, na bahiddhāsamuṭṭhānaṁ",
  "atk-s0513a11:576_1": "ottappaṁ, nāssa bhinnahirottappassa mama dhītaraṁ dassāmī’’ti sakuṇasaṅghamajjhe imaṁ gāthamāha –",
  "atk-s0513a11:577": "32.",
  "atk-s0513a11:578": " ‘‘Rudaṁ manuññaṁ rucirā ca piṭṭhi, veḷuriyavaṇṇūpanibhā ca gīvā;",
  "atk-s0513a11:579": "Byāmamattāni ca pekhuṇāni, naccena te dhītaraṁ no dadāmī’’ti.",
  "atk-s0513a11:580_0": "Tattha rudaṁ manuññanti ta-kārassa da-kāro kato, rutaṁ manāpaṁ, vassitasaddo madhuroti",
  "atk-s0513a11:580_1": "attho. Rucirā ca piṭṭhīti piṭṭhipi te citrā ceva sobhanā ca. Veḷuriyavaṇṇūpanibhāti",
  "atk-s0513a11:580_2": "veḷuriyamaṇivaṇṇasadisā. Byāmamattānīti ekabyāmappamāṇāni. Pekhuṇānīti piñchāni.",
  "atk-s0513a11:580_3": "Naccena te dhītaraṁ no dadāmīti hirottappaṁ bhinditvā naccitabhāveneva te evarūpassa",
  "atk-s0513a11:580_4": "nillajjassa dhītaraṁ no dadāmīti vatvā haṁsarājā tasmiṁyeva parisamajjhe attano bhāgineyyassa",
  "atk-s0513a11:580_5": "haṁsapotakassa dhītaraṁ adāsi. Moro haṁsapotikaṁ alabhitvā lajjitvā tatova uppatitvā",
  "atk-s0513a11:580_6": "palāyi. Haṁsarājāpi attano vasanaṭṭhānameva gato.",
  "atk-s0513a11:581_0": "Satthā ‘‘na, bhikkhave, idāneva esa hirottappaṁ bhinditvā ratanasāsanā parihīno,",
  "atk-s0513a11:581_1": "pubbepi itthiratanapaṭilābhato parihīnoyevā’’ti imaṁ dhammadesanaṁ āharitvā anusandhiṁ",
  "atk-s0513a11:581_2": "ghaṭetvā jātakaṁ samodhānesi – ‘‘tadā moro bahubhaṇḍiko ahosi, haṁsarājā pana ahameva ahosi’’nti.",
  "atk-s0513a11:582": "Naccajātakavaṇṇanā dutiyā.",
  "atk-s0513a11:584": " [33] 3. Sammodamānajātakavaṇṇanā",
  "atk-s0513a11:585_0": "Sammodamānāti idaṁ satthā kapilavatthuṁ upanissāya nigrodhārāme viharanto cumbaṭakakalahaṁ",
  "atk-s0513a11:585_1": "ārabbha kathesi. So kuṇālajātake (jā. 2.21.kuṇālajātaka) āvi bhavissati. Tadā pana",
  "atk-s0513a11:585_2": "satthā ñātake āmantetvā ‘‘mahārājā ñātakānaṁ aññamaññaṁ viggaho nāma na yutto, tiracchānagatāpi",
  "atk-s0513a11:585_3": "hi pubbe samaggakāle paccāmitte abhibhavitvā sotthiṁ pattā yadā vivādamāpannā, tadā",
  "atk-s0513a11:585_4": "mahāvināsaṁ pattā’’ti vatvā ñātirājakulehi āyācito atītaṁ āhari.",
  "atk-s0513a11:586_0": "Atīte bārāṇasiyaṁ brahmadatte rajjaṁ kārente bodhisatto vaṭṭakayoniyaṁ nibbattitvā",
  "atk-s0513a11:586_1": "anekavaṭṭakasahassaparivāro araññe paṭivasati. Tadā eko vaṭṭakaluddako tesaṁ vasanaṭṭhānaṁ",
  "atk-s0513a11:586_2": "gantvā vaṭṭakavassitaṁ katvā tesaṁ sannipatitabhāvaṁ ñatvā tesaṁ upari jālaṁ khipitvā",
  "atk-s0513a11:586_3": "pariyantesu maddanto sabbe ekato katvā pacchiṁ pūretvā gharaṁ gantvā te vikkiṇitvā",
  "atk-s0513a11:586_4": "tena mūlena jīvikaṁ kappeti. Athekadivasaṁ bodhisatto te vaṭṭake āha – ‘‘ayaṁ sākuṇiko",
  "atk-s0513a11:586_5": "amhākaṁ ñātake vināsaṁ pāpeti, ahaṁ ekaṁ upāyaṁ jānāmi, enesa amhe gaṇhituṁ na sakkhissati,",
  "atk-s0513a11:586_6": "ito dāni paṭṭhāya etena tumhākaṁ upari jāle khittamatte ekeko ekekasmiṁ jālakkhike",
  "atk-s0513a11:586_7": "sīsaṁ ṭhapetvā jālaṁ ukkhipitvā icchitaṭṭhānaṁ haritvā ekasmiṁ kaṇṭakagumbe pakkhipatha,",
  "atk-s0513a11:586_8": "evaṁ sante heṭṭhā tena tena ṭhānena palāyissāmā’’ti. Te sabbe ‘‘sādhū’’ti paṭissuṇiṁsu.",
  "atk-s0513a11:586_9": "Dutiyadivase upari jāle khitte te bodhisattena vuttanayeneva jālaṁ ukkhipitvā ekasmiṁ",
  "atk-s0513a11:586_10": "kaṇṭakagumbe khipitvā sayaṁ heṭṭhābhāgena tato tato palāyiṁsu. Sākuṇikassa gumbato",
  "atk-s0513a11:586_11": "jālaṁ mocentasseva vikālo jāto, so tucchahatthova agamāsi.",
  "atk-s0513a11:587_0": "Punadivasato paṭṭhāyapi vaṭṭakā tatheva karonti. Sopi yāva sūriyatthaṅgamanā jālameva",
  "atk-s0513a11:587_1": "mocento kiñci alabhitvā tucchahatthova gehaṁ gacchati. Athassa bhariyā kujjhitvā",
  "atk-s0513a11:587_2": "‘‘tvaṁ divase divase tucchahattho āgacchasi, aññampi te bahi positabbaṭṭhānaṁ atthi",
  "atk-s0513a11:587_3": "maññe’’ti āha. Sākuṇiko ‘‘bhadde, mama aññaṁ positabbaṭṭhānaṁ natthi, apica kho pana",
  "atk-s0513a11:587_4": "te vaṭṭakā samaggā hutvā caranti, mayā khittamatte jālaṁ ādāya kaṇṭakagumbe khipitvā",
  "atk-s0513a11:587_5": "gacchanti, na kho panete sabbakālameva sammodamānā viharissanti, tvaṁ mā cintayi,",
  "atk-s0513a11:587_6": "yadā te vivādamāpajjissanti, tadā te sabbeva ādāya tava mukhaṁ hāsayamāno āgacchissāmī’’ti",
  "atk-s0513a11:587_7": "vatvā bhariyāya imaṁ gāthamāha –",
  "atk-s0513a11:588": "33.",
  "atk-s0513a11:589": " ‘‘Sammodamānā gacchanti, jālamādāya pakkhino;",
  "atk-s0513a11:590": "Yadā te vivadissanti, tadā ehinti me vasa’’nti.",
  "atk-s0513a11:591_0": "Tattha yadā te vivadissantīti yasmiṁ kāle te vaṭṭakā nānāladdhikā nānāgāhā hutvā",
  "atk-s0513a11:591_1": "vivadissanti, kalahaṁ karissantīti attho. Tadā ehinti me vasanti tasmiṁ kāle sabbepi",
  "atk-s0513a11:591_2": "te mama vasaṁ āgacchissanti. Athāhaṁ te gahetvā tava mukhaṁ hāsento āgacchissāmīti",
  "atk-s0513a11:591_3": "bhariyaṁ samassāsesi.",
  "atk-s0513a11:592_0": "Katipāhasseva pana accayena eko vaṭṭako gocarabhūmiṁ otaranto asallakkhetvā aññassa",
  "atk-s0513a11:592_1": "sīsaṁ akkami, itaro ‘‘ko maṁ sīse akkamī’’ti kujjhiṁ. ‘‘Ahaṁ asallakkhetvā akkamiṁ,",
  "atk-s0513a11:592_2": "mā kujjhī’’ti vuttepi kujjhiyeva. Te punappunaṁ kathentā ‘‘tvameva maññe jālaṁ ukkhipasī’’ti",
  "atk-s0513a11:592_3": "aññamaññaṁ vivādaṁ kariṁsu. Tesu vivadantesu bodhisatto cintesi ‘‘vivādake sotthibhāvo",
  "atk-s0513a11:592_4": "nāma natthi, idāneva te jālaṁ na ukkhipissanti, tato mahantaṁ vināsaṁ pāpuṇissanti,",
  "atk-s0513a11:592_5": "sākuṇiko okāsaṁ labhissati, mayā imasmiṁ ṭhāne na sakkā vasitu’’nti. So attano parisaṁ",
  "atk-s0513a11:592_6": "ādāya aññattha gato. Sākuṇikopi kho katipāhaccayena āgantvā vaṭṭakavassitaṁ vassitvā",
  "atk-s0513a11:592_7": "tesaṁ sannipatitānaṁ upari jālaṁ khipi. Atheko vaṭṭako ‘‘tuyhaṁ kira jālaṁ ukkhipantasseva",
  "atk-s0513a11:592_8": "matthake lomāni patitāni, idāni ukkhipā’’ti āha. Aparo ‘‘tuyhaṁ kira jālaṁ ukkhipantasseva",
  "atk-s0513a11:592_9": "dvīsu pakkhesu pattāni patitāni, idāni ukkhipā’’ti āha. Iti tesaṁ ‘‘tvaṁ ukkhipa,",
  "atk-s0513a11:592_10": "tvaṁ ukkhipā’’ti vadantānaññeva sākuṇiko jālaṁ ukkhipitvā sabbeva te ekato katvā",
  "atk-s0513a11:592_11": "pacchiṁ pūretvā bhariyaṁ hāsayamāno gehaṁ agamāsi.",
  "atk-s0513a11:593_0": "Satthā ‘‘evaṁ mahārājā ñātakānaṁ kalaho nāma na yutto, kalaho vināsamūlameva hotī’’ti",
  "atk-s0513a11:593_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā apaṇḍitavaṭṭako",
  "atk-s0513a11:593_2": "devadatto ahosi, paṇḍitavaṭṭako pana ahameva ahosi’’nti.",
  "atk-s0513a11:594": "Sammodamānajātakavaṇṇanā tatiyā.",
  "atk-s0513a11:596": " [34] 4. Macchajātakavaṇṇanā",
  "atk-s0513a11:597_0": "Na maṁ sītaṁ na maṁ uṇhanti idaṁ satthā jetavane viharanto purāṇadutiyikāpalobhanaṁ",
  "atk-s0513a11:597_1": "ārabbha kathesi. Tadā hi satthā taṁ bhikkhuṁ ‘‘saccaṁ kira tvaṁ bhikkhu ukkaṇṭhitosī’’ti",
  "atk-s0513a11:597_2": "pucchi. ‘‘Saccaṁ, bhagavā’’ti. ‘‘Kenāsi ukkaṇṭhāpito’’ti? ‘‘Purāṇadutiyikā me, bhante",
  "atk-s0513a11:597_3": "madhurahattharasā, taṁ jahituṁ na sakkomī’’ti. Atha naṁ satthā ‘‘bhikkhu esā itthī",
  "atk-s0513a11:597_4": "tava anatthakārikā , pubbepi tvaṁ etaṁ nissāya maraṇaṁ pāpuṇanto maṁ āgamma maraṇā",
  "atk-s0513a11:597_5": "mutto’’ti vatvā atītaṁ āhari.",
  "atk-s0513a11:598_0": "Atīte bārāṇasiyaṁ brahmadatte rajjaṁ kārente bodhisatto tassa purohito ahosi. Tadā",
  "atk-s0513a11:598_1": "kevaṭṭā nadiyaṁ jālaṁ khipiṁsu. Atheko mahāmaccho rativasena attano macchiyā saddhiṁ",
  "atk-s0513a11:598_2": "kīḷamāno āgacchati. Tassa sā macchī purato gacchamānā jālagandhaṁ ghāyitvā jālaṁ",
  "atk-s0513a11:598_3": "pariharamānā gatā. So pana kāmagiddho lolamaccho jālakucchimeva paviṭṭho. Kevaṭṭā",
  "atk-s0513a11:598_4": "tassa jālaṁ paviṭṭhabhāvaṁ ñatvā jālaṁ ukkhipitvā macchaṁ gahetvā amāretvāva vālikāpiṭṭhe",
  "atk-s0513a11:598_5": "khipitvā ‘‘imaṁ aṅgāresu pacitvā khādissāmā’’ti aṅgāre karonti, sūlaṁ tacchenti.",
  "atk-s0513a11:598_6": "Maccho ‘‘etaṁ aṅgāratāpanaṁ vā sūlavijjhanaṁ vā aññaṁ vā pana dukkhaṁ na maṁ kilameti,",
  "atk-s0513a11:598_7": "yaṁ panesā macchī ‘aññaṁ so nūna ratiyā gato’ti mayi domanassaṁ āpajjati, tameva",
  "atk-s0513a11:598_8": "maṁ bādhatī’’ti paridevamāno imaṁ gāthamāha –",
  "atk-s0513a11:599": "34.",
  "atk-s0513a11:600": " ‘‘Na maṁ sītaṁ na maṁ uṇhaṁ, na maṁ jālasmi bādhanaṁ;",
  "atk-s0513a11:601": "Yañca maṁ maññate macchī, aññaṁ so ratiyā gato’’ti.",
  "atk-s0513a11:602_0": "Tattha na maṁ sītaṁ na maṁ uṇhanti macchānaṁ udakā nīhaṭakāle sītaṁ hoti, tasmiṁ",
  "atk-s0513a11:602_1": "vigate uṇhaṁ hoti, tadubhayampi sandhāya ‘‘na maṁ sītaṁ na maṁ uṇhaṁ bādhatī’’ti",
  "atk-s0513a11:602_2": "paridevati. Yampi aṅgāresu paccanamūlakaṁ dukkhaṁ bhavissati, tampi sandhāya ‘‘na",
  "atk-s0513a11:602_3": "maṁ uṇha’’nti paridevateva. Na maṁ jālasmi bādhananti yampi me jālasmiṁ bādhanaṁ",
  "atk-s0513a11:602_4": "ahosi, tampi maṁ na bādhetīti paridevati. ‘‘Yañca ma’’ntiādīsu ayaṁ piṇḍattho – sā",
  "atk-s0513a11:602_5": "macchī mama jāle patitassa imehi kevaṭṭehi gahitabhāvaṁ ajānantī maṁ apassamānā ‘‘so",
  "atk-s0513a11:602_6": "maccho idāni aññaṁ macchiṁ kāmaratiyā gato bhavissatī’’ti cinteti, taṁ tassā domanassappattāya",
  "atk-s0513a11:602_7": "cintanaṁ maṁ bādhatīti vālikāpiṭṭhe nipanno paridevati.",
  "atk-s0513a11:603_0": "Tasmiṁ samaye purohito dāsaparivuto nhānatthāya nadītīraṁ āgato. So pana sabbarutaññū",
  "atk-s0513a11:603_1": "hoti. Tenassa macchaparidevanaṁ sutvā etadahosi ‘‘ayaṁ maccho kilesavasena paridevati,",
  "atk-s0513a11:603_2": "evaṁ āturacitto kho panesa mīyamāno nirayeyeva nibbattissati, ahamassa avassayo bhavissāmī’’ti",
  "atk-s0513a11:603_3": "kevaṭṭānaṁ santikaṁ gantvā ‘‘ambho tumhe amhākaṁ ekadivasampi byañjanatthāya macchaṁ",
  "atk-s0513a11:603_4": "na dethā’’ti āha. Kevaṭṭā ‘‘kiṁ vadetha, sāmi, tumhākaṁ ruccanakamacchaṁ gaṇhitvā",
  "atk-s0513a11:603_5": "gacchathā’’ti āhaṁsu. ‘‘Amhākaṁ aññena kammaṁ natthi, imaññeva dethā’’ti. ‘‘Gaṇhatha",
  "atk-s0513a11:603_6": "sāmī’’ti. Bodhisatto taṁ ubhohi hatthehi gahetvā nadītīre nisīditvā ‘‘ambho maccha,",
  "atk-s0513a11:603_7": "sace tāhaṁ ajja na passeyyaṁ, jīvitakkhayaṁ pāpuṇeyyāsi, idāni ito paṭṭhāya mā kilesavasiko",
  "atk-s0513a11:603_8": "ahosī’’ti ovaditvā udake vissajjetvā nhatvā nagaraṁ pāvisi.",
  "atk-s0513a11:604_0": "Satthā imaṁ dhammadesanaṁ āharitvā saccāni pakāsesi, saccapariyosāne ukkaṇṭhitabhikkhu",
  "atk-s0513a11:604_1": "sotāpattiphale patiṭṭhāsi. Satthāpi anusandhiṁ ghaṭetvā jātakaṁ samodhānesi – ‘‘tadā",
  "atk-s0513a11:604_2": "macchī purāṇadutiyikā ahosi, maccho ukkaṇṭhitabhikkhu purohito pana ahameva ahosi’’nti.",
  "atk-s0513a11:605": "Macchajātakavaṇṇanā catutthā.",
  "atk-s0513a11:607": " [35] 5. Vaṭṭakajātakavaṇṇanā",
  "atk-s0513a11:608_0": "Santi pakkhā apatanāti idaṁ satthā magadhesu cārikaṁ caramāno dāvagginibbānaṁ ārabbha",
  "atk-s0513a11:608_1": "kathesi. Ekasmiñhi samaye satthā magadhesu cārikaṁ caramāno aññatarasmiṁ magadhagāmake",
  "atk-s0513a11:608_2": "piṇḍāya caritvā pacchābhattaṁ piṇḍapātapaṭikkanto bhikkhugaṇaparivuto maggaṁ paṭipajji.",
  "atk-s0513a11:608_3": "Tasmiṁ samaye mahāḍāho uṭṭhahi, purato ca pacchato ca bahū bhikkhū dissanti, sopi",
  "atk-s0513a11:608_4": "kho aggi ekadhūmo ekajālo hutvā avattharamāno āgacchateva. Tattheke puthujjanabhikkhū",
  "atk-s0513a11:608_5": "maraṇabhayabhītā ‘‘paṭaggiṁ dassāma, tena daḍḍhaṭṭhānaṁ itaro aggi na ottharissatī’’ti",
  "atk-s0513a11:608_6": "araṇisahitaṁ nīharitvā aggiṁ karonti. Apare āhaṁsu ‘‘āvuso, tumhe kiṁ nāma karotha,",
  "atk-s0513a11:608_7": "gaganamajjhe ṭhitaṁ candamaṇḍalaṁ, pācīnalokadhātuto uggacchantaṁ sahassaraṁsipaṭimaṇḍitaṁ",
  "atk-s0513a11:608_8": "sūriyamaṇḍalaṁ, velāya tīre ṭhitā samuddaṁ, sineruṁ nissāya ṭhitā sineruṁ apassantā",
  "atk-s0513a11:608_9": "viya sadevake loke aggapuggalaṁ attanā saddhiṁ gacchantameva sammāsambuddhaṁ anoloketvā",
  "atk-s0513a11:608_10": "‘paṭaggiṁ demā’ti vadatha, buddhabalaṁ nāma na jānātha, etha satthu santikaṁ gamissāmā’’ti.",
  "atk-s0513a11:608_11": "Te purato ca pacchato ca gacchantā sabbepi ekato hutvā dasabalassa santikaṁ agamaṁsu.",
  "atk-s0513a11:608_12": "Satthā mahābhikkhusaṅghaparivāro aññatarasmiṁ padese aṭṭhāsi. Dāvaggi abhibhavanto",
  "atk-s0513a11:608_13": "viya viravanto āgacchati. Āgantvā tathāgatassa ṭhitaṭṭhānaṁ patvā tassa padesassa",
  "atk-s0513a11:608_14": "samantā soḷasakarīsamattaṭṭhānaṁ patto udake opilāpitatiṇukkā viya nibbāyi, vinibbedhato",
  "atk-s0513a11:608_15": "dvattiṁsakarīsamattaṭṭhānaṁ avattharituṁ nāsakkhi.",
  "atk-s0513a11:609_0": "Bhikkhū satthu guṇakathaṁ ārabhiṁsu – ‘‘aho buddhānaṁ guṇā nāma, ayañhi nāma acetano",
  "atk-s0513a11:609_1": "aggi buddhānaṁ ṭhitaṭṭhānaṁ avattharituṁ na sakkoti, udake tiṇukkā viya nibbāyati,",
  "atk-s0513a11:609_2": "aho buddhānaṁ ānubhāvo nāmā’’ti. Satthā tesaṁ kathaṁ sutvā ‘‘na, bhikkhave, etaṁ",
  "atk-s0513a11:609_3": "etarahi mayhaṁ balaṁ, yaṁ imaṁ bhūmippadesaṁ patvā esa aggi nibbāyati. Idaṁ pana",
  "atk-s0513a11:609_4": "mayhaṁ porāṇakasaccabalaṁ. Imasmiñhi padese sakalampi imaṁ kappaṁ aggi na jalissati,",
  "atk-s0513a11:609_5": "kappaṭṭhiyapāṭihāriyaṁ nāmeta’’nti āha. Athāyasmā ānando satthu nisīdanatthāya catugguṇaṁ",
  "atk-s0513a11:609_6": "saṅghāṭiṁ paññapesi, nisīdi satthā pallaṅkaṁ ābhujitvā. Bhikkhusaṅghopi tathāgataṁ",
  "atk-s0513a11:609_7": "vanditvā parivāretvā nisīdi. Atha satthā ‘‘idaṁ tāva, bhante, amhākaṁ pākaṭaṁ, atītaṁ",
  "atk-s0513a11:609_8": "paṭicchannaṁ, taṁ no pākaṭaṁ karothā’’ti bhikkhūhi āyācito atītaṁ āhari.",
  "atk-s0513a11:610_0": "Atīte magadharaṭṭhe tasmiṁyeva padese bodhisatto vaṭṭakayoniyaṁ paṭisandhiṁ gahetvā",
  "atk-s0513a11:610_1": "mātukucchito jāto aṇḍakosaṁ padāletvā nikkhantakāle mahāgeṇḍukappamāṇo vaṭṭakapotako",
  "atk-s0513a11:610_2": "ahosi. Atha naṁ mātāpitaro kulāvake nipajjāpetvā mukhatuṇḍakena gocaraṁ āharitvā",
  "atk-s0513a11:610_3": "posenti. Tassa pakkhe pasāretvā ākāse gamanabalaṁ vā pāde ukkhipitvā thale gamanabalaṁ",
  "atk-s0513a11:610_4": "vā natthi. Tañca padesaṁ saṁvacchare saṁvacchare dāvaggi gaṇhāti, so tasmimpi samaye",
  "atk-s0513a11:610_5": "mahāravaṁ ravanto taṁ padesaṁ gaṇhi, sakuṇasaṅghā attano attano kulāvakehi nikkhamitvā",
  "atk-s0513a11:610_6": "maraṇabhayabhītā viravantā palāyanti, bodhisattassapi mātāpitaro maraṇabhayabhītā",
  "atk-s0513a11:610_7": "bodhisattaṁ chaḍḍetvā palāyiṁsu. Bodhisatto kulāvake nipannakova gīvaṁ ukkhipitvā",
  "atk-s0513a11:610_8": "avattharitvā āgacchantaṁ aggiṁ disvā cintesi ‘‘sace mayhaṁ pakkhe pasāretvā ākāsena",
  "atk-s0513a11:610_9": "gamanabalaṁ bhaveyya, uppatitvā aññattha gaccheyyaṁ. Sace pāde ukkhipitvā gamanabalaṁ",
  "atk-s0513a11:610_10": "bhaveyya, padavārena aññattha gaccheyyaṁ. Mātāpitaropi kho me maraṇabhayabhītā maṁ",
  "atk-s0513a11:610_11": "ekakaṁ pahāya attānaṁ parittāyantā palātā. Idāni me aññaṁ paṭisaraṇaṁ natthi, atāṇomhi",
  "atk-s0513a11:610_12": "asaraṇo, kiṁ nu kho ajja mayā kātuṁ vaṭṭatī’’ti.",
  "atk-s0513a11:611_0": "Athassa etadahosi ‘‘imasmiṁ loke sīlaguṇo nāma atthi, saccaguṇo nāma atthi, atīte",
  "atk-s0513a11:611_1": "pāramiyo pūretvā bodhimūle nisīditvā abhisambuddhā sīlasamādhipaññāvimuttivimuttiñāṇadassanasampannā",
  "atk-s0513a11:611_2": "saccānuddayakāruññakhantisamannāgatā sabbasattesu samappavattamettābhāvanā sabbaññubuddhā",
  "atk-s0513a11:611_3": "nāma atthi, tehi ca paṭividdhā dhammaguṇā nāma atthi, mayi cāpi ekaṁ saccaṁ atthi,",
  "atk-s0513a11:611_4": "saṁvijjamāno eko sabhāvadhammo paññāyati, tasmā atīte buddhe ceva tehi paṭividdhaguṇe",
  "atk-s0513a11:611_5": "ca āvajjetvā mayi vijjamānaṁ saccasabhāvadhammaṁ gahetvā saccakiriyaṁ katvā aggiṁ",
  "atk-s0513a11:611_6": "paṭikkamāpetvā ajja mayā attano ceva sesasakuṇānañca sotthibhāvaṁ kātuṁ vaṭṭatī’’ti. Tena vuttaṁ –",
  "atk-s0513a11:612": "‘‘Atthi loke sīlaguṇo, saccaṁ soceyyanuddayā;",
  "atk-s0513a11:613": "Tena saccena kāhāmi, saccakiriyamanuttaraṁ.",
  "atk-s0513a11:614": "‘‘Āvajjetvā dhammabalaṁ, saritvā pubbake jine;",
  "atk-s0513a11:615": "Saccabalamavassāya, saccakiriyamakāsaha’’nti. (cariyā. 3.79-80);",
  "atk-s0513a11:616": "Atha bodhisatto atīte parinibbutānaṁ buddhānaṁ guṇe āvajjetvā attani vijjamānaṁ saccasabhāvaṁ ārabbha saccakiriyaṁ karonto imaṁ gāthamāha –",
  "atk-s0513a11:617": "35.",
  "atk-s0513a11:618": " ‘‘Santi pakkhā apatanā, santi pādā avañcanā;",
  "atk-s0513a11:619": "Mātāpitā ca nikkhantā, jātaveda paṭikkamā’’ti.",
  "atk-s0513a11:620_0": "Tattha santi pakkhā apatanāti mayhaṁ pakkhā nāma atthi upalabbhanti, no ca kho sakkā",
  "atk-s0513a11:620_1": "etehi uppatituṁ ākāsena gantunti apatanā. Santi pādā avañcanāti pādāpi me atthi,",
  "atk-s0513a11:620_2": "tehi pana vañcituṁ padavāragamanena gantuṁ na sakkāti avañcanā. Mātāpitā ca nikkhantāti",
  "atk-s0513a11:620_3": "ye ca maṁ aññattha neyyuṁ, tepi maraṇabhayena mātāpitaro nikkhantā. Jātavedāti aggiṁ",
  "atk-s0513a11:620_4": "ālapati. So hi jātova vedayati paññāyati, tasmā ‘‘jātavedo’’ti vuccati. Paṭikkamāti",
  "atk-s0513a11:620_5": "paṭigaccha nivattāti jātavedaṁ āṇāpeti.",
  "atk-s0513a11:621_0": "Iti mahāsatto ‘‘sace mayhaṁ pakkhānaṁ atthibhāvo, te ca pasāretvā ākāse apatanabhāvo,",
  "atk-s0513a11:621_1": "pādānaṁ atthibhāvo, te ca ukkhipitvā avañcanabhāvo, mātāpitūnaṁ maṁ kulāvakeyeva",
  "atk-s0513a11:621_2": "chaḍḍetvā palātabhāvo ca sacco sabhāvabhūtoyeva, jātaveda, etena saccena tvaṁ ito",
  "atk-s0513a11:621_3": "paṭikkamā’’ti kulāvake nipannakova saccakiriyaṁ akāsi. Tassa saha saccakiriyāya soḷasakarīsamatte",
  "atk-s0513a11:621_4": "ṭhāne jātavedo paṭikkami. Paṭikkamanto ca na jhāyamānova aññaṁ gato, udake pana opilāpitā",
  "atk-s0513a11:621_5": "ukkā viya tattheva nibbāyi. Tena vuttaṁ –",
  "atk-s0513a11:622": "‘‘Saha sacce kate mayhaṁ, mahāpajjalito sikhī;",
  "atk-s0513a11:623": "Vajjesi soḷasa karīsāni, udakaṁ patvā yathā sikhī’’ti. (cariyā. 3.82);",
  "atk-s0513a11:624": "Taṁ pana ṭhānaṁ sakalepi imasmiṁ kappe agginā anabhibhavanīyattā kappaṭṭhiyapāṭihāriyaṁ nāma jātaṁ. Evaṁ bodhisatto saccakiriyaṁ katvā jīvitapariyosāne yathākammaṁ gato.",
  "atk-s0513a11:625_0": "Satthā ‘‘na, bhikkhave, imassa vanassa agginā anajjhottharaṇaṁ etarahi mayhaṁ balaṁ,",
  "atk-s0513a11:625_1": "porāṇaṁ panetaṁ vaṭṭapotakakāle mayhameva saccabala’’nti imaṁ dhammadesanaṁ āharitvā",
  "atk-s0513a11:625_2": "saccāni pakāsesi. Saccapariyosāne keci sotāpannā ahesuṁ, keci sakadāgāmino, keci",
  "atk-s0513a11:625_3": "anāgāmino, keci arahattaṁ pattāti. Satthāpi anusandhiṁ ghaṭetvā jātakaṁ samodhānesi",
  "atk-s0513a11:625_4": "– ‘‘tadā mātāpitaro etarahi mātāpitarova ahesuṁ, vaṭṭakarājā pana ahameva ahosi’’nti.",
  "atk-s0513a11:626": "Vaṭṭakajātakavaṇṇanā pañcamā.",
  "atk-s0513a11:628": " [36] 6. Sakuṇajātakavaṇṇanā",
  "atk-s0513a11:629_0": "Yaṁ nissitāti idaṁ satthā jetavane viharanto daḍḍhapaṇṇasālaṁ bhikkhuṁ ārabbha kathesi.",
  "atk-s0513a11:629_1": "Eko kira bhikkhu satthu santike kammaṭṭhānaṁ gahetvā jetavanato nikkhamma kosalesu",
  "atk-s0513a11:629_2": "ekaṁ paccantagāmaṁ nissāya ekasmiṁ araññasenāsane vasati. Athassa paṭhamamāseyeva",
  "atk-s0513a11:629_3": "paṇṇasālā ḍayhittha. So ‘‘paṇṇasālā me daḍḍhā, dukkhaṁ vasāmī’’ti manussānaṁ ācikkhi.",
  "atk-s0513a11:629_4": "Manussā ‘‘idāni no khettaṁ parisukkhaṁ, kedāre pāyetvā karissāma’’, tasmiṁ pāyite",
  "atk-s0513a11:629_5": "‘‘bījaṁ vapitvā’’, bīje vutte ‘‘vatiṁ katvā’’, vatiyā katāya ‘‘niddāyitvā, lāyitvā,",
  "atk-s0513a11:629_6": "madditvā’’ti evaṁ taṁ taṁ kammaṁ apadisantāyeva temāsaṁ vītināmesuṁ. So bhikkhu temāsaṁ",
  "atk-s0513a11:629_7": "ajjhokāse dukkhaṁ vasanto kammaṭṭhānaṁ vaḍḍhetvā visesaṁ nibbattetuṁ nāsakkhi. Pavāretvā",
  "atk-s0513a11:629_8": "pana satthu santikaṁ gantvā vanditvā ekamantaṁ nisīdi. Satthā tena saddhiṁ paṭisanthāraṁ",
  "atk-s0513a11:629_9": "katvā ‘‘kiṁ bhikkhu sukhena vassaṁvutthosi, kammaṭṭhānaṁ te matthakaṁ patta’’nti",
  "atk-s0513a11:629_10": "pucchi. So taṁ pavattiṁ ācikkhitvā ‘‘senāsanasappāyassa me abhāvena kammaṭṭhānaṁ",
  "atk-s0513a11:629_11": "matthakaṁ na patta’’nti āha. Satthā ‘‘pubbe bhikkhu tiracchānagatāpi attano sappāyāsappāyaṁ",
  "atk-s0513a11:629_12": "jāniṁsu, tvaṁ kasmā na aññāsī’’ti vatvā atītaṁ āhari.",
  "atk-s0513a11:630_0": "Atīte bārāṇasiyaṁ brahmadatte rajjaṁ kārente bodhisatto sakuṇayoniyaṁ nibbattitvā",
  "atk-s0513a11:630_1": "sakuṇasaṅghaparivuto araññāyatane sākhāviṭapasampannaṁ mahārukkhaṁ nissāya vasati.",
  "atk-s0513a11:630_2": "Athekadivasaṁ tassa rukkhassa sākhāsu aññamaññaṁ ghaṁsantīsu cuṇṇaṁ patati, dhūmo",
  "atk-s0513a11:630_3": "uṭṭhāti. Taṁ disvā bodhisatto cintesi ‘‘imā dve sākhā evaṁ ghaṁsamānā aggiṁ vissajjessanti,",
  "atk-s0513a11:630_4": "so patitvā purāṇapaṇṇāni gaṇhissati, tato paṭṭhāya imampi rukkhaṁ jhāpessati, na",
  "atk-s0513a11:630_5": "sakkā idha amhehi vasituṁ, ito palāyitvā aññattha gantuṁ vaṭṭatī’’ti. So sakuṇasaṅghassa imaṁ gāthamāha –",
  "atk-s0513a11:631": "36.",
  "atk-s0513a11:632": " ‘‘Yaṁ nissitā jagatiruhaṁ vihaṅgamā, svāyaṁ aggiṁ pamuñcati;",
  "atk-s0513a11:633": "Disā bhajatha vakkaṅgā, jātaṁ saraṇato bhaya’’nti.",
  "atk-s0513a11:634_0": "Tattha jagatiruhanti jagati vuccati pathavī, tattha jātattā rukkho ‘‘jagatiruho’’ti",
  "atk-s0513a11:634_1": "vuccati. Vihaṅgamāti vihaṁ vuccati ākāsaṁ, tattha gamanato pakkhī ‘‘vihaṅgamā’’ti",
  "atk-s0513a11:634_2": "vuccanti. Disā bhajathāti imaṁ rukkhaṁ muñcitvā ito palāyantā catasso disā bhajatha.",
  "atk-s0513a11:634_3": "Vakkaṅgāti sakuṇe ālapati. Te hi uttamaṅgaṁ galaṁ kadāci kadāci vaṅkaṁ karonti, tasmā",
  "atk-s0513a11:634_4": "‘‘vakkaṅgā’’ti vuccanti. Vaṅkā vā tesaṁ ubhosu passesu pakkhā jātāti vakkaṅgā. Jātaṁ",
  "atk-s0513a11:634_5": "saraṇato bhayanti amhākaṁ avassayarukkhatoyeva bhayaṁ nibbattaṁ, etha aññattha gacchāmāti.",
  "atk-s0513a11:635_0": "Bodhisattassa vacanakarā paṇḍitasakuṇā tena saddhiṁ ekappahāreneva uppatitvā aññattha",
  "atk-s0513a11:635_1": "gatā. Ye pana apaṇḍitā, te ‘‘evameva esa bindumatte udake kumbhīle passatī’’ti tassa",
  "atk-s0513a11:635_2": "vacanaṁ aggahetvā tattheva vasiṁsu. Tato na cirasseva bodhisattena cintitākāreneva",
  "atk-s0513a11:635_3": "aggi nibbattitvā taṁ rukkhaṁ aggahesi. Dhūmesu ca jālāsu ca uṭṭhitāsu dhūmandhā sakuṇā",
  "atk-s0513a11:635_4": "aññattha gantuṁ nāsakkhiṁsu, aggimhi patitvā patitvā vināsaṁ pāpuṇiṁsu.",
  "atk-s0513a11:636_0": "Satthā ‘‘evaṁ bhikkhu pubbe tiracchānagatāpi rukkhagge vasantā attano sappāyāsappāyaṁ",
  "atk-s0513a11:636_1": "jānanti, tvaṁ kasmā na aññāsī’’ti imaṁ dhammadesanaṁ āharitvā saccāni pakāsesi. Saccapariyosāne",
  "atk-s0513a11:636_2": "so bhikkhu sotāpattiphale patiṭṭhito. Satthāpi anusandhiṁ ghaṭetvā jātakaṁ samodhānesi",
  "atk-s0513a11:636_3": "– ‘‘tadā bodhisattassa vacanakarā sakuṇā buddhaparisā ahesuṁ, paṇḍitasakuṇo pana ahameva ahosi’’nti.",
  "atk-s0513a11:637": "Sakuṇajātakavaṇṇanā chaṭṭhā.",
  "atk-s0513a11:639": " [37] 7. Tittirajātakavaṇṇanā",
  "atk-s0513a11:640_0": "Yevuḍḍhamapacāyantīti idaṁ satthā sāvatthiṁ gacchanto sāriputtattherassa senāsanapaṭibāhanaṁ",
  "atk-s0513a11:640_1": "ārabbha kathesi. Anāthapiṇḍikena hi vihāraṁ kāretvā dūte pesite satthā rājagahā nikkhamma",
  "atk-s0513a11:640_2": "vesāliṁ patvā tattha yathābhirantaṁ viharitvā ‘‘sāvatthiṁ gamissāmī’’ti maggaṁ paṭipajji.",
  "atk-s0513a11:640_3": "Tena ca samayena chabbaggiyānaṁ antevāsikā purato purato gantvā therānaṁ senāsanesu",
  "atk-s0513a11:640_4": "aggahitesveva ‘‘idaṁ senāsanaṁ amhākaṁ upajjhāyassa, idaṁ ācariyassa, idaṁ amhākameva",
  "atk-s0513a11:640_5": "bhavissatī’’ti senāsanāni palibundhenti. Pacchā āgatā therā senāsanāni na labhanti.",
  "atk-s0513a11:640_6": "Sāriputtattherassāpi antevāsikā therassa senāsanaṁ pariyesantā na labhiṁsu. Thero",
  "atk-s0513a11:640_7": "senāsanaṁ alabhanto satthu senāsanassa avidūre ekasmiṁ rukkhamūle nisajjāya ca caṅkamena",
  "atk-s0513a11:640_8": "ca rattiṁ vītināmesi. Satthā paccūsasamaye nikkhamitvā ukkāsi, theropi ukkāsi. ‘‘Ko",
  "atk-s0513a11:640_9": "eso’’ti? ‘‘Ahaṁ, bhante, sāriputto’’ti. ‘‘Sāriputta, imāya velāya idha kiṁ karosī’’ti?",
  "atk-s0513a11:640_10": "‘‘So taṁ pavattiṁ ārocesi’’. Satthā therassa vacanaṁ sutvā ‘‘idāni tāva mayi jīvanteyeva",
  "atk-s0513a11:640_11": "bhikkhū aññamaññaṁ agāravā apatissā viharanti, parinibbute kiṁ nu kho karissantī’’ti",
  "atk-s0513a11:640_12": "āvajjentassa dhammasaṁvego udapādi.",
  "atk-s0513a11:641_0": "So pabhātāya rattiyā bhikkhusaṅghaṁ sannipātāpetvā bhikkhū pucchi ‘‘saccaṁ kira,",
  "atk-s0513a11:641_1": "bhikkhave, chabbaggiyā bhikkhū purato purato gantvā therānaṁ bhikkhūnaṁ senāsanaṁ",
  "atk-s0513a11:641_2": "paṭibāhantī’’ti. ‘‘Saccaṁ, bhagavā’’ti? Tato chabbaggiye garahitvā dhammiṁ kathaṁ",
  "atk-s0513a11:641_3": "katvā bhikkhū āmantesi ‘‘ko nu kho, bhikkhave, aggāsanaṁ aggodakaṁ aggapiṇḍaṁ arahatī’’ti?",
  "atk-s0513a11:641_4": "Ekacce ‘‘khattiyakulā pabbajito’’ti āhaṁsu, ekacce ‘‘brāhmaṇakulā, gahapatikulā pabbajito’’ti,",
  "atk-s0513a11:641_5": "apare ‘‘vinayadharo, dhammakathiko, paṭhamassa jhānassa lābhī, dutiyassa, tatiyassa,",
  "atk-s0513a11:641_6": "catutthassa jhānassa lābhī’’ti. Apare ‘‘sotāpanno, sakadāgāmī, anāgāmī, arahā, tevijjo,",
  "atk-s0513a11:641_7": "chaḷabhiñño’’ti āhaṁsu. Evaṁ tehi bhikkhūhi attano attano rucivasena aggāsanādirahānaṁ",
  "atk-s0513a11:641_8": "kathitakāle satthā āha – ‘‘na, bhikkhave, mayhaṁ sāsane aggāsanādīni patvā khattiyakulā",
  "atk-s0513a11:641_9": "pabbajito pamāṇaṁ, na brāhmaṇakulā pabbajito, na gahapatikulā pabbajito, na vinayadharo,",
  "atk-s0513a11:641_10": "na suttantiko, na ābhidhammiko, na paṭhamajjhānādilābhino, na sotāpannādayo pamāṇaṁ,",
  "atk-s0513a11:641_11": "atha kho, bhikkhave, imasmiṁ sāsane yathāvuḍḍhaṁ abhivādanaṁ paccuṭṭhānaṁ añjalikammaṁ",
  "atk-s0513a11:641_12": "sāmīcikammaṁ kātabbaṁ, aggāsanaṁ aggodakaṁ aggapiṇḍo laddhabbo. Idamettha pamāṇaṁ.",
  "atk-s0513a11:641_13": "Tasmā vuḍḍhataro bhikkhu etesaṁ anucchaviko. Idāni kho pana, bhikkhave, sāriputto",
  "atk-s0513a11:641_14": "mayhaṁ aggasāvako anudhammacakkappavattako mamānantaraṁ senāsanaṁ laddhuṁ arahati,",
  "atk-s0513a11:641_15": "so imaṁ rattiṁ senāsanaṁ alabhanto rukkhamūle vītināmesi, tumhe idāneva evaṁ agāravā",
  "atk-s0513a11:641_16": "apatissā, gacchante gacchante kāle kinti katvā viharissathā’’ti. Atha nesaṁ ovādadānatthāya",
  "atk-s0513a11:641_17": "‘‘pubbe, bhikkhave, tiracchānagatāpi ‘na kho panetaṁ amhākaṁ patirūpaṁ, yaṁ mayaṁ",
  "atk-s0513a11:641_18": "aññamaññaṁ agāravā apatissā asabhāgavuttino vihareyyāma, amhesu mahallakataraṁ jānitvā",
  "atk-s0513a11:641_19": "tassa abhivādanādīni karissāmā’ti sādhukaṁ vīmaṁsitvā ‘ayaṁ no mahallako’ti ñatvā",
  "atk-s0513a11:641_20": "tassa abhivādanādīni katvā devapathaṁ pūrayamānā gatā’’ti vatvā atītaṁ āhari.",
  "atk-s0513a11:642_0": "Atīte himavantappadese ekaṁ mahānigrodhaṁ upanissāya tayo sahāyā vihariṁsu – tittiro,",
  "atk-s0513a11:642_1": "makkaṭo, hatthīti. Te aññamaññaṁ agāravā apatissā asabhāgavuttino ahesuṁ. Atha nesaṁ",
  "atk-s0513a11:642_2": "etadahosi ‘‘na yuttaṁ amhākaṁ evaṁ viharituṁ, yaṁnūna mayaṁ yo no mahallakataro,",
  "atk-s0513a11:642_3": "tassa abhivādanādīni karontā vihareyyāmā’’ti. ‘‘Ko pana no mahallakataro’’ti cintentā",
  "atk-s0513a11:642_4": "ekadivasaṁ ‘‘attheso upāyo’’ti tayopi janā nigrodhamūle nisīditvā tittiro ca makkaṭo",
  "atk-s0513a11:642_5": "ca hatthiṁ pucchiṁsu ‘‘samma hatthi, tvaṁ imaṁ nigrodharukkhaṁ kīvappamāṇakālato",
  "atk-s0513a11:642_6": "paṭṭhāya jānāsī’’ti? So āha ‘‘sammā, ahaṁ taruṇapotakakāle imaṁ nigrodhagacchaṁ antarasatthīsu",
  "atk-s0513a11:642_7": "katvā gacchāmi, avattharitvā ṭhitakāle ca pana me etassa aggasākhā nābhiṁ ghaṭṭeti,",
  "atk-s0513a11:642_8": "evāhaṁ imaṁ gacchakālato paṭṭhāya jānāmī’’ti puna ubhopi janā purimanayeneva makkaṭaṁ",
  "atk-s0513a11:642_9": "pucchiṁsu. So āha ‘‘ahaṁ sammā makkaṭacchāpako samāno bhūmiyaṁ nisīditvā gīvaṁ anukkhipitvāva",
  "atk-s0513a11:642_10": "imassa nigrodhapotakassa aggaṅkure khādāmi, evāhaṁ imaṁ khuddakakālato paṭṭhāya jānāmī’’ti.",
  "atk-s0513a11:642_11": "Atha itare ubhopi purimanayeneva tittiraṁ pucchiṁsu. So āha ‘‘sammā, pubbe asukasmiṁ",
  "atk-s0513a11:642_12": "nāma ṭhāne mahānigrodharukkho ahosi, ahaṁ tassa phalāni khāditvā imasmiṁ ṭhāne vaccaṁ",
  "atk-s0513a11:642_13": "pātesiṁ, tato esa rukkho jāto, evāhaṁ imaṁ ajātakālato paṭṭhāya jānāmi, tasmā ahaṁ",
  "atk-s0513a11:642_14": "tumhehi jātiyā mahallakataro’’ti.",
  "atk-s0513a11:643_0": "Evaṁ vutte makkaṭo ca hatthī ca tittirapaṇḍitaṁ āhaṁsu ‘‘samma, tvaṁ amhehi mahallakataro,",
  "atk-s0513a11:643_1": "ito paṭṭhāya mayaṁ tava sakkāragarukāramānanavandanapūjanāni ceva abhivādanapaccuṭṭhānaañjalikammasāmīcikammāni",
  "atk-s0513a11:643_2": "ca karissāma, ovāde ca te ṭhassāma, tvaṁ pana ito paṭṭhāya amhākaṁ ovādānusāsaniṁ",
  "atk-s0513a11:643_3": "dadeyyāsī’’ti. Tato paṭṭhāya tittiro tesaṁ ovādaṁ adāsi, sīlesu patiṭṭhāpesi, sayampi",
  "atk-s0513a11:643_4": "sīlāni samādiyi. Te tayopi janā pañcasu sīlesu patiṭṭhāya aññamaññaṁ sagāravā sappatissā",
  "atk-s0513a11:643_5": "sabhāgavuttino hutvā jīvitapariyosāne devalokaparāyaṇā ahesuṁ. Tesaṁ tiṇṇaṁ samādānaṁ",
  "atk-s0513a11:643_6": "tittiriyaṁ brahmacariyaṁ nāma ahosi.",
  "atk-s0513a11:644_0": "Te hi nāma, bhikkhave, tiracchānagatā aññamaññaṁ sagāravā sappatissā vihariṁsu, tumhe",
  "atk-s0513a11:644_1": "evaṁ svākhāte dhammavinaye pabbajitvā kasmā aññamaññaṁ agāravā apatissā viharatha.",
  "atk-s0513a11:644_2": "Anujānāmi, bhikkhave, ito paṭṭhāya tumhākaṁ yathāvuḍḍhaṁ abhivādanaṁ paccuṭṭhānaṁ",
  "atk-s0513a11:644_3": "añjalikammaṁ sāmīcikammaṁ, yathāvuḍḍhaṁ aggāsanaṁ aggodakaṁ aggapiṇḍaṁ, na ito paṭṭhāya",
  "atk-s0513a11:644_4": "ca navakatarena vuḍḍhataro senāsanena paṭibāhitabbo, yo paṭibāheyya, āpattidukkaṭassāti",
  "atk-s0513a11:644_5": "evaṁ satthā imaṁ dhammadesanaṁ āharitvā abhisambuddho hutvā imaṁ gāthamāha –",
  "atk-s0513a11:645": "37.",
  "atk-s0513a11:646": " ‘‘Ye vuḍḍhamapacāyanti, narā dhammassa kovidā;",
  "atk-s0513a11:647": "Diṭṭheva dhamme pāsaṁsā, samparāye ca suggatī’’ti.",
  "atk-s0513a11:648_0": "Tattha ye vuḍḍhamapacāyantīti jātivuḍḍho, vayovuḍḍho, guṇavuḍḍhoti tayo vuḍḍhā. Tesu",
  "atk-s0513a11:648_1": "jātisampanno jātivuḍḍho nāma, vaye ṭhito vayovuḍḍho nāma , guṇasampanno guṇavuḍḍho",
  "atk-s0513a11:648_2": "nāma. Tesu guṇasampanno vayovuḍḍho imasmiṁ ṭhāne ‘‘vuḍḍho’’ti adhippeto. Apacāyantīti",
  "atk-s0513a11:648_3": "jeṭṭhāpacāyikakammena pūjenti. Dhammassa kovidāti jeṭṭhāpacāyanadhammassa kovidā",
  "atk-s0513a11:648_4": "kusalā. Diṭṭheva dhammeti imasmiṁyeva attabhāve. Pāsaṁsāti pasaṁsārahā. Samparāye",
  "atk-s0513a11:648_5": "ca suggatīti samparetabbe imaṁ lokaṁ hitvā gantabbe paralokepi tesaṁ sugatiyeva hotīti.",
  "atk-s0513a11:648_6": "Ayaṁ panettha piṇḍattho – bhikkhave, khattiyā vā hontu brāhmaṇā vā vessā vā suddā",
  "atk-s0513a11:648_7": "vā gahaṭṭhā vā pabbajitā vā tiracchānagatā vā, ye keci sattā jeṭṭhāpacitikamme chekā",
  "atk-s0513a11:648_8": "kusalā guṇasampannānaṁ vayovuḍḍhānaṁ apacitiṁ karonti, te imasmiñca attabhāve jeṭṭhāpacitikārakāti",
  "atk-s0513a11:648_9": "pasaṁsaṁ vaṇṇanaṁ thomanaṁ labhanti, kāyassa ca bhedā sagge nibbattantīti.",
  "atk-s0513a11:649_0": "Evaṁ satthā jeṭṭhāpacitikammassa guṇaṁ kathetvā anusandhiṁ ghaṭetvā jātakaṁ samodhānesi",
  "atk-s0513a11:649_1": "– ‘‘tadā hatthināgo moggallāno ahosi, makkaṭo sāriputto, tittirapaṇḍito pana ahameva ahosi’’nti.",
  "atk-s0513a11:650": "Tittirajātakavaṇṇanā sattamā.",
  "atk-s0513a11:652": " [38] 8. Bakajātakavaṇṇanā",
  "atk-s0513a11:653_0": "Nāccantaṁnikatippaññoti idaṁ satthā jetavane viharanto cīvaravaḍḍhakaṁ bhikkhu ārabbha",
  "atk-s0513a11:653_1": "kathesi. Eko kira jetavanavāsiko bhikkhu yaṁkiñci cīvare kattabbaṁ chedanaghaṭṭanavicāraṇasibbanādikaṁ",
  "atk-s0513a11:653_2": "kammaṁ, tattha sukusalo. So tāya kusalatāya cīvaraṁ vaḍḍheti, tasmā ‘‘cīvaravaḍḍhako’’",
  "atk-s0513a11:653_3": "tveva paññāyittha. Kiṁ panesa karotīti? Jiṇṇapilotikāsu hatthakammaṁ dassetvā suphassikaṁ",
  "atk-s0513a11:653_4": "manāpaṁ cīvaraṁ katvā rajanapariyosāne piṭṭhodakena rajitvā saṅkhena ghaṁsitvā ujjalaṁ",
  "atk-s0513a11:653_5": "manuññaṁ katvā nikkhipati. Cīvarakammaṁ kātuṁ ajānantā bhikkhū ahate sāṭake gahetvā",
  "atk-s0513a11:653_6": "tassa santikaṁ āgantvā ‘‘mayaṁ cīvaraṁ kātuṁ na jānāma, cīvaraṁ no katvā dethā’’ti",
  "atk-s0513a11:653_7": "vadanti. So ‘‘cīvaraṁ āvuso kariyamānaṁ cirena niṭṭhāti, mayā katacīvarameva atthi,",
  "atk-s0513a11:653_8": "ime sāṭake ṭhapetvā taṁ gaṇhitvā gacchathā’’ti nīharitvā dasseti. Te tassa vaṇṇasampattimeva",
  "atk-s0513a11:653_9": "disvā antaraṁ ajānantā ‘‘thira’’nti saññāya ahatasāṭake cīvaravaḍḍhakassa datvā taṁ",
  "atk-s0513a11:653_10": "gaṇhitvā gacchanti. Taṁ tehi thokaṁ kiliṭṭhakāle uṇhodakena dhoviyamānaṁ attano pakatiṁ",
  "atk-s0513a11:653_11": "dasseti, tattha tattha jiṇṇaṭṭhānaṁ paññāyati, te vippaṭisārino honti. Evaṁ āgatāgate",
  "atk-s0513a11:653_12": "pilotikāhi vañcento so bhikkhu sabbattha pākaṭo jāto.",
  "atk-s0513a11:654_0": "Yathā cesa jetavane, tathā aññatarasmiṁ gāmakepi eko cīvaravaḍḍhako lokaṁ vañceti.",
  "atk-s0513a11:654_1": "Tassa sambhattā bhikkhū ‘‘bhante, jetavane kira eko cīvaravaḍḍhako evaṁ lokaṁ vañcetī’’ti",
  "atk-s0513a11:654_2": "ārocesuṁ. Athassa etadahosi ‘‘handāhaṁ, taṁ nagaravāsikaṁ vañcemī’’ti pilotikacīvaraṁ",
  "atk-s0513a11:654_3": "atimanāpaṁ katvā surattaṁ rajitvā taṁ pārupitvā jetavanaṁ agamāsi. Itaro taṁ disvāva",
  "atk-s0513a11:654_4": "lobhaṁ uppādetvā ‘‘bhante, imaṁ cīvaraṁ tumhehi kata’’nti pucchi. ‘‘Āmāvuso’’ti.",
  "atk-s0513a11:654_5": "‘‘Bhante, imaṁ cīvaraṁ mayhaṁ detha, tumhe aññaṁ labhissathā’’ti? ‘‘Āvuso, mayaṁ",
  "atk-s0513a11:654_6": "gāmavāsikā dullabhapaccayā, imāhaṁ tuyhaṁ datvā attanā kiṁ pārupissāmī’’ti? ‘‘Bhante,",
  "atk-s0513a11:654_7": "mama santike ahatasāṭakā atthi, te gahetvā tumhākaṁ cīvaraṁ karothā’’ti. ‘‘Āvuso,",
  "atk-s0513a11:654_8": "mayā ettha hatthakammaṁ dassitaṁ, tayi pana evaṁ vadante kiṁ sakkā kātuṁ, gaṇhāhi",
  "atk-s0513a11:654_9": "na’’nti tassa pilotikacīvaraṁ datvā ahatasāṭake ādāya taṁ vañcetvā pakkāmi. Jetavanavāsikopi",
  "atk-s0513a11:654_10": "taṁ cīvaraṁ pārupitvā katipāhaccayena uṇhodakena dhovanto jiṇṇapilotikabhāvaṁ disvā",
  "atk-s0513a11:654_11": "lajjito ‘‘gāmavāsicīvaravaḍḍhakena kira jetavanavāsiko vañcito’’ti tassa vañcitabhāvo",
  "atk-s0513a11:654_12": "saṅghamajjhe pākaṭo jāto.",
  "atk-s0513a11:655_0": "Athekadivasaṁ bhikkhū dhammasabhāyaṁ taṁ kathaṁ kathentā nisīdiṁsu. Satthā āgantvā",
  "atk-s0513a11:655_1": "‘‘kāya nuttha, bhikkhave, etarahi kathāya sannisinnā’’ti pucchi. Te tamatthaṁ ārocesuṁ.",
  "atk-s0513a11:655_2": "Satthā ‘‘na, bhikkhave, jetavanavāsī cīvaravaḍḍhako idāneva aññe vañceti, pubbepi",
  "atk-s0513a11:655_3": "vañcesiyeva. Na gāmavāsikenāpi idāneva esa jetavanavāsī cīvaravaḍḍhako vañcito, pubbepi",
  "atk-s0513a11:655_4": "vañcitoyevā’’ti vatvā atītaṁ āhari.",
  "atk-s0513a11:656_0": "Atīte ekasmiṁ araññāyatane bodhisatto aññataraṁ padumasaraṁ nissāya ṭhite varaṇarukkhe",
  "atk-s0513a11:656_1": "rukkhadevatā hutvā nibbatti. Tadā aññatarasmiṁ nātimahante sare nidāghasamaye udakaṁ",
  "atk-s0513a11:656_2": "mandaṁ ahosi, bahū cettha macchā honti. Atheko bako te macche disvā ‘‘ekena upāyena",
  "atk-s0513a11:656_3": "ime macche vañcetvā khādissāmī’’ti gantvā udakapariyante cintento nisīdi. Atha naṁ",
  "atk-s0513a11:656_4": "macchā disvā ‘‘kiṁ, ayya, cintento nisinnosī’’ti pucchiṁsu. ‘‘Tumhākaṁ cintento nisinnomhī’’ti.",
  "atk-s0513a11:656_5": "‘‘Kiṁ amhākaṁ cintesi, ayyā’’ti? ‘‘‘Imasmiṁ sare udakaṁ parittaṁ, gocaro mando, nidāgho",
  "atk-s0513a11:656_6": "ca mahanto, idānime macchā kiṁ nāma karissantī’ti tumhākaṁ cintento nisinnomhī’’ti.",
  "atk-s0513a11:656_7": "‘‘Atha kiṁ karoma, ayyā’’ti? ‘‘Tumhe sace mayhaṁ vacanaṁ kareyyātha , ahaṁ vo ekekaṁ",
  "atk-s0513a11:656_8": "mukhatuṇḍakena gahetvā ekaṁ pañcavaṇṇapadumasañchannaṁ mahāsaraṁ netvā vissajjeyya’’nti.",
  "atk-s0513a11:656_9": "‘‘Ayya, paṭhamakappikato paṭṭhāya macchānaṁ cintanakabako nāma natthi, tvaṁ amhesu",
  "atk-s0513a11:656_10": "ekekaṁ khāditukāmosī’’ti. ‘‘Nāhaṁ tumhe mayhaṁ saddahante khādissāmi’’. ‘‘Sace pana",
  "atk-s0513a11:656_11": "sarassa atthibhāvaṁ mayhaṁ na saddahatha, ekaṁ macchaṁ mayā saddhiṁ saraṁ passituṁ",
  "atk-s0513a11:656_12": "pesethā’’ti. Macchā tassa saddahitvā ‘‘ayaṁ jalepi thalepi samattho’’ti ekaṁ kāḷamahāmacchaṁ",
  "atk-s0513a11:656_13": "adaṁsu ‘‘imaṁ gahetvā gacchathā’’ti. So taṁ gahetvā netvā sare vissajjetvā sabbaṁ",
  "atk-s0513a11:656_14": "saraṁ dassetvā puna ānetvā tesaṁ macchānaṁ santike vissajjesi. So tesaṁ macchānaṁ",
  "atk-s0513a11:656_15": "sarassa sampattiṁ vaṇṇesi. Te tassa kathaṁ sutvā gantukāmā hutvā ‘‘sādhu, ayya, amhe",
  "atk-s0513a11:656_16": "gaṇhitvā gacchāhī’’ti āhaṁsu.",
  "atk-s0513a11:657_0": "Bako paṭhamaṁ taṁ kāḷamahāmacchameva gahetvā saratīraṁ netvā saraṁ dassetvā saratīre",
  "atk-s0513a11:657_1": "jāte varaṇarukkhe nilīyitvā taṁ viṭapantare pakkhipitvā tuṇḍena vijjhanto jīvitakkhayaṁ",
  "atk-s0513a11:657_2": "pāpetvā maṁsaṁ khāditvā kaṇṭake rukkhamūle pātetvā puna gantvā ‘‘vissaṭṭho, me so",
  "atk-s0513a11:657_3": "maccho, añño āgacchatū’’ti etenupāyena ekekaṁ gahetvā sabbe macche khāditvā puna",
  "atk-s0513a11:657_4": "āgato ekaṁ macchampi nāddasa. Eko panettha kakkaṭako avasiṭṭho. Bako tampi khāditukāmo",
  "atk-s0513a11:657_5": "hutvā ‘‘bho, kakkaṭaka, mayā sabbete macchā netvā padumasañchanne mahāsare vissajjitā,",
  "atk-s0513a11:657_6": "ehi tampi nessāmī’’ti. ‘‘Maṁ gahetvā gacchanto kathaṁ gaṇhissasī’’ti? ‘‘Ḍaṁsitvā",
  "atk-s0513a11:657_7": "gaṇhissāmī’’ti. ‘‘Tvaṁ evaṁ gahetvā gacchanto maṁ pātessasi, nāhaṁ tayā saddhiṁ gamissāmī’’ti.",
  "atk-s0513a11:657_8": "‘‘Mā bhāyi, ahaṁ taṁ suggahitaṁ gahetvā gamissāmī’’ti. Kakkaṭako cintesi ‘‘imassa",
  "atk-s0513a11:657_9": "macche netvā sare vissajjanaṁ nāma natthi. Sace pana maṁ sare vissajjessati, iccetaṁ",
  "atk-s0513a11:657_10": "kusalaṁ. No ce vissajjessati, gīvamassa chinditvā jīvitaṁ harissāmī’’ti.",
  "atk-s0513a11:658_0": "Atha naṁ evamāha ‘‘samma baka, na kho tvaṁ suggahitaṁ gahetuṁ sakkhissasi, amhākaṁ",
  "atk-s0513a11:658_1": "pana gahaṇaṁ suggahaṇaṁ , sacāhaṁ aḷehi tava gīvaṁ gahetuṁ labhissāmi, tava gīvaṁ",
  "atk-s0513a11:658_2": "suggahitaṁ katvā tayā saddhiṁ gamissāmī’’ti. So taṁ ‘‘vañcetukāmo esa ma’’nti ajānanto",
  "atk-s0513a11:658_3": "‘‘sādhū’’ti sampaṭicchi. Kakkaṭako attano aḷehi kammārasaṇḍāsena viya tassa gīvaṁ",
  "atk-s0513a11:658_4": "suggahitaṁ katvā ‘‘idāni gacchā’’ti āha. So taṁ netvā saraṁ dassetvā varaṇarukkhābhimukho",
  "atk-s0513a11:658_5": "pāyāsi. Kakkaṭako āha ‘‘mātula, ayaṁ saro etto, tvaṁ pana ito kiṁ nesī’’ti? Bako",
  "atk-s0513a11:658_6": "‘‘na te mātulo ahaṁ, na bhaginiputtosi vata me tva’’nti vatvā ‘‘tvaṁ ‘esa maṁ ukkhipitvā",
  "atk-s0513a11:658_7": "vicaranto mayhaṁ dāso’ti saññaṁ karosi maññe, passetaṁ varaṇarukkhassa mūle kaṇṭakarāsiṁ,",
  "atk-s0513a11:658_8": "yathā me te sabbe macchā khāditā, tampi tatheva khādissāmī’’ti āha. Kakkaṭako ‘‘ete",
  "atk-s0513a11:658_9": "macchā attano bālatāya tayā khāditā, ahaṁ pana te maṁ khādituṁ na dassāmi, taññeva",
  "atk-s0513a11:658_10": "pana vināsaṁ pāpessāmi. Tvañhi bālatāya mayā vañcitabhāvaṁ na jānāsi, marantā ubhopi",
  "atk-s0513a11:658_11": "marissāma, ahaṁ te sīsaṁ chinditvā bhūmiyaṁ khipissāmī’’ti vatvā kammārasaṇḍāsena",
  "atk-s0513a11:658_12": "viya aḷehi tassa gīvaṁ nippīḷesi. So vivaṭena mukhena akkhīhi assunā paggharantena",
  "atk-s0513a11:658_13": "maraṇabhayatajjito ‘‘sāmi, ahaṁ taṁ na khādissāmi, jīvitaṁ me dehī’’ti āha. ‘‘Yadi",
  "atk-s0513a11:658_14": "evaṁ otaritvā maṁ sarasmiṁ vissajjehī’’ti. So nivattitvā sarameva otaritvā kakkaṭakaṁ",
  "atk-s0513a11:658_15": "sarapariyante paṅkapiṭṭhe ṭhapesi, kakkaṭako kattarikāya kumudanāḷaṁ kappento viya",
  "atk-s0513a11:658_16": "tassa gīvaṁ kappetvā udakaṁ pāvisi.",
  "atk-s0513a11:659": "Taṁ acchariyaṁ disvā varaṇarukkhe adhivatthā devatā sādhukāraṁ dadamānā vanaṁ unnādayamānā madhurassarena imaṁ gāthamāha –",
  "atk-s0513a11:660": "38.",
  "atk-s0513a11:661": " ‘‘Nāccantaṁ nikatippañño, nikatyā sukhamedhati;",
  "atk-s0513a11:662": "Ārādheti nikatippañño, bako kakkaṭakāmivā’’ti.",
  "atk-s0513a11:663_0": "Tattha nāccantaṁ nikatippañño, nikatyā sukhamedhatīti nikati vuccati vañcanā, nikatippañño",
  "atk-s0513a11:663_1": "vañcanapañño puggalo tāya nikatyā nikatiyā vañcanāya na accantaṁ sukhamedhati, niccakāle",
  "atk-s0513a11:663_2": "sukhasmiṁyeva patiṭṭhātuṁ na sakkoti, ekaṁsena pana vināsaṁ pāpuṇātiyevāti attho.",
  "atk-s0513a11:663_3": "Ārādhetīti paṭilabhati. Nikatippaññoti kerāṭikabhāvaṁ sikkhitapañño pāpapuggalo attanā",
  "atk-s0513a11:663_4": "katassa pāpassa phalaṁ ārādheti paṭilabhati vindatīti attho. Kathaṁ? Bako kakkaṭakāmiva,",
  "atk-s0513a11:663_5": "yathā bako kakkaṭakā gīvacchedaṁ pāpuṇāti, evaṁ pāpapuggalo attanā katapāpato diṭṭhadhamme",
  "atk-s0513a11:663_6": "vā samparāye vā bhayaṁ ārādheti paṭilabhatīti imamatthaṁ pakāsento mahāsatto vanaṁ",
  "atk-s0513a11:663_7": "unnādento dhammaṁ desesi.",
  "atk-s0513a11:664_0": "Satthā ‘‘na, bhikkhave, idāneva gāmavāsicīvaravaḍḍhakenesa vañcito, atītepi vañcitoyevā’’ti",
  "atk-s0513a11:664_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā so bako",
  "atk-s0513a11:664_2": "jetavanavāsī cīvaravaḍḍhako ahosi, kakkaṭako gāmavāsī cīvaravaḍḍhako, rukkhadevatā",
  "atk-s0513a11:664_3": "pana ahameva ahosi’’nti.",
  "atk-s0513a11:665": "Bakajātakavaṇṇanā aṭṭhamā.",
  "atk-s0513a11:667": " [39] 9. Nandajātakavaṇṇanā",
  "atk-s0513a11:668_0": "Maññesovaṇṇayo rāsīti idaṁ satthā jetavane viharanto sāriputtattherassa saddhivihārikaṁ",
  "atk-s0513a11:668_1": "ārabbha kathesi. So kira bhikkhu subbaco ahosi vacanakkhamo, therassa mahantenussāhena",
  "atk-s0513a11:668_2": "upakāraṁ karoti. Athekaṁ samayaṁ thero satthāraṁ āpucchitvā cārikaṁ caranto dakkhiṇāgirijanapadaṁ",
  "atk-s0513a11:668_3": "agamāsi. So bhikkhu tattha gatakāle mānatthaddho hutvā therassa vacanaṁ na karoti",
  "atk-s0513a11:668_4": "‘‘āvuso, idaṁ nāma karohī’’ti vutte pana therassa paṭipakkho hoti. Thero tassa āsayaṁ",
  "atk-s0513a11:668_5": "na jānāti. So tattha cārikaṁ caritvā puna jetavanaṁ āgato. So bhikkhu therassa jetavanavihāraṁ",
  "atk-s0513a11:668_6": "āgatakālato paṭṭhāya puna tādisova jāto. Thero tathāgatassa ārocesi ‘‘bhante, mayhaṁ",
  "atk-s0513a11:668_7": "eko saddhivihāriko ekasmiṁ ṭhāne satena kītadāso viya hoti, ekasmiṁ ṭhāne mānatthaddho",
  "atk-s0513a11:668_8": "hutvā ‘idaṁ nāma karohī’ti vutte paṭipakkho hotī’’ti. Satthā ‘‘nāyaṁ, sāriputta,",
  "atk-s0513a11:668_9": "bhikkhu idāneva evaṁsīlo, pubbepesa ekaṁ ṭhānaṁ gato satena kītadāso viya hoti. Ekaṁ",
  "atk-s0513a11:668_10": "ṭhānaṁ gato paṭipakkho paṭisattu hotī’’ti vatvā therena yācito atītaṁ āhari.",
  "atk-s0513a11:669_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ kuṭumbiyakule paṭisandhiṁ",
  "atk-s0513a11:669_1": "gaṇhi. Tasseko sahāyako kuṭumbiko sayaṁ mahallako, bhariyā panassa taruṇī. Sā taṁ",
  "atk-s0513a11:669_2": "nissāya puttaṁ paṭilabhi. So cintesi ‘‘ayaṁ itthī taruṇattā mamaccayena kañcideva",
  "atk-s0513a11:669_3": "purisaṁ gahetvā imaṁ dhanaṁ vināseyya, puttassa me na dadeyya, yaṁnūnāhaṁ imaṁ dhanaṁ",
  "atk-s0513a11:669_4": "pathavigataṁ kareyya’’nti ghare nandaṁ nāma dāsaṁ gahetvā araññaṁ gantvā ekasmiṁ",
  "atk-s0513a11:669_5": "ṭhāne taṁ dhanaṁ nidahitvā tassa ācikkhitvā ‘‘tāta, nanda, imaṁ dhanaṁ mamaccayena",
  "atk-s0513a11:669_6": "mayhaṁ puttassa ācikkheyyāsi, mā ca naṁ pariccajasī’’ti ovaditvā kālamakāsi.",
  "atk-s0513a11:670_0": "Puttopissa anukkamena vayappatto jāto. Atha naṁ mātā āha – ‘‘tāta, tava pitā nandaṁ",
  "atk-s0513a11:670_1": "dāsaṁ gahetvā dhanaṁ nidhesi, taṁ āharāpetvā kuṭumbaṁ saṇṭhapehī’’ti. So ekadivasaṁ",
  "atk-s0513a11:670_2": "nandaṁ āha – ‘‘mātula, atthi kiñci mayhaṁ pitarā dhanaṁ nidahita’’nti. ‘‘Āma, sāmī’’ti.",
  "atk-s0513a11:670_3": "‘‘Kuhiṁ taṁ nidahita’’nti. ‘‘Araññe, sāmī’’ti. ‘‘Tena hi gacchāmā’’ti kuddālapiṭakaṁ",
  "atk-s0513a11:670_4": "ādāya nidhiṭṭhānaṁ gantvā ‘‘kahaṁ mātula, dhana’’nti āha. Nando āruyha dhanamatthake",
  "atk-s0513a11:670_5": "ṭhatvā dhanaṁ nissāya mānaṁ uppādetvā ‘‘are dāsiputta ceṭaka, kuto te imasmiṁ ṭhāne",
  "atk-s0513a11:670_6": "dhana’’nti kumāraṁ akkosati. Kumāro tassa pharusavacanaṁ sutvā asuṇanto viya ‘‘tena",
  "atk-s0513a11:670_7": "hi gacchāmā’’ti taṁ gahetvā paṭinivattitvā puna dve tayo divase atikkamitvā agamāsi,",
  "atk-s0513a11:670_8": "nando tatheva akkosati. Kumāro tena saddhiṁ pharusavacanaṁ avatvāva nivattitvā ‘‘ayaṁ",
  "atk-s0513a11:670_9": "dāso ito paṭṭhāya ‘dhanaṁ ācikkhissāmī’ti gacchati, gantvā pana maṁ akkosati, tattha",
  "atk-s0513a11:670_10": "kāraṇaṁ na jānāmi, atthi kho pana me pitu sahāyo kuṭumbiko, taṁ paṭipucchitvā jānissāmī’’ti",
  "atk-s0513a11:670_11": "bodhisattassa santikaṁ gantvā sabbaṁ taṁ pavattiṁ ārocetvā ‘‘kiṁ nu kho, tāta, kāraṇa’’nti pucchi.",
  "atk-s0513a11:671_0": "Bodhisatto ‘‘yasmiṁ te, tāta, ṭhāne ṭhito nando akkosati, tattheva te pitu santakaṁ",
  "atk-s0513a11:671_1": "dhanaṁ, tasmā yadā te nando akkosati, tadā naṁ ‘ehi re dāsa, kiṁ akkosasī’ti ākaḍḍhitvā",
  "atk-s0513a11:671_2": "taṁ ṭhānaṁ bhinditvā kulasantakaṁ dhanaṁ nīharitvā dāsaṁ ukkhipāpetvā dhanaṁ āharā’’ti",
  "atk-s0513a11:671_3": "vatvā imaṁ gāthamāha –",
  "atk-s0513a11:672": "39.",
  "atk-s0513a11:673": " ‘‘Maññe sovaṇṇayo rāsi, sovaṇṇamālā ca nandako;",
  "atk-s0513a11:674": "Yattha dāso āmajāto, ṭhito thullāni gajjatī’’ti.",
  "atk-s0513a11:675_0": "Tattha maññeti evaṁ ahaṁ jānāmi. Sovaṇṇayoti sundaro vaṇṇo etesanti sovaṇṇāni. Kāni",
  "atk-s0513a11:675_1": "tāni? Rajatamaṇikañcanapavāḷādīni ratanāni. Imasmiñhi ṭhāne sabbānetāni ‘‘suvaṇṇānī’’ti",
  "atk-s0513a11:675_2": "adhippetāni, tesaṁ rāsi sovaṇṇayo rāsi. Sovaṇṇamālā cāti tuyhaṁ pitusantakā suvaṇṇamālā",
  "atk-s0513a11:675_3": "ca etthevāti maññāmi. Nandako yattha dāsoti yasmiṁ ṭhāne ṭhito nandako dāso. Āmajātoti",
  "atk-s0513a11:675_4": "‘‘āma, ahaṁ vo dāsī’’ti evaṁ dāsabyaṁ upagatāya āmadāsisaṅkhātāya dāsiyā putto. Ṭhito",
  "atk-s0513a11:675_5": "thullāni gajjatīti ‘‘so yasmiṁ ṭhāne ṭhito thullāni pharusavacanāni vadati, tattheva",
  "atk-s0513a11:675_6": "te kulasantakaṁ dhanaṁ, evaṁ ahaṁ taṁ maññāmī’’ti bodhisatto kumārassa dhanaggahaṇūpāyaṁ ācikkhi.",
  "atk-s0513a11:676_0": "Kumāro bodhisattaṁ vanditvā gharaṁ gantvā nandaṁ ādāya nidhiṭṭhānaṁ gantvā yathānusiṭṭhaṁ",
  "atk-s0513a11:676_1": "paṭipajjitvā taṁ dhanaṁ āharitvā kuṭumbaṁ saṇṭhapetvā bodhisattassa ovāde ṭhito dānādīni",
  "atk-s0513a11:676_2": "puññāni katvā jīvitapariyosāne yathākammaṁ gato.",
  "atk-s0513a11:677_0": "Satthā ‘‘pubbepesa evaṁsīloyevā’’ti vatvā imaṁ dhammadesanaṁ āharitvā anusandhiṁ",
  "atk-s0513a11:677_1": "ghaṭetvā jātakaṁ samodhānesi – ‘‘tadā nando sāriputtassa saddhivihāriko ahosi, paṇḍitakuṭumbiko",
  "atk-s0513a11:677_2": "pana ahameva ahosi’’nti.",
  "atk-s0513a11:678": "Nandajātakavaṇṇanā navamā.",
  "atk-s0513a11:680": " [40] 10. Khadiraṅgārajātakavaṇṇanā",
  "atk-s0513a11:681_0": "Kāmaṁ patāmi nirayanti idaṁ satthā jetavane viharanto anāthapiṇḍikaṁ ārabbha kathesi.",
  "atk-s0513a11:681_1": "Anāthapiṇḍiko hi vihārameva ārabbha catupaññāsakoṭidhanaṁ buddhasāsane pariccajitvā",
  "atk-s0513a11:681_2": "vikiritvā ṭhapetvā tīṇi ratanāni aññattha ratanasaññameva anuppādetvā satthari jetavane",
  "atk-s0513a11:681_3": "viharante devasikaṁ tīṇi mahāupaṭṭhānāni gacchati. Pātova ekavāraṁ gacchati, katapātarāso",
  "atk-s0513a11:681_4": "ekavāraṁ, sāyanhe ekavāraṁ. Aññānipi antarantarupaṭṭhānāni hontiyeva. Gacchanto ca",
  "atk-s0513a11:681_5": "‘‘kiṁ nu kho ādāya āgatoti sāmaṇerā vā daharā vā hatthampi me olokeyyu’’nti tucchahattho",
  "atk-s0513a11:681_6": "nāma na gatapubbo. Pātova gacchanto yāguṁ gāhāpetvā gacchati, katapātarāso sappinavanītamadhuphāṇitādīnipi,",
  "atk-s0513a11:681_7": "sāyanhasamaye gandhamālāvatthādihatthoti. Evaṁ divase divase pariccajantassa panassa",
  "atk-s0513a11:681_8": "pariccāge pamāṇaṁ natthi.",
  "atk-s0513a11:682_0": "Bahū vohārūpajīvinopissa hatthato paṇṇe āropetvā aṭṭhārasakoṭisaṅkhyaṁ dhanaṁ iṇaṁ",
  "atk-s0513a11:682_1": "gaṇhiṁsu, te mahāseṭṭhi na āharāpeti. Aññā panassa kulasantakā aṭṭhārasa koṭiyo nadītīre",
  "atk-s0513a11:682_2": "nidahitvā ṭhapitā aciravatodakena nadīkūle bhinne mahāsamuddaṁ paviṭṭhā, tā yathāpihitalañchi",
  "atk-s0513a11:682_3": "tāva lohacāṭiyo aṇḍavakucchiyaṁ pavaṭṭantā vicaranti. Gehe panassa pañcannaṁ bhikkhusatānaṁ",
  "atk-s0513a11:682_4": "niccabhattaṁ nibaddhameva hoti. Seṭṭhino hi gehaṁ bhikkhusaṅghassa catumahāpathe",
  "atk-s0513a11:682_5": "khatapokkharaṇisadisaṁ, sabbabhikkhūnaṁ mātāpituṭṭhāne ṭhitaṁ. Tenassa gharaṁ sammāsambuddhopi",
  "atk-s0513a11:682_6": "gacchati, asītimahātherāpi gacchantiyeva. Sesabhikkhūnaṁ pana gacchantānañca āgacchantānañca",
  "atk-s0513a11:682_7": "pamāṇaṁ natthi. Taṁ pana gharaṁ sattabhūmakaṁ sattadvārakoṭṭhakapaṭimaṇḍitaṁ, tassa",
  "atk-s0513a11:682_8": "catutthe dvārakoṭṭhake ekā micchādiṭṭhikā devatā vasati, sā sammāsambuddhe gehaṁ",
  "atk-s0513a11:682_9": "pavisante attano vimāne ṭhātuṁ na sakkoti, dārake gahetvā otaritvā bhūmiyaṁ tiṭṭhati.",
  "atk-s0513a11:682_10": "Asītimahātheresupi avasesattheresupi pavisantesu ca nikkhamantesu ca tatheva karoti.",
  "atk-s0513a11:682_11": "Sā cintesi ‘‘samaṇe gotame ca sāvakesu cassa imaṁ gehaṁ pavisantesu mayhaṁ sukhaṁ",
  "atk-s0513a11:682_12": "nāma natthi, niccakālaṁ otaritvā otaritvā bhūmiyaṁ ṭhātuṁ na sakkhissāmi. Yathā ime",
  "atk-s0513a11:682_13": "etaṁ gharaṁ na pavisanti, tathā mayā kātuṁ vaṭṭatī’’ti. Athekadivasaṁ sayanūpagatasseva",
  "atk-s0513a11:682_14": "mahākammantikassa santikaṁ gantvā obhāsaṁ pharitvā aṭṭhāsi. ‘‘Ko etthā’’ti ca vutte",
  "atk-s0513a11:682_15": "‘‘ahaṁ catutthadvārakoṭṭhake nibbattadevatā’’ti āha. ‘‘Kasmā āgatāsī’’ti? ‘‘Kiṁ tumhe",
  "atk-s0513a11:682_16": "seṭṭhissa kiriyaṁ na passatha, attano pacchimakālaṁ anoloketvā dhanaṁ nīharitvā samaṇaṁ",
  "atk-s0513a11:682_17": "gotamaṁyeva pūjeti, neva vaṇijjaṁ payojeti, na kammante paṭṭhapeti, tumhe seṭṭhiṁ",
  "atk-s0513a11:682_18": "tathā ovadatha, yathā attano kammantaṁ karoti. Yathā ca samaṇo gotamo sasāvako imaṁ",
  "atk-s0513a11:682_19": "gharaṁ na pavisati, tathā karothā’’ti. Atha naṁ so āha ‘‘bāladevate, seṭṭhi dhanaṁ",
  "atk-s0513a11:682_20": "vissajjento niyyānike buddhasāsane vissajjeti, so sace maṁ cūḷāyaṁ gahetvā vikkiṇissati,",
  "atk-s0513a11:682_21": "nevāhaṁ kiñci kathessāmi, gaccha tvaṁ’’nti. Sā punekadivasaṁ seṭṭhino jeṭṭhaputtaṁ",
  "atk-s0513a11:682_22": "upasaṅkamitvā tatheva ovadi, sopi taṁ purimanayeneva tajjesi. Seṭṭhinā pana saddhiṁ",
  "atk-s0513a11:682_23": "kathetuṁyeva na sakkoti.",
  "atk-s0513a11:683_0": "Seṭṭhinopi nirantaraṁ dānaṁ dentassa vohāre akarontassa āye mandībhūte dhanaṁ parikkhayaṁ",
  "atk-s0513a11:683_1": "agamāsi. Athassa anukkamena dāliddiyappattassa paribhogasāṭakasayanabhojanānipi purāṇasadisāni",
  "atk-s0513a11:683_2": "na bhaviṁsu. Evaṁbhūtopi bhikkhusaṅghassa dānaṁ deti, paṇītaṁ pana katvā dātuṁ na",
  "atk-s0513a11:683_3": "sakkoti . Atha naṁ ekadivasaṁ vanditvā nisinnaṁ satthā ‘‘dīyati pana te, gahapati,",
  "atk-s0513a11:683_4": "kule dāna’’nti pucchi. So ‘‘dīyati, bhante, tañca kho kaṇājakaṁ bilaṅgadutiya’’nti",
  "atk-s0513a11:683_5": "āha. Atha naṁ satthā ‘‘gahapati, ‘lūkhaṁ dānaṁ demī’ti mā cittaṁ saṅkocayittha .",
  "atk-s0513a11:683_6": "Cittasmiñhi paṇīte buddhapaccekabuddhabuddhasāvakānaṁ dinnadānaṁ lūkhaṁ nāma na hoti.",
  "atk-s0513a11:683_7": "Kasmā? Vipākamahantattā’’ti āha. Cittañhi paṇītaṁ kātuṁ sakkontassa dānaṁ lūkhaṁ",
  "atk-s0513a11:683_8": "nāma natthīti cetaṁ evaṁ veditabbaṁ –",
  "atk-s0513a11:684": "‘‘Natthi citte pasannamhi, appakā nāma dakkhiṇā;",
  "atk-s0513a11:685": "Tathāgate vā sambuddhe, atha vā tassa sāvake. (vi. va. 804);",
  "atk-s0513a11:686": "‘‘Na kiratthi anomadassisu, pāricariyā buddhesu appakā;",
  "atk-s0513a11:687": "Sukkhāya aloṇikāya ca, passa phalaṁ kummāsapiṇḍiyā’’ti.",
  "atk-s0513a11:688_0": "Aparampi naṁ āha ‘‘gahapati, tvaṁ tāva lūkhaṁ dānaṁ dadamāno aṭṭhannaṁ ariyapuggalānaṁ",
  "atk-s0513a11:688_1": "desi, ahaṁ velāmakāle sakalajambudīpaṁ unnaṅgalaṁ katvā satta ratanāni dadamāno pañca",
  "atk-s0513a11:688_2": "mahānadiyo ekoghapuṇṇaṁ katvā viya ca mahādānaṁ pavattayamāno tisaraṇagataṁ vā pañcasīlarakkhanakaṁ",
  "atk-s0513a11:688_3": "vā kañci nālatthaṁ, dakkhiṇeyyapuggalā nāma evaṁ dullabhā. Tasmā ‘lūkhaṁ me dāna’nti",
  "atk-s0513a11:688_4": "mā cittaṁ saṅkocayitthā’’ti evañca pana vatvā velāmasuttaṁ (a. ni. 9.20) kathesi.",
  "atk-s0513a11:689_0": "Atha kho sā devatā issarakāle seṭṭhinā saddhiṁ kathetumpi asakkontī ‘‘idānāyaṁ duggatattā",
  "atk-s0513a11:689_1": "mama vacanaṁ gaṇhissatī’’ti maññamānā aḍḍharattasamaye sirigabbhaṁ pavisitvā obhāsaṁ",
  "atk-s0513a11:689_2": "pharitvā ākāse aṭṭhāsi. Seṭṭhi taṁ disvā ‘‘ko eso’’ti āha. ‘‘Ahaṁ mahāseṭṭhi catutthadvārakoṭṭhake",
  "atk-s0513a11:689_3": "adhivatthā, devatā’’ti. ‘‘Kimatthamāgatāsī’’ti? ‘‘Tuyhaṁ ovādaṁ kathetukāmā hutvā",
  "atk-s0513a11:689_4": "āgacchāmī’’ti. ‘‘Tena hi kathehī’’ti. Mahāseṭṭhi tvaṁ pacchimakālaṁ na cintesi, puttadhītaro",
  "atk-s0513a11:689_5": "na olokesi, samaṇassa te gotamassa sāsane bahuṁ dhanaṁ vippakiṇṇaṁ, so tvaṁ ativelaṁ",
  "atk-s0513a11:689_6": "dhanavissajjanena vā vaṇijjādikammānaṁ akaraṇena vā samaṇaṁ gotamaṁ nissāya duggato",
  "atk-s0513a11:689_7": "jāto, evaṁbhūtopi samaṇaṁ gotamaṁ na muñcasi, ajjapi te samaṇā gharaṁ pavisantiyeva.",
  "atk-s0513a11:689_8": "Yaṁ tāva tehi nītaṁ, taṁ na sakkā paccāharāpetuṁ, gahitaṁ gahitameva hotu, ito paṭṭhāya",
  "atk-s0513a11:689_9": "pana sayañca samaṇassa gotamassa santikaṁ mā gamittha, sāvakānañcassa imaṁ gharaṁ",
  "atk-s0513a11:689_10": "pavisituṁ mā adāsi, samaṇaṁ gotamaṁ nivattitvāpi anolokento attano vohāre ca vaṇijjañca",
  "atk-s0513a11:689_11": "katvā kuṭumbaṁ saṇṭhapehī’’ti. Atha naṁ so evamāha ‘‘ayaṁ tayā mayhaṁ dātabbaovādo’’ti.",
  "atk-s0513a11:689_12": "‘‘Āma, ayyā’’ti. Tādisānaṁ devatānaṁ satenapi sahassenapi satasahassenapi akampanīyo",
  "atk-s0513a11:689_13": "ahaṁ dasabalena kato. Mama hi saddhā sineru viya acalā suppatiṭṭhitā, mayā niyyānike",
  "atk-s0513a11:689_14": "ratanasāsane dhanaṁ vissajjitaṁ, ayuttaṁ te kathitaṁ, buddhasāsane pahāro dinno,",
  "atk-s0513a11:689_15": "evarūpāya anācārāya dussīlāya kāḷakaṇṇiyā saddhiṁ tayā mama ekagehe vasanakiccaṁ",
  "atk-s0513a11:689_16": "natthi, sīghaṁ mama gehā nikkhamitvā aññattha gacchāti.",
  "atk-s0513a11:690_0": "Sā sotāpannassa ariyasāvakassa vacanaṁ sutvā ṭhātuṁ asakkontī attano vasanaṭṭhānaṁ",
  "atk-s0513a11:690_1": "gantvā dārake hatthena gahetvā nikkhami. Nikkhamitvā ca pana aññattha vasanaṭṭhānaṁ",
  "atk-s0513a11:690_2": "alabhamānā ‘‘seṭṭhiṁ khamāpetvā tattheva vasissāmī’’ti cintetvā nagarapariggāhakadevaputtassa",
  "atk-s0513a11:690_3": "santikaṁ gantvā taṁ vanditvā aṭṭhāsi. ‘‘Kenaṭṭhena āgatāsī’’ti ca vutte ‘‘ahaṁ sāmi,",
  "atk-s0513a11:690_4": "attano bālatāya anupadhāretvā anāthapiṇḍikena seṭṭhinā saddhiṁ kathesiṁ, so maṁ kujjhitvā",
  "atk-s0513a11:690_5": "vasanaṭṭhānā nikkaḍḍhi, maṁ seṭṭhissa santikaṁ netvā khamāpetvā vasanaṭṭhānaṁ me",
  "atk-s0513a11:690_6": "dethā’’ti. ‘‘Kiṁ pana tayā seṭṭhi vutto’’ti ‘‘ito paṭṭhāya buddhupaṭṭhānaṁ saṅghupaṭṭhānaṁ",
  "atk-s0513a11:690_7": "mā kari, samaṇassa gotamassa gharappavesanaṁ mā adāsī’’ti ‘‘evaṁ me vutto, sāmī’’ti.",
  "atk-s0513a11:690_8": "Ayuttaṁ tayā vuttaṁ, sāsane pahāro dinno, ‘‘ahaṁ taṁ ādāya seṭṭhino santikaṁ gantuṁ",
  "atk-s0513a11:690_9": "na ussahāmī’’ti. Sā tassa santikā saṅgahaṁ alabhitvā catunnaṁ mahārājānaṁ santikaṁ agamāsi.",
  "atk-s0513a11:691_0": "Tehipi tatheva paṭikkhittā sakkaṁ devarājaṁ upasaṅkamitvā taṁ pavattiṁ ācikkhitvā",
  "atk-s0513a11:691_1": "‘‘ahaṁ, deva, vasanaṭṭhānaṁ alabhamānā dārake hatthena gahetvā anāthā vicarāmi, tumhākaṁ",
  "atk-s0513a11:691_2": "siriyā mayhaṁ vasanaṭṭhānaṁ dāpethā’’ti suṭṭhutaraṁ yāci. Sopi naṁ āha ‘‘tayā ayuttaṁ",
  "atk-s0513a11:691_3": "kataṁ, jinasāsane pahāro dinno, ahampi taṁ nissāya seṭṭhinā saddhiṁ kathetuṁ na sakkomi,",
  "atk-s0513a11:691_4": "ekaṁ pana te seṭṭhissa khamanūpāyaṁ kathessāmī’’ti. ‘‘Sādhu, deva, kathehī’’ti. Mahāseṭṭhissa",
  "atk-s0513a11:691_5": "hatthato manussehi paṇṇe āropetvā aṭṭhārasakoṭisaṅkhyaṁ dhanaṁ gahitaṁ atthi, tvaṁ",
  "atk-s0513a11:691_6": "tassa āyuttakavesaṁ gahetvā kañci ajānāpetvā tāni paṇṇāni ādāya katipayehi yakkhataruṇehi",
  "atk-s0513a11:691_7": "parivāritā ekena hatthena paṇṇaṁ, ekena lekhaniṁ gahetvā tesaṁ gehaṁ gantvā gehamajjhe",
  "atk-s0513a11:691_8": "ṭhitā attano yakkhānubhāvena te uttāsetvā ‘‘idaṁ tumhākaṁ iṇapaṇṇaṁ, amhākaṁ seṭṭhi",
  "atk-s0513a11:691_9": "attano issarakāle tumhe na kiñci āha, idāni duggato jāto, tumhehi gahitakahāpaṇāni",
  "atk-s0513a11:691_10": "dethā’’ti attano yakkhānubhāvaṁ dassetvā sabbāpi tā aṭṭhārasa hiraññakoṭiyo sādhetvā",
  "atk-s0513a11:691_11": "seṭṭhissa tucchakoṭṭhake pūretvā aññaṁ aciravatinadītīre nidahitaṁ dhanaṁ nadīkūle",
  "atk-s0513a11:691_12": "bhinne samuddaṁ paviṭṭhaṁ atthi, tampi attano ānubhāvena āharitvā tucchakoṭṭhake",
  "atk-s0513a11:691_13": "pūretvā, aññampi asukaṭṭhāne nāma assāmikaṁ aṭṭhārasakoṭimattameva dhanaṁ atthi,",
  "atk-s0513a11:691_14": "tampi āharitvā tucchakoṭṭhake pūrehi, imāhi catupaññāsakoṭīhi imaṁ tucchakoṭṭhakapūrakaṁ",
  "atk-s0513a11:691_15": "daṇḍakammaṁ katvā mahāseṭṭhiṁ khamāpehīti.",
  "atk-s0513a11:692_0": "Sā ‘‘sādhu, devā’’ti tassa vacanaṁ sampaṭicchitvā vuttanayeneva sabbaṁ dhanaṁ āharitvā",
  "atk-s0513a11:692_1": "koṭṭhake pūretvā aḍḍharattasamaye seṭṭhissa sirigabbhaṁ pavisitvā obhāsaṁ pharitvā",
  "atk-s0513a11:692_2": "ākāse aṭṭhāsi. ‘‘Ko eso’’ti vutte ‘‘ahaṁ te mahāseṭṭhi catutthadvārakoṭṭhake adhivatthā",
  "atk-s0513a11:692_3": "andhabāladevatā, mayā mahāmohamūḷhāya buddhaguṇe ajānitvā purimesu divasesu tumhehi",
  "atk-s0513a11:692_4": "saddhiṁ kiñci kathitaṁ atthi, taṁ me dosaṁ khamatha. Sakkassa hi me devarājassa vacanena",
  "atk-s0513a11:692_5": "tumhākaṁ iṇaṁ sodhetvā aṭṭhārasa koṭiyo, samuddaṁ gatā aṭṭhārasa koṭiyo, tasmiṁ tasmiṁ",
  "atk-s0513a11:692_6": "ṭhāne assāmikadhanassa aṭṭhārasa koṭiyoti catupaṇṇāsa koṭiyo āharitvā tucchakoṭṭhakapūraṇena",
  "atk-s0513a11:692_7": "daṇḍakammaṁ kataṁ, jetavanavihāraṁ ārabbha parikkhayaṁ gatadhanaṁ sabbaṁ sampiṇḍitaṁ,",
  "atk-s0513a11:692_8": "vasanaṭṭhānaṁ alabhamānā kilamāmi, mayā aññāṇatāya kathitaṁ manasi akatvā khamatha mahāseṭṭhī’’ti āha.",
  "atk-s0513a11:693_0": "Anāthapiṇḍiko tassā vacanaṁ sutvā cintesi ‘‘ayaṁ devatā ‘daṇḍakammañca me kata’nti",
  "atk-s0513a11:693_1": "vadati, attano ca dosaṁ paṭijānāti, satthā imaṁ vinetvā attano guṇe jānāpessati,",
  "atk-s0513a11:693_2": "sammāsambuddhassa naṁ dassessāmī’’ti. Atha naṁ āha ‘‘amma, devate, sacesi maṁ khamāpetukāmā,",
  "atk-s0513a11:693_3": "satthu santike maṁ khamāpehī’’ti. Sādhu evaṁ karissāmi, ‘‘satthu pana maṁ santikaṁ",
  "atk-s0513a11:693_4": "gahetvā gacchāhī’’ti. So ‘‘sādhū’’ti vatvā vibhātāya rattiyā pātova taṁ gahetvā satthu",
  "atk-s0513a11:693_5": "santikaṁ gantvā tāya katakammaṁ sabbaṁ tathāgatassa ārocesi. Satthā tassa vacanaṁ",
  "atk-s0513a11:693_6": "sutvā ‘‘idha, gahapati, pāpapuggalopi yāva pāpaṁ na paccati , tāva bhadrāni passati.",
  "atk-s0513a11:693_7": "Yadā panassa pāpaṁ paccati, tadā pāpameva passati. Bhadrapuggalopi yāva bhadraṁ na",
  "atk-s0513a11:693_8": "paccati, tāva pāpāni passati. Yadā panassa bhadraṁ paccati, tadā bhadrameva passatī’’ti",
  "atk-s0513a11:693_9": "vatvā imā dhammapade dve gāthā abhāsi –",
  "atk-s0513a11:694": "‘‘Pāpopi passatī bhadraṁ, yāva pāpaṁ na paccati;",
  "atk-s0513a11:695": "Yadā ca paccatī pāpaṁ, atha pāpo pāpāni passati.",
  "atk-s0513a11:696": "‘‘Bhadropi passatī pāpaṁ, yāva bhadraṁ na paccati;",
  "atk-s0513a11:697": "Yadā ca paccatī bhadraṁ, atha bhadro bhadrāni passatī’’ti. (dha. pa. 119-120);",
  "atk-s0513a11:698_0": "Imāsañca pana gāthānaṁ pariyosāne sā devatā sotāpattiphale patiṭṭhāsi. Sā cakkaṅkitesu",
  "atk-s0513a11:698_1": "satthu pādesu nipatitvā ‘‘mayā, bhante, rāgarattāya dosapaduṭṭhāya mohamūḷhāya avijjandhāya",
  "atk-s0513a11:698_2": "tumhākaṁ guṇe ajānantiyā pāpakaṁ vacanaṁ vuttaṁ, taṁ me khamathā’’ti satthāraṁ khamāpetvā",
  "atk-s0513a11:698_3": "mahāseṭṭhimpi khamāpesi.",
  "atk-s0513a11:699_0": "Tasmiṁ samaye anāthapiṇḍiko satthu purato attano guṇaṁ kathesi ‘‘bhante, ayaṁ devatā",
  "atk-s0513a11:699_1": "‘buddhupaṭṭhānādīni mā karohī’ti vārayamānāpi maṁ vāretuṁ nāsakkhi, ‘dānaṁ na dātabba’nti",
  "atk-s0513a11:699_2": "imāya vāriyamānopahaṁ dānaṁ adāsimeva, nūna esa, bhante, mayhaṁ guṇo’’ti. Satthā",
  "atk-s0513a11:699_3": "‘‘tvaṁ khosi gahapati sotāpanno ariyasāvako acalasaddho visuddhadassano, tuyhaṁ imāya",
  "atk-s0513a11:699_4": "appesakkhadevatāya vārentiyā avāritabhāvo na acchariyo . Yaṁ pana pubbe paṇḍitā anuppanne",
  "atk-s0513a11:699_5": "buddhe aparipakkañāṇe ṭhitā kāmāvacarissarena mārena ākāse ṭhatvā ‘sace dānaṁ dassasi,",
  "atk-s0513a11:699_6": "imasmiṁ niraye paccissasī’ti asītihatthagambhīraṁ aṅgārakāsuṁ dassetvā ‘mā dānaṁ",
  "atk-s0513a11:699_7": "adāsī’ti vāritāpi padumakaṇṇikāmajjhe ṭhatvā dānaṁ adaṁsu, idaṁ acchariya’’nti vatvā",
  "atk-s0513a11:699_8": "anāthapiṇḍikena yācito atītaṁ āhari.",
  "atk-s0513a11:700_0": "Atīte bārāṇasiyaṁ brahmadatte rajjaṁ kārente bodhisatto bārāṇasiseṭṭhissa kule nibbattitvā",
  "atk-s0513a11:700_1": "nānappakārehi sukhūpakaraṇehi devakumāro viya saṁvaḍḍhiyamāno anukkamena viññutaṁ",
  "atk-s0513a11:700_2": "patvā soḷasavassakāleyeva sabbasippesu nipphattiṁ patto. So pitu accayena seṭṭhiṭṭhāne",
  "atk-s0513a11:700_3": "ṭhatvā catūsu nagaradvāresu catasso dānasālāyo, majjhe nagarassa ekaṁ, attano nivesanadvāre",
  "atk-s0513a11:700_4": "ekanti cha dānasālāyo kāretvā mahādānaṁ deti, sīlaṁ rakkhati, uposathakammaṁ karoti.",
  "atk-s0513a11:701_0": "Athekadivasaṁ pātarāsavelāya bodhisattassa nānaggarase manuññabhojane upanīyamāne",
  "atk-s0513a11:701_1": "eko paccekabuddho sattāhaccayena nirodhā vuṭṭhāya bhikkhācāravelaṁ sallakkhetvā ‘‘ajja",
  "atk-s0513a11:701_2": "mayā bārāṇasiseṭṭhissa gehadvāraṁ gantuṁ vaṭṭatī’’ti nāgalatādantakaṭṭhaṁ khāditvā",
  "atk-s0513a11:701_3": "anotattadahe mukhadhovanaṁ katvā manosilātale ṭhito nivāsetvā vijjulatāsadisaṁ kāyabandhanaṁ",
  "atk-s0513a11:701_4": "bandhitvā cīvaraṁ pārupitvā iddhimayamattikāpattaṁ ādāya ākāsenāgantvā bodhisattassa",
  "atk-s0513a11:701_5": "bhatte upanītamatte gehadvāre aṭṭhāsi. Bodhisatto taṁ disvāva āsanā vuṭṭhāya nipaccakāraṁ",
  "atk-s0513a11:701_6": "dassetvā parikammakārakaṁ olokesi. ‘‘Kiṁ karomi, sāmī’’ti ca vutte ‘‘ayyassa pattaṁ",
  "atk-s0513a11:701_7": "āharathā’’ti āha. Taṅkhaṇaññeva māro pāpimā vikampamāno uṭṭhāya ‘‘ayaṁ paccekabuddho",
  "atk-s0513a11:701_8": "ito sattame divase āhāraṁ labhi, ajja alabhamāno vinassissati, imañca vināsessāmi,",
  "atk-s0513a11:701_9": "seṭṭhino ca dānantarāyaṁ karissāmī’’ti taṅkhaṇaññeva āgantvā antaravatthumhi asītihatthamattaṁ",
  "atk-s0513a11:701_10": "aṅgārakāsuṁ nimmini. Sā khadiraṅgārapuṇṇā sampajjalitā sajotibhūtā avīcimahānirayo",
  "atk-s0513a11:701_11": "viya khāyittha. Taṁ pana māpetvā sayaṁ ākāse aṭṭhāsi. Pattāharaṇatthāya gacchamāno",
  "atk-s0513a11:701_12": "puriso taṁ disvā mahābhayappatto nivatti. Bodhisatto ‘‘kiṁ, tāta, nivattosī’’ti pucchi.",
  "atk-s0513a11:701_13": "Ayaṁ sāmi antaravatthumhi mahatī aṅgārakāsu sampajjalitā sajotibhūtāti . Athañño",
  "atk-s0513a11:701_14": "athaññoti evaṁ āgatāgatā sabbepi bhayappattā vegena palāyiṁsu.",
  "atk-s0513a11:702_0": "Bodhisatto cintesi ‘‘ajja mayhaṁ dānantarāyaṁ kātukāmo vasavattī māro uyyutto bhavissati,",
  "atk-s0513a11:702_1": "na kho pana jānāti mārasatena mārasahassenapi mayhaṁ akampiyabhāvaṁ, ajja dāni mayhaṁ",
  "atk-s0513a11:702_2": "vā mārassa vā balamahantataṁ, ānubhāvamahantataṁ jānissāmī’’ti taṁ yathāsajjitameva",
  "atk-s0513a11:702_3": "bhattapātiṁ sayaṁ ādāya gehā nikkhamma aṅgārakāsutaṭe ṭhatvā ākāsaṁ ulloketvā māraṁ",
  "atk-s0513a11:702_4": "disvā ‘‘kosi tva’’nti āha. ‘‘Ahaṁ, māro’’ti. ‘‘Ayaṁ aṅgārakāsu tayā nimmitā’’ti?",
  "atk-s0513a11:702_5": "‘‘Āma, mayā’’ti . ‘‘Kimatthāyā’’ti. ‘‘Tava dānassa antarāyakaraṇatthāya ca paccekabuddhassa",
  "atk-s0513a11:702_6": "ca jīvitanāsanatthāyā’’ti. Bodhisatto ‘‘neva te ahaṁ attano dānassa antarāyaṁ, na",
  "atk-s0513a11:702_7": "paccekabuddhassa jīvitantarāyaṁ kātuṁ dassāmi, ajja dāni mayhaṁ vā tuyhaṁ vā balamahantataṁ,",
  "atk-s0513a11:702_8": "ānubhāvamahantataṁ jānissāmī’’ti aṅgārakāsutaṭe ṭhatvā ‘‘bhante, paccekabuddha ahaṁ",
  "atk-s0513a11:702_9": "imissā aṅgārakāsuyā adhosīso patamānopi na nivattissāmi, kevalaṁ tumhe mayā dinnaṁ",
  "atk-s0513a11:702_10": "bhojanaṁ paṭiggaṇhathā’’ti vatvā imaṁ gāthamāha –",
  "atk-s0513a11:703": "40.",
  "atk-s0513a11:704": " ‘‘Kāmaṁ patāmi nirayaṁ, uddhaṁpādo avaṁsiro;",
  "atk-s0513a11:705": "Nānariyaṁ karissāmi, handa piṇḍaṁ paṭiggahā’’ti.",
  "atk-s0513a11:706_0": "Tatthāyaṁ piṇḍattho – bhante, paccekavarabuddha sacepahaṁ tumhākaṁ piṇḍapātaṁ dento",
  "atk-s0513a11:706_1": "ekaṁseneva imaṁ nirayaṁ uddhaṁpādo avaṁsiro hutvā patāmi, tathāpi yadidaṁ adānañca",
  "atk-s0513a11:706_2": "asīlañca ariyehi akattabbattā anariyehi ca kattabbattā ‘‘anariya’’nti vuccati, ‘‘na",
  "atk-s0513a11:706_3": "taṁ anariyaṁ karissāmi , handa imaṁ mayā dīyamānaṁ piṇḍaṁ paṭiggaha paṭiggaṇhāhī’’ti.",
  "atk-s0513a11:706_4": "Ettha ca handāti vossaggatthe nipāto.",
  "atk-s0513a11:707_0": "Evaṁ vatvā bodhisatto daḷhasamādānena bhattapātiṁ gahetvā aṅgārakāsumatthakena pakkhanto,",
  "atk-s0513a11:707_1": "tāvadeva asītihatthagambhīrāya aṅgārakāsuyā talato uparūparijātaṁ satapattapupphitaṁ",
  "atk-s0513a11:707_2": "ekaṁ mahāpadumaṁ uggantvā bodhisattassa pāde sampaṭicchi. Tato mahātumbamattā reṇu",
  "atk-s0513a11:707_3": "uggantvā mahāsattassa muddhani ṭhatvā sakalasarīraṁ suvaṇṇacuṇṇasamokiṇṇamiva akāsi.",
  "atk-s0513a11:707_4": "So padumakaṇṇikāya ṭhatvā nānaggarasabhojanaṁ paccekabuddhassa patte patiṭṭhāpesi.",
  "atk-s0513a11:707_5": "So taṁ paṭiggahetvā anumodanaṁ katvā pattaṁ ākāse khipitvā passantasseva mahājanassa",
  "atk-s0513a11:707_6": "sayampi vehāsaṁ abbhuggantvā nānappakāraṁ valāhakapantiṁ maddamāno viya himavantameva",
  "atk-s0513a11:707_7": "gato. Māropi parājito domanassaṁ patvā attano vasanaṭṭhānameva gato. Bodhisatto pana",
  "atk-s0513a11:707_8": "padumakaṇṇikāya ṭhitakova mahājanassa dānasīlasaṁvaṇṇanena dhammaṁ desetvā mahājanena",
  "atk-s0513a11:707_9": "parivuto attano nivesanameva pavisitvā yāvajīvaṁ dānādīni puññāni katvā yathākammaṁ gato.",
  "atk-s0513a11:708_0": "Satthā ‘‘nayidaṁ, gahapati, acchariyaṁ, yaṁ tvaṁ evaṁ dassanasampanno etarahi devatāya",
  "atk-s0513a11:708_1": "na kampito, pubbe paṇḍitehi katameva acchariya’’nti imaṁ dhammadesanaṁ āharitvā anusandhiṁ",
  "atk-s0513a11:708_2": "ghaṭetvā jātakaṁ samodhānesi ‘‘tadā paccekabuddho tattheva parinibbāyi, māraṁ parājetvā",
  "atk-s0513a11:708_3": "padumakaṇṇikāya ṭhatvā paccekabuddhassa piṇḍapātadāyako bārāṇasiseṭṭhi pana ahameva ahosi’’nti.",
  "atk-s0513a11:709": "Khadiraṅgārajātakavaṇṇanā dasamā.",
  "atk-s0513a11:710": "Kulāvakavaggo catuttho.",
  "atk-s0513a11:711": "Tassuddānaṁ –",
  "atk-s0513a11:712": "Kulāvakañca naccañca, sammodamacchavaṭṭakaṁ;",
  "atk-s0513a11:713": "Sakuṇaṁ tittiraṁ bakaṁ, nandañca khadiraṅgāranti.",
  "atk-s0513a11:714": "5. Atthakāmavaggo",
  "atk-s0513a11:716": " [41] 1. Losakajātakavaṇṇanā",
  "atk-s0513a11:717_0": "Yoatthakāmassāti idaṁ satthā jetavane viharanto losakatissattheraṁ nāma ārabbha kathesi.",
  "atk-s0513a11:717_1": "Ko panesa losakatissatthero nāmāti? Kosalaraṭṭhe eko attano kulanāsako kevaṭṭaputtako",
  "atk-s0513a11:717_2": "alābhī bhikkhu. So kira nibbattaṭṭhānetā cavitvā kosalaraṭṭhe ekasmiṁ kulasahassavāse",
  "atk-s0513a11:717_3": "kevaṭṭagāme ekissā kevaṭṭiyā kucchismiṁ paṭisandhiṁ gaṇhi. Tassa paṭisandhiggahaṇadivase",
  "atk-s0513a11:717_4": "taṁ kulasahassaṁ jālahatthaṁ nadiyañca taḷākādīsu ca macche pariyesantaṁ ekaṁ khuddakamacchampi",
  "atk-s0513a11:717_5": "nālattha. Tato paṭṭhāya ca te kevaṭṭā parihāyantiyeva. Tasmiñhi kucchigateyeva nesaṁ",
  "atk-s0513a11:717_6": "gāmo satta vāre agginā daḍḍho, satta vāre raññā daṇḍito. Evaṁ anukkamena duggatā",
  "atk-s0513a11:717_7": "jātā. Te cintayiṁsu ‘‘pubbe amhākaṁ evarūpaṁ natthi, idāni pana parihāyāma, amhākaṁ",
  "atk-s0513a11:717_8": "antare ekāya kāḷakaṇṇiyā bhavitabbaṁ, dve bhāgā homā’’ti pañca pañca kulasatāni ekato",
  "atk-s0513a11:717_9": "ahesuṁ. Tato yattha tassa mātāpitaro, sova koṭṭhāso parihāyati, itaro vaḍḍhati. Te",
  "atk-s0513a11:717_10": "tampi koṭṭhāsaṁ dvidhā, tampi dvidhāti evaṁ yāva tameva kulaṁ ekaṁ ahosi, tāva vibhajitvā",
  "atk-s0513a11:717_11": "tesaṁ kāḷakaṇṇibhāvaṁ ñatvā pothetvā nikkaḍḍhiṁsu.",
  "atk-s0513a11:718_0": "Athassa mātā kicchena jīvamānā paripakke gabbhe ekasmiṁ ṭhāne vijāyi. Pacchimabhavikasattaṁ",
  "atk-s0513a11:718_1": "na sakkā nāsetuṁ, antoghaṭe padīpo viya tassa hadaye arahattassa upanissayo jalati.",
  "atk-s0513a11:718_2": "Sā taṁ dārakaṁ paṭijaggitvā ādhāvitvā paridhāvitvā vicaraṇakāle ekamassa kapālakaṁ",
  "atk-s0513a11:718_3": "hatthe datvā ‘‘putta, etaṁ gharaṁ pavisā’’ti pesetvā palātā. So tato paṭṭhāya ekakova",
  "atk-s0513a11:718_4": "hutvā tattha tattha bhikkhaṁ pariyesitvā ekasmiṁ ṭhāne sayati, na nhāyati, na sarīraṁ",
  "atk-s0513a11:718_5": "paṭijaggati, paṁsupisācako viya kicchena jīvikaṁ kappeti. So anukkamena sattavassiko",
  "atk-s0513a11:718_6": "hutvā ekasmiṁ gehadvāre ukkhalidhovanassa chaḍḍitaṭṭhāne kāko viya ekekaṁ bhattasitthaṁ uccinitvā khādati.",
  "atk-s0513a11:719_0": "Atha naṁ dhammasenāpati sāvatthiyaṁ piṇḍāya caramāno disvā ‘‘ayaṁ satto atikāruññappatto",
  "atk-s0513a11:719_1": ", kataragāmavāsiko nu kho’’ti tasmiṁ mettacittaṁ vaḍḍhetvā ‘‘ehi, re’’ti āha. So",
  "atk-s0513a11:719_2": "āgantvā theraṁ vanditvā aṭṭhāsi. Atha naṁ thero ‘‘kataragāmavāsikosi, kahaṁ vā te",
  "atk-s0513a11:719_3": "mātāpitaro’’ti pucchi. ‘‘Ahaṁ, bhante, nippaccayo, mayhaṁ mātāpitaro maṁ nissāya",
  "atk-s0513a11:719_4": "‘kilantamhā’ti maṁ chaḍḍetvā palātā’’ti. ‘‘Api pana pabbajissasī’’ti. ‘‘Bhante, ahaṁ",
  "atk-s0513a11:719_5": "tāva pabbajeyyaṁ, mādisaṁ pana kapaṇaṁ ko pabbājessasī’’ti? ‘‘Ahaṁ pabbājessāmī’’ti.",
  "atk-s0513a11:719_6": "‘‘Sādhu, bhante, pabbājethā’’ti. Thero tassa khādanīyabhojanīyaṁ datvā taṁ vihāraṁ",
  "atk-s0513a11:719_7": "netvā sahattheneva nhāpetvā pabbājetvā paripuṇṇavassaṁ upasampādesi. So mahallakakāle",
  "atk-s0513a11:719_8": "‘‘losakatissatthero’’ti paññāyittha appapuñño appalābho. Tena kira asadisadānepi",
  "atk-s0513a11:719_9": "kucchipūro na laddhapubbo, jīvitaghaṭanamattameva labhati. Tassa hi patte ekasmiṁyeva",
  "atk-s0513a11:719_10": "yāguuḷuṅke dinne patto samatittiko viya hutvā paññāyati. Atha manussā ‘‘imassa patto",
  "atk-s0513a11:719_11": "pūro’’ti heṭṭhā yāguṁ denti. Tassa patte yāguṁ dānakāle manussānaṁ bhājane yāgu antaradhāyatītipi",
  "atk-s0513a11:719_12": "vadanti. Khajjakādīsupi eseva nayo.",
  "atk-s0513a11:720_0": "So aparena samayena vipassanaṁ vaḍḍhetvā aggaphale arahatte patiṭṭhitopi appalābhova",
  "atk-s0513a11:720_1": "ahosi. Athassa anupubbena āyusaṅkhāresu parihīnesu parinibbānadivaso sampāpuṇi. Dhammasenāpati",
  "atk-s0513a11:720_2": "āvajjento tassa parinibbānabhāvaṁ ñatvā ‘‘ayaṁ losakatissatthero ajja parinibbāyissati,",
  "atk-s0513a11:720_3": "ajja mayā etassa yāvadatthaṁ āhāraṁ dātuṁ vaṭṭatī’’ti taṁ ādāya sāvatthiṁ piṇḍāya",
  "atk-s0513a11:720_4": "pāvisi. Thero taṁ nissāya tāva bahumanussāya sāvatthiyā hatthaṁ pasāretvā vandanamattampi",
  "atk-s0513a11:720_5": "nālattha. Atha naṁ thero ‘‘gacchāvuso, āsanasālāya nisīdā’’ti uyyojetvā gato. Taṁ",
  "atk-s0513a11:720_6": "āgatameva manussā ‘‘ayyo, āgato’’ti āsane nisīdāpetvā bhojesi. Theropi ‘‘imaṁ losakassa",
  "atk-s0513a11:720_7": "dethā’’ti laddhāhāraṁ pesesi. Taṁ gahetvā gatā losakatissattheraṁ asaritvā sayameva",
  "atk-s0513a11:720_8": "bhuñjiṁsu. Atha therassa uṭṭhāya vihāraṁ gamanakāle losakatissatthero āgantvā theraṁ",
  "atk-s0513a11:720_9": "vandi, thero nivattitvā ṭhitakova ‘‘laddhaṁ te, āvuso, bhatta’’nti pucchi. Labhissāma",
  "atk-s0513a11:720_10": "no, bhanteti. Thero saṁvegapatto kālaṁ olokesi, kālo atikkanto. Thero ‘‘hotāvuso,",
  "atk-s0513a11:720_11": "idheva nisīdā’’ti losakattheraṁ āsanasālāyaṁ nisīdāpetvā kosalarañño nivesanaṁ agamāsi.",
  "atk-s0513a11:720_12": "Rājā therassa pattaṁ gāhāpetvā ‘‘bhattassa akālo’’ti pattapūraṁ catumadhuraṁ dāpesi.",
  "atk-s0513a11:720_13": "Thero taṁ ādāya gantvā ‘‘ehāvuso, tissa imaṁ catumadhuraṁ bhuñjā’’ti vatvā pattaṁ",
  "atk-s0513a11:720_14": "gahetvā aṭṭhāsi. So there gāravena lajjanto na paribhuñjati. Atha naṁ thero ‘‘ehāvuso",
  "atk-s0513a11:720_15": "tissa, ahaṁ imaṁ pattaṁ gahetvāva ṭhassāmi, tvaṁ nisīditvā paribhuñja. Sace ahaṁ",
  "atk-s0513a11:720_16": "pattaṁ hatthato muñceyyaṁ, kiñci na bhaveyyā’’ti āha. Athāyasmā losakatissatthero",
  "atk-s0513a11:720_17": "aggasāvake dhammasenāpatimhi pattaṁ gahetvā ṭhite catumadhuraṁ paribhuñji. Taṁ therassa",
  "atk-s0513a11:720_18": "ariyiddhibalena parikkhayaṁ na agamāsi. Tadā losakatissatthero yāvadatthaṁ udarapūraṁ",
  "atk-s0513a11:720_19": "katvā paribhuñji, taṁ divasaṁyeva ca anupādisesāya nibbānadhātuyā parinibbāyi. Sammāsambuddho",
  "atk-s0513a11:720_20": "santike ṭhatvā sarīranikkhepaṁ kāresi, dhātuyo gahetvā cetiyaṁ kariṁsu.",
  "atk-s0513a11:721_0": "Tadā bhikkhū dhammasabhāyaṁ sannipatitvā ‘‘āvuso, aho losakatissatthero appapuñño",
  "atk-s0513a11:721_1": "appalābhī, evarūpena nāma appapuññena appalābhinā kathaṁ ariyadhammo laddho’’ti kathentā",
  "atk-s0513a11:721_2": "nisīdiṁsu. Satthā dhammasabhaṁ gantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:721_3": "pucchi. Te ‘‘imāya nāma, bhante’’ti ārocayiṁsu. Satthā ‘‘bhikkhave, eso bhikkhu attano",
  "atk-s0513a11:721_4": "alābhibhāvañca ariyadhammalābhibhāvañca attanāva akāsi. Ayañhi pubbe paresaṁ lābhantarāyaṁ",
  "atk-s0513a11:721_5": "katvā appalābhī jāto, ‘‘aniccaṁ, dukkhaṁ, anattā’’ti vipassanāya yuttabhāvassa balena",
  "atk-s0513a11:721_6": "ariyadhammalābhī jāto’’ti vatvā atītaṁ āhari.",
  "atk-s0513a11:722_0": "Atīte kira kassapasammāsambuddhakāle aññataro bhikkhu ekaṁ kuṭumbikaṁ nissāya gāmakāvāse",
  "atk-s0513a11:722_1": "vasati pakatatto sīlavā vipassanāya yuttappayutto. Atheko khīṇāsavatthero samavattavāsaṁ",
  "atk-s0513a11:722_2": "vasamāno anupubbena tassa bhikkhuno upaṭṭhākakuṭumbikassa vasanagāmaṁ sampatto. Kuṭumbiko",
  "atk-s0513a11:722_3": "therassa iriyāpatheyeva pasīditvā pattaṁ ādāya gharaṁ pavesetvā sakkaccaṁ bhojetvā",
  "atk-s0513a11:722_4": "thokaṁ dhammakathaṁ sutvā theraṁ vanditvā ‘‘bhante, amhākaṁ dhuravihārameva gacchatha,",
  "atk-s0513a11:722_5": "mayaṁ sāyanhasamaye āgantvā passissāmā’’ti āha. Thero vihāraṁ gantvā nevāsikattheraṁ",
  "atk-s0513a11:722_6": "vanditvā āpucchitvā ekamantaṁ nisīdi. Sopi tena saddhiṁ paṭisanthāraṁ katvā ‘‘laddho",
  "atk-s0513a11:722_7": "te, āvuso, bhikkhāhāro’’ti pucchi. ‘‘Āma, laddho’’ti. ‘‘Kahaṁ laddho’’ti? ‘‘Tumhākaṁ",
  "atk-s0513a11:722_8": "dhuragāme kuṭumbikaghare’’ti. Evañca pana vatvā attano senāsanaṁ pucchitvā paṭijaggitvā",
  "atk-s0513a11:722_9": "pattacīvaraṁ paṭisāmetvā jhānasukhena phalasukhena ca vītināmento nisīdi.",
  "atk-s0513a11:723_0": "Sopi kuṭumbiko sāyanhe gandhamālañceva padīpeyyañca gāhāpetvā vihāraṁ gantvā nevāsikattheraṁ",
  "atk-s0513a11:723_1": "vanditvā ‘‘bhante, eko āgantukatthero atthi, āgato nu kho’’ti pucchi. ‘‘Āma, āgato’’ti.",
  "atk-s0513a11:723_2": "‘‘Idāni kaha’’nti. ‘‘Asukasenāsane nāmā’’ti. So tassa santikaṁ gantvā vanditvā ekamantaṁ",
  "atk-s0513a11:723_3": "nisinno dhammakathaṁ sutvā sītalavelāya cetiyañca bodhiñca pūjetvā dīpe jāletvā ubhopi",
  "atk-s0513a11:723_4": "jane nimantetvā gato. Nevāsikattheropi kho ‘‘ayaṁ kuṭumbiko paribhinno, sacāyaṁ bhikkhu",
  "atk-s0513a11:723_5": "imasmiṁ vihāre vasissati, na maṁ esa kismiñci gaṇayissatī’’ti there anattamanataṁ",
  "atk-s0513a11:723_6": "āpajjitvā ‘‘imasmiṁ vihāre etassa avasanākāro mayā kātuṁ vaṭṭatī’’ti tena upaṭṭhānavelāya",
  "atk-s0513a11:723_7": "āgatena saddhiṁ kiñci na kathesi. Khīṇāsavatthero tassa ajjhāsayaṁ jānitvā ‘‘ayaṁ",
  "atk-s0513a11:723_8": "thero mama kule vā gaṇe vā apalibuddhabhāvaṁ na jānātī’’ti attano vasanaṭṭhānaṁ gantvā",
  "atk-s0513a11:723_9": "jhānasukhena phalasukhena vītināmesi.",
  "atk-s0513a11:724_0": "Nevāsikopi punadivase nakhapiṭṭhena gaṇḍiṁ paharitvā nakhena dvāraṁ ākoṭetvā kuṭumbikassa",
  "atk-s0513a11:724_1": "gehaṁ agamāsi. So tassa pattaṁ gahetvā paññattāsane nisīdāpetvā ‘‘āgantukatthero",
  "atk-s0513a11:724_2": "kahaṁ, bhante’’ti pucchi. ‘‘Nāhaṁ tava kulūpakassa pavattiṁ jānāmi, gaṇḍiṁ paharantopi",
  "atk-s0513a11:724_3": "dvāraṁ ākoṭentopi pabodhetuṁ nāsakkhiṁ, hiyyo tava gehe paṇītabhojanaṁ bhuñjitvā",
  "atk-s0513a11:724_4": "jīrāpetuṁ asakkonto idāni niddaṁ okkantoyeva bhavissati, tvaṁ pasīdamāno evarūpesuyeva",
  "atk-s0513a11:724_5": "ṭhānesu pasīdasī’’ti āha – ‘‘khīṇāsavattheropi attano bhikkhācāravelaṁ sallakkhetvā",
  "atk-s0513a11:724_6": "sarīraṁ paṭijaggitvā pattacīvaramādāya ākāse uppatitvā aññattha agamāsi. So kuṭumbiko",
  "atk-s0513a11:724_7": "nevāsikattheraṁ sappimadhusakkharābhisaṅkhataṁ pāyāsaṁ pāyetvā pattaṁ gandhacuṇṇehi",
  "atk-s0513a11:724_8": "ubbaṭṭetvā puna pūretvā ‘‘bhante, so thero maggakilanto bhavissati, idamassa harathā’’ti",
  "atk-s0513a11:724_9": "adāsi. Itaro apaṭikkhipitvāva gahetvā gacchanto ‘‘sace so bhikkhu imaṁ pāyāsaṁ pivissati,",
  "atk-s0513a11:724_10": "gīvāyaṁ gahetvā nikkaḍḍhiyamānopi na gamissati. Sace panāhaṁ imaṁ pāyāsaṁ manussānaṁ",
  "atk-s0513a11:724_11": "dassāmi, pākaṭaṁ me kammaṁ bhavissati. Sace udake opilāpessāmi, udakapiṭṭhe sappi",
  "atk-s0513a11:724_12": "paññāyissati . Sace bhūmiyaṁ chaḍḍessāmi, kākasannipātena paññāyissati. Kattha nu",
  "atk-s0513a11:724_13": "kho imaṁ chaḍḍeyya’’nti upadhārento ekaṁ jhāmakkhettaṁ disvā aṅgāre viyūhitvā tattha",
  "atk-s0513a11:724_14": "pakkhipitvā upari aṅgārehi paṭicchādetvā vihāraṁ gato taṁ bhikkhuṁ adisvā cintesi",
  "atk-s0513a11:724_15": "‘‘addhā so bhikkhu khīṇāsavo mama ajjhāsayaṁ viditvā aññattha gato bhavissati, aho",
  "atk-s0513a11:724_16": "mayā udarahetu ayuttaṁ kata’’nti tāvadevassa mahantaṁ domanassaṁ udapādi. Tato paṭṭhāyeva",
  "atk-s0513a11:724_17": "ca manussapeto hutvā na cirasseva kālaṁ katvā niraye nibbatti.",
  "atk-s0513a11:725_0": "So bahūni vassasatasahassāni niraye paccitvā pakkāvasesena paṭipāṭiyā pañcajātisatesu",
  "atk-s0513a11:725_1": "yakkho hutvā ekadivasampi udarapūraṁ āhāraṁ na labhi. Ekadivasaṁ pana gabbhamalaṁ",
  "atk-s0513a11:725_2": "udarapūraṁ labhi. Puna pañcajātisatesu sunakho ahosi. Tadāpi ekadivasaṁ bhattavamanaṁ",
  "atk-s0513a11:725_3": "udarapūraṁ labhi, sesakāle pana tena udarapūro āhāro nāma na laddhapubbo. Sunakhayonito",
  "atk-s0513a11:725_4": "pana cavitvā kāsiraṭṭhe ekasmiṁ gāme duggatakule nibbatti. Tassa nibbattito paṭṭhāya",
  "atk-s0513a11:725_5": "taṁ kulaṁ paramaduggatameva jātaṁ, jātito uddhaṁ udakakañjikāmattampi na labhi. Tassa",
  "atk-s0513a11:725_6": "pana ‘‘mittavindako’’ti nāmaṁ ahosi. Mātāpitaro chātakadukkhaṁ adhivāsetuṁ asakkontā",
  "atk-s0513a11:725_7": "‘‘gaccha kāḷakaṇṇī’’ti taṁ pothetvā nīhariṁsu. So apaṭisaraṇo vicaranto bārāṇasiṁ",
  "atk-s0513a11:725_8": "agamāsi. Tadā bodhisatto bārāṇasiyaṁ disāpāmokkho ācariyo hutvā pañca māṇavakasatāni",
  "atk-s0513a11:725_9": "sippaṁ vāceti. Tadā bārāṇasivāsino duggatānaṁ paribbayaṁ datvā sippaṁ sikkhāpenti.",
  "atk-s0513a11:725_10": "Ayampi mittavindako bodhisattassa santike sippaṁ sikkhati. So pharuso anovādakkhamo",
  "atk-s0513a11:725_11": "taṁ taṁ paharanto vicarati, bodhisattena ovadiyamānopi ovādaṁ na gaṇhāti. Taṁ nissāya",
  "atk-s0513a11:725_12": "āyopissa mando jāto.",
  "atk-s0513a11:726_0": "Atha so māṇavakehi saddhiṁ bhaṇḍitvā ovādaṁ aggaṇhanto tato palāyitvā āhiṇḍanto ekaṁ",
  "atk-s0513a11:726_1": "paccantagāmaṁ patvā bhatiṁ katvā jīvati. So tattha ekāya duggatitthiyā saddhiṁ saṁvāsaṁ",
  "atk-s0513a11:726_2": "kappesi. Sā taṁ nissāya dve dārake vijāyi. Gāmavāsino ‘‘amhākaṁ susāsanaṁ dussāsanaṁ",
  "atk-s0513a11:726_3": "āroceyyāsī’’ti mittavindakassa bhatiṁ datvā taṁ gāmadvāre kuṭikāya vasāpesuṁ. Taṁ",
  "atk-s0513a11:726_4": "pana mittavindakaṁ nissāya te paccantagāmavāsino sattakkhattuṁ rājadaṇḍaṁ agamaṁsu,",
  "atk-s0513a11:726_5": "sattakkhattuṁ nesaṁ gehāni jhāyiṁsu, sattakkhattuṁ taḷākaṁ bhijji. Te cintayiṁsu",
  "atk-s0513a11:726_6": "‘‘amhākaṁ pubbe imassa mittavindakassa anāgamanakāle evarūpaṁ natthi, idāni panassa",
  "atk-s0513a11:726_7": "āgatakālato paṭṭhāya parihāyāmā’’ti taṁ pothetvā nīhariṁsu.",
  "atk-s0513a11:727_0": "So attano dārake gahetvā aññattha gacchanto ekaṁ amanussapariggahaṁ aṭaviṁ pāvisi.",
  "atk-s0513a11:727_1": "Tatthassa amanussā dārake ca bhariyañca māretvā maṁsaṁ khādiṁsu. So tato palāyitvā",
  "atk-s0513a11:727_2": "tato tato āhiṇḍanto ekaṁ gambhīraṁ nāma paṭṭanagāmaṁ nāvāvissajjanadivaseyeva patvā",
  "atk-s0513a11:727_3": "kammakārako hutvā nāvaṁ abhiruhi. Nāvā samuddapiṭṭhe sattāhaṁ gantvā sattame divase",
  "atk-s0513a11:727_4": "samuddamajjhe ākoṭetvā ṭhapitā viya aṭṭhāsi. Te kāḷakaṇṇisalākaṁ cāresuṁ, sattakkhattuṁ",
  "atk-s0513a11:727_5": "mittavindakasseva pāpuṇi. Manussā tassekaṁ veḷukalāpaṁ datvā hatthe gahetvā samuddapiṭṭhe",
  "atk-s0513a11:727_6": "khipiṁsu, tasmiṁ khittamatte nāvā agamāsi. Mittavindako veḷukalāpe nipajjitvā samuddapiṭṭhe",
  "atk-s0513a11:727_7": "gacchanto kassapasammāsambuddhakāle rakkhitasīlassa phalena samuddapiṭṭhe ekasmiṁ",
  "atk-s0513a11:727_8": "phalikavimāne catasso devadhītaro paṭilabhitvā tāsaṁ santike sukhaṁ anubhavamāno",
  "atk-s0513a11:727_9": "sattāhaṁ vasi. Tā pana vimānapetiyo sattāhaṁ sukhaṁ anubhavanti, sattāhaṁ dukkhaṁ.",
  "atk-s0513a11:727_10": "Sattāhaṁ dukkhaṁ anubhavituṁ gacchamānā ‘‘yāva mayaṁ āgacchāma, tāva idheva hohī’’ti vatvā agamaṁsu.",
  "atk-s0513a11:728_0": "Mittavindako tāsaṁ gatakāle veḷukalāpe nipajjitvā purato gacchanto rajatavimāne aṭṭha",
  "atk-s0513a11:728_1": "devadhītaro labhi. Tatopi paraṁ gacchanto maṇivimāne soḷasa, kanakavimāne dvattiṁsa",
  "atk-s0513a11:728_2": "devadhītaro labhi. Tāsampi vacanaṁ akatvā parato gacchanto antaradīpake ekaṁ yakkhanagaraṁ",
  "atk-s0513a11:728_3": "addasa. Tatthekā yakkhinī ajarūpena vicarati. Mittavindako tassā yakkhinibhāvaṁ ajānanto",
  "atk-s0513a11:728_4": "‘‘ajamaṁsaṁ khādissāmī’’ti taṁ pāde aggahesi, sā yakkhānubhāvena taṁ ukkhipitvā khipi.",
  "atk-s0513a11:728_5": "So tāya khitto samuddamatthakena gantvā bārāṇasiyaṁ parikhāpiṭṭhe ekasmiṁ kaṇṭakagumbamatthake",
  "atk-s0513a11:728_6": "patitvā pavaṭṭamāno bhūmiyaṁ patiṭṭhāsi. Tasmiñca samaye tasmiṁ parikhāpiṭṭhe rañño",
  "atk-s0513a11:728_7": "ajikā caramānā corā haranti. Ajikagopakā ‘‘core gaṇhissāmā’’ti ekamantaṁ nilīnā aṭṭhaṁsu.",
  "atk-s0513a11:728_8": "Mittavindako pavaṭṭitvā bhūmiyaṁ ṭhito tā ajikā disvā cintesi ‘‘ahaṁ samudde ekasmiṁ",
  "atk-s0513a11:728_9": "dīpake ajikaṁ pāde gahetvā tāya khitto idha patito. Sace idāni ekaṁ ajikaṁ pāde gahessāmi,",
  "atk-s0513a11:728_10": "sā maṁ parato samuddapiṭṭhe vimānadevatānaṁ santike khipissatī’’ti. So evaṁ ayoniso",
  "atk-s0513a11:728_11": "manasikaritvā ajikaṁ pāde gaṇhi, sā gahitamattā viravi. Ajikagopakā ito cito ca āgantvā",
  "atk-s0513a11:728_12": "taṁ gahetvā ‘‘ettakaṁ kālaṁ rājakule ajikakhādako esa coro’’ti taṁ koṭṭetvā bandhitvā",
  "atk-s0513a11:728_13": "rañño santikaṁ nenti.",
  "atk-s0513a11:729_0": "Tasmiṁ khaṇe bodhisatto pañcasatamāṇavakaparivuto nagarā nikkhamma nhāyituṁ gacchanto",
  "atk-s0513a11:729_1": "mittavindakaṁ disvā sañjānitvā te manusse āha – ‘‘tātā, ayaṁ amhākaṁ antevāsiko,",
  "atk-s0513a11:729_2": "kasmā naṁ gaṇhathā’’ti? ‘‘Ajikacorako, ayya, ekaṁ ajikaṁ pāde gaṇhi, tasmā gahito’’ti.",
  "atk-s0513a11:729_3": "‘‘Tena hetaṁ amhākaṁ dāsaṁ katvā detha, amhe nissāya jīvissatī’’ti. Te, ‘‘sādhu ayyā’’ti",
  "atk-s0513a11:729_4": "taṁ vissajjetvā agamaṁsu. Atha naṁ bodhisatto ‘‘mittavindaka, tvaṁ ettakaṁ kālaṁ",
  "atk-s0513a11:729_5": "kahaṁ vasī’’ti pucchi. So sabbaṁ attanā katakammaṁ ārocesi. Bodhisatto ‘‘atthakāmānaṁ",
  "atk-s0513a11:729_6": "vacanaṁ akaronto evaṁ dukkhaṁ pāpuṇātī’’ti vatvā imaṁ gāthamāha –",
  "atk-s0513a11:730": "41.",
  "atk-s0513a11:731": " ‘‘Yo atthakāmassa hitānukampino, ovajjamāno na karoti sāsanaṁ;",
  "atk-s0513a11:732": "Ajiyā pādamolamba, mittako viya socatī’’ti.",
  "atk-s0513a11:733_0": "Tattha atthakāmassāti vuḍḍhiṁ icchantassa. Hitānukampinoti hitena anukampamānassa.",
  "atk-s0513a11:733_1": "Ovajjamānoti mudukena hitacittena ovadiyamāno. Na karoti sāsananti anusiṭṭhaṁ na",
  "atk-s0513a11:733_2": "karoti, dubbaco anovādako hoti. Mittako viya socatīti yathāyaṁ mittavindako ajikāya",
  "atk-s0513a11:733_3": "pādaṁ gahetvā socati kilamati, evaṁ niccakālaṁ socatīti imāya gāthāya bodhisatto dhammaṁ desesi.",
  "atk-s0513a11:734_0": "Evaṁ tena therena ettake addhāne tīsuyeva attabhāvesu kucchipūro laddhapubbo. Yakkhena",
  "atk-s0513a11:734_1": "hutvā ekadivasaṁ gabbhamalaṁ laddhaṁ, sunakhena hutvā ekadivasaṁ bhattavamanaṁ, parinibbānadivase",
  "atk-s0513a11:734_2": "dhammasenāpatissānubhāvena catumadhuraṁ laddhaṁ. Evaṁ parassa lābhantarāyakaraṇaṁ",
  "atk-s0513a11:734_3": "nāma mahādosanti veditabbaṁ. Tasmiṁ pana kāle sopi ācariyo mittavindakopi yathākammaṁ gato.",
  "atk-s0513a11:735_0": "Satthā ‘‘evaṁ, bhikkhave, attano appalābhibhāvañca ariyadhammalābhibhāvañca sayameva",
  "atk-s0513a11:735_1": "esa akāsī’’ti imaṁ dhammadesanaṁ āharitvā anusandhiṁ ghaṭetvā jātakaṁ samodhānesi",
  "atk-s0513a11:735_2": "– ‘‘tadā mittavindako losakatissatthero ahosi, disāpāmokkhācariyo pana ahameva ahosi’’nti.",
  "atk-s0513a11:736": "Losakajātakavaṇṇanā paṭhamā.",
  "atk-s0513a11:738": " [42] 2. Kapotajātakavaṇṇanā",
  "atk-s0513a11:739_0": "Yo atthakāmassāti idaṁ satthā jetavane viharanto aññataraṁ lolabhikkhuṁ ārabbha kathesi.",
  "atk-s0513a11:739_1": "Tassa lolabhāvo navakanipāte kākajātake āvi bhavissati. Tadā pana taṁ bhikkhū ‘‘ayaṁ,",
  "atk-s0513a11:739_2": "bhante, bhikkhu lolo’’ti satthu ārocesuṁ. Atha naṁ satthā ‘‘saccaṁ kira tvaṁ bhikkhu",
  "atk-s0513a11:739_3": "lolosī’’ti pucchi. ‘‘Āma, bhante’’ti. Satthā ‘‘pubbepi tvaṁ bhikkhu lolo lolakāraṇā",
  "atk-s0513a11:739_4": "jīvitakkhayaṁ patto, paṇḍitāpi taṁ nissāya attano vasanaṭṭhānā parihīnā’’ti vatvā atītaṁ āhari.",
  "atk-s0513a11:740_0": "Atīte bārāṇasiyaṁ brahmadatte rajjaṁ kārente bodhisatto pārāvatayoniyaṁ nibbatti.",
  "atk-s0513a11:740_1": "Tadā bārāṇasivāsino puññakāmatāya tasmiṁ tasmiṁ ṭhāne sakuṇānaṁ sukhavasanatthāya",
  "atk-s0513a11:740_2": "thusapacchiyo olambenti. Bārāṇasiseṭṭhinopi bhattakārako attano mahānase ekaṁ thusapacchiṁ",
  "atk-s0513a11:740_3": "olambetvā ṭhapesi, bodhisatto tattha vāsaṁ kappesi. So pātova nikkhamitvā gocare",
  "atk-s0513a11:740_4": "caritvā sāyaṁ āgantvā tattha vasanto kālaṁ khepesi. Athekadivasaṁ eko kāko mahānasamatthakena",
  "atk-s0513a11:740_5": "gacchanto ambilānambilamacchamaṁsānaṁ dhūpanavāsaṁ ghāyitvā lobhaṁ uppādetvā ‘‘kaṁ",
  "atk-s0513a11:740_6": "nu kho nissāya imaṁ macchamaṁsaṁ labhissāmī’’ti avidūre nisīditvā pariggaṇhanto sāyaṁ",
  "atk-s0513a11:740_7": "bodhisattaṁ āgantvā mahānasaṁ pavisantaṁ disvā ‘‘imaṁ pārāvataṁ nissāya macchamaṁsaṁ",
  "atk-s0513a11:740_8": "labhissāmī’’ti punadivase pātova āgantvā bodhisattassa nikkhamitvā gocaratthāya gamanakāle",
  "atk-s0513a11:740_9": "piṭṭhito piṭṭhito agamāsi. Atha naṁ bodhisatto ‘‘kasmā tvaṁ, samma, amhehi saddhiṁ",
  "atk-s0513a11:740_10": "carasī’’ti āha. ‘‘Sāmi, tumhāhaṁ kiriyā mayhaṁ ruccati, ito paṭṭhāya tumhe upaṭṭhahissāmī’’ti.",
  "atk-s0513a11:740_11": "‘‘Samma, tumhe aññagocarā, mayaṁ aññagocarā, tumhehi amhākaṁ upaṭṭhānaṁ dukkara’’nti.",
  "atk-s0513a11:740_12": "‘‘Sāmi, tumhākaṁ gocaraggahaṇakāle ahampi gocaraṁ gahetvā tumhehi saddhiṁyeva gamissāmī’’ti.",
  "atk-s0513a11:740_13": "‘‘Sādhu, kevalaṁ te appamattena bhavitabba’’nti evaṁ bodhisatto kākaṁ ovaditvā gocaraṁ",
  "atk-s0513a11:740_14": "caranto tiṇabījādīni khādati. Bodhisattassa pana gocaraggahaṇakāle kāko gantvā gomayapiṇḍaṁ",
  "atk-s0513a11:740_15": "apanetvā pāṇake khāditvā udaraṁ pūretvā bodhisattassa santikaṁ āgantvā ‘‘sāmi, tumhe",
  "atk-s0513a11:740_16": "ativelaṁ caratha, atibahubhakkhena nāma bhavituṁ na vaṭṭatī’’ti vatvā bodhisattena",
  "atk-s0513a11:740_17": "gocaraṁ gahetvā sāyaṁ āgacchantena saddhiṁyeva mahānasaṁ pāvisi. Bhattakārako ‘‘amhākaṁ",
  "atk-s0513a11:740_18": "kapoto aññampi gahetvā āgato’’ti kākassapi pacchiṁ ṭhapesi. Tato paṭṭhāya dve janā vasanti.",
  "atk-s0513a11:741_0": "Athekadivasaṁ seṭṭhissa bahuṁ macchamaṁsaṁ āhariṁsu. Taṁ ādāya bhattakārako mahānase",
  "atk-s0513a11:741_1": "tattha tattha olambesi. Kāko taṁ disvā lobhaṁ uppādetvā ‘‘sve gocarabhūmiṁ agantvā",
  "atk-s0513a11:741_2": "mayā idameva khāditabba’’nti rattiṁ nitthunanto nipajji. Punadivase bodhisatto gocarāya",
  "atk-s0513a11:741_3": "gacchanto ‘‘ehi, samma, kākā’’ti āha. ‘‘Sāmi, tumhe gacchatha, mayhaṁ kucchirogo",
  "atk-s0513a11:741_4": "atthī’’ti. ‘‘Samma, kākānaṁ kucchirogo nāma na kadāci bhūtapubbo, rattiṁ tīsu yāmesu",
  "atk-s0513a11:741_5": "ekekasmiṁ yāme mucchitā honti, dīpavaṭṭiṁ gilitakāle pana nesaṁ muhuttaṁ titti hoti,",
  "atk-s0513a11:741_6": "tvaṁ imaṁ macchamaṁsaṁ khāditukāmo bhavissasi, ehi manussaparibhogo nāma tumhākaṁ",
  "atk-s0513a11:741_7": "dupparibhuñjiyo, mā evarūpaṁ akāsi, mayā saddhiṁyeva gocarāya gacchāhī’’ti. ‘‘Na",
  "atk-s0513a11:741_8": "sakkomi, sāmī’’ti. ‘‘Tena hi paññāyissasi sakena kammena, lobhavasaṁ agantvā appamatto",
  "atk-s0513a11:741_9": "hohī’’ti taṁ ovaditvā bodhisatto gocarāya gato.",
  "atk-s0513a11:742_0": "Bhattakārako nānappakāraṁ macchamaṁsavikatiṁ sampādetvā usumanikkhamanatthaṁ bhājanāni",
  "atk-s0513a11:742_1": "thokaṁ vivaritvā rasaparissāvanakaroṭiṁ bhājanamatthake ṭhapetvā bahi nikkhamitvā",
  "atk-s0513a11:742_2": "sedaṁ puñchamāno aṭṭhāsi. Tasmiṁ khaṇe kāko pacchito sīsaṁ ukkhipitvā bhattagehaṁ",
  "atk-s0513a11:742_3": "olokento tassa nikkhantabhāvaṁ ñatvā ‘‘ayaṁdāni mayhaṁ manorathaṁ pūretvā maṁsaṁ",
  "atk-s0513a11:742_4": "khādituṁ kālo, kiṁ nu kho mahāmaṁsaṁ khādāmi, udāhu cuṇṇikamaṁsa’’nti cintetvā ‘‘cuṇṇikamaṁsena",
  "atk-s0513a11:742_5": "nāma khippaṁ kucchiṁ pūretuṁ na sakkā, mahantaṁ maṁsakhaṇḍaṁ āharitvā pacchiyaṁ nikkhipitvā",
  "atk-s0513a11:742_6": "khādamāno nipajjissāmī’’ti pacchito uppatitvā rasakaroṭiyaṁ nilīyi. Sā ‘‘kirī’’ti",
  "atk-s0513a11:742_7": "saddamakāsi. Bhattakārako taṁ saddaṁ sutvā ‘‘kiṁ nu kho eta’’nti paviṭṭho kākaṁ disvā",
  "atk-s0513a11:742_8": "‘‘ayaṁ duṭṭhakāko mahāseṭṭhino pakkamaṁsaṁ khāditukāmo, ahaṁ kho pana seṭṭhiṁ nissāya",
  "atk-s0513a11:742_9": "jīvāmi, na imaṁ bālaṁ, kiṁ me iminā’’ti dvāraṁ pidhāya kākaṁ gahetvā sakalasarīre",
  "atk-s0513a11:742_10": "pattāni luñcitvā allasiṅgīveraloṇajīrakādayo koṭṭetvā ambilatakkena āloḷetvā tenassa",
  "atk-s0513a11:742_11": "sakalasarīraṁ makkhetvā taṁ kākaṁ pacchiyaṁ khipi. So adhimattavedanābhibhūto nitthunanto nipajji.",
  "atk-s0513a11:743": "Bodhisatto sāyaṁ āgantvā taṁ byasanappattaṁ disvā ‘‘lolakāka, mama vacanaṁ akatvā tava lobhaṁ nissāya mahādukkhaṁ pattosī’’ti vatvā imaṁ gāthamāha –",
  "atk-s0513a11:744": "42.",
  "atk-s0513a11:745": " ‘‘Yo atthakāmassa hitānukampino, ovajjamāno na karoti sāsanaṁ;",
  "atk-s0513a11:746": "Kapotakassa vacanaṁ akatvā, amittahatthatthagatova setī’’ti.",
  "atk-s0513a11:747_0": "Tattha kapotakassa vacanaṁ akatvāti pārāvatassa hitānusāsanavacanaṁ akatvā. Amittahatthatthagatova",
  "atk-s0513a11:747_1": "setīti amittānaṁ anatthakārakānaṁ dukkhuppādakapuggalānaṁ hatthatthaṁ hatthapathaṁ",
  "atk-s0513a11:747_2": "gato ayaṁ kāko viya so puggalo mahantaṁ byasanaṁ patvā anusocamāno setīti.",
  "atk-s0513a11:748_0": "Bodhisatto imaṁ gāthaṁ vatvā ‘‘idāni mayā ca imasmiṁ ṭhāne na sakkā vasitu’’nti aññattha",
  "atk-s0513a11:748_1": "gato. Kākopi tattheva jīvitakkhayaṁ patto. Atha naṁ bhattakārako saddhiṁ pacchiyā",
  "atk-s0513a11:748_2": "gahetvā saṅkāraṭṭhāne chaḍḍesi.",
  "atk-s0513a11:749_0": "Satthāpi ‘‘na tvaṁ bhikkhu idāneva lolo, pubbepi loloyeva, tañca pana te lolyaṁ nissāya",
  "atk-s0513a11:749_1": "paṇḍitāpi sakāvāsā parihīnā’’ti imaṁ dhammadesanaṁ āharitvā saccāni pakāsesi, saccapariyosāne",
  "atk-s0513a11:749_2": "so bhikkhu anāgāmiphalaṁ patto. Satthā anusandhiṁ ghaṭetvā jātakaṁ samodhānesi –",
  "atk-s0513a11:749_3": "‘‘tadā kāko lolabhikkhu ahosi, pārāvato pana ahameva ahosi’’nti.",
  "atk-s0513a11:750": "Kapotajātakavaṇṇanā dutiyā.",
  "atk-s0513a11:752": " [43] 3. Veḷukajātakavaṇṇanā",
  "atk-s0513a11:753_0": "Yoatthakāmassāti idaṁ satthā jetavane viharanto aññataraṁ dubbacabhikkhuṁ ārabbha",
  "atk-s0513a11:753_1": "kathesi. Tañhi bhagavā ‘‘saccaṁ kira tvaṁ bhikkhu dubbacosī’’ti pucchitvā ‘‘saccaṁ,",
  "atk-s0513a11:753_2": "bhante’’ti vutte ‘‘na tvaṁ bhikkhu idāneva dubbaco, pubbepi dubbacoyeva, dubbacattāyeva",
  "atk-s0513a11:753_3": "ca paṇḍitānaṁ vacanaṁ akatvā sappamukhe jīvitakkhayaṁ patto’’ti vatvā atītaṁ āhari.",
  "atk-s0513a11:754_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe mahābhogakule",
  "atk-s0513a11:754_1": "nibbatto viññutaṁ patvā kāmesu ādīnavaṁ nekkhamme cānisaṁsaṁ disvā kāme pahāya himavantaṁ",
  "atk-s0513a11:754_2": "pavisitvā isipabbajjaṁ pabbajitvā kasiṇaparikammaṁ katvā pañcābhiññā aṭṭha samāpattiyo",
  "atk-s0513a11:754_3": "ca uppādetvā jhānasukhena vītināmento aparabhāge mahāparivāro pañcahi tāpasasatehi",
  "atk-s0513a11:754_4": "parivuto gaṇassa satthā hutvā vihāsi. Atheko āsivisapotako attano dhammatāya caranto",
  "atk-s0513a11:754_5": "aññatarassa tāpasassa assamapadaṁ patto. Tāpaso tasmiṁ puttasinehaṁ uppādetvā taṁ",
  "atk-s0513a11:754_6": "ekasmiṁ veḷupabbe sayāpetvā paṭijaggati. Tassa veḷupabbe sayanato ‘‘veḷuko’’tveva",
  "atk-s0513a11:754_7": "nāmaṁ akaṁsu. Taṁ puttasinehena paṭijagganato tāpasassa ‘‘veḷukapitā’’tveva nāmaṁ akaṁsu.",
  "atk-s0513a11:755_0": "Tadā bodhisatto ‘‘eko kira tāpaso āsivisaṁ paṭijaggatī’’ti sutvā taṁ pakkosāpetvā",
  "atk-s0513a11:755_1": "‘‘saccaṁ kira tvaṁ āsivisaṁ paṭijaggasī’’ti pucchitvā ‘‘sacca’’nti vutte ‘‘āsivisena",
  "atk-s0513a11:755_2": "saddhiṁ vissāso nāma natthi, mā evaṁ jaggāhī’’ti āha. ‘‘So me ācariya putto, nāhaṁ",
  "atk-s0513a11:755_3": "tena vinā vattituṁ sakkhissāmī’’ti. ‘‘Tena hi etasseva santikā jīvitakkhayaṁ pāpuṇissasī’’ti.",
  "atk-s0513a11:755_4": "Tāpaso bodhisattassa vacanaṁ na gaṇhi, āsivisampi jahituṁ nāsakkhi. Tato katipāhaccayeneva",
  "atk-s0513a11:755_5": "sabbe tāpasā phalāphalatthāya gantvā gataṭṭhāne phalāphalassa sulabhabhāvaṁ disvā",
  "atk-s0513a11:755_6": "dve tayo divase tattheva vasiṁsu, veḷukapitāpi tehi saddhiṁ gacchanto āsivisaṁ veḷupabbeyeva",
  "atk-s0513a11:755_7": "sayāpetvā pidahitvā gato. So puna tāpasehi saddhiṁ dvīhatīhaccayena āgantvā ‘‘veḷukassa",
  "atk-s0513a11:755_8": "gocaraṁ dassāmī’’ti veḷupabbaṁ ugghāṭetvā ‘‘ehi, puttaka, chātakosī’’ti hatthaṁ pasāresi.",
  "atk-s0513a11:755_9": "Āsiviso dvīhatīhaṁ nirāhāratāya kujjhitvā pasāritahatthaṁ ḍaṁsitvā tāpasaṁ tattheva",
  "atk-s0513a11:755_10": "jīvitakkhayaṁ pāpetvā araññaṁ pāvisi. Tāpasā taṁ disvā bodhisattassa ārocesuṁ. Bodhisatto",
  "atk-s0513a11:755_11": "tassa sarīrakiccaṁ kāretvā isigaṇassa majjhe nisīditvā isīnaṁ ovādavasena imaṁ gāthamāha –",
  "atk-s0513a11:756": "43.",
  "atk-s0513a11:757": " ‘‘Yo atthakāmassa hitānukampino, ovajjamāno na karoti sāsanaṁ;",
  "atk-s0513a11:758": "Evaṁ so nihato seti, veḷukassa yathā pitā’’ti.",
  "atk-s0513a11:759_0": "Tattha evaṁ so nihato setīti yo hi isīnaṁ ovādaṁ na gaṇhāti, so yathā esa tāpaso",
  "atk-s0513a11:759_1": "āsivisamukhe pūtibhāvaṁ patvā nihato seti, evaṁ mahāvināsaṁ patvā nihato setīti attho.",
  "atk-s0513a11:759_2": "Evaṁ bodhisatto isigaṇaṁ ovaditvā cattāro brahmavihāre bhāvetvā āyupariyosāne brahmaloke uppajji.",
  "atk-s0513a11:760_0": "Satthā ‘‘na tvaṁ bhikkhu idāneva dubbaco, pubbepi dubbacoyeva, dubbacabhāveneva ca",
  "atk-s0513a11:760_1": "āsivisamukhe pūtibhāvaṁ patto’’ti imaṁ dhammadesanaṁ āharitvā anusandhiṁ ghaṭetvā",
  "atk-s0513a11:760_2": "jātakaṁ samodhānesi – ‘‘tadā veḷukapitā dubbacabhikkhu ahosi, sesaparisā buddhaparisā,",
  "atk-s0513a11:760_3": "gaṇasatthā pana ahameva ahosi’’nti.",
  "atk-s0513a11:761": "Veḷukajātakavaṇṇanā tatiyā.",
  "atk-s0513a11:763": " [44] 4. Makasajātakavaṇṇanā",
  "atk-s0513a11:764_0": "Seyyo amittoti idaṁ satthā magadhesu cārikaṁ caramāno aññatarasmiṁ gāmake bālagāmikamanusse",
  "atk-s0513a11:764_1": "ārabbha kathesi. Tathāgato kira ekasmiṁ samaye sāvatthito magadharaṭṭhaṁ gantvā tattha",
  "atk-s0513a11:764_2": "cārikaṁ caramāno aññataraṁ gāmakaṁ sampāpuṇi. So ca gāmako yebhuyyena andhabālamanussehiyeva",
  "atk-s0513a11:764_3": "ussanno. Tatthekadivasaṁ te andhabālamanussā sannipatitvā ‘‘bho, amhe araññaṁ pavisitvā",
  "atk-s0513a11:764_4": "kammaṁ karonte makasā khādanti, tappaccayā amhākaṁ kammacchedo hoti, sabbeva dhanūni",
  "atk-s0513a11:764_5": "ceva āvudhāni ca ādāya gantvā makasehi saddhiṁ yujjhitvā sabbamakase vijjhitvā chinditvā",
  "atk-s0513a11:764_6": "ca māressāmā’’ti mantayitvā araññaṁ gantvā ‘‘makase vijjhissāmā’’ti aññamaññaṁ vijjhitvā",
  "atk-s0513a11:764_7": "ca paharitvā ca dukkhappattā āgantvā antogāme ca gāmamajjhe ca gāmadvāre ca nipajjiṁsu.",
  "atk-s0513a11:765_0": "Satthā bhikkhusaṅghaparivuto taṁ gāmaṁ piṇḍāya pāvisi. Avasesā paṇḍitamanussā bhagavantaṁ",
  "atk-s0513a11:765_1": "disvā gāmadvāre maṇḍapaṁ kāretvā buddhappamukhassa bhikkhusaṅghassa mahādānaṁ datvā",
  "atk-s0513a11:765_2": "satthāraṁ vanditvā nisīdiṁsu. Satthā tasmiṁ tasmiṁ ṭhāne patitamanusse disvā te upāsake",
  "atk-s0513a11:765_3": "pucchi ‘‘bahū ime gilānā manussā, kiṁ etehi kata’’nti? ‘‘Bhante, ete manussā ‘makasayuddhaṁ",
  "atk-s0513a11:765_4": "karissāmā’ti gantvā aññamaññaṁ vijjhitvā sayaṁ gilānā jātā’’ti. Satthā ‘‘na idāneva",
  "atk-s0513a11:765_5": "andhabālamanussā ‘makase paharissāmā’ti attānaṁ paharanti, pubbepi ‘makasaṁ paharissāmā’ti",
  "atk-s0513a11:765_6": "paraṁ paharaṇakamanussā ahesuṁyevā’’ti vatvā tehi manussehi yācito atītaṁ āhari.",
  "atk-s0513a11:766_0": "Atīte bārāṇasiyaṁ brahmadatte rajjaṁ kārente bodhisatto vaṇijjāya jīvikaṁ kappeti.",
  "atk-s0513a11:766_1": "Tadā kāsiraṭṭhe ekasmiṁ paccantagāme bahū vaḍḍhakī vasanti. Tattheko khalitavaḍḍhakī",
  "atk-s0513a11:766_2": "rukkhaṁ tacchati, athassa eko makaso tambalohathālakapiṭṭhisadise sīse nisīditvā",
  "atk-s0513a11:766_3": "sattiyā paharanto viya sīsaṁ mukhatuṇḍakena vijjhi. So attano santike nisinnaṁ puttaṁ",
  "atk-s0513a11:766_4": "āha – ‘‘tāta, mayhaṁ sīsaṁ makaso sattiyā paharanto viya vijjhati, vārehi na’’nti.",
  "atk-s0513a11:766_5": "‘‘Tāta, adhivāsehi, ekappahāreneva taṁ māressāmī’’ti. Tasmiṁ samaye bodhisattopi",
  "atk-s0513a11:766_6": "attano bhaṇḍaṁ pariyesamāno taṁ gāmaṁ patvā tassā vaḍḍhakisālāya nisinno hoti. Atha",
  "atk-s0513a11:766_7": "so vaḍḍhakī puttaṁ āha – ‘‘tāta, imaṁ makasaṁ vārehī’’ti. So ‘‘vāressāmi, tātā’’ti",
  "atk-s0513a11:766_8": "tikhiṇaṁ mahāpharasuṁ ukkhipitvā pitu piṭṭhipasse ṭhatvā ‘‘makasaṁ paharissāmī’’ti",
  "atk-s0513a11:766_9": "pitu matthakaṁ dvidhā bhindi, vaḍḍhakī tattheva jīvitakkhayaṁ patto.",
  "atk-s0513a11:767": "Bodhisatto tassa taṁ kammaṁ disvā ‘‘paccāmittopi paṇḍitova seyyo. So hi daṇḍabhayenapi manusse na māressatī’’ti cintetvā imaṁ gāthamāha –",
  "atk-s0513a11:768": "44.",
  "atk-s0513a11:769": " ‘‘Seyyo amitto matiyā upeto, na tveva mitto mativippahīno;",
  "atk-s0513a11:770": "‘Makasaṁ vadhissa’nti hi eḷamūgo, putto pitu abbhidā uttamaṅga’’nti.",
  "atk-s0513a11:771_0": "Tattha seyyoti pavaro uttamo. Matiyā upetoti paññāya samannāgato. Eḷamūgoti lālāmukho",
  "atk-s0513a11:771_1": "bālo. Putto pitu abbhidā uttamaṅganti attano bālatāya puttopi hutvā pitu uttamaṅgaṁ",
  "atk-s0513a11:771_2": "matthakaṁ ‘‘makasaṁ paharissāmī’’ti dvidhā bhindi. Tasmā bālamittato paṇḍitaamittova",
  "atk-s0513a11:771_3": "seyyoti imaṁ gāthaṁ vatvā bodhisatto uṭṭhāya yathākammaṁ gato. Vaḍḍhakissapi ñātakā",
  "atk-s0513a11:771_4": "sarīrakiccaṁ akaṁsu.",
  "atk-s0513a11:772_0": "Satthā ‘‘evaṁ upāsakā pubbepi ‘makasaṁ paharissāmā’ti paraṁ paharaṇakamanussā ahesuṁyevā’’ti",
  "atk-s0513a11:772_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi ‘‘tadā gāthaṁ",
  "atk-s0513a11:772_2": "vatvā pakkanto paṇḍitavāṇijo pana ahameva ahosi’’nti.",
  "atk-s0513a11:773": "Makasajātakavaṇṇanā catutthā.",
  "atk-s0513a11:775": " [45] 5. Rohiṇijātakavaṇṇanā",
  "atk-s0513a11:776_0": "Seyyoamittotiidaṁ satthā jetavane viharanto ekaṁ anāthapiṇḍikaseṭṭhino dāsiṁ ārabbha",
  "atk-s0513a11:776_1": "kathesi. Anāthapiṇḍikassa kira ekā rohiṇī nāma dāsī ahosi. Tassā vīhipaharaṇaṭṭhāne",
  "atk-s0513a11:776_2": "āgantvā mahallikā mātā nipajji, taṁ makkhikā parivāretvā sūciyāvijjhamānā viya khādanti.",
  "atk-s0513a11:776_3": "Sā dhītaraṁ āha – ‘‘amma, makkhikā maṁ khādanti, etā vārehī’’ti. Sā ‘‘vāressāmi,",
  "atk-s0513a11:776_4": "ammā’’ti musalaṁ ukkhipitvā ‘‘mātu sarīre makkhikā māretvā vināsaṁ pāpessāmī’’ti",
  "atk-s0513a11:776_5": "mātaraṁ musalena paharitvā jīvitakkhayaṁ pāpesi. Taṁ disvā ‘‘mātā me matā’’ti rodituṁ",
  "atk-s0513a11:776_6": "ārabhi. Taṁ pavattiṁ seṭṭhissa ārocesuṁ. Seṭṭhi tassā sarīrakiccaṁ kāretvā vihāraṁ",
  "atk-s0513a11:776_7": "gantvā sabbaṁ taṁ pavattiṁ satthu ārocesi. Satthā ‘‘na kho, gahapati, esā ‘mātu sarīre",
  "atk-s0513a11:776_8": "makkhikā māressāmī’ti idāneva musalena paharitvā mātaraṁ māresi, pubbepi māresiyevā’’ti",
  "atk-s0513a11:776_9": "vatvā tena yācito atītaṁ āhari.",
  "atk-s0513a11:777_0": "Atīte bārāṇasiyaṁ brahmadatte rajjaṁ kārente bodhisatto seṭṭhikule nibbattitvā pituaccayena",
  "atk-s0513a11:777_1": "seṭṭhiṭṭhānaṁ pāpuṇi. Tassāpi rohiṇīyeva nāma dāsī ahosi. Sāpi attano vīhipaharaṇaṭṭhānaṁ",
  "atk-s0513a11:777_2": "āgantvā nipannaṁ mātaraṁ ‘‘makkhikā me, amma, vārehī’’ti vuttā evameva musalena paharitvā",
  "atk-s0513a11:777_3": "mātaraṁ jīvitakkhayaṁ pāpetvā rodituṁ ārabhi. Bodhisatto taṁ pavattiṁ sutvā ‘‘amittopi",
  "atk-s0513a11:777_4": "hi imasmiṁ loke paṇḍitova seyyo’’ti cintetvā imaṁ gāthamāha –",
  "atk-s0513a11:778": "45.",
  "atk-s0513a11:779": " ‘‘Seyyo amitto medhāvī, yañce bālānukampako;",
  "atk-s0513a11:780": "Passa rohiṇikaṁ jammiṁ, mātaraṁ hantvāna socatī’’ti.",
  "atk-s0513a11:781_0": "Tattha medhāvīti paṇḍito ñāṇī vibhāvī. Yañce bālānukampakoti ettha yanti liṅgavipallāso",
  "atk-s0513a11:781_1": "kato, ceti nāmatthe nipāto. Yo nāma bālo anukampako, tato sataguṇena sahassaguṇena",
  "atk-s0513a11:781_2": "paṇḍito amitto hontopi seyyoyevāti attho. Atha vā yanti paṭisedhanatthe nipāto, no",
  "atk-s0513a11:781_3": "ce bālānukampakoti attho. Jamminti lāmikaṁ dandhaṁ. Mātaraṁ hantvāna socatīti ‘‘makkhikā",
  "atk-s0513a11:781_4": "māressāmī’’ti mātaraṁ hantvā idāni ayaṁ bālā sayameva rodati paridevati. Iminā kāraṇena",
  "atk-s0513a11:781_5": "imasmiṁ loke amittopi paṇḍito seyyoti bodhisatto paṇḍitaṁ pasaṁsanto imāya gāthāya dhammaṁ desesi.",
  "atk-s0513a11:782_0": "Satthā ‘‘na kho, gahapati, esā idāneva ‘makkhikā māressāmī’ti mātaraṁ ghātesi, pubbepi",
  "atk-s0513a11:782_1": "ghātesiyevā’’ti imaṁ dhammadesanaṁ āharitvā anusandhiṁ ghaṭetvā jātakaṁ samodhānesi",
  "atk-s0513a11:782_2": "– ‘‘tadā mātāyeva mātā ahosi, dhītāyeva dhītā, mahāseṭṭhi pana ahameva ahosi’’nti.",
  "atk-s0513a11:783": "Rohiṇijātakavaṇṇanā pañcamā.",
  "atk-s0513a11:785": " [46] 6. Ārāmadūsakajātakavaṇṇanā",
  "atk-s0513a11:786_0": "Na ve anatthakusalenāti idaṁ satthā aññatarasmiṁ kosalagāmake viharanto uyyānadūsakaṁ",
  "atk-s0513a11:786_1": "ārabbha kathesi. Satthā kira kosalesu cārikaṁ caramāno aññataraṁ gāmakaṁ sampāpuṇi.",
  "atk-s0513a11:786_2": "Tattheko kuṭumbiko tathāgataṁ nimantetvā attano uyyāne nisīdāpetvā buddhappamukhassa",
  "atk-s0513a11:786_3": "saṅghassa mahādānaṁ datvā ‘‘bhante, yathāruciyā imasmiṁ uyyāne vicarathā’’ti āha.",
  "atk-s0513a11:786_4": "Bhikkhū uṭṭhāya uyyānapālaṁ gahetvā uyyāne vicarantā ekaṁ aṅgaṇaṭṭhānaṁ disvā uyyānapālaṁ",
  "atk-s0513a11:786_5": "pucchiṁsu ‘‘upāsaka, imaṁ uyyānaṁ aññattha sandacchāyaṁ, imasmiṁ pana ṭhāne na koci",
  "atk-s0513a11:786_6": "rukkho vā gaccho vā atthi, kiṁ nu kho kāraṇa’’nti? ‘‘Bhante, imassa uyyānassa ropanakāle",
  "atk-s0513a11:786_7": "eko gāmadārako udakaṁ siñcanto imasmiṁ ṭhāne rukkhapotake ummūlaṁ katvā mūlappamāṇena",
  "atk-s0513a11:786_8": "udakaṁ siñci . Te rukkhapotakā milāyitvā matā. Iminā kāraṇena idaṁ ṭhānaṁ aṅgaṇaṁ",
  "atk-s0513a11:786_9": "jāta’’nti. Bhikkhū satthāraṁ upasaṅkamitvā etamatthaṁ ārocesuṁ. Satthā ‘‘na, bhikkhave,",
  "atk-s0513a11:786_10": "so gāmadārako idāneva ārāmadūsako, pubbepi ārāmadūsakoyevā’’ti vatvā atītaṁ āhari.",
  "atk-s0513a11:787_0": "Atīte bārāṇasiyaṁ brahmadatte rajjaṁ kārente bārāṇasiyaṁ nakkhattaṁ ghosayiṁsu. Nakkhattabherisaddasavanakālato",
  "atk-s0513a11:787_1": "paṭṭhāya sakalanagaravāsino nakkhattanissitakā hutvā vicaranti. Tadā rañño uyyāne",
  "atk-s0513a11:787_2": "bahū makkaṭā vasanti. Uyyānapālo cintesi ‘‘nagare nakkhattaṁ ghuṭṭhaṁ, ime vānare",
  "atk-s0513a11:787_3": "‘udakaṁ siñcathā’ti vatvā ahaṁ nakkhattaṁ kīḷissāmī’’ti jeṭṭhakavānaraṁ upasaṅkamitvā",
  "atk-s0513a11:787_4": "‘‘samma vānarajeṭṭhaka, imaṁ uyyānaṁ tumhākampi bahūpakāraṁ, tumhe ettha pupphaphalapallavāni",
  "atk-s0513a11:787_5": "khādatha, nagare nakkhattaṁ ghuṭṭhaṁ, ahaṁ nakkhattaṁ kīḷissāmi. Yāvāhaṁ āgacchāmi,",
  "atk-s0513a11:787_6": "tāva imasmiṁ uyyāne rukkhapotakesu udakaṁ siñcituṁ sakkhissathā’’ti pucchi. ‘‘Sādhu,",
  "atk-s0513a11:787_7": "siñcissāmī’’ti. ‘‘Tena hi appamattā hothā’’ti udakasiñcanatthāya tesaṁ cammakuṭe",
  "atk-s0513a11:787_8": "ca dārukuṭe ca datvā gato. Vānarā cammakuṭe ceva dārukuṭe ca gahetvā rukkhapotakesu",
  "atk-s0513a11:787_9": "udakaṁ siñcanti. Atha ne vānarajeṭṭhako evamāha ‘‘bhonto vānarā, udakaṁ nāma rakkhitabbaṁ,",
  "atk-s0513a11:787_10": "tumhe rukkhapotakesu udakaṁ siñcantā uppāṭetvā uppāṭetvā mūlaṁ oloketvā gambhīragatesu",
  "atk-s0513a11:787_11": "mūlesu bahuṁ udakaṁ siñcatha, agambhīragatesu appaṁ, pacchā amhākaṁ udakaṁ dullabhaṁ",
  "atk-s0513a11:787_12": "bhavissatī’’ti. Te ‘‘sādhū’’ti sampaṭicchitvā tathā akaṁsu.",
  "atk-s0513a11:788_0": "Tasmiṁ samaye eko paṇḍitapuriso rājuyyāne te vānare tathā karonte disvā evamāha ‘‘bhonto",
  "atk-s0513a11:788_1": "vānarā, kasmā tumhe rukkhapotake uppāṭetvā uppāṭetvā mūlappamāṇena udakaṁ siñcathā’’ti?",
  "atk-s0513a11:788_2": "Te ‘‘evaṁ no vānarajeṭṭhako ovadatī’’ti āhaṁsu. So taṁ vacanaṁ sutvā ‘‘aho vata bho",
  "atk-s0513a11:788_3": "bālā apaṇḍitā, ‘atthaṁ karissāmā’ti anatthameva karontī’’ti cintetvā imaṁ gāthamāha –",
  "atk-s0513a11:789": "46.",
  "atk-s0513a11:790": " ‘‘Na ve anatthakusalena, atthacariyā sukhāvahā;",
  "atk-s0513a11:791": "Hāpeti atthaṁ dummedho, kapi ārāmiko yathā’’ti.",
  "atk-s0513a11:792_0": "Tattha veti nipātamattaṁ. Anatthakusalenāti anatthe anāyatane kusalena, atthe āyatane",
  "atk-s0513a11:792_1": "kāraṇe akusalena vāti attho. Atthacariyāti vuḍḍhikiriyā. Sukhāvahāti evarūpena anatthakusalena",
  "atk-s0513a11:792_2": "kāyikacetasikasukhasaṅkhātassa atthassa cariyā na sukhāvahā, na sakkā āvahitunti",
  "atk-s0513a11:792_3": "attho. Kiṁkāraṇā? Ekanteneva hi hāpeti atthaṁ dummedhoti, bālapuggalo ‘‘atthaṁ karissāmī’’ti",
  "atk-s0513a11:792_4": "atthaṁ hāpetvā anatthameva karoti. Kapi ārāmiko yathāti yathā ārāme niyutto ārāmarakkhanako",
  "atk-s0513a11:792_5": "makkaṭo ‘‘atthaṁ karissāmī’’ti anatthameva karoti, evaṁ yo koci anatthakusalo, tena",
  "atk-s0513a11:792_6": "na sakkā atthacariyaṁ āvahituṁ, so ekaṁsena atthaṁ hāpetiyevāti. Evaṁ so paṇḍito",
  "atk-s0513a11:792_7": "puriso imāya gāthāya vānarajeṭṭhakaṁ garahitvā attano parisaṁ ādāya uyyānā nikkhami.",
  "atk-s0513a11:793_0": "Satthāpi ‘‘na, bhikkhave, esa gāmadārako idāneva ārāmadūsako, pubbepi ārāmadūsakoyevā’’ti",
  "atk-s0513a11:793_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā vānarajeṭṭhako",
  "atk-s0513a11:793_2": "ārāmadūsakagāmadārako ahosi, paṇḍitapuriso pana ahameva ahosi’’nti.",
  "atk-s0513a11:794": "Ārāmadūsakajātakavaṇṇanā chaṭṭhā.",
  "atk-s0513a11:796": " [47] 7. Vāruṇidūsakajātakavaṇṇanā",
  "atk-s0513a11:797_0": "Na ve anatthakusalenāti idaṁ satthā jetavane viharanto vāruṇidūsakaṁ ārabbha kathesi.",
  "atk-s0513a11:797_1": "Anāthapiṇḍikassa kira sahāyo eko vāruṇivāṇijo tikhiṇaṁ vāruṇiṁ yojetvā hiraññasuvaṇṇādīni",
  "atk-s0513a11:797_2": "gahetvā vikkiṇanto mahājane sannipatite ‘‘tāta, tvaṁ mūlaṁ gahetvā vāruṇiṁ dehī’’ti",
  "atk-s0513a11:797_3": "antevāsikaṁ āṇāpetvā sayaṁ nhāyituṁ agamāsi. Antevāsiko mahājanassa vāruṇiṁ dento",
  "atk-s0513a11:797_4": "manusse antarantarā loṇasakkharā āharāpetvā khādante disvā ‘‘ayaṁ surā aloṇikā bhavissati,",
  "atk-s0513a11:797_5": "loṇamettha pakkhipissāmī’’ti surācāṭiyaṁ nāḷimattaṁ loṇaṁ pakkhipitvā tesaṁ suraṁ",
  "atk-s0513a11:797_6": "adāsi. Te mukhaṁ pūretvā pūretvā chaḍḍetvā ‘‘kiṁ te kata’’nti pucchiṁsu. ‘‘Tumhe",
  "atk-s0513a11:797_7": "suraṁ pivitvā loṇaṁ āharāpente disvā loṇena yojesi’’nti. ‘‘Evarūpaṁ nāma manāpaṁ",
  "atk-s0513a11:797_8": "vāruṇiṁ nāsesi bālā’’ti taṁ garahitvā uṭṭhāyuṭṭhāya pakkantā. Vāruṇivāṇijo āgantvā",
  "atk-s0513a11:797_9": "ekampi adisvā ‘‘vāruṇipāyakā kahaṁ gatā’’ti pucchi, so tamatthaṁ ārocesi. Atha naṁ",
  "atk-s0513a11:797_10": "ācariyo ‘‘bāla, evarūpā nāma te surā nāsitā’’ti garahitvā imaṁ kāraṇaṁ anāthapiṇḍikassa",
  "atk-s0513a11:797_11": "ārocesi. Anāthapiṇḍiko ‘‘atthidāni me idaṁ kathāpābhata’’nti jetavanaṁ gantvā satthāraṁ",
  "atk-s0513a11:797_12": "vanditvā etamatthaṁ ārocesi. Satthā ‘‘na esa, gahapati, idāneva vāruṇidūsako, pubbepi",
  "atk-s0513a11:797_13": "vāruṇidūsakoyevā’’ti vatvā tena yācito atītaṁ āhari.",
  "atk-s0513a11:798_0": "Atīte bārāṇasiyaṁ brahmadatte rajjaṁ kārente bodhisatto bārāṇasiyaṁ seṭṭhi ahosi.",
  "atk-s0513a11:798_1": "Taṁ upanissāya eko vāruṇivāṇijo jīvati. So tikhiṇaṁ suraṁ yojetvā ‘‘imaṁ vikkiṇāhī’’ti",
  "atk-s0513a11:798_2": "antevāsikaṁ vatvā nhāyituṁ gato. Antevāsiko tasmiṁ gatamatteyeva surāya loṇaṁ pakkhipitvā",
  "atk-s0513a11:798_3": "imināva nayena suraṁ vināsesi. Athassa ācariyo āgantvā taṁ kāraṇaṁ ñatvā seṭṭhissa",
  "atk-s0513a11:798_4": "ārocesi. Seṭṭhi ‘‘anatthakusalā nāma bālā ‘atthaṁ karissāmā’ti anatthameva karontī’’ti",
  "atk-s0513a11:798_5": "vatvā imaṁ gāthamāha –",
  "atk-s0513a11:799": "47.",
  "atk-s0513a11:800": " ‘‘Na ve anatthakusalena, atthacariyā sukhāvahā;",
  "atk-s0513a11:801": "Hāpeti atthaṁ dummedho, koṇḍañño vāruṇiṁ yathā’’ti.",
  "atk-s0513a11:802_0": "Tattha koṇḍañño vāruṇiṁ yathāti yathā ayaṁ koṇḍaññanāmako antevāsiko ‘‘atthaṁ karissāmī’’ti",
  "atk-s0513a11:802_1": "loṇaṁ pakkhipitvā vāruṇiṁ hāpesi parihāpesi vināsesi, evaṁ sabbopi anatthakusalo",
  "atk-s0513a11:802_2": "atthaṁ hāpetīti bodhisatto imāya gāthāya dhammaṁ desesi.",
  "atk-s0513a11:803_0": "Satthāpi ‘‘na esa gahapati idāneva vāruṇidūsako, pubbepi vāruṇidūsakoyevā’’ti vatvā",
  "atk-s0513a11:803_1": "anusandhiṁ ghaṭetvā jātakaṁ samodhānesi – ‘‘tadā vāruṇidūsako idānipi vāruṇidūsakova",
  "atk-s0513a11:803_2": "ahosi, bārāṇasiseṭṭhi pana ahameva ahosi’’nti.",
  "atk-s0513a11:804": "Vāruṇidūsakajātakavaṇṇanā sattamā.",
  "atk-s0513a11:806": " [48] 8. Vedabbajātakavaṇṇanā",
  "atk-s0513a11:807_0": "Anupāyena yo atthanti idaṁ satthā jetavane viharanto dubbacabhikkhuṁ ārabbha kathesi.",
  "atk-s0513a11:807_1": "Tañhi bhikkhuṁ satthā ‘‘na tvaṁ bhikkhu idāneva dubbaco, pubbepi dubbacoyeva, teneva",
  "atk-s0513a11:807_2": "ca kāraṇena paṇḍitānaṁ vacanaṁ akatvā tiṇhena asinā dvidhā katvā chinno hutvā magge",
  "atk-s0513a11:807_3": "nipatittha, tañca ekakaṁ nissāya purisasahassaṁ jīvitakkhayaṁ patta’’nti vatvā atītaṁ āhari.",
  "atk-s0513a11:808_0": "Atīte bārāṇasiyaṁ brahmadatte rajjaṁ kārente ekasmiṁ gāmake aññataro brāhmaṇo vedabbaṁ",
  "atk-s0513a11:808_1": "nāma mantaṁ jānāti. So kira manto anaggho mahāraho, nakkhattayoge laddhe taṁ mantaṁ",
  "atk-s0513a11:808_2": "parivattetvā ākāse ullokite ākāsato sattaratanavassaṁ vassati. Tadā bodhisatto tassa",
  "atk-s0513a11:808_3": "brāhmaṇassa santike sippaṁ uggaṇhāti. Athekadivasaṁ brāhmaṇo bodhisattaṁ ādāya kenacideva",
  "atk-s0513a11:808_4": "karaṇīyena attano gāmā nikkhamitvā cetaraṭṭhaṁ agamāsi, antarāmagge ca ekasmiṁ araññaṭṭhāne",
  "atk-s0513a11:808_5": "pañcasatā pesanakacorā nāma panthaghātaṁ karonti. Te bodhisattañca vedabbabrāhmaṇañca",
  "atk-s0513a11:808_6": "gaṇhiṁsu. Kasmā panete ‘‘pesanakacorā’’ti vuccanti? Te kira dve jane gahetvā ekaṁ",
  "atk-s0513a11:808_7": "dhanāharaṇatthāya pesenti, tasmā ‘‘pesanakacorā’’tveva vuccanti. Tepi ca pitāputte",
  "atk-s0513a11:808_8": "gahetvā pitaraṁ ‘‘tvaṁ amhākaṁ dhanaṁ āharitvā puttaṁ gahetvā yāhī’’ti vadanti. Etenupāyena",
  "atk-s0513a11:808_9": "mātudhītaro gahetvā mātaraṁ vissajjenti, jeṭṭhakaniṭṭhe gahetvā jeṭṭhabhātikaṁ vissajjenti,",
  "atk-s0513a11:808_10": "ācariyantevāsike gahetvā antevāsikaṁ vissajjenti. Te tasmiṁ kāle vedabbabrāhmaṇaṁ",
  "atk-s0513a11:808_11": "gahetvā bodhisattaṁ vissajjesuṁ.",
  "atk-s0513a11:809_0": "Bodhisatto ācariyaṁ vanditvā ‘‘ahaṁ ekāhadvīhaccayena āgamissāmi, tumhe mā bhāyittha,",
  "atk-s0513a11:809_1": "apica kho pana mama vacanaṁ karotha, ajja dhanavassāpanakanakkhattayogo bhavissati,",
  "atk-s0513a11:809_2": "mā kho tumhe dukkhaṁ asahantā mantaṁ parivattetvā dhanaṁ vassāpayittha. Sace vassāpessatha,",
  "atk-s0513a11:809_3": "tumhe ca vināsaṁ pāpuṇissatha, ime ca pañcasatā corā’’ti evaṁ ācariyaṁ ovaditvā dhanatthāya",
  "atk-s0513a11:809_4": "agamāsi. Corāpi sūriye atthaṅgate brāhmaṇaṁ bandhitvā nipajjāpesuṁ. Taṅkhaṇaññeva",
  "atk-s0513a11:809_5": "pācīnalokadhātuto paripuṇṇacandamaṇḍalaṁ uṭṭhahi. Brāhmaṇo nakkhattaṁ olokento ‘‘dhanavassāpanakanakkhattayogo",
  "atk-s0513a11:809_6": "laddho, kiṁ me dukkhena anubhūtena, mantaṁ parivattetvā ratanavassaṁ vassāpetvā corānaṁ",
  "atk-s0513a11:809_7": "dhanaṁ datvā yathāsukhaṁ gamissāmī’’ti cintetvā core āmantesi ‘‘bhonto corā, tumhe",
  "atk-s0513a11:809_8": "maṁ kimatthāya gaṇhathā’’ti? ‘‘Dhanatthāya, ayyā’’ti. ‘‘Sace vo, dhanena attho, khippaṁ",
  "atk-s0513a11:809_9": "maṁ bandhanā mocetvā sīsaṁ nhāpetvā ahatavatthāni acchādetvā gandhehi vilimpāpetvā",
  "atk-s0513a11:809_10": "pupphāni pilandhāpetvā ṭhapethā’’ti. ‘‘Corā tassa kathaṁ sutvā tathā akaṁsu’’.",
  "atk-s0513a11:810_0": "Brāhmaṇo nakkhattayogaṁ ñatvā mantaṁ parivattetvā ākāsaṁ ullokesi, tāvadeva ākāsato",
  "atk-s0513a11:810_1": "ratanāni patiṁsu. Corā taṁ dhanaṁ saṅkaḍḍhitvā uttarāsaṅgesu bhaṇḍikaṁ katvā pāyiṁsu.",
  "atk-s0513a11:810_2": "Brāhmaṇopi tesaṁ pacchatova agamāsi. Atha te core aññe pañcasatā corā gaṇhiṁsu. ‘‘Kimatthaṁ",
  "atk-s0513a11:810_3": "amhe gaṇhathā’’ti ca vuttā ‘‘dhanatthāyā’’ti āhaṁsu. ‘‘Yadi vo dhanena attho, etaṁ",
  "atk-s0513a11:810_4": "brāhmaṇaṁ gaṇhatha, eso ākāsaṁ ulloketvā dhanaṁ vassāpesi, amhākampetaṁ eteneva dinna’’nti.",
  "atk-s0513a11:810_5": "Corā core vissajjetvā ‘‘amhākampi dhanaṁ dehī’’ti brāhmaṇaṁ gaṇhiṁsu. Brāhmaṇo ‘‘ahaṁ",
  "atk-s0513a11:810_6": "tumhākaṁ dhanaṁ dadeyyaṁ, dhanavassāpanakanakkhattayogo pana ito saṁvaccharamatthake",
  "atk-s0513a11:810_7": "bhavissati. Yadi vo dhanenattho, adhivāsetha, tadā dhanavassaṁ vassāpessāmī’’ti āha.",
  "atk-s0513a11:810_8": "Corā kujjhitvā ‘‘ambho, duṭṭhabrāhmaṇa, aññesaṁ idāneva dhanaṁ vassāpetvā amhe aññaṁ",
  "atk-s0513a11:810_9": "saṁvaccharaṁ adhivāsāpesī’’ti tiṇhena asinā brāhmaṇaṁ dvidhā chinditvā magge chaḍḍetvā",
  "atk-s0513a11:810_10": "vegena anubandhitvā tehi corehi saddhiṁ yujjhitvā te sabbepi māretvā dhanaṁ ādāya",
  "atk-s0513a11:810_11": "puna dve koṭṭhāsā hutvā aññamaññaṁ yujjhitvā aḍḍhateyyāni purisasatāni ghātetvā etena",
  "atk-s0513a11:810_12": "upāyena yāva dve janā avasiṭṭhā ahesuṁ, tāva aññamaññaṁ ghātayiṁsu. Evaṁ taṁ purisasahassaṁ vināsaṁ pattaṁ.",
  "atk-s0513a11:811_0": "Te pana dve janā upāyena taṁ dhanaṁ āharitvā ekasmiṁ gāmasamīpe gahanaṭṭhāne dhanaṁ",
  "atk-s0513a11:811_1": "paṭicchādetvā eko khaggaṁ gahetvā rakkhanto nisīdi, eko taṇḍule gahetvā bhattaṁ pacāpetuṁ",
  "atk-s0513a11:811_2": "gāmaṁ pāvisi. Lobho ca nāmesa vināsamūlamevāti dhanasantike nisinno cintesi ‘‘tasmiṁ",
  "atk-s0513a11:811_3": "āgate idaṁ dhanaṁ dve koṭṭhāsā bhavissanti, yaṁnūnāhaṁ taṁ āgatamattameva khaggena",
  "atk-s0513a11:811_4": "paharitvā ghāteyya’’nti. So khaggaṁ sannayhitvā tassa āgamanaṁ olokento nisīdi. Itaropi",
  "atk-s0513a11:811_5": "cintesi ‘‘taṁ dhanaṁ dve koṭṭhāsā bhavissanti, yaṁnūnāhaṁ bhatte visaṁ pakkhipitvā",
  "atk-s0513a11:811_6": "taṁ purisaṁ bhojetvā jīvitakkhayaṁ pāpetvā ekakova dhanaṁ gaṇheyya’’nti. So niṭṭhite",
  "atk-s0513a11:811_7": "bhatte sayaṁ bhuñjitvā sesake visaṁ pakkhipitvā taṁ ādāya tattha agamāsi. Taṁ bhattaṁ",
  "atk-s0513a11:811_8": "otāretvā ṭhitamattameva itaro khaggena dvidhā chinditvā taṁ paṭicchannaṭṭhāne chaḍḍetvā",
  "atk-s0513a11:811_9": "tañca bhattaṁ bhuñjitvā sayampi tattheva jīvitakkhayaṁ pāpuṇi. Evañca taṁ dhanaṁ",
  "atk-s0513a11:811_10": "nissāya sabbeva vināsaṁ pāpuṇiṁsu.",
  "atk-s0513a11:812_0": "Bodhisattopi kho ekāhadvīhaccayena dhanaṁ ādāya āgato tasmiṁ ṭhāne ācariyaṁ adisvā",
  "atk-s0513a11:812_1": "vippakiṇṇaṁ pana dhanaṁ disvā ‘‘ācariyena mama vacanaṁ akatvā dhanaṁ vassāpitaṁ bhavissati,",
  "atk-s0513a11:812_2": "sabbehi vināsaṁ pattehi bhavitabba’’nti mahāmaggena pāyāsi. Gacchanto ācariyaṁ mahāmagge",
  "atk-s0513a11:812_3": "dvidhā chinnaṁ disvā ‘‘mama vacanaṁ akatvā mato’’ti dārūni uddharitvā citakaṁ katvā",
  "atk-s0513a11:812_4": "ācariyaṁ jhāpetvā vanapupphehi pūjetvā purato gacchanto jīvitakkhayaṁ patte pañcasate,",
  "atk-s0513a11:812_5": "purato aḍḍhateyyasateti anukkamena avasāne dve jane jīvitakkhayaṁ patte disvā cintesi",
  "atk-s0513a11:812_6": "‘‘imaṁ dvīhi ūnaṁ purisasahassaṁ vināsaṁ pattaṁ, aññehi dvīhi corehi bhavitabbaṁ,",
  "atk-s0513a11:812_7": "tepi santhambhituṁ na sakkhissanti, kahaṁ nu kho te gatā’’ti gacchanto tesaṁ dhanaṁ",
  "atk-s0513a11:812_8": "ādāya gahanaṭṭhānaṁ paviṭṭhamaggaṁ disvā gacchanto bhaṇḍikabaddhassa dhanassa rāsiṁ",
  "atk-s0513a11:812_9": "disvā ekaṁ bhattapātiṁ avattharitvā mataṁ addasa. Tato ‘‘idaṁ nāma tehi kataṁ bhavissatī’’ti",
  "atk-s0513a11:812_10": "sabbaṁ ñatvā ‘‘kahaṁ nu kho so puriso’’ti vicinanto tampi paṭicchannaṭṭhāne apaviddhaṁ",
  "atk-s0513a11:812_11": "disvā ‘‘amhākaṁ ācariyo mama vacanaṁ akatvā attano dubbacabhāvena attanāpi vināsaṁ",
  "atk-s0513a11:812_12": "patto, aparampi tena purisasahassaṁ vināsitaṁ, anupāyena vata akāraṇena attano vuḍḍhiṁ",
  "atk-s0513a11:812_13": "patthayamānā amhākaṁ ācariyo viya mahāvināsameva pāpuṇissantī’’ti cintetvā imaṁ gāthamāha –",
  "atk-s0513a11:813": "48.",
  "atk-s0513a11:814": " ‘‘Anupāyena yo atthaṁ, icchati so vihaññati;",
  "atk-s0513a11:815": "Cetā haniṁsu vedabbaṁ, sabbe te byasanamajjhagū’’ti.",
  "atk-s0513a11:816_0": "Tattha so vihaññatīti so anupāyena ‘‘attano atthaṁ vuḍḍhiṁ sukhaṁ icchāmī’’ti akāle",
  "atk-s0513a11:816_1": "vāyāmaṁ karonto puggalo vihaññati kilamati mahāvināsaṁ pāpuṇāti. Cetāti cetaraṭṭhavāsino",
  "atk-s0513a11:816_2": "corā. Haniṁsu vedabbanti vedabbamantavasena ‘‘vedabbo’’ti laddhanāmaṁ brāhmaṇaṁ haniṁsu.",
  "atk-s0513a11:816_3": "Sabbe te byasanamajjhagūti tepi ca anavasesā aññamaññaṁ ghātayamānā byasanaṁ adhigacchiṁsu paṭilabhiṁsūti.",
  "atk-s0513a11:817_0": "Evaṁ bodhisatto ‘‘yathā amhākaṁ ācariyo anupāyena aṭṭhāne parakkamaṁ karonto dhanaṁ",
  "atk-s0513a11:817_1": "vassāpetvā attanāpi jīvitakkhayaṁ patto, aññesañca vināsapaccayo jāto, evameva yo",
  "atk-s0513a11:817_2": "aññopi anupāyena attano atthaṁ icchanto vāyāmaṁ karissati, sabbo so attanā ca vinassissati,",
  "atk-s0513a11:817_3": "paresañca vināsapaccayo bhavissatī’’ti vanaṁ unnādento devatāsu sādhukāraṁ dadamānāsu",
  "atk-s0513a11:817_4": "imāya gāthāya dhammaṁ desetvā taṁ dhanaṁ upāyena attano gehaṁ āharitvā dānādīni puññāni",
  "atk-s0513a11:817_5": "karonto yāvatāyukaṁ ṭhatvā jīvitapariyosāne saggapathaṁ pūrayamāno agamāsi.",
  "atk-s0513a11:818_0": "Satthāpi ‘‘na tvaṁ bhikkhu idāneva dubbaco, pubbepi dubbacova, dubbacattā pana mahāvināsaṁ",
  "atk-s0513a11:818_1": "patto’’ti imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā",
  "atk-s0513a11:818_2": "vedabbabrāhmaṇo dubbacabhikkhu ahosi, antevāsiko pana ahameva ahosi’’nti.",
  "atk-s0513a11:819": "Vedabbajātakavaṇṇanā aṭṭhamā.",
  "atk-s0513a11:821": " [49] 9. Nakkhattajātakavaṇṇanā",
  "atk-s0513a11:822_0": "Nakkhattaṁpatimānentanti idaṁ satthā jetavane viharanto aññataraṁ ājīvakaṁ ārabbha",
  "atk-s0513a11:822_1": "kathesi. Sāvatthiyaṁ kirekaṁ kuladhītaraṁ janapade eko kulaputto attano puttassa",
  "atk-s0513a11:822_2": "vāretvā ‘‘asukadivase nāma gaṇhissāmī’’ti divasaṁ ṭhapetvā tasmiṁ divase sampatte",
  "atk-s0513a11:822_3": "attano kulūpakaṁ ājīvakaṁ pucchi ‘‘bhante, ajja mayaṁ ekaṁ maṅgalaṁ karissāma, sobhanaṁ",
  "atk-s0513a11:822_4": "nu kho nakkhatta’’nti. So ‘‘ayaṁ maṁ paṭhamaṁ apucchitvāva divasaṁ ṭhapetvā idāni",
  "atk-s0513a11:822_5": "paṭipucchati, hotu, sikkhāpessāmi na’’nti kujjhitvā ‘‘ajja asobhanaṁ nakkhattaṁ,",
  "atk-s0513a11:822_6": "mā ajja maṅgalaṁ karittha, sace karissatha, mahāvināso bhavissatī’’ti āha. Tasmiṁ",
  "atk-s0513a11:822_7": "kule manussā tassa saddahitvā taṁ divasaṁ na gacchiṁsu. Nagaravāsino sabbaṁ maṅgalakiriyaṁ",
  "atk-s0513a11:822_8": "katvā tesaṁ anāgamanaṁ disvā ‘‘tehi ajja divaso ṭhapito, no ca kho āgatā, amhākampi",
  "atk-s0513a11:822_9": "bahu vayakammaṁ kataṁ, kiṁ no tehi, amhākaṁ dhītaraṁ aññassa dassāmā’’ti yathākateneva",
  "atk-s0513a11:822_10": "maṅgalena dhītaraṁ aññassa kulassa adaṁsu.",
  "atk-s0513a11:823_0": "Itare punadivase āgantvā ‘‘detha no dārika’’nti āhaṁsu. Atha ne sāvatthivāsino ‘‘janapadavāsino",
  "atk-s0513a11:823_1": "nāma tumhe gahapatikā pāpamanussā divasaṁ ṭhapetvā avaññāya na āgatā, āgatamaggeneva",
  "atk-s0513a11:823_2": "paṭigacchatha , amhehi aññesaṁ dārikā dinnā’’ti paribhāsiṁsu. Te tehi saddhiṁ kalahaṁ",
  "atk-s0513a11:823_3": "katvā dārikaṁ alabhitvā yathāgatamaggeneva gatā. Tenapi ājīvakena tesaṁ manussānaṁ",
  "atk-s0513a11:823_4": "maṅgalantarāyassa katabhāvo bhikkhūnaṁ antare pākaṭo jāto. Te bhikkhū dhammasabhāyaṁ",
  "atk-s0513a11:823_5": "sannipatitā ‘‘āvuso, ājīvakena kulassa maṅgalantarāyo kato’’ti kathayamānā nisīdiṁsu.",
  "atk-s0513a11:823_6": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchi. Te",
  "atk-s0513a11:823_7": "‘‘imāya nāmā’’ti kathayiṁsu. ‘‘Na, bhikkhave, idāneva ājīvako tassa kulassa maṅgalantarāyaṁ",
  "atk-s0513a11:823_8": "karoti, pubbepi esa tesaṁ kujjhitvā maṅgalantarāyaṁ akāsiyevā’’ti vatvā atītaṁ āhari.",
  "atk-s0513a11:824_0": "Atīte bārāṇasiyaṁ brahmadatte rajjaṁ kārente nagaravāsino janapadavāsīnaṁ dhītaraṁ",
  "atk-s0513a11:824_1": "vāretvā divasaṁ ṭhapetvā attano kulūpakaṁ ājīvakaṁ pucchiṁsu ‘‘bhante, ajja amhākaṁ",
  "atk-s0513a11:824_2": "ekā maṅgalakiriyā, sobhanaṁ nu kho nakkhatta’’nti. So ‘‘ime attano ruciyā divasaṁ",
  "atk-s0513a11:824_3": "ṭhapetvā idāni maṁ pucchantī’’ti kujjhitvā ‘‘ajja nesaṁ maṅgalantarāyaṁ karissāmī’’ti",
  "atk-s0513a11:824_4": "cintetvā ‘‘ajja asobhanaṁ nakkhattaṁ, sace karotha, mahāvināsaṁ pāpuṇissathā’’ti",
  "atk-s0513a11:824_5": "āha. Te tassa saddahitvā na gamiṁsu. Janapadavāsino tesaṁ anāgamanaṁ ñatvā ‘‘te ajja",
  "atk-s0513a11:824_6": "divasaṁ ṭhapetvāpi na āgatā, kiṁ no tehi, aññesaṁ dhītaraṁ dassāmā’’ti aññesaṁ dhītaraṁ",
  "atk-s0513a11:824_7": "adaṁsu. Nagaravāsino punadivase āgantvā dārikaṁ yāciṁsu. Janapadavāsino ‘‘tumhe nagaravāsino",
  "atk-s0513a11:824_8": "nāma chinnahirikā gahapatikā, divasaṁ ṭhapetvā dārikaṁ na gaṇhittha, mayaṁ tumhākaṁ",
  "atk-s0513a11:824_9": "anāgamanabhāvena aññesaṁ adamhā’’ti. Mayaṁ ājīvakaṁ paṭipucchitvā ‘‘‘nakkhattaṁ na",
  "atk-s0513a11:824_10": "sobhana’nti nāgatā, detha no dārika’’nti. ‘‘Amhehi tumhākaṁ anāgamanabhāvena aññesaṁ",
  "atk-s0513a11:824_11": "dinnā, idāni dinnadārikaṁ kathaṁ puna ānessāmā’’ti.",
  "atk-s0513a11:825_0": "Evaṁ tesu aññamaññaṁ kalahaṁ karontesu eko nagaravāsī paṇḍitapuriso ekena kammena",
  "atk-s0513a11:825_1": "janapadaṁ gato tesaṁ nagaravāsīnaṁ ‘‘mayaṁ ājīvakaṁ pucchitvā nakkhattassa asobhanabhāvena",
  "atk-s0513a11:825_2": "nāgatā’’ti kathentānaṁ sutvā ‘‘nakkhattena ko attho, nanu dārikāya laddhabhāvova",
  "atk-s0513a11:825_3": "nakkhatta’’nti vatvā imaṁ gāthamāha –",
  "atk-s0513a11:826": "49.",
  "atk-s0513a11:827": " ‘‘Nakkhattaṁ patimānentaṁ, attho bālaṁ upaccagā;",
  "atk-s0513a11:828": "Attho atthassa nakkhattaṁ, kiṁ karissanti tārakā’’ti.",
  "atk-s0513a11:829_0": "Tattha patimānentanti olokentaṁ, ‘‘idāni nakkhattaṁ bhavissati, idāni nakkhattaṁ",
  "atk-s0513a11:829_1": "bhavissatī’’ti āgamayamānaṁ. Attho bālaṁ upaccagāti etaṁ nagaravāsikaṁ bālaṁ dārikāpaṭilābhasaṅkhāto",
  "atk-s0513a11:829_2": "attho atikkanto. Attho atthassa nakkhattanti yaṁ atthaṁ pariyesanto carati, so paṭiladdho",
  "atk-s0513a11:829_3": "atthova atthassa nakkhattaṁ nāma. Kiṁ karissanti tārakāti itare pana ākāse tārakā",
  "atk-s0513a11:829_4": "kiṁ karissanti, kataraṁ atthaṁ sādhessantīti attho. Nagaravāsino kalahaṁ katvā dārikaṁ",
  "atk-s0513a11:829_5": "alabhitvāva agamaṁsu.",
  "atk-s0513a11:830_0": "Satthā ‘‘na, bhikkhave, esa ājīvako idāneva kulassa maṅgalantarāyaṁ karoti, pubbepi",
  "atk-s0513a11:830_1": "akāsiyevā’’ti imaṁ dhammadesanaṁ āharitvā anusandhiṁ ghaṭetvā jātakaṁ samodhānesi",
  "atk-s0513a11:830_2": "– ‘‘tadā ājīvako etarahi ājīvakova ahosi, tānipi kulāni etarahi kulāniyeva, gāthaṁ",
  "atk-s0513a11:830_3": "vatvā ṭhito paṇḍitapuriso pana ahameva ahosi’’nti.",
  "atk-s0513a11:831": "Nakkhattajātakavaṇṇanā navamā.",
  "atk-s0513a11:833": " [50] 10. Dummedhajātakavaṇṇanā",
  "atk-s0513a11:834": "Dummedhānanti idaṁ satthā jetavane viharanto lokatthacariyaṁ ārabbha kathesi. Sā dvādasakanipāte mahākaṇhajātake (jā. 1.12.61 ādayo) āvi bhavissati.",
  "atk-s0513a11:835_0": "Atīte bārāṇasiyaṁ brahmadatte rajjaṁ kārente bodhisatto tassa rañño aggamahesiyā",
  "atk-s0513a11:835_1": "kucchimhi paṭisandhiṁ gaṇhi. Tassa mātukucchito nikkhantassa nāmaggahaṇadivase ‘‘brahmadattakumāro’’ti",
  "atk-s0513a11:835_2": "nāmaṁ akaṁsu. So soḷasavassuddesiko hutvā takkasilāyaṁ sippaṁ uggaṇhitvā tiṇṇaṁ vedānaṁ",
  "atk-s0513a11:835_3": "pāraṁ gantvā aṭṭhārasannaṁ vijjaṭṭhānānaṁ nipphattiṁ pāpuṇi, athassa pitā oparajjaṁ",
  "atk-s0513a11:835_4": "adāsi. Tasmiṁ samaye bārāṇasivāsino devatāmaṅgalikā honti, devatā namassanti, bahū",
  "atk-s0513a11:835_5": "ajeḷakakukkuṭabhūkarādayo vadhitvā nānappakārehi pupphagandhehi ceva maṁsalohitehi",
  "atk-s0513a11:835_6": "ca balikammaṁ karonti. Bodhisatto cintesi ‘‘idāni sattā devatāmaṅgalikā, bahuṁ pāṇavadhaṁ",
  "atk-s0513a11:835_7": "karonti, mahājano yebhuyyena adhammasmiṁyeva niviṭṭho, ahaṁ pitu accayena rajjaṁ",
  "atk-s0513a11:835_8": "labhitvā ekampi akilametvā upāyeneva pāṇavadhaṁ kātuṁ na dassāmī’’ti. So ekadivasaṁ",
  "atk-s0513a11:835_9": "rathaṁ abhiruyha nagarā nikkhanto addasa ekasmiṁ mahante vaṭarukkhe mahājanaṁ sannipatitaṁ,",
  "atk-s0513a11:835_10": "tasmiṁ rukkhe nibbattadevatāya santike puttadhītuyasadhanādīsu yaṁ yaṁ icchati, taṁ",
  "atk-s0513a11:835_11": "taṁ patthentaṁ. So taṁ disvā rathā oruyha taṁ rukkhaṁ upasaṅkamitvā gandhapupphehi",
  "atk-s0513a11:835_12": "pūjetvā udakena abhisekaṁ katvā rukkhaṁ padakkhiṇaṁ katvā devatāmaṅgaliko viya hutvā",
  "atk-s0513a11:835_13": "devataṁ namassitvā rathaṁ abhiruyha nagaraṁ pāvisi. Tato paṭṭhāya imināva niyāmena",
  "atk-s0513a11:835_14": "antarantare tattha gantvā devatāmaṅgaliko viya pūjaṁ karoti.",
  "atk-s0513a11:836_0": "So aparena samayena pitu accayena rajje patiṭṭhāya catasso agatiyo vajjetvā dasa",
  "atk-s0513a11:836_1": "rājadhamme akopento dhammena rajjaṁ kārento cintesi ‘‘mayhaṁ manoratho matthakaṁ",
  "atk-s0513a11:836_2": "patto, rajje patiṭṭhitomhi. Yaṁ panāhaṁ pubbe ekaṁ atthaṁ cintayiṁ, idāni taṁ matthakaṁ",
  "atk-s0513a11:836_3": "pāpessāmī’’ti amacce ca brāhmaṇagahapatikādayo ca sannipātāpetvā āmantesi ‘‘jānātha",
  "atk-s0513a11:836_4": "bho mayā kena kāraṇena rajjaṁ patta’’nti? ‘‘Na jānāma, devā’’ti. ‘‘Api vohaṁ asukaṁ",
  "atk-s0513a11:836_5": "nāma vaṭarukkhaṁ gandhādīhi pūjetvā añjaliṁ paggahetvā namassamāno diṭṭhapubbo’’ti.",
  "atk-s0513a11:836_6": "‘‘Āma, devā’’ti. Tadāhaṁ patthanaṁ akāsiṁ ‘‘sace rajjaṁ pāpuṇissāmi, balikammaṁ te",
  "atk-s0513a11:836_7": "karissāmī’’ti. ‘‘Tassā me devatāya ānubhāvena idaṁ rajjaṁ laddhaṁ, idānissā balikammaṁ",
  "atk-s0513a11:836_8": "karissāmi, tumhe papañcaṁ akatvā khippaṁ devatāya balikammaṁ sajjethā’’ti. ‘‘Kiṁ",
  "atk-s0513a11:836_9": "kiṁ gaṇhāma, devā’’ti? Bho ahaṁ devatāya āyācamāno ‘‘ye mayhaṁ rajje pāṇātipātādīni",
  "atk-s0513a11:836_10": "pañca dussīlakammāni dasa akusalakammapathe samādāya vattissanti, te ghātetvā antavaṭṭimaṁsalohitādīhi",
  "atk-s0513a11:836_11": "balikammaṁ karissāmī’’ti āyāciṁ. Tasmā tumhe evaṁ bheriṁ carāpetha ‘‘amhākaṁ rājā",
  "atk-s0513a11:836_12": "uparājakāleyeva evaṁ āyāci ‘sacāhaṁ rajjaṁ pāpuṇissāmi, ye me rajje dussīlā bhavissanti,",
  "atk-s0513a11:836_13": "te sabbe ghātetvā balikammaṁ karissāmī’ti, so idāni pañcavidhaṁ dussīlakammaṁ dasavidhaṁ",
  "atk-s0513a11:836_14": "akusalakammapathaṁ samādāya vattamānānaṁ dussīlānaṁ sahassaṁ ghātetvā tesaṁ hadayamaṁsādīni",
  "atk-s0513a11:836_15": "gāhāpetvā devatāya balikammaṁ kātukāmo, evaṁ nagaravāsino jānantū’’ti. Evañca pana",
  "atk-s0513a11:836_16": "vatvā ‘‘yedāni ito paṭṭhāya dussīlakamme vattissanti, tesaṁ sahassaṁ ghātetvā yaññaṁ",
  "atk-s0513a11:836_17": "yajitvā āyācanato muccissāmī’’ti etamatthaṁ pakāsento imaṁ gāthamāha –",
  "atk-s0513a11:837": "50.",
  "atk-s0513a11:838": " ‘‘Dummedhānaṁ sahassena, yañño me upayācito;",
  "atk-s0513a11:839": "Idāni khohaṁ yajissāmi, bahu adhammiko jano’’ti.",
  "atk-s0513a11:840_0": "Tattha dummedhānaṁ sahassenāti ‘‘idaṁ kammaṁ kātuṁ vaṭṭati, idaṁ na vaṭṭatī’’ti ajānanabhāvena,",
  "atk-s0513a11:840_1": "dasasu vā pana akusalakammapathesu samādāya vattanabhāvena duṭṭhā medhā etesanti",
  "atk-s0513a11:840_2": "dummedhā, tesaṁ dummedhānaṁ nippaññānaṁ bālapuggalānaṁ gaṇitvā gahitena sahassena.",
  "atk-s0513a11:840_3": "Yañño me upayācitoti mayā devataṁ upasaṅkamitvā ‘‘evaṁ yajissāmī’’ti yañño yācito.",
  "atk-s0513a11:840_4": "Idāni khohaṁ yajissāmīti so ahaṁ iminā āyācanena rajjassa paṭiladdhattā idāni yajissāmi.",
  "atk-s0513a11:840_5": "Kiṁkāraṇā? Idāni hi bahu adhammiko jano, tasmā idāneva naṁ gahetvā balikammaṁ karissāmīti.",
  "atk-s0513a11:841_0": "Amaccā bodhisattassa vacanaṁ sutvā ‘‘sādhu, devā’’ti dvādasayojanike bārāṇasinagare",
  "atk-s0513a11:841_1": "bheriṁ carāpesuṁ. Bheriyā āṇaṁ sutvā ekampi dussīlakammaṁ samādāya ṭhito ekapurisopi",
  "atk-s0513a11:841_2": "nāhosi. Iti yāva bodhisatto rajjaṁ kāresi, tāva ekapuggalopi pañcasu dasasu vā dussīlakammesu",
  "atk-s0513a11:841_3": "ekampi kammaṁ karonto na paññāyittha. Evaṁ bodhisatto ekapuggalampi akilamento sakalaraṭṭhavāsino",
  "atk-s0513a11:841_4": "sīlaṁ rakkhāpetvā sayampi dānādīni puññāni katvā jīvitapariyosāne attano parisaṁ",
  "atk-s0513a11:841_5": "ādāya devanagaraṁ pūrento agamāsi.",
  "atk-s0513a11:842_0": "Satthāpi ‘‘na, bhikkhave, tathāgato idāneva lokassa atthaṁ carati, pubbepi cariyevā’’ti",
  "atk-s0513a11:842_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadāparisā",
  "atk-s0513a11:842_2": "buddhaparisā ahesuṁ, bārāṇasirājā pana ahameva ahosi’’nti.",
  "atk-s0513a11:843": "Dummedhajātakavaṇṇanā dasamā.",
  "atk-s0513a11:844": "Atthakāmavaggo pañcamo.",
  "atk-s0513a11:845": "Tassuddānaṁ –",
  "atk-s0513a11:846": "Losakatissakapota, veḷukaṁ makasampi ca;",
  "atk-s0513a11:847": "Rohiṇī ārāmadūsaṁ, vāruṇīdūsavedabbaṁ;",
  "atk-s0513a11:848": "Nakkhattaṁ dummedhaṁ dasāti.",
  "atk-s0513a11:849": "Paṭhamo paṇṇāsako.",
  "atk-s0513a11:850": "6. Āsīsavaggo",
  "atk-s0513a11:852": " [51] 1. Mahāsīlavajātakavaṇṇanā",
  "atk-s0513a11:853_0": "Āsīsethevapurisoti idaṁ satthā jetavane viharanto ossaṭṭhavīriyaṁ bhikkhuṁ ārabbha",
  "atk-s0513a11:853_1": "kathesi. Tañhi satthā ‘‘saccaṁ kira tvaṁ bhikkhu ossaṭṭhavīriyosī’’ti pucchi. ‘‘Āma,",
  "atk-s0513a11:853_2": "bhante’’ti ca vutte ‘‘kasmā tvaṁ bhikkhu evarūpe niyyānikasāsane pabbajitvā vīriyaṁ",
  "atk-s0513a11:853_3": "ossaji, pubbe paṇḍitā rajjā parihāyitvāpi attano vīriye ṭhatvāva naṭṭhampi yasaṁ",
  "atk-s0513a11:853_4": "puna uppādayiṁsū’’ti vatvā atītaṁ āhari.",
  "atk-s0513a11:854_0": "Atīte bārāṇasiyaṁ brahmadatte rajjaṁ kārente bodhisatto rañño aggamahesiyā kucchimhi",
  "atk-s0513a11:854_1": "nibbatto. Tassa nāmaggahaṇadivase ‘‘sīlavakumāro’’ti nāmaṁ akaṁsu. So soḷasavassuddesikova",
  "atk-s0513a11:854_2": "sabbasippesu nipphattiṁ patvā aparabhāge pitu accayena rajje patiṭṭhito mahāsīlavarājā",
  "atk-s0513a11:854_3": "nāma ahosi dhammiko dhammarājā. So nagarassa catūsu dvāresu catasso, majjhe ekaṁ,",
  "atk-s0513a11:854_4": "nivesanadvāre ekanti niccaṁ cha dānasālāyo kārāpetvā kapaṇaddhikānaṁ dānaṁ deti,",
  "atk-s0513a11:854_5": "sīlaṁ rakkhati, uposathakammaṁ karoti, khantimettānuddayasampanno aṅke nisinnaṁ puttaṁ",
  "atk-s0513a11:854_6": "paritosayamāno viya sabbasatte paritosayamāno dhammena rajjaṁ kāreti. Tasseko amacco",
  "atk-s0513a11:854_7": "antepure padubbhitvā aparabhāge pākaṭo jāto. Amaccā rañño ārocesuṁ. Rājā pariggaṇhanto",
  "atk-s0513a11:854_8": "attanā paccakkhato ñatvā taṁ amaccaṁ pakkosāpetvā ‘‘andhabāla ayuttaṁ te kataṁ, na",
  "atk-s0513a11:854_9": "tvaṁ mama vijite vasituṁ arahasi, attano dhanañca puttadāre ca gahetvā aññattha yāhī’’ti",
  "atk-s0513a11:854_10": "raṭṭhā pabbājesi. So nikkhamitvā kāsiraṭṭhaṁ atikkamma kosalajanapadaṁ gantvā kosalarājānaṁ",
  "atk-s0513a11:854_11": "upaṭṭhahanto anukkamena rañño abbhantariko vissāsiko jāto.",
  "atk-s0513a11:855_0": "So ekadivasaṁ kosalarājānaṁ āha – ‘‘deva bārāṇasirajjaṁ nāma nimmakkhikamadhupaṭalasadisaṁ,",
  "atk-s0513a11:855_1": "rājā atimuduko, appeneva balavāhanena sakkā bārāṇasirajjaṁ gaṇhitu’’nti. Rājā tassa",
  "atk-s0513a11:855_2": "vacanaṁ sutvā ‘‘bārāṇasirajjaṁ nāma mahā, ayañca ‘appeneva balavāhanena sakkā bārāṇasirajjaṁ",
  "atk-s0513a11:855_3": "gaṇhitu’nti āha, kiṁ nu kho pana payuttakacoro siyā’’ti cintetvā ‘‘payuttakosi maññe’’ti",
  "atk-s0513a11:855_4": "āha. ‘‘Nāhaṁ, deva, payuttako, saccameva vadāmi. Sace me na saddahatha, manusse pesetvā",
  "atk-s0513a11:855_5": "paccantagāmaṁ hanāpetha, te manusse gahetvā attano santikaṁ nīte dhanaṁ datvā vissajjessatī’’ti.",
  "atk-s0513a11:855_6": "Rājā ‘‘ayaṁ ativiya sūro hutvā vadati, vīmaṁsissāmi tāvā’’ti attano purise pesetvā",
  "atk-s0513a11:855_7": "paccantagāmaṁ hanāpesi. Manussā te core gahetvā bārāṇasirañño dassesuṁ. Rājā te disvā",
  "atk-s0513a11:855_8": "‘‘tātā, kasmā gāmaṁ hanathā’’ti pucchi. ‘‘Jīvituṁ asakkontā, devā’’ti vutte rājā",
  "atk-s0513a11:855_9": "‘‘atha kasmā mama santikaṁ nāgamittha, itodāni paṭṭhāya evarūpaṁ kammaṁ mā karitthā’’ti",
  "atk-s0513a11:855_10": "tesaṁ dhanaṁ datvā vissajjesi. Te gantvā kosalarañño taṁ pavattiṁ ārocesuṁ. So ettakenāpi",
  "atk-s0513a11:855_11": "gantuṁ avisahanto puna majjhejanapadaṁ hanāpesi. Tepi core rājā tatheva dhanaṁ datvā",
  "atk-s0513a11:855_12": "vissajjesi. So ettakenāpi agantvā puna pesetvā antaravīthiyaṁ vilumpāpesi, rājā tesampi",
  "atk-s0513a11:855_13": "corānaṁ dhanaṁ datvā vissajjesiyeva. Tadā kosalarājā ‘‘ativiya dhammiko rājā’’ti",
  "atk-s0513a11:855_14": "ñatvā ‘‘bārāṇasirajjaṁ gahessāmī’’ti balavāhanaṁ ādāya niyyāsi.",
  "atk-s0513a11:856_0": "Tadā pana bārāṇasirañño mattavāraṇepi abhimukhaṁ āgacchante anivattanadhammā asaniyāpi",
  "atk-s0513a11:856_1": "sīse patantiyā asantasanasabhāvā sīlavamahārājassa ruciyā sati sakalajambudīpe rajjaṁ",
  "atk-s0513a11:856_2": "gahetuṁ samatthā sahassamattā abhejjavarasūrā mahāyodhā honti. Te ‘‘kosalarājā āgacchatī’’ti",
  "atk-s0513a11:856_3": "sutvā rājānaṁ upasaṅkamitvā ‘‘deva, kosalarājā kira ‘bārāṇasirajjaṁ gaṇhissāmī’ti",
  "atk-s0513a11:856_4": "āgacchati, gacchāma, naṁ amhākaṁ rajjasīmaṁ anokkantameva pothetvā gaṇhāmā’’ti vadiṁsu.",
  "atk-s0513a11:856_5": "Rājā ‘‘tātā, maṁ nissāya aññesaṁ kilamanakiccaṁ natthi, rajjatthiko rajjaṁ gaṇhātu,",
  "atk-s0513a11:856_6": "māgamitthā’’ti nivāresi. Kosalarājā rajjasīmaṁ atikkamitvā janapadamajjhaṁ pāvisi.",
  "atk-s0513a11:856_7": "Amaccā punapi rājānaṁ upasaṅkamitvā tatheva vadiṁsu, rājā purimanayeneva nivāresi.",
  "atk-s0513a11:856_8": "Kosalarājā bahinagare ṭhatvā ‘‘rajjaṁ vā detu yuddhaṁ vā’’ti sīlavamahārājassa sāsanaṁ",
  "atk-s0513a11:856_9": "pesesi. Rājā taṁ sutvā ‘‘natthi mayā saddhiṁ yuddhaṁ, rajjaṁ gaṇhātū’’ti paṭisāsanaṁ",
  "atk-s0513a11:856_10": "pesesi. Punapi amaccā rājānaṁ upasaṅkamitvā ‘‘deva, na mayaṁ kosalarañño nagaraṁ",
  "atk-s0513a11:856_11": "pavisituṁ dema, bahinagareyeva naṁ pothetvā gaṇhāmā’’ti āhaṁsu, rājā purimanayeneva",
  "atk-s0513a11:856_12": "nivāretvā nagaradvārāni vivarāpetvā saddhiṁ amaccasahassena mahātale pallaṅkamajjhe nisīdi.",
  "atk-s0513a11:857_0": "Kosalarājā mahantena balavāhanena bārāṇasiṁ pāvisi. So ekampi paṭisattuṁ apassanto",
  "atk-s0513a11:857_1": "rañño nivesanadvāraṁ gantvā amaccagaṇaparivuto apārutadvāre nivesane alaṅkatapaṭiyattaṁ",
  "atk-s0513a11:857_2": "mahātalaṁ āruyha nisinnaṁ nirāparādhaṁ sīlavamahārājānaṁ saddhiṁ amaccasahassena",
  "atk-s0513a11:857_3": "gaṇhāpetvā ‘‘gacchatha, imaṁ rājānaṁ saddhiṁ amaccehi pacchābāhaṁ gāḷhabandhanaṁ",
  "atk-s0513a11:857_4": "bandhitvā āmakasusānaṁ netvā galappamāṇe āvāṭe khanitvā yathā ekopi hatthaṁ ukkhipituṁ",
  "atk-s0513a11:857_5": "na sakkoti, evaṁ paṁsuṁ pakkhipitvā nikhanatha, rattiṁ siṅgālā āgantvā etesaṁ kātabbayuttakaṁ",
  "atk-s0513a11:857_6": "karissantī’’ti āha. Manussā corarañño āṇaṁ sutvā rājānaṁ saddhiṁ amaccehi pacchābāhaṁ",
  "atk-s0513a11:857_7": "gāḷhabandhanaṁ bandhitvā nikkhamiṁsu. Tasmimpi kāle sīlavamahārājā corarañño āghātamattampi",
  "atk-s0513a11:857_8": "nākāsi. Tesupi amaccesu evaṁ bandhitvā nīyamānesu ekopi rañño vacanaṁ bhindituṁ samattho",
  "atk-s0513a11:857_9": "nāma nāhosi. Evaṁ suvinītā kirassa parisā. Atha te rājapurisā sāmaccaṁ sīlavamahārājānaṁ",
  "atk-s0513a11:857_10": "āmakasusānaṁ netvā galappamāṇe āvāṭe khanitvā sīlavamahārājānaṁ majjhe , ubhosu passesu",
  "atk-s0513a11:857_11": "sesaamacceti evaṁ sabbepi āvāṭesu otāretvā paṁsuṁ ākiritvā ghanaṁ ākoṭetvā agamaṁsu.",
  "atk-s0513a11:857_12": "Tadā sīlavamahārājā amacce āmantetvā ‘‘corarañño upari kopaṁ akatvā mettaṁ eva bhāvetha, tātā’’ti ovadi.",
  "atk-s0513a11:858_0": "Atha aḍḍharattasamaye ‘‘manussamaṁsaṁ khādissāmā’’ti siṅgālā āgamiṁsu. Te disvā rājā",
  "atk-s0513a11:858_1": "ca amaccā ca ekappahāreneva saddamakaṁsu, siṅgālā bhītā palāyiṁsu. Te nivattitvā",
  "atk-s0513a11:858_2": "olokentā pacchato kassaci anāgamanabhāvaṁ ñatvā puna paccāgamiṁsu. Itarepi tatheva",
  "atk-s0513a11:858_3": "saddamakaṁsu. Evaṁ yāvatatiyaṁ palāyitvā puna olokentā tesu ekassapi anāgamanabhāvaṁ",
  "atk-s0513a11:858_4": "ñatvā ‘‘vajjhappattā ete bhavissantī’’ti sūrā hutvā nivattitvā puna tesu saddaṁ karontesupi",
  "atk-s0513a11:858_5": "na palāyiṁsu. Jeṭṭhakasiṅgālo rājānaṁ upagañchi, sesā siṅgālā sesānaṁ amaccānaṁ santikaṁ",
  "atk-s0513a11:858_6": "agamaṁsu. Upāyakusalo rājā tassa attano santikaṁ āgatabhāvaṁ ñatvā ḍaṁsituṁ okāsaṁ",
  "atk-s0513a11:858_7": "dento viya gīvaṁ ukkhipitvā taṁ gīvāya ḍaṁsamānaṁ hanukaṭṭhikena ākaḍḍhitvā yante",
  "atk-s0513a11:858_8": "pakkhipitvā viya gāḷhaṁ gaṇhi, nāgabalena raññā hanukaṭṭhikena ākaḍḍhitvā gīvāya",
  "atk-s0513a11:858_9": "gāḷhaṁ gahitasiṅgālo attānaṁ mocetuṁ asakkonto maraṇabhayatajjito mahāviravaṁ viravi.",
  "atk-s0513a11:858_10": "Avasesā siṅgālā tassa taṁ aṭṭassaraṁ sutvā ‘‘ekena purisena suggahito bhavissatī’’ti",
  "atk-s0513a11:858_11": "amacce upasaṅkamituṁ asakkontā maraṇabhayatajjitā sabbe palāyiṁsu. Rañño hanukaṭṭhikena",
  "atk-s0513a11:858_12": "daḷhaṁ katvā gahitasiṅgāle aparāparaṁ sañcarante paṁsu sithilā ahosi. Sopi siṅgālo",
  "atk-s0513a11:858_13": "maraṇabhayabhīto catūhi pādehi rañño uparibhāge paṁsuṁ apabyūhi, rājā paṁsuno sithilabhāvaṁ",
  "atk-s0513a11:858_14": "ñatvā siṅgālaṁ vissajjetvā nāgabalo thāmasampanno aparāparaṁ sañcaranto ubho hatthe",
  "atk-s0513a11:858_15": "ukkhipitvā āvāṭamukhavaṭṭiyaṁ olubbha vātacchinnavalāhako viya nikkhamitvā ṭhito",
  "atk-s0513a11:858_16": "amacce assāsetvā paṁsuṁ viyūhitvā sabbe uddharitvā amaccaparivuto āmakasusāne aṭṭhāsi.",
  "atk-s0513a11:859_0": "Tasmiṁ samaye manussā ekaṁ matamanussaṁ āmakasusāne chaḍḍentā dvinnaṁ yakkhānaṁ sīmantarikāya",
  "atk-s0513a11:859_1": "chaḍḍesuṁ. Te yakkhā taṁ matamanussaṁ bhājetuṁ asakkontā ‘‘na mayaṁ imaṁ bhājetuṁ",
  "atk-s0513a11:859_2": "sakkoma, ayaṁ sīlavarājā dhammiko, esa no bhājetvā dassati, etassa santikaṁ gacchāmā’’ti",
  "atk-s0513a11:859_3": "taṁ matamanussaṁ pāde gahetvā ākaḍḍhantā rañño santikaṁ gantvā ‘‘deva, amhākaṁ imaṁ",
  "atk-s0513a11:859_4": "matakaṁ bhājetvā dehī’’ti āhaṁsu. ‘‘Bho yakkhā, ahaṁ imaṁ tumhākaṁ bhājetvā dadeyyaṁ,",
  "atk-s0513a11:859_5": "aparisuddho panamhi, nhāyissāmi tāvā’’ti. Yakkhā corarañño ṭhapitaṁ vāsitaudakaṁ",
  "atk-s0513a11:859_6": "attano ānubhāvena āharitvā rañño nhānatthāya adaṁsu. Nhatvā ṭhitassa saṁharitvā ṭhapite",
  "atk-s0513a11:859_7": "corarañño sāṭake āharitvā adaṁsu, te nivāsetvā ṭhitassa catujjātiyagandhasamuggaṁ",
  "atk-s0513a11:859_8": "āharitvā adaṁsu, gandhe vilimpitvā ṭhitassa suvaṇṇasamugge maṇitālavaṇṭesu ṭhapitāni",
  "atk-s0513a11:859_9": "nānāpupphāni āharitvā adaṁsu. Pupphāni piḷandhitvā ṭhitakāle ‘‘aññaṁ kiṁ karomā’’ti",
  "atk-s0513a11:859_10": "pucchiṁsu. Rājā attano chātakākāraṁ dassesi, te gantvā corarañño sampāditaṁ nānaggarasabhojanaṁ",
  "atk-s0513a11:859_11": "āharitvā adaṁsu, rājā nhātānulitto sumaṇḍitappasādhito nānaggarasabhojanaṁ bhuñji.",
  "atk-s0513a11:859_12": "Yakkhā corarañño ṭhapitaṁ vāsitapānīyaṁ suvaṇṇabhiṅkāreneva suvaṇṇasarakenapi saddhiṁ",
  "atk-s0513a11:859_13": "āhariṁsu. Athassa pānīyaṁ pivitvā mukhaṁ vikkhāletvā hatthe dhovitvā ṭhitakāle corarañño",
  "atk-s0513a11:859_14": "sampāditaṁ pañcasugandhikasuparibhāvitaṁ tambūlaṁ āharitvā adaṁsu. Taṁ khāditvā ṭhitakāle",
  "atk-s0513a11:859_15": "‘‘aññaṁ kiṁ karomā’’ti pucchiṁsu. Gantvā corarañño ussīsake nikkhittaṁ maṅgalakhaggaṁ",
  "atk-s0513a11:859_16": "āharathāti. Tampi gantvā āhariṁsu. Rājā taṁ khaggaṁ gahetvā taṁ matamanussaṁ ujukaṁ",
  "atk-s0513a11:859_17": "ṭhapāpetvā matthakamajjhe asinā paharitvā dve koṭṭhāse katvā dvinnaṁ yakkhānaṁ samavibhattameva",
  "atk-s0513a11:859_18": "vibhajitvā adāsi, datvā ca pana khaggaṁ dhovitvā sannayhitvā aṭṭhāsi. Atha te yakkhā",
  "atk-s0513a11:859_19": "manussamaṁsaṁ khāditvā suhitā hutvā tuṭṭhacittā ‘‘aññaṁ te, mahārāja, kiṁ karomā’’ti",
  "atk-s0513a11:859_20": "pucchiṁsu. Tena hi tumhe attano ānubhāvena maṁ corarañño sirigabbhe otāretha, ime",
  "atk-s0513a11:859_21": "ca amacce attano attano gehesu patiṭṭhāpethāti. Te ‘‘sādhu devā’’ti sampaṭicchitvā tathā akaṁsu.",
  "atk-s0513a11:860_0": "Tasmiṁ samaye corarājā alaṅkatasirigabbhe sirisayanapiṭṭhe nipanno niddāyati. Rājā",
  "atk-s0513a11:860_1": "tassa pamattassa niddāyantassa khaggatalena udaraṁ pahari. So bhīto pabujjhitvā dīpālokena",
  "atk-s0513a11:860_2": "sīlavamahārājānaṁ sañjānitvā sayanā uṭṭhāya satiṁ upaṭṭhapetvā ṭhito rājānaṁ āha",
  "atk-s0513a11:860_3": "‘‘mahārāja, evarūpāya rattiyā gahitārakkhe pihitadvāre bhavane ārakkhamanussehi nirokāse",
  "atk-s0513a11:860_4": "ṭhāne khaggaṁ sannayhitvā alaṅkatapaṭiyatto kathaṁ nāma tvaṁ imaṁ sayanapiṭṭhaṁ āgatosī’’ti.",
  "atk-s0513a11:860_5": "Rājā attano āgamanākāraṁ sabbaṁ vitthārato kathesi. Taṁ sutvā corarājā saṁviggamānaso",
  "atk-s0513a11:860_6": "‘‘mahārāja, ahaṁ manussabhūtopi samāno tumhākaṁ guṇe na jānāmi, paresaṁ lohitamaṁsakhādakehi",
  "atk-s0513a11:860_7": "pana kakkhaḷehi pharusehi yakkhehi tava guṇā ñātā, na dānāhaṁ, narinda , evarūpe",
  "atk-s0513a11:860_8": "sīlasampanne tayi dubbhissāmī’’ti khaggaṁ ādāya sapathaṁ katvā rājānaṁ khamāpetvā",
  "atk-s0513a11:860_9": "mahāsayane nipajjāpetvā attanā khuddakamañcake nipajjitvā pabhātāya rattiyā uṭṭhite",
  "atk-s0513a11:860_10": "sūriye bheriṁ carāpetvā sabbaseniyo ca amaccabrāhmaṇagahapatike ca sannipātāpetvā",
  "atk-s0513a11:860_11": "tesaṁ purato ākāse puṇṇacandaṁ ukkhipanto viya sīlavarañño guṇe kathetvā parisamajjheyeva",
  "atk-s0513a11:860_12": "puna rājānaṁ khamāpetvā rajjaṁ paṭicchāpetvā ‘‘mahārāja, ito paṭṭhāya tumhākaṁ uppanno",
  "atk-s0513a11:860_13": "corūpaddavo mayhaṁ bhāro, mayā gahitārakkhā tumhe rajjaṁ karothā’’ti vatvā pesuññakārakassa",
  "atk-s0513a11:860_14": "āṇaṁ kāretvā attano balavāhanaṁ ādāya sakaraṭṭhameva gato.",
  "atk-s0513a11:861_0": "Sīlavarājāpi kho alaṅkatapaṭiyatto setacchattassa heṭṭhā sarabhapādake kañcanapallaṅke",
  "atk-s0513a11:861_1": "nisinno attano sampattiṁ oloketvā ‘‘ayañca evarūpā sampatti amaccasahassassa ca jīvitapaṭilābho",
  "atk-s0513a11:861_2": "mayi vīriyaṁ akaronte na kiñci abhavissa, vīriyabalena panāhaṁ naṭṭhañca imaṁ yasaṁ",
  "atk-s0513a11:861_3": "paṭilabhiṁ, amaccasahassassa ca jīvitadānaṁ adāsiṁ, āsacchedaṁ vata akatvā vīriyameva",
  "atk-s0513a11:861_4": "kattabbaṁ. Katavīriyassa hi phalaṁ nāma evaṁ samijjhatī’’ti cintetvā udānavasena imaṁ gāthamāha –",
  "atk-s0513a11:862": "51.",
  "atk-s0513a11:863": " ‘‘Āsīsetheva puriso, na nibbindeyya paṇḍito;",
  "atk-s0513a11:864": "Passāmi vohaṁ attānaṁ, yathā icchiṁ tathā ahū’’ti.",
  "atk-s0513a11:865_0": "Tattha āsīsethevāti ‘‘evāhaṁ vīriyaṁ ārabhanto imamhā dukkhā muccissāmī’’ti attano",
  "atk-s0513a11:865_1": "vīriyabalena āsaṁ karotheva. Na nibbindeyya paṇḍitoti paṇḍito upāyakusalo yuttaṭṭhāne",
  "atk-s0513a11:865_2": "vīriyaṁ karonto ‘‘ahaṁ imassa vīriyassa phalaṁ na labhissāmī’’ti na ukkaṇṭheyya,",
  "atk-s0513a11:865_3": "āsacchedaṁ kareyyāti attho. Passāmi vohaṁ attānanti ettha voti nipātamattaṁ , ahaṁ",
  "atk-s0513a11:865_4": "ajja attānaṁ passāmi. Yathā icchiṁ tathā ahūti ahañhi āvāṭe nikhāto tamhā dukkhā",
  "atk-s0513a11:865_5": "muccitvā puna attano rajjasampattiṁ icchiṁ, so ahaṁ imaṁ sampattiṁ pattaṁ attānaṁ",
  "atk-s0513a11:865_6": "passāmi. Yathevāhaṁ pubbe icchiṁ, tatheva me attā jātoti. Evaṁ bodhisatto ‘‘aho vata",
  "atk-s0513a11:865_7": "bho sīlasampannānaṁ vīriyaphalaṁ nāma samijjhatī’’ti imāya gāthāya udānaṁ udānetvā",
  "atk-s0513a11:865_8": "yāvajīvaṁ puññāni katvā yathākammaṁ gato.",
  "atk-s0513a11:866_0": "Satthāpi imaṁ dhammadesanaṁ āharitvā saccāni pakāsesi, saccapariyosāne ossaṭṭhavīriyo",
  "atk-s0513a11:866_1": "bhikkhu arahatte patiṭṭhāsi. Satthā anusandhiṁ ghaṭetvā jātakaṁ samodhānesi – ‘‘tadā",
  "atk-s0513a11:866_2": "paduṭṭhāmacco devadatto ahosi, amaccasahassaṁ buddhaparisā, sīlavamahārājā pana ahameva ahosi’’nti.",
  "atk-s0513a11:867": "Mahāsīlavajātakavaṇṇanā paṭhamā.",
  "atk-s0513a11:869": " [52] 2. Cūḷajanakajātakavaṇṇanā",
  "atk-s0513a11:870_0": "Vāyametheva purisoti idaṁ satthā jetavane viharanto ossaṭṭhavīriyamevārabbha kathesi.",
  "atk-s0513a11:870_1": "Tattha yaṁ vattabbaṁ, taṁ sabbaṁ mahājanakajātake (jā. 2.22.123 ādayo) āvi bhavissati.",
  "atk-s0513a11:870_2": "Janakarājā pana setacchattassa heṭṭhā nisinno imaṁ gāthamāha –",
  "atk-s0513a11:871": "52.",
  "atk-s0513a11:872": " ‘‘Vāyametheva puriso, na nibbindeyya paṇḍito;",
  "atk-s0513a11:873": "Passāmi vohaṁ attānaṁ, udakā thalamubbhata’’nti.",
  "atk-s0513a11:874_0": "Tattha vāyamethevāti vāyāmaṁ karotheva. Udakā thalamubbhatanti udakato thalamuttiṇṇaṁ",
  "atk-s0513a11:874_1": "thale patiṭṭhitaṁ attānaṁ passāmīti. Idhāpi ossaṭṭhavīriyo bhikkhu arahattaṁ patto,",
  "atk-s0513a11:874_2": "janakarājā sammāsambuddhova ahosīti.",
  "atk-s0513a11:875": "Cūḷajanakajātakavaṇṇanā dutiyā.",
  "atk-s0513a11:877": " [53] 3. Puṇṇapātijātakavaṇṇanā",
  "atk-s0513a11:878_0": "Tathevapuṇṇā pātiyoti idaṁ satthā jetavane viharanto visavāruṇiṁ ārabbha kathesi.",
  "atk-s0513a11:878_1": "Ekaṁ samayaṁ sāvatthiyaṁ surādhuttā sannipatitvā mantayiṁsu – ‘‘surāmūlaṁ no khīṇaṁ,",
  "atk-s0513a11:878_2": "kahaṁ nu kho labhissāmā’’ti. Atheko kakkhaḷadhutto āha ‘‘mā cintayittha, attheko",
  "atk-s0513a11:878_3": "upāyo’’ti. ‘‘Kataro upāyo nāmā’’ti? ‘‘Anāthapiṇḍiko aṅgulimuddikā piḷandhitvā maṭṭhasāṭakanivattho",
  "atk-s0513a11:878_4": "rājupaṭṭhānaṁ gacchati, mayaṁ surāpātiyaṁ visaññīkaraṇaṁ bhesajjaṁ pakkhipitvā āpānaṁ",
  "atk-s0513a11:878_5": "sajjetvā nisīditvā anāthapiṇḍikassa āgamanakāle ‘ito ehi mahāseṭṭhī’ti pakkositvā",
  "atk-s0513a11:878_6": "taṁ suraṁ pāyetvā visaññībhūtassa aṅgulimuddikā ca sāṭake ca gahetvā surāmūlaṁ karissāmā’’ti.",
  "atk-s0513a11:878_7": "Te ‘‘sādhū’’ti sampaṭicchitvā tathā katvā seṭṭhissa āgamanakāle paṭimaggaṁ gantvā",
  "atk-s0513a11:878_8": "‘‘sāmi, ito tāva āgacchatha , ayaṁ amhākaṁ santike atimanāpā surā, thokaṁ pivitvā",
  "atk-s0513a11:878_9": "gacchathā’’ti vadiṁsu. Sotāpanno ariyasāvako kiṁ suraṁ pivissati, anatthiko samānopi",
  "atk-s0513a11:878_10": "pana ‘‘ime dhutte pariggaṇhissāmī’’ti tesaṁ āpānabhūmiṁ gantvā tesaṁ kiriyaṁ oloketvā",
  "atk-s0513a11:878_11": "‘‘ayaṁ surā imehi iminā nāma kāraṇena yojitā’’ti ñatvā ‘‘ito dāni paṭṭhāya ime ito",
  "atk-s0513a11:878_12": "palāpessāmī’’ti cintetvā āha – ‘‘hare duṭṭhadhuttā, tumhe ‘surāpātiyaṁ bhesajjaṁ",
  "atk-s0513a11:878_13": "pakkhipitvā āgatāgate pāyetvā visaññī katvā vilumpissāmā’ti āpānamaṇḍalaṁ sajjetvā",
  "atk-s0513a11:878_14": "nisinnā kevalaṁ imaṁ suraṁ vaṇṇetha, ekopi taṁ ukkhipitvā pivituṁ na ussahati. Sace",
  "atk-s0513a11:878_15": "ayaṁ ayojitā assa, imaṁ tumheva piveyyāthā’’ti te dhutte tajjetvā tato palāpetvā",
  "atk-s0513a11:878_16": "attano gehaṁ gantvā ‘‘dhuttehi katakāraṇaṁ tathāgatassa ārocessāmī’’ti cintento jetavanaṁ",
  "atk-s0513a11:878_17": "gantvā ārocesi. Satthā ‘‘idāni tāva gahapati te dhuttā taṁ vañcetukāmā jātā, pubbe",
  "atk-s0513a11:878_18": "pana paṇḍitepi vañcetukāmā ahesu’’nti vatvā tena yācito atītaṁ āhari.",
  "atk-s0513a11:879_0": "Atīte bārāṇasiyaṁ brahmadatte rajjaṁ kārente bodhisatto bārāṇasiseṭṭhi ahosi. Tadāpete",
  "atk-s0513a11:879_1": "dhuttā evameva sammantetvā suraṁ yojetvā bārāṇasiseṭṭhissa āgamanakāle paṭimaggaṁ",
  "atk-s0513a11:879_2": "gantvā evameva kathayiṁsu. Seṭṭhi anatthikopi hutvā te pariggaṇhitukāmo gantvā tesaṁ",
  "atk-s0513a11:879_3": "kiriyaṁ oloketvā ‘‘idaṁ nāmete kātukāmā, palāpessāmi ne ito’’ti cintetvā evamāha",
  "atk-s0513a11:879_4": "‘‘bhonto, dhuttā suraṁ pivitvā rājakulaṁ gantuṁ nāma ayuttaṁ, rājānaṁ disvā puna",
  "atk-s0513a11:879_5": "āgacchanto jānissāmi, tumhe idheva nisīdathā’’ti rājupaṭṭhānaṁ gantvā paccāgañchi.",
  "atk-s0513a11:879_6": "Dhuttā ‘‘ito etha, sāmī’’ti. Sopi tattha gantvā bhesajjena saṁyojitā surāpātiyo oloketvā",
  "atk-s0513a11:879_7": "evamāha ‘‘bhonto dhuttā tumhākaṁ kiriyā mayhaṁ na ruccati, tumhākaṁ surāpātiyo yathāpūritāva",
  "atk-s0513a11:879_8": "ṭhitā, tumhe kevalaṁ suraṁ vaṇṇetha, na pana pivatha. Sacāyaṁ manāpā assa, tumhepi",
  "atk-s0513a11:879_9": "piveyyātha, imāya pana visasaṁyuttāya bhavitabba’’nti tesaṁ manorathaṁ bhindanto imaṁ gāthamāha –",
  "atk-s0513a11:880": "53.",
  "atk-s0513a11:881": " ‘‘Tatheva puṇṇā pātiyo, aññāyaṁ vattate kathā;",
  "atk-s0513a11:882": "Ākāraṇena jānāmi, na cāyaṁ bhaddikā surā’’ti.",
  "atk-s0513a11:883_0": "Tattha tathevāti yathā mayā gamanakāle diṭṭhā, idānipi imā surāpātiyo tatheva puṇṇā.",
  "atk-s0513a11:883_1": "Aññāyaṁ vattate kathāti yā ayaṁ tumhākaṁ surāvaṇṇanakathā vattati, sā aññāva abhūtā",
  "atk-s0513a11:883_2": "atacchā. Yadi hi esā surā manāpā assa, tumhepi piveyyātha, upaḍḍhapātiyo avasisseyyuṁ.",
  "atk-s0513a11:883_3": "Tumhākaṁ pana ekenāpi surā na pītā. Ākāraṇena jānāmīti tasmā iminā kāraṇena jānāmi.",
  "atk-s0513a11:883_4": "Na cāyaṁ bhaddikā surāti ‘‘nevāyaṁ bhaddikā surā, visasaṁyojitāya etāya bhavitabba’’nti",
  "atk-s0513a11:883_5": "dhutte niggaṇhitvā yathā na puna evarūpaṁ karonti, tathā te tajjetvā vissajjesi.",
  "atk-s0513a11:883_6": "So yāvajīvaṁ dānādīni puññāni katvā yathākammaṁ gato.",
  "atk-s0513a11:884": "Satthā imaṁ dhammadesanaṁ āharitvā jātakaṁ samodhānesi – ‘‘tadā dhuttā etarahi dhuttā, bārāṇasiseṭṭhi pana ahameva ahosi’’nti.",
  "atk-s0513a11:885": "Puṇṇapātijātakavaṇṇanā tatiyā.",
  "atk-s0513a11:887": " [54] 4. Kiṁphalajātakavaṇṇanā",
  "atk-s0513a11:888_0": "Nāyaṁrukkho durāruhāti idaṁ satthā jetavane viharanto ekaṁ phalakusalaṁ upāsakaṁ",
  "atk-s0513a11:888_1": "ārabbha kathesi. Eko kira sāvatthivāsī kuṭumbiko buddhappamukhaṁ bhikkhusaṅghaṁ nimantetvā",
  "atk-s0513a11:888_2": "attano ārāme nisīdāpetvā yāgukhajjakaṁ datvā uyyānapālaṁ āṇāpesi ‘‘bhikkhūhi saddhiṁ",
  "atk-s0513a11:888_3": "uyyāne vicaritvā ayyānaṁ ambādīni nānāphalāni dehī’’ti. So ‘‘sādhū’’ti paṭissuṇitvā",
  "atk-s0513a11:888_4": "bhikkhūsaṅghamādāya uyyāne vicaranto rukkhaṁ ulloketvāva ‘‘etaṁ phalaṁ āmaṁ, etaṁ",
  "atk-s0513a11:888_5": "na supakkaṁ, etaṁ supakka’’nti jānāti. Yaṁ so vadati, taṁ tatheva hoti. Bhikkhū gantvā",
  "atk-s0513a11:888_6": "tathāgatassa ārocesuṁ ‘‘bhante, ayaṁ uyyānapālo phalakusalo bhūmiyaṁ ṭhitova rukkhaṁ",
  "atk-s0513a11:888_7": "ulloketvā ‘etaṁ phalaṁ āmaṁ, etaṁ na supakkaṁ, etaṁ supakka’nti jānāti. Yaṁ so vadati,",
  "atk-s0513a11:888_8": "taṁ tatheva hotī’’ti. Satthā ‘‘na, bhikkhave, ayameva uyyānapālo phalakusalo, pubbe",
  "atk-s0513a11:888_9": "paṇḍitāpi phalakusalāyeva ahesu’’nti vatvā atītaṁ āhari.",
  "atk-s0513a11:889_0": "Atīte bārāṇasiyaṁ brahmadatte rajjaṁ kārente bodhisatto satthavāhakule nibbattitvā",
  "atk-s0513a11:889_1": "vayappatto pañcahi sakaṭasatehi vaṇijjaṁ karonto ekasmiṁ kāle mahāvattaniaṭaviṁ patvā",
  "atk-s0513a11:889_2": "aṭavimukhe ṭhatvā sabbe manusse sannipātāpetvā ‘‘imissā aṭaviyā visarukkhā nāma honti,",
  "atk-s0513a11:889_3": "visapattāni, visapupphāni, visaphalāni, visamadhūni hontiyeva, pubbe tumhehi aparibhuttaṁ,",
  "atk-s0513a11:889_4": "yaṁ kiñci pattaṁ vā pupphaṁ vā phalaṁ vā pallavaṁ vā maṁ aparipucchitvā mā khādathā’’ti",
  "atk-s0513a11:889_5": "āha. Te ‘‘sādhū’’ti sampaṭicchitvā aṭaviṁ otariṁsu. Aṭavimukhe ca ekasmiṁ gāmadvāre",
  "atk-s0513a11:889_6": "kiṁphalarukkho nāma atthi, tassa khandhasākhāpalāsapupphaphalāni sabbāni ambasadisāneva",
  "atk-s0513a11:889_7": "honti. Na kevalaṁ vaṇṇasaṇṭhānatova, gandharasehipissa āmapakkāni phalāni ambaphalasadisāneva,",
  "atk-s0513a11:889_8": "khāditāni pana halāhalavisaṁ viya taṅkhaṇaññeva jīvitakkhayaṁ pāpenti. Purato gacchantā",
  "atk-s0513a11:889_9": "ekacce lolapurisā ‘‘amburukkho aya’’nti saññāya phalāni khādiṁsu, ekacce ‘‘satthavāhaṁ",
  "atk-s0513a11:889_10": "pucchitvāva khādissāmā’’ti hatthena gahetvā aṭṭhaṁsu. Te satthavāhe āgate ‘‘ayya,",
  "atk-s0513a11:889_11": "imāni ambaphalāni khādāmā’’ti pucchiṁsu. Bodhisatto ‘‘nāyaṁ ambarukkho’’ti ñatvā",
  "atk-s0513a11:889_12": "‘‘kiṁ phalarukkho nāmesa, nāyaṁ ambarukkho, mā khāditthā’’ti vāretvā ye khādiṁsu.",
  "atk-s0513a11:889_13": "Tepi vamāpetvā catumadhuraṁ pāyetvā niroge akāsi.",
  "atk-s0513a11:890_0": "Pubbe pana imasmiṁ rukkhamūle manussā nivāsaṁ kappetvā ‘‘ambaphalānī’’ti saññāya",
  "atk-s0513a11:890_1": "imāni visaphalāni khāditvā jīvitakkhayaṁ pāpuṇanti. Punadivase gāmavāsino nikkhamitvā",
  "atk-s0513a11:890_2": "matamanusse disvā pāde gaṇhitvā paṭicchannaṭṭhāne chaḍḍetvā sakaṭehi saddhiṁyeva",
  "atk-s0513a11:890_3": "sabbaṁ tesaṁ santakaṁ gahetvā gacchanti. Te taṁ divasampi aruṇuggamanakāleyeva ‘‘mayhaṁ",
  "atk-s0513a11:890_4": "balibaddo bhavissati, mayhaṁ sakaṭaṁ, mayhaṁ bhaṇḍa’’nti vegena taṁ rukkhamūlaṁ gantvā",
  "atk-s0513a11:890_5": "manusse niroge disvā ‘‘kathaṁ tumhe imaṁ rukkhaṁ ‘nāyaṁ ambarukkho’ti jānitthā’’ti",
  "atk-s0513a11:890_6": "pucchiṁsu. Te ‘‘mayaṁ na jānāma, satthavāhajeṭṭhako no jānātī’’ti āhaṁsu. Manussā",
  "atk-s0513a11:890_7": "bodhisattaṁ pucchiṁsu ‘‘paṇḍita, kinti katvā tvaṁ imassa rukkhassa anambarukkhabhāvaṁ",
  "atk-s0513a11:890_8": "aññāsī’’ti? So ‘‘dvīhi kāraṇehi aññāsi’’nti vatvā imaṁ gāthamāha –",
  "atk-s0513a11:891": "54.",
  "atk-s0513a11:892": " ‘‘Nāyaṁ rukkho durāruho, napi gāmato ārakā;",
  "atk-s0513a11:893": "Ākāraṇena jānāmi, nāyaṁ sāduphalo dumo’’ti.",
  "atk-s0513a11:894_0": "Tattha nāyaṁ rukkho durāruhoti ayaṁ visarukkho na dukkhāruho, ukkhipitvā ṭhapitanisseṇī",
  "atk-s0513a11:894_1": "viya sukhenārohituṁ sakkāti vadati. Napi gāmato ārakāti gāmato dūre ṭhitopi na hoti,",
  "atk-s0513a11:894_2": "gāmadvāre ṭhitoyevāti dīpeti. Ākāraṇena jānāmīti iminā duvidhena kāraṇenāhaṁ imaṁ",
  "atk-s0513a11:894_3": "rukkhaṁ jānāmi. Kinti? Nāyaṁ sāduphalo dumoti. Sace hi ayaṁ madhuraphalo ambarukkho",
  "atk-s0513a11:894_4": "abhavissa, evaṁ sukhāruḷhe avidūre ṭhite etasmiṁ ekampi phalaṁ na tiṭṭheyya, phalakhādakamanussehi",
  "atk-s0513a11:894_5": "niccaṁ parivutova assa. Evaṁ ahaṁ attano ñāṇena paricchinditvā imassa visarukkhabhāvaṁ",
  "atk-s0513a11:894_6": "aññāsinti mahājanassa dhammaṁ desetvā sotthigamanaṁ gato.",
  "atk-s0513a11:895_0": "Satthāpi ‘‘evaṁ, bhikkhave, pubbe paṇḍitāpi phalakusalā ahesu’’nti imaṁ dhammadesanaṁ",
  "atk-s0513a11:895_1": "āharitvā anusandhiṁ ghaṭetvā jātakaṁ samodhānesi – ‘‘tadā parisā buddhaparisā ahesuṁ,",
  "atk-s0513a11:895_2": "satthavāho pana ahameva ahosi’’nti.",
  "atk-s0513a11:896": "Kiṁphalajātakavaṇṇanā catutthā.",
  "atk-s0513a11:898": " [55] 5. Pañcāvudhajātakavaṇṇanā",
  "atk-s0513a11:899_0": "Yoalīnena cittenāti idaṁ satthā jetavane viharanto ekaṁ ossaṭṭhavīriyaṁ bhikkhuṁ",
  "atk-s0513a11:899_1": "ārabbha kathesi. Tañhi bhikkhuṁ satthā āmantetvā ‘‘saccaṁ kira tvaṁ bhikkhu ossaṭṭhavīriyosī’’ti",
  "atk-s0513a11:899_2": "pucchitvā ‘‘saccaṁ, bhagavā’’ti vutte ‘‘bhikkhu pubbe paṇḍitā vīriyaṁ kātuṁ yuttaṭṭhāne",
  "atk-s0513a11:899_3": "vīriyaṁ katvā rajjasampattiṁ pāpuṇiṁsū’’ti vatvā atītaṁ āhari.",
  "atk-s0513a11:900_0": "Atīte bārāṇasiyaṁ brahmadatte rajjaṁ kārente bodhisatto tassa rañño aggamahesiyā",
  "atk-s0513a11:900_1": "kucchismiṁ nibbatti. Tassa nāmaggahaṇadivase aṭṭhasate brāhmaṇe sabbakāmehi santappetvā",
  "atk-s0513a11:900_2": "lakkhaṇāni pucchiṁsu. Lakkhaṇakusalā brāhmaṇā lakkhaṇasampattiṁ disvā ‘‘puññasampanno,",
  "atk-s0513a11:900_3": "mahārāja, kumāro tumhākaṁ accayena rajjaṁ pāpuṇissati, pañcāvudhakamme paññāto pākaṭo",
  "atk-s0513a11:900_4": "jambudīpe aggapuriso bhavissatī’’ti byākariṁsu. Rājā brāhmaṇānaṁ vacanaṁ sutvā kumārassa",
  "atk-s0513a11:900_5": "nāmaṁ gaṇhanto ‘‘pañcāvudhakumāro’’ti nāmaṁ akāsi. Atha naṁ viññutaṁ patvā soḷasavassuddese",
  "atk-s0513a11:900_6": "ṭhitaṁ rājā āmantetvā ‘‘tāta, sippaṁ uggaṇhāhī’’ti āha. ‘‘Kassa santike uggaṇhāmi,",
  "atk-s0513a11:900_7": "devā’’ti? ‘‘Gaccha, tāta, gandhāraraṭṭhe takkasilanagare disāpāmokkhassa ācariyassa",
  "atk-s0513a11:900_8": "santike uggaṇha, idañcassa ācariyabhāgaṁ dajjeyyāsī’’ti sahassaṁ datvā uyyojesi.",
  "atk-s0513a11:900_9": "So tattha gantvā sippaṁ sikkhitvā ācariyena dinnaṁ pañcāvudhaṁ gahetvā ācariyaṁ vanditvā",
  "atk-s0513a11:900_10": "takkasilanagarato nikkhamitvā sannaddhapañcāvudho bārāṇasimaggaṁ paṭipajji.",
  "atk-s0513a11:901_0": "So antarāmagge silesalomayakkhena nāma adhiṭṭhitaṁ ekaṁ aṭaviṁ pāpuṇi. Atha naṁ aṭavimukhe",
  "atk-s0513a11:901_1": "manussā disvā ‘‘bho māṇava, mā imaṁ aṭaviṁ pavisa, silesalomayakkho nāmettha atthi,",
  "atk-s0513a11:901_2": "so diṭṭhadiṭṭhe manusse jīvitakkhayaṁ pāpetī’’ti vārayiṁsu. Bodhisatto attānaṁ takkento",
  "atk-s0513a11:901_3": "asambhītakesarasīho viya aṭaviṁ pāvisiyeva. Tasmiṁ aṭavimajjhaṁ sampatte so yakkho",
  "atk-s0513a11:901_4": "tālamatto hutvā kūṭāgāramattaṁ sīsaṁ pattappamāṇāni akkhīni, dakalimakuḷamattā dve",
  "atk-s0513a11:901_5": "dāṭhā ca māpetvā setamukho kabarakucchi nīlahatthapādo hutvā bodhisattassa attānaṁ",
  "atk-s0513a11:901_6": "dassetvā ‘‘kahaṁ yāsi, tiṭṭha bhakkhosi me’’ti āha. Atha naṁ bodhisatto ‘‘yakkha,",
  "atk-s0513a11:901_7": "ahaṁ attānaṁ takketvā idha paviṭṭho, tvaṁ appamatto hutvā maṁ upagaccheyyāsi. Visapītena",
  "atk-s0513a11:901_8": "hi sarena taṁ vijjhitvā ettheva pātessāmī’’ti santajjetvā halāhalavisapītaṁ saraṁ",
  "atk-s0513a11:901_9": "sannayhitvā muñci, so yakkhassa lomesuyeva allīyi. Tato aññaṁ, tato aññanti evaṁ",
  "atk-s0513a11:901_10": "paññāsa sare muñci, sabbe tassa lomesuyeva allīyiṁsu. Yakkho sabbepi te sare phoṭetvā",
  "atk-s0513a11:901_11": "attano pādamūleyeva pātetvā bodhisattaṁ upasaṅkami.",
  "atk-s0513a11:902_0": "Bodhisatto punapi taṁ tajjetvā khaggaṁ kaḍḍhitvā pahari, tettiṁsaṅgulāyato khaggo",
  "atk-s0513a11:902_1": "lomesuyeva allīyi. Atha naṁ kaṇayena pahari, sopi lomesuyeva allīyi. Tassa allīnabhāvaṁ",
  "atk-s0513a11:902_2": "ñatvā muggarena pahari, sopi lomesuyeva allīyi. Tassa allīnabhāvaṁ ñatvā kuntena",
  "atk-s0513a11:902_3": "pahari, sopi lomesuyeva allīyi. Tassa allīnabhāvaṁ ñatvā ‘‘bho yakkhana, te ahaṁ",
  "atk-s0513a11:902_4": "‘pañcāvudhakumāro nāmā’ti sutapubbo, ahaṁ tayā adhiṭṭhitaṁ aṭaviṁ pavisanto na dhanuādīni",
  "atk-s0513a11:902_5": "takketvā paviṭṭho, attānaṁyeva pana takketvā paviṭṭho, ajja taṁ pothetvā cuṇṇavicuṇṇaṁ",
  "atk-s0513a11:902_6": "karissāmī’’ti unnādento attānaṁ takketvā dakkhiṇahatthena yakkhaṁ pahari, hattho",
  "atk-s0513a11:902_7": "lomesuyeva allīyi. Vāmahatthena pahari, sopi allīyi. Dakkhiṇapādena pahari, sopi",
  "atk-s0513a11:902_8": "allīyi. Vāmapādena pahari, sopi allīyi. ‘‘Sīsena taṁ pothetvā cuṇṇavicuṇṇaṁ karissāmī’’ti",
  "atk-s0513a11:902_9": "sīsena pahari, tampi lomesuyeva allīyi. So pañcoḍḍito pañcasu ṭhānesu baddho olambantopi",
  "atk-s0513a11:902_10": "nibbhayo nissārajjova ahosi.",
  "atk-s0513a11:903_0": "Yakkho cintesi ‘‘ayaṁ eko purisasīho purisājānīyo, na purisamattova, mādisena nāmassa",
  "atk-s0513a11:903_1": "yakkhena gahitassa santāsamattampi na bhavissati, mayā imaṁ maggaṁ hanantena ekopi",
  "atk-s0513a11:903_2": "evarūpo puriso na diṭṭhapubbo, kasmā nu kho esa na bhāyatī’’ti. So taṁ khādituṁ avisahanto",
  "atk-s0513a11:903_3": "‘‘kasmā nu kho, tvaṁ māṇava, maraṇabhayaṁ na bhāyasī’’ti pucchi. ‘‘Kiṁkāraṇā, yakkha,",
  "atk-s0513a11:903_4": "bhāyissāmi. Ekasmiñhi attabhāve ekaṁ maraṇaṁ niyatameva, apica mayhaṁ kucchimhi vajirāvudhaṁ",
  "atk-s0513a11:903_5": "atthi. Sace maṁ khādissasi, taṁ āvudhaṁ jīrāpetuṁ na sakkhissasi, taṁ te antāni khaṇḍākhaṇḍikaṁ",
  "atk-s0513a11:903_6": "chinditvā jīvitakkhayaṁ pāpessati. Iti ubhopi nassissāma, iminā kāraṇenāhaṁ na bhāyāmī’’ti.",
  "atk-s0513a11:903_7": "Idaṁ kira bodhisatto attano abbhantare ñāṇāvudhaṁ sandhāya kathesi. Taṁ sutvā yakkho",
  "atk-s0513a11:903_8": "cintesi ‘‘ayaṁ māṇavo saccameva bhaṇati, imassa purisasīhassa sarīrato muggabījamattampi",
  "atk-s0513a11:903_9": "maṁsakhaṇḍaṁ mayhaṁ kucchi jīretuṁ na sakkhissati, vissajjessāmi na’’nti maraṇabhayatajjito",
  "atk-s0513a11:903_10": "bodhisattaṁ vissajjetvā ‘‘māṇava, purisasīho tvaṁ, na te ahaṁ maṁsaṁ khādissāmi,",
  "atk-s0513a11:903_11": "tvaṁ ajja rāhumukhā muttacando viya mama hatthato muccitvā ñātisuhajjamaṇḍalaṁ tosento yāhī’’ti āha.",
  "atk-s0513a11:904_0": "Atha naṁ bodhisatto āha – ‘‘yakkha, ahaṁ tāva gacchissāmi, tvaṁ pana pubbepi akusalaṁ",
  "atk-s0513a11:904_1": "katvā luddo lohitapāṇi pararuhiramaṁsabhakkho yakkho hutvā nibbatto. Sace idhāpi",
  "atk-s0513a11:904_2": "ṭhatvā akusalameva karissasi, andhakārā andhakārameva gamissasi, maṁ diṭṭhakālato",
  "atk-s0513a11:904_3": "paṭṭhāya pana na sakkā tayā akusalaṁ kātuṁ, pāṇātipātakammaṁ nāma niraye tiracchānayoniyaṁ",
  "atk-s0513a11:904_4": "pettivisaye asurakāye ca nibbatteti, manussesu nibbattanibbattaṭṭhāne appāyukasaṁvattanikaṁ",
  "atk-s0513a11:904_5": "hotī’’ti evamādinā nayena pañcannaṁ dussīlyakammānaṁ ādīnavaṁ, pañcannaṁ sīlānaṁ",
  "atk-s0513a11:904_6": "ānisaṁsañca kathetvā nānākāraṇehi yakkhaṁ tajjetvā dhammaṁ desetvā dametvā nibbisevanaṁ",
  "atk-s0513a11:904_7": "katvā pañcasu sīlesu patiṭṭhāpetvā tassāyeva naṁ aṭaviyā balipaṭiggāhakaṁ devataṁ",
  "atk-s0513a11:904_8": "katvā appamādena ovaditvā aṭavito nikkhamitvā aṭavimukhe manussānaṁ ācikkhitvā sannaddhapañcāvudho",
  "atk-s0513a11:904_9": "bārāṇasiṁ gantvā mātāpitaro disvā aparabhāge rajje patiṭṭhāya dhammena rajjaṁ kārento",
  "atk-s0513a11:904_10": "dānādīni puññāni katvā yathākammaṁ gato.",
  "atk-s0513a11:905": "Satthāpi imaṁ dhammadesanaṁ āharitvā abhisambuddho hutvā imaṁ gāthamāha –",
  "atk-s0513a11:906": "55.",
  "atk-s0513a11:907": " ‘‘Yo alīnena cittena, alīnamanaso naro;",
  "atk-s0513a11:908": "Bhāveti kusalaṁ dhammaṁ, yogakkhemassa pattiyā;",
  "atk-s0513a11:909": "Pāpuṇe anupubbena, sabbasaṁyojanakkhaya’’nti.",
  "atk-s0513a11:910_0": "Tatrāyaṁ piṇḍattho – yo puriso alīnena asaṁkuṭitena cittena pakatiyāpi alīnamano",
  "atk-s0513a11:910_1": "alīnajjhāsayova hutvā anavajjaṭṭhena kusalaṁ sattatiṁ sabodhipakkhiyabhedaṁ dhammaṁ",
  "atk-s0513a11:910_2": "bhāveti vaḍḍheti, visālena cittena vipassanaṁ anuyuñjati catūhi yogehi khemassa nibbānassa",
  "atk-s0513a11:910_3": "pattiyā, so evaṁ sabbasaṅkhāresu ‘‘aniccaṁ dukkhaṁ anattā’’ti tilakkhaṇaṁ āropetvā",
  "atk-s0513a11:910_4": "taruṇavipassanato paṭṭhāya uppanne bodhipakkhiyadhamme bhāvento anupubbena ekasaṁyojanampi",
  "atk-s0513a11:910_5": "anavasesetvā sabbasaṁyojanakkhayakarassa catutthamaggassa pariyosāne uppannattā ‘‘sabbasaṁyojanakkhayo’’ti",
  "atk-s0513a11:910_6": "saṅkhyaṁ gataṁ arahattaṁ pāpuṇeyyāti.",
  "atk-s0513a11:911_0": "Evaṁ satthā arahattena dhammadesanāya kūṭaṁ gahetvā matthake cattāri saccāni pakāsesi,",
  "atk-s0513a11:911_1": "saccapariyosāne so bhikkhu arahattaṁ pāpuṇi. Satthā anusandhiṁ ghaṭetvā jātakaṁ samodhānesi",
  "atk-s0513a11:911_2": "– ‘‘tadā yakkho aṅgulimālo ahosi, pañcāvudhakumāro pana ahameva ahosi’’nti.",
  "atk-s0513a11:912": "Pañcāvudhajātakavaṇṇanā pañcamā.",
  "atk-s0513a11:914": " [56] 6. Kañcanakkhandhajātakavaṇṇanā",
  "atk-s0513a11:915_0": "Yopahaṭṭhena cittenāti idaṁ satthā jetavane viharanto aññataraṁ bhikkhuṁ ārabbha",
  "atk-s0513a11:915_1": "kathesi. Eko kira sāvatthivāsī kulaputto satthu dhammadesanaṁ sutvā ratanasāsane",
  "atk-s0513a11:915_2": "uraṁ datvā pabbaji. Athassa ācariyupajjhāyā ‘‘āvuso, ekavidhena sīlaṁ nāma, duvidhena,",
  "atk-s0513a11:915_3": "tividhena, catubbidhena, pañcavidhena, chabbidhena, sattavidhena, aṭṭhavidhena, navavidhena,",
  "atk-s0513a11:915_4": "dasavidhena, bahuvidhena sīlaṁ nāma. Idaṁ cūḷasīlaṁ nāma, idaṁ majjhimasīlaṁ nāma,",
  "atk-s0513a11:915_5": "idaṁ mahāsīlaṁ nāma. Idaṁ pātimokkhasaṁvarasīlaṁ nāma, idaṁ indriyasaṁvarasīlaṁ nāma,",
  "atk-s0513a11:915_6": "idaṁ ājīvapārisuddhisīlaṁ nāma, idaṁ paccayapaṭisevanasīlaṁ nāmā’’ti sīlaṁ ācikkhanti.",
  "atk-s0513a11:915_7": "So cintesi ‘‘idaṁ sīlaṁ nāma atibahu, ahaṁ ettakaṁ samādāya vattituṁ na sakkhissāmi,",
  "atk-s0513a11:915_8": "sīlaṁ pūretuṁ asakkontassa ca nāma pabbajjāya ko attho, ahaṁ gihī hutvā dānādīni",
  "atk-s0513a11:915_9": "puññāni ca karissāmi, puttadārañca posessāmī’’ti. Evañca pana cintetvā ‘‘bhante,",
  "atk-s0513a11:915_10": "ahaṁ sīlaṁ rakkhituṁ na sakkhissāmi, asakkontassa ca nāma pabbajjāya ko attho, ahaṁ",
  "atk-s0513a11:915_11": "hīnāyāvattissāmi, tumhākaṁ pattacīvaraṁ gaṇhathā’’ti āha.",
  "atk-s0513a11:916_0": "Atha naṁ āhaṁsu ‘‘āvuso evaṁ sante dasabalaṁ vanditvāva yāhī’’ti te taṁ ādāya satthu",
  "atk-s0513a11:916_1": "santikaṁ dhammasabhaṁ agamaṁsu. Satthā disvāva ‘‘kiṁ, bhikkhave, anatthikaṁ bhikkhuṁ",
  "atk-s0513a11:916_2": "ādāya āgatatthā’’ti āha. Bhante, ayaṁ bhikkhu ‘‘ahaṁ sīlaṁ rakkhituṁ na sakkhissāmī’’ti",
  "atk-s0513a11:916_3": "pattacīvaraṁ niyyādeti, atha naṁ mayaṁ gahetvā āgatamhāti. ‘‘Kasmā pana tumhe, bhikkhave,",
  "atk-s0513a11:916_4": "imassa bhikkhuno bahuṁ sīlaṁ ācikkhatha. Yattakaṁ esa rakkhituṁ sakkoti, tattakameva",
  "atk-s0513a11:916_5": "rakkhissati. Ito paṭṭhāya tumhe etaṁ mā kiñci avacuttha, ahamettha kattabbaṁ jānissāmi,",
  "atk-s0513a11:916_6": "ehi tvaṁ bhikkhu, kiṁ te bahunā sīlena, tīṇiyeva sīlāni rakkhituṁ sakkhissasī’’ti?",
  "atk-s0513a11:916_7": "‘‘Rakkhissāmi, bhante’’ti. Tena hi tvaṁ ito paṭṭhāya kāyadvāraṁ vacīdvāraṁ manodvāranti",
  "atk-s0513a11:916_8": "tīṇi dvārāni rakkha, mā kāyena pāpakammaṁ kari, mā vācāya, mā manasā. ‘‘Gaccha mā",
  "atk-s0513a11:916_9": "hīnāyāvatti, imāni tīṇiyeva sīlāni rakkhā’’ti. Ettāvatā so bhikkhu tuṭṭhamānaso ‘‘sādhu,",
  "atk-s0513a11:916_10": "bhante, rakkhissāmi imāni tīṇi sīlānī’’ti satthāraṁ vanditvā ācariyupajjhāyehi saddhiṁyeva",
  "atk-s0513a11:916_11": "agamāsi. So tāni tīṇi sīlāni pūrentova aññāsi ‘‘ācariyupajjhāyehi mayhaṁ ācikkhitaṁ",
  "atk-s0513a11:916_12": "sīlampi ettakameva, te pana attano abuddhabhāvena maṁ bujjhāpetuṁ nāsakkhiṁsu, sammāsambuddho",
  "atk-s0513a11:916_13": "attano buddhasubuddhatāya anuttaradhammarājatāya ettakaṁ sīlaṁ tīsuyeva dvāresu pakkhipitvā",
  "atk-s0513a11:916_14": "maṁ gaṇhāpesi, avassayo vata me satthā jāto’’ti vipassanaṁ vaḍḍhetvā katipāheneva",
  "atk-s0513a11:916_15": "arahatte patiṭṭhāsi.",
  "atk-s0513a11:917_0": "Taṁ pavattiṁ ñatvā dhammasabhāyaṁ sannipatitā bhikkhū ‘‘āvuso, taṁ kira bhikkhuṁ",
  "atk-s0513a11:917_1": "‘bahusīlāni rakkhituṁ na sakkomī’ti hīnāyāvattantaṁ sabbāni sīlāni tīhi koṭṭhāsehi",
  "atk-s0513a11:917_2": "saṅkhipitvā gāhāpetvā satthā arahattaṁ pāpesi, aho buddhānaṁ balaṁ nāma acchariya’’nti",
  "atk-s0513a11:917_3": "buddhaguṇe kathentā nisīdiṁsu. Atha satthā āgantvā ‘‘kāya nuttha, bhikkhave, etarahi",
  "atk-s0513a11:917_4": "kathāya sannisinnā’’ti pucchitvā ‘‘imāya nāmā’’ti vutte ‘‘bhikkhave, atigarukopi",
  "atk-s0513a11:917_5": "bhāro koṭṭhāsavasena bhājetvā dinno lahuko viya hoti, pubbepi paṇḍitā mahantaṁ kañcanakkhandhaṁ",
  "atk-s0513a11:917_6": "labhitvā ukkhipituṁ asakkontā vibhāgaṁ katvā ukkhipitvā agamaṁsū’’ti vatvā atītaṁ āhari.",
  "atk-s0513a11:918_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ gāmake kassako ahosi.",
  "atk-s0513a11:918_1": "So ekadivasaṁ aññatarasmiṁ chaḍḍitagāmake khette kasiṁ kasati. Pubbe ca tasmiṁ gāme",
  "atk-s0513a11:918_2": "eko vibhavasampanno seṭṭhi ūrumattapariṇāhaṁ catuhatthāyāmaṁ kañcanakkhandhaṁ nidahitvā",
  "atk-s0513a11:918_3": "kālamakāsi. Tasmiṁ bodhisattassa naṅgalaṁ lagitvā aṭṭhāsi. So ‘‘mūlasantānakaṁ bhavissatī’’ti",
  "atk-s0513a11:918_4": "paṁsuṁ viyūhanto taṁ disvā paṁsunā paṭicchādetvā divasaṁ kasitvā atthaṅgate sūriye",
  "atk-s0513a11:918_5": "yuganaṅgalādīni ekamante nikkhipitvā ‘‘kañcanakkhandhaṁ gaṇhitvā gacchissāmī’’ti",
  "atk-s0513a11:918_6": "taṁ ukkhipituṁ nāsakkhi. Asakkonto nisīditvā ‘‘ettakaṁ kucchibharaṇāya bhavissati,",
  "atk-s0513a11:918_7": "ettakaṁ nidahitvā ṭhapessāmi, ettakena kammante payojessāmi, ettakaṁ dānādipuññakiriyāya",
  "atk-s0513a11:918_8": "bhavissatī’’ti cattāro koṭṭhāse akāsi. Tassevaṁ vibhattakāle so kañcanakkhandho sallahuko",
  "atk-s0513a11:918_9": "viya ahosi. So taṁ ukkhipitvā gharaṁ netvā catudhā vibhajitvā dānādīni puññāni katvā yathākammaṁ gato.",
  "atk-s0513a11:919": "Iti bhagavā imaṁ dhammadesanaṁ āharitvā abhisambuddho hutvā imaṁ gāthamāha –",
  "atk-s0513a11:920": "56.",
  "atk-s0513a11:921": " ‘‘Yo pahaṭṭhena cittena, pahaṭṭhamanaso naro;",
  "atk-s0513a11:922": "Bhāveti kusalaṁ dhammaṁ, yogakkhemassa pattiyā;",
  "atk-s0513a11:923": "Pāpuṇe anupubbena, sabbasaṁyojanakkhaya’’nti.",
  "atk-s0513a11:924": "Tattha pahaṭṭhenāti vinīvaraṇena. Pahaṭṭhamanasoti tāya eva vinīvaraṇatāya pahaṭṭhamānaso, suvaṇṇaṁ viya pahaṁsitvā samujjotitasappabhāsacitto hutvāti attho.",
  "atk-s0513a11:925": "Evaṁ satthā arahattakūṭena desanaṁ niṭṭhāpetvā anusandhiṁ ghaṭetvā jātakaṁ samodhānesi – ‘‘tadā kañcanakkhandhaladdhapuriso ahameva ahosi’’nti.",
  "atk-s0513a11:926": "Kañcanakkhandhajātakavaṇṇanā chaṭṭhā.",
  "atk-s0513a11:928": " [57] 7. Vānarindajātakavaṇṇanā",
  "atk-s0513a11:929_0": "Yassetecaturo dhammāti idaṁ satthā veḷuvane viharanto devadattassa vadhāya parisakkanaṁ",
  "atk-s0513a11:929_1": "ārabbha kathesi. Tasmiñhi samaye satthā ‘‘devadatto vadhāya parisakkatī’’ti sutvā",
  "atk-s0513a11:929_2": "‘‘na, bhikkhave, idāneva devadatto mayhaṁ vadhāya parisakkati, pubbepi parisakkiyeva,",
  "atk-s0513a11:929_3": "tāsamattampi pana kātuṁ nāsakkhī’’ti vatvā atītaṁ āhari.",
  "atk-s0513a11:930_0": "Atīte bārāṇasiyaṁ brahmadatte rajjaṁ kārente bodhisatto kapiyoniyaṁ nibbattitvā vuḍḍhimanvāya",
  "atk-s0513a11:930_1": "assapotakappamāṇo thāmasampanno ekacaro hutvā nadītīre viharati. Tassā pana nadiyā",
  "atk-s0513a11:930_2": "vemajjhe eko dīpako nānappakārehi ambapanasādīhi phalarukkhehi sampanno. Bodhisatto",
  "atk-s0513a11:930_3": "nāgabalo thāmasampanno nadiyā orimatīrato uppatitvā dīpakassa orato nadīmajjhe eko",
  "atk-s0513a11:930_4": "piṭṭhipāsāṇo atthi, tasmiṁ nipatati, tato uppatitvā tasmiṁ dīpake patati. Tattha",
  "atk-s0513a11:930_5": "nānappakārāni phalāni khāditvā sāyaṁ teneva upāyena paccāgantvā attano vasanaṭṭhāne",
  "atk-s0513a11:930_6": "vasitvā punadivasepi tatheva karoti. Iminā niyāmena tattha vāsaṁ kappeti.",
  "atk-s0513a11:931_0": "Tasmiṁ pana kāle eko kumbhīlo sapajāpatiko tassā nadiyā vasati. Tassa bhariyā bodhisattaṁ",
  "atk-s0513a11:931_1": "aparāparaṁ gacchantaṁ disvā bodhisattassa hadayamaṁse dohaḷaṁ uppādetvā kumbhīlaṁ",
  "atk-s0513a11:931_2": "āha – ‘‘mayhaṁ kho, ayya, imassa vānarindassa hadayamaṁse dohaḷo uppanno’’ti. Kumbhīlo",
  "atk-s0513a11:931_3": "‘‘sādhu, bhadde, lacchasī’’ti vatvā ‘‘ajja taṁ sāyaṁ dīpakato āgacchantameva gaṇhissāmī’’ti",
  "atk-s0513a11:931_4": "gantvā piṭṭhipāsāṇe nipajji.",
  "atk-s0513a11:932_0": "Bodhisatto divasaṁ caritvā sāyanhasamaye dīpake ṭhitova pāsāṇaṁ oloketvā – ‘‘ayaṁ",
  "atk-s0513a11:932_1": "pāsāṇo idāni uccataro khāyati, kiṁ nu kho kāraṇa’’nti cintesi. Tassa kira udakappamāṇañca",
  "atk-s0513a11:932_2": "pāsāṇappamāṇañca suvavatthāpitameva hoti. Tenassa etadahosi ‘‘ajja imissā nadiyā",
  "atk-s0513a11:932_3": "udakaṁ neva hāyati, na ca vaḍḍhati, atha ca panāyaṁ pāsāṇo mahā hutvā paññāyati,",
  "atk-s0513a11:932_4": "kacci nu kho ettha mayhaṁ gahaṇatthāya kumbhīlo nipanno’’ti. So ‘‘vīmaṁsāmi tāva",
  "atk-s0513a11:932_5": "na’’nti tattheva ṭhatvā pāsāṇena saddhiṁ kathento viya ‘‘bho pāsāṇā’’ti vatvā paṭivacanaṁ",
  "atk-s0513a11:932_6": "alabhanto yāvatatiyaṁ ‘‘bho pāsāṇā’’ti āha. Pāsāṇo kiṁ paṭivacanaṁ dassati. Punapi",
  "atk-s0513a11:932_7": "vānaro ‘‘kiṁ bho pāsāṇa, ajja mayhaṁ paṭivacanaṁ na desī’’ti āha. Kumbhīlo ‘‘addhā",
  "atk-s0513a11:932_8": "aññesu divasesu ayaṁ pāsāṇo vānarindassa paṭivacanaṁ adāsi, dassāmi dānissa paṭivacana’’nti",
  "atk-s0513a11:932_9": "cintetvā ‘‘kiṁ, bho vānarindā’’ti āha. ‘‘Kosi tva’’nti? ‘‘Ahaṁ kumbhīlo’’ti. ‘‘Kimatthaṁ",
  "atk-s0513a11:932_10": "ettha nipannosī’’ti? ‘‘Tava hadayamaṁsaṁ patthayamāno’’ti. Bodhisatto cintesi ‘‘añño",
  "atk-s0513a11:932_11": "me gamanamaggo natthi, ajja mayā esa kumbhīlo vañcetabbo’’ti. Atha naṁ evamāha ‘‘samma",
  "atk-s0513a11:932_12": "kumbhīla, ahaṁ attānaṁ tuyhaṁ pariccajissāmi, tvaṁ mukhaṁ vivaritvā maṁ tava santikaṁ",
  "atk-s0513a11:932_13": "āgatakāle gaṇhāhī’’ti. Kumbhīlānañhi mukhe vivaṭe akkhīni nimmīlanti. So taṁ kāraṇaṁ",
  "atk-s0513a11:932_14": "asallakkhetvā mukhaṁ vivari, athassa akkhīni pithīyiṁsu. So mukhaṁ vivaritvā akkhīni",
  "atk-s0513a11:932_15": "nimmīletvā nipajji. Bodhisatto tathābhāvaṁ ñatvā dīpakā uppatito gantvā kumbhīlassa",
  "atk-s0513a11:932_16": "matthake akkamitvā tato uppatito vijjulatā viya vijjotamāno paratīre aṭṭhāsi.",
  "atk-s0513a11:933_0": "Kumbhīlo taṁ acchariyaṁ disvā ‘‘iminā vānarindena atiaccherakaṁ kata’’nti cintetvā",
  "atk-s0513a11:933_1": "‘‘bho vānarinda, imasmiṁ loke catūhi dhammehi samannāgato puggalo paccāmitte adhibhavati.",
  "atk-s0513a11:933_2": "Te sabbepi tuyhaṁ abbhantare atthi maññe’’ti vatvā imaṁ gāthamāha –",
  "atk-s0513a11:934": "57.",
  "atk-s0513a11:935": " ‘‘Yassete caturo dhammā, vānarinda yathā tava;",
  "atk-s0513a11:936": "Saccaṁ dhammo dhiti cāgo, diṭṭhaṁ so ativattatī’’ti.",
  "atk-s0513a11:937_0": "Tattha yassāti yassa kassaci puggalassa. Eteti idāni vattabbe paccakkhato niddisati.",
  "atk-s0513a11:937_1": "Caturo dhammāti cattāro guṇā. Saccanti vacīsaccaṁ, ‘‘mama santikaṁ āgamissāmī’’ti",
  "atk-s0513a11:937_2": "vatvā musāvādaṁ akatvā āgatoyevāti etaṁ te vacīsaccaṁ. Dhammoti vicāraṇapaññā, ‘‘evaṁ",
  "atk-s0513a11:937_3": "kate idaṁ nāma bhavissatī’’ti esā te vicāraṇapaññā atthi. Dhitīti abbocchinnaṁ vīriyaṁ",
  "atk-s0513a11:937_4": "vuccati, etampi te atthi. Cāgoti attapariccāgo, tvaṁ attānaṁ pariccajitvā mama santikaṁ",
  "atk-s0513a11:937_5": "āgato. Yaṁ panāhaṁ gaṇhituṁ nāsakkhiṁ, mayhamevesa doso. Diṭṭhanti paccāmittaṁ. So",
  "atk-s0513a11:937_6": "ativattatīti yassa puggalassa yathā tava, evaṁ ete cattāro dhammā atthi, so yathā",
  "atk-s0513a11:937_7": "maṁ ajja tvaṁ atikkanto, tatheva attano paccāmittaṁ atikkamati abhibhavatīti. Evaṁ",
  "atk-s0513a11:937_8": "kumbhīlo bodhisattaṁ pasaṁsitvā attano vasaṭṭhānaṁ gato.",
  "atk-s0513a11:938_0": "Satthāpi ‘‘na, bhikkhave, devadatto idāneva mayhaṁ vadhāya parisakkati, pubbepi parisakkiyevā’’ti",
  "atk-s0513a11:938_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā kumbhīlo",
  "atk-s0513a11:938_2": "devadatto ahosi, bhariyāssa ciñcamāṇavikā, vānarindo pana ahameva ahosi’’nti.",
  "atk-s0513a11:939": "Vānarindajātakavaṇṇanā sattamā.",
  "atk-s0513a11:941": " [58] 8. Tayodhammajātakavaṇṇanā",
  "atk-s0513a11:942": "Yassa ete tayo dhammāti idaṁ satthā veḷuvane viharanto devadattassa vadhāya parisakkanamevārabbha kathesi.",
  "atk-s0513a11:943_0": "Atīte bārāṇasiyaṁ brahmadatte rajjaṁ kārente devadatto vānarayoniyaṁ nibbattitvā",
  "atk-s0513a11:943_1": "himavantappadese yūthaṁ pariharanto attānaṁ paṭicca jātānaṁ vānarapotakānaṁ ‘‘vuḍḍhippattā",
  "atk-s0513a11:943_2": "ime yūthaṁ parihareyyu’’nti bhayena dantehi ḍaṁsitvā tesaṁ bījāni uppāṭeti. Tadā",
  "atk-s0513a11:943_3": "bodhisattopi taññeva paṭicca ekissā vānariyā kucchismiṁ paṭisandhiṁ gaṇhi. Atha sā",
  "atk-s0513a11:943_4": "vānarī gabbhassa patiṭṭhitabhāvaṁ ñatvā attano gabbhaṁ anurakkhamānā aññaṁ pabbatapādaṁ",
  "atk-s0513a11:943_5": "agamāsi. Sā paripakkagabbhā bodhisattaṁ vijāyi. So vuḍḍhimanvāya viññutaṁ patto thāmasampanno",
  "atk-s0513a11:943_6": "ahosi. So ekadivasaṁ mātaraṁ pucchi ‘‘amma, mayhaṁ pitā kaha’’nti? ‘‘Tāta, asukasmiṁ",
  "atk-s0513a11:943_7": "nāma pabbatapāde yūthaṁ pariharanto vasatī’’ti. ‘‘Amma, tassa maṁ santikaṁ nehī’’ti.",
  "atk-s0513a11:943_8": "‘‘Tāta, na sakkā tayā pitu santikaṁ gantuṁ. Pitā hi te attānaṁ paṭicca jātānaṁ vānarapotakānaṁ",
  "atk-s0513a11:943_9": "yūthapariharaṇabhayena dantehi ḍaṁsitvā bījāni uppāṭetī’’ti. ‘‘Amma, nehi maṁ tattha,",
  "atk-s0513a11:943_10": "ahaṁ jānissāmī’’ti. Sā puttaṁ ādāya tassa santikaṁ agamāsi.",
  "atk-s0513a11:944_0": "So vānaro attano puttaṁ disvāva ‘‘ayaṁ vaḍḍhanto mayhaṁ yūthaṁ pariharituṁ na dassati,",
  "atk-s0513a11:944_1": "idāneva māretabbo’’ti ‘‘etaṁ āliṅganto viya gāḷhaṁ pīḷetvā jīvitakkhayaṁ pāpessāmī’’ti",
  "atk-s0513a11:944_2": "cintetvā ‘‘ehi, tāta, ettakaṁ kālaṁ kahaṁ gatosī’’ti bodhisattaṁ āliṅganto viya nippīḷesi.",
  "atk-s0513a11:944_3": "Bodhisatto pana nāgabalo thāmasampanno, sopi naṁ nippīḷesi, athassa aṭṭhīni bhijjanākārappattāni",
  "atk-s0513a11:944_4": "ahesuṁ. Athassa etadahosi ‘‘ayaṁ vaḍḍhanto maṁ māressati, kena nu kho upāyena puretaraññeva",
  "atk-s0513a11:944_5": "māreyya’’nti. Tato cintesi ‘‘ayaṁ avidūre rakkhasapariggahito saro atthi, tattha",
  "atk-s0513a11:944_6": "naṁ rakkhasena khādāpessāmī’’ti. Atha naṁ evamāha ‘‘tāta, ahaṁ mahallako, imaṁ yūthaṁ",
  "atk-s0513a11:944_7": "tuyhaṁ niyyādemi, ajjeva taṁ rājānaṁ karomi, asukasmiṁ nāma ṭhāne saro atthi, tattha",
  "atk-s0513a11:944_8": "dve kumudiniyo, tisso uppaliniyo, pañca paduminiyo ca pupphanti, gaccha, tato pupphāni",
  "atk-s0513a11:944_9": "āharā’’ti. So ‘‘sādhu, tāta, āharissāmī’’ti gantvā sahasā anotaritvā samantā padaṁ",
  "atk-s0513a11:944_10": "paricchindanto otiṇṇapadaññeva addasa, na uttiṇṇapadaṁ. So ‘‘iminā sarena rakkhasapariggahitena",
  "atk-s0513a11:944_11": "bhavitabbaṁ, mayhaṁ pitā attanā māretuṁ asakkonto rakkhasena maṁ khādāpetukāmo bhavissati",
  "atk-s0513a11:944_12": ", ahaṁ imañca saraṁ na otarissāmi, pupphāni ca gahessāmī’’ti nirudakaṭṭhānaṁ gantvā",
  "atk-s0513a11:944_13": "vegaṁ gahetvā uppatitvā parato gacchanto nirudake okāse ṭhitāneva dve pupphāni gahetvā",
  "atk-s0513a11:944_14": "paratīre pati. Paratīratopi orimatīraṁ āgacchanto tenevupāyena dve gaṇhi. Evaṁ ubhosu",
  "atk-s0513a11:944_15": "passesu rāsiṁ karonto pupphāni ca gaṇhi, rakkhasassa ca āṇaṭṭhānaṁ na otari.",
  "atk-s0513a11:945_0": "Athassa ‘‘ito uttari ukkhipituṁ na sakkhissāmī’’ti tāni pupphāni gahetvā ekasmiṁ",
  "atk-s0513a11:945_1": "ṭhāne rāsiṁ karontassa so rakkhaso ‘‘mayā ettakaṁ kālaṁ evarūpo paññavā acchariyapuriso",
  "atk-s0513a11:945_2": "na diṭṭhapubbo, pupphāni ca nāma yāvadicchakaṁ gahitāni, mayhañca āṇaṭṭhānaṁ na otarī’’ti",
  "atk-s0513a11:945_3": "udakaṁ dvidhā bhindanto udakato uṭṭhāya bodhisattaṁ upasaṅkamitvā ‘‘vānarinda, imasmiṁ",
  "atk-s0513a11:945_4": "loke yassa tayo dhammā atthi, so paccāmittaṁ abhibhavati, te sabbepi tava abbhantare",
  "atk-s0513a11:945_5": "atthi maññe’’ti vatvā bodhisattassa thutiṁ karonto imaṁ gāthamāha –",
  "atk-s0513a11:946": "58.",
  "atk-s0513a11:947": " ‘‘Yassa ete tayo dhammā, vānarinda yathā tava;",
  "atk-s0513a11:948": "Dakkhiyaṁ sūriyaṁ paññā, diṭṭhaṁ so ativattatī’’ti.",
  "atk-s0513a11:949_0": "Tattha dakkhiyanti dakkhabhāvo, sampattabhayaṁ vidhamituṁ jānanapaññāya sampayuttauttamavīriyassetaṁ",
  "atk-s0513a11:949_1": "nāmaṁ. Sūriyanti sūrabhāvo, nibbhayabhāvassetaṁ nāmaṁ. Paññāti paññāpadaṭṭhānāya",
  "atk-s0513a11:949_2": "upāyapaññāyetaṁ nāmaṁ.",
  "atk-s0513a11:950_0": "Evaṁ so dakarakkhaso imāya gāthāya bodhisattassa thutiṁ katvā ‘‘imāni pupphāni kimatthaṁ",
  "atk-s0513a11:950_1": "harasī’’ti pucchi. ‘‘Pitā maṁ rājānaṁ kātukāmo, tena kāraṇena harāmī’’ti. ‘‘Na sakkā",
  "atk-s0513a11:950_2": "tādisena uttamapurisena pupphāni vahituṁ ahaṁ vahissāmī’’ti ukkhipitvā tassa pacchato",
  "atk-s0513a11:950_3": "pacchato agamāsi. Athassa pitā dūratova taṁ disvā ‘‘ahaṁ imaṁ ‘rakkhasabhattaṁ bhavissatī’ti",
  "atk-s0513a11:950_4": "pahiṇiṁ, so dānesa rakkhasaṁ pupphāni gāhāpento āgacchati, idānimhi naṭṭho’’ti cintento",
  "atk-s0513a11:950_5": "sattadhā hadayaphālanaṁ patvā tattheva jīvitakkhayaṁ patto. Sesavānarā sannipatitvā",
  "atk-s0513a11:950_6": "bodhisattaṁ rājānaṁ akaṁsu.",
  "atk-s0513a11:951": "Satthā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā yūthapati devadatto ahosi, yūthapatiputto pana ahameva ahosi’’nti.",
  "atk-s0513a11:952": "Tayodhammajātakavaṇṇanā aṭṭhamā.",
  "atk-s0513a11:954": " [59] 9. Bherivādakajātakavaṇṇanā",
  "atk-s0513a11:955_0": "Dhame dhameti idaṁ satthā jetavane viharanto aññataraṁ dubbacabhikkhuṁ ārabbha kathesi.",
  "atk-s0513a11:955_1": "Tañhi bhikkhuṁ satthā ‘‘saccaṁ kira tvaṁ bhikkhu dubbacosī’’ti pucchitvā ‘‘saccaṁ,",
  "atk-s0513a11:955_2": "bhagavā’’ti vutte ‘‘na tvaṁ bhikkhu idāneva dubbaco, pubbepi dubbacoyevā’’ti vatvā atītaṁ āhari.",
  "atk-s0513a11:956_0": "Atīte bārāṇasiyaṁ brahmadatte rajjaṁ kārente bodhisatto bherivādakakule nibbattitvā",
  "atk-s0513a11:956_1": "gāmake vasati. So ‘‘bārāṇasiyaṁ nakkhattaṁ ghuṭṭha’’nti sutvā ‘‘samajjamaṇḍale bheriṁ",
  "atk-s0513a11:956_2": "vādetvā dhanaṁ āharissāmī’’ti puttaṁ ādāya tattha gantvā bheriṁ vādetvā bahudhanaṁ",
  "atk-s0513a11:956_3": "labhi. So taṁ ādāya attano gāmaṁ gacchanto corāṭaviṁ patvā puttaṁ nirantaraṁ bheriṁ",
  "atk-s0513a11:956_4": "vādentaṁ vāresi ‘‘tāta, nirantaraṁ avādetvā maggapaṭipannassa issarassa bheriṁ viya",
  "atk-s0513a11:956_5": "antarantarā vādehī’’ti so pitarā vāriyamānopi ‘‘bherisaddeneva core palāpessāmī’’ti",
  "atk-s0513a11:956_6": "vatvā nirantarameva vādesi. Corā paṭhamaññeva bherisaddaṁ sutvā ‘‘issarabherī bhavissatī’’ti",
  "atk-s0513a11:956_7": "palāyitvā ati viya ekābaddhaṁ saddaṁ sutvā ‘‘nāyaṁ issarabherī bhavissatī’’ti āgantvā",
  "atk-s0513a11:956_8": "upadhārentā dveyeva jane disvā pothetvā vilumpiṁsu. Bodhisatto ‘‘kicchena vata no",
  "atk-s0513a11:956_9": "laddhaṁ dhanaṁ ekābaddhaṁ katvā vādento nāsesī’’ti vatvā imaṁ gāthamāha –",
  "atk-s0513a11:957": "59.",
  "atk-s0513a11:958": " ‘‘Dhame dhame nātidhame, atidhantañhi pāpakaṁ;",
  "atk-s0513a11:959": "Dhantena hi sataṁ laddhaṁ, atidhantena nāsita’’nti.",
  "atk-s0513a11:960_0": "Tattha dhame dhameti dhameyya no na dhameyya, bheriṁ vādeyya no na vādeyyāti attho.",
  "atk-s0513a11:960_1": "Nātidhameti atikkamitvā pana nirantarameva katvā na vādeyya. Kiṁkāraṇā? Atidhantañhi",
  "atk-s0513a11:960_2": "pāpakaṁ, nirantaraṁ bherivādanaṁ idāni amhākaṁ pāpakaṁ lāmakaṁ jātaṁ. Dhantena hi",
  "atk-s0513a11:960_3": "sataṁ laddhanti nagare dhamantena bherivādanena kahāpaṇasataṁ laddhaṁ. Atidhantena",
  "atk-s0513a11:960_4": "nāsitanti idāni pana me puttena vacanaṁ akatvā yadidaṁ aṭaviyaṁ atidhantaṁ, tena",
  "atk-s0513a11:960_5": "atidhantena sabbaṁ nāsitanti.",
  "atk-s0513a11:961": "Satthā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā putto dubbacabhikkhu ahosi, pitā pana ahameva ahosi’’nti.",
  "atk-s0513a11:962": "Bherivādakajātakavaṇṇanā navamā.",
  "atk-s0513a11:964": " [60] 10. Saṅkhadhamajātakavaṇṇanā",
  "atk-s0513a11:965": "Dhamedhameti idaṁ satthā jetavane viharanto dubbacamevārabbha kathesi.",
  "atk-s0513a11:966_0": "Atīte bārāṇasiyaṁ brahmadatte rajjaṁ kārente bodhisatto saṅkhadhamakakule nibbattitvā",
  "atk-s0513a11:966_1": "bārāṇasiyaṁ nakkhatte ghuṭṭhe pitaraṁ ādāya saṅkhadhamanakammena dhanaṁ labhitvā",
  "atk-s0513a11:966_2": "āgamanakāle corāṭaviyaṁ pitaraṁ nirantaraṁ saṅkhaṁ dhamantaṁ vāresi. So ‘‘saṅkhasaddena",
  "atk-s0513a11:966_3": "core palāpessāmī’’ti nirantarameva dhami, corā purimanayeneva āgantvā vilumpiṁsu.",
  "atk-s0513a11:966_4": "Bodhisatto purimanayeneva gāthaṁ abhāsi –",
  "atk-s0513a11:967": "60.",
  "atk-s0513a11:968": " ‘‘Dhame dhame nātidhame, atidhantañhi pāpakaṁ;",
  "atk-s0513a11:969": "Dhantenādhigatā bhogā, te tāto vidhamī dhama’’nti.",
  "atk-s0513a11:970": "Tattha te tāto vidhamī dhamanti te saṅkhaṁ dhamitvā laddhabhoge mama pitā punappunaṁ dhamanto vidhami viddhaṁsesi vināsesīti.",
  "atk-s0513a11:971": "Satthā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā pitā dubbacabhikkhu ahosi, putto panassa ahameva ahosi’’nti.",
  "atk-s0513a11:972": "Saṅkhadhamajātakavaṇṇanā dasamā.",
  "atk-s0513a11:973": "Āsīsavaggo chaṭṭho.",
  "atk-s0513a11:974": "Tassuddānaṁ –",
  "atk-s0513a11:975": "Mahāsīlavajanakaṁ, puṇṇapāti ca kiṁphalaṁ;",
  "atk-s0513a11:976": "Pañcāvudhakañcanakkhandhaṁ, vānarindaṁ tayodhammaṁ;",
  "atk-s0513a11:977": "Bherivādasaṅkhadhamanti.",
  "atk-s0513a11:978": "7. Itthivaggo",
  "atk-s0513a11:980": " [61] 1. Asātamantajātakavaṇṇanā",
  "atk-s0513a11:981_0": "Asālokitthiyo nāmāti idaṁ satthā jetavane viharanto ukkaṇṭhitaṁ bhikkhuṁ ārabbha",
  "atk-s0513a11:981_1": "kathesi. Tassa vatthu ummādantijātake āvi bhavissati. Taṁ pana bhikkhuṁ satthā ‘‘bhikkhu",
  "atk-s0513a11:981_2": "itthiyo nāma asātā asatiyo lāmikā pacchimikā, tvaṁ evarūpaṁ lāmikaṁ itthiṁ nissāya",
  "atk-s0513a11:981_3": "kasmā ukkaṇṭhitosī’’ti vatvā atītaṁ āhari.",
  "atk-s0513a11:982_0": "Atīte bārāṇasiyaṁ brahmadatte rajjaṁ kārente bodhisatto gandhāraraṭṭhe takkasilāyaṁ",
  "atk-s0513a11:982_1": "brāhmaṇakule nibbattitvā viññutaṁ patto tīsu vedesu sabbasippesu ca nipphattiṁ patto",
  "atk-s0513a11:982_2": "disāpāmokkho ācariyo ahosi. Tadā bārāṇasiyaṁ ekasmiṁ brāhmaṇakule puttassa jātadivase",
  "atk-s0513a11:982_3": "aggiṁ gahetvā anibbāyantaṁ ṭhapayiṁsu. Atha naṁ brāhmaṇakumāraṁ soḷasavassakāle mātāpitaro",
  "atk-s0513a11:982_4": "āhaṁsu ‘‘putta, mayaṁ tava jātadivase aggiṁ gahetvā ṭhapayimha. Sace brahmalokaparāyaṇo",
  "atk-s0513a11:982_5": "bhavitukāmo, tvaṁ aggiṁ ādāya araññaṁ pavisitvā aggiṁ bhagavantaṁ namassamāno brahmalokaparāyaṇo",
  "atk-s0513a11:982_6": "hohi. Sace agāraṁ ajjhāvasitukāmo, takkasilaṁ gantvā disāpāmokkhassa ācariyassa santike",
  "atk-s0513a11:982_7": "sippaṁ uggaṇhitvā kuṭumbaṁ saṇṭhapehī’’ti. Māṇavo ‘‘nāhaṁ sakkhissāmi araññe aggiṁ",
  "atk-s0513a11:982_8": "paricarituṁ, kuṭumbameva saṇṭhapessāmī’’ti mātāpitaro vanditvā ācariyabhāgaṁ sahassaṁ",
  "atk-s0513a11:982_9": "gahetvā takkasilaṁ gantvā sippaṁ uggaṇhitvā paccāgamāsi.",
  "atk-s0513a11:983_0": "Mātāpitaro panassa anatthikā gharāvāsena, araññe aggiṁ paricarāpetukāmā honti. Atha",
  "atk-s0513a11:983_1": "naṁ mātā itthīnaṁ dosaṁ dassetvā araññaṁ pesetukāmā ‘‘so ācariyo paṇḍito byatto sakkhissati",
  "atk-s0513a11:983_2": "me puttassa itthīnaṁ dosaṁ kathetu’’nti cintetvā āha – ‘‘uggahitaṁ te, tāta, sippa’’nti.",
  "atk-s0513a11:983_3": "‘‘Āma, ammā’’ti. ‘‘Asātamantopi te uggahito’’ti. ‘‘Na uggahito, ammā’’ti. ‘‘Tāta,",
  "atk-s0513a11:983_4": "yadi te asātamanto na uggahito, kiṁ nāma te sippaṁ uggahitaṁ, gaccha, uggaṇhitvā",
  "atk-s0513a11:983_5": "ehī’’ti. So ‘‘sādhū’’ti puna takkasilābhimukho pāyāsi. Tassapi ācariyassa mātā mahallikā",
  "atk-s0513a11:983_6": "vīsativassasatikā . So taṁ sahatthā nhāpento bhojento pāyento paṭijaggati. Aññe manussā",
  "atk-s0513a11:983_7": "naṁ tathā karontaṁ jigucchanti. So cintesi ‘‘yaṁnūnāhaṁ araññaṁ pavisitvā tattha",
  "atk-s0513a11:983_8": "mātaraṁ paṭijagganto vihareyya’’nti. Athekasmiṁ vivitte araññe udakaphāsukaṭṭhāne",
  "atk-s0513a11:983_9": "paṇṇasālaṁ kāretvā sappitaṇḍulādīni āharāpetvā mātaraṁ ukkhipitvā tattha gantvā mātaraṁ",
  "atk-s0513a11:983_10": "paṭijagganto vāsaṁ kappesi.",
  "atk-s0513a11:984_0": "Sopi kho māṇavo takkasilaṁ gantvā ācariyaṁ apassanto ‘‘kahaṁ ācariyo’’ti pucchitvā",
  "atk-s0513a11:984_1": "taṁ pavattiṁ sutvā tattha gantvā vanditvā aṭṭhāsi. Atha naṁ ācariyo ‘‘kiṁ nu kho,",
  "atk-s0513a11:984_2": "tāta, atisīghaṁ āgatosī’’ti? ‘‘Nanu ahaṁ tumhehi asātamanto nāma na uggaṇhāpito’’ti?",
  "atk-s0513a11:984_3": "‘‘Ko pana te asātamante uggaṇhitabbe katvā kathesī’’ti? ‘‘Mayhaṁ mātā ācariyā’’ti.",
  "atk-s0513a11:984_4": "Bodhisatto cintesi ‘‘asātamanto nāma koci natthi, imassa pana mātā imaṁ itthidose",
  "atk-s0513a11:984_5": "jānāpetukāmā bhavissatī’’ti. Atha naṁ ‘‘sādhu, tāta, dassāmi te asātamante, tvaṁ",
  "atk-s0513a11:984_6": "ajja ādiṁ katvā mama ṭhāne ṭhatvā mama mātaraṁ sahatthā nhāpento bhojento pāyento",
  "atk-s0513a11:984_7": "paṭijaggāhi, hatthapādasīsapiṭṭhisambāhanādīni cassā karonto ‘ayye jaraṁ pattakālepi",
  "atk-s0513a11:984_8": "tāva te evarūpaṁ sarīraṁ, daharakāle kīdisaṁ ahosī’ti hatthapādaparikammādikaraṇakāle",
  "atk-s0513a11:984_9": "hatthapādādīnaṁ vaṇṇaṁ katheyyāsi. Yañca te mama mātā katheti, taṁ alajjanto aniguhanto",
  "atk-s0513a11:984_10": "mayhaṁ āroceyyāsi, evaṁ karonto asātamante lacchasi, akaronto na lacchasī’’ti āha.",
  "atk-s0513a11:984_11": "So ‘‘sādhu ācariyā’’ti tassa vacanaṁ sampaṭicchitvā tato paṭṭhāya sabbaṁ yathāvuttavidhānaṁ akāsi.",
  "atk-s0513a11:985_0": "Athassā tasmiṁ māṇave punappunaṁ vaṇṇayamāne ‘‘ayaṁ mayā saddhiṁ abhiramitukāmo bhavissatī’’ti",
  "atk-s0513a11:985_1": "andhāya jarājiṇṇāya abbhantare kileso uppajji . Sā ekadivasaṁ attano sarīravaṇṇaṁ",
  "atk-s0513a11:985_2": "kathayamānaṁ māṇavaṁ āha ‘‘mayā saddhiṁ abhiramituṁ icchasī’’ti? ‘‘Ayye, ahaṁ tāva",
  "atk-s0513a11:985_3": "iccheyyaṁ, ācariyo pana garuko’’ti. ‘‘Sace maṁ icchasi, puttaṁ me mārehī’’ti. ‘‘Ahaṁ",
  "atk-s0513a11:985_4": "ācariyassa santike ettakaṁ sippaṁ uggaṇhitvā kilesamattaṁ nissāya kinti katvā ācariyaṁ",
  "atk-s0513a11:985_5": "māressāmī’’ti. ‘‘Tena hi sace tvaṁ maṁ na pariccajasi, ahameva naṁ māressāmī’’ti.",
  "atk-s0513a11:985_6": "Evaṁ itthiyo nāma asātā lāmikā pacchimikā, tathārūpe nāma vaye ṭhitā rāgacittaṁ uppādetvā",
  "atk-s0513a11:985_7": "kilesaṁ anuvattamānā evaṁ upakārakaṁ puttaṁ māretukāmā jātā. Māṇavo sabbaṁ taṁ kathaṁ",
  "atk-s0513a11:985_8": "bodhisattassa ārocesi.",
  "atk-s0513a11:986_0": "Bodhisatto ‘‘suṭṭhu te, māṇava, kataṁ mayhaṁ ārocentenā’’ti vatvā mātu āyusaṅkhāraṁ",
  "atk-s0513a11:986_1": "olokento ‘‘ajjeva marissatī’’ti ñatvā ‘‘ehi, māṇava, vīmaṁsissāma na’’nti ekaṁ udumbararukkhaṁ",
  "atk-s0513a11:986_2": "chinditvā attano pamāṇena kaṭṭharūpakaṁ katvā sasīsaṁ pārupitvā attano sayanaṭṭhāne",
  "atk-s0513a11:986_3": "uttānaṁ nipajjāpetvā rajjukaṁ bandhitvā antevāsikaṁ āha – ‘‘tāta, pharasuṁ ādāya",
  "atk-s0513a11:986_4": "gantvā mama mātu saññaṁ dehī’’ti. Māṇavo gantvā ‘‘ayye, ācariyo paṇṇasālāyaṁ attano",
  "atk-s0513a11:986_5": "sayanaṭṭhāne nipanno, rajjusaññā me baddhā, imaṁ pharasuṁ ādāya gantvā sace sakkosi,",
  "atk-s0513a11:986_6": "mārehi na’’nti āha. ‘‘Tvaṁ pana maṁ na pariccajissasī’’ti? ‘‘Kiṁkāraṇā pariccajissāmī’’ti?",
  "atk-s0513a11:986_7": "Sā pharasuṁ ādāya pavedhamānā uṭṭhāya rajjusaññāya gantvā hatthena parāmasitvā ‘‘ayaṁ",
  "atk-s0513a11:986_8": "me putto’’ti saññāya kaṭṭharūpakassa mukhato sāṭakaṁ apanetvā pharasuṁ ādāya ‘‘ekappahāreneva",
  "atk-s0513a11:986_9": "māressāmī’’ti gīvāyameva paharitvā ‘‘dha’’nti sadde uppanne rukkhabhāvaṁ aññāsi.",
  "atk-s0513a11:986_10": "Atha bodhisattena ‘‘kiṁ karosi, ammā’’ti vutte sā ‘‘vañcitāmhī’’ti tattheva maritvā",
  "atk-s0513a11:986_11": "patitā. Attano kira paṇṇasālāya nipannāyapi taṅkhaṇaññeva tāya maritabbameva.",
  "atk-s0513a11:987_0": "So tassā matabhāvaṁ ñatvā sarīrakiccaṁ katvā āḷāhanaṁ nibbāpetvā vanapupphehi pūjetvā",
  "atk-s0513a11:987_1": "māṇavaṁ ādāya paṇṇasāladvāre nisīditvā ‘‘tāta, pāṭiyekko asātamanto nāma natthi,",
  "atk-s0513a11:987_2": "itthiyo asātā nāma, tava mātā ‘asātamantaṁ uggaṇhā’ti mama santikaṁ pesayamānā itthīnaṁ",
  "atk-s0513a11:987_3": "dosaṁ jānanatthaṁ pesesi. Idāni pana te paccakkhameva mama mātu doso diṭṭho, iminā",
  "atk-s0513a11:987_4": "kāraṇena ‘itthiyo nāma asātā lāmikā pacchimikā’ti jāneyyāsī’’ti taṁ ovaditvā uyyojesi.",
  "atk-s0513a11:987_5": "Sopi ācariyaṁ vanditvā mātāpitūnaṁ santikaṁ agamāsi. Atha naṁ mātā pucchi ‘‘tāta,",
  "atk-s0513a11:987_6": "uggahito te asātamanto’’ti? ‘‘Āma, ammā’’ti. ‘‘Idāni kiṁ karissasi, pabbajitvā aggiṁ",
  "atk-s0513a11:987_7": "vā paricarissasi, agāramajjhe vā vasissasī’’ti? Māṇavo ‘‘mayā, amma, paccakkhato",
  "atk-s0513a11:987_8": "itthīnaṁ dosā diṭṭhā , agārena me kiccaṁ natthi, pabbajissāmaha’’nti attano adhippāyaṁ",
  "atk-s0513a11:987_9": "pakāsento imaṁ gāthamāha –",
  "atk-s0513a11:988": "61.",
  "atk-s0513a11:989": " ‘‘Asā lokitthiyo nāma, velā tāsaṁ na vijjati;",
  "atk-s0513a11:990": "Sārattā ca pagabbhā ca, sikhī sabbaghaso yathā;",
  "atk-s0513a11:991": "Tā hitvā pabbajissāmi, vivekamanubrūhaya’’nti.",
  "atk-s0513a11:992_0": "Tattha asāti asatiyo lāmikā. Atha vā sātaṁ vuccati sukhaṁ, taṁ tāsu natthi. Attani",
  "atk-s0513a11:992_1": "paṭibaddhacittānaṁ asātameva dentītipi asā, dukkhā dukkhavatthubhūtāti attho. Imassa",
  "atk-s0513a11:992_2": "panatthassa sādhanatthāya idaṁ suttaṁ āharitabbaṁ –",
  "atk-s0513a11:993": "‘‘Māyā cetā marīcī ca, soko rogo cupaddavo;",
  "atk-s0513a11:994": "Kharā ca bandhanā cetā, maccupāsā guhāsayā;",
  "atk-s0513a11:995": "Tāsu yo vissase poso, so naresu narādhamo’’ti. (jā. 2.21.118);",
  "atk-s0513a11:996_0": "Lokitthiyoti loke itthiyo. Velā tāsaṁ na vijjatīti amma, tāsaṁ itthīnaṁ kilesuppattiṁ",
  "atk-s0513a11:996_1": "patvā velā saṁvaro mariyādā pamāṇaṁ nāma natthi. Sārattā ca pagabbhā cāti velā ca",
  "atk-s0513a11:996_2": "etāsaṁ natthi, pañcasu kāmaguṇesu sārattā allīnā, tathā kāyapāgabbhiyena, vācāpāgabbhiyena,",
  "atk-s0513a11:996_3": "manopāgabbhiyenāti tividhena pāgabbhiyena samannāgatattā pagabbhā cetā. Etāsañhi",
  "atk-s0513a11:996_4": "abbhantare kāyadvārādīni patvā saṁvaro nāma natthi, lolā kākapaṭibhāgāti dasseti.",
  "atk-s0513a11:996_5": "Sikhī sabbaghaso yathāti amma, yathā jālasikhāya ‘‘sikhī’’ti saṅkhaṁ gato aggi nāma",
  "atk-s0513a11:996_6": "gūthagatādibhedaṁ asucimpi, sappimadhuphāṇitādibhedaṁ sucimpi, iṭṭhampi aniṭṭhampi",
  "atk-s0513a11:996_7": "yaṁ yadeva labhati, sabbaṁ ghasati khādati, tasmā ‘‘sabbaghaso’’ti vuccati. Tatheva",
  "atk-s0513a11:996_8": "tā itthiyopi hatthimeṇḍagomeṇḍādayo vā hontu hīnajaccā hīnakammantā, khattiyādayo",
  "atk-s0513a11:996_9": "vā hontu uttamakammantā, hīnukkaṭṭhabhāvaṁ acintetvā lokassādavasena kilesasanthave",
  "atk-s0513a11:996_10": "uppanne yaṁ yaṁ labhanti, sabbameva sevantīti sabbaghasasikhisadisā honti. Tasmā",
  "atk-s0513a11:996_11": "sikhī sabbaghaso yathā, tathevetāti veditabbā.",
  "atk-s0513a11:997_0": "Tāhitvā pabbajissāmīti ahaṁ tā lāmikā dukkhavatthubhūtā itthiyo hitvā araññaṁ pavisitvā",
  "atk-s0513a11:997_1": "isipabbajjaṁ pabbajissāmi. Vivekamanubrūhayanti kāyaviveko cittaviveko upadhivivekoti",
  "atk-s0513a11:997_2": "tayo vivekā, tesu idha kāyavivekopi vaṭṭati cittavivekopi. Idaṁ vuttaṁ hoti – ahaṁ,",
  "atk-s0513a11:997_3": "amma, pabbajitvā kasiṇaparikammaṁ katvā aṭṭha samāpattiyo ca pañcābhiññā ca uppādetvā",
  "atk-s0513a11:997_4": "gaṇato kāyaṁ, kilesehi ca cittaṁ vivecetvā imaṁ vivekaṁ brūhento vaḍḍhento brahmalokaparāyaṇo",
  "atk-s0513a11:997_5": "bhavissāmi, alaṁ me agārenāti. Evaṁ itthiyo garahitvā mātāpitaro vanditvā himavantaṁ",
  "atk-s0513a11:997_6": "pavisitvā pabbajitvā vuttappakāraṁ vivekaṁ brūhento brahmalokaparāyaṇo ahosi.",
  "atk-s0513a11:998_0": "Satthāpi ‘‘evaṁ bhikkhu itthiyo nāma asātā lāmikā pacchimikā dukkhadāyikā’’ti itthīnaṁ",
  "atk-s0513a11:998_1": "aguṇaṁ kathetvā saccāni pakāsesi, saccapariyosāne so bhikkhu sotāpattiphale patiṭṭhāsi.",
  "atk-s0513a11:998_2": "Satthā anusandhiṁ ghaṭetvā jātakaṁ samodhānesi – ‘‘tadā mātā bhaddakāpilānī, pitā",
  "atk-s0513a11:998_3": "mahākassapo ahosi, antevāsiko ānando, ācariyo pana ahameva ahosi’’nti.",
  "atk-s0513a11:999": "Asātamantajātakavaṇṇanā paṭhamā.",
  "atk-s0513a11:1001": " [62] 2. Aṇḍabhūtajātakavaṇṇanā",
  "atk-s0513a11:1002_0": "Yaṁ brāhmaṇo avādesīti idaṁ satthā jetavane viharanto ukkaṇṭhitamevārabbha kathesi.",
  "atk-s0513a11:1002_1": "Tañhi satthā ‘‘saccaṁ kira tvaṁ bhikkhu ukkaṇṭhitosī’’ti pucchitvā ‘‘sacca’’nti vutte",
  "atk-s0513a11:1002_2": "‘‘bhikkhu itthiyo nāma arakkhiyā, pubbe paṇḍitā itthiṁ gabbhato paṭṭhāya rakkhantāpi",
  "atk-s0513a11:1002_3": "rakkhituṁ nāsakkhiṁsū’’ti vatvā atītaṁ āhari.",
  "atk-s0513a11:1003_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchismiṁ",
  "atk-s0513a11:1003_1": "nibbattitvā vayappatto sabbasippesu nipphattiṁ patvā pitu accayena rajje patiṭṭhāya",
  "atk-s0513a11:1003_2": "dhammena rajjaṁ kāresi. So purohitena saddhiṁ jūtaṁ kīḷati. Kīḷanto pana –",
  "atk-s0513a11:1004": "‘‘Sabbā nadī vaṅkagatī, sabbe kaṭṭhamayā vanā;",
  "atk-s0513a11:1005": "Sabbitthiyo kare pāpaṁ, labhamāne nivātake’’ti. (jā. 2.21.308) –",
  "atk-s0513a11:1006": "Imaṁ jūtagītaṁ gāyanto rajataphalake suvaṇṇapāsake khipati. Evaṁ kīḷanto pana rājā niccaṁ jināti, purohito parājīyati.",
  "atk-s0513a11:1007_0": "So anukkamena ghare vibhave parikkhayaṁ gacchante cintesi ‘‘evaṁ sante sabbaṁ imasmiṁ",
  "atk-s0513a11:1007_1": "ghare dhanaṁ khīyissati, pariyesitvā purisantaraṁ agataṁ ekaṁ mātugāmaṁ ghare karissāmī’’ti.",
  "atk-s0513a11:1007_2": "Athassa etadahosi ‘‘aññaṁ purisaṁ diṭṭhapubbaṁ itthiṁ rakkhituṁ na sakkhissāmi, gabbhato",
  "atk-s0513a11:1007_3": "paṭṭhāyekaṁ mātugāmaṁ rakkhitvā taṁ vayappattaṁ vase ṭhapetvā ekapurisikaṁ katvā",
  "atk-s0513a11:1007_4": "gāḷhaṁ ārakkhaṁ saṁvidahitvā rājakulato dhanaṁ āharissāmī’’ti. So ca aṅgavijjāya",
  "atk-s0513a11:1007_5": "cheko hoti, athekaṁ duggatitthiṁ gabbhiniṁ disvā ‘‘dhītaraṁ vijāyissatī’’ti ñatvā",
  "atk-s0513a11:1007_6": "taṁ pakkosāpetvā paribbayaṁ datvā ghareyeva vasāpetvā vijātakāle dhanaṁ datvā uyyojetvā",
  "atk-s0513a11:1007_7": "taṁ kumārikaṁ aññesaṁ purisānaṁ daṭṭhuṁ adatvā itthīnaṁyeva hatthe datvā posāpetvā",
  "atk-s0513a11:1007_8": "vayappattakāle taṁ attano vase ṭhapesi. Yāva cesā vaḍḍhati, tāva raññā saddhiṁ jūtaṁ",
  "atk-s0513a11:1007_9": "na kīḷi. Taṁ pana vase ṭhapetvā brāhmaṇo ‘‘mahārāja, jūtaṁ kīḷāmā’’ti āha. Rājā ‘‘sādhū’’ti",
  "atk-s0513a11:1007_10": "purimaniyāmeneva kīḷi. Purohito rañño gāyitvā pāsakaṁ khipanakāle ‘‘ṭhapetvā mama",
  "atk-s0513a11:1007_11": "māṇavika’’nti āha. Tato paṭṭhāya purohito jināti, rājā parājīyati.",
  "atk-s0513a11:1008_0": "Bodhisatto ‘‘imassa ghare ekapurisikāya ekāya itthiyā bhavitabba’’nti pariggaṇhāpento",
  "atk-s0513a11:1008_1": "atthibhāvaṁ ñatvā ‘‘sīlamassā bhindāpessāmī’’ti ekaṁ dhuttaṁ pakkosāpetvā ‘‘sakkhissasi",
  "atk-s0513a11:1008_2": "purohitassa itthiyā sīlaṁ bhinditu’’nti āha. ‘‘Sakkomi, devā’’ti. Athassa rājā dhanaṁ",
  "atk-s0513a11:1008_3": "datvā ‘‘tena hi khippaṁ niṭṭhāpehī’’ti taṁ pahiṇi. So rañño santikā dhanaṁ ādāya",
  "atk-s0513a11:1008_4": "gandhadhūmacuṇṇakappūrādīni gahetvā tassa gharato avidūre sabbagandhāpaṇaṁ pasāresi.",
  "atk-s0513a11:1008_5": "Purohitassapi gehaṁ sattabhūmakaṁ sattadvārakoṭṭhakaṁ hoti, sabbesu dvārakoṭṭhakesu",
  "atk-s0513a11:1008_6": "itthīnaṁyeva ārakkhā. Ṭhapetvā pana brāhmaṇaṁ añño puriso gehaṁ pavisituṁ labhanto",
  "atk-s0513a11:1008_7": "nāma natthi, kacavarachaḍḍanapacchimpi sodhetvāyeva pavesenti. Taṁ māṇavikaṁ purohitoyeva",
  "atk-s0513a11:1008_8": "daṭṭhuṁ labhati. Tassā ca ekā paricārikā itthī atthi. Athassā sā paricārikā gandhapupphamūlaṁ",
  "atk-s0513a11:1008_9": "gahetvā gacchantī tassa dhuttassa āpaṇasamīpena gacchati. So ‘‘ayaṁ tassā paricārikā’’ti",
  "atk-s0513a11:1008_10": "suṭṭhu ñatvā ekadivasaṁ taṁ āgacchantiṁ disvā āpaṇā uṭṭhāya gantvā tassā pādamūle",
  "atk-s0513a11:1008_11": "patitvā ubhohi hatthehi pāde gāḷhaṁ gahetvā ‘‘amma, ettakaṁ kālaṁ kahaṁ gatāsī’’ti",
  "atk-s0513a11:1008_12": "paridevi, avasesāpi payuttakadhuttā ekamantaṁ ṭhatvā ‘‘hatthapādamukhasaṇṭhānehi",
  "atk-s0513a11:1008_13": "ca ākappena ca mātāputtā ekasadisāyevā’’ti āhaṁsu. Sā itthī tesu tesu kathentesu",
  "atk-s0513a11:1008_14": "attano asaddahitvā ‘‘ayaṁ me putto bhavissatī’’ti sayampi rodituṁ ārabhi. Te ubhopi",
  "atk-s0513a11:1008_15": "kanditvā roditvā aññamaññaṁ āliṅgetvā aṭṭhaṁsu.",
  "atk-s0513a11:1009_0": "Atha so dhutto āha ‘‘amma, kahaṁ vasasī’’ti? ‘‘Kinnarilīlāya vasamānāya rūpasobhaggappattāya",
  "atk-s0513a11:1009_1": "purohitassa daharitthiyā upaṭṭhānaṁ kurumānā vasāmi, tātā’’ti. ‘‘Idāni kahaṁ yāsi,",
  "atk-s0513a11:1009_2": "ammā’’ti? ‘‘Tassā gandhamālādīnaṁ atthāyā’’ti. ‘‘Amma, kiṁ te aññattha gatāya, ito",
  "atk-s0513a11:1009_3": "paṭṭhāya mameva santikā harā’’ti mūlaṁ aggahetvāva bahūni tambūlatakkolakādīni ceva",
  "atk-s0513a11:1009_4": "nānāpupphāni ca adāsi. Māṇavikā bahūni gandhapupphādīni disvā ‘‘kiṁ, amma, ajja amhākaṁ",
  "atk-s0513a11:1009_5": "brāhmaṇo pasanno’’ti āha. ‘‘Kasmā evaṁ vadasī’’ti? ‘‘Imesaṁ bahubhāvaṁ disvā’’ti.",
  "atk-s0513a11:1009_6": "Na brāhmaṇo bahumūlaṁ adāsi, mayā panetaṁ mayhaṁ puttassa santikā ābhatanti. Tato",
  "atk-s0513a11:1009_7": "paṭṭhāya sā brāhmaṇena dinnamūlaṁ attanā gahetvā tasseva santikā gandhapupphādīni",
  "atk-s0513a11:1009_8": "āharati. Dhutto katipāhaccayena gilānālayaṁ katvā nipajji. Sā tassa āpaṇadvāraṁ gantvā",
  "atk-s0513a11:1009_9": "taṁ adisvā ‘‘kahaṁ me putto’’ti pucchi. ‘‘Puttassa te aphāsukaṁ jāta’’nti? Sā tassa",
  "atk-s0513a11:1009_10": "nipannaṭṭhānaṁ gantvā nisīditvā piṭṭhiṁ parimajjantī ‘‘kiṁ te, tāta, aphāsuka’’nti",
  "atk-s0513a11:1009_11": "pucchi. So tuṇhī ahosi. ‘‘Kiṁ na kathesi puttā’’ti? ‘‘Amma, marantenāpi tuyhaṁ kathetuṁ",
  "atk-s0513a11:1009_12": "na sakkā’’ti. ‘‘Tāta, mayhaṁ akathetvā kassa katheyyāsi, kathehi, tātā’’ti. ‘‘Amma,",
  "atk-s0513a11:1009_13": "mayhaṁ aññaṁ aphāsukaṁ natthi, tassā pana māṇavikāya vaṇṇaṁ sutvā paṭibaddhacittosmi",
  "atk-s0513a11:1009_14": ", taṁ labhanto jīvissāmi, alabhanto idheva marissāmī’’ti. ‘‘Tāta, mayhaṁ esa bhāro,",
  "atk-s0513a11:1009_15": "mā tvaṁ etaṁ nissāya cintayī’’ti taṁ assāsetvā bahūni gandhapupphādīni ādāya māṇavikāya",
  "atk-s0513a11:1009_16": "santikaṁ gantvā ‘‘putto me, amma, mama santikā tava vaṇṇaṁ sutvā paṭibaddhacitto",
  "atk-s0513a11:1009_17": "jāto, kiṁ kātabba’’nti? ‘‘Sace ānetuṁ sakkotha, mayā katokāsoyevā’’ti.",
  "atk-s0513a11:1010_0": "Sā tassā vacanaṁ sutvā tato paṭṭhāya tassa gehassa kaṇṇakaṇṇehi bahuṁ kacavaraṁ saṅkaḍḍhitvā",
  "atk-s0513a11:1010_1": "ārakkhitthiyā upari chaḍḍesi. Sā tena aṭṭīyamānā apeti. Itarā teneva niyāmena yā",
  "atk-s0513a11:1010_2": "yā kiñci katheti, tassā tassā upari kacavaraṁ chaḍḍesi. Tato paṭṭhāya pana sā yaṁ",
  "atk-s0513a11:1010_3": "yaṁ āharati vā harati vā, taṁ taṁ na kāci sodhetuṁ ussahati. Tasmiṁ kāle sā taṁ dhuttaṁ",
  "atk-s0513a11:1010_4": "pupphapacchiyaṁ nipajjāpetvā māṇavikāya santikaṁ abhihari. Dhutto māṇavikāya sīlaṁ",
  "atk-s0513a11:1010_5": "bhinditvā ekāhadvīhaṁ pāsādeyeva ahosi. Purohite bahi nikkhante ubho abhiramanti.",
  "atk-s0513a11:1010_6": "Tasmiṁ āgate dhutto nilīyati.",
  "atk-s0513a11:1011_0": "Atha naṁ sā ekāhadvīhaccayena ‘‘sāmi, idāni tayā gantuṁ vaṭṭatī’’ti āha. ‘‘Ahaṁ brāhmaṇaṁ",
  "atk-s0513a11:1011_1": "paharitvā gantukāmo’’ti. Sā ‘‘evaṁ hotū’’ti dhuttaṁ nilīyāpetvā brāhmaṇe āgate evamāha",
  "atk-s0513a11:1011_2": "‘‘ahaṁ, ayya, tumhesu vīṇaṁ vādentesu naccituṁ icchāmī’’ti. ‘‘Sādhu, bhadde, naccassū’’ti",
  "atk-s0513a11:1011_3": "vīṇaṁ vādesi. ‘‘Tumhesu olokentesu lajjāmi, mukhaṁ pana vo sāṭakena bandhitvā naccissāmī’’ti.",
  "atk-s0513a11:1011_4": "‘‘Sace lajjasi, evaṁ karohī’’ti. Māṇavikā ghanasāṭakaṁ gahetvā tassa akkhīni pidahamānā",
  "atk-s0513a11:1011_5": "mukhaṁ bandhi. Brāhmaṇo mukhaṁ bandhāpetvā vīṇaṁ vādesi. Sā muhuttaṁ naccitvā ‘‘ayya,",
  "atk-s0513a11:1011_6": "ahaṁ te ekavāraṁ sīse paharitukāmā’’ti āha. Itthilolo brāhmaṇo kiñci kāraṇaṁ ajānanto",
  "atk-s0513a11:1011_7": "‘‘paharāhī’’ti āha, māṇavikā dhuttassa saññaṁ adāsi. So saṇikaṁ āgantvā brāhmaṇassa",
  "atk-s0513a11:1011_8": "piṭṭhipasse ṭhatvā sīse kapparena pahari, akkhīni patanākārappattāni ahesuṁ, sīse",
  "atk-s0513a11:1011_9": "gaṇḍo uṭṭhahi. So vedanāṭṭo hutvā ‘‘āhara te hattha’’nti āha. Māṇavikā attano hatthaṁ",
  "atk-s0513a11:1011_10": "ukkhipitvā tassa hatthe ṭhapesi. Brāhmaṇo ‘‘hattho muduko, pahāro pana thaddho’’ti",
  "atk-s0513a11:1011_11": "āha . Dhutto brāhmaṇaṁ paharitvā nilīyi. Māṇavikā tasmiṁ nilīne brāhmaṇassa mukhato",
  "atk-s0513a11:1011_12": "sāṭakaṁ mocetvā telaṁ ādāya sīsaṁ parisambāhi. Brāhmaṇe bahi nikkhante puna sā itthī",
  "atk-s0513a11:1011_13": "dhuttaṁ pacchiyaṁ nipajjāpetvā nīhari.",
  "atk-s0513a11:1012_0": "So rañño santikaṁ gantvā sabbaṁ taṁ pavattiṁ ārocesi. Rājā attano upaṭṭhānaṁ āgataṁ",
  "atk-s0513a11:1012_1": "brāhmaṇaṁ āha ‘‘jūtaṁ kīḷāma brāhmaṇā’’ti? ‘‘Sādhu, mahārājā’’ti. Rājā jūtamaṇḍalaṁ",
  "atk-s0513a11:1012_2": "sajjāpetvā purimanayeneva jūtagītaṁ gāyitvā pāsake khipati. Brāhmaṇo māṇavikāya tapassa",
  "atk-s0513a11:1012_3": "bhinnabhāvaṁ ajānanto ‘‘ṭhapetvā mama māṇavika’’nti āha. Evaṁ vadantopi parājitoyeva.",
  "atk-s0513a11:1012_4": "Rājā jinitvā ‘‘brāhmaṇa, kiṁ vadesi, māṇavikāya te tapo bhinno, tvaṁ ‘mātugāmaṁ gabbhato",
  "atk-s0513a11:1012_5": "paṭṭhāya rakkhanto sattasu ṭhānesu ārakkhaṁ karonto rakkhituṁ sakkhissāmī’ti maññasi,",
  "atk-s0513a11:1012_6": "mātugāmo nāma kucchiyaṁ pakkhipitvā carantenāpi rakkhituṁ na sakkā, ekapurisikā itthī",
  "atk-s0513a11:1012_7": "nāma natthi, tava māṇavikā ‘naccitukāmāmhī’ti vatvā vīṇaṁ vādentassa tava sāṭakena",
  "atk-s0513a11:1012_8": "mukhaṁ bandhitvā attano jāraṁ tava sīse kapparena paharāpetvā uyyojesi, idāni kiṁ",
  "atk-s0513a11:1012_9": "kathesī’’ti vatvā imaṁ gāthamāha –",
  "atk-s0513a11:1013": "62.",
  "atk-s0513a11:1014": " ‘‘Yaṁ brāhmaṇo avādesi, vīṇaṁ samukhaveṭhito;",
  "atk-s0513a11:1015": "Aṇḍabhūtābhatā bhariyā, tāsu ko jātu vissase’’ti.",
  "atk-s0513a11:1016_0": "Tattha yaṁ brāhmaṇo avādesi, vīṇaṁ samukhaveṭhitoti yena kāraṇena brāhmaṇo ghanasāṭakena",
  "atk-s0513a11:1016_1": "saha mukhena veṭhito hutvā vīṇaṁ vādesi, taṁ kāraṇaṁ na jānātīti attho. Tañhi sā",
  "atk-s0513a11:1016_2": "vañcetukāmā evamakāsi. Brāhmaṇo pana taṁ itthiṁ bahumāyābhāvaṁ ajānanto mātugāmassa",
  "atk-s0513a11:1016_3": "saddahitvā ‘‘maṁ esā lajjatī’’ti evaṁsaññī ahosi, tenassa aññāṇabhāvaṁ pakāsento",
  "atk-s0513a11:1016_4": "rājā evamāha, ayametthādhippāyo . Aṇḍabhūtābhatā bhariyāti aṇḍaṁ vuccati bījaṁ, bījabhūtā",
  "atk-s0513a11:1016_5": "mātukucchito anikkhantakāleyeva ābhatā ānītā, bhatāti vā puṭṭhāti attho. Kā sā? Bhariyā",
  "atk-s0513a11:1016_6": "pajāpati pādaparicārikā. Sā hi bhattavatthādīhi bharitabbatāya, bhinnasaṁvaratāya,",
  "atk-s0513a11:1016_7": "lokadhammehi bharitatāya vā ‘‘bhariyā’’ti vuccati. Tāsu ko jātu vissaseti jātūti",
  "atk-s0513a11:1016_8": "ekaṁsādhivacanaṁ, tāsu mātukucchito paṭṭhāya rakkhiyamānāsupi evaṁ vippakāraṁ āpajjantīsu",
  "atk-s0513a11:1016_9": "bhariyāsu ko nāma paṇḍito puriso ekaṁsena vissase, ‘‘nibbikārā esā mayī’’ti ko saddaheyyāti",
  "atk-s0513a11:1016_10": "attho. Asaddhammavasena hi āmantakesu nimantakesu vijjamānesu mātugāmo nāma na sakkā rakkhitunti.",
  "atk-s0513a11:1017_0": "Evaṁ bodhisatto brāhmaṇassa dhammaṁ desesi. Brāhmaṇo bodhisattassa dhammadesanaṁ",
  "atk-s0513a11:1017_1": "sutvā nivesanaṁ gantvā taṁ māṇavikaṁ āha – ‘‘tayā kira evarūpaṁ pāpakammaṁ kata’’nti?",
  "atk-s0513a11:1017_2": "‘‘Ayya, ko evamāha, na karomi, ‘ahameva pahariṁ, na añño koci’. Sace na saddahatha,",
  "atk-s0513a11:1017_3": "ahaṁ ‘tumhe ṭhapetvā aññassa purisassa hatthasamphassaṁ na jānāmī’ti saccakiriyaṁ",
  "atk-s0513a11:1017_4": "katvā aggiṁ pavisitvā tumhe saddahāpessāmī’’ti. Brāhmaṇo ‘‘evaṁ hotū’’ti mahantaṁ",
  "atk-s0513a11:1017_5": "dārurāsiṁ kāretvā aggiṁ katvā taṁ pakkosāpetvā ‘‘sace attano saddahasi, aggiṁ pavisāhī’’ti āha.",
  "atk-s0513a11:1018_0": "Māṇavikā attano paricārikaṁ paṭhamameva sikkhāpesi ‘‘amma, tava puttaṁ tattha gantvā",
  "atk-s0513a11:1018_1": "mama aggiṁ pavisanakāle hatthaggahaṇaṁ kātuṁ vadehī’’ti. Sā gantvā tathā avaca. Dhutto",
  "atk-s0513a11:1018_2": "āgantvā parisamajjhe aṭṭhāsi. Sā māṇavikā brāhmaṇaṁ vañcetukāmā mahājanamajjhe ṭhatvā",
  "atk-s0513a11:1018_3": "‘‘brāhmaṇa, taṁ ṭhapetvā aññassa purisassa hatthasamphassaṁ nāma na jānāmi, iminā",
  "atk-s0513a11:1018_4": "saccena ayaṁ aggi mā maṁ jhāpesī’’ti aggiṁ pavisituṁ āraddhā. Tasmiṁ khaṇe dhutto",
  "atk-s0513a11:1018_5": "‘‘passatha bho purohitabrāhmaṇassa kammaṁ, evarūpaṁ mātugāmaṁ aggiṁ pavesāpetī’’ti",
  "atk-s0513a11:1018_6": "gantvā taṁ māṇavikaṁ hatthe gaṇhi. Sā hatthaṁ vissajjāpetvā purohitaṁ āha – ‘‘ayya,",
  "atk-s0513a11:1018_7": "mama saccakiriyā bhinnā, na sakkā aggiṁ pavisitu’’nti. ‘‘Kiṁkāraṇā’’ti? ‘‘Ajja mayā",
  "atk-s0513a11:1018_8": "evarūpā saccakiriyā katā ‘ṭhapetvā mama sāmikaṁ aññassa purisassa hatthasamphassaṁ",
  "atk-s0513a11:1018_9": "na jānāmī’ti , idāni camhi iminā purisena hatthe gahitā’’ti. Brāhmaṇo ‘‘vañcito ahaṁ",
  "atk-s0513a11:1018_10": "imāyā’’ti ñatvā taṁ pothetvā nīharāpesi. Evaṁ asaddhammasamannāgatā kiretā itthiyo",
  "atk-s0513a11:1018_11": "tāva mahantampi pāpakammaṁ katvā attano sāmikaṁ vañcetuṁ ‘‘nāhaṁ evarūpaṁ kammaṁ",
  "atk-s0513a11:1018_12": "karomī’’ti divasampi sapathaṁ kurumānā nānācittāva honti. Tena vuttaṁ –",
  "atk-s0513a11:1019": "‘‘Corīnaṁ bahubuddhīnaṁ, yāsu saccaṁ sudullabhaṁ;",
  "atk-s0513a11:1020": "Thīnaṁ bhāvo durājāno, macchassevodake gataṁ. (jā. 2.21.347);",
  "atk-s0513a11:1021": "‘‘Musā tāsaṁ yathā saccaṁ, saccaṁ tāsaṁ yathā musā;",
  "atk-s0513a11:1022": "Gāvo bahi tiṇasseva, omasanti varaṁ varaṁ.",
  "atk-s0513a11:1023": "‘‘Coriyo kathinā hetā, vāḷā ca lapasakkharā;",
  "atk-s0513a11:1024": "Na tā kiñci na jānanti, yaṁ manussesu vañcana’’nti. (jā. 2.21.332, 334);",
  "atk-s0513a11:1025_0": "Satthā ‘‘evaṁ arakkhiyo mātugāmo’’ti imaṁ dhammadesanaṁ āharitvā saccāni pakāsesi,",
  "atk-s0513a11:1025_1": "saccapariyosāne ukkaṇṭhitabhikkhu sotāpattiphale patiṭṭhahi. Satthāpi anusandhiṁ",
  "atk-s0513a11:1025_2": "ghaṭetvā jātakaṁ samodhānesi ‘‘tadā bārāṇasirājā ahameva ahosi’’nti.",
  "atk-s0513a11:1026": "Aṇḍabhūtajātakavaṇṇanā dutiyā.",
  "atk-s0513a11:1028": " [63] 3. Takkapaṇḍitajātakavaṇṇanā",
  "atk-s0513a11:1029_0": "Kodhanā akataññū cāti idaṁ satthā jetavane viharanto ukkaṇṭhitabhikkhuññevārabbha",
  "atk-s0513a11:1029_1": "kathesi. Tañhi satthā ‘‘saccaṁ kira tvaṁ bhikkhu ukkaṇṭhitosī’’ti pucchitvā ‘‘sacca’’nti",
  "atk-s0513a11:1029_2": "vutte ‘‘itthiyo nāma bhikkhu akataññū mittadubbhā, kasmā tā nissāya ukkaṇṭhitosī’’ti vatvā atītaṁ āhari.",
  "atk-s0513a11:1030_0": "Atīte bārāṇasiyaṁ brahmadatte rajjaṁ kārente bodhisatto isipabbajjaṁ pabbajitvā gaṅgātīre",
  "atk-s0513a11:1030_1": "assamaṁ māpetvā samāpattiyo ceva abhiññāyo ca nibbattetvā jhānasukhena viharati.",
  "atk-s0513a11:1030_2": "Tasmiṁ samaye bārāṇasiseṭṭhino dhītā duṭṭhakumārī nāma caṇḍā ahosi pharusā, dāsakammakare",
  "atk-s0513a11:1030_3": "akkosati paribhāsati paharati. Atha naṁ ekadivasaṁ parivāramanussā gahetvā ‘‘gaṅgāya",
  "atk-s0513a11:1030_4": "kīḷissāmā’’ti agamaṁsu. Tesaṁ kīḷantānaññeva sūriyatthaṅgamanavelā jātā, megho uṭṭhahi,",
  "atk-s0513a11:1030_5": "manussā meghaṁ disvā ito cito ca vegena palāyiṁsu. Seṭṭhidhītāyapi dāsakammakarā",
  "atk-s0513a11:1030_6": "‘‘ajja amhehi etissā piṭṭhiṁ passituṁ vaṭṭatī’’ti taṁ antoudakasmiṁyeva chaḍḍetvā",
  "atk-s0513a11:1030_7": "uttariṁsu. Devo pāvassi, sūriyopi atthaṅgato, andhakāro jāto. Te tāya vināva gehaṁ",
  "atk-s0513a11:1030_8": "gantvā ‘‘kahaṁ sā’’ti vutte ‘‘gaṅgāto tāva uttiṇṇā, atha naṁ na jānāma kahaṁ gatā’’ti.",
  "atk-s0513a11:1030_9": "Ñātakā vicinitvāpi na passiṁsu.",
  "atk-s0513a11:1031_0": "Sā mahāviravaṁ viravantī udakena vuyhamānā aḍḍharattasamaye bodhisattassa paṇṇasālāsamīpaṁ",
  "atk-s0513a11:1031_1": "pāpuṇi. So tassā saddaṁ sutvā ‘‘mātugāmassa saddo eso, parittāṇamassā karissāmī’’ti",
  "atk-s0513a11:1031_2": "tiṇukkaṁ ādāya nadītīraṁ gantvā taṁ disvā ‘‘mā bhāyi, mā bhāyī’’ti assāsetvā nāgabalo",
  "atk-s0513a11:1031_3": "thāmasampanno bodhisatto nadiṁ taramāno gantvā taṁ ukkhipitvā assamapadaṁ ānetvā",
  "atk-s0513a11:1031_4": "aggiṁ katvā adāsi. Sīte vigate madhurāni phalāphalāni upanāmesi. Tāni khāditvā ṭhitaṁ",
  "atk-s0513a11:1031_5": "‘‘kattha vāsikāsi, kathañca gaṅgāya patitāsī’’ti pucchi. Sā taṁ pavattiṁ ārocesi.",
  "atk-s0513a11:1031_6": "Atha naṁ ‘‘tvaṁ idheva vasā’’ti paṇṇasālāya vasāpento dvīhatīhaṁ sayaṁ abbhokāse",
  "atk-s0513a11:1031_7": "vasitvā ‘‘idāni gacchā’’ti āha. Sā ‘‘imaṁ tāpasaṁ sīlabhedaṁ pāpetvā gahetvā gamissāmī’’ti",
  "atk-s0513a11:1031_8": "na gacchati. Atha gacchante kāle itthikuttaṁ itthilīlaṁ dassetvā tassa sīlabhedaṁ",
  "atk-s0513a11:1031_9": "katvā jhānaṁ antaradhāpesi. So taṁ gahetvā araññeyeva vasati. Atha naṁ sā āha ‘‘ayya,",
  "atk-s0513a11:1031_10": "kiṁ no araññavāsena, manussapathaṁ gamissāmā’’ti? So taṁ ādāya ekaṁ paccantagāmakaṁ",
  "atk-s0513a11:1031_11": "gantvā takkabhatiyā jīvikaṁ kappetvā taṁ poseti. Tassa takkaṁ vikkiṇitvā jīvatīti",
  "atk-s0513a11:1031_12": "‘‘takkapaṇḍito’’ti nāmaṁ akaṁsu. Athassa gāmavāsino paribbayaṁ datvā ‘‘amhākaṁ suyuttaduyuttakaṁ",
  "atk-s0513a11:1031_13": "ācikkhanto ettha vasā’’ti gāmadvāre kuṭiyaṁ vāsesuṁ.",
  "atk-s0513a11:1032_0": "Tena ca samayena corā pabbatā oruyha paccantaṁ paharanti. Te ekadivasaṁ taṁ gāmaṁ",
  "atk-s0513a11:1032_1": "paharitvā gāmavāsikehiyeva bhaṇḍikā ukkhipāpetvā gacchantā tampi seṭṭhidhītaraṁ gahetvā",
  "atk-s0513a11:1032_2": "attano vasanaṭṭhānaṁ gantvā sesajane vissajjesuṁ. Corajeṭṭhako pana tassā rūpe bajjhitvā",
  "atk-s0513a11:1032_3": "taṁ attano bhariyaṁ akāsi. Bodhisatto ‘‘itthannāmā kaha’’nti pucchi. ‘‘Corajeṭṭhakena",
  "atk-s0513a11:1032_4": "gahetvā attano bhariyā katā’’ti ca sutvāpi ‘‘na sā tattha mayā vinā vasissati, palāyitvā",
  "atk-s0513a11:1032_5": "āgacchissatī’’ti tassā āgamanaṁ olokento tattheva vasi.",
  "atk-s0513a11:1033_0": "Seṭṭhidhītāpi cintesi ‘‘ahaṁ idha sukhaṁ vasāmi, kadāci maṁ takkapaṇḍito kiñcideva",
  "atk-s0513a11:1033_1": "nissāya āgantvā ito ādāya gaccheyya, atha etasmā sukhā parihāyissāmi, yannūnāhaṁ",
  "atk-s0513a11:1033_2": "sampiyāyamānā viya taṁ pakkosāpetvā ghātāpeyya’’nti. Sā ekaṁ manussaṁ pakkositvā",
  "atk-s0513a11:1033_3": "‘‘ahaṁ idha dukkhaṁ jīvāmi, takkapaṇḍito āgantvā maṁ ādāya gacchatū’’ti sāsanaṁ pesesi.",
  "atk-s0513a11:1033_4": "So taṁ sāsanaṁ sutvā saddahitvā tattha gantvā gāmadvāre ṭhatvā sāsanaṁ pesesi. Sā",
  "atk-s0513a11:1033_5": "nikkhamitvā taṁ disvā ‘‘ayya, sace mayaṁ idāni gacchissāma, corajeṭṭhako anubandhitvā",
  "atk-s0513a11:1033_6": "ubhopi amhe ghātessati, rattibhāge gacchissāmā’’ti taṁ ānetvā bhojetvā koṭṭhake nisīdāpetvā",
  "atk-s0513a11:1033_7": "sāyaṁ corajeṭṭhakassa āgantvā suraṁ pivitvā mattakāle ‘‘sāmi, sace imāya velāya tava",
  "atk-s0513a11:1033_8": "sattuṁ passeyyāsi, kinti naṁ kareyyāsī’’ti āha. ‘‘Idañcidañca karissāmīti’’. ‘‘Kiṁ",
  "atk-s0513a11:1033_9": "pana so dūre, nanu koṭṭhake nisinno’’ti? Corajeṭṭhako ukkaṁ ādāya tattha gantvā taṁ",
  "atk-s0513a11:1033_10": "disvā gahetvā gehamajjhe pātetvā kapparādīhi yathāruciṁ pothesi. So pothiyamānopi",
  "atk-s0513a11:1033_11": "aññaṁ kiñci avatvā ‘‘kodhanā akataññū ca, pisuṇā mittabhedikā’’ti ettakameva vadati.",
  "atk-s0513a11:1033_12": "Coro taṁ pothetvā bandhitvā nipajjāpetvā sāyamāsaṁ bhuñjitvā sayi. Pabuddho jiṇṇāya",
  "atk-s0513a11:1033_13": "surāya puna taṁ pothetuṁ ārabhi, sopi tāneva cattāri padāni vadati.",
  "atk-s0513a11:1034_0": "Coro cintesi ‘‘ayaṁ evaṁ pothiyamānopi aññaṁ kiñci avatvā imāneva cattāri padāni",
  "atk-s0513a11:1034_1": "vadati, pucchissāmi na’’nti tassā suttabhāvaṁ ñatvā taṁ pucchi ‘‘ambho tvaṁ evaṁ",
  "atk-s0513a11:1034_2": "pothiyamānopi kasmā etāneva padāni vadasī’’ti? Takkapaṇḍito ‘‘tena hi suṇāhī’’ti",
  "atk-s0513a11:1034_3": "taṁ kāraṇaṁ ādito paṭṭhāya kathesi. ‘‘Ahaṁ pubbe araññavāsiko eko tāpaso jhānalābhī,",
  "atk-s0513a11:1034_4": "svāhaṁ etaṁ gaṅgāya vuyhamānaṁ uttāretvā paṭijaggiṁ. Atha maṁ esā palobhetvā jhānā",
  "atk-s0513a11:1034_5": "parihāpesi, svāhaṁ araññaṁ pahāya etaṁ posento paccantagāmake vasāmi, athesā corehi",
  "atk-s0513a11:1034_6": "idhānītā ‘ahaṁ dukkhaṁ vasāmi, āgantvā maṁ netū’ti mayhaṁ sāsanaṁ pesetvā idāni tava",
  "atk-s0513a11:1034_7": "hatthe pātesi, iminā kāraṇenāhaṁ evaṁ kathemī’’ti. Coro cintesi ‘‘yā esā evarūpe",
  "atk-s0513a11:1034_8": "guṇasampanne upakārake evaṁ vippaṭipajji, sā mayhaṁ kataraṁ nāma upaddavaṁ na kareyya,",
  "atk-s0513a11:1034_9": "māretabbā esā’’ti so takkapaṇḍitaṁ assāsetvā taṁ pabodhetvā khaggaṁ ādāya nikkhamma",
  "atk-s0513a11:1034_10": "‘‘etaṁ purisaṁ gāmadvāre ghātessāmī’’ti vatvā tāya saddhiṁ bahigāmaṁ gantvā ‘‘etaṁ",
  "atk-s0513a11:1034_11": "hatthe gaṇhā’’ti taṁ tāya hatthe gāhāpetvā khaggaṁ ādāya takkapaṇḍitaṁ paharanto",
  "atk-s0513a11:1034_12": "viya taṁ dvidhā chinditvā sasīsaṁ nhāpetvā takkapaṇḍitaṁ katipāhaṁ paṇītena bhojanena",
  "atk-s0513a11:1034_13": "santappetvā idāni kahaṁ gamissasī’’ti āha. Takkapaṇḍito ‘‘gharāvāsena me kiccaṁ natthi,",
  "atk-s0513a11:1034_14": "isipabbajjaṁ pabbajitvā tattheva araññe vasissāmī’’ti āha. ‘‘Tena hi ahampi pabbajissāmī’’ti",
  "atk-s0513a11:1034_15": "ubhopi pabbajitvā taṁ araññāyatanaṁ gantvā pañca abhiññā aṭṭha ca samāpattiyo nibbattetvā",
  "atk-s0513a11:1034_16": "jīvitapariyosāne brahmalokūpagā ahesuṁ.",
  "atk-s0513a11:1035": "Satthā imāni dve vatthūni kathetvā anusandhiṁ ghaṭetvā abhisambuddho hutvā imaṁ gāthamāha –",
  "atk-s0513a11:1036": "63.",
  "atk-s0513a11:1037": " ‘‘Kodhanā akataññū ca, pisuṇā mittabhedikā;",
  "atk-s0513a11:1038": "Brahmacariyaṁ cara bhikkhu, so sukhaṁ na vihāhisī’’ti.",
  "atk-s0513a11:1039_0": "Tatrāyaṁ piṇḍattho – bhikkhu itthiyo nāmetā kodhanā, uppannaṁ kodhaṁ nivāretuṁ na",
  "atk-s0513a11:1039_1": "sakkonti. Akataññū ca, atimahantampi upakāraṁ na jānanti. Pisuṇā ca, piyasuññabhāvakaraṇameva",
  "atk-s0513a11:1039_2": "kathaṁ kathenti. Mittabhedikā, mitte bhindanti, mittabhedanakathaṁ kathanasīlāyeva",
  "atk-s0513a11:1039_3": ", evarūpehi pāpadhammehi samannāgatā etā. Kiṁ te etāhi, brahmacariyaṁ cara bhikkhu,",
  "atk-s0513a11:1039_4": "ayañhi methunavirati parisuddhaṭṭhena brahmacariyaṁ nāma, taṁ cara. So sukhaṁ na",
  "atk-s0513a11:1039_5": "vihāhisīti so tvaṁ etaṁ brahmacariyavāsaṁ vasanto jhānasukhaṁ maggasukhaṁ phalasukhañca",
  "atk-s0513a11:1039_6": "na vihāhisi, etaṁ sukhaṁ na vijahissati, etasmā sukhā na parihāyissasīti attho. ‘‘Na",
  "atk-s0513a11:1039_7": "parihāhisī’’tipi pāṭho, ayamevattho.",
  "atk-s0513a11:1040_0": "Satthā imaṁ dhammadesanaṁ āharitvā saccāni pakāsesi, saccapariyosāne ukkaṇṭhitabhikkhu",
  "atk-s0513a11:1040_1": "sotāpattiphale patiṭṭhahi. Satthā jātakaṁ samodhānesi – ‘‘tadā corajeṭṭhako ānando",
  "atk-s0513a11:1040_2": "ahosi, takkapaṇḍito pana ahameva ahosi’’nti.",
  "atk-s0513a11:1041": "Takkapaṇḍitajātakavaṇṇanā tatiyā.",
  "atk-s0513a11:1043": " [64] 4. Durājānajātakavaṇṇanā",
  "atk-s0513a11:1044_0": "Māsu nandi icchati manti idaṁ satthā jetavane viharanto ekaṁ upāsakaṁ ārabbha kathesi.",
  "atk-s0513a11:1044_1": "Eko kira sāvatthivāsī upāsako tīsu saraṇesu pañcasu ca sīlesu patiṭṭhito buddhamāmako,",
  "atk-s0513a11:1044_2": "dhammamāmako, saṅghamāmako, bhariyā panassa dussīlā pāpadhammā. Yaṁ divasaṁ micchācāraṁ",
  "atk-s0513a11:1044_3": "carati, taṁ divasaṁ satakītadāsī viya hoti, micchācārassa pana akatadivase sāminī",
  "atk-s0513a11:1044_4": "viya hoti caṇḍā pharusā. So tassā bhāvaṁ jānituṁ na sakkoti, atha tāya ubbāḷho buddhūpaṭṭhānaṁ",
  "atk-s0513a11:1044_5": "na gacchati. Atha naṁ ekadivasaṁ gandhapupphādīni ādāya āgantvā vanditvā nisinnaṁ",
  "atk-s0513a11:1044_6": "satthā āha – ‘‘kiṁ nu kho tvaṁ, upāsaka, sattaṭṭha divase buddhūpaṭṭhānaṁ nāgacchasī’’ti.",
  "atk-s0513a11:1044_7": "Gharaṇī me, bhante, ekasmiṁ divase satakītadāsī viya hoti, ekasmiṁ divase sāminī",
  "atk-s0513a11:1044_8": "viya caṇḍā pharusā. Ahaṁ tassā bhāvaṁ jānituṁ na sakkomi, svāhaṁ tāya ubbāḷho buddhūpaṭṭhānaṁ",
  "atk-s0513a11:1044_9": "nāgacchāmīti. Athassa vacanaṁ sutvā satthā ‘‘upāsaka, ‘mātugāmassa bhāvo nāma dujjāno’ti",
  "atk-s0513a11:1044_10": "pubbepi te paṇḍitā kathayiṁsu, tvaṁ pana taṁ bhavasaṅkhepagatattā sallakkhetuṁ na",
  "atk-s0513a11:1044_11": "sakkosī’’ti vatvā tena yācito atītaṁ āhari.",
  "atk-s0513a11:1045_0": "Atīte bārāṇasiyaṁ brahmadatte rajjaṁ kārente bodhisatto disāpāmokkho ācariyo hutvā",
  "atk-s0513a11:1045_1": "pañca māṇavakasatāni sippaṁ sikkhāpeti. Atheko tiroraṭṭhavāsiko brāhmaṇamāṇavako",
  "atk-s0513a11:1045_2": "āgantvā tassa santike sippaṁ uggaṇhanto ekāya itthiyā paṭibaddhacitto hutvā taṁ bhariyaṁ",
  "atk-s0513a11:1045_3": "katvā tasmiṁyeva bārāṇasinagare vasanto dve tisso velāyo ācariyassa upaṭṭhānaṁ na",
  "atk-s0513a11:1045_4": "gacchati. Sā panassa bhariyā dussīlā pāpadhammā. Micchācāraṁ ciṇṇadivase dāsī viya",
  "atk-s0513a11:1045_5": "hoti, aciṇṇadivase sāminī viya hoti caṇḍā pharusā. So tassā bhāvaṁ jānituṁ asakkonto",
  "atk-s0513a11:1045_6": "tāya ubbāḷho ākulacitto ācariyassa upaṭṭhānaṁ na gacchati. Atha naṁ sattaṭṭha divase",
  "atk-s0513a11:1045_7": "atikkamitvā āgataṁ ‘‘kiṁ, māṇava , na paññāyasī’’ti ācariyo pucchi. So ‘‘bhariyā",
  "atk-s0513a11:1045_8": "maṁ, ācariya, ekadivasaṁ icchati pattheti, dāsī viya nihatamānā hoti. Ekadivasaṁ",
  "atk-s0513a11:1045_9": "sāminī viya thaddhā caṇḍā pharusā, ahaṁ tassā bhāvaṁ jānituṁ na sakkomi, tāya ubbāḷho",
  "atk-s0513a11:1045_10": "ākulacitto tumhākaṁ upaṭṭhānaṁ nāgatomhī’’ti. Ācariyo ‘‘evametaṁ, māṇava, itthiyo",
  "atk-s0513a11:1045_11": "nāma anācāraṁ ciṇṇadivase sāmikaṁ anuvattanti, dāsī viya nihatamānā honti. Anāciṇṇadivase",
  "atk-s0513a11:1045_12": "pana mānatthaddhā hutvā sāmikaṁ na gaṇenti. Evaṁ itthiyo nāmetā anācārā dussīlā,",
  "atk-s0513a11:1045_13": "tāsaṁ bhāvo nāma dujjāno, tāsu icchantīsupi anicchantīsupi majjhatteneva bhavitabba’’nti",
  "atk-s0513a11:1045_14": "vatvā tassovādavasena imaṁ gāthamāha –",
  "atk-s0513a11:1046": "64.",
  "atk-s0513a11:1047": " ‘‘Mā su nandi icchati maṁ, mā su soci na micchati;",
  "atk-s0513a11:1048": "Thīnaṁ bhāvo durājāno, macchassevodake gata’’nti.",
  "atk-s0513a11:1049_0": "Tattha mā su nandi icchati manti su-kāro nipātamattaṁ, ‘‘ayaṁ itthī maṁ icchati pattheti,",
  "atk-s0513a11:1049_1": "mayi sinehaṁ karotī’’ti mā tussi. Mā su soci na micchatīti ‘‘ayaṁ maṁ na icchatī’’tipi",
  "atk-s0513a11:1049_2": "mā soci, tassā icchamānāya nandiṁ, na icchamānāya ca sokaṁ akatvā majjhattova hohīti",
  "atk-s0513a11:1049_3": "dīpeti. Thīnaṁ bhāvo durājānoti itthīnaṁ bhāvo nāma itthimāyāya paṭicchannattā durājāno.",
  "atk-s0513a11:1049_4": "Yathā kiṁ? Macchassevodake gatanti yathā macchassa gamanaṁ udakena paṭicchannattā",
  "atk-s0513a11:1049_5": "dujjānaṁ, teneva so kevaṭṭe āgate udakena gamanaṁ paṭicchādetvā palāyati, attānaṁ",
  "atk-s0513a11:1049_6": "gaṇhituṁ na deti, evameva itthiyo mahantampi dussīlakammaṁ katvā ‘‘mayaṁ evarūpaṁ",
  "atk-s0513a11:1049_7": "na karomā’’ti attanā katakammaṁ itthimāyāya paṭicchādetvā sāmike vañcenti . Evaṁ",
  "atk-s0513a11:1049_8": "itthiyo nāmetā pāpadhammā durājānā, tāsu majjhattoyeva sukhito hotīti.",
  "atk-s0513a11:1050_0": "Evaṁ bodhisatto antevāsikassa ovādaṁ adāsi. Tato paṭṭhāya so tassā upari majjhattova",
  "atk-s0513a11:1050_1": "ahosi. Sāpissa bhariyā ‘‘ācariyena kira me dussīlabhāvo ñāto’’ti tato paṭṭhāya na",
  "atk-s0513a11:1050_2": "anācāraṁ cari. Sāpi tassa upāsakassa itthī ‘‘sammāsambuddhena kira mayhaṁ durācārabhāvo",
  "atk-s0513a11:1050_3": "ñāto’’ti tato paṭṭhāya pāpakammaṁ nāma na akāsi.",
  "atk-s0513a11:1051_0": "Satthāpi imaṁ dhammadesanaṁ āharitvā saccāni pakāsesi, saccapariyosāne so upāsako",
  "atk-s0513a11:1051_1": "sotāpattiphale patiṭṭhahi, satthā anusandhiṁ ghaṭetvā jātakaṁ samodhānesi – ‘‘tadā",
  "atk-s0513a11:1051_2": "jayampatikāyeva idāni jayampatikā, ācariyo pana ahameva ahosi’’nti.",
  "atk-s0513a11:1052": "Durājānajātakavaṇṇanā catutthā.",
  "atk-s0513a11:1054": " [65] 5. Anabhiratijātakavaṇṇanā",
  "atk-s0513a11:1055_0": "Yathā nadī ca pantho cāti idaṁ satthā jetavane viharanto tathārūpaṁyeva upāsakaṁ",
  "atk-s0513a11:1055_1": "ārabbha kathesi. So pana pariggaṇhanto tassā dussīlabhāvaṁ ñatvā bhaṇḍito cittabyākulatāya",
  "atk-s0513a11:1055_2": "sattaṭṭha divase upaṭṭhānaṁ nāgamāsi. So ekadivasaṁ vihāraṁ gantvā tathāgataṁ vanditvā",
  "atk-s0513a11:1055_3": "nisinno ‘‘kasmā sattaṭṭha divasāni nāgatosī’’ti vutte ‘‘bhariyā me, bhante, dussīlā,",
  "atk-s0513a11:1055_4": "tassā upari byākulacittatāya nāgatomhī’’ti āha. Satthā ‘‘upāsaka, itthīsu ‘anācārā",
  "atk-s0513a11:1055_5": "etā’ti kopaṁ akatvā majjhatteneva bhavituṁ vaṭṭatīti pubbepi te paṇḍitā kathayiṁsu,",
  "atk-s0513a11:1055_6": "tvaṁ pana bhavantarena paṭicchannattā taṁ kāraṇaṁ na sallakkhesī’’ti vatvā tena yācito atītaṁ āhari.",
  "atk-s0513a11:1056_0": "Atīte bārāṇasiyaṁ brahmadatte rajjaṁ kārente bodhisatto purimanayeneva disāpāmokkho",
  "atk-s0513a11:1056_1": "ācariyo ahosi. Athassa antevāsiko bhariyāya dosaṁ disvā byākulacittatāya katipāhaṁ",
  "atk-s0513a11:1056_2": "anāgantvā ekadivasaṁ ācariyena pucchito taṁ kāraṇaṁ nivedesi. Athassa ācariyo ‘‘tāta,",
  "atk-s0513a11:1056_3": "itthiyo nāma sabbasādhāraṇā , tāsu ‘dussīlā etā’ti paṇḍitā kopaṁ na karontī’’ti vatvā",
  "atk-s0513a11:1056_4": "ovādavasena imaṁ gāthamāha –",
  "atk-s0513a11:1057": "65.",
  "atk-s0513a11:1058": " ‘‘Yathā nadī ca panto ca, pānāgāraṁ sabhā papā;",
  "atk-s0513a11:1059": "Evaṁ lokitthiyo nāma, nāsaṁ kujjhanti paṇḍitā’’ti.",
  "atk-s0513a11:1060_0": "Tattha yathā nadīti yathā anekatitthā nadī nhānatthāya sampattasampattānaṁ caṇḍālādīnampi",
  "atk-s0513a11:1060_1": "khattiyādīnampi sādhāraṇā, na tattha koci nhāyituṁ na labhati nāma. ‘‘Pantho’’tiādīsupi",
  "atk-s0513a11:1060_2": "yathā mahāmaggopi sabbesaṁ sādhāraṇo , na koci tena gantuṁ na labhati. Pānāgārampi",
  "atk-s0513a11:1060_3": "surāgehaṁ sabbesaṁ sādhāraṇaṁ, yo yo pātukāmo, sabbo tattha pavisateva. Puññatthikehi",
  "atk-s0513a11:1060_4": "tattha tattha manussānaṁ nivāsatthāya katā sabhāpi sādhāraṇā, na tattha koci pavisituṁ",
  "atk-s0513a11:1060_5": "na labhati. Mahāmagge pānīyacāṭiyo ṭhapetvā katā papāpi sabbesaṁ sādhāraṇā, na tattha",
  "atk-s0513a11:1060_6": "koci pānīyaṁ pivituṁ na labhati. Evaṁ lokitthiyo nāmāti evameva tāta māṇava imasmiṁ",
  "atk-s0513a11:1060_7": "loke itthiyopi sabbasādhāraṇāva, teneva ca sādhāraṇaṭṭhena nadīpanthapānāgārasabhāpapāsadisā.",
  "atk-s0513a11:1060_8": "Tasmā nāsaṁ kujjhanti paṇḍitā, etāsaṁ itthīnaṁ ‘‘lāmikā etā anācārā dussīlā sabbasādhāraṇā’’ti",
  "atk-s0513a11:1060_9": "cintetvā paṇḍitā chekā buddhisampannā na kujjhantīti.",
  "atk-s0513a11:1061_0": "Evaṁ bodhisatto antevāsikassa ovādaṁ adāsi, so taṁ ovādaṁ sutvā majjhatto ahosi.",
  "atk-s0513a11:1061_1": "Bhariyāpissa ‘‘ācariyena kiramhi ñātā’’ti tato paṭṭhāya pāpakammaṁ na akāsi. Tassapi",
  "atk-s0513a11:1061_2": "upāsakassa bhariyā ‘‘satthārā kiramhi ñātā’’ti tato paṭṭhāya pāpakammaṁ na akāsi.",
  "atk-s0513a11:1062_0": "Satthā imaṁ dhammadesanaṁ āharitvā saccāni pakāsesi, saccapariyosāne upāsako sotāpattiphale",
  "atk-s0513a11:1062_1": "patiṭṭhahi. Satthāpi anusandhiṁ ghaṭetvā jātakaṁ samodhānesi – ‘‘tadā jayampatikāva",
  "atk-s0513a11:1062_2": "etarahi jayampatikā, ācariyabrāhmaṇo pana ahameva ahosi’’nti.",
  "atk-s0513a11:1063": "Anabhiratijātakavaṇṇanā pañcamā.",
  "atk-s0513a11:1065": " [66] 6. Mudulakkhaṇajātakavaṇṇanā",
  "atk-s0513a11:1066_0": "Ekā icchā pure āsīti idaṁ satthā jetavane viharanto saṁkilesaṁ ārabbha kathesi. Eko",
  "atk-s0513a11:1066_1": "kira sāvatthivāsī kulaputto satthu dhammadesanaṁ sutvā ratanasāsane uraṁ datvā pabbajitvā",
  "atk-s0513a11:1066_2": "paṭipannako yogāvacaro avissaṭṭhakammaṭṭhāno hutvā ekadivasaṁ sāvatthiyaṁ piṇḍāya",
  "atk-s0513a11:1066_3": "caranto ekaṁ alaṅkatapaṭiyattaṁ itthiṁ disvā subhavasena indriyāni bhinditvā olokesi.",
  "atk-s0513a11:1066_4": "Tassa abbhantare kileso cali, vāsiyā ākoṭitakhīrarukkho viya ahosi. So tato paṭṭhāya",
  "atk-s0513a11:1066_5": "kilesavasiko hutvā neva kāyassādaṁ na cittassādaṁ labhati, bhantamigasappaṭibhāgo",
  "atk-s0513a11:1066_6": "sāsane anabhirato parūḷhakesalomanakho kiliṭṭhacīvaro ahosi. Athassa indriyavikāraṁ",
  "atk-s0513a11:1066_7": "disvā sahāyakā bhikkhū ‘‘kiṁ nu kho te, āvuso, na yathā porāṇāni indriyānī’’ti pucchiṁsu.",
  "atk-s0513a11:1066_8": "Anabhiratosmi, āvusoti.",
  "atk-s0513a11:1067_0": "Atha naṁ te satthu santikaṁ nayiṁsu. Satthā ‘‘kiṁ, bhikkhave, anicchamānaṁ bhikkhuṁ",
  "atk-s0513a11:1067_1": "ādāya āgatatthā’’ti pucchi. ‘‘Ayaṁ, bhante, bhikkhu anabhirato’’ti? ‘‘Saccaṁ bhikkhū’’ti.",
  "atk-s0513a11:1067_2": "‘‘Saccaṁ bhagavā’’ti. ‘‘Ko taṁ ukkaṇṭhāpesī’’ti? ‘‘Ahaṁ, bhante, piṇḍāya caranto",
  "atk-s0513a11:1067_3": "ekaṁ itthiṁ disvā indriyāni bhinditvā olokesiṁ, atha me kileso cali, tenamhi ukkaṇṭhito’’ti.",
  "atk-s0513a11:1067_4": "Atha naṁ satthā ‘‘anacchariyametaṁ bhikkhu, yaṁ tvaṁ indriyāni bhinditvā visabhāgārammaṇaṁ",
  "atk-s0513a11:1067_5": "subhavasena olokento kilesehi kampito, pubbe pañcābhiññā aṭṭhasamāpattilābhino jhānabalena",
  "atk-s0513a11:1067_6": "kilese vikkhambhetvā visuddhacittā gaganatalacarā bodhisattāpi indriyāni bhinditvā",
  "atk-s0513a11:1067_7": "visabhāgārammaṇaṁ olokayamānā jhānā parihāyitvā kilesehi kampitā mahādukkhaṁ anubhaviṁsu.",
  "atk-s0513a11:1067_8": "Na hi sineruuppāṭanakavāto hatthimattaṁ muṇḍapabbataṁ, mahājambuummūlakavāto chinnataṭe",
  "atk-s0513a11:1067_9": "virūḷhagacchakaṁ, mahāsamuddaṁ vā pana sosanakavāto khuddakataḷākaṁ kismiñcideva",
  "atk-s0513a11:1067_10": "gaṇeti, evaṁ uttamabuddhīnaṁ nāma visuddhacittānaṁ bodhisattānaṁ aññāṇabhāvakarā",
  "atk-s0513a11:1067_11": "kilesā tayi kiṁ lajjissanti, visuddhāpi sattā saṁkilissanti, uttamayasasamaṅginopi",
  "atk-s0513a11:1067_12": "āyasakyaṁ pāpuṇantī’’ti vatvā atītaṁ āhari.",
  "atk-s0513a11:1068_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe ekassa mahāvibhavassa",
  "atk-s0513a11:1068_1": "brāhmaṇassa kule nibbattitvā viññutaṁ patto sabbasippānaṁ pāraṁ gantvā kāme pahāya",
  "atk-s0513a11:1068_2": "isipabbajjaṁ pabbajitvā kasiṇaparikammaṁ katvā pañca abhiññā ca aṭṭha samāpattiyo",
  "atk-s0513a11:1068_3": "ca uppādetvā jhānasukhena vītināmento himavantappadese vāsaṁ kappesi. So ekasmiṁ",
  "atk-s0513a11:1068_4": "kāle loṇambilasevanatthāya himavantā otaritvā bārāṇasiṁ patvā rājuyyāne vasitvā punadivase",
  "atk-s0513a11:1068_5": "katasarīrapaṭijaggano rattavākamayaṁ nivāsanapārupanaṁ saṇṭhāpetvā ajinacammaṁ ekasmiṁ",
  "atk-s0513a11:1068_6": "aṁse katvā jaṭāmaṇḍalaṁ bandhitvā bhikkhābhājanamādāya bārāṇasiyaṁ bhikkhāya caramāno",
  "atk-s0513a11:1068_7": "rañño gharadvāraṁ sampāpuṇi. Rājā tassa iriyāpatheyeva pasīditvā pakkosāpetvā mahārahe",
  "atk-s0513a11:1068_8": "āsane nisīdāpetvā paṇītena khādanīyabhojanīyena santappetvā katānumodanaṁ uyyāne",
  "atk-s0513a11:1068_9": "vasanatthāya yāci. So sampaṭicchitvā rājagehe bhuñjitvā rājakulaṁ ovadamāno tasmiṁ",
  "atk-s0513a11:1068_10": "uyyāne soḷasa vassāni vasi.",
  "atk-s0513a11:1069_0": "Athekadivasaṁ rājā kupitaṁ paccantaṁ vūpasametuṁ gacchanto mudulakkhaṇaṁ nāma aggamahesiṁ",
  "atk-s0513a11:1069_1": "‘‘appamattā ayyassa upaṭṭhānaṁ karohī’’ti vatvā agamāsi. Bodhisatto rañño gatakālato",
  "atk-s0513a11:1069_2": "paṭṭhāya attano ruccanavelāya rājagehaṁ gacchati. Athekadivasaṁ mudulakkhaṇā bodhisattassa",
  "atk-s0513a11:1069_3": "āhāraṁ sampādetvā – ‘‘ajja ayyo cirāyatī’’ti gandhodakena nhāyitvā sabbālaṅkārapaṭimaṇḍitā",
  "atk-s0513a11:1069_4": "mahātale cūḷasayanaṁ paññāpetvā bodhisattassa āgamanaṁ olokayamānā nipajji. Bodhisattopi",
  "atk-s0513a11:1069_5": "attano velaṁ sallakkhetvā jhānā vuṭṭhāya ākāseneva rājanivesanaṁ agamāsi. Mudulakkhaṇā",
  "atk-s0513a11:1069_6": "vākacīrasaddaṁ sutvāva ‘‘ayyo, āgato’’ti vegena uṭṭhahi, tassā vegena uṭṭhahantiyā",
  "atk-s0513a11:1069_7": "maṭṭhasāṭako bhassi. Tāpasopi sīhapañjarena pavisanto deviyā visabhāgarūpārammaṇaṁ",
  "atk-s0513a11:1069_8": "indriyāni bhinditvā subhavasena olokesi. Athassa abbhantare kileso cali, vāsiyā pahaṭakhīrarukkho",
  "atk-s0513a11:1069_9": "viya ahosi. Tāvadevassa jhānaṁ antaradhāyi, chinnapakkho kāko viya ahosi. So ṭhitakova",
  "atk-s0513a11:1069_10": "āhāraṁ gahetvā abhuñjitvāva kilesakampito pāsādā oruyha uyyānaṁ gantvā paṇṇasālaṁ",
  "atk-s0513a11:1069_11": "pavisitvā phalakattharaṇasayanassa heṭṭhā āhāraṁ ṭhapetvā visabhāgārammaṇena baddho",
  "atk-s0513a11:1069_12": "kilesagginā ḍayhamāno nirāhāratāya sussamāno satta divasāni phalakattharaṇe nipajji.",
  "atk-s0513a11:1070_0": "Sattame divase rājā paccantaṁ vūpasametvā āgato nagaraṁ padakkhiṇaṁ katvā nivesanaṁ",
  "atk-s0513a11:1070_1": "agantvāva ‘‘ayyaṁ passissāmī’’ti uyyānaṁ gantvā paṇṇasālaṁ pavisitvā taṁ nipannakaṁ",
  "atk-s0513a11:1070_2": "disvā ‘‘ekaṁ aphāsukaṁ jātaṁ maññe’’ti paṇṇasālaṁ sodhāpetvā pāde parimajjanto ‘‘kiṁ,",
  "atk-s0513a11:1070_3": "ayya, aphāsuka’’nti pucchi. ‘‘Mahārāja aññaṁ me aphāsukaṁ natthi, kilesavasena panamhi",
  "atk-s0513a11:1070_4": "paṭibaddhacitto jāto’’ti. ‘‘Kahaṁ paṭibaddhaṁ te, ayya, citta’’nti? ‘‘Mudulakkhaṇāya,",
  "atk-s0513a11:1070_5": "mahārājā’’ti. ‘‘Sādhu ayya, ahaṁ mudulakkhaṇaṁ tumhākaṁ dammī’’ti tāpasaṁ ādāya nivesanaṁ",
  "atk-s0513a11:1070_6": "pavisitvā deviṁ sabbālaṅkārapaṭimaṇḍitaṁ katvā tāpasassa adāsi. Dadamānoyeva ca mudulakkhaṇāya",
  "atk-s0513a11:1070_7": "saññamadāsi ‘‘tayā attano balena ayyaṁ rakkhituṁ vāyamitabba’’nti. ‘‘Sādhu, deva,",
  "atk-s0513a11:1070_8": "rakkhissāmī’’ti. Tāpaso deviṁ gahetvā rājanivesanā otari.",
  "atk-s0513a11:1071_0": "Atha naṁ mahādvārato nikkhantakāle ‘‘ayya, amhākaṁ ekaṁ gehaṁ laddhuṁ vaṭṭati, gaccha,",
  "atk-s0513a11:1071_1": "rājānaṁ gehaṁ yācāhī’’ti āha. Tāpaso gantvā gehaṁ yāci. Rājā manussānaṁ vaccakuṭikiccaṁ",
  "atk-s0513a11:1071_2": "sādhayamānaṁ ekaṁ chaḍḍitagehaṁ dāpesi. So deviṁ gahetvā tattha agamāsi, sā pavisituṁ",
  "atk-s0513a11:1071_3": "na icchati. ‘‘Kiṁkāraṇā na pavisasī’’ti? ‘‘Asucibhāvenā’’ti. Idāni ‘‘kiṁ karomī’’ti.",
  "atk-s0513a11:1071_4": "‘‘Paṭijaggāhi na’’nti vatvā rañño santikaṁ pesetvā ‘‘gaccha, kuddālaṁ āhara, pacchiṁ",
  "atk-s0513a11:1071_5": "āharā’’ti āharāpetvā asuciñca saṅkārañca chaḍḍāpetvā gāmayaṁ āharāpetvā limpāpetvā",
  "atk-s0513a11:1071_6": "punapi ‘‘gaccha, mañcaṁ āhara, pīṭhaṁ āhara, attharaṇaṁ āhara, cāṭiṁ āhara, ghaṭaṁ",
  "atk-s0513a11:1071_7": "āharā’’ti ekamekaṁ āharāpetvā puna udakāharaṇādīnaṁ atthāya āṇāpesi. So ghaṭaṁ ādāya",
  "atk-s0513a11:1071_8": "udakaṁ āharitvā cāṭiṁ pūretvā nhānodakaṁ sajjetvā sayanaṁ atthari. Atha naṁ sayane",
  "atk-s0513a11:1071_9": "ekato nisinnaṁ dāṭhikāsu gahetvā ‘‘tava samaṇabhāvaṁ vā brāhmaṇabhāvaṁ vā na jānāsī’’ti",
  "atk-s0513a11:1071_10": "oṇametvā attano abhimukhaṁ ākaḍḍhi. So tasmiṁ kāle satiṁ paṭilabhi, ettakaṁ pana",
  "atk-s0513a11:1071_11": "kālaṁ aññāṇī ahosi. Evaṁ aññāṇakaraṇā kilesā nāma. ‘‘Kāmacchandanīvaraṇaṁ, bhikkhave,",
  "atk-s0513a11:1071_12": "andhakaraṇaṁ aññāṇakaraṇa’’ntiādi (saṁ. ni. 5.221) cettha vattabbaṁ.",
  "atk-s0513a11:1072_0": "So satiṁ paṭilabhitvā cintesi ‘‘ayaṁ taṇhā vaḍḍhamānā mama catūhi apāyehi sīsaṁ ukkhipituṁ",
  "atk-s0513a11:1072_1": "na dassati, ajjeva mayā imaṁ rañño niyyādetvā himavantaṁ pavisituṁ vaṭṭatī’’ti. So",
  "atk-s0513a11:1072_2": "taṁ ādāya rājānaṁ upasaṅkamitvā ‘‘mahārāja, tava deviyā mayhaṁ attho natthi, kevalaṁ",
  "atk-s0513a11:1072_3": "me imaṁ nissāya taṇhā vaḍḍhitā’’ti vatvā imaṁ gāthamāha –",
  "atk-s0513a11:1073": "66.",
  "atk-s0513a11:1074": " ‘‘Ekā icchā pure āsi, aladdhā mudulakkhaṇaṁ;",
  "atk-s0513a11:1075": "Yato laddhā aḷārakkhī, icchā icchaṁ vijāyathā’’ti.",
  "atk-s0513a11:1076_0": "Tatrāyaṁ piṇḍattho – mahārāja, mayhaṁ imaṁ tava deviṁ mudulakkhaṇaṁ alabhitvā pure",
  "atk-s0513a11:1076_1": "‘‘aho vatāhaṁ etaṁ labheyya’’nti ekā icchā āsi, ekāva taṇhā uppajji. Yato pana me",
  "atk-s0513a11:1076_2": "ayaṁ aḷārakkhī visālanettā sobhanalocanā laddhā, atha me sā purimikā icchā gehataṇhaṁ",
  "atk-s0513a11:1076_3": "upakaraṇataṇhaṁ upabhogataṇhanti uparūpari aññaṁ nānappakāraṁ icchaṁ vijāyatha janesi",
  "atk-s0513a11:1076_4": "uppādesi. Sā kho pana me evaṁ vaḍḍhamānā icchā apāyato sīsaṁ ukkhipituṁ na dassati,",
  "atk-s0513a11:1076_5": "alaṁ me imāya, tvaññeva tava bhariyaṁ gaṇha, ahaṁ pana himavantaṁ gamissāmīti tāvadeva",
  "atk-s0513a11:1076_6": "naṭṭhaṁ jhānaṁ uppādetvā ākāse nisinno dhammaṁ desetvā rañño ovādaṁ datvā ākāseneva",
  "atk-s0513a11:1076_7": "himavantaṁ gantvā puna manussapathaṁ nāma nāgamāsi, brahmavihāre pana bhāvetvā aparihīnajjhāno",
  "atk-s0513a11:1076_8": "brahmaloke nibbatti.",
  "atk-s0513a11:1077_0": "Satthā imaṁ dhammadesanaṁ āharitvā saccāni pakāsesi, saccapariyosāne so bhikkhu arahattaphale",
  "atk-s0513a11:1077_1": "patiṭṭhahi. Satthāpi anusandhiṁ ghaṭetvā jātakaṁ samodhānesi – ‘‘tadā rājā ānando",
  "atk-s0513a11:1077_2": "ahosi, mudulakkhaṇā uppalavaṇṇā, isi pana ahameva ahosi’’nti.",
  "atk-s0513a11:1078": "Mudulakkhaṇajātakavaṇṇanā chaṭṭhā.",
  "atk-s0513a11:1080": " [67] 7. Ucchaṅgajātakavaṇṇanā",
  "atk-s0513a11:1081_0": "Ucchaṅgedeva me puttoti idaṁ satthā jetavane viharanto aññataraṁ jānapaditthiṁ ārabbha",
  "atk-s0513a11:1081_1": "kathesi. Ekasmiñhi samaye kosalaraṭṭhe tayo janā aññatarasmiṁ aṭavimukhe kasanti.",
  "atk-s0513a11:1081_2": "Tasmiṁ samaye antoaṭaviyaṁ corā manusse vilumpitvā palāyiṁsu. Manussā te core pariyesitvā",
  "atk-s0513a11:1081_3": "apassantā taṁ ṭhānaṁ āgamma ‘‘tumhe aṭaviyaṁ vilumpitvā idāni kassakā viya hothā’’ti",
  "atk-s0513a11:1081_4": "‘‘te corā ime’’ti bandhitvā ānetvā kosalarañño adaṁsu. Athekā itthī āgantvā ‘‘acchādanaṁ",
  "atk-s0513a11:1081_5": "me detha, acchādanaṁ me dethā’’ti paridevantī punappunaṁ rājanivesanaṁ pariyāti.",
  "atk-s0513a11:1081_6": "Rājā tassā saddaṁ sutvā ‘‘gacchatha, detha imissā acchādana’’nti āha. Manussā sāṭakaṁ",
  "atk-s0513a11:1081_7": "gahetvā adaṁsu. Sā taṁ disvā ‘‘nāhaṁ etaṁ acchādanaṁ yācāmi , sāmikacchādanaṁ yācāmī’’ti",
  "atk-s0513a11:1081_8": "āha. Manussā gantvā rañño ārocayiṁsu ‘‘na kiresā idaṁ acchādanaṁ katheti, sāmikacchādanaṁ",
  "atk-s0513a11:1081_9": "kathetī’’ti. Atha naṁ rājā pakkosāpetvā ‘‘tvaṁ kira sāmikacchādanaṁ yācasī’’ti pucchi.",
  "atk-s0513a11:1081_10": "Āma, deva, itthiyā hi sāmiko acchādanaṁ nāma, sāmike hi asati sahassamūlampi sāṭakaṁ",
  "atk-s0513a11:1081_11": "nivatthā itthī naggāyeva nāma. Imassa panatthassa sādhanatthaṁ –",
  "atk-s0513a11:1082": "‘‘Naggā nadī anūdakā, naggaṁ raṭṭhaṁ arājakaṁ;",
  "atk-s0513a11:1083": "Itthīpi vidhavā naggā, yassāpi dasa bhātaro’’ti. (jā. 2.22.1840) –",
  "atk-s0513a11:1084": "Idaṁ suttaṁ āharitabbaṁ.",
  "atk-s0513a11:1085_0": "Rājā tassā pasanno ‘‘ime te tayo janā ke hontī’’ti pucchi. ‘‘Eko me, deva, sāmiko,",
  "atk-s0513a11:1085_1": "eko bhātā, eko putto’’ti. Rājā ‘‘ahaṁ te tuṭṭho, imesu tīsu ekaṁ demi, kataraṁ icchasī’’ti",
  "atk-s0513a11:1085_2": "pucchi. Sā āha ‘‘ahaṁ, deva, jīvamānā ekaṁ sāmikaṁ labhissāmi, puttampi labhissāmiyeva,",
  "atk-s0513a11:1085_3": "mātāpitūnaṁ pana me matattā bhātāva dullabho, bhātaraṁ me dehi, devā’’ti. Rājā tussitvā",
  "atk-s0513a11:1085_4": "tayopi vissajjesi. Evaṁ taṁ ekikaṁ nissāya te tayo janā dukkhato muttā. Taṁ kāraṇaṁ",
  "atk-s0513a11:1085_5": "bhikkhusaṅghe pākaṭaṁ jātaṁ. Athekadivasaṁ bhikkhū dhammasabhāyaṁ sannipatitā ‘‘āvuso,",
  "atk-s0513a11:1085_6": "ekaṁ itthiṁ nissāya tayo janā dukkhato muttā’’ti tassā guṇakathāya nisīdiṁsu. Satthā",
  "atk-s0513a11:1085_7": "āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya",
  "atk-s0513a11:1085_8": "nāmā’’ti vutte ‘‘na, bhikkhave, esā itthī idāneva te tayo jane dukkhā moceti, pubbepi",
  "atk-s0513a11:1085_9": "mocesiyevā’’ti vatvā atītaṁ āhari.",
  "atk-s0513a11:1086_0": "Atīte bārāṇasiyaṁ brahmadatte rajjaṁ kārente tayo janā aṭavimukhe kasantīti sabbaṁ",
  "atk-s0513a11:1086_1": "purimasadisameva. Tadā pana raññā ‘‘tīsu janesu kaṁ icchasī’’ti vutte sā āha – ‘‘tayopi",
  "atk-s0513a11:1086_2": "dātuṁ na sakkotha, devā’’ti? ‘‘Āma, na sakkomī’’ti. ‘‘Sace tayo dātuṁ na sakkotha,",
  "atk-s0513a11:1086_3": "bhātaraṁ me dethā’’ti. ‘‘Puttaṁ vā sāmikaṁ vā gaṇha, kiṁ te bhātarā’’ti ca vuttā",
  "atk-s0513a11:1086_4": "‘‘ete nāma deva sulabhā, bhātā pana dullabho’’ti vatvā imaṁ gāthamāha –",
  "atk-s0513a11:1087": "67.",
  "atk-s0513a11:1088": " ‘‘Ucchaṅge deva me putto, pathe dhāvantiyā pati;",
  "atk-s0513a11:1089": "Tañca desaṁ na passāmi, yato sodariyamānaye’’ti.",
  "atk-s0513a11:1090_0": "Tattha ucchaṅge, deva, me puttoti deva, mayhaṁ putto ucchaṅgeyeva. Yathā hi araññaṁ",
  "atk-s0513a11:1090_1": "pavisitvā ucchaṅge katvā ḍākaṁ uccinitvā tattha pakkhipantiyā ucchaṅge ḍākaṁ nāma",
  "atk-s0513a11:1090_2": "sulabhaṁ hoti, evaṁ itthiyā puttopi sulabho ucchaṅge ḍākasadisova. Tena vuttaṁ ‘‘ucchaṅge,",
  "atk-s0513a11:1090_3": "deva, me putto’’ti. Pathe dhāvantiyā patīti maggaṁ āruyha ekikāya gacchamānāyapi",
  "atk-s0513a11:1090_4": "hi itthiyā pati nāma sulabho, diṭṭhadiṭṭhoyeva hoti. Tena vuttaṁ ‘‘pathe dhāvantiyā",
  "atk-s0513a11:1090_5": "patī’’ti. Tañca desaṁ na passāmi, yato sodariyamānayeti yasmā pana me mātāpitaro",
  "atk-s0513a11:1090_6": "natthi, tasmā idāni taṁ mātukucchisaṅkhātaṁ aññaṁ desaṁ na passāmi. Yato ahaṁ samāne",
  "atk-s0513a11:1090_7": "udare jātattā saudariyasaṅkhātaṁ bhātaraṁ āneyyaṁ, tasmā bhātaraṁyeva me dethāti.",
  "atk-s0513a11:1091": "Rājā ‘‘saccaṁ esā vadatī’’ti tuṭṭhacitto tayopi jane bandhanāgārato ānetvā adāsi, sā tayopi te gahetvā gatā.",
  "atk-s0513a11:1092_0": "Satthāpi ‘‘na, bhikkhave, idāneva, pubbepesā ime tayo jane dukkhato mocesiyevā’’ti",
  "atk-s0513a11:1092_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘atīte cattārova",
  "atk-s0513a11:1092_2": "etarahi cattāro, rājā pana ahameva ahosi’’nti.",
  "atk-s0513a11:1093": "Ucchaṅgajātakavaṇṇanā sattamā.",
  "atk-s0513a11:1095": " [68] 8. Sāketajātakavaṇṇanā",
  "atk-s0513a11:1096_0": "Yasmiṁmano nivisatīti idaṁ satthā sāketaṁ nissāya añjanavane viharanto ekaṁ brāhmaṇaṁ",
  "atk-s0513a11:1096_1": "ārabbha kathesi. Bhagavato kira bhikkhusaṅghaparivutassa sāketaṁ piṇḍāya pavisanakāle",
  "atk-s0513a11:1096_2": "eko sāketanagaravāsī mahallakabrāhmaṇo nagarato bahi gacchanto antaradvāre dasabalaṁ",
  "atk-s0513a11:1096_3": "disvā pādesu patitvā gopphakesu gāḷhaṁ gahetvā ‘‘tāta, nanu nāma puttehi jiṇṇakāle",
  "atk-s0513a11:1096_4": "mātāpitaro paṭijaggitabbā, kasmā ettakaṁ kālaṁ amhākaṁ attānaṁ na dassesi? Mayā tāva",
  "atk-s0513a11:1096_5": "diṭṭhosi, mātaraṁ pana passituṁ ehī’’ti satthāraṁ gahetvā attano gehaṁ agamāsi. Satthā",
  "atk-s0513a11:1096_6": "tattha gantvā nisīdi paññatte āsane saddhiṁ bhikkhusaṅghena. Brāhmaṇīpi āgantvā satthu",
  "atk-s0513a11:1096_7": "pādesu patitvā ‘‘tāta, ettakaṁ kālaṁ kahaṁ gatosi, nanu nāma mātāpitaro mahallakakāle",
  "atk-s0513a11:1096_8": "upaṭṭhātabbā’’ti paridevi. Puttadhītaropi ‘‘etha, bhātaraṁ vandathā’’ti vandāpesi.",
  "atk-s0513a11:1096_9": "Ubho tuṭṭhamānasā mahādānaṁ adaṁsu. Satthā bhattakiccaṁ niṭṭhāpetvā tesaṁ dvinnampi",
  "atk-s0513a11:1096_10": "janānaṁ jarāsuttaṁ (su. ni. 810 ādayo) kathesi. Suttapariyosāne ubhopi anāgāmiphale",
  "atk-s0513a11:1096_11": "patiṭṭhahiṁsu. Satthā uṭṭhāyāsanā añjanavanameva agamāsi.",
  "atk-s0513a11:1097_0": "Bhikkhū dhammasabhāyaṁ sannisinnā kathaṁ samuṭṭhāpesuṁ ‘‘āvuso, brāhmaṇo ‘tathāgatassa",
  "atk-s0513a11:1097_1": "pitā suddhodano, mātā mahāmāyā’ti jānāti, jānantova saddhiṁ brāhmaṇiyā tathāgataṁ",
  "atk-s0513a11:1097_2": "‘amhākaṁ putto’ti vadati, satthāpi adhivāseti. Kiṁ nu kho kāraṇa’’nti? Satthā tesaṁ",
  "atk-s0513a11:1097_3": "kathaṁ sutvā ‘‘bhikkhave, ubhopi te attano puttameva ‘putto’ti vadantī’’ti vatvā atītaṁ āhari.",
  "atk-s0513a11:1098_0": "Bhikkhave, ayaṁ brāhmaṇo atīte nirantaraṁ pañca jātisatāni mayhaṁ pitā ahosi, pañca",
  "atk-s0513a11:1098_1": "jātisatāni cūḷapitā, pañca jātisatāni mahāpitā. Esāpi brāhmaṇī nirantarameva pañca",
  "atk-s0513a11:1098_2": "jātisatāni mātā ahosi, pañca jātisatāni cūḷamātā, pañca jātisatāni mahāmātā. Evāhaṁ",
  "atk-s0513a11:1098_3": "diyaḍḍhajātisahassaṁ brāhmaṇassa hatthe saṁvaḍḍho, diyaḍḍhajātisahassaṁ brāhmaṇiyā",
  "atk-s0513a11:1098_4": "hatthe saṁvaḍḍhoti tīṇi jātisahassāni kathetvā abhisambuddho hutvā imaṁ gāthamāha –",
  "atk-s0513a11:1099": "68.",
  "atk-s0513a11:1100": " ‘‘Yasmiṁ mano nivisati, cittañcāpi pasīdati;",
  "atk-s0513a11:1101": "Adiṭṭhapubbake pose, kāmaṁ tasmimpi vissase’’ti.",
  "atk-s0513a11:1102_0": "Tattha yasmiṁ mano nivisatīti yasmiṁ puggale diṭṭhamatteyeva cittaṁ patiṭṭhāti. Cittañcāpi",
  "atk-s0513a11:1102_1": "pasīdatīti yasmiṁ diṭṭhamatte cittaṁ pasīdati, mudukaṁ hoti. Adiṭṭhapubbake poseti",
  "atk-s0513a11:1102_2": "pakatiyā tasmiṁ attabhāve adiṭṭhapubbepi puggale. Kāmaṁ tasmimpi vissaseti anubhūtapubbasineheneva",
  "atk-s0513a11:1102_3": "tasmimpi puggale ekaṁsena vissase, vissāsaṁ āpajjatiyevāti attho.",
  "atk-s0513a11:1103": "Evaṁ satthā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā brāhmaṇo ca brāhmaṇī ca ete eva ahesuṁ, putto pana ahameva ahosi’’nti.",
  "atk-s0513a11:1104": "Sāketajātakavaṇṇanā aṭṭhamā.",
  "atk-s0513a11:1106": " [69] 9. Visavantajātakavaṇṇanā",
  "atk-s0513a11:1107_0": "Dhiratthu taṁ visaṁ vantanti idaṁ satthā jetavane viharanto dhammasenāpatiṁ ārabbha",
  "atk-s0513a11:1107_1": "kathesi. Therassa kira piṭṭhakhajjakakhādanakāle manussā saṅghassa bahuṁ piṭṭhakhādanīyaṁ",
  "atk-s0513a11:1107_2": "gahetvā vihāraṁ agamaṁsu, bhikkhusaṅghassa gahitāvasesaṁ bahu atirittaṁ ahosi. Manussā",
  "atk-s0513a11:1107_3": "‘‘bhante, antogāmagatānampi gaṇhathā’’ti āhaṁsu. Tasmiṁ khaṇe therassa saddhivihāriko",
  "atk-s0513a11:1107_4": "daharo antogāme hoti, tassa koṭṭhāsaṁ gahetvā tasmiṁ anāgacchante ‘‘atidivā hotī’’ti",
  "atk-s0513a11:1107_5": "therassa adaṁsu. Therena tasmiṁ paribhutte daharo agamāsi. Atha naṁ thero ‘‘mayaṁ,",
  "atk-s0513a11:1107_6": "āvuso, tuyhaṁ ṭhapitakhādanīyaṁ paribhuñjimhā’’ti āha. So ‘‘madhuraṁ nāma, bhante,",
  "atk-s0513a11:1107_7": "kassa appiya’’nti āha. Mahātherassa saṁvego uppajji. So ito paṭṭhāya ‘‘piṭṭhakhādanīyaṁ",
  "atk-s0513a11:1107_8": "na khādissāmī’’ti adhiṭṭhāsi. Tato paṭṭhāya kira sāriputtattherena piṭṭhakhādanīyaṁ",
  "atk-s0513a11:1107_9": "nāma na khāditapubbaṁ. Tassa piṭṭhakhādanīyaṁ akhādanabhāvo bhikkhusaṅghe pākaṭo",
  "atk-s0513a11:1107_10": "jāto. Bhikkhū taṁ kathaṁ kathentā dhammasabhāyaṁ nisīdiṁsu. Atha satthā āgantvā ‘‘kāya",
  "atk-s0513a11:1107_11": "nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte",
  "atk-s0513a11:1107_12": "‘‘bhikkhave, sāriputto ekavāraṁ jahitakaṁ jīvitaṁ pariccajantopi puna na gaṇhātiyevā’’ti vatvā atītaṁ āhari.",
  "atk-s0513a11:1108_0": "Atīte bārāṇasiyaṁ brahmadatte rajjaṁ kārente bodhisatto visavejjakule nibbattitvā",
  "atk-s0513a11:1108_1": "vejjakammena jīvikaṁ kappesi. Athekaṁ janapadamanussaṁ sappo ḍaṁsi, tassa ñātakā",
  "atk-s0513a11:1108_2": "pamādaṁ akatvā khippaṁ vejjaṁ ānayiṁsu . Vejjo āha ‘‘kiṁ tāva osadhena, paribhāvetvā",
  "atk-s0513a11:1108_3": "visaṁ harāmi, daṭṭhasappaṁ āvāhetvā daṭṭhaṭṭhānato teneva visaṁ ākaḍḍhāpemī’’ti.",
  "atk-s0513a11:1108_4": "‘‘Sappaṁ āvāhetvā visaṁ ākaḍḍhāpehī’’ti. So sappaṁ āvāhetvā ‘‘tayā ayaṁ daṭṭho’’ti",
  "atk-s0513a11:1108_5": "āha. ‘‘Āma, mayā’’ti . ‘‘Tayā daṭṭhaṭṭhānato tvaññeva mukhena visaṁ ākaḍḍhāhī’’ti.",
  "atk-s0513a11:1108_6": "‘‘Mayā ekavāraṁ jahitakaṁ puna na gahitapubbaṁ, nāhaṁ mayā jahitavisaṁ ākaḍḍhissāmī’’ti.",
  "atk-s0513a11:1108_7": "So dārūni āharāpetvā aggiṁ katvā āha ‘‘sace attano visaṁ nākaḍḍhasi, imaṁ aggiṁ pavisā’’ti.",
  "atk-s0513a11:1108_8": "Sappo ‘‘api aggiṁ pavisissāmi, nevattanā ekavāraṁ jahitavisaṁ paccāharissāmī’’ti",
  "atk-s0513a11:1108_9": "vatvā imaṁ gāthamāha –",
  "atk-s0513a11:1109": "69.",
  "atk-s0513a11:1110": " ‘‘Dhiratthu taṁ visaṁ vantaṁ, yamahaṁ jīvitakāraṇā;",
  "atk-s0513a11:1111": "Vantaṁ paccāharissāmi, mataṁ me jīvitā vara’’nti.",
  "atk-s0513a11:1112_0": "Tattha dhiratthūti garahatthe nipāto. Taṁ visanti yamahaṁ jīvitakāraṇā vantaṁ visaṁ",
  "atk-s0513a11:1112_1": "paccāharissāmi, taṁ vantaṁ visaṁ dhiratthu. Mataṁ me jīvitā varanti tassa visassa",
  "atk-s0513a11:1112_2": "apaccāharaṇakāraṇā yaṁ aggiṁ pavisitvā maraṇaṁ, taṁ mama jīvitato varanti attho.",
  "atk-s0513a11:1113_0": "Evañca pana vatvā aggiṁ pavisituṁ pāyāsi. Atha naṁ vejjo nivāretvā taṁ purisaṁ osadhehi",
  "atk-s0513a11:1113_1": "ca mantehi ca nibbisaṁ arogaṁ katvā sappassa sīlāni datvā ‘‘ito paṭṭhāya mā kañci",
  "atk-s0513a11:1113_2": "viheṭhesī’’ti vatvā vissajjesi.",
  "atk-s0513a11:1114_0": "Satthāpi ‘‘na, bhikkhave, sāriputto ekavāraṁ jahitakaṁ jīvitampi pariccajanto puna",
  "atk-s0513a11:1114_1": "gaṇhātī’’ti imaṁ dhammadesanaṁ āharitvā anusandhiṁ ghaṭetvā jātakaṁ samodhānesi ‘‘tadā",
  "atk-s0513a11:1114_2": "sappo sāriputto ahosi, vejjo pana ahameva ahosi’’nti.",
  "atk-s0513a11:1115": "Visavantajātakavaṇṇanā navamā.",
  "atk-s0513a11:1117": " [70] 10. Kuddālajātakavaṇṇanā",
  "atk-s0513a11:1118_0": "Nataṁ jitaṁ sādhu jitanti idaṁ satthā jetavane viharanto cittahatthasāriputtaṁ ārabbha",
  "atk-s0513a11:1118_1": "kathesi. So kira sāvatthiyaṁ eko kuladārako. Athekadivasaṁ kasitvā āgacchanto vihāraṁ",
  "atk-s0513a11:1118_2": "pavisitvā ekassa therassa pattato siniddhaṁ madhuraṁ paṇītabhojanaṁ labhitvā cintesi",
  "atk-s0513a11:1118_3": "‘‘mayaṁ rattindivaṁ sahatthena nānākammāni kurumānāpi evarūpaṁ madhurāhāraṁ na labhāma,",
  "atk-s0513a11:1118_4": "mayāpi samaṇena bhavitabba’’nti . So pabbajitvā māsaḍḍhamāsaccayena ayoniso manasikaronto",
  "atk-s0513a11:1118_5": "kilesavasiko hutvā vibbhamitvā puna bhattena kilamanto āgantvā pabbajitvā abhidhammaṁ",
  "atk-s0513a11:1118_6": "uggaṇhi. Imināva upāyena cha vāre vibbhamitvā pabbajito. Tato sattame bhikkhubhāve",
  "atk-s0513a11:1118_7": "sattappakaraṇiko hutvā bahū bhikkhū dhammaṁ vācento vipassanaṁ vaḍḍhetvā arahattaṁ",
  "atk-s0513a11:1118_8": "pāpuṇi. Athassa sahāyakā bhikkhū ‘‘kiṁ nu kho, āvuso cittahattha, pubbe viya te etarahi",
  "atk-s0513a11:1118_9": "kilesā na vaḍḍhantī’’ti parihāsaṁ kariṁsu. ‘‘Āvuso, abhabbo dāni ahaṁ ito paṭṭhāya gihibhāvāyā’’ti.",
  "atk-s0513a11:1119_0": "Evaṁ tasmiṁ arahattaṁ patte dhammasabhāyaṁ kathā udapādi ‘‘āvuso, evarūpassa nāma",
  "atk-s0513a11:1119_1": "arahattassa upanissaye sati āyasmā cittahatthasāriputto chakkhattuṁ uppabbajito,",
  "atk-s0513a11:1119_2": "aho mahādoso puthujjanabhāvo’’ti. Satthā āgantvā ‘‘kāya nuttha, bhikkhave, etarahi",
  "atk-s0513a11:1119_3": "kathāya sannisinnā’’ti pucchitvā ‘‘imāya nāmā’’ti vutte ‘‘bhikkhave, puthujjanacittaṁ",
  "atk-s0513a11:1119_4": "nāma lahukaṁ dunniggahaṁ, ārammaṇavasena gantvā allīyati, ekavāraṁ allīnaṁ na sakkā",
  "atk-s0513a11:1119_5": "hoti khippaṁ mocetuṁ, evarūpassa cittassa damatho sādhu. Dantameva hi taṁ sukhaṁ āvahati.",
  "atk-s0513a11:1120": "‘‘Dunniggahassa lahuno, yatthakāmanipātino;",
  "atk-s0513a11:1121": "Cittassa damatho sādhu, cittaṁ dantaṁ sukhāvahaṁ’’. (dha. pa. 35);",
  "atk-s0513a11:1122_0": "Tassa pana dunniggahatāya pubbe paṇḍitā ekaṁ kuddālakaṁ nissāya taṁ jahituṁ asakkontā",
  "atk-s0513a11:1122_1": "lobhavasena chakkhattuṁ uppabbajitvā sattame pabbajitabhāve jhānaṁ uppādetvā taṁ",
  "atk-s0513a11:1122_2": "lobhaṁ niggaṇhiṁsū’’ti vatvā atītaṁ āhari.",
  "atk-s0513a11:1123_0": "Atīte bārāṇasiyaṁ brahmadatte rajjaṁ kārente bodhisatto paṇṇikakule nibbattitvā viññutaṁ",
  "atk-s0513a11:1123_1": "pāpuṇi, ‘‘kuddālapaṇḍito’’tissa nāmaṁ ahosi. So kuddālakena bhūmiparikammaṁ katvā",
  "atk-s0513a11:1123_2": "ḍākañceva alābukumbhaṇḍaeḷālukādīni ca vapitvā tāni vikkiṇanto kapaṇajīvikaṁ kappesi.",
  "atk-s0513a11:1123_3": "Tañhissa ekaṁ kuddālakaṁ ṭhapetvā aññaṁ dhanaṁ nāma natthi. So ekadivasaṁ cintesi",
  "atk-s0513a11:1123_4": "‘‘kiṁ me gharāvāsena, nikkhamitvā pabbajissāmī’’ti. Athekadivasaṁ kuddālakaṁ paṭicchannaṭṭhāne",
  "atk-s0513a11:1123_5": "ṭhapetvā isipabbajjaṁ pabbajitvā taṁ kuddālakaṁ anussaritvā lobhaṁ chindituṁ asakkonto",
  "atk-s0513a11:1123_6": "kuṇṭhakuddālakaṁ nissāya uppabbaji. Evaṁ dutiyampi, tatiyampīti cha vāre taṁ kuddālakaṁ",
  "atk-s0513a11:1123_7": "paṭicchannaṭṭhāne nikkhipitvā pabbajito ceva uppabbajito ca.",
  "atk-s0513a11:1124_0": "Sattame pana vāre cintesi ‘‘ahaṁ imaṁ kuṇṭhakuddālakaṁ nissāya punappunaṁ uppabbajito,",
  "atk-s0513a11:1124_1": "idāni naṁ mahānadiyaṁ pakkhipitvā pabbajissāmī’’ti nadītīraṁ gantvā ‘‘sacassa patitaṭṭhānaṁ",
  "atk-s0513a11:1124_2": "passissāmi, punāgantvā uddharitukāmatā bhaveyyā’’ti taṁ kuddālakaṁ daṇḍe gahetvā",
  "atk-s0513a11:1124_3": "nāgabalo thāmasampanno sīsassa uparibhāge tikkhattuṁ āvijjhitvā akkhīni nimmīletvā",
  "atk-s0513a11:1124_4": "nadīmajjhe khipitvā ‘‘jitaṁ me jitaṁ me’’ti tikkhattuṁ sīhanādaṁ nadi. Tasmiṁ khaṇe",
  "atk-s0513a11:1124_5": "bārāṇasirājā paccantaṁ vūpasametvā āgato nadiyā sīsaṁ nhāyitvā sabbālaṅkārapaṭimaṇḍito",
  "atk-s0513a11:1124_6": "hatthikkhandhena gacchamāno taṁ bodhisattassa saddaṁ sutvā ‘‘ayaṁ puriso ‘jitaṁ me",
  "atk-s0513a11:1124_7": "jitaṁ me’ti vadati, ko nu kho etena jito, pakkosatha na’’nti pakkosāpetvā ‘‘bho purisa,",
  "atk-s0513a11:1124_8": "ahaṁ tāva vijitasaṅgāmo idāni jayaṁ gahetvā āgacchāmi, tayā pana ko jito’’ti pucchi.",
  "atk-s0513a11:1124_9": "Bodhisatto ‘‘mahārāja, tayā saṅgāmasatampi saṅgāmasahassampi saṅgāmasatasahassampi",
  "atk-s0513a11:1124_10": "jinantena dujjitameva kilesānaṁ ajitattā. Ahaṁ pana mama abbhantare lobhaṁ niggaṇhanto",
  "atk-s0513a11:1124_11": "kilese jini’’nti kathentoyeva mahānadiṁ oloketvā āpokasiṇārammaṇaṁ jhānaṁ nibbattetvā",
  "atk-s0513a11:1124_12": "sampattānubhāvo ākāse nisīditvā rañño dhammaṁ desento imaṁ gāthamāha –",
  "atk-s0513a11:1125": "70.",
  "atk-s0513a11:1126": " ‘‘Na taṁ jitaṁ sādhu jitaṁ, yaṁ jitaṁ avajīyati;",
  "atk-s0513a11:1127": "Taṁ kho jitaṁ sādhu jitaṁ, yaṁ jitaṁ nāvajīyatī’’ti.",
  "atk-s0513a11:1128_0": "Tattha na taṁ jitaṁ sādhu jitaṁ, yaṁ jitaṁ avajīyatīti yaṁ paccāmitte parājinitvā",
  "atk-s0513a11:1128_1": "raṭṭhaṁ jitaṁ paṭiladdhaṁ punapi tehi paccāmittehi avajīyati, taṁ jitaṁ sādhujitaṁ",
  "atk-s0513a11:1128_2": "nāma na hoti. Kasmā? Puna avajīyanato. Aparo nayo – jitaṁ vuccati jayo. Yo paccāmittehi",
  "atk-s0513a11:1128_3": "saddhiṁ yujjhitvā adhigato jayo puna tesu jinantesu , parājayo hoti, so na sādhu",
  "atk-s0513a11:1128_4": "na sobhano. Kasmā? Yasmā puna parājayova hoti. Taṁ kho jitaṁ sādhu jitaṁ, yaṁ jitaṁ",
  "atk-s0513a11:1128_5": "nāvajīyatīti yaṁ kho pana paccāmitte nimmathetvā jitaṁ puna tehi nāvajīyati, yo vā",
  "atk-s0513a11:1128_6": "ekavāraṁ laddho jayo na puna parājayo hoti, taṁ jitaṁ sādhu jitaṁ sobhanaṁ, so jayo",
  "atk-s0513a11:1128_7": "sādhu sobhano nāma hoti. Kasmā? Puna nāvajīyanato. Tasmā, tvaṁ mahārāja, satakkhattumpi",
  "atk-s0513a11:1128_8": "sahassakkhattumpi satasahassakkhattumpi saṅgāmasīsaṁ jinitvāpi saṅgāmayodho nāma",
  "atk-s0513a11:1128_9": "na hosi. Kiṁkāraṇā? Attano kilesānaṁ ajitattā. Yo pana ekavārampi attano abbhantare",
  "atk-s0513a11:1128_10": "kilese jināti, ayaṁ uttamo saṅgāmasīsayodhoti ākāse nisinnakova buddhalīlāya rañño",
  "atk-s0513a11:1128_11": "dhammaṁ desesi. Uttamasaṅgāmayodhabhāvo panettha –",
  "atk-s0513a11:1129": "‘‘Yo sahassaṁ sahassena, saṅgāme mānuse jine;",
  "atk-s0513a11:1130": "Ekañca jeyyamattānaṁ, sa ve saṅgāmajuttamo’’ti. (dha. pa. 103) –",
  "atk-s0513a11:1131": "Idaṁ suttaṁ sādhakaṁ.",
  "atk-s0513a11:1132_0": "Rañño pana dhammaṁ suṇantasseva tadaṅgappahānavasena kilesā pahīnā, pabbajjāya cittaṁ",
  "atk-s0513a11:1132_1": "nami. Rājabalassapi tatheva kilesā pahīyiṁsu. Rājā ‘‘idāni tumhe kahaṁ gamissathā’’ti",
  "atk-s0513a11:1132_2": "bodhisattaṁ pucchi. ‘‘Himavantaṁ pavisitvā isipabbajjaṁ pabbajissāmi, mahārājā’’ti.",
  "atk-s0513a11:1132_3": "‘‘Tena hi ahampi pabbajissāmī’’ti bodhisatteneva saddhiṁ nikkhami, balakāyo brāhmaṇagahapatikā",
  "atk-s0513a11:1132_4": "sabbā seniyoti sabbopi tasmiṁ ṭhāne sannipatito mahājanakāyo raññā saddhiṁyeva nikkhami.",
  "atk-s0513a11:1132_5": "Bārāṇasivāsinopi ‘‘amhākaṁ kira rājā kuddālapaṇḍitassa dhammadesanaṁ sutvā pabbajjābhimukho",
  "atk-s0513a11:1132_6": "hutvā saddhiṁ balakāyena nikkhanto, mayaṁ idha kiṁ karissāmā’’ti dvādasayojanikāya",
  "atk-s0513a11:1132_7": "bārāṇasiyā sakalanagaravāsino nikkhamiṁsu. Dvādasayojanikā parisā ahosi. Taṁ ādāya",
  "atk-s0513a11:1132_8": "bodhisatto himavantaṁ pāvisi.",
  "atk-s0513a11:1133_0": "Tasmiṁ khaṇe sakkassa devarañño nisinnāsanaṁ uṇhākāraṁ dassesi. So āvajjamāno ‘‘kuddālapaṇḍito",
  "atk-s0513a11:1133_1": "mahābhinikkhamanaṁ nikkhanto’’ti disvā ‘‘mahāsamāgamo bhavissati, vasanaṭṭhānaṁ laddhuṁ",
  "atk-s0513a11:1133_2": "vaṭṭatī’’ti vissakammaṁ āmantetvā ‘‘tāta, kuddālapaṇḍito mahābhinikkhamanaṁ nikkhanto",
  "atk-s0513a11:1133_3": ", vasanaṭṭhānaṁ laddhuṁ vaṭṭati, tvaṁ himavantappadesaṁ gantvā same bhūmibhāge dīghato",
  "atk-s0513a11:1133_4": "tiṁsayojanaṁ vitthārato pannarasayojanaṁ assamapadaṁ māpehī’’ti āha. So ‘‘sādhu,",
  "atk-s0513a11:1133_5": "devā’’ti paṭissuṇitvā gantvā tathā akāsi. Ayamettha saṅkhepo, vitthāro pana hatthipālajātake",
  "atk-s0513a11:1133_6": "āvi bhavissati. Idañca hi tañca ekaparicchedameva. Vissakammopi assamapade paṇṇasālaṁ",
  "atk-s0513a11:1133_7": "māpetvā dussadde mige ca sakuṇe ca amanusse ca paṭikkamāpetvā tena tena disābhāgena",
  "atk-s0513a11:1133_8": "ekapadikamaggaṁ māpetvā attano vasanaṭṭhānameva agamāsi. Kuddālapaṇḍitopi taṁ parisaṁ",
  "atk-s0513a11:1133_9": "ādāya himavantaṁ pavisitvā sakkadattiyaṁ assamapadaṁ gantvā vissakammena māpitaṁ",
  "atk-s0513a11:1133_10": "pabbajitaparikkhāraṁ gahetvā paṭhamaṁ attanā pabbajitvā pacchā parisaṁ pabbājetvā",
  "atk-s0513a11:1133_11": "assamapadaṁ bhājetvā adāsi. Satta rājāno satta rajjāni chaḍḍayiṁsu. Tiṁsayojanaṁ",
  "atk-s0513a11:1133_12": "assamapadaṁ pūri. Kuddālapaṇḍito sesakasiṇesupi parikammaṁ katvā brahmavihāre bhāvetvā",
  "atk-s0513a11:1133_13": "parisāya kammaṭṭhānaṁ ācikkhi. Sabbe samāpattilābhino hutvā brahmavihāre bhāvetvā",
  "atk-s0513a11:1133_14": "brahmalokaparāyaṇā ahesuṁ. Ye pana tesaṁ pāricariyaṁ akaṁsu, te devalokaparāyaṇā ahesuṁ.",
  "atk-s0513a11:1134_0": "Satthā ‘‘evaṁ, bhikkhave, cittaṁ nāmetaṁ kilesavasena allīnaṁ dummocayaṁ hoti, uppannā",
  "atk-s0513a11:1134_1": "lobhadhammā duppajahā, evarūpepi paṇḍite aññāṇe karontī’’ti imaṁ dhammadesanaṁ āharitvā",
  "atk-s0513a11:1134_2": "saccāni pakāsesi, saccapariyosāne keci sotāpannā ahesuṁ, keci sakadāgāmino, keci",
  "atk-s0513a11:1134_3": "anāgāmino, keci arahattaṁ pāpuṇiṁsu. Satthāpi anusandhiṁ ghaṭetvā jātakaṁ samodhānesi",
  "atk-s0513a11:1134_4": "– ‘‘tadā rājā ānando ahosi, parisā buddhaparisā, kuddālapaṇḍito pana ahameva ahosi’’nti.",
  "atk-s0513a11:1135": "Kuddālajātakavaṇṇanā dasamā.",
  "atk-s0513a11:1136": "Itthivaggo sattamo.",
  "atk-s0513a11:1137": "Tassuddānaṁ –",
  "atk-s0513a11:1138": "Asātamantaṇḍabhūtaṁ , takkapaṇḍi durājānaṁ;",
  "atk-s0513a11:1139": "Anabhirati mudulakkhaṇaṁ, ucchaṅgampi ca sāketaṁ;",
  "atk-s0513a11:1140": "Visavantaṁ kuddālakanti.",
  "atk-s0513a11:1141": "8. Varuṇavaggo",
  "atk-s0513a11:1143": " [71] 1. Varuṇajātakavaṇṇanā",
  "atk-s0513a11:1144_0": "Yopubbe karaṇīyānīti idaṁ satthā jetavane viharanto kuṭumbikaputtatissattheraṁ ārabbha",
  "atk-s0513a11:1144_1": "kathesi. Ekasmiṁ kira divase sāvatthivāsino aññamaññasahāyakā tiṁsamattā kulaputtā",
  "atk-s0513a11:1144_2": "gandhapupphavatthādīni gahetvā ‘‘satthu dhammadesanaṁ suṇissāmā’’ti mahājanaparivutā",
  "atk-s0513a11:1144_3": "jetavanaṁ gantvā nāgamāḷakasālamāḷakādīsu thokaṁ nisīditvā sāyanhasamaye satthari",
  "atk-s0513a11:1144_4": "surabhigandhavāsitāya gandhakuṭito nikkhamitvā dhammasabhaṁ gantvā alaṅkatabuddhāsane",
  "atk-s0513a11:1144_5": "nisinne saparivārā dhammasabhaṁ gantvā satthāraṁ gandhapupphehi pūjetvā cakkaṅkitatalesu",
  "atk-s0513a11:1144_6": "phullapadumasassirikesu pādesu vanditvā ekamantaṁ nisinnā dhammaṁ suṇiṁsu.",
  "atk-s0513a11:1145_0": "Atha nesaṁ etadahosi ‘‘yathā yathā kho mayaṁ bhagavatā dhammaṁ desitaṁ ājānāma, pabbajeyyāmā’’ti.",
  "atk-s0513a11:1145_1": "Te tathāgatassa dhammasabhāto nikkhantakāle tathāgataṁ upasaṅkamitvā vanditvā pabbajjaṁ",
  "atk-s0513a11:1145_2": "yāciṁsu, satthā tesaṁ pabbajjaṁ adāsi. Te ācariyupajjhāye ārādhetvā upasampadaṁ labhitvā",
  "atk-s0513a11:1145_3": "pañca vassāni ācariyupajjhāyānaṁ santike vasitvā dve mātikā paguṇaṁ katvā kappiyākappiyaṁ",
  "atk-s0513a11:1145_4": "ñatvā tisso anumodanā uggaṇhitvā cīvarāni sibbetvā rajitvā ‘‘samaṇadhammaṁ karissāmā’’ti",
  "atk-s0513a11:1145_5": "ācariyupajjhāye āpucchitvā satthāraṁ upasaṅkamitvā vanditvā ekamantaṁ nisīditvā ‘‘mayaṁ,",
  "atk-s0513a11:1145_6": "bhante, bhavesu ukkaṇṭhitā jātijarābyādhimaraṇabhayabhītā, tesaṁ no saṁsāraparimocanatthāya",
  "atk-s0513a11:1145_7": "kammaṭṭhānaṁ kathethā’’ti yāciṁsu. Satthā tesaṁ aṭṭhatiṁsāya kammaṭṭhānesu sappāyaṁ",
  "atk-s0513a11:1145_8": "vicinitvā kammaṭṭhānaṁ kathesi. Te satthu santike kammaṭṭhānaṁ gahetvā satthāraṁ",
  "atk-s0513a11:1145_9": "vanditvā padakkhiṇaṁ katvā pariveṇaṁ gantvā ācariyupajjhāye oloketvā pattacīvaramādāya",
  "atk-s0513a11:1145_10": "‘‘samaṇadhammaṁ karissāmā’’ti nikkhamiṁsu.",
  "atk-s0513a11:1146_0": "Atha nesaṁ abbhantare eko bhikkhu nāmena kuṭumbikaputtatissatthero nāma kusīto hīnavīriyo",
  "atk-s0513a11:1146_1": "rasagiddho. So evaṁ cintesi ‘‘ahaṁ neva araññe vasituṁ, na padhānaṁ padahituṁ, na",
  "atk-s0513a11:1146_2": "bhikkhācariyāya yāpetuṁ sakkhissāmi, ko me gamanena attho, nivattissāmī’’ti so vīriyaṁ",
  "atk-s0513a11:1146_3": "ossajitvā te bhikkhū anugantvā nivatti. Tepi kho bhikkhū kosalesu cārikaṁ caramānā",
  "atk-s0513a11:1146_4": "aññataraṁ paccantagāmaṁ gantvā taṁ upanissāya ekasmiṁ araññāyatane vassaṁ upagantvā",
  "atk-s0513a11:1146_5": "antotemāsaṁ appamattā ghaṭentā vāyamantā vipassanāgabbhaṁ gāhāpetvā pathaviṁ unnādayamānā",
  "atk-s0513a11:1146_6": "arahattaṁ patvā vutthavassā pavāretvā ‘‘paṭiladdhaguṇaṁ satthu ārocessāmā’’ti tato",
  "atk-s0513a11:1146_7": "nikkhamitvā anupubbena jetavanaṁ patvā pattacīvaraṁ paṭisāmetvā ācariyupajjhāye disvā",
  "atk-s0513a11:1146_8": "tathāgataṁ daṭṭhukāmā satthu santikaṁ gantvā vanditvā nisīdiṁsu. Satthā tehi saddhiṁ",
  "atk-s0513a11:1146_9": "madhurapaṭisanthāraṁ akāsi. Te katapaṭisanthārā attanā paṭiladdhaguṇaṁ tathāgatassa",
  "atk-s0513a11:1146_10": "ārocesuṁ, satthā te bhikkhū pasaṁsi. Kuṭumbikaputtatissatthero satthāraṁ tesaṁ guṇakathaṁ",
  "atk-s0513a11:1146_11": "kathentaṁ disvā sayampi samaṇadhammaṁ kātukāmo jāto. Tepi kho bhikkhū ‘‘mayaṁ, bhante,",
  "atk-s0513a11:1146_12": "tameva araññavāsaṁ gantvā vasissāmā’’ti satthāraṁ āpucchiṁsu. Satthā ‘‘sādhū’’ti",
  "atk-s0513a11:1146_13": "anujāni. Te satthāraṁ vanditvā pariveṇaṁ agamaṁsu.",
  "atk-s0513a11:1147_0": "Atha so kuṭumbikaputtatissatthero rattibhāgasamanantare accāraddhavīriyo hutvā ativegena",
  "atk-s0513a11:1147_1": "samaṇadhammaṁ karonto majjhimayāmasamanantare ālambanaphalakaṁ nissāya ṭhitakova",
  "atk-s0513a11:1147_2": "niddāyanto parivattitvā pati, ūruṭṭhikaṁ bhijji, vedanā mahantā jātā. Tesaṁ bhikkhūnaṁ",
  "atk-s0513a11:1147_3": "taṁ paṭijaggantānaṁ gamanaṁ na sampajji. Atha ne upaṭṭhānavelāyaṁ āgate satthā pucchi",
  "atk-s0513a11:1147_4": "‘‘nanu tumhe, bhikkhave, ‘sve gamissāmā’ti hiyyo āpucchitthā’’ti? ‘‘Āma, bhante,",
  "atk-s0513a11:1147_5": "apica kho pana amhākaṁ sahāyako kuṭumbikaputtatissatthero akāle ativegena samaṇadhammaṁ",
  "atk-s0513a11:1147_6": "karonto niddābhibhūto parivattitvā patito, ūruṭṭhissa bhinnaṁ, taṁ nissāya amhākaṁ",
  "atk-s0513a11:1147_7": "gamanaṁ na sampajjī’’ti. Satthā ‘‘na, bhikkhave, idānevesa attano hīnavīriyabhāvena",
  "atk-s0513a11:1147_8": "akāle ativegena vīriyaṁ karonto tumhākaṁ gamanantarāyaṁ karoti, pubbepesa tumhākaṁ",
  "atk-s0513a11:1147_9": "gamanantarāyaṁ akāsiyevā’’ti vatvā tehi yācito atītaṁ āhari.",
  "atk-s0513a11:1148_0": "Atīte gandhāraraṭṭhe takkasilāyaṁ bodhisatto disāpāmokkho ācariyo hutvā pañca māṇavakasatāni",
  "atk-s0513a11:1148_1": "sippaṁ uggaṇhāpesi. Athassa te māṇavā ekadivasaṁ dāruṁ āharaṇatthāya araññaṁ gantvā",
  "atk-s0513a11:1148_2": "dārūni uddhariṁsu. Tesaṁ antare eko kusītamāṇavo mahantaṁ varuṇarukkhaṁ disvā ‘‘sukkharukkho",
  "atk-s0513a11:1148_3": "eso’’ti saññāya ‘‘muhuttaṁ tāva nipajjitvā pacchā rukkhaṁ abhiruhitvā dārūni pātetvā",
  "atk-s0513a11:1148_4": "ādāya gamissāmī’’ti uttarisāṭakaṁ pattharitvā nipajjitvā kākacchamāno niddaṁ okkami.",
  "atk-s0513a11:1148_5": "Itare māṇavakā dārukalāpe bandhitvā ādāya gacchantā taṁ pādena piṭṭhiyaṁ paharitvā",
  "atk-s0513a11:1148_6": "pabodhetvā agamaṁsu. Kusītamāṇavo uṭṭhāya akkhīni puñchitvā puñchitvā avigataniddova",
  "atk-s0513a11:1148_7": "varuṇarukkhaṁ abhiruhitvā sākhaṁ gahetvā attano abhimukhaṁ ākaḍḍhitvā bhañjanto bhijjitvā",
  "atk-s0513a11:1148_8": "uṭṭhitakoṭiyā attano akkhiṁ bhindāpetvā ekena hatthena taṁ pidhāya ekena hatthena",
  "atk-s0513a11:1148_9": "alladārūni bhañjitvā rukkhato oruyha dārukalāpaṁ bandhitvā ukkhipitvā vegena gantvā",
  "atk-s0513a11:1148_10": "tehi pātitānaṁ dārūnaṁ upari pātesi.",
  "atk-s0513a11:1149_0": "Taṁ divasañca janapadagāmake ekaṁ kulaṁ ‘‘sve brāhmaṇavācanakaṁ karissāmā’’ti ācariyaṁ",
  "atk-s0513a11:1149_1": "nimantesi. Ācariyo māṇavake āha ‘‘tātā, sve ekaṁ gāmakaṁ gantabbaṁ, tumhe pana nirāhārā",
  "atk-s0513a11:1149_2": "na sakkhissatha gantuṁ, pātova yāguṁ pacāpetvā tattha gantvā attanā laddhakoṭṭhāsañca",
  "atk-s0513a11:1149_3": "amhākaṁ pattakoṭṭhāsañca sabbamādāya āgacchathā’’ti. Te pātova yāgupacanatthāya dāsiṁ",
  "atk-s0513a11:1149_4": "uṭṭhāpetvā ‘‘khippaṁ no yāguṁ pacāhī’’ti āhaṁsu. Sā dārūni gaṇhantī upari ṭhitāni",
  "atk-s0513a11:1149_5": "allavaruṇadārūni gahetvā punappunaṁ mukhavātaṁ dadamānāpi aggiṁ ujjāletuṁ asakkontī",
  "atk-s0513a11:1149_6": "sūriyaṁ uṭṭhāpesi. Māṇavakā ‘‘atidivā jāto, idāni na sakkā gantu’’nti ācariyassa",
  "atk-s0513a11:1149_7": "santikaṁ agamiṁsu. Ācariyo ‘‘kiṁ, tātā, na gatatthā’’ti? ‘‘Āma, ācariya na gatamhā’’ti.",
  "atk-s0513a11:1149_8": "‘‘Kiṁkāraṇā’’ti? ‘‘Asuko nāma kusītamāṇavo amhehi saddhiṁ dārūnamatthāya araññaṁ",
  "atk-s0513a11:1149_9": "gantvā varuṇarukkhamūle niddāyitvā pacchā vegena rukkhaṁ āruyha akkhiṁ bhindāpetvā",
  "atk-s0513a11:1149_10": "allavaruṇadārūni āharitvā amhehi ānītadārūnaṁ upari pakkhipi. Yāgupācikā tāni sukkhadārusaññāya",
  "atk-s0513a11:1149_11": "gahetvā yāva sūriyuggamanā ujjāletuṁ nāsakkhi. Iminā no kāraṇena gamanantarāyo jāto’’ti.",
  "atk-s0513a11:1149_12": "Ācariyo māṇavena katakammaṁ sutvā ‘‘andhabālānaṁ kammaṁ nissāya evarūpā parihāni",
  "atk-s0513a11:1149_13": "hotī’’ti vatvā imaṁ gāthaṁ samuṭṭhāpesi –",
  "atk-s0513a11:1150": "71.",
  "atk-s0513a11:1151": " ‘‘Yo pubbe karaṇīyāni, pacchā so kātumicchati;",
  "atk-s0513a11:1152": "Varuṇakaṭṭhabhañjova, sa pacchā manutappatī’’ti.",
  "atk-s0513a11:1153_0": "Tattha sa pacchā manutappatīti yo koci puggalo ‘‘idaṁ pubbe kattabbaṁ, idaṁ pacchā’’ti",
  "atk-s0513a11:1153_1": "avīmaṁsitvā pubbe karaṇīyāni paṭhamameva kattabbakammāni pacchā karoti, ayaṁ varuṇakaṭṭhabhañjo",
  "atk-s0513a11:1153_2": "amhākaṁ māṇavako viya so bālapuggalo pacchā anutappati socati paridevatīti attho.",
  "atk-s0513a11:1154": "Evaṁ bodhisatto antevāsikānaṁ imaṁ kāraṇaṁ kathetvā dānādīni puññāni karitvā jīvitapariyosāne yathākammaṁ gato.",
  "atk-s0513a11:1155_0": "Satthā ‘‘na, bhikkhave, idānevesa tumhākaṁ antarāyaṁ karoti, pubbepi akāsiyevā’’ti",
  "atk-s0513a11:1155_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi ‘‘tadā akkhibhedaṁ",
  "atk-s0513a11:1155_2": "patto māṇavo ūrubhedaṁ pattabhikkhu ahosi, sesamāṇavā buddhaparisā, ācariyabrāhmaṇo",
  "atk-s0513a11:1155_3": "pana ahameva ahosi’’nti.",
  "atk-s0513a11:1156": "Varuṇajātakavaṇṇanā paṭhamā.",
  "atk-s0513a11:1158": " [72] 2. Sīlavanāgarājajātakavaṇṇanā",
  "atk-s0513a11:1159_0": "Akataññussa posassāti idaṁ satthā veḷuvane viharanto devadattaṁ ārabbha kathesi.",
  "atk-s0513a11:1159_1": "Dhammasabhāyañhi bhikkhū ‘‘āvuso, devadatto akataññū tathāgatassa guṇe na jānātī’’ti",
  "atk-s0513a11:1159_2": "kathentā nisīdiṁsu. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:1159_3": "pucchitvā ‘‘imāya nāmā’’ti vutte ‘‘na, bhikkhave, idāneva devadatto akataññū, pubbepi",
  "atk-s0513a11:1159_4": "akataññūyeva, na kadāci mayhaṁ guṇaṁ jānātī’’ti vatvā tehi yācito atītaṁ āhari.",
  "atk-s0513a11:1160_0": "Atīte bārāṇasiyaṁ brahmadatte rajjaṁ kārente bodhisatto himavantappadese hatthiyoniyaṁ",
  "atk-s0513a11:1160_1": "nibbatti. So mātukucchito nikkhanto sabbaseto ahosi rajatapuñjasannibho, akkhīni",
  "atk-s0513a11:1160_2": "panassa maṇiguḷasadisāni, paññāyamānāni pañca pasādāni ahesuṁ, mukhaṁ rattakambalasadisaṁ,",
  "atk-s0513a11:1160_3": "soṇḍā rattasuvaṇṇabindupaṭimaṇḍitaṁ rajatadāmaṁ viya, cattāro pādā katalākhārasaparikammā",
  "atk-s0513a11:1160_4": "viya. Evamassa dasahi pāramīhi alaṅkato rūpasobhaggappatto attabhāvo ahosi. Atha",
  "atk-s0513a11:1160_5": "naṁ viññutaṁ pattaṁ sakalahimavante vāraṇā sannipatitvā upaṭṭhahantā vicariṁsu. Evaṁ",
  "atk-s0513a11:1160_6": "so asītisahassavāraṇaparivāro himavantappadese vasamāno aparabhāge gaṇe dosaṁ disvā",
  "atk-s0513a11:1160_7": "gaṇamhā kāyavivekāya ekakova araññe vāsaṁ kappesi. Sīlavantatāya ca panassa ‘‘sīlavanāgarājā’’ tveva nāmaṁ ahosi.",
  "atk-s0513a11:1161_0": "Atheko bārāṇasivāsiko vanacarako himavantaṁ pavisitvā attano ājīvabhaṇḍakaṁ gavesamāno",
  "atk-s0513a11:1161_1": "disā vavatthāpetuṁ asakkonto maggamūḷho hutvā maraṇabhayabhīto bāhā paggayha paridevamāno",
  "atk-s0513a11:1161_2": "vicarati. Bodhisatto tassa taṁ balavaparidevitaṁ sutvā ‘‘imaṁ purisaṁ dukkhā mocessāmī’’ti",
  "atk-s0513a11:1161_3": "kāruññena codito tassa santikaṁ agamāsi. So taṁ disvāva bhīto palāyi. Bodhisatto",
  "atk-s0513a11:1161_4": "taṁ palāyantaṁ disvā tattheva aṭṭhāsi. So puriso bodhisattaṁ ṭhitaṁ disvā aṭṭhāsi",
  "atk-s0513a11:1161_5": ". Bodhisatto puna agamāsi, so puna palāyitvā tassa ṭhitakāle ṭhatvā cintesi ‘‘ayaṁ",
  "atk-s0513a11:1161_6": "vāraṇo mama palāyanakāle tiṭṭhati, ṭhitakāle āgacchati, nāyaṁ mayhaṁ anatthakāmo,",
  "atk-s0513a11:1161_7": "imamhā pana maṁ dukkhā mācetukāmo bhavissatī’’ti sūro hutvā aṭṭhāsi. Bodhisatto taṁ",
  "atk-s0513a11:1161_8": "upasaṅkamitvā ‘‘kasmā bho tvaṁ purisa, paridevamāno vicarasī’’ti pucchi. ‘‘Sāmi,",
  "atk-s0513a11:1161_9": "disā vavatthāpetuṁ asakkonto maggamūḷho hutvā maraṇabhayenā’’ti. Atha naṁ bodhisatto",
  "atk-s0513a11:1161_10": "attano vasanaṭṭhānaṁ netvā katipāhaṁ phalāphalehi santappetvā ‘‘bho, purisa, mā bhāyi,",
  "atk-s0513a11:1161_11": "ahaṁ taṁ manussapathaṁ nessāmī’’ti attano piṭṭhe nisīdāpetvā manussapathaṁ pāyāsi.",
  "atk-s0513a11:1162_0": "Atha kho so mittadubbhī puriso ‘‘sace koci pucchissati, ācikkhitabbaṁ bhavissatī’’ti",
  "atk-s0513a11:1162_1": "bodhisattassa piṭṭhe nisinnoyeva rukkhanimittaṁ pabbatanimittaṁ upadhārentova gacchati.",
  "atk-s0513a11:1162_2": "Atha naṁ bodhisatto araññā nīharitvā bārāṇasigāmimahāmagge ṭhapetvā ‘‘bho purisa,",
  "atk-s0513a11:1162_3": "iminā maggena gaccha, mayhaṁ pana vasanaṭṭhānaṁ pucchitopi apucchitopi mā kassaci",
  "atk-s0513a11:1162_4": "ācikkhī’’ti taṁ uyyojetvā attano vasanaṭṭhānaṁyeva agamāsi. Atha so puriso bārāṇasiṁ",
  "atk-s0513a11:1162_5": "gantvā anuvicaranto dantakāravīthiṁ patvā dantakāre dantavikatiyo kurumāne disvā",
  "atk-s0513a11:1162_6": "‘‘kiṁ pana bho, jīvadantampi labhitvā gaṇheyyāthā’’ti? ‘‘Bho, kiṁ vadesi, jīvadanto",
  "atk-s0513a11:1162_7": "nāma matahatthidantato mahagghataro’’ti. ‘‘Tena hi ahaṁ vo jīvadantaṁ āharissāmī’’ti",
  "atk-s0513a11:1162_8": "pātheyyaṁ gahetvā kharakakacaṁ ādāya bodhisattassa vasanaṭṭhānaṁ agamāsi.",
  "atk-s0513a11:1163_0": "Bodhisatto taṁ disvā ‘‘kimatthaṁ āgatosī’’ti pucchi. ‘‘Ahaṁ, sāmi, duggato kapaṇo",
  "atk-s0513a11:1163_1": "jīvituṁ asakkonto tumhe dantakhaṇḍaṁ yācitvā sace dassatha, taṁ ādāya gantvā vikkiṇitvā",
  "atk-s0513a11:1163_2": "tena mūlena jīvissāmī’’ti āgatoti. ‘‘Hotu bho, dantaṁ te dassāmi, sace dantakappanatthāya",
  "atk-s0513a11:1163_3": "kakacaṁ atthī’’ti. ‘‘Kakacaṁ gahetvā āgatomhi sāmī’’ti. ‘‘Tena hi dante kakacena",
  "atk-s0513a11:1163_4": "kantitvā ādāya gacchā’’ti bodhisatto pāde samiñjitvā gonisinnakaṁ nisīdi. So dvepi",
  "atk-s0513a11:1163_5": "aggadante chindi. Bodhisatto te dante soṇḍāya gahetvā ‘‘bho purisa, nāhaṁ ‘ete dantā",
  "atk-s0513a11:1163_6": "mayhaṁ appiyā amanāpā’ti dammi, imehi pana me dantehi sataguṇena sahassaguṇena satasahassaguṇena",
  "atk-s0513a11:1163_7": "sabbadhammapaṭivedhanasamatthā sabbaññutaññāṇadantāva piyatarā, tassa me idaṁ dantadānaṁ",
  "atk-s0513a11:1163_8": "sabbaññutaññāṇapaṭivijjhanatthāya hotū’’ti sabbaññutaññāṇassa ārādhanaṁ katvā dantayugalaṁ adāsi.",
  "atk-s0513a11:1164_0": "So taṁ ādāya gantvā vikkiṇitvā tasmiṁ mūle khīṇe puna bodhisattassa santikaṁ gantvā",
  "atk-s0513a11:1164_1": "‘‘sāmi, tumhākaṁ dante vikkiṇitvā laddhamūlaṁ mayhaṁ iṇasodhanamattameva jātaṁ, avasesadante",
  "atk-s0513a11:1164_2": "dethā’’ti āha. Bodhisatto ‘‘sādhū’’ti paṭissuṇitvā purimanayeneva kappāpetvā avasesadante",
  "atk-s0513a11:1164_3": "adāsi. So tepi vikkiṇitvā puna āgantvā ‘‘sāmi, jīvituṁ na sakkomi, mūladāṭhā me dethā’’ti",
  "atk-s0513a11:1164_4": "āha. Bodhisatto ‘‘sādhū’’ti paṭissuṇitvā purimanayeneva nisīdi. So pāpapuriso mahāsattassa",
  "atk-s0513a11:1164_5": "rajatadāmasadisaṁ soṇḍaṁ maddamāno kelāsakūṭasadisaṁ kumbhaṁ abhiruhitvā ubho dantakoṭiyo",
  "atk-s0513a11:1164_6": "paṇhiyā paharanto maṁsaṁ viyūhitvā kumbhaṁ āruyha kharakakacena mūladāṭhā kappetvā",
  "atk-s0513a11:1164_7": "pakkāmi. Bodhisattassa dassanūpacāraṁ vijahanteyeva pana tasmiṁ pāpapurise catunahutādhikadviyojanasatasahassabahalā",
  "atk-s0513a11:1164_8": "ghanapathavī sineruyugandharādayo mahābhāre duggandhajegucchāni gūthamuttādīni ca",
  "atk-s0513a11:1164_9": "dhāretuṁ samatthāpi tassa aguṇarāsiṁ dhāretuṁ asakkontī viya bhijjitvā vivaraṁ adāsi.",
  "atk-s0513a11:1164_10": "Tāvadeva avīcimahānirayato aggijālā nikkhamitvā taṁ mittadubbhipurisaṁ kulasantakena",
  "atk-s0513a11:1164_11": "kambalena pārupantī viya parikkhipitvā gaṇhi.",
  "atk-s0513a11:1165_0": "Evaṁ tassa pāpapuggalassa pathaviṁ paviṭṭhakāle tasmiṁ vanasaṇḍe adhivatthā rukkhadevatā",
  "atk-s0513a11:1165_1": "‘‘akataññū mittadubbhī puggalo cakkavattirajjaṁ datvāpi tosetuṁ na sakkā’’ti vanaṁ",
  "atk-s0513a11:1165_2": "unnādetvā dhammaṁ desayamānā imaṁ gāthamāha –",
  "atk-s0513a11:1166": "72.",
  "atk-s0513a11:1167": " ‘‘Akataññussa posassa, niccaṁ vivaradassino;",
  "atk-s0513a11:1168": "Sabbaṁ ce pathaviṁ dajjā, neva naṁ abhirādhaye’’ti.",
  "atk-s0513a11:1169_0": "Tattha akataññussāti attano kataguṇaṁ ajānantassa. Posassāti purisassa. Vivaradassinoti",
  "atk-s0513a11:1169_1": "chiddameva okāsameva olokentassa. Sabbaṁ ce pathaviṁ dajjāti sacepi tādisassa puggalassa",
  "atk-s0513a11:1169_2": "sakalaṁ cakkavattirajjaṁ, imaṁ vā pana mahāpathaviṁ parivattetvā pathavojaṁ dadeyya.",
  "atk-s0513a11:1169_3": "Neva naṁ abhirādhayeti evaṁ karontopi evarūpaṁ kataguṇaviddhaṁsakaṁ koci paritosetuṁ",
  "atk-s0513a11:1169_4": "vā pasādetuṁ vā na sakkuṇeyyāti attho.",
  "atk-s0513a11:1170": "Evaṁ sā devatā vanaṁ unnādetvā dhammaṁ desesi. Bodhisatto yāvatāyukaṁ ṭhatvā yathākammaṁ agamāsi.",
  "atk-s0513a11:1171_0": "Satthā ‘‘na, bhikkhave, devadatto idāneva akataññū, pubbepi akataññūyevā’’ti vatvā",
  "atk-s0513a11:1171_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi ‘‘tadā mittadubbhī",
  "atk-s0513a11:1171_2": "puggalo devadatto ahosi, rukkhadevatā sāriputto, sīlavanāgarājā pana ahameva ahosi’’nti.",
  "atk-s0513a11:1172": "Sīlavanāgarājajātakavaṇṇanā dutiyā.",
  "atk-s0513a11:1174": " [73] 3. Saccaṁkirajātakavaṇṇanā",
  "atk-s0513a11:1175_0": "Saccaṁ kirevamāhaṁsūti idaṁ satthā veḷuvane viharanto devadattassa vadhāya parisakkanaṁ",
  "atk-s0513a11:1175_1": "ārabbha kathesi. Bhikkhusaṅghasmiñhi dhammasabhāyaṁ nisīditvā ‘‘āvuso, devadatto",
  "atk-s0513a11:1175_2": "satthu guṇaṁ na jānāti, vadhāyayeva parisakkatī’’ti devadattassa aguṇaṁ kathente",
  "atk-s0513a11:1175_3": "satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a11:1175_4": "‘‘imāya nāmā’’ti vutte ‘‘na, bhikkhave, idāneva devadatto mayhaṁ vadhāya parisakkati,",
  "atk-s0513a11:1175_5": "pubbepi parisakkiyevā’’ti vatvā atītaṁ āhari.",
  "atk-s0513a11:1176_0": "Atīte bārāṇasiyaṁ brahmadatte rajjaṁ kārente tassa duṭṭhakumāro nāma putto ahosi",
  "atk-s0513a11:1176_1": "kakkhaḷo pharuso pahaṭāsīvisūpamo, anakkositvā vā apaharitvā vā kenaci saddhiṁ na",
  "atk-s0513a11:1176_2": "katheti. So antojanassa ca bahijanassa ca akkhimhi patitarajaṁ viya, khādituṁ āgatapisāco",
  "atk-s0513a11:1176_3": "viya ca amanāpo ahosi ubbejanīyo. So ekadivasaṁ nadīkīḷaṁ kīḷitukāmo mahantena parivārena",
  "atk-s0513a11:1176_4": "nadītīraṁ agamāsi. Tasmiṁ khaṇe mahāmegho uṭṭhahi, disā andhakārā jātā. So dāsapessajanaṁ",
  "atk-s0513a11:1176_5": "āha ‘‘etha bhaṇe, maṁ gahetvā nadīmajjhaṁ netvā nhāpetvā ānethā’’ti. Te taṁ tattha",
  "atk-s0513a11:1176_6": "netvā ‘‘kiṁ no rājā karissati, imaṁ pāpapurisaṁ ettheva māremā’’ti mantayitvā ‘‘ettha",
  "atk-s0513a11:1176_7": "gaccha kāḷakaṇṇī’’ti udake naṁ opilāpetvā paccuttaritvā tīre aṭṭhaṁsu. ‘‘Kahaṁ kumāro’’ti",
  "atk-s0513a11:1176_8": "ca vutte ‘‘na mayaṁ kumāraṁ passāma, meghaṁ uṭṭhitaṁ disvā udake nimujjitvā purato",
  "atk-s0513a11:1176_9": "āgato bhavissatī’’ti. Amaccā rañño santikaṁ agamaṁsu. Rājā ‘‘kahaṁ me putto’’ti pucchi.",
  "atk-s0513a11:1176_10": "Na jānāma deva, meghe uṭṭhite ‘‘purato āgato bhavissatī’’ti saññāya āgatamhāti. Rājā",
  "atk-s0513a11:1176_11": "dvāraṁ vivarāpetvā ‘‘nadītīraṁ gantvā vicinathā’’ti tattha tattha vicināpesi, koci kumāraṁ nāddasa.",
  "atk-s0513a11:1177_0": "Sopi kho meghandhakāre deve vassante nadiyā vuyhamāno ekaṁ dārukkhandhaṁ disvā tattha",
  "atk-s0513a11:1177_1": "nisīditvā maraṇabhayatajjito paridevamāno gacchati. Tasmiṁ pana kāle bārāṇasivāsī",
  "atk-s0513a11:1177_2": "eko seṭṭhi nadītīre cattālīsakoṭidhanaṁ nidahitvāva maranto dhanataṇhāya dhanapiṭṭhe",
  "atk-s0513a11:1177_3": "sappo hutvā nibbatti. Aparo tasmiṁyeva padese tiṁsa koṭiyo nidahitvā dhanataṇhāya",
  "atk-s0513a11:1177_4": "tattheva undūro hutvā nibbatti. Tesaṁ vasanaṭṭhānaṁ udakaṁ pāvisi. Te udakassa paviṭṭhamaggeneva",
  "atk-s0513a11:1177_5": "nikkhamitvā sotaṁ chindantā gantvā taṁ rājakumārena abhinisinnaṁ dārukkhandhaṁ patvā",
  "atk-s0513a11:1177_6": "eko ekaṁ koṭiṁ, itaro itaraṁ āruyha khandhapiṭṭheyeva nipajjiṁsu. Tassāyeva kho pana",
  "atk-s0513a11:1177_7": "nadiyā tīre eko simbalirukkho atthi, tattheko suvapotako vasati. Sopi rukkho udakena",
  "atk-s0513a11:1177_8": "dhotamūlo nadīpiṭṭhe pati, suvapotako deve vassante uppatitvā gantuṁ asakkonto gantvā",
  "atk-s0513a11:1177_9": "tasseva khandhassa ekapasse nilīyi. Evaṁ te cattāro janā ekato vuyhamānā gacchanti.",
  "atk-s0513a11:1178_0": "Bodhisattopi kho tasmiṁ kāle kāsiraṭṭhe udiccabrāhmaṇakule nibbattitvā vuḍḍhippatto",
  "atk-s0513a11:1178_1": "isipabbajjaṁ pabbajitvā ekasmiṁ nadīnivattane paṇṇasālaṁ māpetvā vasati. So aḍḍharattasamaye",
  "atk-s0513a11:1178_2": "caṅkamamāno tassa rājakumārassa balavaparidevanasaddaṁ sutvā cintesi ‘‘mādise nāma",
  "atk-s0513a11:1178_3": "mettānuddayasampanne tāpase passante etassa purisassa maraṇaṁ ayuttaṁ, udakato uddharitvā",
  "atk-s0513a11:1178_4": "tassa jīvitadānaṁ dassāmī’’ti. So taṁ ‘‘mā bhāyi, mā bhāyī’’ti assāsetvā udakasotaṁ",
  "atk-s0513a11:1178_5": "chindanto gantvā taṁ dārukkhandhaṁ ekāya koṭiyā gahetvā ākaḍḍhanto nāgabalo thāmasampanno",
  "atk-s0513a11:1178_6": "ekavegena tīraṁ patvā kumāraṁ ukkhipitvā tīre patiṭṭhāpesi. Tepi sappādayo disvā",
  "atk-s0513a11:1178_7": "ukkhipitvā assamapadaṁ netvā aggiṁ jāletvā ‘‘ime dubbalatarā’’ti paṭhamaṁ sappādīnaṁ",
  "atk-s0513a11:1178_8": "sarīraṁ sedetvā pacchā rājakumārassa sarīraṁ sedetvā tampi arogaṁ katvā āhāraṁ dentopi",
  "atk-s0513a11:1178_9": "paṭhamaṁ sappādīnaṁyeva datvā pacchā tassa phalāphalāni upanāmesi. Rājakumāro ‘‘ayaṁ",
  "atk-s0513a11:1178_10": "kūṭatāpaso maṁ rājakumāraṁ agaṇetvā tiracchānagatānaṁ sammānaṁ karotī’’ti bodhisatte āghātaṁ bandhi.",
  "atk-s0513a11:1179_0": "Tato katipāhaccayena sabbesupi tesu thāmabalappattesu nadiyā oghe pacchinne sappo",
  "atk-s0513a11:1179_1": "tāpasaṁ vanditvā āha ‘‘bhante, tumhehi mayhaṁ mahāupakāro kato, na kho panāhaṁ daliddo,",
  "atk-s0513a11:1179_2": "asukaṭṭhāne me cattālīsa hiraññakoṭiyo nidahitvā ṭhapitā, tumhākaṁ dhanena kicce",
  "atk-s0513a11:1179_3": "sati sabbampetaṁ dhanaṁ tumhākaṁ dātuṁ sakkomi, taṁ ṭhānaṁ āgantvā ‘dīghā’ti pakkoseyyāthā’’ti",
  "atk-s0513a11:1179_4": "vatvā pakkāmi. Undūropi tatheva tāpasaṁ nimantetvā ‘‘asukaṭṭhāne ṭhatvā ‘undūrā’ti",
  "atk-s0513a11:1179_5": "pakkoseyyāthā’’ti vatvā pakkāmi. Suvapotako pana tāpasaṁ vanditvā ‘‘bhante, mayhaṁ",
  "atk-s0513a11:1179_6": "dhanaṁ natthi, rattasālīhi pana vo atthe sati asukaṁ nāma mayhaṁ vasanaṭṭhānaṁ, tattha",
  "atk-s0513a11:1179_7": "gantvā ‘suvā’ti pakkoseyyātha, ahaṁ ñātakānaṁ ārocetvā anekasakaṭapūramattā rattasāliyo",
  "atk-s0513a11:1179_8": "āharāpetvā dātuṁ sakkomī’’ti vatvā pakkāmi. Itaro pana mittadubbhī ‘‘dhammasudhammatāya",
  "atk-s0513a11:1179_9": "kiñci avatvā gantuṁ ayuttaṁ, evaṁ taṁ attano santikaṁ āgataṁ māressāmī’’ti cintetvā",
  "atk-s0513a11:1179_10": "‘‘bhante, mayi rajje patiṭṭhite āgaccheyyātha, ahaṁ vo catūhi paccayehi upaṭṭhahissāmī’’ti",
  "atk-s0513a11:1179_11": "vatvā pakkāmi. So gantvā na cirasseva rajje patiṭṭhāsi.",
  "atk-s0513a11:1180_0": "Bodhisatto ‘‘vīmaṁsissāmi tāva ne’’ti paṭhamaṁ sappassa santikaṁ gantvā avidūre ṭhatvā",
  "atk-s0513a11:1180_1": "‘‘dīghā’’ti pakkosi. So ekavacaneneva nikkhamitvā bodhisattaṁ vanditvā ‘‘bhante,",
  "atk-s0513a11:1180_2": "imasmiṁ ṭhāne cattālīsa hiraññakoṭiyo, tā sabbāpi nīharitvā gaṇhathā’’ti āha. Bodhisatto",
  "atk-s0513a11:1180_3": "‘‘evamatthu, uppanne kicce jānissāmī’’ti taṁ nivattetvā undūrassa santikaṁ gantvā",
  "atk-s0513a11:1180_4": "saddamakāsi. Sopi tatheva paṭipajji. Bodhisatto tampi nivattetvā suvassa santikaṁ",
  "atk-s0513a11:1180_5": "gantvā ‘‘suvā’’ti pakkosi. Sopi ekavacaneneva rukkhaggato otaritvā bodhisattaṁ vanditvā",
  "atk-s0513a11:1180_6": "‘‘kiṁ, bhante, mayhaṁ ñātakānaṁ santikaṁ gantvā himavantappadesato tumhākaṁ sayaṁjātasālī",
  "atk-s0513a11:1180_7": "āharāpemī’’ti pucchi. Bodhisatto ‘‘atthe sati jānissāmī’’ti tampi nivattetvā ‘‘idāni",
  "atk-s0513a11:1180_8": "rājānaṁ pariggaṇhissāmī’’ti gantvā rājuyyāne vasitvā punadivase ākappasampattiṁ katvā",
  "atk-s0513a11:1180_9": "bhikkhācāravattena nagaraṁ pāvisi. Tasmiṁ khaṇe so mittadubbhī rājā alaṅkatahatthikkhandhavaragato",
  "atk-s0513a11:1180_10": "mahantena parivārena nagaraṁ padakkhiṇaṁ karoti. So bodhisattaṁ dūratova disvā ‘‘ayaṁ",
  "atk-s0513a11:1180_11": "so kūṭatāpaso mama santike bhuñjitvā vasitukāmo āgato, yāva parisamajjhe attano mayhaṁ",
  "atk-s0513a11:1180_12": "kataguṇaṁ nappakāseti, tāvadevassa sīsaṁ chindāpessāmī’’ti purise olokesi. ‘‘Kiṁ",
  "atk-s0513a11:1180_13": "karoma, devā’’ti ca vutte ‘‘esa kūṭatāpaso maṁ kiñci yācitukāmo āgacchati maññe,",
  "atk-s0513a11:1180_14": "etassa kāḷakaṇṇitāpasassa maṁ passituṁ adatvāva etaṁ gahetvā pacchābāhaṁ bandhitvā",
  "atk-s0513a11:1180_15": "catukke catukke paharantā nagarā nikkhāmetvā āghātane sīsamassa chinditvā sarīraṁ",
  "atk-s0513a11:1180_16": "sūle uttāsethā’’ti āha. Te ‘‘sādhū’’ti sampaṭicchitvā gantvā niraparādhaṁ mahāsattaṁ",
  "atk-s0513a11:1180_17": "bandhitvā catukke catukke paharantā āghātanaṁ netuṁ ārabhiṁsu. Bodhisatto pahaṭapahaṭaṭṭhāne",
  "atk-s0513a11:1180_18": "‘‘amma, tātā’’ti akanditvā nibbikāro imaṁ gāthamāha –",
  "atk-s0513a11:1181": "73.",
  "atk-s0513a11:1182": " ‘‘Saccaṁ kirevamāhaṁsu, narā ekacciyā idha;",
  "atk-s0513a11:1183": "Kaṭṭhaṁ niplavitaṁ seyyo, na tvevekacciyo naro’’ti.",
  "atk-s0513a11:1184_0": "Tattha saccaṁ kirevamāhaṁsūti avitathameva kira evaṁ vadanti. Narā ekacciyā idhāti",
  "atk-s0513a11:1184_1": "idhekacce paṇḍitapurisā. Kaṭṭhaṁ niplavitaṁ seyyoti nadiyā vuyhamānaṁ sukkhadāruṁ",
  "atk-s0513a11:1184_2": "niplavitaṁ uttāretvā thale ṭhapitaṁ seyyo sundarataro. Evañhi vadamānā te purisā",
  "atk-s0513a11:1184_3": "saccaṁ kira vadanti. Kiṁkāraṇā? Tañhi yāgubhattādīnaṁ pacanatthāya, sītāturānaṁ visibbanatthāya,",
  "atk-s0513a11:1184_4": "aññesampi ca parissayānaṁ haraṇatthāya upakāraṁ hoti. Na tvevekacciyo naroti ekacco",
  "atk-s0513a11:1184_5": "pana mittadubbhī akataññū pāpapuriso oghena vuyhamāno hatthena gahetvā uttārito na",
  "atk-s0513a11:1184_6": "tveva seyyo. Tathā hi ahaṁ imaṁ pāpapurisaṁ uttāretvā imaṁ attano dukkhaṁ āharinti.",
  "atk-s0513a11:1184_7": "Evaṁ pahaṭapahaṭaṭṭhāne imaṁ gāthamāha.",
  "atk-s0513a11:1185_0": "Taṁ sutvā ye tattha paṇḍitapurisā, te āhaṁsu ‘‘kiṁ pana, bho pabbajita, tayā amhākaṁ",
  "atk-s0513a11:1185_1": "rañño atthi koci guṇo kato’’ti? Bodhisatto taṁ pavattiṁ ārocetvā ‘‘evamimaṁ mahoghato",
  "atk-s0513a11:1185_2": "uttārento ahameva attano dukkhaṁ akāsiṁ, ‘na vata me porāṇakapaṇḍitānaṁ vacanaṁ kata’nti",
  "atk-s0513a11:1185_3": "anussaritvā evaṁ vadāmī’’ti āha. Taṁ sutvā khattiyabrāhmaṇādayo nagaravāsino ‘‘svāyaṁ",
  "atk-s0513a11:1185_4": "mittadubbhī rājā evaṁ guṇasampannassa attano jīvitadāyakassa guṇamattampi na jānāti,",
  "atk-s0513a11:1185_5": "taṁ nissāya kuto amhākaṁ vuḍḍhi, gaṇhatha na’’nti kupitā samantato uṭṭhahitvā ususattipāsāṇamuggarādippahārehi",
  "atk-s0513a11:1185_6": "hatthikkhandhagatameva naṁ ghātetvā pāde gahetvā kaḍḍhitvā parikhāpiṭṭhe chaḍḍetvā",
  "atk-s0513a11:1185_7": "bodhisattaṁ abhisiñcitvā rajje patiṭṭhāpesuṁ.",
  "atk-s0513a11:1186_0": "So dhammena rajjaṁ kārento puna ekadivasaṁ sappādayo pariggaṇhitukāmo mahantena parivārena",
  "atk-s0513a11:1186_1": "sappassa vasanaṭṭhānaṁ gantvā ‘‘dīghā’’ti pakkosi. Sappo āgantvā vanditvā ‘‘idaṁ",
  "atk-s0513a11:1186_2": "te sāmi dhanaṁ gaṇhā’’ti āha. Rājā cattālīsahiraññakoṭidhanaṁ amacce paṭicchāpetvā",
  "atk-s0513a11:1186_3": "undūrassa santikaṁ gantvā ‘‘undūrā’’ti pakkosi. Sopi āgantvā vanditvā tiṁsakoṭidhanaṁ",
  "atk-s0513a11:1186_4": "niyyādesi. Rājā tampi amacce paṭicchāpetvā suvassa vasanaṭṭhānaṁ gantvā ‘‘suvā’’ti",
  "atk-s0513a11:1186_5": "pakkosi. Sopi āgantvā pāde vanditvā ‘‘kiṁ, sāmi, sāliṁ āharāmī’’ti āha. Rājā ‘‘sālīhi",
  "atk-s0513a11:1186_6": "atthe sati āharissasi, ehi gacchāmā’’ti sattatiyā hiraññakoṭīhi saddhiṁ te tayopi",
  "atk-s0513a11:1186_7": "jane gāhāpetvā nagaraṁ gantvā pāsādavare mahātalaṁ āruyhaṁ dhanaṁ saṅgopetvā sappassa",
  "atk-s0513a11:1186_8": "vasanatthāya suvaṇṇanāḷiṁ, undūrassa phalikaguhaṁ, suvassa suvaṇṇapañjaraṁ kārāpetvā",
  "atk-s0513a11:1186_9": "sappassa ca suvassa ca bhojanatthāya devasikaṁ kañcanataṭṭake madhulāje, undūrassa",
  "atk-s0513a11:1186_10": "gandhasālitaṇḍule dāpesi, dānādīni ca puññāni karoti. Evaṁ te cattāropi janā yāvajīvaṁ",
  "atk-s0513a11:1186_11": "samaggā sammodamānā viharitvā jīvitakkhaye yathākammaṁ agamaṁsu.",
  "atk-s0513a11:1187_0": "Satthā ‘‘na, bhikkhave, devadatto idāneva mayhaṁ vadhāya parisakkati, pubbepi parisakkiyevā’’ti",
  "atk-s0513a11:1187_1": "vatvā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā",
  "atk-s0513a11:1187_2": "duṭṭharājā devadatto ahosi, sappo sāriputto, undūro moggallāno, suvo ānando, pacchā",
  "atk-s0513a11:1187_3": "rajjappatto dhammarājā pana ahameva ahosi’’nti.",
  "atk-s0513a11:1188": "Saccaṁkirajātakavaṇṇanā tatiyā.",
  "atk-s0513a11:1190": " [74] 4. Rukkhadhammajātakavaṇṇanā",
  "atk-s0513a11:1191_0": "Sādhūsambahulā ñātīti idaṁ satthā jetavane viharanto udakakalahe attano ñātakānaṁ",
  "atk-s0513a11:1191_1": "mahāvināsaṁ paccupaṭṭhitaṁ ñatvā ākāsena gantvā rohiṇīnadiyā upari pallaṅkena nisīditvā",
  "atk-s0513a11:1191_2": "nīlaraṁsiṁ vissajjetvā ñātake saṁvejetvā ākāsā oruyha nadītīre nisinno taṁ kalahaṁ",
  "atk-s0513a11:1191_3": "ārabbha kathesi. Ayamettha saṅkhepo, vitthāro pana kuṇālajātake (jā. 2.21.kuṇālajātaka)",
  "atk-s0513a11:1191_4": "āvi bhavissati. Tadā pana satthā ñātake āmantetvā ‘‘mahārājā , tumhe ñātakā, ñātakehi",
  "atk-s0513a11:1191_5": "nāma samaggehi sammodamānehi bhavituṁ vaṭṭati. Ñātakānañhi sāmaggiyā sati paccāmittā",
  "atk-s0513a11:1191_6": "okāsaṁ na labhanti, tiṭṭhantu tāva manussabhūtā, acetanānaṁ rukkhānampi sāmaggiṁ",
  "atk-s0513a11:1191_7": "laddhuṁ vaṭṭati. Atītasmiñhi himavantappadese mahāvāto sālavanaṁ pahari, tassa pana",
  "atk-s0513a11:1191_8": "sālavanassa aññamaññaṁ rukkhagacchagumbalatāhi sambandhattā ekarukkhampi pātetuṁ",
  "atk-s0513a11:1191_9": "asakkonto matthakamatthakeneva agamāsi. Ekaṁ pana aṅgaṇe ṭhitaṁ sākhāviṭapasampannampi",
  "atk-s0513a11:1191_10": "mahārukkhaṁ aññehi rukkhehi asambandhattā ummūletvā bhūmiyaṁ pātesi, iminā kāraṇena",
  "atk-s0513a11:1191_11": "tumhehipi samaggehi sammodamānehi bhavituṁ vaṭṭatī’’ti vatvā tehi yācito atītaṁ āhari.",
  "atk-s0513a11:1192_0": "Atīte bārāṇasiyaṁ brahmadatte rajjaṁ kārente paṭhamaṁ uppanno vessavaṇo mahārājā",
  "atk-s0513a11:1192_1": "cavi, sakko aññaṁ vessavaṇaṁ ṭhapesi. Etasmiṁ vessavaṇe parivatte pacchā nibbattavessavaṇo",
  "atk-s0513a11:1192_2": "‘‘rukkhagacchagumbalatānaṁ attano attano ruccanaṭṭhāne vimānaṁ gaṇhantū’’ti sāsanaṁ",
  "atk-s0513a11:1192_3": "pesesi. Tadā bodhisatto himavantappadese ekasmiṁ sālavane rukkhadevatā hutvā nibbatti.",
  "atk-s0513a11:1192_4": "So ñātake āha ‘‘tumhe vimānāni gaṇhantā aṅgaṇe ṭhitarukkhesu mā gaṇhatha, imasmiṁ",
  "atk-s0513a11:1192_5": "pana sālavane mayā gahitavimānaṁ parivāretvā ṭhitavimānāni gaṇhathā’’ti. Tattha bodhisattassa",
  "atk-s0513a11:1192_6": "vacanakarā paṇḍitadevatā bodhisattassa vimānaṁ parivāretvā ṭhitavimānāni gaṇhiṁsu.",
  "atk-s0513a11:1192_7": "Apaṇḍitā pana devatā ‘‘kiṁ amhākaṁ attho araññavimānehi, mayaṁ manussapathe gāmanigamarājadhānidvāresu",
  "atk-s0513a11:1192_8": "vimānāni gaṇhissāma. Gāmādayo hi upanissāya vasamānā devatā lābhaggayasaggappattā",
  "atk-s0513a11:1192_9": "hontī’’ti manussapathe aṅgaṇaṭṭhāne nibbattamahārukkhesu vimānāni gaṇhiṁsu.",
  "atk-s0513a11:1193_0": "Athekasmiṁ divase mahatī vātavuṭṭhi uppajji. Vātassa atibalavatāya daḷhamūlā vanajeṭṭhakarukkhāpi",
  "atk-s0513a11:1193_1": "saṁbhaggasākhāviṭapā samūlā nipatiṁsu. Taṁ pana aññamaññaṁ sambandhanena ṭhitaṁ sālavanaṁ",
  "atk-s0513a11:1193_2": "patvā ito cito ca paharanto ekarukkhampi pātetuṁ nāsakkhi. Bhaggavimānā devatā nippaṭisaraṇā",
  "atk-s0513a11:1193_3": "dārake hatthesu gahetvā himavantaṁ gantvā attano pavattiṁ sālavanadevatānaṁ kathayiṁsu.",
  "atk-s0513a11:1193_4": "Tā tāsaṁ evaṁ āgatabhāvaṁ bodhisattassa ārocesuṁ. Bodhisatto ‘‘paṇḍitānaṁ vacanaṁ",
  "atk-s0513a11:1193_5": "aggahetvā nippaccayaṭṭhānaṁ gatā nāma evarūpāva hontī’’ti vatvā dhammaṁ desento imaṁ gāthamāha –",
  "atk-s0513a11:1194": "74.",
  "atk-s0513a11:1195": " ‘‘Sādhū sambahulā ñātī, api rukkhā araññajā;",
  "atk-s0513a11:1196": "Vāto vahati ekaṭṭhaṁ, brahantampi vanappati’’nti.",
  "atk-s0513a11:1197_0": "Tattha sambahulā ñātīti cattāro upādāya tatuttari satasahassampi sambahulā nāma,",
  "atk-s0513a11:1197_1": "evaṁ sambahulā aññamaññaṁ nissāya vasantā ñātakā. Sādhūti sobhanā pasatthā, parehi",
  "atk-s0513a11:1197_2": "appadhaṁsiyāti attho. Api rukkhā araññajāti tiṭṭhantu manussabhūtā, araññe jātarukkhāpi",
  "atk-s0513a11:1197_3": "sambahulā aññamaññūpatthambhena ṭhitā sādhuyeva. Rukkhānampi hi sapaccayabhāvo laddhuṁ",
  "atk-s0513a11:1197_4": "vaṭṭati. Vāto vahati ekaṭṭhanti puratthimādibhedo vāto vāyanto aṅgaṇaṭṭhāne ṭhitaṁ",
  "atk-s0513a11:1197_5": "ekaṭṭhaṁ ekakameva ṭhitaṁ brahantampi vanappatiṁ sākhāviṭapasampannaṁ mahārukkhampi",
  "atk-s0513a11:1197_6": "vahati, ummūletvā pātetīti attho. Bodhisatto imaṁ kāraṇaṁ kathetvā āyukkhaye yathākammaṁ gato.",
  "atk-s0513a11:1198_0": "Satthāpi ‘‘evaṁ, mahārājā, ñātakānaṁ tāva sāmaggiyeva laddhuṁ vaṭṭati, samaggā sammodamānā",
  "atk-s0513a11:1198_1": "piyasaṁvāsameva vasathā’’ti imaṁ dhammadesanaṁ āharitvā anusandhiṁ ghaṭetvā jātakaṁ",
  "atk-s0513a11:1198_2": "samodhānesi – ‘‘tadā devatā buddhaparisā ahesuṁ, paṇḍitadevatā pana ahameva ahosi’’nti.",
  "atk-s0513a11:1199": "Rukkhadhammajātakavaṇṇanā catutthā.",
  "atk-s0513a11:1201": " [75] 5. Macchajātakavaṇṇanā",
  "atk-s0513a11:1202_0": "Abhitthanayapajjunnāti idaṁ satthā jetavane viharanto attanā vassāpitavassaṁ ārabbha",
  "atk-s0513a11:1202_1": "kathesi. Ekasmiṁ kira samaye kosalaraṭṭhe devo na vassi, sassāni milāyanti, tesu",
  "atk-s0513a11:1202_2": "tesu ṭhānesu taḷākapokkharaṇisarāni sussanti. Jetavanadvārakoṭṭhakasamīpe jetavanapokkharaṇiyāpi",
  "atk-s0513a11:1202_3": "udakaṁ chijji. Kalalagahanaṁ pavisitvā nipanne macchakacchape kākakulalādayo kaṇayaggasadisehi",
  "atk-s0513a11:1202_4": "tuṇḍehi koṭṭetvā nīharitvā nīharitvā vipphandamāne khādanti.",
  "atk-s0513a11:1203_0": "Satthā macchakacchapānaṁ taṁ byasanaṁ disvā mahākaruṇāya ussāhitahadayo ‘‘ajja mayā",
  "atk-s0513a11:1203_1": "devaṁ vassāpetuṁ vaṭṭatī’’ti pabhātāya rattiyā sarīrapaṭijagganaṁ katvā bhikkhācāravelaṁ",
  "atk-s0513a11:1203_2": "sallakkhetvā mahābhikkhusaṅghaparivuto buddhalīlāya sāvatthiyaṁ piṇḍāya pavisitvā",
  "atk-s0513a11:1203_3": "pacchābhattaṁ piṇḍapātapaṭikkanto sāvatthito vihāraṁ gacchanto jetavanapokkharaṇiyā",
  "atk-s0513a11:1203_4": "sopāne ṭhatvā ānandattheraṁ āmantesi ‘‘ānanda, udakasāṭikaṁ āhara, jetavanapokkharaṇiyaṁ",
  "atk-s0513a11:1203_5": "nhāyissāmī’’ti. ‘‘Nanu, bhante, jetavanapokkharaṇiyaṁ udakaṁ chinnaṁ, kalalamattameva",
  "atk-s0513a11:1203_6": "avasiṭṭha’’nti? ‘‘Ānanda, buddhabalaṁ nāma mahantaṁ, āhara tvaṁ udakasāṭika’’nti.",
  "atk-s0513a11:1203_7": "Thero āharitvā adāsi. Satthā ekenantena udakasāṭikaṁ nivāsetvā ekenantena sarīraṁ",
  "atk-s0513a11:1203_8": "pārupitvā ‘‘jetavanapokkharaṇiyaṁ nhāyissāmī’’ti sopāne aṭṭhāsi. Taṅkhaṇaññeva sakkassa",
  "atk-s0513a11:1203_9": "paṇḍukambalasilāsanaṁ uṇhākāraṁ dassesi. So ‘‘kiṁ nu kho’’ti āvajjento taṁ kāraṇaṁ",
  "atk-s0513a11:1203_10": "ñatvā vassavalāhakadevarājānaṁ pakkosāpetvā ‘‘tāta, satthā ‘jetavanapokkharaṇiyaṁ",
  "atk-s0513a11:1203_11": "nhāyissāmī’ti dhurasopāne ṭhito, khippaṁ sakalakosalaraṭṭhaṁ ekameghaṁ katvā vassāpehī’’ti.",
  "atk-s0513a11:1203_12": "So ‘‘sādhū’’ti sampaṭicchitvā ekaṁ valāhakaṁ nivāsetvā ekaṁ pārupitvā meghagītaṁ",
  "atk-s0513a11:1203_13": "gāyanto pācīnalokadhātuabhimukho pakkhandi. Pācīnadisābhāge khalamaṇḍalamattaṁ ekaṁ",
  "atk-s0513a11:1203_14": "meghapaṭalaṁ uṭṭhāya satapaṭalaṁ sahassapaṭalaṁ hutvā abhitthanantaṁ vijjulatā nicchārentaṁ",
  "atk-s0513a11:1203_15": "adhomukhaṁ ṭhapitaudakakumbhākārena vassamānaṁ sakalakosalaraṭṭhaṁ mahoghena viya",
  "atk-s0513a11:1203_16": "ajjhotthari. Devo acchinnadhāraṁ vassanto muhutteneva jetavanapokkharaṇiṁ pūresi,",
  "atk-s0513a11:1203_17": "dhurasopānaṁ āhacca udakaṁ aṭṭhāsi.",
  "atk-s0513a11:1204_0": "Satthā pokkharaṇiyaṁ nhāyitvā surattadupaṭṭaṁ nivāsetvā kāyabandhanaṁ bandhitvā sugatamahācīvaraṁ",
  "atk-s0513a11:1204_1": "ekaṁsaṁ katvā bhikkhusaṅghaparivuto gantvā gandhakuṭipariveṇe paññattavarabuddhāsane",
  "atk-s0513a11:1204_2": "nisīditvā bhikkhusaṅghena vatte dassite uṭṭhāya maṇisopānaphalake ṭhatvā bhikkhusaṅghassa",
  "atk-s0513a11:1204_3": "ovādaṁ datvā uyyojetvā surabhigandhakuṭiṁ pavisitvā dakkhiṇena passena sīhaseyyaṁ",
  "atk-s0513a11:1204_4": "kappetvā sāyanhasamaye dhammasabhāyaṁ sannipatitānaṁ bhikkhūnaṁ ‘‘passathāvuso, dasabalassa",
  "atk-s0513a11:1204_5": "khantimettānuddayasampattiṁ, vividhasassesu milāyantesu nānājalāsayesu sussantesu",
  "atk-s0513a11:1204_6": "macchakacchapesu mahādukkhaṁ pāpuṇantesu kāruññaṁ paṭicca ‘mahājanaṁ dukkhā mocessāmī’ti",
  "atk-s0513a11:1204_7": "udakasāṭikaṁ nivāsetvā jetavanapokkharaṇiyā dhurasopāne ṭhatvā muhuttena sakalakosalaraṭṭhaṁ",
  "atk-s0513a11:1204_8": "mahoghena opilāpento viya devaṁ vassāpetvā mahājanaṁ kāyikacetasikadukkhato mocetvā",
  "atk-s0513a11:1204_9": "vihāraṁ paviṭṭho’’ti kathāya vattamānāya gandhakuṭito nikkhamitvā dhammasabhaṁ āgantvā",
  "atk-s0513a11:1204_10": "‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti",
  "atk-s0513a11:1204_11": "vutte ‘‘na, bhikkhave, tathāgato idāneva mahājane kilamante devaṁ vassāpeti, pubbe",
  "atk-s0513a11:1204_12": "tiracchānayoniyaṁ nibbattitvā maccharājakālepi vassāpesiyevā’’ti vatvā atītaṁ āhari.",
  "atk-s0513a11:1205_0": "Atīte imasmiṁyeva kosalaraṭṭhe imissā sāvatthiyā imasmiṁyeva jetavanapokkharaṇiṭṭhāne",
  "atk-s0513a11:1205_1": "ekā valligahanaparikkhittā kandarā ahosi. Tadā bodhisatto macchayoniyaṁ nibbattitvā",
  "atk-s0513a11:1205_2": "macchagaṇaparivuto tattha paṭivasati. Yathā pana idāni, evameva tadāpi tasmiṁ raṭṭhe",
  "atk-s0513a11:1205_3": "devo na vassi, manussānaṁ sassāni milāyiṁsu, vāpitaḷākakandarādīsu udakaṁ chijji,",
  "atk-s0513a11:1205_4": "macchakacchapā kalalagahanaṁ pavisiṁsu. Imissāpi kandarāya macchakacchapā kalalagahanaṁ",
  "atk-s0513a11:1205_5": "pavisitvā tasmiṁ tasmiṁ ṭhāne nilīyiṁsu. Kākādayo tuṇḍena koṭṭetvā nīharitvā khādiṁsu.",
  "atk-s0513a11:1206_0": "Bodhisatto ñātisaṅghassa taṁ byasanaṁ disvā ‘‘imaṁ tesaṁ dukkhaṁ ṭhapetvā maṁ añño",
  "atk-s0513a11:1206_1": "mocetuṁ samattho nāma natthi, saccakiriyaṁ katvā devaṁ vassāpetvā ñātake maraṇadukkhā",
  "atk-s0513a11:1206_2": "mocessāmī’’ti kāḷavaṇṇaṁ kaddamaṁ dvidhā viyūhitvā nikkhamitvā añjanarukkhasāraghaṭikavaṇṇo",
  "atk-s0513a11:1206_3": "mahāmaccho sudhotalohitaṅgamaṇiguḷasadisāni akkhīni ummīletvā ākāsaṁ ulloketvā pajjunnadevarājassa",
  "atk-s0513a11:1206_4": "saddaṁ datvā ‘‘bho pajjunna, ahaṁ ñātake nissāya dukkhito, tvaṁ mayi sīlavante kilamante",
  "atk-s0513a11:1206_5": "kasmā devaṁ na vassāpesi? Mayā samānajātikānaṁ khādanaṭṭhāne nibbattitvā taṇḍulappamāṇampi",
  "atk-s0513a11:1206_6": "macchaṁ ādiṁ katvā khāditapubbo nāma natthi, aññopi me pāṇo jīvitā na voropitapubbo,",
  "atk-s0513a11:1206_7": "iminā saccena devaṁ vassāpetvā ñātisaṅghaṁ me dukkhā mocehī’’ti vatvā paricārakaceṭakaṁ",
  "atk-s0513a11:1206_8": "āṇāpento viya pajjunnadevarājānaṁ ālapanto imaṁ gāthamāha –",
  "atk-s0513a11:1207": "75.",
  "atk-s0513a11:1208": " ‘‘Abhitthanaya pajjunna, nidhiṁ kākassa nāsaya;",
  "atk-s0513a11:1209": "Kākaṁ sokāya randhehi, mañca sokā pamocayā’’ti.",
  "atk-s0513a11:1210_0": "Tattha abhitthanaya pajjunnāti pajjunno vuccati megho, ayaṁ pana meghavasena laddhanāmaṁ",
  "atk-s0513a11:1210_1": "vassavalāhakadevarājānaṁ ālapati. Ayaṁ kirassa adhippāyo – devo nāma anabhitthananto",
  "atk-s0513a11:1210_2": "vijjulatā anicchārento vassantopi na sobhati, tasmā tvaṁ abhitthananto vijjulatā",
  "atk-s0513a11:1210_3": "nicchārento vassāpehīti. Nidhiṁ kākassa nāsayāti kākā kalalaṁ pavisitvā ṭhite macche",
  "atk-s0513a11:1210_4": "tuṇḍena koṭṭetvā nīharitvā khādanti, tasmā tesaṁ antokalale macchā ‘‘nidhī’’ti vuccanti,",
  "atk-s0513a11:1210_5": "taṁ kākasaṅghassa nidhiṁ devaṁ vassāpento udakena paṭicchādetvā nāsehīti. Kākaṁ sokāya",
  "atk-s0513a11:1210_6": "randhehīti kākasaṅgho imissā kandarāya udakena puṇṇāya macche alabhamāno socissati,",
  "atk-s0513a11:1210_7": "taṁ kākagaṇaṁ tvaṁ imaṁ kandaraṁ pūrento sokāya randhehi, sokassatthāya macchassa",
  "atk-s0513a11:1210_8": "assāsatthāya devaṁ vassāpehi. Yathā antonijjhānalakkhaṇaṁ sokaṁ pāpuṇāti, evaṁ karohīti",
  "atk-s0513a11:1210_9": "attho, mañca sokā pamocayāti ettha ca-kāro sampiṇḍanattho, mañca mama ñātake ca sabbeva",
  "atk-s0513a11:1210_10": "imamhā maraṇasokā mocehīti.",
  "atk-s0513a11:1211": "Evaṁ bodhisatto paricārakaceṭakaṁ āṇāpento viya pajjunnaṁ ālapitvā sakalakosalaraṭṭhe mahāvassaṁ vassāpetvā mahājanaṁ maraṇadukkhā mocetvā jīvitapariyosāne yathākammaṁ gato.",
  "atk-s0513a11:1212_0": "Satthā ‘‘na, bhikkhave, tathāgato idāneva devaṁ vassāpeti, pubbe macchayoniyaṁ nibbattopi",
  "atk-s0513a11:1212_1": "vassāpesiyevā’’ti vatvā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi",
  "atk-s0513a11:1212_2": "– ‘‘tadā macchagaṇā buddhaparisā ahesuṁ, pajjunnadevarājā ānando, maccharājā pana ahameva ahosi’’nti.",
  "atk-s0513a11:1213": "Macchajātakavaṇṇanā pañcamā.",
  "atk-s0513a11:1215": " [76] 6. Asaṅkiyajātakavaṇṇanā",
  "atk-s0513a11:1216_0": "Asaṅkiyomhigāmamhīti idaṁ satthā jetavane viharanto ekaṁ sāvatthivāsiṁ upāsakaṁ ārabbha",
  "atk-s0513a11:1216_1": "kathesi. So kira sotāpanno ariyasāvako kenacideva karaṇīyena ekena sakaṭasatthavāhena",
  "atk-s0513a11:1216_2": "saddhiṁ maggaṁ paṭipajjitvā ekasmiṁ araññaṭṭhāne sakaṭāni mocetvā khandhāvārabandhe",
  "atk-s0513a11:1216_3": "kate satthavāhassa avidūre aññatarasmiṁ rukkhamūle caṅkamati. Athattano kālaṁ sallakkhetvā",
  "atk-s0513a11:1216_4": "pañcasatā corā ‘‘khandhāvāraṁ vilumpissāmā’’ti dhanumuggarādihatthā taṁ ṭhānaṁ parivārayiṁsu.",
  "atk-s0513a11:1216_5": "Upāsakopi caṅkamatiyeva. Corā naṁ disvā ‘‘addhā esa khandhāvārarakkhako bhavissati,",
  "atk-s0513a11:1216_6": "imassa niddaṁ okkantakāle vilumpissāmā’’ti ajjhottharituṁ asakkontā tattha tattheva",
  "atk-s0513a11:1216_7": "aṭṭhaṁsu. Sopi upāsako paṭhamayāmepi majjhimayāmepi pacchimayāmepi caṅkamantoyeva",
  "atk-s0513a11:1216_8": "aṭṭhāsi. Paccūsakāle jāte corā okāsaṁ alabhantā gahite pāsāṇamuggarādayo chaḍḍetvā palāyiṁsu.",
  "atk-s0513a11:1217_0": "Upāsakopi attano kammaṁ niṭṭhāpetvā puna sāvatthiṁ āgantvā satthāraṁ upasaṅkamitvā",
  "atk-s0513a11:1217_1": "‘‘bhante, attānaṁ rakkhamānā pararakkhakā hontī’’ti pucchi. ‘‘Āma, upāsaka, attānaṁ",
  "atk-s0513a11:1217_2": "rakkhanto parampi rakkhati, paraṁ rakkhanto attānampi rakkhatī’’ti. So ‘‘yāva subhāsitañcidaṁ,",
  "atk-s0513a11:1217_3": "bhante, bhagavatā, ahaṁ ekena satthavāhena saddhiṁ maggaṁ paṭipanno rukkhamūle caṅkamanto",
  "atk-s0513a11:1217_4": "‘maṁ rakkhissāmī’ti sakalasatthaṁ rakkhi’’nti āha. Satthā ‘‘upāsaka, pubbepi paṇḍitā",
  "atk-s0513a11:1217_5": "attānaṁ rakkhantā paraṁ rakkhiṁsū’’ti vatvā tena yācito atītaṁ āhari.",
  "atk-s0513a11:1218_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a11:1218_1": "vayappatto kāmesu ādīnavaṁ disvā isipabbajjaṁ pabbajitvā himavante vasanto loṇambilasevanatthāya",
  "atk-s0513a11:1218_2": "janapadaṁ āgantvā janapadacārikaṁ caranto ekena satthavāhena saddhiṁ maggaṁ paṭipajjitvā",
  "atk-s0513a11:1218_3": "ekasmiṁ araññaṭṭhāne satthe niviṭṭhe satthato avidūre jhānasukhena vītināmento aññatarasmiṁ",
  "atk-s0513a11:1218_4": "rukkhamūle caṅkamanto aṭṭhāsi. Atha kho pañcasatā corā ‘‘sāyamāsabhattassa bhuttakāle",
  "atk-s0513a11:1218_5": "taṁ sakaṭasatthaṁ vilumpissāmā’’ti āgantvā parivārayiṁsu. Te taṁ tāpasaṁ disvā ‘‘sace",
  "atk-s0513a11:1218_6": "ayaṁ amhe passissati, satthavāsikānaṁ ārocessati, etassa niddūpagatavelāya vilumpissāmā’’ti",
  "atk-s0513a11:1218_7": "tattheva aṭṭhaṁsu. Tāpaso sakalampi rattiṁ caṅkamiyeva. Corā okāsaṁ alabhitvā gahitagahite",
  "atk-s0513a11:1218_8": "muggarapāsāṇe chaḍḍetvā sakaṭasatthavāsīnaṁ saddaṁ datvā ‘‘bhonto, satthavāsino sace",
  "atk-s0513a11:1218_9": "esa rukkhamūle caṅkamanakatāpaso ajja nābhavissa, sabbe mahāvilopaṁ pattā abhavissatha,",
  "atk-s0513a11:1218_10": "sve tāpasassa mahāsakkāraṁ kareyyāthā’’ti vatvā pakkamiṁsu.",
  "atk-s0513a11:1219_0": "Te pabhātāya rattiyā corehi chaḍḍite muggarapāsāṇādayo disvā bhītā bodhisattassa",
  "atk-s0513a11:1219_1": "santikaṁ gantvā vanditvā ‘‘bhante, diṭṭhā vo corā’’ti pucchiṁsu. ‘‘Āmāvuso, diṭṭhā’’ti.",
  "atk-s0513a11:1219_2": "‘‘Bhante, ettakevo core disvā bhayaṁ vā sārajjaṁ vā na uppajjī’’ti? Bodhisatto ‘‘āvuso",
  "atk-s0513a11:1219_3": "core disvā bhayaṁ nāma sadhanassa hoti, ahaṁ pana niddhano, svāhaṁ kiṁ bhāyissāmi.",
  "atk-s0513a11:1219_4": "Mayhañhi gāmepi araññepi vasantassa bhayaṁ vā sārajjaṁ vā natthī’’ti vatvā tesaṁ",
  "atk-s0513a11:1219_5": "dhammaṁ desento imaṁ gāthamāha –",
  "atk-s0513a11:1220": "76.",
  "atk-s0513a11:1221": " ‘‘Asaṅkiyomhi gāmamhi, araññe natthi me bhayaṁ;",
  "atk-s0513a11:1222": "Ujumaggaṁ samāruḷho, mettāya karuṇāya cā’’ti.",
  "atk-s0513a11:1223_0": "Tattha asaṅkiyomhi gāmamhīti saṅkāya niyutto patiṭṭhitoti saṅkiyo, na saṅkiyo asaṅkiyo.",
  "atk-s0513a11:1223_1": "Ahaṁ gāme vasantopi saṅkāya appatiṭṭhitattā asaṅkiyo nibbhayo nirāsaṅkoti dīpeti.",
  "atk-s0513a11:1223_2": "Araññeti gāmagāmūpacāravinimutte ṭhāne. Ujumaggaṁ samāruḷho, mettāya karuṇāya cāti",
  "atk-s0513a11:1223_3": "ahaṁ tikacatukkajjhānikāhi mettākaruṇāhi kāyavaṅkādivirahitaṁ ujuṁ brahmalokagāmimaggaṁ",
  "atk-s0513a11:1223_4": "āruḷhoti vadati. Atha vā parisuddhasīlatāya kāyavacīmanovaṅkavirahitaṁ ujuṁ devalokamaggaṁ",
  "atk-s0513a11:1223_5": "āruḷhomhīti dassetvā tato uttari mettāya karuṇāya ca patiṭṭhitattā ujuṁ brahmalokamaggampi",
  "atk-s0513a11:1223_6": "āruḷhomhītipi dasseti. Aparihīnajjhānassa hi ekantena brahmalokaparāyaṇattā mettākaruṇādayo ujumaggā nāma.",
  "atk-s0513a11:1224": "Evaṁ bodhisatto imāya gāthāya dhammaṁ desetvā tuṭṭhacittehi tehi manussehi sakkato pūjito yāvajīvaṁ cattāro brahmavihāre bhāvetvā brahmaloke nibbatti.",
  "atk-s0513a11:1225": "Satthā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā satthavāsino buddhaparisā ahesuṁ, tāpaso pana ahameva ahosi’’nti.",
  "atk-s0513a11:1226": "Asaṅkiyajātakavaṇṇanā chaṭṭhā.",
  "atk-s0513a11:1228": " [77] 7. Mahāsupinajātakavaṇṇanā",
  "atk-s0513a11:1229_0": "Lābūnisīdantīti idaṁ satthā jetavane viharanto soḷasa mahāsupine ārabbha kathesi.",
  "atk-s0513a11:1229_1": "Ekadivasaṁ kira kosalamahārājā rattiṁ niddūpagato pacchimayāme soḷasa mahāsupine",
  "atk-s0513a11:1229_2": "disvā bhītatasito pabujjhitvā ‘‘imesaṁ supinānaṁ diṭṭhattā kiṁ nu kho me bhavissatī’’ti",
  "atk-s0513a11:1229_3": "maraṇabhayatajjito sayanapiṭṭhe nisinnakova rattiṁ vītināmesi.",
  "atk-s0513a11:1230_0": "Atha naṁ pabhātāya rattiyā brāhmaṇapurohitā upasaṅkamitvā ‘‘sukhaṁ sayittha, mahārājā’’ti",
  "atk-s0513a11:1230_1": "pucchiṁsu. ‘‘Kuto me ācariyā sukhaṁ, ajjāhaṁ paccūsasamaye soḷasa mahāsupine passiṁ,",
  "atk-s0513a11:1230_2": "somhi tesaṁ diṭṭhakālato paṭṭhāya bhayappatto’’ti. ‘‘Vadetha, mahārāja, sutvā jānissāmā’’ti",
  "atk-s0513a11:1230_3": "vuttaṁ brāhmaṇānaṁ diṭṭhasupine kathetvā ‘‘kiṁ nu kho me imesaṁ diṭṭhakāraṇā bhavissatī’’ti",
  "atk-s0513a11:1230_4": "pucchi. Brāhmaṇā hatthe vidhuniṁsu. ‘‘Kasmā hatthe vidhunathā’’ti ca vutte ‘‘kakkhaḷā,",
  "atk-s0513a11:1230_5": "mahārāja, supinā’’ti. ‘‘Kā tesaṁ nipphatti bhavissatī’’ti? ‘‘Rajjantarāyo jīvitantarāyo",
  "atk-s0513a11:1230_6": "bhogantarāyoti imesaṁ tiṇṇaṁ antarāyānaṁ aññataro’’ti. ‘‘Sappaṭikammā, appaṭikammā’’ti?",
  "atk-s0513a11:1230_7": "‘‘Kāmaṁ ete supinā atipharusattā appaṭikammā, mayaṁ pana te sappaṭikamme karissāma,",
  "atk-s0513a11:1230_8": "ete paṭikkamāpetuṁ asakkontānaṁ amhākaṁ sikkhitabhāvo nāma kiṁ karissatī’’ti. ‘‘Kiṁ",
  "atk-s0513a11:1230_9": "pana katvā paṭikkamāpessathā’’ti? ‘‘Sabbacatukkena yaññaṁ yajissāma, mahārājā’’ti.",
  "atk-s0513a11:1230_10": "Rājā bhītatasito ‘‘tena hi ācariyā mama jīvitaṁ tumhākaṁ hatthe hotu, khippaṁ me",
  "atk-s0513a11:1230_11": "sotthiṁ karothā’’ti āha. Brāhmaṇā ‘‘bahuṁ dhanaṁ labhissāma, bahuṁ khajjabhojjaṁ",
  "atk-s0513a11:1230_12": "āharāpessāmā’’ti haṭṭhatuṭṭhā ‘‘mā cintayittha, mahārājā’’ti rājānaṁ samassāsetvā",
  "atk-s0513a11:1230_13": "rājanivesanā nikkhamitvā bahinagare yaññāvāṭaṁ katvā bahū catuppadagaṇe thūṇūpanīte",
  "atk-s0513a11:1230_14": "katvā pakkhigaṇe samāharitvā ‘‘idañcidañca laddhuṁ vaṭṭatī’’ti punappunaṁ sañcaranti.",
  "atk-s0513a11:1231_0": "Atha kho mallikā devī taṁ kāraṇaṁ ñatvā rājānaṁ upasaṅkamitvā pucchi ‘‘kiṁ nu kho,",
  "atk-s0513a11:1231_1": "mahārāja, brāhmaṇā punappunaṁ sañcarantī’’ti? ‘‘Sukhitā, tvaṁ bhadde, amhākaṁ kaṇṇamūle",
  "atk-s0513a11:1231_2": "āsīvisaṁ carantaṁ na jānāsī’’ti. ‘‘Kiṁ etaṁ, mahārājā’’ti? Mayā evarūpā dussupinā",
  "atk-s0513a11:1231_3": "diṭṭhā, brāhmaṇā ‘‘tiṇṇaṁ antarāyānaṁ aññataro paññāyatī’’ti vatvā ‘‘‘tesaṁ paṭighātāya",
  "atk-s0513a11:1231_4": "yaññaṁ yajissāmā’ti vatvā punappunaṁ sañcarantī’’ti. ‘‘Kiṁ pana te, mahārāja, sadevake",
  "atk-s0513a11:1231_5": "loke aggabrāhmaṇo supinapaṭikammaṁ pucchito’’ti? ‘‘Kataro panesa, bhadde, sadevake",
  "atk-s0513a11:1231_6": "loke aggabrāhmaṇo’’ti. ‘‘Sadevake loke aggapuggalaṁ sabbaññuṁ visuddhaṁ nikkilesaṁ",
  "atk-s0513a11:1231_7": "mahābrāhmaṇaṁ na jānāsi. So hi bhagavā supinantaraṁ jāneyya, gaccha tvaṁ puccha taṁ,",
  "atk-s0513a11:1231_8": "mahārājā’’ti. ‘‘Sādhu, devī’’ti rājā vihāraṁ gantvā satthāraṁ vanditvā nisīdi.",
  "atk-s0513a11:1232_0": "Satthā madhurassaraṁ nicchāretvā ‘‘kiṁ nu kho, mahārāja, atippagova āgatosī’’ti āha.",
  "atk-s0513a11:1232_1": "Ahaṁ, bhante, paccūsasamaye soḷasa mahāsupine disvā bhīto brāhmaṇānaṁ ārocesiṁ. Brāhmaṇā",
  "atk-s0513a11:1232_2": "‘‘kakkhaḷā, mahārāja , supinā, etesaṁ paṭighātatthāya sabbacatukkena yaññaṁ yajissāmā’’ti",
  "atk-s0513a11:1232_3": "yaññaṁ sajjenti, bahū pāṇā maraṇabhayatajjitā, tumhe ca sadevake loke aggapuggalā,",
  "atk-s0513a11:1232_4": "atītānāgatapaccuppannaṁ upādāya natthi so ñeyyadhammo, yo vo ñāṇamukhe āpāthaṁ nāgacchati.",
  "atk-s0513a11:1232_5": "‘‘Etesaṁ me supinānaṁ nipphattiṁ kathetha bhagavā’’ti. ‘‘Evametaṁ, mahārāja, sadevake",
  "atk-s0513a11:1232_6": "loke maṁ ṭhapetvā añño etesaṁ supinānaṁ antaraṁ vā nipphattiṁ vā jānituṁ samattho",
  "atk-s0513a11:1232_7": "nāma natthi, ahaṁ te kathessāmi, apica kho tvaṁ diṭṭhadiṭṭhaniyāmeneva supine kathehī’’ti.",
  "atk-s0513a11:1232_8": "‘‘Sādhu, bhante’’ti rājā diṭṭhaniyāmeneva kathento –",
  "atk-s0513a11:1233": "‘‘Usabhā rukkhā gāviyo gavā ca,",
  "atk-s0513a11:1234": "Asso kaṁso siṅgālī ca kumbho;",
  "atk-s0513a11:1235": "Pokkharaṇī ca apākacandanaṁ.",
  "atk-s0513a11:1236": "‘‘Lābūni sīdanti silā plavanti, maṇḍūkiyo kaṇhasappe gilanti;",
  "atk-s0513a11:1237": "Kākaṁ suvaṇṇā parivārayanti, tasā vakā eḷakānaṁ bhayā hī’’ti. –",
  "atk-s0513a11:1238": "Imaṁ mātikaṁ nikkhipitvā kathesi.",
  "atk-s0513a11:1239_0": "(1) Ahaṁ, bhante, ekaṁ tāva supinaṁ evaṁ addasaṁ – cattāro añjanavaṇṇā kāḷausabhā",
  "atk-s0513a11:1239_1": "‘‘yujjhissāmā’’ti catūhi disāhi rājaṅgaṇaṁ āgantvā ‘‘usabhayuddhaṁ passissāmā’’ti",
  "atk-s0513a11:1239_2": "mahājane sannipatite yujjhanākāraṁ dassetvā naditvā gajjitvā ayujjhitvāva paṭikkantā.",
  "atk-s0513a11:1239_3": "Imaṁ paṭhamaṁ supinaṁ addasaṁ, imassa ko vipākoti? ‘‘Mahārāja, imassa vipāko neva",
  "atk-s0513a11:1239_4": "tava, na mama kāle bhavissati, anāgate pana adhammikānaṁ kapaṇarājūnaṁ adhammikānañca",
  "atk-s0513a11:1239_5": "manussānaṁ kāle loke viparivattamāne kusale ossanne, akusale ussanne, lokassa parihāyanakāle",
  "atk-s0513a11:1239_6": "devo na sammā vassissati, meghapādā pacchijjissanti, sassāni milāyissanti, dubbhikkhaṁ",
  "atk-s0513a11:1239_7": "bhavissati, vassitukāmā viya catūhi disāhi meghā uṭṭhahitvā itthikāhi ātape patthaṭānaṁ",
  "atk-s0513a11:1239_8": "vīhiādīnaṁ temanabhayena antopavesitakāle purisesu kuddālapiṭakahatthesu āḷibandhanatthāya",
  "atk-s0513a11:1239_9": "nikkhantesu vassanākāraṁ dassetvā gajjitvā vijjulatā nicchāretvā te usabhā viya ayujjhitvā",
  "atk-s0513a11:1239_10": "avassitvāva palāyissanti. Ayametassa vipāko. Tuyhaṁ pana tappaccayā koci antarāyo",
  "atk-s0513a11:1239_11": "natthi, anāgataṁ ārabbha diṭṭho supino esa, brāhmaṇā pana attano jīvitavuttiṁ nissāya",
  "atk-s0513a11:1239_12": "kathayiṁsū’’ti evaṁ satthā supinassa nipphattiṁ kathetvā āha ‘‘dutiyaṁ kathehi, mahārājā’’ti.",
  "atk-s0513a11:1240_0": "(2) Dutiyāhaṁ, bhante, evaṁ addasaṁ – khuddakā rukkhā ceva gacchā ca pathaviṁ bhinditvā",
  "atk-s0513a11:1240_1": "vidatthimattampi ratanamattampi anuggantvāva pupphanti ceva phalanti ca. Imaṁ dutiyaṁ",
  "atk-s0513a11:1240_2": "addasaṁ, imassa ko vipākoti? Mahārāja, imassāpi vipāko lokassa parihāyanakāle manussānaṁ",
  "atk-s0513a11:1240_3": "parittāyukakāle bhavissati. Anāgatasmiñhi sattā tibbarāgā bhavissanti, asampattavayāva",
  "atk-s0513a11:1240_4": "kumāriyo purisantaraṁ gantvā utuniyo ceva gabbhiniyo ca hutvā puttadhītāhi vaḍḍhissanti.",
  "atk-s0513a11:1240_5": "Khuddakarukkhānaṁ pupphaṁ viya hi tāsaṁ utunibhāvo, phalaṁ viya ca puttadhītaro bhavissanti.",
  "atk-s0513a11:1240_6": "Itonidānampi te bhayaṁ natthi, tatiyaṁ kathehi, mahārājāti.",
  "atk-s0513a11:1241_0": "(3) Gāviyo, bhante, tadahujātānaṁ vacchakānaṁ khīraṁ pivantiyo addasaṁ. Ayaṁ me tatiyo",
  "atk-s0513a11:1241_1": "supino, imassa ko vipākoti? Imassāpi vipāko anāgate eva manussānaṁ jeṭṭhāpacāyikakammassa",
  "atk-s0513a11:1241_2": "naṭṭhakāle bhavissati. Anāgatasmiñhi sattā mātāpitūsu vā sassusasuresu vā lajjaṁ",
  "atk-s0513a11:1241_3": "anupaṭṭhāpetvā sayameva kuṭumbaṁ saṁvidahantāva ghāsacchādanamattampi mahallakānaṁ",
  "atk-s0513a11:1241_4": "dātukāmā dassanti, adātukāmā na dassanti. Mahallakā anāthā asayaṁvasī dārake ārādhetvā",
  "atk-s0513a11:1241_5": "jīvissanti tadahujātānaṁ vacchakānaṁ khīraṁ pivantiyo mahāgāviyo viya. Itonidānampi",
  "atk-s0513a11:1241_6": "te bhayaṁ natthi, catutthaṁ kathehi, mahārājāti.",
  "atk-s0513a11:1242_0": "(4) Dhuravāhe, bhante, ārohapariṇāhasampanne mahāgoṇeyugaparamparāya ayojetvā taruṇe",
  "atk-s0513a11:1242_1": "godamme dhure yojente addasaṁ. Te dhuraṁ vahituṁ asakkontā chaḍḍetvā aṭṭhaṁsu, sakaṭāni",
  "atk-s0513a11:1242_2": "nappavaṭṭiṁsu. Ayaṁ me catuttho supino, imassa ko vipākoti? Imassāpi vipāko anāgate",
  "atk-s0513a11:1242_3": "eva adhammikarājūnaṁ kāle bhavissati. Anāgatasmiñhi adhammikakapaṇarājāno paṇḍitānaṁ",
  "atk-s0513a11:1242_4": "paveṇikusalānaṁ kammaṁ nittharaṇasamatthānaṁ mahāmattānaṁ yasaṁ na dassanti. Dhammasabhāyaṁ",
  "atk-s0513a11:1242_5": "vinicchayaṭṭhānepi paṇḍite vohārakusale mahallake amacce na ṭhapessanti, tabbiparītānaṁ",
  "atk-s0513a11:1242_6": "pana taruṇataruṇānaṁ yasaṁ dassanti, tathārūpe eva vinicchayaṭṭhāne ṭhapessanti,",
  "atk-s0513a11:1242_7": "te rājakammāni ceva yuttāyuttañca ajānantā neva taṁ yasaṁ ukkhipituṁ sakkhissanti,",
  "atk-s0513a11:1242_8": "na rājakammāni nittharituṁ. Te asakkontā kammadhuraṁ chaḍḍessanti, mahallakāpi paṇḍitāmaccā",
  "atk-s0513a11:1242_9": "yasaṁ alabhantā kiccāni nittharituṁ samatthāpi ‘‘kiṁ amhākaṁ etehi, mayaṁ bāhirakā",
  "atk-s0513a11:1242_10": "jātā, abbhantarikā taruṇadārakā jānissantī’’ti uppannāni kammāni na karissanti, evaṁ",
  "atk-s0513a11:1242_11": "sabbathāpi tesaṁ rājūnaṁ hāniyeva bhavissati, dhuraṁ vahituṁ asamatthānaṁ vacchadammānaṁ",
  "atk-s0513a11:1242_12": "dhure yojitakālo viya, dhuravāhānañca mahāgoṇānaṁ yugaparamparāya ayojitakālo viya",
  "atk-s0513a11:1242_13": "bhavissati. Itonidānampi te bhayaṁ natthi, pañcamaṁ kathehi, mahārājāti.",
  "atk-s0513a11:1243_0": "(5) Bhante, ekaṁ ubhatomukhaṁ assaṁ addasaṁ, tassa dvīsu passesu yavasaṁ denti, so",
  "atk-s0513a11:1243_1": "dvīhi mukhehi khādati. Ayaṁ me pañcamo supino, imassa ko vipākoti? Imassāpi anāgate",
  "atk-s0513a11:1243_2": "adhammikarājakāleyeva vipāko bhavissati. Anāgatasmiñhi adhammikā bālarājāno adhammike",
  "atk-s0513a11:1243_3": "lolamanusse vinicchaye ṭhapessanti, te pāpapuññesu anādarā bālā sabhāyaṁ nisīditvā",
  "atk-s0513a11:1243_4": "vinicchayaṁ dentā ubhinnampi atthapaccatthikānaṁ hatthato lañjaṁ gahetvā khādissanti",
  "atk-s0513a11:1243_5": "asso viya dvīhi mukhehi yavasaṁ. Itonidānampi te bhayaṁ natthi, chaṭṭhaṁ kathehi, mahārājāti.",
  "atk-s0513a11:1244_0": "(6) Bhante, mahājano satasahassagghanikaṁ suvaṇṇapātiṁ sammajjitvā ‘‘idha passāvaṁ",
  "atk-s0513a11:1244_1": "karohī’’ti ekassa jarasiṅgālassa upanāmesi, taṁ tattha passāvaṁ karontaṁ addasaṁ.",
  "atk-s0513a11:1244_2": "Ayaṁ me chaṭṭho supino, imassa ko vipākoti? Imassāpi vipāko anāgateyeva bhavissati.",
  "atk-s0513a11:1244_3": "Anāgatasmiñhi adhammikā vijātirājāno jātisampannānaṁ kulaputtānaṁ āsaṅkāya yasaṁ",
  "atk-s0513a11:1244_4": "na dassanti, akulīnānaṁyeva dassanti. Evaṁ mahākulāni duggatāni bhavissanti, lāmakakulāni",
  "atk-s0513a11:1244_5": "issarāni. Te ca kulīnapurisā jīvituṁ asakkontā ‘‘ime nissāya jīvissāmā’’ti akulīnānaṁ",
  "atk-s0513a11:1244_6": "dhītaro dassanti, iti tāsaṁ kuladhītānaṁ akulīnehi saddhiṁ saṁvāso jarasiṅgālassa",
  "atk-s0513a11:1244_7": "suvaṇṇapātiyaṁ passāvakaraṇasadiso bhavissati. Itonidānampi te bhayaṁ natthi, sattamaṁ kathehīti.",
  "atk-s0513a11:1245_0": "(7) Bhante, eko puriso rajjuṁ vaṭṭetvā vaṭṭetvā pādamūle nikkhipati, tena nisinnapīṭhassa",
  "atk-s0513a11:1245_1": "heṭṭhā sayitā ekā chātasiṅgālī tassa ajānantasseva taṁ khādati, evāhaṁ addasaṁ. Ayaṁ",
  "atk-s0513a11:1245_2": "me sattamo supino, imassa ko vipākoti? Imassāpi anāgateyeva vipāko bhavissati. Anāgatasmiñhi",
  "atk-s0513a11:1245_3": "itthiyo purisalolā surālolā alaṅkāralolā visikhālolā āmisalolā bhavissanti dussīlā",
  "atk-s0513a11:1245_4": "durācārā, tā sāmikehi kasigorakkhādīni kammāni katvā kicchena kasirena sambhataṁ",
  "atk-s0513a11:1245_5": "dhanaṁ jārehi saddhiṁ suraṁ pivantiyo mālāgandhavilepanaṁ dhārayamānā antogehe accāyikampi",
  "atk-s0513a11:1245_6": "kiccaṁ anoloketvā gehe parikkhepassa uparibhāgenapi chiddaṭṭhānehipi jāre upadhārayamānā",
  "atk-s0513a11:1245_7": "sve vapitabbayuttakaṁ bījampi koṭṭetvā yāgubhattakhajjakādīni sampādetvā khādamānā",
  "atk-s0513a11:1245_8": "vilumpissanti heṭṭhāpīṭhake nipannachātasiṅgālī viya vaṭṭetvā vaṭṭetvā pādamūle nikkhittarajjuṁ.",
  "atk-s0513a11:1245_9": "Itonidānampi te bhayaṁ natthi, aṭṭhamaṁ kathehīti.",
  "atk-s0513a11:1246_0": "(8) Bhante, rājadvāre bahūhi tucchakumbhehi parivāretvā ṭhapitaṁ ekaṁ mahantaṁ pūritakumbhaṁ",
  "atk-s0513a11:1246_1": "addasaṁ. Cattāropi pana vaṇṇā catūhi disāhi catūhi anudisāhi ca ghaṭehi udakaṁ āharitvā",
  "atk-s0513a11:1246_2": "āharitvā pūritakumbhameva pūrenti, pūritapūritaṁ udakaṁ uttaritvā palāyati, tepi",
  "atk-s0513a11:1246_3": "punappunaṁ tattheva udakaṁ āsiñcanti, tucchakumbhe pana olokentāpi natthi. Ayaṁ me",
  "atk-s0513a11:1246_4": "aṭṭhamo supino, imassa ko vipākoti? Imassāpi anāgateyeva vipāko bhavissati. Anāgatasmiñhi",
  "atk-s0513a11:1246_5": "loko parihāyissati, raṭṭhaṁ nirojaṁ bhavissati, rājāno duggatā kapaṇā bhavissanti.",
  "atk-s0513a11:1246_6": "Yo issaro bhavissati, tassa bhaṇḍāgāre satasahassamattā kahāpaṇā bhavissanti, te",
  "atk-s0513a11:1246_7": "evaṁ duggatā sabbe jānapade attanova kamme kāressanti, upaddutā manussā sake kammante",
  "atk-s0513a11:1246_8": "chaḍḍetvā rājūnaññeva atthāya pubbaṇṇāparaṇṇāni vapantā rakkhantā lāyantā maddantā",
  "atk-s0513a11:1246_9": "pavesentā ucchukhettāni karontā yantāni karontā yantāni vāhentā phāṇitādīni pacantā",
  "atk-s0513a11:1246_10": "pupphārāme ca phalārāme ca karontā tattha tattha nipphannāni pubbaṇṇādīni āharitvā",
  "atk-s0513a11:1246_11": "rañño koṭṭhāgārameva pūressanti, attano gehesu tucchakoṭṭhe olokentāpi na bhavissanti,",
  "atk-s0513a11:1246_12": "tucchakumbhe anoloketvā pūritakumbhe pūraṇasadisameva bhavissati. Itonidānampi te",
  "atk-s0513a11:1246_13": "bhayaṁ natthi, navamaṁ kathehīti.",
  "atk-s0513a11:1247_0": "(9) Bhante, ekaṁ pañcavaṇṇapadumasañchannaṁ gambhīraṁ sabbato titthaṁ pokkharaṇiṁ",
  "atk-s0513a11:1247_1": "addasaṁ. Samantato dvipadacatuppadā otaritvā tattha pānīyaṁ pivanti. Tassā majjhe",
  "atk-s0513a11:1247_2": "gambhīraṭṭhāne udakaṁ āvilaṁ, tīrappadesesu dvipadacatuppadānaṁ akkamaṭṭhāne acchaṁ",
  "atk-s0513a11:1247_3": "vippasannaṁ anāvilaṁ. Evāhaṁ addasaṁ. Ayaṁ me navamo supino, imassa ko vipākoti?",
  "atk-s0513a11:1247_4": "Imassāpi anāgateyeva vipāko bhavissati. Anāgatasmiñhi rājāno adhammikā bhavissanti,",
  "atk-s0513a11:1247_5": "chandādivasena agatiṁ gacchantā rajjaṁ kāressanti, dhammena vinicchayaṁ nāma na dassanti,",
  "atk-s0513a11:1247_6": "lañjavittakā bhavissanti dhanalolā, raṭṭhavāsikesu nesaṁ khantimettānuddayā nāma",
  "atk-s0513a11:1247_7": "na bhavissanti, kakkhaḷā pharusā ucchuyante ucchugaṇṭhikā viya manusse pīḷentā nānappakārena",
  "atk-s0513a11:1247_8": "baliṁ uppādentā dhanaṁ gaṇhissanti. Manussā balipīḷitā kiñci dātuṁ asakkontā gāmanigamādayo",
  "atk-s0513a11:1247_9": "chaḍḍetvā paccantaṁ gantvā vāsaṁ kappessanti, majjhimajanapado suñño bhavissati,",
  "atk-s0513a11:1247_10": "paccanto ghanavāso seyyathāpi pokkharaṇiyā majjhe udakaṁ āvilaṁ pariyante vippasannaṁ.",
  "atk-s0513a11:1247_11": "Itonidānampi te bhayaṁ natthi, dasamaṁ kathehīti.",
  "atk-s0513a11:1248_0": "(10) Bhante, ekissāyeva kumbhiyā paccamānaṁ odanaṁ apākaṁ addasaṁ ‘‘apāka’’nti vicāretvā",
  "atk-s0513a11:1248_1": "vibhajitvā ṭhapitaṁ viya tīhākārehi paccamānaṁ, ekasmiṁ passe atikilinno hoti, ekasmiṁ",
  "atk-s0513a11:1248_2": "uttaṇḍulo, ekasmiṁ supakkoti. Ayaṁ me dasamo supino, imassa ko vipākoti? Imassāpi",
  "atk-s0513a11:1248_3": "anāgateyeva vipāko bhavissati. Anāgatasmiñhi rājāno adhammikā bhavissanti, tesu adhammikesu",
  "atk-s0513a11:1248_4": "rājayuttāpi brāhmaṇagahapatikāpi negamajānapadāpīti samaṇabrāhmaṇe upādāya sabbe",
  "atk-s0513a11:1248_5": "manussā adhammikā bhavissanti, tato tesaṁ ārakkhadevatā, balipaṭiggāhikā devatā,",
  "atk-s0513a11:1248_6": "rukkhadevatā, ākāsaṭṭhadevatāti evaṁ devatāpi adhammikā bhavissanti. Adhammikarājūnañca",
  "atk-s0513a11:1248_7": "rajje vātā visamā kharā vāyissanti, te ākāsaṭṭhavimānāni kampessanti, tesu kampitesu",
  "atk-s0513a11:1248_8": "devatā kupitā devaṁ vassituṁ na dassanti, vassamānopi sakalaraṭṭhe ekappahārena na",
  "atk-s0513a11:1248_9": "vassissati, vassamānopi sabbattha kasikammassa vā vappakammassa vā upakārako hutvā",
  "atk-s0513a11:1248_10": "na vassissati. Yathā ca raṭṭhe, evaṁ janapadepi gāmepi ekataḷākepi ekasarepi ekappahāreneva",
  "atk-s0513a11:1248_11": "na vassissati, taḷākassa uparibhāge vassanto heṭṭhābhāge na vassissati, heṭṭhā vassanto",
  "atk-s0513a11:1248_12": "upari na vassissati. Ekasmiṁ bhāge sassaṁ ativassena nassissati, ekasmiṁ avassanena",
  "atk-s0513a11:1248_13": "milāyissati, ekasmiṁ sammā vassamāno sampādessati. Evaṁ ekassa rañño rajje vuttasassā",
  "atk-s0513a11:1248_14": "tippakārā bhavissanti ekakumbhiyā odano viya. Itonidānampi te bhayaṁ natthi, ekādasamaṁ kathehīti.",
  "atk-s0513a11:1249_0": "(11) Bhante, satasahassagghanikaṁ candanasāraṁ pūtitakkena vikkiṇante addasaṁ. Ayaṁ",
  "atk-s0513a11:1249_1": "me ekādasamo supino, imassa ko vipākoti? Imassāpi anāgateyeva mayhaṁ sāsane parihāyante",
  "atk-s0513a11:1249_2": "vipāko bhavissati. Anāgatasmiñhi paccayalolā alajjī bhikkhū bahū bhavissanti, te",
  "atk-s0513a11:1249_3": "mayā paccayaloluppaṁ nimmathetvā kathitadhammadesanaṁ cīvarādicatupaccayahetu paresaṁ",
  "atk-s0513a11:1249_4": "desessanti, paccayehi mucchitā nissaraṇapakkhe ṭhitā nibbānābhimukhaṁ katvā desetuṁ",
  "atk-s0513a11:1249_5": "na sakkhissanti, kevalaṁ ‘‘padabyañjanasampattiñceva madhurasaddañca sutvā mahagghāni",
  "atk-s0513a11:1249_6": "cīvarādīni dassanti’’ iccevaṁ desessanti. Apare antaravīthicatukkarājadvārādīsu nisīditvā",
  "atk-s0513a11:1249_7": "kahāpaṇaaḍḍhakahāpaṇapādamāsakarūpādīnipi nissāya desessanti. Iti mayā nibbānagghanakaṁ",
  "atk-s0513a11:1249_8": "katvā desitaṁ dhammaṁ catupaccayatthāya ceva kahāpaṇaḍḍhakahāpaṇādīnaṁ atthāya ca",
  "atk-s0513a11:1249_9": "vikkiṇitvā desentā satasahassagghanakaṁ candanasāraṁ pūtitakkena vikkiṇantā viya",
  "atk-s0513a11:1249_10": "bhavissanti. Itonidānampi te bhayaṁ natthi, dvādasamaṁ kathehīti.",
  "atk-s0513a11:1250_0": "(12) Bhante, tucchalābūni udake sīdantāni addasaṁ, imassa ko vipākoti? Imassapi anāgate",
  "atk-s0513a11:1250_1": "adhammikarājakāle loke viparivattanteyeva vipāko bhavissati. Tadā hi rājāno jātisampannānaṁ",
  "atk-s0513a11:1250_2": "kulaputtānaṁ yasaṁ na dassanti, akulīnānaṁyeva dassanti, te issarā bhavissanti, itare",
  "atk-s0513a11:1250_3": "daliddā. Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṁ",
  "atk-s0513a11:1250_4": "akulīnānaṁyeva kathā osīditvā ṭhitā viya niccalā suppatiṭṭhitā bhavissati. Saṅghasannipātesupi",
  "atk-s0513a11:1250_5": "saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṁ",
  "atk-s0513a11:1250_6": "pāpapuggalānaṁyeva kathā niyyānikā bhavissati, na lajjibhikkhūnanti evaṁ sabbathāpi",
  "atk-s0513a11:1250_7": "tucchalābusīdanakālo viya bhavissati. Itonidānampi te bhayaṁ natthi, terasamaṁ kathehīti.",
  "atk-s0513a11:1251_0": "(13) Bhante, mahantamahantā kūṭāgārappamāṇā ghanasilā nāvā viya udake plavamānā addasaṁ,",
  "atk-s0513a11:1251_1": "imassa ko vipākoti? Imassapi tādiseyeva kāle vipāko bhavissati. Tadā hi adhammikarājāno",
  "atk-s0513a11:1251_2": "akulīnānaṁ yasaṁ dassanti, te issarā bhavissanti, kulīnā duggatā. Tesu na keci gāravaṁ",
  "atk-s0513a11:1251_3": "karissanti, itaresuyeva karissanti. Rājasammukhe vā amaccasammukhe vā vinicchayaṭṭhāne",
  "atk-s0513a11:1251_4": "vā vinicchayakusalānaṁ ghanasilāsadisānaṁ kulaputtānaṁ kathā na ogāhitvā patiṭṭhahissati.",
  "atk-s0513a11:1251_5": "Tesu kathentesu ‘‘kiṁ ime kathentī’’ti itare parihāsameva karissanti. Bhikkhusannipātesupi",
  "atk-s0513a11:1251_6": "vuttappakāresu ṭhānesu neva pesale bhikkhū garukātabbe maññissanti, nāpi tesaṁ kathā",
  "atk-s0513a11:1251_7": "pariyogāhitvā patiṭṭhahissati, silānaṁ plavanakālo viya bhavissati. Itonidānampi",
  "atk-s0513a11:1251_8": "te bhayaṁ natthi, cuddasamaṁ kathehīti.",
  "atk-s0513a11:1252_0": "(14) Bhante , khuddakamadhukapupphappamāṇā maṇḍūkiyo mahantamahante kaṇhasappe vegena",
  "atk-s0513a11:1252_1": "anubandhitvā uppalanāḷe viya chinditvā chinditvā maṁsaṁ khāditvā gilantiyo addasaṁ,",
  "atk-s0513a11:1252_2": "imassa ko vipākoti? Imassapi loke parihāyante anāgate eva vipāko bhavissati. Tadā",
  "atk-s0513a11:1252_3": "hi manussā tibbarāgajātikā kilesānuvattakā hutvā taruṇataruṇānaṁ attano bhariyānaṁ",
  "atk-s0513a11:1252_4": "vase vattissanti, gehe dāsakammakarādayopi gomahiṁsādayopi hiraññasuvaṇṇampi sabbaṁ",
  "atk-s0513a11:1252_5": "tāsaññeva āyattaṁ bhavissati. ‘‘Asukaṁ hiraññasuvaṇṇaṁ vā paricchadādijātaṁ vā kaha’’nti",
  "atk-s0513a11:1252_6": "vutte ‘‘yattha vā tattha vā hotu, kiṁ tuyhiminā byāpārena, tvaṁ mayhaṁ ghare santaṁ",
  "atk-s0513a11:1252_7": "vā asantaṁ vā jānitukāmo jāto’’ti vatvā nānappakārehi akkositvā mukhasattīhi koṭṭetvā",
  "atk-s0513a11:1252_8": "dāsaceṭake viya attano vase katvā attano issariyaṁ pavattessanti. Evaṁ madhukapupphappamāṇānaṁ",
  "atk-s0513a11:1252_9": "maṇḍūkapotikānaṁ āsīvise kaṇhasappe gilanakālo viya bhavissati. Itonidānampi te bhayaṁ",
  "atk-s0513a11:1252_10": "natthi, pannarasamaṁ kathehīti.",
  "atk-s0513a11:1253_0": "(15) Bhante, dasahi asaddhammehi samannāgataṁ gāmagocaraṁ kākaṁ kañcanavaṇṇatāya",
  "atk-s0513a11:1253_1": "‘‘suvaṇṇā’’ti laddhanāme suvaṇṇarājahaṁse parivārente addasaṁ, imassa ko vipākoti?",
  "atk-s0513a11:1253_2": "Imassāpi anāgate dubbalarājakāleyeva vipāko bhavissati. Anāgatasmiñhi rājāno hatthisippādīsu",
  "atk-s0513a11:1253_3": "akusalā yuddhesu avisāradā bhavissanti, te attano rajjavipattiṁ āsaṅkamānā samānajātikānaṁ",
  "atk-s0513a11:1253_4": "kulaputtānaṁ issariyaṁ adatvā attano pādamūlikanhāpakakappakādīnaṁ dassanti, jātigottasampannā",
  "atk-s0513a11:1253_5": "kulaputtā rājakule patiṭṭhaṁ alabhamānā jīvikaṁ kappetuṁ asamatthā hutvā issariye",
  "atk-s0513a11:1253_6": "ṭhite jātigottahīne akulīne upaṭṭhahantā vicarissanti, suvaṇṇarājahaṁsehi kākassa",
  "atk-s0513a11:1253_7": "parivāritakālo viya bhavissati. Itonidānampi te bhayaṁ natthi, soḷasamaṁ kathehīti.",
  "atk-s0513a11:1254_0": "(16) Bhante, pubbe dīpino eḷake khādanti, ahaṁ pana eḷake dīpino anubandhitvā murumurūti",
  "atk-s0513a11:1254_1": "khādante addasaṁ. Athaññe tasā vakā eḷake dūratova disvā tasitā tāsappattā hutvā",
  "atk-s0513a11:1254_2": "eḷakānaṁ bhayāpalāyitvā gumbagahanādīni pavisitvā nilīyiṁsu, evāhaṁ addasaṁ, imassa",
  "atk-s0513a11:1254_3": "ko vipākoti? Imassapi anāgate adhammikarājakāleyeva vipāko bhavissati. Tadā hi akulīnā",
  "atk-s0513a11:1254_4": "rājavallabhā issarā bhavissanti, kulīnā apaññātā duggatā. Te rājavallabhā rājānaṁ",
  "atk-s0513a11:1254_5": "attano kathaṁ gāhāpetvā vinicchayaṭṭhānādīsu balavanto hutvā kulīnānaṁ paveṇiāgatāni",
  "atk-s0513a11:1254_6": "khettavatthādīni ‘‘amhākaṁ santakāni etānī’’ti abhiyuñjitvā tesu ‘‘na tumhākaṁ, amhāka’’nti",
  "atk-s0513a11:1254_7": "āgantvā vinicchayaṭṭhānādīsu vivadantesu vettalatādīhi paharāpetvā gīvāyaṁ gahetvā",
  "atk-s0513a11:1254_8": "apakaḍḍhāpetvā ‘‘attano pamāṇaṁ na jānātha, amhehi saddhiṁ vivadatha, idāni vo rañño",
  "atk-s0513a11:1254_9": "kathetvā hatthapādacchedanādīni kāressāmā’’ti santajjessanti. Te tesaṁ bhayena attano",
  "atk-s0513a11:1254_10": "santakāni vatthūni ‘‘tumhākaṁyevetāni gaṇhathā’’ti niyyādetvā attano gehāni pavisitvā",
  "atk-s0513a11:1254_11": "bhītā nipajjissanti. Pāpabhikkhūpi pesale bhikkhū yathāruci viheṭhessanti, te pesalā",
  "atk-s0513a11:1254_12": "bhikkhū paṭisaraṇaṁ alabhamānā araññaṁ pavisitvā gahanaṭṭhānesu nilīyissanti. Evaṁ",
  "atk-s0513a11:1254_13": "hīnajaccehi ceva pāpabhikkhūhi ca upaddutānaṁ jātimantakulaputtānañceva pesalabhikkhūnañca",
  "atk-s0513a11:1254_14": "eḷakānaṁ bhayena tasavakānaṁ palāyanakālo viya bhavissati. Itonidānampi te bhayaṁ",
  "atk-s0513a11:1254_15": "natthi. Ayampi hi supino anāgataṁyeva ārabbha diṭṭho. Brāhmaṇā pana na dhammasudhammatāya",
  "atk-s0513a11:1254_16": "tayi sinehena kathayiṁsu, ‘‘bahudhanaṁ labhissāmā’’ti āmisāpekkhatāya jīvitavuttiṁ",
  "atk-s0513a11:1254_17": "nissāya kathayiṁsūti.",
  "atk-s0513a11:1255_0": "Evaṁ satthā soḷasannaṁ mahāsupinānaṁ nipphattiṁ kathetvā ‘‘na kho, mahārāja, etarahi",
  "atk-s0513a11:1255_1": "tvaññeva ime supine addasa, porāṇakarājānopi addasaṁsu. Brāhmaṇāpi nesaṁ evameva",
  "atk-s0513a11:1255_2": "ime supine gahetvā yaññamatthake khipiṁsu, tato paṇḍitehi dinnanayena gantvā bodhisattaṁ",
  "atk-s0513a11:1255_3": "pucchiṁsu. Porāṇakā paṇḍitāpi nesaṁ ime supine kathentā imināva niyāmena kathesu’’nti",
  "atk-s0513a11:1255_4": "vatvā tena yācito atītaṁ āhari.",
  "atk-s0513a11:1256_0": "Atīte bārāṇasiyaṁ brahmadatte rajjaṁ kārente bodhisatto udiccabrāhmaṇakule nibbattitvā",
  "atk-s0513a11:1256_1": "vayappatto isipabbajjaṁ pabbajitvā abhiññā ceva samāpattiyo ca nibbattetvā himavantappadese",
  "atk-s0513a11:1256_2": "jhānakīḷaṁ kīḷanto viharati. Tadā bārāṇasiyaṁ brahmadatto imināva niyāmena ime supine",
  "atk-s0513a11:1256_3": "disvā brāhmaṇe pucchi. Brāhmaṇā evameva yaññaṁ yajituṁ ārabhiṁsu. Tesu purohitassa",
  "atk-s0513a11:1256_4": "antevāsikamāṇavo paṇḍito byatto ācariyaṁ āha – ‘‘ācariya, tumhehi mayaṁ tayo vede",
  "atk-s0513a11:1256_5": "uggaṇhāpitā, nanu tesu ekaṁ māretvā ekassa sotthikammassa kāraṇaṁ nāma natthī’’ti.",
  "atk-s0513a11:1256_6": "Tāta, iminā upāyena amhākaṁ bahudhanaṁ uppajjissati, tvaṁ pana rañño dhanaṁ rakkhitukāmo",
  "atk-s0513a11:1256_7": "maññeti. Māṇavo ‘‘tena hi, ācariya, tumhe tumhākaṁ kammaṁ karotha, ahaṁ tumhākaṁ",
  "atk-s0513a11:1256_8": "santike kiṁ karissāmī’’ti vicaranto rañño uyyānaṁ agamāsi.",
  "atk-s0513a11:1257_0": "Taṁ divasameva bodhisattopi taṁ kāraṇaṁ ñatvā ‘‘ajja mayi manussapathaṁ gate mahājanassa",
  "atk-s0513a11:1257_1": "bandhanā mokkho bhavissatī’’ti ākāsena gantvā uyyāne otaritvā suvaṇṇapaṭimā viya",
  "atk-s0513a11:1257_2": "maṅgalasilātale nisīdi. Māṇavo bodhisattaṁ upasaṅkamitvā vanditvā ekamantaṁ nisīditvā",
  "atk-s0513a11:1257_3": "paṭisanthāramakāsi. Bodhisattopi tena saddhiṁ madhurapaṭisanthāraṁ katvā ‘‘kiṁ nu",
  "atk-s0513a11:1257_4": "kho, māṇava, rājā dhammena rajjaṁ kāretī’’ti pucchi. ‘‘Bhante, rājā nāma dhammiko,",
  "atk-s0513a11:1257_5": "apica kho taṁ brāhmaṇā atitthe pakkhandāpe’’nti. Rājā soḷasa supine disvā brāhmaṇānaṁ",
  "atk-s0513a11:1257_6": "ārocesi. Brāhmaṇā ‘‘yaññaṁ yajissāmā’’ti āraddhā. Kiṁ nu kho, bhante, ‘‘ayaṁ nāma",
  "atk-s0513a11:1257_7": "imesaṁ supinānaṁ nipphattī’’ti rājānaṁ saññāpetvā tumhākaṁ mahājanaṁ bhayā mocetuṁ",
  "atk-s0513a11:1257_8": "na vaṭṭatīti. Mayaṁ kho, māṇava, rājānaṁ na jānāma, rājāpi amhe na jānāti. Sace pana",
  "atk-s0513a11:1257_9": "idhāgantvā puccheyya, katheyyāmassa mayanti. Māṇavo ‘‘ahaṁ, bhante, taṁ ānessāmi,",
  "atk-s0513a11:1257_10": "tumhe mamāgamanaṁ udikkhantā muhuttaṁ nisīdathā’’ti bodhisattaṁ paṭijānāpetvā rañño",
  "atk-s0513a11:1257_11": "santikaṁ gantvā ‘‘mahārāja, eko ākāsacāriko tāpaso tumhākaṁ uyyāne otaritvā ‘tumhehi",
  "atk-s0513a11:1257_12": "diṭṭhasupinānaṁ nipphattiṁ kathessāmī’ti tumhe pakkosatī’’ti āha.",
  "atk-s0513a11:1258_0": "Rājā tassa kathaṁ sutvā tāvadeva mahantena parivārena uyyānaṁ gantvā tāpasaṁ vanditvā",
  "atk-s0513a11:1258_1": "ekamantaṁ nisinno pucchi ‘‘tumhe kira, bhante, mayā diṭṭhasupinānaṁ nipphattiṁ jānāthā’’ti?",
  "atk-s0513a11:1258_2": "‘‘Āma, mahārājā’’ti. ‘‘Tena hi kathethā’’ti. ‘‘Kathemi, mahārāja, yathādiṭṭhe tāva",
  "atk-s0513a11:1258_3": "supine maṁ sāvehī’’ti. ‘‘Sādhu, bhante’’ti rājā –",
  "atk-s0513a11:1259": "77.",
  "atk-s0513a11:1260": " ‘‘Usabhā rukkhā gāviyo gavā ca,",
  "atk-s0513a11:1261": "Asso kaṁso siṅgālī ca kumbho;",
  "atk-s0513a11:1262": "Pokkharaṇī ca apākacandanaṁ.",
  "atk-s0513a11:1263": "‘‘Lābūni sīdanti silā plavanti, maṇḍūkiyo kaṇhasappe gilanti;",
  "atk-s0513a11:1264": "Kākaṁ suvaṇṇā parivārayanti, tasā vakā eḷakānaṁ bhayā hī’’ti. –",
  "atk-s0513a11:1265": "Vatvā pasenadiraññā kathitaniyāmeneva supine kathesi.",
  "atk-s0513a11:1266": "Bodhisattopi tesaṁ idāni satthārā kathitaniyāmeneva vitthārato nipphattiṁ kathetvā pariyosāne sayaṁ idaṁ kathesi –",
  "atk-s0513a11:1267": "‘‘Vipariyāso vattati nayidha matthī’’ti;",
  "atk-s0513a11:1268_0": "Tatrāyamattho – ayaṁ, mahārāja, imesaṁ supinānaṁ nipphatti. Yaṁ panetaṁ tesaṁ paṭighātatthāya",
  "atk-s0513a11:1268_1": "yaññakammaṁ vattati, taṁ vipariyāso vattati viparītato vattati, vipallāsena vattatīti",
  "atk-s0513a11:1268_2": "vuttaṁ hoti. Kiṁkāraṇā? Imesañhi nipphatti nāma lokassa viparivattanakāle, akāraṇassa",
  "atk-s0513a11:1268_3": "kāraṇanti gahaṇakāle, kāraṇassa akāraṇanti chaḍḍanakāle, abhūtassa bhūtanti gahaṇakāle,",
  "atk-s0513a11:1268_4": "bhūtassa abhūtanti jahanakāle, alajjīnaṁ ussannakāle, lajjīnañca parihīnakāle bhavissati.",
  "atk-s0513a11:1268_5": "Nayidha matthīti idāni pana tava vā mama vā kāle idha imasmiṁ purisayuge vattamāne",
  "atk-s0513a11:1268_6": "etesaṁ nipphatti natthi. Tasmā etesaṁ paṭighātāya vattamānaṁ yaññakammaṁ vipallāsena",
  "atk-s0513a11:1268_7": "vattati, alaṁ tena. Natthi te itonidānaṁ bhayaṁ vā chambhitattaṁ vāti mahāpuriso",
  "atk-s0513a11:1268_8": "rājānaṁ samassāsetvā mahājanaṁ bandhanā mocetvā puna ākāse ṭhatvā rañño ovādaṁ datvā",
  "atk-s0513a11:1268_9": "pañcasu sīlesu patiṭṭhāpetvā ‘‘ito paṭṭhāya, mahārāja, brāhmaṇehi saddhiṁ ekato hutvā",
  "atk-s0513a11:1268_10": "pasughātayaññaṁ mā yajī’’ti dhammaṁ desetvā ākāseneva attano vasanaṭṭhānaṁ agamāsi.",
  "atk-s0513a11:1268_11": "Rājāpi tassa ovāde ṭhito dānādīni puññāni katvā yathākammaṁ gato.",
  "atk-s0513a11:1269_0": "Satthā imaṁ dhammadesanaṁ āharitvā ‘‘supinapaccayā te bhayaṁ natthi, haretaṁ yañña’’nti",
  "atk-s0513a11:1269_1": "yaññaṁ hāretvā mahājanassa jīvitadānaṁ datvā anusandhiṁ ghaṭetvā jātakaṁ samodhānesi",
  "atk-s0513a11:1269_2": "– ‘‘tadā rājā ānando ahosi, māṇavo sāriputto, tāpaso pana ahameva ahosi’’nti.",
  "atk-s0513a11:1270": "Parinibbute pana bhagavati saṅgītikārakā ‘‘usabhā’’tiādīni tīṇi padāni aṭṭhakathaṁ āropetvā ‘‘lābūnī’’tiādīni cattāri padāni ekaṁ gāthaṁ katvā ekakanipātapāḷiṁ āropesunti.",
  "atk-s0513a11:1271": "Mahāsupinajātakavaṇṇanā sattamā.",
  "atk-s0513a11:1273": " [78] 8. Illisajātakavaṇṇanā",
  "atk-s0513a11:1274_0": "Ubho khañjāti idaṁ satthā jetavane viharanto macchariyakosiyaseṭṭhiṁ ārabbha kathesi.",
  "atk-s0513a11:1274_1": "Rājagahanagarassa kira avidūre sakkāraṁ nāma nigamo ahosi, tattheko macchariyakosiyo",
  "atk-s0513a11:1274_2": "nāma seṭṭhi asītikoṭivibhavo paṭivasati. So tiṇaggena telabindumattampi neva paresaṁ",
  "atk-s0513a11:1274_3": "deti, na attanā paribhuñjati. Iti tassa taṁ vibhavajātaṁ neva puttadārādīnaṁ, na",
  "atk-s0513a11:1274_4": "samaṇabrāhmaṇānaṁ atthaṁ anubhoti, rakkhasapariggahitapokkharaṇī viya aparibhogaṁ tiṭṭhati.",
  "atk-s0513a11:1275_0": "Satthā ekadivasaṁ paccūsasamaye mahākaruṇāsamāpattito vuṭṭhāya sakalalokadhātuyaṁ",
  "atk-s0513a11:1275_1": "bodhaneyyabandhave olokento pañcacattālīsayojanamatthake vasantassa tassa seṭṭhino",
  "atk-s0513a11:1275_2": "sapajāpatikassa sotāpattiphalassa upanissayaṁ addasa. Tato purimadivase pana rājānaṁ",
  "atk-s0513a11:1275_3": "upaṭṭhātuṁ rājagehaṁ gantvā rājūpaṭṭhānaṁ katvā āgacchanto ekaṁ chātajjhattaṁ janapadamanussaṁ",
  "atk-s0513a11:1275_4": "kummāsapūraṁ kapallapūvaṁ khādantaṁ disvā tattha pipāsaṁ uppādetvā attano gharaṁ",
  "atk-s0513a11:1275_5": "gantvā cintesi ‘‘sacāhaṁ ‘kapallapūvaṁ khāditukāmomhī’ti vakkhāmi, bahū mayā saddhiṁ",
  "atk-s0513a11:1275_6": "khāditukāmā bhavissanti, evaṁ me bahūni taṇḍulasappimadhuphāṇitādīni parikkhayaṁ",
  "atk-s0513a11:1275_7": "gamissanti, na kassaci kathessāmī’’ti taṇhaṁ adhivāsento vicarati. So gacchante gacchante",
  "atk-s0513a11:1275_8": "kāle uppaṇḍupaṇḍukajāto dhamanisanthatagatto jāto . Tato taṇhaṁ adhivāsetuṁ asakkonto",
  "atk-s0513a11:1275_9": "gabbhaṁ pavisitvā mañcakaṁ upagūhitvā nipajji. Evaṁgatopi dhanahānibhayena kassaci kiñci na kathesi.",
  "atk-s0513a11:1276_0": "Atha naṁ bhariyā upasaṅkamitvā piṭṭhiṁ parimajjitvā ‘‘kiṁ te sāmi, aphāsuka’’nti",
  "atk-s0513a11:1276_1": "pucchi. ‘‘Na me kiñci aphāsukaṁ atthī’’ti. ‘‘Kiṁ nu kho te rājā kupito’’ti? ‘‘Rājāpi",
  "atk-s0513a11:1276_2": "me na kuppatī’’ti. ‘‘Atha kiṁ te puttadhītāhi vā dāsakammakarādīhi vā kiñci amanāpaṁ",
  "atk-s0513a11:1276_3": "kataṁ atthī’’ti? ‘‘Evarūpampi natthī’’ti. ‘‘Kismiñci pana te taṇhā atthī’’ti? Evaṁ",
  "atk-s0513a11:1276_4": "vuttepi dhanahānibhayena kiñci avatvā nissaddova nipajji. Atha naṁ bhariyā ‘‘kathehi,",
  "atk-s0513a11:1276_5": "sāmi, kismiṁ te taṇhā’’ti āha. So vacanaṁ parigilanto viya ‘‘atthi me ekā taṇhā’’ti",
  "atk-s0513a11:1276_6": "āha. ‘‘Kiṁ taṇhā, sāmī’’ti? ‘‘Kapallapūvaṁ khāditukāmomhī’’ti. ‘‘Atha kimatthaṁ na",
  "atk-s0513a11:1276_7": "kathesi, kiṁ tvaṁ daliddo, idāni sakalasakkāranigamavāsīnaṁ pahonake kapallapūve",
  "atk-s0513a11:1276_8": "pacissāmī’’ti? ‘‘Kiṁ te etehi, te attano kammaṁ katvā khādissantī’’ti? ‘‘Tena hi",
  "atk-s0513a11:1276_9": "ekaracchavāsīnaṁ pahonake pacāmī’’ti. Jānāmahaṁ tava mahaddhanabhāvanti. ‘‘Tena hi",
  "atk-s0513a11:1276_10": "imasmiṁ gehamatte sabbesaṁ pahonakaṁ katvā pacāmī’’ti. ‘‘Jānāmahaṁ tava mahajjhāsayabhāva’’nti.",
  "atk-s0513a11:1276_11": "‘‘Tena hi te puttadāramattasseva pahonakaṁ katvā pacāmī’’ti. ‘‘Kiṁ pana te etehī’’ti?",
  "atk-s0513a11:1276_12": "‘‘Tena hi tuyhañca mayhañca pahonakaṁ katvā pacāmī’’ti. ‘‘Tvaṁ kiṁ karissasī’’ti?",
  "atk-s0513a11:1276_13": "‘‘Tena hi ekasseva te pahonakaṁ katvā pacāmī’’ti. ‘‘Imasmiṁ ṭhāne paccamānaṁ bahū",
  "atk-s0513a11:1276_14": "paccāsīsanti, sakalataṇḍule ṭhapetvā bhinnataṇḍule ca uddhanakapallādīni ca ādāya",
  "atk-s0513a11:1276_15": "thokaṁ khīrasappimadhuphāṇitañca gahetvā sattabhūmikassa pāsādassa uparimatalaṁ āruyha",
  "atk-s0513a11:1276_16": "paca, tatthāhaṁ ekakova nisīditvā khādissāmī’’ti. Sā ‘‘sādhū’’ti paṭissuṇitvā gahetabbaṁ",
  "atk-s0513a11:1276_17": "gāhāpetvā pāsādaṁ āruyha dāsiyo vissajjetvā seṭṭhiṁ pakkosāpesi. So ādito paṭṭhāya",
  "atk-s0513a11:1276_18": "dvārāni pidahanto sabbadvāresu sūcighaṭikāni datvā sattamatalaṁ abhiruhitvā tatthapi",
  "atk-s0513a11:1276_19": "dvāraṁ pidahitvā nisīdi. Bhariyāpissa uddhane aggiṁ jāletvā kapallakaṁ āropetvā pūve pacituṁ ārabhi.",
  "atk-s0513a11:1277_0": "Atha satthā pātova mahāmoggallānattheraṁ āmantesi, ‘‘eso, moggallāna, rājagahanagarassa",
  "atk-s0513a11:1277_1": "avidūre sakkāranigame macchariyakosiyaseṭṭhi ‘kapallapūve khādissāmī’ti aññesaṁ dassanabhayena",
  "atk-s0513a11:1277_2": "sattabhūmike pāsāde kapallapūve pacāpeti. Tvaṁ tattha gantvā taṁ seṭṭhiṁ dametvā",
  "atk-s0513a11:1277_3": "nibbisevanaṁ katvā ubhopi jayampatike pūve ca khīrasappimadhuphāṇitādīni ca gāhāpetvā",
  "atk-s0513a11:1277_4": "attano balena jetavanaṁ ānehi. Ajjāhaṁ pañcahi bhikkhusatehi saddhiṁ vihāreyeva nisīdissāmi,",
  "atk-s0513a11:1277_5": "pūveheva bhattakiccaṁ karissāmī’’ti. Thero ‘‘sādhu, bhante’’ti satthu vacanaṁ sampaṭicchitvā",
  "atk-s0513a11:1277_6": "tāvadeva iddhibalena taṁ nigamaṁ gantvā tassa pāsādassa sīhapañjaradvāre sunivattho",
  "atk-s0513a11:1277_7": "supāruto ākāseyeva maṇirūpakaṁ viya aṭṭhāsi.",
  "atk-s0513a11:1278_0": "Mahāseṭṭhino theraṁ disvāva hadayamaṁsaṁ kampi. So ‘‘ahaṁ evarūpānaññeva bhayena",
  "atk-s0513a11:1278_1": "imaṁ ṭhānaṁ āgato, ayañca āgantvā vātapānadvāre ṭhito’’ti gahetabbagahaṇaṁ apassanto",
  "atk-s0513a11:1278_2": "aggimhi pakkhittaloṇasakkharā viya dosena taṭataṭāyanto evamāha ‘‘samaṇa, ākāse ṭhatvā",
  "atk-s0513a11:1278_3": "tvaṁ kiṁ labhissasi, ākāse apade padaṁ dassetvā caṅkamantopi neva labhissasī’’ti.",
  "atk-s0513a11:1278_4": "Thero tasmiṁyeva ṭhāne aparāparaṁ caṅkami. Seṭṭhi ‘‘caṅkamanto kiṁ labhissasi, ākāse",
  "atk-s0513a11:1278_5": "pallaṅkena nisīdamānopi na labhissasiyevā’’ti āha. Thero pallaṅkaṁ ābhujitvā nisīdi.",
  "atk-s0513a11:1278_6": "Atha naṁ ‘‘nisinno kiṁ labhissasi, āgantvā vātapānaummāre ṭhitopi na labhissasī’’ti",
  "atk-s0513a11:1278_7": "āha. Atha thero ummāre aṭṭhāsi. Atha naṁ ‘‘ummāre ṭhito kiṁ labhissasi, dhūmāyantopi",
  "atk-s0513a11:1278_8": "na labhissasiyevā’’ti āha. Thero dhūmāyi, sakalapāsādo ekadhūmo ahosi, seṭṭhino akkhīnaṁ",
  "atk-s0513a11:1278_9": "sūciyā vijjhanakālo viya jāto. Gehajjhāyanabhayena pana naṁ ‘‘pajjalantopi na labhissasī’’ti",
  "atk-s0513a11:1278_10": "avatvā cintesi ‘‘ayaṁ samaṇo suṭṭhu laggo, aladdhā na gamissati, ekamassa pūvaṁ dāpessāmī’’ti",
  "atk-s0513a11:1278_11": "bhariyaṁ āha – ‘‘bhadde, ekaṁ khuddakapūvaṁ pacitvā samaṇassa datvā uyyojehi na’’nti.",
  "atk-s0513a11:1278_12": "Sā thokaññeva piṭṭhaṁ kapallapātiyaṁ pakkhipi, mahāpūvo hutvā sakalapātiṁ pūretvā uddhumāto aṭṭhāsi.",
  "atk-s0513a11:1279_0": "Seṭṭhi taṁ disvā ‘‘bahu tayā piṭṭhaṁ gahitaṁ bhavissatī’’ti sayameva dabbikaṇṇena",
  "atk-s0513a11:1279_1": "thokataraṁ piṭṭhaṁ gahetvā pakkhipi, pūvo purimapūvato mahantataro jāto. Evaṁ yaṁ",
  "atk-s0513a11:1279_2": "yaṁ pacati, so so mahantamahantova hoti. So nibbinno bhariyaṁ āha ‘‘bhadde, imassa",
  "atk-s0513a11:1279_3": "ekaṁ pūvaṁ dehī’’ti. Tassā pacchito ekaṁ pūvaṁ gaṇhantiyā sabbe ekābaddhā allīyiṁsu.",
  "atk-s0513a11:1279_4": "Sā seṭṭhiṁ āha ‘‘sāmi, sabbe pūvā ekato laggā, visuṁ kātuṁ na sakkomī’’ti. ‘‘Ahaṁ",
  "atk-s0513a11:1279_5": "karissāmī’’ti sopi kātuṁ nāsakkhi. Ubho janā koṭiyaṁ gahetvā kaḍḍhantāpi viyojetuṁ",
  "atk-s0513a11:1279_6": "nāsakkhiṁsuyeva. Athassa pūvehi saddhiṁ vāyamantasseva sarīrato sedā mucciṁsu, pipāsā",
  "atk-s0513a11:1279_7": "ca pacchijji. Tato bhariyaṁ āha ‘‘bhadde, na me pūvehi attho , pacchiyā saddhiṁyeva",
  "atk-s0513a11:1279_8": "imassa bhikkhussa dehī’’ti. Sā pacchiṁ ādāya theraṁ upasaṅkamitvā sabbe pūve therassa",
  "atk-s0513a11:1279_9": "adāsi. Thero ubhinnampi dhammaṁ desesi, tiṇṇaṁ ratanānaṁ guṇe kathesi, ‘‘atthi dinnaṁ,",
  "atk-s0513a11:1279_10": "atthi yiṭṭha’’nti dānādīnaṁ phalaṁ gaganatale puṇṇacandaṁ viya dassesi.",
  "atk-s0513a11:1280_0": "Taṁ sutvā pasannacitto seṭṭhi ‘‘bhante, āgantvā imasmiṁ pallaṅke nisīditvā pūve paribhuñjathā’’ti",
  "atk-s0513a11:1280_1": "āha. Thero ‘‘mahāseṭṭhi, sammāsambuddho ‘pūve khādissāmī’ti pañcahi bhikkhusatehi",
  "atk-s0513a11:1280_2": "saddhiṁ vihāre nisinno, tumhākaṁ ruciyā sati seṭṭhibhariyaṁ pūve ca khīrādīni ca",
  "atk-s0513a11:1280_3": "gaṇhāpetha, satthu santikaṁ gamissāmā’’ti āha. ‘‘Kahaṁ pana, bhante, etarahi satthā’’ti?",
  "atk-s0513a11:1280_4": "‘‘Ito pañcacattālīsayojanamatthake jetavanamahāvihāre’’ti. ‘‘Bhante, kālaṁ anatikkamitvā",
  "atk-s0513a11:1280_5": "ettakaṁ addhānaṁ kathaṁ gamissāmā’’ti? ‘‘Mahāseṭṭhi tumhākaṁ ruciyā sati ahaṁ vo",
  "atk-s0513a11:1280_6": "attano iddhibalena nessāmi, tumhākaṁ pāsāde sopānasīsaṁ attano ṭhāneyeva bhavissati,",
  "atk-s0513a11:1280_7": "sopānapariyosānaṁ pana jetavanadvārakoṭṭhake bhavissati, uparipāsādā heṭṭhāpāsādaṁ",
  "atk-s0513a11:1280_8": "otaraṇakālamattena vo jetavanaṁ nessāmī’’ti. So ‘‘sādhu, bhante’’ti sampaṭicchi.",
  "atk-s0513a11:1280_9": "Thero sopānasīsaṁ tattheva katvā ‘‘sopānapādamūlaṁ jetavanadvārakoṭṭhake hotū’’ti",
  "atk-s0513a11:1280_10": "adhiṭṭhāsi, tathevāhosi.",
  "atk-s0513a11:1281_0": "Iti thero seṭṭhiñca seṭṭhibhariyañca uparipāsādā heṭṭhāotaraṇakālato khippataraṁ",
  "atk-s0513a11:1281_1": "jetavanaṁ sampāpesi. Te ubhopi satthāraṁ upasaṅkamitvā vanditvā kālaṁ ārocesuṁ. Satthā",
  "atk-s0513a11:1281_2": "bhattaggaṁ pavisitvā paññattavarabuddhāsane nisīdi saddhiṁ bhikkhusaṅghena. Mahāseṭṭhi",
  "atk-s0513a11:1281_3": "buddhappamukhassa bhikkhusaṅghassa dakkhiṇodakaṁ adāsi, seṭṭhibhariyā tathāgatassa",
  "atk-s0513a11:1281_4": "patte pūve patiṭṭhāpesi. Satthā attano yāpanamattaṁ gaṇhi, pañcasatā bhikkhūpi tatheva",
  "atk-s0513a11:1281_5": "gaṇhiṁsu. Seṭṭhi khīrasappimadhuphāṇitasakkharādīni dadamāno agamāsi. Satthā pañcahi",
  "atk-s0513a11:1281_6": "bhikkhusatehi saddhiṁ bhattakiccaṁ niṭṭhāpesi. Mahāseṭṭhipi saddhiṁ bhariyāya yāvadatthaṁ",
  "atk-s0513a11:1281_7": "khādi, pūvānaṁ pariyosānameva na paññāyati, sakalavihāre bhikkhūnañca vighāsādānañca",
  "atk-s0513a11:1281_8": "dinnepi na pariyanto paññāyati. ‘‘Bhante, pūvā parikkhayaṁ na gacchantī’’ti bhagavato",
  "atk-s0513a11:1281_9": "ārocesuṁ. Tena hi jetavanadvārakoṭṭhake chaḍḍethāti. Atha ne dvārakoṭṭhakassa avidūre",
  "atk-s0513a11:1281_10": "pabbhāraṭṭhāne chaḍḍayiṁsu. Ajjatanāpi taṁ ṭhānaṁ ‘‘kapallapūvapabbhāro’’tveva paññāyati.",
  "atk-s0513a11:1281_11": "Mahāseṭṭhi saddhiṁ bhariyāya bhagavantaṁ upasaṅkamitvā ekamantaṁ aṭṭhāsi. Bhagavā",
  "atk-s0513a11:1281_12": "anumodanaṁ akāsi. Anumodanāpariyosāne ubhopi sotāpattiphale patiṭṭhāya satthāraṁ",
  "atk-s0513a11:1281_13": "vanditvā dvārakoṭṭhake sopānaṁ āruyha attano pāsādeyeva patiṭṭhahiṁsu . Tato paṭṭhāya",
  "atk-s0513a11:1281_14": "mahāseṭṭhi asītikoṭidhanaṁ buddhasāsaneyeva vikiri.",
  "atk-s0513a11:1282_0": "Punadivase sammāsambuddhe sāvatthiyaṁ piṇḍāya caritvā jetavanaṁ āgamma bhikkhūnaṁ",
  "atk-s0513a11:1282_1": "sugatovādaṁ datvā gandhakuṭiṁ pavisitvā paṭisallīne sāyanhasamaye dhammasabhāyaṁ",
  "atk-s0513a11:1282_2": "sannipatitā bhikkhū ‘‘passathāvuso, mahāmoggallānattherassānubhāvaṁ, anupahacca saddhaṁ",
  "atk-s0513a11:1282_3": "anupahacca bhoge macchariyaseṭṭhiṁ muhutteneva dametvā nibbisevanaṁ katvā pūve gāhāpetvā",
  "atk-s0513a11:1282_4": "jetavanaṁ ānetvā satthu sammukhaṁ katvā sotāpattiphale patiṭṭhāpesi, aho mahānubhāvo",
  "atk-s0513a11:1282_5": "thero’’ti therassa guṇakathaṁ kathentā nisīdiṁsu. Satthā āgantvā ‘‘kāya nuttha, bhikkhave,",
  "atk-s0513a11:1282_6": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘bhikkhave, kuladamakena",
  "atk-s0513a11:1282_7": "nāma bhikkhunā kule aviheṭhetvā akilametvā pupphato reṇuṁ gaṇhantena bhamarena viya",
  "atk-s0513a11:1282_8": "upasaṅkamitvā buddhaguṇe jānāpetabba’’nti vatvā theraṁ pasaṁsanto –",
  "atk-s0513a11:1283": "‘‘Yathāpi bhamaro pupphaṁ, vaṇṇagandhamaheṭhayaṁ;",
  "atk-s0513a11:1284": "Paleti rasamādāya, evaṁ gāme munī care’’ti. (dha. pa. 49) –",
  "atk-s0513a11:1285_0": "Imaṁ dhammapade gāthaṁ vatvā uttaripi therassa guṇaṁ pakāsetuṁ ‘‘na bhikkhave, idāneva",
  "atk-s0513a11:1285_1": "moggallānena macchariyaseṭṭhi damito, pubbepi taṁ dametvā kammaphalasambandhaṁ jānāpesiyevā’’ti vatvā atītaṁ āhari.",
  "atk-s0513a11:1286_0": "Atīte bārāṇasiyaṁ brahmadatte rajjaṁ kārente bārāṇasiyaṁ illiso nāma seṭṭhi ahosi",
  "atk-s0513a11:1286_1": "asītikoṭivibhavo purisadosasamannāgato khañjo kuṇī visamakkhimaṇḍalo assaddho appasanno",
  "atk-s0513a11:1286_2": "maccharī, neva aññesaṁ deti, na sayaṁ paribhuñjati. Rakkhasapariggahitapokkharaṇī",
  "atk-s0513a11:1286_3": "viyassa gehaṁ ahosi. Mātāpitaro panassa yāva sattamā kulaparivaṭṭā dāyakā dānapatino.",
  "atk-s0513a11:1286_4": "So seṭṭhiṭṭhānaṁ labhitvāyeva kulavaṁsaṁ nāsetvā dānasālaṁ jhāpetvā yācake pothetvā",
  "atk-s0513a11:1286_5": "nikkaḍḍhitvā dhanameva saṇṭhāpesi.",
  "atk-s0513a11:1287_0": "So ekadivasaṁ rājūpaṭṭhānaṁ gantvā attano gharaṁ āgacchanto ekaṁ maggakilantaṁ jānapadamanussaṁ,",
  "atk-s0513a11:1287_1": "ekaṁ surāvārakaṁ, ādāya pīṭhake nisīditvā ambilasurāya kosakaṁ pūretvā pūretvā pūtimacchakena",
  "atk-s0513a11:1287_2": "uttaribhaṅgena pivantaṁ disvā suraṁ pātukāmo hutvā cintesi ‘‘sacāhaṁ suraṁ pivissāmi,",
  "atk-s0513a11:1287_3": "mayi pivante bahū pivitukāmā bhavissanti, evaṁ me dhanaparikkhayo bhavissatī’’ti.",
  "atk-s0513a11:1287_4": "So taṇhaṁ adhivāsento vicaritvā gacchante gacchante kāle adhivāsetuṁ asakkonto vihatakappāso",
  "atk-s0513a11:1287_5": "viya paṇḍusarīro ahosi dhammanisanthatagatto jāto. Athekadivasaṁ gabbhaṁ pavisitvā",
  "atk-s0513a11:1287_6": "mañcakaṁ upagūhitvā nipajji. Tamenaṁ bhariyā upasaṅkamitvā piṭṭhiṁ parimajjitvā ‘‘kiṁ",
  "atk-s0513a11:1287_7": "te, sāmi, aphāsuka’’nti pucchi. Sabbaṁ heṭṭhā kathitaniyāmeneva veditabbaṁ. ‘‘Tena",
  "atk-s0513a11:1287_8": "hi ekasseva te pahonakaṁ suraṁ karomī’’ti pana vutte ‘‘gehe surāya kāriyamānāya bahū",
  "atk-s0513a11:1287_9": "paccāsīsanti, antarāpaṇato āharāpetvāpi na sakkā idha nisinnena pivitu’’nti māsakamattaṁ",
  "atk-s0513a11:1287_10": "datvā antarāpaṇato surāvārakaṁ āharāpetvā ceṭakena gāhāpetvā nagarā nikkhamma nadītīraṁ",
  "atk-s0513a11:1287_11": "gantvā mahāmaggasamīpe ekaṁ gumbaṁ pavisitvā surāvārakaṁ ṭhapāpetvā ‘‘gaccha tva’’nti",
  "atk-s0513a11:1287_12": "ceṭakaṁ dūre nisīdāpetvā kosakaṁ pūretvā suraṁ pātuṁ ārabhi.",
  "atk-s0513a11:1288_0": "Pitā panassa dānādīnaṁ puññānaṁ katattā devaloke sakko hutvā nibbatti. So tasmiṁ",
  "atk-s0513a11:1288_1": "khaṇe ‘‘pavattati nu kho me dānaggaṁ, udāhu no’’ti āvajjento tassa appavattiṁ ñatvā,",
  "atk-s0513a11:1288_2": "puttassa kulavaṁsaṁ nāsetvā dānasālaṁ jhāpetvā yācake nikkaḍḍhitvā macchariyabhāve",
  "atk-s0513a11:1288_3": "patiṭṭhāya ‘‘aññesaṁ dātabbaṁ bhavissatī’’ti bhayena gumbaṁ pavisitvā ekakasseva",
  "atk-s0513a11:1288_4": "suraṁ pivanabhāvañca disvā ‘‘gacchāmi, naṁ saṅkhobhetvā dametvā kammaphalasambandhaṁ",
  "atk-s0513a11:1288_5": "jānāpetvā dānaṁ dāpetvā devaloke nibbattanārahaṁ karomī’’ti manussapathaṁ otaritvā",
  "atk-s0513a11:1288_6": "illisaseṭṭhinā sadisaṁ khañjaṁ kuṇiṁ visamacakkhumaṇḍalaṁ attabhāvaṁ nimminitvā bārāṇasinagaraṁ",
  "atk-s0513a11:1288_7": "pavisitvā rañño nivesanadvāre ṭhatvā attano āgatabhāvaṁ ārocāpetvā ‘‘pavisatū’’ti",
  "atk-s0513a11:1288_8": "vutte pavisitvā rājānaṁ vanditvā aṭṭhāsi. Rājā ‘‘kiṁ, mahāseṭṭhi, avelāya āgatosī’’ti",
  "atk-s0513a11:1288_9": "āha. ‘‘Āma, āgatomhi, deva ghare me asītikoṭimattaṁ dhanaṁ atthi, taṁ devo āharāpetvā",
  "atk-s0513a11:1288_10": "attano bhaṇḍāgāraṁ pūrāpetū’’ti. ‘‘Alaṁ mahāseṭṭhi, tava dhanato amhākaṁ gehe bahutaraṁ",
  "atk-s0513a11:1288_11": "dhana’’nti. ‘‘Sace, deva, tumhākaṁ kammaṁ natthi, yathāruciyā dhanaṁ gahetvā dānaṁ",
  "atk-s0513a11:1288_12": "dammī’’ti. ‘‘Dehi, mahāseṭṭhī’’ti. So ‘‘sādhu, devā’’ti rājānaṁ vanditvā nikkhamitvā",
  "atk-s0513a11:1288_13": "illisaseṭṭhino gehaṁ agamāsi, sabbe upaṭṭhākamanussā parivāresuṁ, ekopi ‘‘nāyaṁ,",
  "atk-s0513a11:1288_14": "illiso’’ti jānituṁ samattho nāma natthi.",
  "atk-s0513a11:1289_0": "So gehaṁ pavisitvā antoummāre ṭhatvā dovārikaṁ pakkosāpetvā ‘‘yo añño mayā samānarūpo",
  "atk-s0513a11:1289_1": "āgantvā ‘mametaṁ geha’nti pavisituṁ āgacchati, taṁ piṭṭhiyaṁ paharitvā nīhareyyāthā’’ti",
  "atk-s0513a11:1289_2": "vatvā pāsādaṁ āruyha mahārahe āsane nisīditvā seṭṭhibhariyaṁ pakkosāpetvā sitākāraṁ",
  "atk-s0513a11:1289_3": "dassetvā ‘‘bhadde, dānaṁ demā’’ti āha. Tassa taṁ vacanaṁ sutvāva seṭṭhibhariyā ca",
  "atk-s0513a11:1289_4": "puttadhītaro ca dāsakammakarā ca ‘‘ettakaṁ kālaṁ dānaṁ dātuṁ cittameva natthi, ajja",
  "atk-s0513a11:1289_5": "pana suraṁ pivitvā muducitto hutvā dātukāmo jāto bhavissatī’’ti vadiṁsu. Atha naṁ",
  "atk-s0513a11:1289_6": "seṭṭhibhariyā ‘‘yathāruciyā detha, sāmī’’ti āha. Tena hi bherivādakaṁ pakkosāpetvā",
  "atk-s0513a11:1289_7": "‘‘‘suvaṇṇarajatamaṇimuttādīhi atthikā illisaseṭṭhissa gharaṁ gacchantū’nti sakalanagare",
  "atk-s0513a11:1289_8": "bheriṁ carāpehī’’ti. Sā ca tathā kāresi. Mahājano pacchipasibbakādīni gahetvā gehadvāre",
  "atk-s0513a11:1289_9": "sannipati. Sakko sattaratanapūre gabbhe vivarāpetvā ‘‘tumhākaṁ dammi, yāvadicchakaṁ",
  "atk-s0513a11:1289_10": "gahetvā gacchathā’’ti āha. Mahājano dhanaṁ nīharitvā mahātale rāsiṁ katvā ābhatabhājanāni pūretvā gacchati.",
  "atk-s0513a11:1290_0": "Aññataro janapadamanusso illisaseṭṭhino goṇe tasseva rathe yojetvā sattahi ratanehi",
  "atk-s0513a11:1290_1": "pūretvā nagarā nikkhamma mahāmaggaṁ paṭipajjitvā tassa gumbassa avidūrena rathaṁ",
  "atk-s0513a11:1290_2": "pesento ‘‘vassasataṁ jīva, sāmi, illisaseṭṭhi, taṁ nissāya idāni me yāvajīvaṁ kammaṁ",
  "atk-s0513a11:1290_3": "akatvā jīvitabbaṁ jātaṁ, taveva ratho, taveva goṇā, taveva gehe satta ratanāni, neva",
  "atk-s0513a11:1290_4": "mātarā dinnāni, na pitarā, taṁ nissāya laddhāni, sāmī’’ti seṭṭhino guṇakathaṁ kathento",
  "atk-s0513a11:1290_5": "gacchati. So taṁ saddaṁ sutvā bhītatasito cintesi ‘‘ayaṁ mama nāmaṁ gahetvā idañcidañca",
  "atk-s0513a11:1290_6": "vadati, kacci nu kho mama dhanaṁ raññā lokassa dinna’’nti gumbā nikkhamitvā goṇe",
  "atk-s0513a11:1290_7": "ca rathañca sañjānitvā ‘‘are, ceṭaka, mayhaṁ goṇā, mayhaṁ ratho’’ti vatvā gantvā",
  "atk-s0513a11:1290_8": "goṇe nāsārajjuyaṁ gaṇhi, gahapatiko rathā oruyha ‘‘are, duṭṭhaceṭaka, illisamahāseṭṭhi",
  "atk-s0513a11:1290_9": "sakalanagarassa dānaṁ deti, tvaṁ kiṁ ahosī’’ti pakkhanditvā asaniṁ pātento viya khandhe",
  "atk-s0513a11:1290_10": "paharitvā rathaṁ ādāya agamāsi. So puna kampamāno uṭṭhāya paṁsuṁ puñchitvā puñchitvā",
  "atk-s0513a11:1290_11": "vegena gantvā rathaṁ gaṇhi, gahapatiko rathā otaritvā kesesu gahetvā oṇāmetvā kapparapahārehi",
  "atk-s0513a11:1290_12": "koṭṭetvā gale gahetvā āgatamaggābhimukhaṁ khipitvā pakkāmi. Ettāvatāssa surāmado",
  "atk-s0513a11:1290_13": "chijji. So kampamāno vegena nivesanadvāraṁ gantvā dhanaṁ ādāya gacchante mahājane",
  "atk-s0513a11:1290_14": "disvā ‘‘ambho kiṁ nāmetaṁ, kiṁ rājā mama dhanaṁ vilumpāpetī’’ti taṁ taṁ gantvā gaṇhāti,",
  "atk-s0513a11:1290_15": "gahitagahitā paharitvā pādamūleyeva pātenti. So vedanāppatto gehaṁ pavisituṁ ārabhi.",
  "atk-s0513a11:1290_16": "Dvārapālā ‘‘are, duṭṭhagahapati, kahaṁ pavisasī’’ti vaṁsapesikāhi pothetvā gīvāyaṁ gahetvā nīhariṁsu.",
  "atk-s0513a11:1291_0": "So ‘‘ṭhapetvā idāni rājānaṁ natthi me añño koci paṭisaraṇo’’ti rañño santikaṁ gantvā",
  "atk-s0513a11:1291_1": "‘‘deva, mama gehaṁ tumhe vilumpāpethā’’ti āha. Nāhaṁ seṭṭhi vilumpāpemi, nanu tvameva",
  "atk-s0513a11:1291_2": "āgantvā ‘‘sace tumhe na gaṇhatha, ahaṁ mama dhanaṁ dānaṁ dassāmī’’ti nagare bheriṁ",
  "atk-s0513a11:1291_3": "carāpetvā dānaṁ adāsīti. Nāhaṁ , deva, tumhākaṁ santikaṁ āgacchāmi, kiṁ tumhe mayhaṁ",
  "atk-s0513a11:1291_4": "macchariyabhāvaṁ na jānātha, ahaṁ tiṇaggena telabindumpi na kassaci demi. Yo dānaṁ",
  "atk-s0513a11:1291_5": "deti, taṁ pakkosāpetvā vīmaṁsatha, devāti. Rājā sakkaṁ pakkosāpesi, dvinnaṁ janānaṁ",
  "atk-s0513a11:1291_6": "visesaṁ neva rājā jānāti, na amaccā. Macchariyaseṭṭhi ‘‘kiṁ, deva, ayaṁ seṭṭhi, ahaṁ",
  "atk-s0513a11:1291_7": "seṭṭhī’’ti āha. ‘‘Mayaṁ na sañjānāma, atthi te koci sañjānanako’’ti? ‘‘Bhariyā me,",
  "atk-s0513a11:1291_8": "devā’’ti. Bhariyaṁ pakkosāpetvā ‘‘kataro te sāmiko’’ti pucchiṁsu. Sā ‘‘aya’’nti sakkasseva",
  "atk-s0513a11:1291_9": "santike aṭṭhāsi. Puttadhītaro dāsakammakare ca pakkosāpetvā pucchiṁsu, sabbepi sakkasseva santike tiṭṭhanti.",
  "atk-s0513a11:1292_0": "Puna seṭṭhi cintesi ‘‘mayhaṁ sīse piḷakā atthi, kesehi paṭicchannā, taṁ kho pana",
  "atk-s0513a11:1292_1": "kappako eva jānāti, taṁ pakkosāpessāmī’’ti. So ‘‘kappako maṁ, deva, sañjānāti, taṁ",
  "atk-s0513a11:1292_2": "pakkosāpethā’’ti āha. Tasmiṁ pana kāle bodhisatto tassa kappako ahosi. Rājā taṁ pakkosāpetvā",
  "atk-s0513a11:1292_3": "‘‘illisaseṭṭhiṁ jānāsī’’ti pucchi. ‘‘Sīsaṁ oloketvā jānissāmi, devā’’ti. ‘‘Tena hi",
  "atk-s0513a11:1292_4": "dvinnampi sīsaṁ olokehī’’ti. Tasmiṁ khaṇe sakko sīse piḷakaṁ māpesi. Bodhisatto dvinnampi",
  "atk-s0513a11:1292_5": "sīsaṁ olokento piḷakā disvā ‘‘mahārāja, dvinnampi sīse piḷakā attheva, nāhaṁ etesu",
  "atk-s0513a11:1292_6": "ekassāpi illisabhāvaṁ sañjānituṁ sakkomī’’ti vatvā imaṁ gāthamāha –",
  "atk-s0513a11:1293": "78.",
  "atk-s0513a11:1294": " ‘‘Ubho khañjā ubho kuṇī, ubho visamacakkhukā;",
  "atk-s0513a11:1295": "Ubhinnaṁ piḷakā jātā, nāhaṁ passāmi illisa’’nti.",
  "atk-s0513a11:1296_0": "Tattha ubhoti dvepi janā. Khañjāti kuṇṭhapādā. Kuṇīti kuṇṭhahatthā. Visamacakkhukāti",
  "atk-s0513a11:1296_1": "visamakkhimaṇḍalā kekarā. Piḷakāti dvinnampi ekasmiṁyeva sīsapadese ekasaṇṭhānāva",
  "atk-s0513a11:1296_2": "piḷakā jātā. Nāhaṁ passāmīti ahaṁ ‘‘imesu ayaṁ nāma illiso’’ti na passāmi, ekassāpi",
  "atk-s0513a11:1296_3": "illisabhāvaṁ na jānāmīti avoca.",
  "atk-s0513a11:1297_0": "Bodhisattassa vacanaṁ sutvā seṭṭhi kampamāno dhanasokena satiṁ paccupaṭṭhāpetuṁ asakkonto",
  "atk-s0513a11:1297_1": "tattheva pati. Tasmiṁ khaṇe sakko ‘‘nāhaṁ, mahārāja , illiso, sakkohamasmī’’ti mahatiyā",
  "atk-s0513a11:1297_2": "sakkalīlāya ākāse aṭṭhāsi. Illisassa mukhaṁ puñchitvā udakena siñciṁsu, so uṭṭhāya",
  "atk-s0513a11:1297_3": "sakkaṁ devarājānaṁ vanditvā aṭṭhāsi. Atha naṁ sakko āha ‘‘illisa, idaṁ dhanaṁ mama",
  "atk-s0513a11:1297_4": "santakaṁ, na tava. Ahañhi te pitā, tvaṁ mama putto. Ahaṁ dānādīni puññāni katvā sakkattaṁ",
  "atk-s0513a11:1297_5": "patto, tvaṁ pana me vaṁsaṁ upacchinditvā adānasīlo hutvā macchariye patiṭṭhāya dānasālāyo",
  "atk-s0513a11:1297_6": "jhāpetvā yācake nikkaḍḍhitvā dhanameva saṇṭhāpesi. Taṁ neva tvaṁ paribhuñjasi, na",
  "atk-s0513a11:1297_7": "aññesaṁ desi, rakkhasapariggahitaṁ viya tiṭṭhati. Sace me dānasālā pākatikā katvā",
  "atk-s0513a11:1297_8": "dānaṁ dassasi, iccetaṁ kusalaṁ. No ce dassasi, sabbaṁ te dhanaṁ antaradhāpetvā iminā",
  "atk-s0513a11:1297_9": "indavajirena te sīsaṁ chinditvā jīvitakkhayaṁ pāpessāmī’’ti. Illisaseṭṭhi maraṇabhayena",
  "atk-s0513a11:1297_10": "santajjito ‘‘ito paṭṭhāya dānaṁ dassāmī’’ti paṭiññaṁ adāsi. Sakko tassa paṭiññaṁ",
  "atk-s0513a11:1297_11": "gahetvā ākāse nisinnova dhammaṁ desetvā taṁ sīlesu patiṭṭhāpetvā sakaṭṭhānameva agamāsi.",
  "atk-s0513a11:1297_12": "Illisopi dānādīni puññāni katvā saggaparāyaṇo ahosi.",
  "atk-s0513a11:1298_0": "Satthā ‘‘na, bhikkhave, idāneva moggallāno macchariyaseṭṭhiṁ dameti, pubbepesa iminā",
  "atk-s0513a11:1298_1": "damitoyevā’’ti vatvā imaṁ dhammadesanaṁ āharitvā anusandhiṁ ghaṭetvā jātakaṁ samodhānesi",
  "atk-s0513a11:1298_2": "– ‘‘tadā illiso macchariyaseṭṭhi ahosi, sakko devarājā mahāmoggallāno, rājā ānando,",
  "atk-s0513a11:1298_3": "kappako pana ahameva ahosi’’nti.",
  "atk-s0513a11:1299": "Illisajātakavaṇṇanā aṭṭhamā.",
  "atk-s0513a11:1301": " [79] 9. Kharassarajātakavaṇṇanā",
  "atk-s0513a11:1302_0": "Yato viluttā ca hatā ca gāvoti idaṁ satthā jetavane viharanto aññataraṁ amaccaṁ ārabbha",
  "atk-s0513a11:1302_1": "kathesi. Kosalarañño kira eko amacco rājānaṁ ārādhetvā paccantagāme rājabaliṁ labhitvā",
  "atk-s0513a11:1302_2": "corehi saddhiṁ ekato hutvā ‘‘ahaṁ manusse ādāya araññaṁ pavisissāmi, tumhe gāmaṁ",
  "atk-s0513a11:1302_3": "vilumpitvā upaḍḍhaṁ mayhaṁ dadeyyāthā’’ti vatvā pageva manusse sannipātetvā araññaṁ",
  "atk-s0513a11:1302_4": "gantvā coresu āgantvā gāviyo ghātetvā maṁsaṁ khāditvā gāmaṁ vilumpitvā gatesu sāyanhasamaye",
  "atk-s0513a11:1302_5": "mahājanaparivuto āgacchati. Tassa na cirasseva taṁ kammaṁ pākaṭaṁ jātaṁ. Manussā",
  "atk-s0513a11:1302_6": "rañño ārocesuṁ. Rājā taṁ pakkosāpetvā dosaṁ patiṭṭhāpetvā suniggahitaṁ niggahetvā",
  "atk-s0513a11:1302_7": "aññaṁ gāmabhojakaṁ pesetvā jetavanaṁ gantvā bhagavato etamatthaṁ ārocesi. Bhagavā",
  "atk-s0513a11:1302_8": "‘‘na, mahārāja, idāneva esa evaṁsīlo, pubbepi evaṁsīloyevā’’ti vatvā tena yācito atītaṁ āhari.",
  "atk-s0513a11:1303_0": "Atīte bārāṇasiyaṁ brahmadatte rajjaṁ kārente ekassa amaccassa paccantagāmaṁ adāsi.",
  "atk-s0513a11:1303_1": "Sabbaṁ purimasadisameva. Tadā pana bodhisatto vaṇijjāya paccante vicaranto tasmiṁ",
  "atk-s0513a11:1303_2": "gāmake nivāsaṁ kappesi. So tasmiṁ gāmabhojake sāyanhasamaye mahājanaparivārena bheriyā",
  "atk-s0513a11:1303_3": "vajjamānāya āgacchante ‘‘ayaṁ duṭṭhagāmabhojako corehi saddhiṁ ekato hutvā gāmaṁ",
  "atk-s0513a11:1303_4": "vilumpāpetvā coresu palāyitvā aṭaviṁ paviṭṭhesu idāni upasantūpasanto viya bheriyā",
  "atk-s0513a11:1303_5": "vajjamānāya āgacchatī’’ti vatvā imaṁ gāthamāha –",
  "atk-s0513a11:1304": "79.",
  "atk-s0513a11:1305": " ‘‘Yato viluttā ca hatā ca gāvo, daḍḍhāni gehāni jano ca nīto;",
  "atk-s0513a11:1306": "Athāgamā puttahatāya putto, kharassaraṁ ḍiṇḍimaṁ vādayanto’’ti.",
  "atk-s0513a11:1307_0": "Tattha yatoti yadā. Viluttā ca hatā cāti vilumpitvā bandhitvā ca nītā, maṁsaṁ khādanatthāya",
  "atk-s0513a11:1307_1": "ca hatā. Gāvoti gorūpāni. Daḍḍhānīti aggiṁ datvā jhāpitāni. Jano ca nītoti karamaraggāhaṁ",
  "atk-s0513a11:1307_2": "gahetvā nīto. Puttahatāya puttoti hataputtāya putto, nillajjoti attho. Chinnahirottappassa",
  "atk-s0513a11:1307_3": "hi mātā nāma natthi, iti so tassā jīvantopi hataputtaṭṭhāne tiṭṭhatīti hataputtāya",
  "atk-s0513a11:1307_4": "putto nāma hoti. Kharassaranti thaddhasaddaṁ. Ḍiṇḍimanti paṭahabheriṁ.",
  "atk-s0513a11:1308": "Evaṁ bodhisatto imāya gāthāya taṁ paribhāsi. Na cireneva ca tassa taṁ kammaṁ pākaṭaṁ jātaṁ, athassa rājā dosānurūpaṁ niggahaṁ akāsi.",
  "atk-s0513a11:1309_0": "Satthā ‘‘na, mahārāja, idānevesa evaṁsīlo, pubbepi evaṁsīloyevā’’ti vatvā imaṁ dhammadesanaṁ",
  "atk-s0513a11:1309_1": "āharitvā anusandhiṁ ghaṭetvā jātakaṁ samodhānesi – ‘‘tadā amacco idāni amaccoyeva,",
  "atk-s0513a11:1309_2": "gāthāya udāhārakapaṇḍitamanusso pana ahameva ahosi’’nti.",
  "atk-s0513a11:1310": "Kharassarajātakavaṇṇanā navamā.",
  "atk-s0513a11:1312": " [80] 10. Bhīmasenajātakavaṇṇanā",
  "atk-s0513a11:1313_0": "Yaṁ te pavikatthitaṁ pureti idaṁ satthā jetavane viharanto aññataraṁ vikatthitaṁ",
  "atk-s0513a11:1313_1": "bhikkhuṁ ārabbha kathesi. Eko kira bhikkhu ‘‘āvuso, amhākaṁ jātisamā jāti, gottasamaṁ",
  "atk-s0513a11:1313_2": "gottaṁ nāma natthi, mayaṁ evarūpe nāma mahākhattiyakule jātā, gottena vā dhanena",
  "atk-s0513a11:1313_3": "vā kulappadesena vā amhehi sadiso nāma natthi, amhākaṁ suvaṇṇarajatādīnaṁ anto natthi,",
  "atk-s0513a11:1313_4": "dāsakammakarāpi no sālimaṁsodanaṁ bhuñjanti, kāsikavatthaṁ nivāsenti, kāsikavilepanaṁ",
  "atk-s0513a11:1313_5": "vilimpanti. Mayaṁ pabbajitabhāvena etarahi evarūpāni lūkhāni bhojanāni bhuñjāma,",
  "atk-s0513a11:1313_6": "lūkhāni cīvarāni dhāremā’’ti theranavamajjhimānaṁ bhikkhūnaṁ antare vikatthento jātiādivasena",
  "atk-s0513a11:1313_7": "vambhento khuṁsento vicarati. Athassa eko bhikkhu kulappadesaṁ pariggaṇhitvā taṁ",
  "atk-s0513a11:1313_8": "vikatthanabhāvaṁ bhikkhūnaṁ ārocesi. Bhikkhū dhammasabhāyaṁ sannipatitā ‘‘āvuso,",
  "atk-s0513a11:1313_9": "asuko nāma bhikkhu evarūpe niyyānikasāsane pabbajitvā vikatthento vambhento khuṁsento",
  "atk-s0513a11:1313_10": "vicaratī’’ti etassa aguṇaṁ kathayiṁsu. Satthā āgantvā ‘‘kāya nuttha, bhikkhave, etarahi",
  "atk-s0513a11:1313_11": "kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, so bhikkhu",
  "atk-s0513a11:1313_12": "idāneva vikatthento vambhento khuṁsento vicarati, pubbepi vikatthento vambhento khuṁsento",
  "atk-s0513a11:1313_13": "vicarī’’ti vatvā atītaṁ āhari.",
  "atk-s0513a11:1314_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ nigamagāme udiccabrāhmaṇakule",
  "atk-s0513a11:1314_1": "nibbattitvā vayappatto takkasilāyaṁ disāpāmokkhassa ācariyassa santike tayo vede",
  "atk-s0513a11:1314_2": "aṭṭhārasa vijjaṭṭhānāni uggahetvā sabbasippesu nipphattiṁ patvā cūḷadhanuggahapaṇḍito",
  "atk-s0513a11:1314_3": "nāma ahosi. So takkasilāto nikkhamitvā sabbasamayasippāni pariyesamāno mahiṁsakaraṭṭhaṁ",
  "atk-s0513a11:1314_4": "agamāsi. Imasmiṁ pana jātake bodhisatto thokaṁ rasso oṇatākāro ahosi. So cintesi",
  "atk-s0513a11:1314_5": "‘‘sacāhaṁ kañci rājānaṁ upasaṅkamissāmi, so ‘evaṁ rassasarīro tvaṁ kiṁ amhākaṁ kammaṁ",
  "atk-s0513a11:1314_6": "karissasī’ti vakkhati, yaṁnūnāhaṁ ārohapariṇāhasampannaṁ abhirūpaṁ ekaṁ purisaṁ phalakaṁ",
  "atk-s0513a11:1314_7": "katvā tassa piṭṭhicchāyāya jīvikaṁ kappeyya’’nti. So tathārūpaṁ purisaṁ pariyesamāno",
  "atk-s0513a11:1314_8": "bhīmasenassa nāmekassa tantavāyassa tantavītaṭṭhānaṁ gantvā tena saddhiṁ paṭisanthāraṁ",
  "atk-s0513a11:1314_9": "katvā ‘‘samma, tvaṁ kinnāmosī’’ti pucchi. ‘‘Ahaṁ bhīmaseno nāmā’’ti? ‘‘Kiṁ pana tvaṁ",
  "atk-s0513a11:1314_10": "evaṁ abhirūpo upadhisampanno hutvā imaṁ lāmakakammaṁ karosī’’ti? ‘‘Jīvituṁ asakkonto’’ti.",
  "atk-s0513a11:1314_11": "‘‘Samma, mā etaṁ kammaṁ kari, sakalajambudīpe mayā sadiso dhanuggaho nāma natthi.",
  "atk-s0513a11:1314_12": "Sace panāhaṁ kañci rājānaṁ passeyyaṁ, so maṁ ‘evaṁrasso ayaṁ kiṁ amhākaṁ kammaṁ karissatī’ti",
  "atk-s0513a11:1314_13": "kopeyya, tvaṁ rājānaṁ disvā ‘ahaṁ dhanuggaho’ti vakkhasi. Rājā te paribbayaṁ datvā",
  "atk-s0513a11:1314_14": "vuttiṁ nibaddhaṁ dassati. Ahaṁ te uppannakammaṁ karonto tava piṭṭhicchāyāya jīvissāmi.",
  "atk-s0513a11:1314_15": "Evaṁ ubhopi sukhitā bhavissāma. Karohi mama vacana’’nti āha. So ‘‘sādhū’’ti sampaṭicchi.",
  "atk-s0513a11:1315_0": "Atha naṁ ādāya bārāṇasiṁ gantvā sayaṁ cūḷūpaṭṭhāko hutvā taṁ purato katvā rājadvāre",
  "atk-s0513a11:1315_1": "ṭhatvā rañño ārocāpesi. ‘‘Āgacchantū’’ti vutte ubhopi pavisitvā rājānaṁ vanditvā",
  "atk-s0513a11:1315_2": "aṭṭhaṁsu. ‘‘Kiṁkāraṇā āgatatthā’’ti ca vutte bhīmaseno āha – ‘‘ahaṁ dhanuggaho, mayā",
  "atk-s0513a11:1315_3": "sadiso sakalajambudīpe dhanuggaho natthī’’ti. ‘‘Kiṁ pana labhanto maṁ upaṭṭhahissasī’’ti?",
  "atk-s0513a11:1315_4": "‘‘Aḍḍhamāse sahassaṁ labhanto upaṭṭhahissāmi, devā’’ti. ‘‘Ayaṁ te puriso kiṁ hotī’’ti?",
  "atk-s0513a11:1315_5": "‘‘Cūḷūpaṭṭhāko, devā’’ti. ‘‘Sādhu upaṭṭhahā’’ti. Tato paṭṭhāya bhīmaseno rājānaṁ",
  "atk-s0513a11:1315_6": "upaṭṭhahati. Uppannakiccaṁ panassa bodhisattova nittharati.",
  "atk-s0513a11:1316_0": "Tena kho pana samayena kāsiraṭṭhe ekasmiṁ araññe bahūnaṁ manussānaṁ sañcaraṇamaggaṁ",
  "atk-s0513a11:1316_1": "byaggho chaḍḍāpeti, bahū manusse gahetvā gahetvā khādati. Taṁ pavattiṁ rañño ārocesuṁ.",
  "atk-s0513a11:1316_2": "Rājā bhīmasenaṁ pakkosāpetvā ‘‘sakkhissasi, tāta, naṁ byagghaṁ gaṇhitu’’nti āha.",
  "atk-s0513a11:1316_3": "‘‘Deva, kiṁ dhanuggaho nāmāhaṁ , yadi byagghaṁ gahetuṁ na sakkomī’’ti. Rājā tassa",
  "atk-s0513a11:1316_4": "paribbayaṁ datvā uyyojesi. So gharaṁ gantvā bodhisattassa kathesi. Bodhisatto ‘‘sādhu,",
  "atk-s0513a11:1316_5": "samma, gacchā’’ti āha. ‘‘Tvaṁ pana na gamissasī’’ti? ‘‘Āma na gamissāmi, upāyaṁ pana",
  "atk-s0513a11:1316_6": "te ācikkhissāmī’’ti. ‘‘Ācikkha, sammā’’ti. Tvaṁ byagghassa vasanaṭṭhānaṁ sahasā ekakova",
  "atk-s0513a11:1316_7": "mā agamāsi, janapadamanusse pana sannipātetvā ekaṁ vā dve vā dhanusahassāni gāhāpetvā",
  "atk-s0513a11:1316_8": "tattha gantvā byagghassa uṭṭhitabhāvaṁ ñatvā palāyitvā ekaṁ gumbaṁ pavisitvā urena",
  "atk-s0513a11:1316_9": "nipajjeyyāsi, jānapadāva byagghaṁ pothetvā gaṇhissanti, tehi byagghe gahite tvaṁ",
  "atk-s0513a11:1316_10": "dantehi ekaṁ valliṁ chinditvā koṭiyaṁ gahetvā matabyagghassa santikaṁ gantvā ‘‘bho,",
  "atk-s0513a11:1316_11": "kenesa, byaggho mārito, ahaṁ imaṁ byagghaṁ goṇaṁ viya valliyā bandhitvā rañño santikaṁ",
  "atk-s0513a11:1316_12": "nessāmī’ti valliatthāya gumbaṁ paviṭṭho, mayā valliyā anābhatāya eva kenesa mārito’’ti",
  "atk-s0513a11:1316_13": "katheyyāsi. Atha te jānapadā bhītatasitā ‘‘sāmi, mā rañño ācikkhī’’ti bahuṁ dhanaṁ",
  "atk-s0513a11:1316_14": "dassanti, byaggho tayā gahito bhavissati, raññopi santikā bahuṁ dhanaṁ labhissasīti.",
  "atk-s0513a11:1316_15": "So ‘‘sādhū’’ti sampaṭicchitvā bodhisattena kathitaniyāmeneva byagghaṁ gahetvā araññaṁ",
  "atk-s0513a11:1316_16": "khemaṁ katvā mahājanaparivuto bārāṇasiṁ āgantvā rājānaṁ disvā ‘‘gahito me, deva,",
  "atk-s0513a11:1316_17": "byaggho, araññaṁ khemaṁ kata’’nti āha. Rājā tuṭṭho bahuṁ dhanaṁ adāsi. Punekadivasaṁ",
  "atk-s0513a11:1316_18": "‘‘ekamaggaṁ mahiṁso chaḍḍāpetī’’ti ārocesuṁ, rājā tatheva bhīmasenaṁ pesesi. Sopi",
  "atk-s0513a11:1316_19": "bodhisattena dinnanayena byagghaṁ viya tampi gahetvā āgañchi, rājā puna bahuṁ dhanaṁ",
  "atk-s0513a11:1316_20": "adāsi, mahantaṁ issariyaṁ jātaṁ. So issariyamadamatto bodhisattaṁ avamaññaṁ katvā",
  "atk-s0513a11:1316_21": "tassa vacanaṁ na gaṇhāti, ‘‘nāhaṁ taṁ nissāya jīvāmi, kiṁ tvaññeva puriso’’tiādīni",
  "atk-s0513a11:1316_22": "pharusavacanāni vadati.",
  "atk-s0513a11:1317_0": "Atha katipāhaccayena eko sāmantarājā āgantvā bārāṇasiṁ uparundhitvā ‘‘rajjaṁ vā detu,",
  "atk-s0513a11:1317_1": "yuddhaṁ vā’’ti rañño sāsanaṁ pesesi. Rājā ‘‘yujjhāhī’’ti bhīmasenaṁ pesesi. So sabbasannāhasannaddho",
  "atk-s0513a11:1317_2": "rājavesaṁ gahetvā susannaddhassa vāraṇassa piṭṭhe nisīdi. Bodhisattopi tassa maraṇabhayena",
  "atk-s0513a11:1317_3": "sabbasannāhasannaddho bhīmasenasseva pacchimāsane nisīdi. Vāraṇo mahājanaparivuto",
  "atk-s0513a11:1317_4": "nagaradvārena nikkhamitvā saṅgāmasīsaṁ pāpuṇi. Bhīmaseno yuddhabherisaddaṁ sutvāva",
  "atk-s0513a11:1317_5": "kampituṁ āraddho. Bodhisatto ‘‘idānesa hatthipiṭṭhito patitvā marissatī’’ti hatthikkhandhato",
  "atk-s0513a11:1317_6": "apatanatthaṁ bhīmasenaṁ yottena parikkhipitvā gaṇhi, bhīmaseno sampahāraṭṭhānaṁ disvā",
  "atk-s0513a11:1317_7": "maraṇabhayatajjito sarīravaḷañjena hatthipiṭṭhiṁ dūsesi. Bodhisatto ‘‘na kho te bhīmasena",
  "atk-s0513a11:1317_8": "purimena pacchimaṁ sameti, tvaṁ pubbe saṅgāmayodho viya ahosi, idāni hatthipiṭṭhiṁ",
  "atk-s0513a11:1317_9": "dūsesī’’ti vatvā imaṁ gāthamāha –",
  "atk-s0513a11:1318": "80.",
  "atk-s0513a11:1319": " ‘‘Yaṁ te pavikatthitaṁ pure, atha te pūtisarā sajanti pacchā;",
  "atk-s0513a11:1320": "Ubhayaṁ na sameti bhīmasena, yuddhakathā ca idañca te vihañña’’nti.",
  "atk-s0513a11:1321_0": "Tattha yaṁ te pavikatthitaṁ pureti yaṁ tayā pubbe ‘‘kiṁ tvaṁyeva puriso, nāhaṁ puriso,",
  "atk-s0513a11:1321_1": "ahampi saṅgāmayodho’’ti vikatthitaṁ vambhanavacanaṁ vuttaṁ, idaṁ tāva ekaṁ. Atha",
  "atk-s0513a11:1321_2": "te pūtisarā sajanti pacchāti atha te ime pūtibhāvena saraṇabhāvena ca ‘‘pūtisarā’’ti",
  "atk-s0513a11:1321_3": "laddhanāmā sarīravaḷañjadhārā sajanti vaḷañjanti paggharanti. Pacchāti tato pure",
  "atk-s0513a11:1321_4": "vikatthitato aparabhāge, idāni imasmiṁ saṅgāmasīseti attho. Ubhayaṁ na sameti bhīmasenāti",
  "atk-s0513a11:1321_5": "idaṁ bhīmasena ubhayaṁ na sameti. Kataraṁ? Yuddhakathā ca idañca te vihaññanti, yā",
  "atk-s0513a11:1321_6": "ca pure kathitā yuddhakathā, yañca te idāni vihaññaṁ kilamatho hatthipiṭṭhidūsanākārappatto vighātoti attho.",
  "atk-s0513a11:1322_0": "Evaṁ bodhisatto taṁ garahitvā ‘‘mā bhāyi, samma, kasmā mayi ṭhite vihaññasī’’ti bhīmasenaṁ",
  "atk-s0513a11:1322_1": "hatthipiṭṭhito otāretvā ‘‘nhāyitvā gehameva gacchā’’ti uyyojetvā ‘‘ajja mayā pākaṭena",
  "atk-s0513a11:1322_2": "bhavituṁ vaṭṭatī’’ti saṅgāmaṁ pavisitvā unnaditvā balakoṭṭhakaṁ bhinditvā sapattarājānaṁ",
  "atk-s0513a11:1322_3": "jīvaggāhaṁ gāhāpetvā bārāṇasirañño santikaṁ agamāsi. Rājā tuṭṭho bodhisattassa mahantaṁ",
  "atk-s0513a11:1322_4": "yasaṁ adāsi. Tato paṭṭhāya ‘‘cūḷadhanuggahapaṇḍito’’ti sakalajambudīpe pākaṭo ahosi.",
  "atk-s0513a11:1322_5": "So bhīmasenassa paribbayaṁ datvā sakaṭṭhānameva pesetvā dānādīni puññāni katvā yathākammaṁ gato.",
  "atk-s0513a11:1323_0": "Satthā ‘‘na, bhikkhave, idānevesa bhikkhu vikattheti, pubbepi vikatthiyevā’’ti vatvā",
  "atk-s0513a11:1323_1": "imaṁ dhammadesanaṁ āharitvā anusandhiṁ ghaṭetvā jātakaṁ samodhānesi – ‘‘tadā bhīmaseno",
  "atk-s0513a11:1323_2": "vikatthitabhikkhu ahosi, cūḷadhanuggahapaṇḍito pana ahameva ahosi’’nti.",
  "atk-s0513a11:1324": "Bhīmasenajātakavaṇṇanā dasamā.",
  "atk-s0513a11:1325": "Varuṇavaggo aṭṭhamo.",
  "atk-s0513a11:1326": "Tassuddānaṁ –",
  "atk-s0513a11:1327": "Varuṇaṁ sīlavanāgaṁ, saccaṁkira rukkhadhammaṁ;",
  "atk-s0513a11:1328": "Maccharājā asaṅkiyaṁ, mahāsupinaillisaṁ;",
  "atk-s0513a11:1329": "Kharassaraṁ bhīmasenanti.",
  "atk-s0513a11:1330": "9. Apāyimhavaggo",
  "atk-s0513a11:1332": " [81] 1. Surāpānajātakavaṇṇanā",
  "atk-s0513a11:1333_0": "Apāyimhaanaccimhāti idaṁ satthā kosambiṁ upanissāya ghositārāme viharanto sāgatattheraṁ",
  "atk-s0513a11:1333_1": "ārabbha kathesi. Bhagavati hi sāvatthiyaṁ vassaṁ vasitvā cārikāgamanena bhaddavatikaṁ",
  "atk-s0513a11:1333_2": "nāma nigamaṁ sampatte gopālakā pasupālakā kassakā pathāvino ca satthāraṁ disvā vanditvā",
  "atk-s0513a11:1333_3": "‘‘mā, bhante, bhagavā ambatitthaṁ agamāsi, ambatitthe jaṭilassa assame ambatitthako",
  "atk-s0513a11:1333_4": "nāma nāgo āsīviso ghoraviso, so bhagavantaṁ viheṭheyyā’’ti vārayiṁsu. Bhagavāpi tesaṁ",
  "atk-s0513a11:1333_5": "kathaṁ asuṇanto viya tesu yāvatatiyaṁ vārayamānesupi agamāsiyeva.",
  "atk-s0513a11:1334_0": "Tatra sudaṁ bhagavā bhaddavatikāya avidūre aññatarasmiṁ vanasaṇḍe viharati. Tena",
  "atk-s0513a11:1334_1": "kho pana samayena buddhūpaṭṭhāko sāgato nāma thero pothujjanikāya iddhiyā samannāgato",
  "atk-s0513a11:1334_2": "taṁ assamaṁ upasaṅkamitvā tassa nāgarājassa vasanaṭṭhāne tiṇasanthārakaṁ paññāpetvā",
  "atk-s0513a11:1334_3": "pallaṅkena nisīdi. Nāgo makkhaṁ asahamāno dhūmāyi, theropi dhūmāyi. Nāgo pajjali,",
  "atk-s0513a11:1334_4": "theropi pajjali. Nāgassa tejo theraṁ na bādhati, therassa tejo nāgaṁ bādhati. Evaṁ",
  "atk-s0513a11:1334_5": "so khaṇena taṁ nāgarājānaṁ dametvā saraṇesu ca sīlesu ca patiṭṭhāpetvā satthu santikaṁ agamāsi.",
  "atk-s0513a11:1335_0": "Satthā bhaddavatikāyaṁ yathābhirantaṁ viharitvā kosambiṁ agamāsi. Sāgatattherena",
  "atk-s0513a11:1335_1": "nāgassa damitabhāvo sakalajanapadaṁ patthari. Kosambinagaravāsino satthu paccuggamanaṁ",
  "atk-s0513a11:1335_2": "katvā satthāraṁ vanditvā sāgatattherassa santikaṁ gantvā vanditvā ekamantaṁ ṭhitā",
  "atk-s0513a11:1335_3": "evamāhaṁsu ‘‘bhante, yaṁ tumhākaṁ dullabhaṁ, taṁ vadeyyātha, tadeva mayaṁ paṭiyādessāmā’’ti.",
  "atk-s0513a11:1335_4": "Thero tuṇhī ahosi. Chabbaggiyā panāhaṁsu ‘‘āvuso, pabbajitānaṁ nāma kāpotikā surā",
  "atk-s0513a11:1335_5": "dullabhā ceva manāpā ca. Sace tumhe therassa pasannā, kāpotikaṁ suraṁ paṭiyādethā’’ti.",
  "atk-s0513a11:1335_6": "Te ‘‘sādhū’’ti sampaṭicchitvā satthāraṁ svātanāya nimantetvā nagaraṁ pavisitvā attano",
  "atk-s0513a11:1335_7": "attano gehe ‘‘therassa dassāmā’’ti kāpotikaṁ suraṁ pasannaṁ paṭiyādetvā theraṁ nimantetvā",
  "atk-s0513a11:1335_8": "ghare ghare pasannaṁ suraṁ adaṁsu. Thero pivitvā surāmadamatto nagarato nikkhamanto",
  "atk-s0513a11:1335_9": "dvārantare patitvā vilapamāno nipajji.",
  "atk-s0513a11:1336_0": "Satthā katabhattakicco nagarā nikkhamanto theraṁ tenākārena nipannaṁ disvā ‘‘gaṇhatha,",
  "atk-s0513a11:1336_1": "bhikkhave, sāgata’’nti gāhāpetvā ārāmaṁ agamāsi . Bhikkhū therassa sīsaṁ tathāgatassa",
  "atk-s0513a11:1336_2": "pādamūle katvā taṁ nipajjāpesuṁ, so parivattitvā pāde tathāgatābhimukhe katvā nipajji.",
  "atk-s0513a11:1336_3": "Satthā bhikkhū paṭipucchi ‘‘kiṁ nu kho, bhikkhave, yaṁ pubbe sāgatassa mayi gāravaṁ,",
  "atk-s0513a11:1336_4": "taṁ idāni atthī’’ti? ‘‘Natthi, bhante’’ti. ‘‘Bhikkhave, ambatitthakaṁ nāgarājānaṁ",
  "atk-s0513a11:1336_5": "ko damesī’’ti. ‘‘Sāgato, bhante’’ti. ‘‘Kiṁ panetarahi, bhikkhave, sāgato udakadeḍḍūbhakampi",
  "atk-s0513a11:1336_6": "dametuṁ sakkuṇeyyā’’ti. ‘‘No hetaṁ, bhante’’. ‘‘Api nu kho, bhikkhave, evarūpaṁ pātuṁ",
  "atk-s0513a11:1336_7": "yuttaṁ, yaṁ pivitvā evaṁvisaññī hotī’’ti. ‘‘Ayuttaṁ, bhante’’ti. Atha kho bhagavā",
  "atk-s0513a11:1336_8": "theraṁ garahitvā bhikkhū āmantetvā ‘‘surāmerayapāne pācittiya’’nti (pāci. 327) sikkhāpadaṁ",
  "atk-s0513a11:1336_9": "paññāpetvā uṭṭhāyāsanā gandhakuṭiṁ pāvisi.",
  "atk-s0513a11:1337_0": "Dhammasabhāyaṁ sannipatitā bhikkhū surāpānassa avaṇṇaṁ kathayiṁsu ‘‘yāva mahādosañcetaṁ,",
  "atk-s0513a11:1337_1": "āvuso, surāpānaṁ nāma, tāva paññāsampannaṁ nāma iddhimantaṁ sāgataṁ yathā satthu",
  "atk-s0513a11:1337_2": "guṇamattampi na jānāti, tathā akāsī’’ti. Satthā āgantvā ‘‘kāya nuttha, bhikkhave,",
  "atk-s0513a11:1337_3": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a11:1337_4": "idāneva suraṁ pivitvā pabbajitā visaññino honti, pubbepi ahesuṁyevā’’ti vatvā atītaṁ āhari.",
  "atk-s0513a11:1338_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe udiccabrāhmaṇakule",
  "atk-s0513a11:1338_1": "nibbattitvā vayappatto isipabbajjaṁ pabbajitvā abhiññā ca samāpattiyo ca uppādetvā",
  "atk-s0513a11:1338_2": "jhānakīḷaṁ kīḷanto himavantappadese vasati pañcahi antevāsikasatehi parivuto. Atha",
  "atk-s0513a11:1338_3": "naṁ vassānasamaye sampatte antevāsikā āhaṁsu ‘‘ācariya, manussapathaṁ gantvā loṇambilaṁ",
  "atk-s0513a11:1338_4": "sevitvā āgacchāmā’’ti. ‘‘Āvuso, ahaṁ idheva vasissāmi, tumhe pana gantvā sarīraṁ",
  "atk-s0513a11:1338_5": "santappetvā vassaṁ vītināmetvā āgacchathā’’ti. Te ‘‘sādhū’’ti ācariyaṁ vanditvā bārāṇasiṁ",
  "atk-s0513a11:1338_6": "gantvā rājuyyāne vasitvā punadivase bahidvāragāmeyeva bhikkhāya caritvā suhitā hutvā",
  "atk-s0513a11:1338_7": "punadivase nagaraṁ pavisiṁsu. Manussā sampiyāyamānā bhikkhaṁ adaṁsu. Katipāhaccayena",
  "atk-s0513a11:1338_8": "ca raññopi ārocesuṁ ‘‘deva, himavantato pañcasatā isayo āgantvā uyyāne vasanti ghoratapā",
  "atk-s0513a11:1338_9": "paramadhitindriyā sīlavanto’’ti. Rājā tesaṁ guṇe sutvā uyyānaṁ gantvā vanditvā katapaṭisanthāro",
  "atk-s0513a11:1338_10": "vassānaṁ catumāsaṁ tattheva vasanatthāya paṭiññaṁ gahetvā nimantesi, te tato paṭṭhāya",
  "atk-s0513a11:1338_11": "rājageheyeva bhuñjitvā uyyāne vasanti.",
  "atk-s0513a11:1339_0": "Athekadivasaṁ nagare surānakkhattaṁ nāma ahosi. Rājā ‘‘pabbajitānaṁ surā dullabhā’’ti",
  "atk-s0513a11:1339_1": "bahuṁ uttamasuraṁ dāpesi. Tāpasā suraṁ pivitvā uyyānaṁ gantvā surāmadamattā hutvā",
  "atk-s0513a11:1339_2": "ekacce uṭṭhāya nacciṁsu, ekacce gāyiṁsu, naccitvā gāyitvā khārikādīni avattharitvā",
  "atk-s0513a11:1339_3": "niddāyitvā surāmade chinne pabujjhitvā taṁ attano vippakāraṁ disvā ‘‘na amhehi pabbajitasāruppaṁ",
  "atk-s0513a11:1339_4": "kata’’nti roditvā paridevitvā ‘‘mayaṁ ācariyena vinābhūtattā evarūpaṁ pāpakammaṁ",
  "atk-s0513a11:1339_5": "karimhā’’ti taṅkhaṇaññeva uyyānaṁ pahāya himavantaṁ gantvā paṭisāmitaparikkhārā ācariyaṁ",
  "atk-s0513a11:1339_6": "vanditvā nisīditvā ‘‘kiṁ nu kho, tātā, manussapathe bhikkhāya akilamamānā sukhaṁ",
  "atk-s0513a11:1339_7": "vasittha, samaggavāsañca pana vasitthā’’ti pucchitā ‘‘ācariya, sukhaṁ vasimha, apica",
  "atk-s0513a11:1339_8": "kho pana mayaṁ apātabbayuttakaṁ pivitvā visaññībhūtā satiṁ paccupaṭṭhāpetuṁ asakkontā",
  "atk-s0513a11:1339_9": "naccimha ceva gāyimha cā’’ti etamatthaṁ ārocentā imaṁ gāthaṁ samuṭṭhāpetvā āhaṁsu –",
  "atk-s0513a11:1340": "81.",
  "atk-s0513a11:1341": " ‘‘Apāyimha anaccimha, agāyimha rudimha ca;",
  "atk-s0513a11:1342": "Visaññīkaraṇiṁ pitvā, diṭṭhā nāhumha vānarā’’ti.",
  "atk-s0513a11:1343_0": "Tattha apāyimhāti suraṁ pivimha. Anaccimhāti taṁ pivitvā hatthapāde lāḷentā naccimha.",
  "atk-s0513a11:1343_1": "Agāyimhāti mukhaṁ vivaritvā āyatakena sarena gāyimha. Rudimha cāti puna vippaṭisārino",
  "atk-s0513a11:1343_2": "‘‘evarūpaṁ nāma amhehi kata’’nti rodimha ca. Visaññīkaraṇiṁ pitvā, diṭṭhā nāhumha",
  "atk-s0513a11:1343_3": "vānarāti evarūpaṁ saññāvināsanato visaññīkaraṇiṁ suraṁ pivitvā ‘‘etadeva sādhu, yaṁ",
  "atk-s0513a11:1343_4": "vānarā nāhumhā’’ti. Evaṁ te attano aguṇaṁ kathesuṁ.",
  "atk-s0513a11:1344": "Bodhisatto ‘‘garusaṁvāsarahitānaṁ nāma evarūpaṁ hotiyevā’’ti te tāpase garahitvā ‘‘puna evarūpaṁ mākaritthā’’ti tesaṁ ovādaṁ datvā aparihīnajjhāno brahmalokaparāyaṇo ahosi.",
  "atk-s0513a11:1345_0": "Satthā imaṁ dhammadesanaṁ āharitvā jātakaṁ samodhānesi. Ito paṭṭhāya hi ‘‘anusandhiṁ",
  "atk-s0513a11:1345_1": "ghaṭetvā’’ti idampi na vakkhāma. Tadā isigaṇo buddhaparisā ahosi, gaṇasatthā pana ahameva ahosinti.",
  "atk-s0513a11:1346": "Surāpānajātakavaṇṇanā paṭhamā.",
  "atk-s0513a11:1348": " [82] 2. Mittavindakajātakavaṇṇanā",
  "atk-s0513a11:1349_0": "Atikkammaramaṇakanti idaṁ satthā jetavane viharanto ekaṁ dubbacabhikkhuṁ ārabbha",
  "atk-s0513a11:1349_1": "kathesi. Imassa pana jātakassa kassapasammāsambuddhakālikaṁ vatthu, taṁ dasakanipāte",
  "atk-s0513a11:1349_2": "mahāmittavindakajātake (jā. 1.1.82; 1.5.100 ādayo) āvi bhavissati. Tadā pana bodhisatto imaṁ gāthamāha –",
  "atk-s0513a11:1350": "82.",
  "atk-s0513a11:1351": " ‘‘Atikkamma ramaṇakaṁ, sadāmattañca dūbhakaṁ;",
  "atk-s0513a11:1352": "Svāsi pāsāṇamāsīno, yasmā jīvaṁ na mokkhasī’’ti.",
  "atk-s0513a11:1353_0": "Tattha ramaṇakanti tasmiṁ kāle phalikassa nāmaṁ, phalikapāsādañca atikkantosīti dīpeti.",
  "atk-s0513a11:1353_1": "Sadāmattañcāti rajatassa nāmaṁ, rajatapāsādañca atikkantosīti dīpeti. Dūbhakanti",
  "atk-s0513a11:1353_2": "maṇino nāmaṁ, maṇipāsādañca atikkantosīti dīpeti. Svāsīti so asi tvaṁ. Pāsāṇamāsīnoti",
  "atk-s0513a11:1353_3": "khuracakkaṁ nāma pāsāṇamayaṁ vā hoti rajatamayaṁ vā maṇimayaṁ vā, taṁ pana pāsāṇamayameva.",
  "atk-s0513a11:1353_4": "So ca tena āsīno atiniviṭṭho ajjhotthaṭo. Tasmā pāsāṇena āsīnattā ‘‘pāsāṇāsīno’’ti",
  "atk-s0513a11:1353_5": "vattabbe byañjanasandhivasena makāraṁ ādāya ‘‘pāsāṇamāsīno’’ti vuttaṁ. Pāsāṇaṁ vā",
  "atk-s0513a11:1353_6": "āsīno, taṁ khuracakkaṁ āsajja pāpuṇitvā ṭhitoti attho. Yasmā jīvaṁ na mokkhasīti",
  "atk-s0513a11:1353_7": "yasmā khuracakkā yāva te pāpaṁ na khīyati, tāva jīvantoyeva na muccissasi, taṁ āsīnosīti.",
  "atk-s0513a11:1354": "Imaṁ gāthaṁ vatvā bodhisatto attano vasanaṭṭhānaṁyeva gato. Mittavindakopi khuracakkaṁ ukkhipitvā mahādukkhaṁ anubhavamāno pāpakamme parikkhīṇe yathākammaṁ gato.",
  "atk-s0513a11:1355": "Satthā imaṁ dhammadesanaṁ āharitvā jātakaṁ samodhānesi – ‘‘tadā mittavindako dubbacabhikkhu ahosi, devarājā pana ahameva ahosi’’nti.",
  "atk-s0513a11:1356": "Mittavindakajātakavaṇṇanā dutiyā.",
  "atk-s0513a11:1358": " [83] 3. Kāḷakaṇṇijātakavaṇṇanā",
  "atk-s0513a11:1359_0": "Mittohave sattapadena hotīti idaṁ satthā jetavane viharanto ekaṁ anāthapiṇḍikassa",
  "atk-s0513a11:1359_1": "mittaṁ ārabbha kathesi. So kira anāthapiṇḍikena saddhiṁ sahapaṁsukīḷiko ekācariyasseva",
  "atk-s0513a11:1359_2": "santike uggahitasippo nāmena kāḷakaṇṇī nāma. So gacchante kāle duggato hutvā jīvituṁ",
  "atk-s0513a11:1359_3": "asakkonto seṭṭhissa santikaṁ agamāsi. So taṁ samassāsetvā paribbayaṁ datvā attano",
  "atk-s0513a11:1359_4": "kuṭumbaṁ paṭicchāpesi. So seṭṭhino upakārako hutvā sabbakiccāni karoti. Taṁ seṭṭhissa",
  "atk-s0513a11:1359_5": "santikaṁ āgatakāle ‘‘tiṭṭha, kāḷakaṇṇi, nisīda, kāḷakaṇṇi, bhuñja kāḷakaṇṇī’’ti vadanti.",
  "atk-s0513a11:1359_6": "Athekadivasaṁ seṭṭhino mittāmaccā seṭṭhiṁ upasaṅkamitvā evamāhaṁsu ‘‘mahāseṭṭhi,",
  "atk-s0513a11:1359_7": "mā etaṁ tava santike kari, ‘tiṭṭha, kāḷakaṇṇi, nisīda kāḷakaṇṇi, bhuñja kāḷakaṇṇī’ti",
  "atk-s0513a11:1359_8": "hi iminā saddena yakkhopi palāyeyya, na cesa tayā samāno, duggato durūpeto, kiṁ te",
  "atk-s0513a11:1359_9": "iminā’’ti. Anāthapiṇḍiko ‘‘nāmaṁ nāma vohāramattaṁ, na taṁ paṇḍitā pamāṇaṁ karonti,",
  "atk-s0513a11:1359_10": "sutamaṅgalikena nāma bhavituṁ na vaṭṭati, na sakkā mayā nāmamattaṁ nissāya sahapaṁsukīḷikaṁ",
  "atk-s0513a11:1359_11": "sahāyaṁ pariccajitu’’nti tesaṁ vacanaṁ anādāya ekadivasaṁ attano bhogagāmaṁ gacchanto",
  "atk-s0513a11:1359_12": "taṁ geharakkhakaṁ katvā agamāsi.",
  "atk-s0513a11:1360_0": "Corā ‘‘seṭṭhi kira bhogagāmaṁ gato, gehamassa vilumpissāmā’’ti nānāvudhahatthā rattibhāge",
  "atk-s0513a11:1360_1": "āgantvā gehaṁ parivāresuṁ. Itaropi corānaññeva āgamanaṁ āsaṅkamāno aniddāyantova",
  "atk-s0513a11:1360_2": "nisīdi. So corānaṁ āgatabhāvaṁ ñatvā manusse pabodhetuṁ ‘‘tvaṁ saṅkhaṁ dhama, tvaṁ",
  "atk-s0513a11:1360_3": "mudiṅgaṁ vādehī’’ti mahāsamajjaṁ karonto viya sakalanivesanaṁ ekasaddaṁ kāresi. Corā",
  "atk-s0513a11:1360_4": "‘‘suññaṁ gehanti dussutaṁ amhehi, attheva idha mahāseṭṭhī’’ti pāsāṇamuggarādīni tattheva",
  "atk-s0513a11:1360_5": "chaḍḍetvā palāyiṁsu.",
  "atk-s0513a11:1361_0": "Punadivase manussā tattha tattha chaḍḍite pāsāṇamuggarādayo disvā saṁvegappattā hutvā",
  "atk-s0513a11:1361_1": "‘‘sace ajja evarūpo buddhisampanno gharavicārako nābhavissa, corehi yathāruciyā pavisitvā",
  "atk-s0513a11:1361_2": "sabbaṁ gehaṁ viluttaṁ assa, imaṁ daḷhamittaṁ nissāya seṭṭhino vuḍḍhi jātā’’ti taṁ",
  "atk-s0513a11:1361_3": "pasaṁsitvā seṭṭhissa bhogagāmato āgatakāle sabbaṁ taṁ pavattiṁ ārocayiṁsu. Atha ne",
  "atk-s0513a11:1361_4": "seṭṭhi avoca ‘‘tumhe evarūpaṁ mama geharakkhakaṁ mittaṁ nikkaḍḍhāpetha, sacāyaṁ tumhākaṁ",
  "atk-s0513a11:1361_5": "vacanena mayā nikkaḍḍhito assa, ajja me kuṭumbaṁ kiñci nābhavissa, nāmaṁ nāma appamāṇaṁ,",
  "atk-s0513a11:1361_6": "hitacittameva pamāṇa’’nti tassa uttaritaraṁ paribbayaṁ datvā ‘‘atthi dāni me idaṁ",
  "atk-s0513a11:1361_7": "kathāpābhata’’nti satthu santikaṁ gantvā ādito paṭṭhāya sabbaṁ taṁ pavattiṁ ārocesi.",
  "atk-s0513a11:1361_8": "Satthā ‘‘na kho, gahapati, idāneva kāḷakaṇṇimitto attano mittassa ghare kuṭumbaṁ",
  "atk-s0513a11:1361_9": "rakkhati, pubbepi rakkhiyevā’’ti vatvā tena yācito atītaṁ āhari.",
  "atk-s0513a11:1362_0": "Atīte bārāṇasiyaṁ brahmadatte rajjaṁ kārente bodhisatto mahāyaso seṭṭhi ahosi. Tassa",
  "atk-s0513a11:1362_1": "kāḷakaṇṇī nāma mittoti sabbaṁ paccuppannavatthusadisameva. Bodhisatto bhogagāmato",
  "atk-s0513a11:1362_2": "āgato taṁ pavattiṁ sutvā ‘‘sace mayā tumhākaṁ vacanena evarūpo mitto nikkaḍḍhito",
  "atk-s0513a11:1362_3": "assa, ajja me kuṭumbaṁ kiñci nābhavissā’’ti vatvā imaṁ gāthamāha –",
  "atk-s0513a11:1363": "83.",
  "atk-s0513a11:1364": " ‘‘Mitto have sattapadena hoti, sahāyo pana dvādasakena hoti;",
  "atk-s0513a11:1365": "Māsaḍḍhamāsena ca ñāti hoti, tatuttariṁ attasamopi hoti;",
  "atk-s0513a11:1366": "Sohaṁ kathaṁ attasukhassa hetu, cirasanthutaṁ kāḷakaṇṇiṁ jaheyya’’nti.",
  "atk-s0513a11:1367_0": "Tattha haveti nipātamattaṁ. Mettāyatīti mitto, mettaṁ paccupaṭṭhāpeti, sinehaṁ karotīti",
  "atk-s0513a11:1367_1": "attho. So panesa sattapadena hoti, ekato sattapadavītihāragamanamattena hotīti attho.",
  "atk-s0513a11:1367_2": "Sahāyo pana dvādasakena hotīti sabbakiccāni ekato karaṇavasena sabbiriyāpathesu saha",
  "atk-s0513a11:1367_3": "gacchatīti sahāyo. So panesa dvādasakena hoti, dvādasāhaṁ ekato nivāsena hotīti attho.",
  "atk-s0513a11:1367_4": "Māsaḍḍhamāsena cāti māsena vā aḍḍhamāsena vā. Ñāti hotīti ñātisamo hoti. Tatuttarinti",
  "atk-s0513a11:1367_5": "tato uttariṁ ekato vāsena attasamopi hotiyeva. Jaheyyanti ‘‘evarūpaṁ sahāyaṁ kathaṁ",
  "atk-s0513a11:1367_6": "jaheyya’’nti mittassa guṇaṁ kathesi. Tato paṭṭhāya puna koci tassa antare vattā nāma nāhosīti.",
  "atk-s0513a11:1368": "Satthā imaṁ dhammadesanaṁ āharitvā jātakaṁ samodhānesi – ‘‘tadā kāḷakaṇṇī ānando ahosi, bārāṇasiseṭṭhi pana ahameva ahosi’’nti.",
  "atk-s0513a11:1369": "Kāḷakaṇṇijātakavaṇṇanā tatiyā.",
  "atk-s0513a11:1371": " [84] 4. Atthassadvārajātakavaṇṇanā",
  "atk-s0513a11:1372_0": "Ārogyamiccheparamañca lābhanti idaṁ satthā jetavane viharanto ekaṁ atthakusalaṁ kulaputtaṁ",
  "atk-s0513a11:1372_1": "ārabbha kathesi. Sāvatthiyañhi ekassa mahāvibhavassa seṭṭhino putto jātiyā sattavasso",
  "atk-s0513a11:1372_2": "paññavā atthakusalo. So ekadivasaṁ pitaraṁ upasaṅkamitvā atthassa dvārapañhaṁ nāma",
  "atk-s0513a11:1372_3": "pucchi, so taṁ na jānāti. Athassa etadahosi ‘‘ayaṁ pañho atisukhumo, ṭhapetvā sabbaññubuddhaṁ",
  "atk-s0513a11:1372_4": "añño upari bhavaggena, heṭṭhā ca avīcinā paricchinne lokasannivāse etaṁ pañhaṁ kathetuṁ",
  "atk-s0513a11:1372_5": "samattho nāma natthī’’ti. So puttamādāya bahuṁ mālāgandhavilepanaṁ gāhāpetvā jetavanaṁ",
  "atk-s0513a11:1372_6": "gantvā satthāraṁ pūjetvā vanditvā ekamantaṁ nisinno bhagavantaṁ etadavoca ‘‘ayaṁ,",
  "atk-s0513a11:1372_7": "bhante, dārako paññavā atthakusalo maṁ atthassa dvārapañhaṁ nāma pucchi, ahaṁ taṁ",
  "atk-s0513a11:1372_8": "pañhaṁ ajānanto tumhākaṁ santikaṁ āgato, sādhu me, bhante, bhagavā taṁ pañhaṁ kathetū’’ti.",
  "atk-s0513a11:1372_9": "Satthā ‘‘pubbepāhaṁ, upāsaka, iminā kumārakenetaṁ pañhaṁ puṭṭho, mayā cassa kathito,",
  "atk-s0513a11:1372_10": "tadā naṁ esa jānāti, idāni pana bhavasaṅkhepagatattā na sallakkhetī’’ti vatvā tena",
  "atk-s0513a11:1372_11": "yācito atītaṁ āhari.",
  "atk-s0513a11:1373_0": "Atīte bārāṇasiyaṁ brahmadatte rajjaṁ kārente bodhisatto mahāvibhavo seṭṭhi ahosi.",
  "atk-s0513a11:1373_1": "Athassa putto sattavassiko jātiyā paññavā atthakusalo. So ekadivasaṁ pitaraṁ upasaṅkamitvā",
  "atk-s0513a11:1373_2": "‘‘tāta, atthassa dvāraṁ nāma ki’’nti atthassa dvārapañhaṁ pucchi. Athassa pitā taṁ",
  "atk-s0513a11:1373_3": "pañhaṁ kathento imaṁ gāthamāha –",
  "atk-s0513a11:1374": "84.",
  "atk-s0513a11:1375": " ‘‘Ārogyamicche paramañca lābhaṁ, sīlañca vuddhānumataṁ sutañca;",
  "atk-s0513a11:1376": "Dhammānuvattī ca alīnatā ca, atthassa dvārā pamukhā chaḷete’’ti.",
  "atk-s0513a11:1377_0": "Tattha ārogyamicche paramañca lābhanti ca-kāro nipātamattaṁ. Tāta, paṭhamameva ārogyasaṅkhātaṁ",
  "atk-s0513a11:1377_1": "paramaṁ lābhaṁ iccheyyāti imamatthaṁ dīpento evamāha. Tattha ārogyaṁ nāma sarīrassa",
  "atk-s0513a11:1377_2": "ceva cittassa ca arogabhāvo anāturatā. Sarīre hi rogāture neva aladdhaṁ bhogalābhaṁ",
  "atk-s0513a11:1377_3": "uppādetuṁ sakkoti, na laddhaṁ paribhuñjituṁ, anāture pana ubhayampetaṁ sakkoti. Citte",
  "atk-s0513a11:1377_4": "ca kilesāture neva aladdhaṁ jhānādibhedaṁ lābhaṁ uppādetuṁ sakkoti, na laddhaṁ puna",
  "atk-s0513a11:1377_5": "samāpattivasena paribhuñjituṁ. Etasmiṁ anārogye sati aladdhopi lābho na labbhati,",
  "atk-s0513a11:1377_6": "laddhopi niratthako hoti, asati panetasmiṁ aladdhopi lābho labbhati, laddhopi sātthako",
  "atk-s0513a11:1377_7": "hotīti ārogyaṁ paramo lābho nāma. Taṁ sabbapaṭhamaṁ icchitabbaṁ. Idamekaṁ atthassa",
  "atk-s0513a11:1377_8": "dvāranti ayamettha attho. Sīlañcāti ācārasīlaṁ. Iminā lokacārittaṁ dasseti. Vuddhānumatanti",
  "atk-s0513a11:1377_9": "guṇavuddhānaṁ paṇḍitānaṁ anumataṁ. Iminā ñāṇasampannānaṁ garūnaṁ ovādaṁ dasseti.",
  "atk-s0513a11:1377_10": "Sutañcāti kāraṇanissitaṁ sutaṁ. Iminā imasmiṁ loke atthanissitaṁ bāhusaccaṁ dasseti.",
  "atk-s0513a11:1377_11": "Dhammānuvattī cāti tividhassa sucaritadhammassa anuvattanaṁ. Iminā duccaritadhammaṁ",
  "atk-s0513a11:1377_12": "vajjetvā sucaritadhammassa anuvattanabhāvaṁ dasseti. Alīnatā cāti cittassa alīnatā",
  "atk-s0513a11:1377_13": "anīcatā. Iminā cittassa asaṅkocataṁ paṇītabhāvaṁ uttamabhāvaṁ dasseti. Atthassa dvārā",
  "atk-s0513a11:1377_14": "pamukhā chaḷeteti attho nāma vuḍḍhi, tassa vuḍḍhisaṅkhātassa lokiyalokuttarassa atthassa",
  "atk-s0513a11:1377_15": "ete pamukhā uttamā cha dvārā upāyā adhigamamukhānīti.",
  "atk-s0513a11:1378": "Evaṁ bodhisatto puttassa atthassa dvārapañhaṁ kathesi. So tato paṭṭhāya tesu chasu dhammesu vatti. Bodhisattopi dānādīni puññāni katvā yathākammaṁ gato.",
  "atk-s0513a11:1379": "Satthā imaṁ dhammadesanaṁ āharitvā jātakaṁ samodhānesi – ‘‘tadā puttova paccuppannaputto, mahāseṭṭhi pana ahameva ahosi’’nti.",
  "atk-s0513a11:1380": "Atthassadvārajātakavaṇṇanā catutthā.",
  "atk-s0513a11:1382": " [85] 5. Kiṁpakkajātakavaṇṇanā",
  "atk-s0513a11:1383_0": "Āyatiṁ dosaṁ nāññāyāti idaṁ satthā jetavane viharanto ekaṁ ukkaṇṭhitabhikkhuṁ ārabbha",
  "atk-s0513a11:1383_1": "kathesi. Aññataro kira kulaputto buddhasāsane uraṁ datvā pabbajito ekadivasaṁ sāvatthiyaṁ",
  "atk-s0513a11:1383_2": "piṇḍāya caranto ekaṁ alaṅkataitthiṁ disvā ukkaṇṭhi. Atha naṁ ācariyupajjhāyā satthu",
  "atk-s0513a11:1383_3": "santikaṁ ānayiṁsu. Satthā ‘‘saccaṁ kira tvaṁ bhikkhu ukkaṇṭhitosī’’ti pucchitvā ‘‘sacca’’nti",
  "atk-s0513a11:1383_4": "vutte ‘‘pañca kāmaguṇā nāmete bhikkhu paribhogakāle ramaṇīyā. So pana tesaṁ paribhogo",
  "atk-s0513a11:1383_5": "nirayādīsu paṭisandhidāyakattā kiṁpakkaphalaparibhogasadiso hoti. Kiṁpakkaphalaṁ",
  "atk-s0513a11:1383_6": "nāma vaṇṇagandharasasampannaṁ, khāditaṁ pana antāni khaṇḍitvā jīvitakkhayaṁ pāpeti.",
  "atk-s0513a11:1383_7": "Pubbe bahū bālajanā tassa dosaṁ adisvā vaṇṇagandharasesu bajjhitvā taṁ phalaṁ paribhuñjitvā",
  "atk-s0513a11:1383_8": "jīvitakkhayaṁ pāpuṇiṁsū’’ti vatvā tehi yācito atītaṁ āhari.",
  "atk-s0513a11:1384_0": "Atīte bārāṇasiyaṁ brahmadatte rajjaṁ kārente bodhisatto satthavāho hutvā pañcahi",
  "atk-s0513a11:1384_1": "sakaṭasatehi pubbantāparantaṁ gacchanto aṭavimukhaṁ patvā manusse sannipātetvā ‘‘imissā",
  "atk-s0513a11:1384_2": "aṭaviyā visarukkhā nāma atthi, mā kho maṁ anāpucchā pubbe akhāditapubbāni phalāphalāni",
  "atk-s0513a11:1384_3": "khāditthā’’ti ovadi. Manussā aṭaviṁ atikkamitvā aṭavimukhe ekaṁ kiṁpakkarukkhaṁ phalabhāraoṇamitasākhaṁ",
  "atk-s0513a11:1384_4": "addasaṁsu. Tassa khandhasākhāpattaphalāni saṇṭhānavaṇṇarasagandhehi ambasadisāneva.",
  "atk-s0513a11:1384_5": "Tesu ekacce vaṇṇagandharasesu bajjhitvā ambaphalasaññāya phalāni khādiṁsu, ekacce",
  "atk-s0513a11:1384_6": "‘‘satthavāhaṁ pucchitvā khādissāmā’’ti gahetvā aṭṭhaṁsu. Bodhisatto taṁ ṭhānaṁ patvā",
  "atk-s0513a11:1384_7": "ye gahetvā ṭhitā, te phalāni chaḍḍāpetvā, ye khādamānā aṭṭhaṁsu, te vamanaṁ kāretvā",
  "atk-s0513a11:1384_8": "tesaṁ bhesajjaṁ adāsi. Tesu ekacce arogā jātā, paṭhamameva khāditvā ṭhitā pana jīvitakkhayaṁ",
  "atk-s0513a11:1384_9": "pattā. Bodhisattopi icchitaṭṭhānaṁ sotthinā gantvā lābhaṁ labhitvā puna sakaṭṭhānameva",
  "atk-s0513a11:1384_10": "āgantvā dānādīni puññāni katvā yathākammaṁ gato.",
  "atk-s0513a11:1385": "Satthā taṁ vatthuṁ kathetvā abhisambuddho hutvā imaṁ gāthamāha –",
  "atk-s0513a11:1386": "85.",
  "atk-s0513a11:1387": " ‘‘Āyatiṁ dosaṁ nāññāya, yo kāme paṭisevati;",
  "atk-s0513a11:1388": "Vipākante hananti naṁ, kiṁpakkamiva bhakkhita’’nti.",
  "atk-s0513a11:1389_0": "Tattha āyatiṁ dosaṁ nāññāyāti anāgate dosaṁ na aññāya, ajānitvāti attho. Yo kāme",
  "atk-s0513a11:1389_1": "paṭisevatīti yo vatthukāme ca kilesakāme ca paṭisevati. Vipākante hananti nanti te",
  "atk-s0513a11:1389_2": "kāmā taṁ purisaṁ attano vipākasaṅkhāte ante nirayādīsu uppannaṁ nānappakārena dukkhena",
  "atk-s0513a11:1389_3": "saṁyojayamānā hananti. Kathaṁ? Kiṁpakkamiva bhakkhitanti, yathā paribhogakāle vaṇṇagandharasasampattiyā",
  "atk-s0513a11:1389_4": "manāpaṁ kiṁpakkaphalaṁ anāgatadosaṁ adisvā bhakkhitaṁ ante hanati, jīvitakkhayaṁ",
  "atk-s0513a11:1389_5": "pāpeti, evaṁ paribhogakāle manāpāpi kāmā vipākakāle hanantīti desanaṁ yathānusandhiṁ",
  "atk-s0513a11:1389_6": "pāpetvā saccāni pakāsesi, saccapariyosāne ukkaṇṭhitabhikkhu sotāpattiphalaṁ pāpuṇi.",
  "atk-s0513a11:1389_7": "Sesaparisāyapi keci sotāpannā, keci sakadāgāmino, keci anāgāmino, keci arahanto ahesuṁ.",
  "atk-s0513a11:1390": "Satthāpi imaṁ dhammadesanaṁ āharitvā jātakaṁ samodhānesi – ‘‘tadā parisā buddhaparisā ahosi, satthavāho pana ahameva ahosi’’nti.",
  "atk-s0513a11:1391": "Kiṁpakkajātakavaṇṇanā pañcamā.",
  "atk-s0513a11:1393": " [86] 6. Sīlavīmaṁsakajātakavaṇṇanā",
  "atk-s0513a11:1394_0": "Sīlaṁkireva kalyāṇanti idaṁ satthā jetavane viharanto ekaṁ sīlavīmaṁsakaṁ brāhmaṇaṁ",
  "atk-s0513a11:1394_1": "ārabbha kathesi. So kira kosalarājānaṁ nissāya jīvati tisaraṇaṁ gato akhaṇḍapañcasīlo",
  "atk-s0513a11:1394_2": "tiṇṇaṁ vedānaṁ pāragū. Rājā ‘‘ayaṁ sīlavā’’ti tassa atirekasammānaṁ karoti. So cintesi",
  "atk-s0513a11:1394_3": "‘‘ayaṁ rājā mayhaṁ aññehi brāhmaṇehi atirekasammānaṁ karoti, ativiya maṁ garuṁ katvā",
  "atk-s0513a11:1394_4": "passati, kiṁ nu kho esa mama jātigottakulappadesasippasampattiṁ nissāya imaṁ sammānaṁ",
  "atk-s0513a11:1394_5": "karoti, udāhu sīlasampattiṁ, vīmaṁsissāmi tāvā’’ti. So ekadivasaṁ rājūpaṭṭhānaṁ gantvā",
  "atk-s0513a11:1394_6": "gharaṁ āgacchanto ekassa heraññikassa phalakato anāpucchitvā ekaṁ kahāpaṇaṁ gahetvā",
  "atk-s0513a11:1394_7": "agamāsi, heraññiko brāhmaṇe garubhāvena kiñci avatvā nisīdi. Punadivase dve kahāpaṇe",
  "atk-s0513a11:1394_8": "gaṇhi, heraññiko tatheva adhivāsesi. Tatiyadivase kahāpaṇamuṭṭhiṁ aggahesi, atha",
  "atk-s0513a11:1394_9": "naṁ heraññiko ‘‘ajja te tatiyo divaso rājakuṭumbaṁ vilumpantassā’’ti ‘‘rājakuṭumbavilumpakacoro",
  "atk-s0513a11:1394_10": "me gahito’’ti tikkhattuṁ viravi. Atha naṁ manussā ito cito ca āgantvā ‘‘ciraṁdāni",
  "atk-s0513a11:1394_11": "tvaṁ sīlavā viya vicarī’’ti dve tayo pahāre datvā bandhitvā rañño dassesuṁ.",
  "atk-s0513a11:1395_0": "Rājā vippaṭisārī hutvā ‘‘kasmā, brāhmaṇa, evarūpaṁ dussīlakammaṁ karosī’’ti vatvā",
  "atk-s0513a11:1395_1": "‘‘gacchatha, tassa rājāṇaṁ karothā’’ti āha. Brāhmaṇo ‘‘nāhaṁ, mahārāja, coro’’ti",
  "atk-s0513a11:1395_2": "āha. Atha ‘‘kasmā rājakuṭumbikassa phalakato kahāpaṇe gaṇhī’’ti? ‘‘Etaṁ mayā tayi",
  "atk-s0513a11:1395_3": "mama atisammānaṁ karonte ‘kiṁ nu kho rājā mama jātiādīni nissāya atisammānaṁ karoti,",
  "atk-s0513a11:1395_4": "udāhu sīlaṁ nissāyā’ti vīmaṁsanatthāya kataṁ, idāni pana mayā ekaṁsena ñātaṁ. Yathā",
  "atk-s0513a11:1395_5": "sīlameva nissāya tayā mama sammāno kato, na jātiādīni. Tathā hi me idāni rājāṇaṁ",
  "atk-s0513a11:1395_6": "kāresi, svāhaṁ iminā kāraṇena ‘imasmiṁ loke sīlameva uttamaṁ sīlaṁ pamukha’nti sanniṭṭhānaṁ",
  "atk-s0513a11:1395_7": "gato. Imassa panāhaṁ sīlassa anucchavikaṁ karonto gehe ṭhito kilese paribhuñjanto",
  "atk-s0513a11:1395_8": "na sakkhissāmi kātuṁ, ajjeva jetavanaṁ gantvā satthu santike pabbajissāmi, pabbajjaṁ",
  "atk-s0513a11:1395_9": "me detha, devā’’ti vatvā rājānaṁ anujānāpetvā jetavanābhimukho pāyāsi.",
  "atk-s0513a11:1396_0": "Atha naṁ ñātisuhajjabandhavā sannipatitvā nivāretuṁ asakkontā nivattiṁsu. So satthu",
  "atk-s0513a11:1396_1": "santikaṁ gantvā pabbajjaṁ yācitvā pabbajjañca upasampadañca labhitvā avissaṭṭhakammaṭṭhāno",
  "atk-s0513a11:1396_2": "vipassanaṁ vaḍḍhetvā arahattaṁ patvā satthāraṁ upasaṅkamitvā ‘‘bhante, mayhaṁ pabbajjā",
  "atk-s0513a11:1396_3": "matthakaṁ pattā’’ti aññaṁ byākāsi. Tassa taṁ aññabyākaraṇaṁ bhikkhusaṅghe pākaṭaṁ",
  "atk-s0513a11:1396_4": "jātaṁ. Athekadivasaṁ dhammasabhāyaṁ sannipatitā bhikkhū ‘‘āvuso, asuko nāma rañño",
  "atk-s0513a11:1396_5": "upaṭṭhākabrāhmaṇo attano sīlaṁ vīmaṁsitvā rājānaṁ āpucchitvā pabbajitvā arahatte",
  "atk-s0513a11:1396_6": "patiṭṭhito’’ti tassa guṇaṁ kathayamānā nisīdiṁsu. Satthā āgantvā ‘‘kāya nuttha, bhikkhave,",
  "atk-s0513a11:1396_7": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a11:1396_8": "idāni ayameva brāhmaṇo attano sīlaṁ vīmaṁsitvā pabbajitvā attano patiṭṭhaṁ akāsi,",
  "atk-s0513a11:1396_9": "pubbepi paṇḍitā attano sīlaṁ vīmaṁsitvā pabbajitvā attano patiṭṭhaṁ kariṁsū’’ti vatvā",
  "atk-s0513a11:1396_10": "tehi yācito atītaṁ āhari.",
  "atk-s0513a11:1397_0": "Atīte bārāṇasiyaṁ brahmadatte rajjaṁ kārente bodhisatto tassa purohito ahosi dānādhimutto",
  "atk-s0513a11:1397_1": "sīlajjhāsayo akhaṇḍapañcasīlo. Rājā sesabrāhmaṇehi atirekaṁ tassa sammānaṁ karotīti",
  "atk-s0513a11:1397_2": "sabbaṁ purimasadisameva. Bodhisatte pana bandhitvā rañño santikaṁ nīyamāne ahituṇḍikā",
  "atk-s0513a11:1397_3": "antaravīthiyaṁ sappaṁ kīḷāpentā naṅguṭṭhe gaṇhanti, gīvāya gaṇhanti, gale veṭhenti.",
  "atk-s0513a11:1397_4": "Bodhisatto te disvā ‘‘mā, tātā, evaṁ sappaṁ naṅguṭṭhe gaṇhatha, mā gīvāya gaṇhatha,",
  "atk-s0513a11:1397_5": "mā gale veṭhetha. Ayañhi vo ḍaṁsitvā jīvitakkhayaṁ pāpeyyā’’ti āha. Ahituṇḍikā ‘‘ayaṁ,",
  "atk-s0513a11:1397_6": "brāhmaṇa, sappo sīlavā ācārasampanno tādiso dussīlo na hoti, tvaṁ pana attano dussīlatāya",
  "atk-s0513a11:1397_7": "anācārena rājakuṭumbavilumpakacoroti bandhitvā nīyasī’’ti āhaṁsu.",
  "atk-s0513a11:1398_0": "So cintesi ‘‘sappāpi tāva aḍaṁsantā aviheṭhentā ‘sīlavanto’ti nāmaṁ labhanti, kimaṅgaṁ",
  "atk-s0513a11:1398_1": "pana manussabhūtā. Sīlameva imasmiṁ loke uttamaṁ, natthi tato uttaritara’’nti. Atha",
  "atk-s0513a11:1398_2": "naṁ netvā rañño dassesuṁ. Rājā ‘‘kiṁ idaṁ, tātā’’ti pucchi. ‘‘Rājakuṭumbavilumpako",
  "atk-s0513a11:1398_3": "coro, devā’’ti. ‘‘Tena hissa rājāṇaṁ karothā’’ti. Brāhmaṇo ‘‘nāhaṁ, mahārāja, coro’’ti",
  "atk-s0513a11:1398_4": "āha. ‘‘Atha kasmā kahāpaṇe aggahesī’’ti ca vutte purimanayeneva sabbaṁ ārocento ‘‘svāhaṁ",
  "atk-s0513a11:1398_5": "iminā kāraṇena ‘imasmiṁ loke sīlameva uttamaṁ, sīlaṁ pāmokkha’nti sanniṭṭhānaṁ gato’’ti",
  "atk-s0513a11:1398_6": "vatvā ‘‘tiṭṭhatu tāva idaṁ, āsīvisopi tāva aḍaṁsanto aviheṭhento ‘sīlavā’ti vattabbataṁ",
  "atk-s0513a11:1398_7": "labhati. Imināpi kāraṇena sīlameva uttamaṁ, sīlaṁ pavara’’nti sīlaṁ vaṇṇento imaṁ gāthamāha –",
  "atk-s0513a11:1399": "86.",
  "atk-s0513a11:1400": " ‘‘Sīlaṁ kireva kalyāṇaṁ, sīlaṁ loke anuttaraṁ;",
  "atk-s0513a11:1401": "Passa ghoraviso nāgo, sīlavāti na haññatī’’ti.",
  "atk-s0513a11:1402_0": "Tattha sīlaṁ kirevāti kāyavācācittehi avītikkamasaṅkhātaṁ ācārasīlameva. Kirāti anussavavasena",
  "atk-s0513a11:1402_1": "vadati. Kalyāṇanti sundarataraṁ. Anuttaranti jeṭṭhakaṁ sabbaguṇadāyakaṁ. Passāti",
  "atk-s0513a11:1402_2": "attanā diṭṭhakāraṇaṁ abhimukhaṁ karonto katheti. Sīlavāti na haññatīti ghoravisopi",
  "atk-s0513a11:1402_3": "samāno aḍaṁsanaaviheṭhanamattakena sīlavāti pasaṁsaṁ labhati, na haññati na vihaññatīti.",
  "atk-s0513a11:1402_4": "Imināpi kāraṇena sīlameva uttamanti.",
  "atk-s0513a11:1403": "Evaṁ bodhisatto imāya gāthāya rañño dhammaṁ desetvā kāme pahāya isipabbajjaṁ pabbajitvā himavantaṁ pavisitvā pañcābhiññā aṭṭha samāpattiyo nibbattetvā brahmalokaparāyaṇo ahosi.",
  "atk-s0513a11:1404": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi, rājaparisā buddhaparisā, purohito pana ahameva ahosi’’nti.",
  "atk-s0513a11:1405": "Sīlavīmaṁsakajātakavaṇṇanā chaṭṭhā.",
  "atk-s0513a11:1407": " [87] 7. Maṅgalajātakavaṇṇanā",
  "atk-s0513a11:1408_0": "Yassa maṅgalā samūhatāti idaṁ satthā veḷuvane viharanto ekaṁ sāṭakalakkhaṇabrāhmaṇaṁ",
  "atk-s0513a11:1408_1": "ārabbha kathesi. Rājagahavāsiko kireko brāhmaṇo kotuhalamaṅgaliko tīsu ratanesu appasanno",
  "atk-s0513a11:1408_2": "micchādiṭṭhiko aḍḍho mahaddhano mahābhogo, tassa samugge ṭhapitaṁ sāṭakayugaṁ mūsikā",
  "atk-s0513a11:1408_3": "khādiṁsu. Athassa sīsaṁ nhāyitvā ‘‘sāṭake āharathā’’ti vuttakāle mūsikāya khāditabhāvaṁ",
  "atk-s0513a11:1408_4": "ārocayiṁsu. So cintesi ‘‘sace idaṁ mūsikādaṭṭhaṁ sāṭakayugaṁ imasmiṁ gehe bhavissati,",
  "atk-s0513a11:1408_5": "mahāvināso bhavissati. Idañhi avamaṅgalaṁ kāḷakaṇṇisadisaṁ puttadhītādīnaṁ vā dāsakammakarādīnaṁ",
  "atk-s0513a11:1408_6": "vā na sakkā dātuṁ. Yo hi idaṁ gaṇhissati, sabbassa mahāvināso bhavissati, āmakasusāne",
  "atk-s0513a11:1408_7": "taṁ chaḍḍāpessāmi, na kho pana sakkā dāsakammakarādīnaṁ hatthe dātuṁ. Te hi ettha",
  "atk-s0513a11:1408_8": "lobhaṁ uppādetvā imaṁ gahetvā vināsaṁ pāpuṇeyyuṁ, puttassa taṁ hatthe dassāmī’’ti.",
  "atk-s0513a11:1408_9": "So puttaṁ pakkosāpetvā tamatthaṁ ārocetvā ‘‘tvampi naṁ, tāta, hatthena aphusitvā",
  "atk-s0513a11:1408_10": "daṇḍakena gahetvā āmakasusāne chaḍḍetvā sīsaṁ nhāyitvā ehī’’ti pesesi.",
  "atk-s0513a11:1409_0": "Satthāpi kho taṁ divasaṁ paccūsasamaye bodhaneyyabandhave olokento imesaṁ pitāputtānaṁ",
  "atk-s0513a11:1409_1": "sotāpattiphalassa upanissayaṁ disvā migavīthiṁ gahetvā migaluddako viya gantvā āmakasusānadvāre",
  "atk-s0513a11:1409_2": "nisīdi chabbaṇṇabuddharasmiyo vissajjento. Māṇavopi pitu vacanaṁ sampaṭicchitvā ajagarasappaṁ",
  "atk-s0513a11:1409_3": "viya taṁ yugasāṭakaṁ yaṭṭhikoṭiyā gahetvā āmakasusānadvāraṁ pāpuṇi. Atha naṁ satthā",
  "atk-s0513a11:1409_4": "‘‘kiṁ karosi māṇavā’’ti āha. ‘‘Bho gotama, idaṁ sāṭakayugaṁ mūsikādaṭṭhaṁ kāḷakaṇṇisadisaṁ",
  "atk-s0513a11:1409_5": "halāhalavisūpamaṁ, mama pitā ‘añño etaṁ chaḍḍento lobhaṁ uppādetvā gaṇheyyā’ti bhayena",
  "atk-s0513a11:1409_6": "maṁ pahiṇi, ahametaṁ chaḍḍetvā sīsaṁ nhāyissāmīti āgatomhi, bho gotamā’’ti. ‘‘Tena",
  "atk-s0513a11:1409_7": "hi chaḍḍehī’’ti. Māṇavo chaḍḍesi, satthā ‘‘amhākaṁ dāni vaṭṭatī’’ti tassa sammukhāva",
  "atk-s0513a11:1409_8": "gaṇhi. ‘‘Avamaṅgalaṁ, bho gotama, etaṁ kāḷakaṇṇisadisaṁ, mā gaṇhi mā gaṇhī’’ti tasmiṁ",
  "atk-s0513a11:1409_9": "vārayamāneyeva taṁ gahetvā veḷuvanābhimukho pāyāsi.",
  "atk-s0513a11:1410_0": "Māṇavo vegena gantvā pitu ārocesi ‘‘tāta, mayā āmakasusāne chaḍḍitaṁ sāṭakayugaṁ",
  "atk-s0513a11:1410_1": "samaṇo gotamo ‘amhākaṁ vaṭṭatī’ti mayā vāriyamānopi gahetvā veḷuvanaṁ gato’’ti. Brāhmaṇo",
  "atk-s0513a11:1410_2": "cintesi ‘‘taṁ sāṭakayugaṁ avamaṅgalaṁ kāḷakaṇṇisadisaṁ, taṁ vaḷañjento samaṇopi gotamo",
  "atk-s0513a11:1410_3": "nassissati, vihāropi nassissati, tato amhākaṁ garahā bhavissati, samaṇassa gotamassa",
  "atk-s0513a11:1410_4": "aññe bahū sāṭake datvā taṁ chaḍḍāpessāmī’’ti. So bahū sāṭake gāhāpetvā puttena saddhiṁ",
  "atk-s0513a11:1410_5": "veḷuvanaṁ gantvā satthāraṁ disvā ekamantaṁ ṭhito evamāha ‘‘saccaṁ kira vo, bho gotama,",
  "atk-s0513a11:1410_6": "āmakasusāne sāṭakayugaṁ gahita’’nti? ‘‘Saccaṁ, brāhmaṇā’’ti. ‘‘Bho gotama, taṁ sāṭakayugaṁ",
  "atk-s0513a11:1410_7": "avamaṅgalaṁ, tumhe taṁ paribhuñjamānā nassissatha, sakalavihāropi nassissati. Sace",
  "atk-s0513a11:1410_8": "vo nivāsanaṁ vā pārupanaṁ vā nappahoti, ime sāṭake gahetvā taṁ chaḍḍāpethā’’ti. Atha",
  "atk-s0513a11:1410_9": "naṁ satthā ‘‘mayaṁ brāhmaṇa pabbajitā nāma, amhākaṁ āmakasusāne antaravīthiyaṁ saṅkāraṭṭhāne",
  "atk-s0513a11:1410_10": "nhānatitthe mahāmaggeti evarūpesu ṭhānesu chaḍḍitā vā patitā vā pilotikā vaṭṭati,",
  "atk-s0513a11:1410_11": "tvaṁ pana na idāneva evaṁladdhiko, pubbepi evaṁladdhikoyevā’’ti vatvā tena yācito atītaṁ āhari.",
  "atk-s0513a11:1411_0": "Atīte magadharaṭṭhe rājagahanagare dhammiko magadharājā rajjaṁ kāresi. Tadā bodhisatto",
  "atk-s0513a11:1411_1": "ekasmiṁ udiccabrāhmaṇakule nibbattitvā viññutaṁ patto isipabbajjaṁ pabbajitvā abhiññā",
  "atk-s0513a11:1411_2": "ca samāpattiyo ca nibbattetvā himavante vasamāno ekasmiṁ kāle himavantato nikkhamitvā",
  "atk-s0513a11:1411_3": "rājagahanagare rājuyyānaṁ patvā tattha vasitvā dutiyadivase bhikkhācāratthāya nagaraṁ",
  "atk-s0513a11:1411_4": "pāvisi. Rājā taṁ disvā pakkosāpetvā pāsāde nisīdāpetvā bhojetvā uyyāneyeva vasanatthāya",
  "atk-s0513a11:1411_5": "paṭiññaṁ gaṇhi. Bodhisatto rañño nivesane bhuñjitvā uyyāne vasati. Tasmiṁ kāle rājagahanagare",
  "atk-s0513a11:1411_6": "dussalakkhaṇabrāhmaṇo nāma ahosi. Tassa samugge ṭhapitaṁ sāṭakayuganti sabbaṁ purimasadisameva.",
  "atk-s0513a11:1412_0": "Māṇave pana susānaṁ gacchante bodhisatto paṭhamataraṁ gantvā susānadvāre nisīditvā",
  "atk-s0513a11:1412_1": "tena chaḍḍitaṁ sāṭakayugaṁ gahetvā uyyānaṁ agamāsi. Māṇavo gantvā pitu ārocesi. Pitā",
  "atk-s0513a11:1412_2": "‘‘rājakulūpako tāpaso nasseyyā’’ti bodhisattassa santikaṁ gantvā ‘‘tāpasa, tayā gahitasāṭake",
  "atk-s0513a11:1412_3": "chaḍḍehi, mā nassī’’ti āha. Tāpaso ‘‘amhākaṁ susāne chaḍḍitapilotikā vaṭṭati, na",
  "atk-s0513a11:1412_4": "mayaṁ kotuhalamaṅgalikā, kotuhalamaṅgalaṁ nāmetaṁ na buddhapaccekabuddhabodhisattehi",
  "atk-s0513a11:1412_5": "vaṇṇitaṁ, tasmā paṇḍitena nāma kotuhalamaṅgalikena na bhavitabba’’nti brāhmaṇassa",
  "atk-s0513a11:1412_6": "dhammaṁ desesi. Brāhmaṇo dhammaṁ sutvā diṭṭhiṁ bhinditvā bodhisattaṁ saraṇaṁ gato.",
  "atk-s0513a11:1412_7": "Bodhisattopi aparihīnajjhāno brahmalokaparāyaṇo ahosi.",
  "atk-s0513a11:1413": "Satthāpi imaṁ atītaṁ āharitvā abhisambuddho hutvā brāhmaṇassa dhammaṁ desento imaṁ gāthamāha –",
  "atk-s0513a11:1414": "87.",
  "atk-s0513a11:1415": " ‘‘Yassa maṅgalā samūhatā, uppātā supinā ca lakkhaṇā ca;",
  "atk-s0513a11:1416": "So maṅgaladosavītivatto, yugayogādhigato na jātumetī’’ti.",
  "atk-s0513a11:1417_0": "Tattha yassa maṅgalā samūhatāti yassa arahato khīṇāsavassa diṭṭhamaṅgalaṁ, sutamaṅgalaṁ,",
  "atk-s0513a11:1417_1": "mutamaṅgalanti ete maṅgalā samucchinnā. Uppātā supinā ca lakkhaṇā cāti ‘‘evarūpo",
  "atk-s0513a11:1417_2": "candaggāho bhavissati, evarūpo sūriyaggāho bhavissati, evarūpo nakkhattaggāho bhavissati,",
  "atk-s0513a11:1417_3": "evarūpo ukkāpāto bhavissati, evarūpo disāḍāho bhavissatī’’ti ime pañca mahāuppātā,",
  "atk-s0513a11:1417_4": "nānappakārā supinā, subhagalakkhaṇaṁ, dubbhagalakkhaṇaṁ, itthilakkhaṇaṁ, purisalakkhaṇaṁ,",
  "atk-s0513a11:1417_5": "dāsilakkhaṇaṁ, dāsalakkhaṇaṁ, asilakkhaṇaṁ, hatthilakkhaṇaṁ, assalakkhaṇaṁ, usabhalakkhaṇaṁ,",
  "atk-s0513a11:1417_6": "āvudhalakkhaṇaṁ, vatthalakkhaṇanti evamādikāni lakkhaṇāni ime ca diṭṭhiṭṭhānā yassa",
  "atk-s0513a11:1417_7": "samūhatā, na etehi uppātādīhi attano maṅgalaṁ vā avamaṅgalaṁ vā pacceti. So maṅgaladosavītivattoti",
  "atk-s0513a11:1417_8": "so khīṇāsavo sabbamaṅgaladose vītivatto atikkanto pajahitvā ṭhito. Yugayogādhigatoti",
  "atk-s0513a11:1417_9": "‘‘kodho ca upanāho ca, makkho ca paḷāso cā’’tiādinā (vibha. 833) nayena dve dve ekato",
  "atk-s0513a11:1417_10": "āgatakilesā yugā nāma. Kāmayogo, bhavayogo, diṭṭhiyogo, avijjāyogoti ime saṁsāre",
  "atk-s0513a11:1417_11": "yojanabhāvato cattāro yogā nāma. Te yuge ca yoge cāti yugayoge adhigato abhibhavitvā",
  "atk-s0513a11:1417_12": "gato vītivatto samatikkanto khīṇāsavo bhikkhu. Na jātumetīti puna paṭisandhivasena",
  "atk-s0513a11:1417_13": "ekaṁseneva imaṁ lokaṁ na eti nāgacchatīti.",
  "atk-s0513a11:1418_0": "Evaṁ satthā imāya gāthāya brāhmaṇassa dhammaṁ desetvā saccāni pakāsesi, saccapariyosāne",
  "atk-s0513a11:1418_1": "brāhmaṇo saddhiṁ puttena sotāpattiphale patiṭṭhahi. Satthā jātakaṁ samodhānesi –",
  "atk-s0513a11:1418_2": "‘‘tadā eteva pitāputtā idāni pitāputtā ahesuṁ, tāpaso pana ahameva ahosi’’nti.",
  "atk-s0513a11:1419": "Maṅgalajātakavaṇṇanā sattamā.",
  "atk-s0513a11:1421": " [88] 8. Sārambhajātakavaṇṇanā",
  "atk-s0513a11:1422_0": "Kalyāṇimeva muñceyyāti idaṁ satthā jetavane viharanto omasavādasikkhāpadaṁ (pāci.",
  "atk-s0513a11:1422_1": "15) ārabbha kathesi. Dvepi vatthūni heṭṭhā nandivisālajātake vuttasadisāneva. Imasmiṁ",
  "atk-s0513a11:1422_2": "pana jātake bodhisatto gandhāraraṭṭhe takkasilāyaṁ aññatarassa brāhmaṇassa sārambho",
  "atk-s0513a11:1422_3": "nāma balibaddo ahosi. Satthā idaṁ atītavatthuṁ kathetvā abhisambuddho hutvā imaṁ gāthamāha –",
  "atk-s0513a11:1423": "88.",
  "atk-s0513a11:1424": " ‘‘Kalyāṇimeva muñceyya, na hi muñceyya pāpikaṁ;",
  "atk-s0513a11:1425": "Mokkho kalyāṇiyā sādhu, mutvā tappati pāpika’’nti.",
  "atk-s0513a11:1426_0": "Tattha kalyāṇimeva muñceyyāti catudosavinimuttaṁ kalyāṇiṁ sundaraṁ anavajjaṁ vācameva",
  "atk-s0513a11:1426_1": "muñceyya vissajjeyya katheyya. Na hi muñceyya pāpikanti pāpikaṁ lāmikaṁ paresaṁ appiyaṁ",
  "atk-s0513a11:1426_2": "amanāpaṁ na muñceyya na katheyya. Mokkhokalyāṇiyā sādhūti kalyāṇavācāya vissajjanameva",
  "atk-s0513a11:1426_3": "imasmiṁ loke sādhu sundaraṁ bhaddakaṁ. Mutvā tappati pāpikanti pāpikaṁ pharusavācaṁ",
  "atk-s0513a11:1426_4": "muñcitvā vissajjetvā kathetvā so puggalo tappati socati kilamatīti.",
  "atk-s0513a11:1427": "Evaṁ satthā imaṁ dhammadesanaṁ āharitvā jātakaṁ samodhānesi – ‘‘tadā brāhmaṇo ānando ahosi, brāhmaṇī uppalavaṇṇā, sārambho pana ahameva ahosi’’nti.",
  "atk-s0513a11:1428": "Sārambhajātakavaṇṇanā aṭṭhamā.",
  "atk-s0513a11:1430": " [89] 9. Kuhakajātakavaṇṇanā",
  "atk-s0513a11:1431": "Vācāvakira te āsīti idaṁ satthā jetavane viharanto ekaṁ kuhakabhikkhuṁ ārabbha kathesi. Kuhakavatthu uddālakajātake āvi bhavissati.",
  "atk-s0513a11:1432_0": "Atīte bārāṇasiyaṁ brahmadatte rajjaṁ kārente ekaṁ gāmakaṁ upanissāya eko kūṭajaṭilo",
  "atk-s0513a11:1432_1": "kuhakatāpaso vasati. Eko kuṭumbiko tassa araññe paṇṇasālaṁ kāretvā tattha naṁ vāsento",
  "atk-s0513a11:1432_2": "attano gehe paṇītāhārena paṭijaggati. So taṁ kūṭajaṭilaṁ ‘‘sīlavā eso’’ti saddahitvā",
  "atk-s0513a11:1432_3": "corabhayena suvaṇṇanikkhasataṁ tassa paṇṇasālaṁ netvā bhūmigataṁ katvā ‘‘idaṁ olokeyyāsi,",
  "atk-s0513a11:1432_4": "bhante’’ti āha. Atha naṁ tāpaso ‘‘pabbajitānaṁ nāma, āvuso, evarūpaṁ kathetuṁ, na",
  "atk-s0513a11:1432_5": "vaṭṭati, amhākaṁ pana parasantake lobho nāma natthī’’ti āha. So ‘‘sādhu, bhante’’ti",
  "atk-s0513a11:1432_6": "tassa vacanaṁ saddahitvā pakkāmi. Duṭṭhatāpaso ‘‘sakkā ettakena jīvitu’’nti katipāhaṁ",
  "atk-s0513a11:1432_7": "atikkamitvā taṁ suvaṇṇaṁ gahetvā antarāmagge ekasmiṁ ṭhāne ṭhapetvā āgantvā paṇṇasālāyameva",
  "atk-s0513a11:1432_8": "vasitvā punadivase tassa gehe bhattakiccaṁ katvā evamāha ‘‘āvuso, mayaṁ tumhe nissāya",
  "atk-s0513a11:1432_9": "ciraṁ vasimha, aticiraṁ ekasmiṁ ṭhāne vasantānaṁ manussehi saddhiṁ saṁsaggo hoti,",
  "atk-s0513a11:1432_10": "saṁsaggo ca nāma pabbajitānaṁ malaṁ, tasmā gacchāmaha’’nti vatvā tena punappunaṁ",
  "atk-s0513a11:1432_11": "yāciyamānopi nivattituṁ na icchi. Atha naṁ so ‘‘evaṁ sante gacchatha, bhante’’ti",
  "atk-s0513a11:1432_12": "yāva gāmadvāraṁ anugantvā nivatti. Tāpasopi thokaṁ gantvāva ‘‘imaṁ kuṭumbikaṁ mayā",
  "atk-s0513a11:1432_13": "vañcetuṁ vaṭṭatī’’ti cintetvā jaṭānaṁ antare tiṇaṁ ṭhapetvā paṭinivatti. Kuṭumbiko",
  "atk-s0513a11:1432_14": "‘‘kiṁ, bhante, nivattitthā’’ti pucchi. Āvuso tumhākaṁ gehacchadanato me jaṭāsu ekatiṇaṁ",
  "atk-s0513a11:1432_15": "laggaṁ, adinnādānañca nāma pabbajitānaṁ na vaṭṭati, taṁ ādāya āgatomhīti. Kuṭumbiko",
  "atk-s0513a11:1432_16": "‘‘chaḍḍetvā gacchatha, bhante’’ti vatvā ‘‘tiṇasalākampi nāma parasantakaṁ na gaṇhāti,",
  "atk-s0513a11:1432_17": "aho kukkuccako me ayyo’’ti pasīditvā vanditvā uyyojesi.",
  "atk-s0513a11:1433_0": "Tadā pana bodhisattena bhaṇḍatthāya paccantaṁ gacchantena tasmiṁ nivesane nivāso",
  "atk-s0513a11:1433_1": "gahito hoti. So tāpasassa vacanaṁ sutvāva ‘‘addhā iminā duṭṭhatāpasena imassa kiñci",
  "atk-s0513a11:1433_2": "gahitaṁ bhavissatī’’ti kuṭumbikaṁ pucchi ‘‘atthi pana te, samma, kiñci etassa tāpasassa",
  "atk-s0513a11:1433_3": "santike nikkhitta’’nti? ‘‘Atthi, samma, suvaṇṇanikkhasata’’nti. ‘‘Tena hi gaccha,",
  "atk-s0513a11:1433_4": "taṁ upadhārehī’’ti . So paṇṇasālaṁ gantvā taṁ adisvā vegenāgantvā ‘‘natthi, sammā’’ti",
  "atk-s0513a11:1433_5": "āha. ‘‘Na te suvaṇṇaṁ aññena gahitaṁ, teneva kuhakatāpasena gahitaṁ, ehi, taṁ anubandhitvā",
  "atk-s0513a11:1433_6": "gaṇhāmā’’ti vegena gantvā kūṭatāpasaṁ gaṇhitvā hatthehi ca pādehi ca pothetvā suvaṇṇaṁ",
  "atk-s0513a11:1433_7": "āharāpetvā gaṇhiṁsu. Bodhisatto suvaṇṇaṁ disvā ‘‘nikkhasataṁ haramāno asajjitvā tiṇamatte",
  "atk-s0513a11:1433_8": "sattosī’’ti vatvā taṁ garahanto imaṁ gāthamāha –",
  "atk-s0513a11:1434": "89.",
  "atk-s0513a11:1435": " ‘‘Vācāva kira te āsi, saṇhā sakhilabhāṇino;",
  "atk-s0513a11:1436": "Tiṇamatte asajjittho, no ca nikkhasataṁ hara’’nti.",
  "atk-s0513a11:1437_0": "Tattha vācāva kira te āsi, saṇhā sakhilabhāṇinoti ‘‘pabbajitānaṁ tiṇamattampi adinnaṁ",
  "atk-s0513a11:1437_1": "ādātuṁ na vaṭṭatī’’ti evaṁ sakhilaṁ muduvacanaṁ vadantassa vācā eva kira te saṇhā",
  "atk-s0513a11:1437_2": "āsi, vacanamattameva maṭṭhaṁ ahosīti attho. Tiṇamatte asajjitthoti kūṭajaṭila ekissā",
  "atk-s0513a11:1437_3": "tiṇasalākāya kukkuccaṁ kurumāno tvaṁ satto āsatto laggo ahosi. No ca nikkhasataṁ",
  "atk-s0513a11:1437_4": "haranti imaṁ pana nikkhasataṁ haranto asatto nillaggova jātosīti.",
  "atk-s0513a11:1438": "Evaṁ bodhisatto taṁ garahitvā ‘‘mā puna, kūṭajaṭila, evarūpamakāsī’’ti ovādaṁ datvā yathākammaṁ gato.",
  "atk-s0513a11:1439_0": "Satthā imaṁ dhammadesanaṁ āharitvā ‘‘na, bhikkhave, idānevesa bhikkhu kuhako, pubbepi",
  "atk-s0513a11:1439_1": "kuhakoyevā’’ti vatvā jātakaṁ samodhānesi – ‘‘tadā kūṭatāpaso kuhakabhikkhu ahosi,",
  "atk-s0513a11:1439_2": "paṇḍitapuriso pana ahameva ahosi’’nti.",
  "atk-s0513a11:1440": "Kuhakajātakavaṇṇanā navamā.",
  "atk-s0513a11:1442": " [90] 10. Akataññujātakavaṇṇanā",
  "atk-s0513a11:1443_0": "Yo pubbe katakalyāṇoti idaṁ satthā jetavane viharanto anāthapiṇḍikaṁ ārabbha kathesi.",
  "atk-s0513a11:1443_1": "Tassa kireko paccantavāsiko seṭṭhi adiṭṭhasahāyo ahosi. So ekadā paccante uṭṭhānakabhaṇḍassa",
  "atk-s0513a11:1443_2": "pañca sakaṭasatāni pūretvā kammantikamanusse āha – ‘‘gacchatha, bho, imaṁ bhaṇḍaṁ",
  "atk-s0513a11:1443_3": "sāvatthiṁ netvā amhākaṁ sahāyakassa anāthapiṇḍikamahāseṭṭhissa paccagghena vikkiṇitvā",
  "atk-s0513a11:1443_4": "paṭibhaṇḍaṁ āharathā’’ti. Te ‘‘sādhū’’ti tassa vacanaṁ sampaṭicchitvā sāvatthiṁ gantvā",
  "atk-s0513a11:1443_5": "mahāseṭṭhiṁ disvā paṇṇākāraṁ datvā taṁ pavattiṁ ārocesuṁ. Mahāseṭṭhi ‘‘svāgataṁ vo’’ti",
  "atk-s0513a11:1443_6": "tesaṁ āvāsañca paribbayañca dāpetvā sahāyakassa sukhaṁ pucchitvā bhaṇḍaṁ vikkiṇitvā",
  "atk-s0513a11:1443_7": "paṭibhaṇḍaṁ dāpesi. Te paccantaṁ gantvā tamatthaṁ attano seṭṭhissa ārocesuṁ.",
  "atk-s0513a11:1444_0": "Aparabhāge anāthapiṇḍikopi tatheva pañca sakaṭasatāni tattha pesesi. Manussā tattha",
  "atk-s0513a11:1444_1": "gantvā paṇṇākāraṁ ādāya paccantavāsikaseṭṭhiṁ passiṁsu. So ‘‘kuto āgacchathā’’ti",
  "atk-s0513a11:1444_2": "pucchitvā ‘‘sāvatthito tumhākaṁ sahāyakassa anāthapiṇḍikassa santikā’’ti vutte ‘‘anāthapiṇḍikoti",
  "atk-s0513a11:1444_3": "kassaci purisassa nāmaṁ bhavissatī’’ti parihāsaṁ katvā paṇṇākāraṁ gahetvā ‘‘gacchatha",
  "atk-s0513a11:1444_4": "tumhe’’ti uyyojesi, neva nivāsaṁ, na paribbayaṁ dāpesi. Te sayameva bhaṇḍaṁ vikkiṇitvā",
  "atk-s0513a11:1444_5": "paṭibhaṇḍaṁ ādāya sāvatthiṁ āgantvā seṭṭhissa taṁ pavattiṁ ārocesuṁ.",
  "atk-s0513a11:1445_0": "Atha so paccantavāsī punapi ekavāraṁ tatheva pañca sakaṭasatāni sāvatthiṁ pesesi,",
  "atk-s0513a11:1445_1": "manussā paṇṇākāraṁ ādāya mahāseṭṭhiṁ passiṁsu. Te pana disvā anāthapiṇḍikassa manussā",
  "atk-s0513a11:1445_2": "‘‘mayaṁ, sāmi, etesaṁ nivāsañca bhattañca paribbayañca jānissāmā’’ti vatvā tesaṁ",
  "atk-s0513a11:1445_3": "sakaṭāni bahinagare tathārūpe ṭhāne mocāpetvā ‘‘tumhe idheva vasatha, amhākaṁ vo",
  "atk-s0513a11:1445_4": "ghare yāgubhattañca paribbayo ca bhavissatī’’ti gantvā dāsakammakare sannipātetvā",
  "atk-s0513a11:1445_5": "majjhimayāmasamanantare pañca sakaṭasatāni vilumpitvā nivāsanapārupanānipi nesaṁ",
  "atk-s0513a11:1445_6": "acchinditvā goṇe palāpetvā sakaṭāni vicakkāni katvā bhūmiyaṁ ṭhapetvā cakkānipi gaṇhitvāva",
  "atk-s0513a11:1445_7": "agamaṁsu. Paccantavāsino nivāsanamattassapi sāmikā ahutvā bhītā vegena palāyitvā",
  "atk-s0513a11:1445_8": "paccantameva gatā. Seṭṭhimanussāpi tamatthaṁ mahāseṭṭhino ārocesuṁ. So ‘‘atthi dānidaṁ",
  "atk-s0513a11:1445_9": "kathāpābhata’’nti satthu santikaṁ gantvā ādito paṭṭhāya sabbaṁ taṁ pavattiṁ ārocesi.",
  "atk-s0513a11:1445_10": "Satthā ‘‘na kho, gahapati, so paccantavāsī idāneva evaṁsīlo, pubbepi evaṁsīloyeva",
  "atk-s0513a11:1445_11": "ahosī’’ti vatvā tena yācito atītaṁ āhari.",
  "atk-s0513a11:1446_0": "Atīte bārāṇasiyaṁ brahmadatte rajjaṁ kārente bodhisatto bārāṇasiyaṁ mahāvibhavo seṭṭhi",
  "atk-s0513a11:1446_1": "ahosi. Tasseko paccantavāsiko seṭṭhi adiṭṭhasahāyo ahosi. Sabbaṁ atītavatthu paccuppannavatthusadisameva",
  "atk-s0513a11:1446_2": "bodhisatto pana attano manussehi ‘‘ajja amhehi idaṁ nāma kata’’nti ārocite ‘‘paṭhamaṁ",
  "atk-s0513a11:1446_3": "attano kataṁ upakāraṁ ajānantā pacchā evarūpaṁ labhantiyevā’’ti vatvā sampattaparisāya",
  "atk-s0513a11:1446_4": "dhammaṁ desento imaṁ gāthamāha –",
  "atk-s0513a11:1447": "90.",
  "atk-s0513a11:1448": " ‘‘Yo pubbe katakalyāṇo, katattho nāvabujjhati;",
  "atk-s0513a11:1449": "Pacchā kicce samuppanne, kattāraṁ nādhigacchatī’’ti.",
  "atk-s0513a11:1450_0": "Tatrāyaṁ piṇḍattho – khattiyādīsu yo koci puriso pubbe paṭhamataraṁ aññena katakalyāṇo",
  "atk-s0513a11:1450_1": "katūpakāro katattho nipphāditakicco hutvā taṁ parena attani kataṁ kalyāṇañceva atthañca",
  "atk-s0513a11:1450_2": "na jānāti, so pacchā attano kicce samuppanne tassa kiccassa kattāraṁ nādhigacchati na labhatīti.",
  "atk-s0513a11:1451": "Evaṁ bodhisatto imāya gāthāya dhammaṁ desetvā dānādīni puññāni katvā yathākammaṁ gato.",
  "atk-s0513a11:1452": "Satthā imaṁ dhammadesanaṁ āharitvā jātakaṁ samodhānesi – ‘‘tadā paccantavāsī idānīpi paccantavāsīyeva, bārāṇasiseṭṭhi pana ahameva ahosi’’nti.",
  "atk-s0513a11:1453": "Akataññujātakavaṇṇanā dasamā.",
  "atk-s0513a11:1454": "Apāyimhavaggo navamo.",
  "atk-s0513a11:1455": "Tassuddānaṁ –",
  "atk-s0513a11:1456": "Surāpānaṁ mittavindaṁ, kāḷakaṇṇī atthadvāraṁ;",
  "atk-s0513a11:1457": "Kiṁpakkasīlavīmaṁsaṁ, maṅgalañcāpi sārambhaṁ;",
  "atk-s0513a11:1458": "Kuhakaṁ akataññū cāti.",
  "atk-s0513a11:1459": "10. Littavaggo",
  "atk-s0513a11:1461": " [91] 1. Littajātakavaṇṇanā",
  "atk-s0513a11:1462_0": "Littaṁparamena tejasāti idaṁ satthā jetavane viharanto apaccavekkhitaparibhogaṁ ārabbha",
  "atk-s0513a11:1462_1": "kathesi. Tasmiṁ kira kāle bhikkhū cīvarādīni labhitvā yebhuyyena apaccavekkhitvā",
  "atk-s0513a11:1462_2": "paribhuñjanti. Te cattāro paccaye apaccavekkhitvā paribhuñjamānā yebhuyyena nirayatiracchānayonito",
  "atk-s0513a11:1462_3": "na muccanti. Satthā taṁ kāraṇaṁ ñatvā bhikkhūnaṁ anekapariyāyena dhammiṁ kathaṁ kathetvā",
  "atk-s0513a11:1462_4": "apaccavekkhitaparibhoge ādīnavaṁ dassetvā ‘‘bhikkhave, bhikkhunā nāma cattāro paccaye",
  "atk-s0513a11:1462_5": "labhitvā apaccavekkhitvā paribhuñjituṁ na vaṭṭati, tasmā ito paṭṭhāya cattāro paccaye",
  "atk-s0513a11:1462_6": "paccavekkhitvā paribhuñjeyyāthā’’ti paccavekkhanavidhiṁ dassento ‘‘idha pana, bhikkhave,",
  "atk-s0513a11:1462_7": "bhikkhu paṭisaṅkhā yoniso cīvaraṁ paṭisevati sītassa paṭighātāyā’’tiādinā (ma. ni.",
  "atk-s0513a11:1462_8": "1.23; a. ni. 6.58) nayena tantiṁ ṭhapetvā ‘‘bhikkhave, cattāro paccaye evaṁ paccavekkhitvā",
  "atk-s0513a11:1462_9": "paribhuñjituṁ vaṭṭati, apaccavekkhitvā paribhogo nāma halāhalavisaparibhogasadiso.",
  "atk-s0513a11:1462_10": "Porāṇakā hi apaccavekkhitvā dosaṁ ajānitvā visaṁ paribhuñjitvā vipākante mahādukkhaṁ",
  "atk-s0513a11:1462_11": "anubhaviṁsū’’ti vatvā atītaṁ āhari.",
  "atk-s0513a11:1463_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ mahābhogakule",
  "atk-s0513a11:1463_1": "nibbattitvā vayappatto akkhadhutto ahosi. Athāparo kūṭakkhadhutto bodhisattena saddhiṁ",
  "atk-s0513a11:1463_2": "kīḷanto attano jaye vattamāne keḷimaṇḍalaṁ na bhindati, parājayakāle pana akkhaṁ",
  "atk-s0513a11:1463_3": "mukhe pakkhipitvā ‘‘akkho naṭṭho’’ti keḷimaṇḍalaṁ bhinditvā pakkamati. Bodhisatto",
  "atk-s0513a11:1463_4": "tassa taṁ kāraṇaṁ ñatvā ‘‘hotu, jānissāmettha patirūpakāraṇa’’nti akkhe ādāya attano",
  "atk-s0513a11:1463_5": "ghare halāhalavisena rañjitvā punappunaṁ sukkhāpetvā te ādāya tassa santikaṁ gantvā",
  "atk-s0513a11:1463_6": "‘‘ehi, samma, akkhehi kīḷāmā’’ti āha. So ‘‘sādhu, sammā’’ti keḷimaṇḍalaṁ sajjetvā",
  "atk-s0513a11:1463_7": "tena saddhiṁ kīḷanto attano parājayakāle ekaṁ akkhaṁ mukhe pakkhipi. Atha naṁ bodhisatto",
  "atk-s0513a11:1463_8": "tathā karontaṁ disvā ‘‘gilāhi tāva, pacchā idaṁ nāmetanti jānissasī’’ti codetuṁ imaṁ gāthamāha –",
  "atk-s0513a11:1464": "91.",
  "atk-s0513a11:1465": " ‘‘Littaṁ paramena tejasā, gilamakkhaṁ puriso na bujjhati;",
  "atk-s0513a11:1466": "Gila re gila pāpadhuttaka, pacchā te kaṭukaṁ bhavissatī’’ti.",
  "atk-s0513a11:1467_0": "Tattha littanti makkhitaṁ rañjitaṁ. Paramena tejasāti uttamatejasampannena halāhalavisena.",
  "atk-s0513a11:1467_1": "Gilanti gilanto. Akkhanti guḷakaṁ. Na bujjhatīti ‘‘ayaṁ me gilato idaṁ nāma karissatī’’ti",
  "atk-s0513a11:1467_2": "na jānāti. Gila reti gilāhi are. Gilāti punapi codento vadati. Pacchā te kaṭukaṁ",
  "atk-s0513a11:1467_3": "bhavissatīti imasmiṁ te akkhe gilite pacchā etaṁ visaṁ tikhiṇaṁ bhavissatīti attho.",
  "atk-s0513a11:1468_0": "So bodhisattassa kathentasseva visavegena mucchito akkhīni parivattetvā khandhaṁ",
  "atk-s0513a11:1468_1": "nāmetvā pati. Bodhisatto ‘‘idānissa jīvitadānaṁ dātuṁ vaṭṭatī’’ti osadhaparibhāvitaṁ",
  "atk-s0513a11:1468_2": "vamanayogaṁ datvā vametvā sappiphāṇitamadhusakkarādayo khādāpetvā arogaṁ katvā ‘‘puna",
  "atk-s0513a11:1468_3": "evarūpaṁ mā akāsī’’ti ovaditvā dānādīni puññāni katvā yathākammaṁ gato.",
  "atk-s0513a11:1469_0": "Satthā imaṁ dhammadesanaṁ āharitvā ‘‘bhikkhave, apaccavekkhitaparibhogo nāma apaccavekkhitvā",
  "atk-s0513a11:1469_1": "katavisaparibhogasadiso hotī’’ti vatvā jātakaṁ samodhānesi – ‘‘tadā paṇḍitadhutto",
  "atk-s0513a11:1469_2": "ahameva ahosiṁ, kūṭadhutto panettha na kathīyati, yathā ca ettha, evaṁ sabbattha.",
  "atk-s0513a11:1469_3": "Yo pana imasmiṁ kāle na paññāyati, so na kathīyatevā’’ti.",
  "atk-s0513a11:1470": "Littajātakavaṇṇanā paṭhamā.",
  "atk-s0513a11:1472": " [92] 2. Mahāsārajātakavaṇṇanā",
  "atk-s0513a11:1473_0": "Ukkaṭṭhesūramicchantīti idaṁ satthā jetavane viharanto āyasmantaṁ ānandattheraṁ ārabbha",
  "atk-s0513a11:1473_1": "kathesi. Ekasmiñhi samaye kosalarañño itthiyo cintayiṁsu ‘‘buddhuppādo nāma dullabho,",
  "atk-s0513a11:1473_2": "tathā manussapaṭilābho, paripuṇṇāyatanatā ca. Mayañca imaṁ dullabhaṁ khaṇasamavāyaṁ",
  "atk-s0513a11:1473_3": "labhitvāpi attano ruciyā vihāraṁ gantvā dhammaṁ vā sotuṁ buddhapūjaṁ vā kātuṁ dānaṁ",
  "atk-s0513a11:1473_4": "vā dātuṁ na labhāma, mañjūsāya pakkhittā viya vasāma, rañño kathetvā amhākaṁ dhammaṁ",
  "atk-s0513a11:1473_5": "desetuṁ anucchavikaṁ ekaṁ bhikkhuṁ pakkosāpetvā tassa santike dhammaṁ sossāma, tato",
  "atk-s0513a11:1473_6": "yaṁ sakkhissāma, taṁ uggaṇhissāma, dānādīni ca puññāni karissāma. Evaṁ no ayaṁ khaṇapaṭilābho",
  "atk-s0513a11:1473_7": "saphalo bhavissatī’’ti. Tā sabbāpi rājānaṁ upasaṅkamitvā attanā cintitakāraṇaṁ kathayiṁsu.",
  "atk-s0513a11:1473_8": "Rājā ‘‘sādhū’’ti sampaṭicchi.",
  "atk-s0513a11:1474_0": "Athekadivasaṁ rājā uyyānakīḷaṁ kīḷitukāmo uyyānapālaṁ pakkosāpetvā ‘‘uyyānaṁ sodhehī’’ti",
  "atk-s0513a11:1474_1": "āha. Uyyānapālo uyyānaṁ sodhento satthāraṁ aññatarasmiṁ rukkhamūle nisinnaṁ disvā",
  "atk-s0513a11:1474_2": "rañño santikaṁ gantvā ‘‘suddhaṁ, deva, uyyānaṁ, apicettha aññatarasmiṁ rukkhamūle",
  "atk-s0513a11:1474_3": "bhagavā nisinno’’ti āha. Rājā ‘‘sādhu, samma, satthu santike dhammampi sossāmā’’ti",
  "atk-s0513a11:1474_4": "alaṅkatarathaṁ abhiruhitvā uyyānaṁ gantvā satthu santikaṁ agamāsi.",
  "atk-s0513a11:1475_0": "Tasmiñca samaye chattapāṇi nāmeko anāgāmī upāsako satthu santike dhammaṁ suṇamāno",
  "atk-s0513a11:1475_1": "nisinno hoti. Rājā taṁ disvā āsaṅkamāno muhuttaṁ ṭhatvā puna ‘‘sacāyaṁ pāpako bhaveyya,",
  "atk-s0513a11:1475_2": "na satthu santike nisīditvā dhammaṁ suṇeyya, apāpakena iminā bhavitabba’’nti cintetvā",
  "atk-s0513a11:1475_3": "satthāraṁ upasaṅkamitvā vanditvā ekamantaṁ nisīdi. Upāsako buddhagāravena rañño paccuṭṭhānaṁ",
  "atk-s0513a11:1475_4": "vā vandanaṁ vā na akāsi, tenassa rājā anattamano ahosi. Satthā tassa anattamanabhāvaṁ",
  "atk-s0513a11:1475_5": "ñatvā upāsakassa guṇaṁ kathesi ‘‘ayaṁ, mahārāja, upāsako bahussuto āgatāgamo kāmesu",
  "atk-s0513a11:1475_6": "vītarāgo’’ti rājā ‘‘na iminā orakena bhavitabbaṁ, yassa satthā guṇaṁ vaṇṇetī’’ti",
  "atk-s0513a11:1475_7": "cintetvā ‘‘upāsaka, vadeyyāsi yena te attho’’ti āha. Upāsako ‘‘sādhū’’ti sampaṭicchi.",
  "atk-s0513a11:1475_8": "Rājā satthu santike dhammaṁ sutvā satthāraṁ padakkhiṇaṁ katvā pakkāmi.",
  "atk-s0513a11:1476_0": "So ekadivasaṁ uparipāsāde mahāvātapānaṁ vivaritvā ṭhito taṁ upāsakaṁ bhuttapātarāsaṁ",
  "atk-s0513a11:1476_1": "chattamādāya jetavanaṁ gacchantaṁ disvā pakkosāpetvā evamāha ‘‘tvaṁ kira, upāsaka,",
  "atk-s0513a11:1476_2": "bahussuto, amhākañca itthiyo dhammaṁ sotukāmā ceva uggahetukāmā ca, sādhu vatassa",
  "atk-s0513a11:1476_3": "sace tāsaṁ dhammaṁ vāceyyāsī’’ti. ‘‘Deva, gihīnaṁ nāma rājantepure dhammaṁ desetuṁ",
  "atk-s0513a11:1476_4": "vā vācetuṁ vā nappatirūpaṁ, ayyānaṁ eva patirūpa’’nti. Rājā ‘‘saccaṁ esa vadatī’’ti",
  "atk-s0513a11:1476_5": "uyyojetvā itthiyo pakkosāpetvā ‘‘bhadde, ahaṁ tumhākaṁ dhammadesanatthāya ca dhammavācanatthāya",
  "atk-s0513a11:1476_6": "ca satthu santikaṁ gantvā ekaṁ bhikkhuṁ yācāmi, asītiyā mahāsāvakesu kataraṁ yācāmī’’ti",
  "atk-s0513a11:1476_7": "āha. Tā sabbāpi mantetvā dhammabhaṇḍāgārikaṁ ānandattherameva ārocesuṁ. Rājā satthu",
  "atk-s0513a11:1476_8": "santikaṁ gantvā vanditvā ekamantaṁ nisinno evamāha ‘‘bhante, amhākaṁ gehe itthiyo",
  "atk-s0513a11:1476_9": "ānandattherassa santike dhammaṁ sotuñca uggaṇhituñca icchanti, sādhu vata sace thero",
  "atk-s0513a11:1476_10": "amhākaṁ gehe dhammaṁ deseyya ceva vāceyya cā’’ti. Satthā ‘‘sādhū’’ti sampaṭicchitvā",
  "atk-s0513a11:1476_11": "theraṁ āṇāpesi. Tato paṭṭhāya rañño itthiyo therassa santike dhammaṁ suṇanti ceva uggaṇhanti ca.",
  "atk-s0513a11:1477_0": "Athekadivasaṁ rañño cūḷāmaṇi naṭṭho. Rājā tassa naṭṭhabhāvaṁ sutvā amacce āṇāpesi",
  "atk-s0513a11:1477_1": "‘‘sabbe antovaḷañjanake manusse gahetvā cūḷāmaṇiṁ āharāpethā’’ti. Amaccā mātugāme",
  "atk-s0513a11:1477_2": "ādiṁ katvā cūḷāmaṇiṁ paripucchantā adisvā mahājanaṁ kilamenti. Taṁ divasaṁ ānandatthero",
  "atk-s0513a11:1477_3": "rājanivesanaṁ paviṭṭho. Yathā tā itthiyo pubbe theraṁ disvāva haṭṭhatuṭṭhā dhammaṁ",
  "atk-s0513a11:1477_4": "suṇanti ceva uggaṇhanti ca, tathā akatvā sabbā domanassappattāva ahesuṁ. Tato therena",
  "atk-s0513a11:1477_5": "‘‘kasmā tumhe ajja evarūpā jātā’’ti pucchitā evamāhaṁsu ‘‘bhante, rañño cūḷāmaṇiṁ",
  "atk-s0513a11:1477_6": "pariyesāmāti amaccā mātugāme upādāya antovaḷañjanake kilamenti, na jānāma kassa ‘kiṁ",
  "atk-s0513a11:1477_7": "bhavissatī’ti, tenamha domanassappattā’’ti. Thero ‘‘mā cintayitthā’’ti tā samassāsetvā",
  "atk-s0513a11:1477_8": "rañño santikaṁ gantvā paññattāsane nisīditvā ‘‘maṇi kira te, mahārāja, naṭṭho’’ti",
  "atk-s0513a11:1477_9": "pucchi. ‘‘Āma, bhante’’ti. ‘‘Asakkhi pana taṁ āharāpetu’’nti. ‘‘Bhante, sabbaṁ antojanaṁ",
  "atk-s0513a11:1477_10": "gahetvā kilamentopi na sakkomi āharāpetu’’nti. ‘‘Mahārāja, mahājanaṁ akilametvāva",
  "atk-s0513a11:1477_11": "āharaṇūpāyo atthī’’ti. ‘‘Kataro, bhante’’ti? ‘‘Piṇḍadānaṁ, mahārājā’’ti. ‘‘Kataraṁ",
  "atk-s0513a11:1477_12": "piṇḍadānaṁ, bhante’’ti? ‘‘Mahārāja, yattakesu āsaṅkā atthi, te gahetvā ekekassa ekekaṁ",
  "atk-s0513a11:1477_13": "palālapiṇḍaṁ vā mattikāpiṇḍaṁ vā datvā ‘imaṁ paccūsakāle āharitvā asukaṭṭhāne nāma",
  "atk-s0513a11:1477_14": "pātethā’ti vattabbaṁ. Yena gahito bhavissati, so tasmiṁ pakkhipitvā āharissati. Sace",
  "atk-s0513a11:1477_15": "paṭhamadivaseyeva pātenti, iccetaṁ kusalaṁ. No ce pātenti, dutiyadivasepi tatiyadivasepi",
  "atk-s0513a11:1477_16": "tatheva kātabbaṁ. Evaṁ mahājano ca na kilamissati, maṇiñca labhissasī’’ti evaṁ vatvā thero agamāsi.",
  "atk-s0513a11:1478_0": "Rājā vuttanayeneva tayo divase dāpesi, neva maṇiṁ āhariṁsu. Thero tatiyadivase āgantvā",
  "atk-s0513a11:1478_1": "‘‘kiṁ, mahārāja, pātito maṇī’’ti pucchi. ‘‘Na pātenti, bhante’’ti. ‘‘Tena hi, mahārāja,",
  "atk-s0513a11:1478_2": "mahātalasmiṁyeva paṭicchannaṭṭhāne mahācāṭiṁ ṭhapāpetvā udakassa pūrāpetvā sāṇiṁ",
  "atk-s0513a11:1478_3": "parikkhipāpetvā ‘sabbe antovaḷañjanakamanussā ca itthiyo ca uttarāsaṅgaṁ katvā ekekova",
  "atk-s0513a11:1478_4": "antosāṇiṁ pavisitvā hatthaṁ dhovitvā āgacchantū’ti vadehī’’ti thero imaṁ upāyaṁ ācikkhitvā",
  "atk-s0513a11:1478_5": "pakkāmi. Rājā tathā kāresi. Maṇicoro cintesi ‘‘dhammabhaṇḍāgāriko imaṁ adhikaraṇaṁ",
  "atk-s0513a11:1478_6": "ādāya maṇiṁ adassetvā osakkissatīti aṭṭhānametaṁ, pātetuṁ dāni vaṭṭatī’’ti maṇiṁ",
  "atk-s0513a11:1478_7": "paṭicchannaṁ katvā ādāya antosāṇiṁ pavisitvā cāṭiyaṁ pātetvā nikkhami. Sabbesaṁ nikkhantakāle",
  "atk-s0513a11:1478_8": "udakaṁ chaḍḍetvā maṇiṁ addasaṁsu. Rājā ‘‘theraṁ nissāya mahājanaṁ akilametvāva me",
  "atk-s0513a11:1478_9": "maṇi laddho’’ti tussi, antovaḷañjanakamanussāpi ‘‘theraṁ nissāya mahādukkhato muttamhā’’ti",
  "atk-s0513a11:1478_10": "tussiṁsu. ‘‘Therassānubhāvena rañño cūḷāmaṇi laddho’’ti therassānubhāvo sakalanagare",
  "atk-s0513a11:1478_11": "ceva bhikkhusaṅghe ca pākaṭo jāto.",
  "atk-s0513a11:1479_0": "Dhammasabhāyaṁ sannisinnā bhikkhū therassa guṇaṁ vaṇṇayiṁsu ‘‘āvuso, ānandatthero",
  "atk-s0513a11:1479_1": "attano bahussutatāya paṇḍiccena upāyakusalatāya mahājanaṁ akilametvā upāyeneva rañño",
  "atk-s0513a11:1479_2": "maṇiṁ dassesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:1479_3": "pucchitvā ‘‘imāya nāmā’’ti vutte ‘‘na, bhikkhave, idāni ānandeneva parahatthagataṁ",
  "atk-s0513a11:1479_4": "bhaṇḍaṁ dassitaṁ, pubbepi paṇḍitā mahājanaṁ akilametvā upāyeneva tiracchānahatthagataṁ",
  "atk-s0513a11:1479_5": "bhaṇḍaṁ dassayiṁsū’’ti vatvā atītaṁ āhari.",
  "atk-s0513a11:1480_0": "Atīte bārāṇasiyaṁ brahmadatte rajjaṁ kārente bodhisatto sabbasippesu nipphattiṁ patto",
  "atk-s0513a11:1480_1": "tasseva amacco ahosi. Athekadivasaṁ rājā mahantena parivārena uyyānaṁ gantvā vanantarāni",
  "atk-s0513a11:1480_2": "vicaritvā udakakīḷaṁ kīḷitukāmo maṅgalapokkharaṇiṁ otaritvā itthāgārampi pakkosi.",
  "atk-s0513a11:1480_3": "Itthiyo attano attano sīsūpagagīvūpagādīni ābharaṇāni omuñcitvā uttarāsaṅgesu pakkhipitvā",
  "atk-s0513a11:1480_4": "samuggapiṭṭhesu ṭhapetvā dāsiyo paṭicchāpetvā pokkharaṇiṁ otariṁsu. Athekā uyyānamakkaṭī",
  "atk-s0513a11:1480_5": "sākhantare nisinnā deviṁ piḷandhanāni omuñcitvā uttarāsaṅge pakkhipitvā samuggapiṭṭhe",
  "atk-s0513a11:1480_6": "ṭhapayamānaṁ disvā tassā muttāhāraṁ piḷandhitukāmā hutvā dāsiyā pamādaṁ olokayamānā",
  "atk-s0513a11:1480_7": "nisīdi, dāsīpi taṁ rakkhamānā tahaṁ tahaṁ oloketvā nisinnāyeva niddāyituṁ ārabhi.",
  "atk-s0513a11:1480_8": "Makkaṭī tassā pamādabhāvaṁ ñatvā vātavegena otaritvā mahāmuttāhāraṁ gīvāya paṭimuñcitvā",
  "atk-s0513a11:1480_9": "vātavegena uppatitvā sākhantare nisīditvā aññāsaṁ makkaṭīnaṁ dassanabhayena ekasmiṁ",
  "atk-s0513a11:1480_10": "rukkhasusiraṭṭhāne ṭhapetvā upasantūpasantā viya taṁ rakkhamānā nisīdi.",
  "atk-s0513a11:1481_0": "Sāpi kho dāsī paṭibujjhitvā muttāhāraṁ apassantī kampamānā aññaṁ upāyaṁ adisvā ‘‘puriso",
  "atk-s0513a11:1481_1": "deviyā muttāhāraṁ gahetvā palāto’’ti mahāviravaṁ viravi. Ārakkhamanussā tato tato",
  "atk-s0513a11:1481_2": "sannipatitvā tassā vacanaṁ sutvā rañño ārocayiṁsu. Rājā ‘‘coraṁ gaṇhathā’’ti āha.",
  "atk-s0513a11:1481_3": "Purisā uyyānā nikkhamitvā ‘‘coraṁ gaṇhatha, coraṁ gaṇhathā’’ti ito cito ca olokenti.",
  "atk-s0513a11:1481_4": "Atheko jānapado balikārakapuriso taṁ saddaṁ sutvā kampamāno palāyi. Taṁ disvā rājapurisā",
  "atk-s0513a11:1481_5": "‘‘ayaṁ coro bhavissatī’’ti anubandhitvā taṁ gahetvā pothetvā ‘‘are, duṭṭhacora, evaṁ",
  "atk-s0513a11:1481_6": "mahāsāraṁ nāma piḷandhanaṁ avaharissasī’’ti paribhāsiṁsu. So cintesi ‘‘sacāhaṁ ‘na",
  "atk-s0513a11:1481_7": "gaṇhāmī’ti vakkhāmi, ajja me jīvitaṁ natthi, pothentāyeva maṁ māressanti, sampaṭicchāmi",
  "atk-s0513a11:1481_8": "na’’nti. So ‘‘āma, sāmi, gahitaṁ me’’ti āha. Atha naṁ bandhitvā rañño santikaṁ ānayiṁsu.",
  "atk-s0513a11:1481_9": "Rājāpi naṁ pucchi ‘‘gahitaṁ te mahāsārapiḷandhana’’nti? ‘‘Āma, devā’’ti . ‘‘Idāni",
  "atk-s0513a11:1481_10": "taṁ kaha’’nti. ‘‘Deva, mayā mahāsāraṁ nāma mañcapīṭhampi na diṭṭhapubbaṁ, seṭṭhi",
  "atk-s0513a11:1481_11": "pana maṁ mahāsārapiḷandhanaṁ gaṇhāpesi, sohaṁ taṁ gahetvāva tassa adāsiṁ, so naṁ jānātī’’ti.",
  "atk-s0513a11:1482_0": "Rājā seṭṭhiṁ pakkosāpetvā ‘‘gahitaṁ te imassa hatthato mahāsārapiḷandhana’’nti pucchi.",
  "atk-s0513a11:1482_1": "‘‘Āma, devā’’ti. ‘‘Kahaṁ ta’’nti. ‘‘Purohitassa me dinna’’nti. Purohitampi pakkosāpetvā",
  "atk-s0513a11:1482_2": "tatheva pucchi, sopi sampaṭicchitvā ‘‘gandhabbassa me dinna’’nti āha. Tampi pakkosāpetvā",
  "atk-s0513a11:1482_3": "‘‘purohitassa hatthato te mahāsārapiḷandhanaṁ gahita’’nti pucchi. ‘‘Āma, devā’’ti.",
  "atk-s0513a11:1482_4": "‘‘Kahaṁ ta’’nti. ‘‘Kilesavasena me vaṇṇadāsiyā dinna’’nti. Tampi pakkosāpetvā pucchi,",
  "atk-s0513a11:1482_5": "sā ‘‘na gaṇhāmī’’ti āha. Te pañca jane pucchantānaññeva sūriyo atthaṁ gato. Rājā",
  "atk-s0513a11:1482_6": "‘‘idāni vikālo jāto, sve jānissāmā’’ti te pañca jane amaccānaṁ datvā nagaraṁ pāvisi.",
  "atk-s0513a11:1483_0": "Bodhisatto cintesi – ‘‘idaṁ piḷandhanaṁ antovaḷañje naṭṭhaṁ, ayañca gahapatiko bahivaḷañjo,",
  "atk-s0513a11:1483_1": "dvārepi balavārakkho, tasmā antovaḷañjanakānampi taṁ gahetvā palāyituṁ na sakkā.",
  "atk-s0513a11:1483_2": "Evaṁ neva bahivaḷañjanakānaṁ, na anto, uyyāne vaḷañjanakānaṁ gahaṇūpāyo dissati.",
  "atk-s0513a11:1483_3": "Iminā duggatamanussena ‘seṭṭhissa me dinna’nti kathentena attano mokkhatthāya kathitaṁ",
  "atk-s0513a11:1483_4": "bhavissati, seṭṭhināpi ‘purohitassa me dinna’nti kathentena ‘ekato hutvā nittharissāmī’ti",
  "atk-s0513a11:1483_5": "cintetvā kathitaṁ bhavissati, purohitenāpi ‘gandhabbassa me dinna’nti kathentena",
  "atk-s0513a11:1483_6": "‘bandhanāgāre gandhabbaṁ nissāya sukhena vasissāmā’ti cintetvā kathitaṁ bhavissati,",
  "atk-s0513a11:1483_7": "gandhabbenāpi ‘vaṇṇadāsiyā me dinna’nti kathentena ‘ekantena anukkaṇṭhitā bhavissāmā’ti",
  "atk-s0513a11:1483_8": "cintetvā kathitaṁ bhavissati, imehi pañcahipi corehi na bhavitabbaṁ, uyyāne makkaṭā",
  "atk-s0513a11:1483_9": "bahū, piḷandhanena ekissā makkaṭiyā hatthe āruḷhena bhavitabba’’nti. So rājānaṁ upasaṅkamitvā",
  "atk-s0513a11:1483_10": "‘‘mahārāja, core amhākaṁ niyyādetha, mayaṁ taṁ kiccaṁ sodhessāmā’’ti āha. Rājā ‘‘sādhu,",
  "atk-s0513a11:1483_11": "paṇḍita, sodhehī’’ti tassa niyyādesi.",
  "atk-s0513a11:1484_0": "Bodhisatto attano dāsapurise pakkosāpetvā te pañca jane ekasmiṁyeva ṭhāne vasāpetvā",
  "atk-s0513a11:1484_1": "samantā ārakkhaṁ katvā kaṇṇaṁ datvā ‘‘yaṁ te aññamaññaṁ kathenti, taṁ mayhaṁ ārocethā’’ti",
  "atk-s0513a11:1484_2": "vatvā pakkāmi. Te tathā akaṁsu. Tato manussānaṁ sannisinnavelāya seṭṭhi taṁ gahapatikaṁ",
  "atk-s0513a11:1484_3": "āha – ‘‘are, duṭṭhagahapati, tayā ahaṁ, mayā vā tvaṁ kahaṁ diṭṭhapubbo, kadā te mayhaṁ",
  "atk-s0513a11:1484_4": "piḷandhanaṁ dinna’’nti āha. So ‘‘sāmi mahāseṭṭhi, ahaṁ mahāsāraṁ nāma rukkhasārapādakaṁ",
  "atk-s0513a11:1484_5": "mañcapīṭhampi na jānāmi, ‘taṁ nissāya pana mokkhaṁ labhissāmī’ti evaṁ avacaṁ, mā",
  "atk-s0513a11:1484_6": "me kujjha, sāmī’’ti āha. Purohitopi seṭṭhiṁ āha ‘‘mahāseṭṭhi, tvaṁ iminā attano adinnakameva",
  "atk-s0513a11:1484_7": "mayhaṁ kathaṁ adāsī’’ti? ‘‘Mayampi dve issarā, amhākaṁ ekato hutvā ṭhitakāle kammaṁ",
  "atk-s0513a11:1484_8": "khippaṁ nipphajjissatī’’ti kathesinti. Gandhabbopi purohitaṁ āha ‘‘brāhmaṇa, kadā",
  "atk-s0513a11:1484_9": "tayā mayhaṁ piḷandhanaṁ dinna’’nti? ‘‘Ahaṁ taṁ nissāya vasanaṭṭhāne sukhaṁ vasissāmī’’ti",
  "atk-s0513a11:1484_10": "kathesinti. Vaṇṇadāsīpi gandhabbaṁ āha ‘‘are duṭṭhagandhabba, ahaṁ kadā tava santikaṁ",
  "atk-s0513a11:1484_11": "gatapubbā, tvaṁ vā mama santikaṁ āgatapubbo, kadā te mayhaṁ piḷandhanaṁ dinna’’nti?",
  "atk-s0513a11:1484_12": "Bhagini kiṁkāraṇā kujjhasi, ‘‘amhesu pañcasu ekato vasantesu gharāvāso bhavissati,",
  "atk-s0513a11:1484_13": "anukkaṇṭhamānā sukhaṁ vasissāmā’’ti kathesinti. Bodhisatto payojitamanussānaṁ santikā",
  "atk-s0513a11:1484_14": "taṁ kathaṁ sutvā tesaṁ tathato acorabhāvaṁ ñatvā ‘‘makkaṭiyā gahitapiḷandhanaṁ upāyeneva",
  "atk-s0513a11:1484_15": "pātessāmī’’ti geṇḍumayāni bahūni piḷandhanāni kāretvā uyyāne makkaṭiyo gāhāpetvā",
  "atk-s0513a11:1484_16": "hatthapādagīvāsu geṇḍupiḷandhanāni piḷandhāpetvā vissajjesi. Itarā makkaṭī piḷandhanaṁ",
  "atk-s0513a11:1484_17": "rakkhamānā uyyāne eva nisīdi.",
  "atk-s0513a11:1485_0": "Bodhisatto manusse āṇāpesi ‘‘gacchatha tumhe, uyyāne sabbā makkaṭiyo upadhāretha,",
  "atk-s0513a11:1485_1": "yassā taṁ piḷandhanaṁ passatha, taṁ uttāsetvā piḷandhanaṁ gaṇhathā’’ti. Tāpi kho",
  "atk-s0513a11:1485_2": "makkaṭiyo ‘‘piḷandhanaṁ no laddha’’nti tuṭṭhapahaṭṭhā uyyāne vicarantiyo tassā santikaṁ",
  "atk-s0513a11:1485_3": "gantvā ‘‘passa amhākaṁ piḷandhana’’nti āhaṁsu. Sā makkaṭī asahamānā ‘‘kiṁ iminā geṇḍupiḷandhanenā’’ti",
  "atk-s0513a11:1485_4": "muttāhāraṁ piḷandhitvā nikkhami. Atha naṁ te purisā disvā piḷandhanaṁ chaḍḍāpetvā",
  "atk-s0513a11:1485_5": "āharitvā bodhisattassa adaṁsu. So taṁ ādāya rañño dassetvā ‘‘idaṁ te deva piḷandhanaṁ,",
  "atk-s0513a11:1485_6": "te pañcapi acorā, idaṁ pana uyyāne makkaṭiyā ābhata’’nti āha. ‘‘Kathaṁ pana te, paṇḍita,",
  "atk-s0513a11:1485_7": "makkaṭiyā hatthaṁ āruḷhabhāvo ñāto, kathaṁ te gahita’’nti? So sabbaṁ ācikkhi. Rājā",
  "atk-s0513a11:1485_8": "tuṭṭhamānaso ‘‘saṅgāmasīsādīsu nāma sūrādayo icchitabbā hontī’’ti bodhisattassa thutiṁ",
  "atk-s0513a11:1485_9": "karonto imaṁ gāthamāha –",
  "atk-s0513a11:1486": "92.",
  "atk-s0513a11:1487": " ‘‘Ukkaṭṭhe sūramicchanti, mantīsu akutūhalaṁ;",
  "atk-s0513a11:1488": "Piyañca annapānamhi, atthe jāte ca paṇḍita’’nti.",
  "atk-s0513a11:1489_0": "Tattha ukkaṭṭheti upakaṭṭhe, ubhatobyūḷhe saṅgāme sampahāre vattamāneti attho. Sūramicchantīti",
  "atk-s0513a11:1489_1": "asaniyāpi matthake patamānāya apalāyinaṁ sūraṁ icchanti, tasmiṁ khaṇe evarūpo saṅgāmayodho",
  "atk-s0513a11:1489_2": "patthetabbo hoti. Mantīsu akutūhalanti kattabbākattabbakiccaṁ sammantanakāle uppanne",
  "atk-s0513a11:1489_3": "mantīsu yo akutūhalo avikiṇṇavāco mantaṁ na bhindati, taṁ icchanti, tādiso tesu ṭhānesu",
  "atk-s0513a11:1489_4": "patthetabbo hoti. Piyañca annapānamhīti madhure annapāne paccupaṭṭhite sahaparibhuñjanatthāya",
  "atk-s0513a11:1489_5": "piyapuggalaṁ patthenti, tādiso tasmiṁ kāle patthetabbo hoti. Atthe jāte ca paṇḍitanti",
  "atk-s0513a11:1489_6": "atthagambhīre dhammagambhīre kismiñcideva kāraṇe vā pañhe vā uppanne paṇḍitaṁ vicakkhaṇaṁ",
  "atk-s0513a11:1489_7": "icchanti. Tathārūpo hi tasmiṁ samaye patthetabbo hotīti.",
  "atk-s0513a11:1490_0": "Evaṁ rājā bodhisattaṁ vaṇṇetvā thometvā ghanavassaṁ vassento mahāmegho viya sattāhi",
  "atk-s0513a11:1490_1": "ratanehi pūjetvā tassovāde ṭhatvā dānādīni puññāni katvā yathākammaṁ gato, bodhisattopi yathākammaṁ gato.",
  "atk-s0513a11:1491": "Satthā imaṁ dhammadesanaṁ āharitvā therassa guṇaṁ kathetvā jātakaṁ samodhānesi – ‘‘tadā rājā ānando ahosi, paṇḍitāmacco pana ahameva ahosi’’nti.",
  "atk-s0513a11:1492": "Mahāsārajātakavaṇṇanā dutiyā.",
  "atk-s0513a11:1494": " [93] 3. Vissāsabhojanajātakavaṇṇanā",
  "atk-s0513a11:1495_0": "Navissase avissattheti idaṁ satthā jetavane viharanto vissāsabhojanaṁ ārabbha kathesi.",
  "atk-s0513a11:1495_1": "Tasmiṁ kira samaye yebhuyyena bhikkhū ‘‘mātarā no dinnaṁ, pitarā no dinnaṁ, bhātarā,",
  "atk-s0513a11:1495_2": "bhaginiyā, cūḷamātarā, cūḷapitarā, mātulena, mātulāniyā dinnaṁ. Amhākaṁ gihikālepi",
  "atk-s0513a11:1495_3": "bhikkhukālepi ete dātuṁ yuttarūpāvā’’ti ñātīhi dinne cattāro paccaye vissatthā hutvā",
  "atk-s0513a11:1495_4": "apaccavekkhitvā paribhuñjanti. Satthā taṁ kāraṇaṁ ñatvā ‘‘bhikkhūnaṁ mayā dhammadesanaṁ",
  "atk-s0513a11:1495_5": "kātuṁ vaṭṭatī’’ti bhikkhū sannipātāpetvā ‘‘bhikkhave, bhikkhunā nāma ñātīhipi aññātīhipi",
  "atk-s0513a11:1495_6": "dinnake cattāro paccaye paccavekkhitvāva paribhogo kātabbo. Apaccavekkhitvā paribhogaṁ",
  "atk-s0513a11:1495_7": "katvā hi kālaṁ kurumāno bhikkhu yakkhapetaattabhāvato na muccati, apaccavekkhitaparibhogo",
  "atk-s0513a11:1495_8": "nāmesa visaparibhogasadiso. Visañhi vissāsikena dinnakampi avissāsikena dinnakampi",
  "atk-s0513a11:1495_9": "māretiyeva. Pubbepi vissāsena dinnaṁ visaṁ paribhuñjitvā jīvitakkhayaṁ pattā’’ti vatvā atītaṁ āhari.",
  "atk-s0513a11:1496_0": "Atīte bārāṇasiyaṁ brahmadatte rajjaṁ kārente bodhisatto mahāvibhavo seṭṭhi ahosi.",
  "atk-s0513a11:1496_1": "Tasseko gopālako kiṭṭhasambādhasamaye gāvo gahetvā araññaṁ pavisitvā tattha gosālaṁ",
  "atk-s0513a11:1496_2": "katvā rakkhanto vasati. Seṭṭhino ca kālena kālaṁ gorasaṁ āharati. Athassa gosālāya",
  "atk-s0513a11:1496_3": "avidūre sīho nivāsaṁ gaṇhi. Gāvīnaṁ sīhasantāsena milātānaṁ khīraṁ mandaṁ ahosi.",
  "atk-s0513a11:1496_4": "Atha naṁ ekadivasaṁ sappiṁ ādāya āgataṁ seṭṭhi pucchi ‘‘kiṁ nu kho, samma gopālaka,",
  "atk-s0513a11:1496_5": "mandaṁ sappī’’ti? So taṁ kāraṇaṁ ācikkhi. ‘‘Atthi pana, samma, tassa sīhassa katthaci",
  "atk-s0513a11:1496_6": "paṭibandho’’ti? ‘‘Atthissa sāmi, ekāya migamātukāya saddhiṁ saṁsaggo’’ti. ‘‘Sakkā",
  "atk-s0513a11:1496_7": "pana taṁ gāhāpetu’’nti? ‘‘Sakkā, sāmī’’ti. ‘‘Tena hi taṁ gahetvā tassā nalāṭato paṭṭhāya",
  "atk-s0513a11:1496_8": "sarīre lomāni visena punappunaṁ rajitvā sukkhāpetvā dve tayo divase atikkāmetvā taṁ",
  "atk-s0513a11:1496_9": "migamātukaṁ vissajjehi, so tassā sinehena sarīraṁ lehitvā jīvitakkhayaṁ pāpuṇissati.",
  "atk-s0513a11:1496_10": "Athassa cammanakhadāṭhā ceva vasañca maṁsañca gahetvā āgaccheyyāsī’’ti halāhalavisaṁ datvā uyyojesi.",
  "atk-s0513a11:1497_0": "So gopālako jālaṁ khipitvā upāyena taṁ migamātukaṁ gaṇhitvā tathā akāsi. Sīho taṁ",
  "atk-s0513a11:1497_1": "disvāva balavasinehena tassā sarīraṁ lehitvā jīvitakkhayaṁ pāpuṇi. Gopālakopi cammādīni",
  "atk-s0513a11:1497_2": "gahetvā bodhisattassa santikaṁ agamāsi. Bodhisatto taṁ kāraṇaṁ ñatvā ‘‘paresu sineho",
  "atk-s0513a11:1497_3": "nāma na kātabbo, evaṁ balasampannopi sīho migarājā kilesavasena saṁsaggaṁ nissāya",
  "atk-s0513a11:1497_4": "migamātukāya sarīraṁ lehanto visaparibhogaṁ katvā jīvitakkhayaṁ patto’’ti vatvā sampattaparisāya",
  "atk-s0513a11:1497_5": "dhammaṁ desento imaṁ gāthamāha –",
  "atk-s0513a11:1498": "93.",
  "atk-s0513a11:1499": " ‘‘Na vissase avissatthe, vissatthepi na vissase;",
  "atk-s0513a11:1500": "Vissāsā bhayamanveti, sīhaṁva migamātukā’’ti.",
  "atk-s0513a11:1501_0": "Tatrāyaṁ saṅkhepattho – yo pubbe sabhayo attani avissattho ahosi, tasmiṁ avissatthe,",
  "atk-s0513a11:1501_1": "yo pubbepi nibbhayo attani vissāsikoyeva, tasmiṁ vissatthepi na vissase, neva vissāsaṁ",
  "atk-s0513a11:1501_2": "kareyya. Kiṁkāraṇā? Vissāsā bhayamanveti, yo hi mittepi amittepi vissāso, tato bhayameva",
  "atk-s0513a11:1501_3": "āgacchati. Kathaṁ? Sīhaṁva migamātukā, yathā mittasanthavavasena katavissāsāya migamātukāya",
  "atk-s0513a11:1501_4": "santikā sīhassa bhayaṁ anveti, upagataṁ sampattanti attho. Yathā vā vissāsavasena",
  "atk-s0513a11:1501_5": "sīhaṁ migamātukā anvetā upagatātipi attho.",
  "atk-s0513a11:1502": "Evaṁ bodhisatto sampattaparisāya dhammaṁ desetvā dānādīni puññāni katvā yathākammaṁ gato.",
  "atk-s0513a11:1503": "Satthā imaṁ dhammadesanaṁ āharitvā jātakaṁ samodhānesi – ‘‘tadā mahāseṭṭhi ahameva ahosi’’nti.",
  "atk-s0513a11:1504": "Vissāsabhojanajātakavaṇṇanā tatiyā.",
  "atk-s0513a11:1506": " [94] 4. Lomahaṁsajātakavaṇṇanā",
  "atk-s0513a11:1507_0": "Sotattososinno cevāti idaṁ satthā vesāliṁ upanissāya pāṭikārāme viharanto sunakkhattaṁ",
  "atk-s0513a11:1507_1": "ārabbha kathesi. Ekasmiñhi samaye sunakkhatto satthu upaṭṭhāko hutvā pattacīvaramādāya",
  "atk-s0513a11:1507_2": "vicaramāno korakkhattiyassa dhammaṁ rocento dasabalassa pattacīvaraṁ niyyādetvā korakkhattiyaṁ",
  "atk-s0513a11:1507_3": "nissāya vasati. Tassa kālakañjikaasurayoniyaṁ nibbattakāle gihi hutvā ‘‘natthi samaṇassa",
  "atk-s0513a11:1507_4": "gotamassa uttari manussadhammā alamariyañāṇadassanaviseso, takkapariyāhataṁ samaṇo",
  "atk-s0513a11:1507_5": "gotamo dhammaṁ deseti vīmaṁsānucaritaṁ sayaṁpaṭibhānaṁ. Yassa ca khvāssa atthāya",
  "atk-s0513a11:1507_6": "dhammo desito, na so niyyāti takkarassa sammā dukkhakkhayāyā’’ti (ma. ni. 1.146)",
  "atk-s0513a11:1507_7": "vesāliyaṁ tiṇṇaṁ pākārānaṁ antare vicaranto satthu avaṇṇaṁ bhāsati.",
  "atk-s0513a11:1508_0": "Athāyasmā sāriputto piṇḍāya caranto tassevaṁ avaṇṇaṁ bhāsantassa sutvā piṇḍapātapaṭikkanto",
  "atk-s0513a11:1508_1": "tamatthaṁ bhagavato ārocesi. Bhagavā ‘‘kodhano, sāriputta, sunakkhatto moghapuriso,",
  "atk-s0513a11:1508_2": "kodhavasenevamāha, kodhavasenāpi pana ‘na so niyyāti takkarassa sammā dukkhakkhayāyā’ti",
  "atk-s0513a11:1508_3": "vadanto ajānitvāpi mayhaṁ guṇameva bhāsati. Na kho pana so moghapuriso mayhaṁ guṇaṁ",
  "atk-s0513a11:1508_4": "jānāti. Mayhañhi, sāriputta, cha abhiññā nāma atthi, ayampi me uttarimanussadhammova.",
  "atk-s0513a11:1508_5": "Dasabalañāṇāni atthi, catuvesārajjañāṇaṁ atthi, catuyoniparicchedakañāṇaṁ atthi,",
  "atk-s0513a11:1508_6": "pañcagatiparicchedakañāṇaṁ atthi, ayampi me uttarimanussadhammova. Evaṁ uttarimanussadhammasamannāgataṁ",
  "atk-s0513a11:1508_7": "pana maṁ yo evaṁ vadeyya ‘natthi samaṇassa gotamassa uttarimanussadhammo’ti, so taṁ",
  "atk-s0513a11:1508_8": "vācaṁ appahāya taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto",
  "atk-s0513a11:1508_9": "evaṁ niraye’’ti evaṁ attano vijjamānaṁ uttarimanussadhammassa guṇaṁ kathetvā ‘‘sunakkhatto",
  "atk-s0513a11:1508_10": "kira, sāriputta, korakkhattiyassa dukkarakārikāya micchātape pasanno, micchātape",
  "atk-s0513a11:1508_11": "pasīdantena pana mayi eva pasīdituṁ vaṭṭati. Ahañhi ito ekanavutikappamatthake ‘atthi",
  "atk-s0513a11:1508_12": "nu kho ettha sāro’ti bāhirakaṁ micchātapaṁ vīmaṁsanto caturaṅgasamannāgataṁ brahmacariyavāsaṁ",
  "atk-s0513a11:1508_13": "vasiṁ, tapassī sudaṁ homi paramatapassī, lūkho sudaṁ homi paramalūkho, jegucchī sudaṁ",
  "atk-s0513a11:1508_14": "homi paramajegucchī, pavivitto sudaṁ homi paramapavivitto’’ti vatvā therena yācito atītaṁ āhari.",
  "atk-s0513a11:1509_0": "Atīte ekanavutikappamatthake bodhisatto ‘‘bāhirakatapaṁ vīmaṁsissāmī’’ti ājīvakapabbajjaṁ",
  "atk-s0513a11:1509_1": "pabbajitvā acelako ahosi rajojalliko, pavivitto ahosi ekavihārī. Manusse disvā migo",
  "atk-s0513a11:1509_2": "viya palāyi, mahāvikatibhojano ahosi, vacchakagomayādīni paribhuñji, appamādavihāratthāya",
  "atk-s0513a11:1509_3": "araññe ekasmiṁ bhiṁsanake vanasaṇḍe vihāsi. Tasmimpi viharanto himapātasamaye antaraṭṭhake",
  "atk-s0513a11:1509_4": "rattiṁ vanasaṇḍā nikkhamitvā abbhokāse viharitvā sūriye uggate vanasaṇḍaṁ pavisati.",
  "atk-s0513a11:1509_5": "So yathā rattiṁ abbhokāse himodakena tinto, tatheva divā vanasaṇḍato paggharantehi",
  "atk-s0513a11:1509_6": "udakabindūhi temayi. Evaṁ ahorattaṁ sītadukkhaṁ anubhoti. Gimhānaṁ pana pacchime",
  "atk-s0513a11:1509_7": "māse divā abbhokāse viharitvā rattiṁ vanasaṇḍaṁ pavisati. So yathā divā abbhokāse",
  "atk-s0513a11:1509_8": "ātapena pariḷāhappatto, tatheva rattiṁ nivāte vanasaṇḍe pariḷāhaṁ pāpuṇāti, sarīrā",
  "atk-s0513a11:1509_9": "sedadhārā muccanti. Athassa pubbe assutapubbā ayaṁ gāthā paṭibhāsi –",
  "atk-s0513a11:1510": "94.",
  "atk-s0513a11:1511": " ‘‘Sotatto sosinno ceva, eko bhiṁsanake vane;",
  "atk-s0513a11:1512": "Naggo na caggimāsīno, esanāpasuto munī’’ti.",
  "atk-s0513a11:1513_0": "Tattha sotattoti sūriyasantāpena suṭṭhu tatto. Sosinnoti himodakena susinno suṭṭhu",
  "atk-s0513a11:1513_1": "tinto. Eko bhiṁsanake vaneti yattha paviṭṭhānaṁ yebhuyyena lomāni haṁsanti, tathārūpe",
  "atk-s0513a11:1513_2": "bhiṁsanakevanasaṇḍe eko adutiyova ahosinti dīpeti. Naggo na caggimāsīnoti naggo ca",
  "atk-s0513a11:1513_3": "na ca aggimāsīno. Tathā sītena pīḷiyamānopi neva nivāsanapārupanaṁ vā ādiyiṁ, na",
  "atk-s0513a11:1513_4": "ca aggiṁ āgamma nisīdinti dīpeti. Esanāpasutoti abrahmacariyepi tasmiṁ brahmacariyasaññī",
  "atk-s0513a11:1513_5": "hutvā ‘‘brahmacariyamevetaṁ esanā gavesanā upāyo brahmalokassā’’ti evaṁ tāya brahmacariyesanāya",
  "atk-s0513a11:1513_6": "pasuto anuyutto ussukkaṁ āpanno ahosinti dasseti. Munīti ‘‘muni kho esa monatthāya",
  "atk-s0513a11:1513_7": "paṭipanno’’ti evaṁ lokena sambhāvito ahosinti dīpeti.",
  "atk-s0513a11:1514_0": "Evaṁ caturaṅgasamannāgataṁ brahmacariyaṁ caritvā bodhisatto maraṇakāle upaṭṭhitaṁ",
  "atk-s0513a11:1514_1": "nirayanimittaṁ disvā ‘‘idaṁ vatasamādānaṁ niratthaka’’nti ñatvā taṅkhaṇaññeva taṁ",
  "atk-s0513a11:1514_2": "laddhiṁ bhinditvā sammādiṭṭhiṁ gahetvā devaloke nibbatti.",
  "atk-s0513a11:1515": "Satthā imaṁ dhammadesanaṁ āharitvā jātakaṁ samodhānesi – ‘‘ahaṁ tena samayena so ājīvako ahosi’’nti.",
  "atk-s0513a11:1516": "Lomahaṁsajātakavaṇṇanā catutthā.",
  "atk-s0513a11:1518": " [95] 5. Mahāsudassanajātakavaṇṇanā",
  "atk-s0513a11:1519_0": "Aniccā vata saṅkhārāti idaṁ satthā parinibbānamañce nipanno ānandattherassa ‘‘mā,",
  "atk-s0513a11:1519_1": "bhante, bhagavā imasmiṁ khuddakanagarake’’tyādivacanaṁ (dī. ni. 2.210) ārabbha kathesi.",
  "atk-s0513a11:1519_2": "Tathāgate hi jetavane viharante sāriputtatthero kattikapuṇṇamāyaṁ nāḷakagāmake jātovarake",
  "atk-s0513a11:1519_3": "parinibbāyi, mahāmoggallāno kattikamāsasseva kāḷapakkhaamāvasiyaṁ. Evaṁ parinibbute",
  "atk-s0513a11:1519_4": "aggasāvakayuge ‘‘ahampi kusinārāyaṁ parinibbāyissāmī’’ti anupubbena cārikaṁ caramāno",
  "atk-s0513a11:1519_5": "tattha gantvā yamakasālānamantare uttarasīsake mañcake anuṭṭhānaseyyāya nipajji.",
  "atk-s0513a11:1519_6": "Atha naṁ āyasmā ānandatthero ‘‘mā, bhante, bhagavā imasmiṁ khuddakanagarake visame",
  "atk-s0513a11:1519_7": "ujjaṅgalanagarake, sākhānagarake parinibbāyi, aññesaṁ campārājagahādīnaṁ mahānagarānaṁ",
  "atk-s0513a11:1519_8": "aññatarasmiṁ bhagavā parinibbāyatū’’ti yāci. Satthā ‘‘mā, ānanda, imaṁ ‘khuddakanagarakaṁ,",
  "atk-s0513a11:1519_9": "ujjaṅgalanagarakaṁ sākhānagaraka’nti vadehi, ahañhi pubbe sudassanacakkavattirājakāle",
  "atk-s0513a11:1519_10": "imasmiṁ nagare vasiṁ, tadā idaṁ dvādasayojanikena ratanapākārena parikkhittaṁ mahānagaraṁ",
  "atk-s0513a11:1519_11": "ahosī’’ti vatvā therena yācito atītaṁ āharanto mahāsudassanasuttaṁ (dī. ni. 2.241 ādayo) kathesi.",
  "atk-s0513a11:1520_0": "Tadā pana mahāsudassanaṁ sudhammapāsādā otaritvā avidūre sattaratanamaye tālavane",
  "atk-s0513a11:1520_1": "paññattasmiṁ kappiyamañcake dakkhiṇena passena anuṭṭhānaseyyāya nipannaṁ disvā ‘‘imāni",
  "atk-s0513a11:1520_2": "te, deva, caturāsīti nagarasahassāni kusāvatirājadhānippamukhāni, ettha chandaṁ karohī’’ti",
  "atk-s0513a11:1520_3": "subhaddāya deviyā vutte mahāsudassano ‘‘mā devi evaṁ avaca, atha kho ‘ettha chandaṁ",
  "atk-s0513a11:1520_4": "vinehi, mā apekkhaṁ akāsī’ti evaṁ maṁ ovadā’’ti vatvā ‘‘kiṁkāraṇā, devā’’ti pucchito",
  "atk-s0513a11:1520_5": "‘‘ajjāhaṁ kālakiriyaṁ karissāmī’’ti. Atha naṁ devī rodamānā akkhīni puñchitvā kicchena",
  "atk-s0513a11:1520_6": "kasirena tathā vatvā rodi paridevi. Sesāpi caturāsītisahassaitthiyo rodiṁsu parideviṁsu.",
  "atk-s0513a11:1520_7": "Amaccādīsupi ekopi adhivāsetuṁ nāsakkhi, sabbepi rodiṁsu. Bodhisatto ‘‘alaṁ, bhaṇe,",
  "atk-s0513a11:1520_8": "mā saddamakatthā’’ti sabbe nivāretvā deviṁ āmantetvā ‘‘mā tvaṁ devi rodi, mā paridevi.",
  "atk-s0513a11:1520_9": "Tilaphalamattopi hi saṅkhāro nicco nāma natthi, sabbepi aniccā bhedanadhammā evā’’ti",
  "atk-s0513a11:1520_10": "vatvā deviṁ ovadanto imaṁ gāthamāha –",
  "atk-s0513a11:1521": "95.",
  "atk-s0513a11:1522": " ‘‘Aniccā vata saṅkhārā, uppādavayadhammino;",
  "atk-s0513a11:1523": "Uppajjitvā nirujjhanti, tesaṁ vūpasamo sukho’’ti.",
  "atk-s0513a11:1524_0": "Tattha aniccā vata saṅkhārāti bhadde subhaddādevi, yattakā kehici paccayehi samāgantvā",
  "atk-s0513a11:1524_1": "katā khandhāyatanādayo saṅkhārā, sabbe te aniccāyeva nāma. Etesu hi rūpaṁ aniccaṁ…pe…",
  "atk-s0513a11:1524_2": "viññāṇaṁ aniccaṁ. Cakkhu aniccaṁ…pe… dhammā aniccā. Yaṁkiñci saviññāṇakaṁ aviññāṇakaṁ",
  "atk-s0513a11:1524_3": "ratanaṁ, sabbaṁ taṁ aniccameva. Iti ‘‘aniccā vata saṅkhārā’’ti gaṇha. Kasmā? Uppādavayadhamminoti,",
  "atk-s0513a11:1524_4": "sabbe hete uppādadhammino ceva vayadhammino ca uppajjanabhijjanasabhāvāyeva, tasmā",
  "atk-s0513a11:1524_5": "‘‘aniccā’’ti veditabbā. Yasmā ca aniccā, tasmā uppajjitvā nirujjhanti, uppajjitvā",
  "atk-s0513a11:1524_6": "ṭhitiṁ patvāpi nirujjhantiyeva. Sabbeva hete nibbattamānā uppajjanti nāma, bhijjamānā",
  "atk-s0513a11:1524_7": "nirujjhanti nāma. Tesaṁ uppāde satiyeva ca ṭhiti nāma hoti, ṭhitiyā satiyeva bhaṅgo",
  "atk-s0513a11:1524_8": "nāma hoti, na hi anuppannassa ṭhiti nāma , nāpi ṭhitaṁ abhijjanakaṁ nāma atthi. Iti",
  "atk-s0513a11:1524_9": "sabbepi saṅkhārā tīṇi lakkhaṇāni patvā tattha tattheva nirujjhanti, tasmā sabbepime",
  "atk-s0513a11:1524_10": "aniccā khaṇikā ittarā adhuvā pabhaṅguno calitā samīritā anaddhaniyā payātā tāvakālikā",
  "atk-s0513a11:1524_11": "nissārā, tāvakālikaṭṭhena māyāmarīcipheṇasadisā. Tesu bhadde subhaddādevi, kasmā",
  "atk-s0513a11:1524_12": "sukhasaññaṁ uppādesi, evaṁ pana gaṇha tesaṁ vūpasamo sukhoti, sabbavaṭṭavūpasamanato",
  "atk-s0513a11:1524_13": "tesaṁ vūpasamo nāma nibbānaṁ, tadevekaṁ ekantato sukhaṁ, tato aññaṁ sukhaṁ nāma natthīti.",
  "atk-s0513a11:1525_0": "Evaṁ mahāsudassano amatamahānibbānena desanāya kūṭaṁ gahetvā avasesassapi mahājanassa",
  "atk-s0513a11:1525_1": "‘‘dānaṁ detha, sīlaṁ rakkhatha, uposathakammaṁ karothā’’ti ovādaṁ datvā devalokaparāyaṇo ahosi.",
  "atk-s0513a11:1526_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā subhaddā devī rāhulamātā",
  "atk-s0513a11:1526_1": "ahosi, pariṇāyakaratanaṁ rāhulo, sesaparisā buddhaparisā, mahāsudassano pana ahameva ahosi’’nti.",
  "atk-s0513a11:1527": "Mahāsudassanajātakavaṇṇanā pañcamā.",
  "atk-s0513a11:1529": " [96] 6. Telapattajātakavaṇṇanā",
  "atk-s0513a11:1530": "Samatittikaṁ anavasesakanti idaṁ satthā sumbharaṭṭhe sedakaṁ nāma nigamaṁ upanissāya aññatarasmiṁ vanasaṇḍe viharanto janapadakalyāṇisuttaṁ ārabbha kathesi. Tatra hi bhagavā –",
  "atk-s0513a11:1531_0": "‘‘Seyyathāpi, bhikkhave, ‘janapadakalyāṇī janapadakalyāṇī’ti kho, bhikkhave, mahājanakāyo",
  "atk-s0513a11:1531_1": "sannipateyya, sā kho panassa janapadakalyāṇī paramapāsāvinī nacce, paramapāsāvinī",
  "atk-s0513a11:1531_2": "gīte. ‘Janapadakalyāṇī naccati gāyatī’ti kho, bhikkhave, bhiyyosomattāya mahājanakāyo",
  "atk-s0513a11:1531_3": "sannipateyya. Atha puriso āgaccheyya jīvitukāmo amaritukāmo sukhakāmo dukkhapaṭikūlo.",
  "atk-s0513a11:1531_4": "Tamenaṁ evaṁ vadeyya ‘‘ayaṁ te, ambho purisa, samatittiko telapatto antarena ca mahājanakāyassa",
  "atk-s0513a11:1531_5": "antarena ca janapadakalyāṇiyā pariharitabbo, puriso ca taṁ ukkhittāsiko piṭṭhito",
  "atk-s0513a11:1531_6": "piṭṭhito anubandhissati ‘yattheva naṁ thokampi chaḍḍessasi, tattheva te sīsaṁ pātessāmī’’’ti.",
  "atk-s0513a11:1531_7": "‘‘Taṁ kiṁ maññatha, bhikkhave, api nu so puriso amuṁ telapattaṁ amanasikaritvā bahiddhā",
  "atk-s0513a11:1531_8": "pamādaṁ āhareyyā’’ti? ‘‘No hetaṁ, bhante’’. Upamā kho myāyaṁ, bhikkhave, katā atthassa",
  "atk-s0513a11:1531_9": "viññāpanāya. Ayamevettha attho – ‘samatittiko telapatto’ti kho, bhikkhave, kāyagatāyetaṁ",
  "atk-s0513a11:1531_10": "satiyā adhivacanaṁ. Tasmātiha , bhikkhave, evaṁ sikkhitabbaṁ ‘kāyagatā no sati bhāvitā",
  "atk-s0513a11:1531_11": "bhavissati susamāraddhā’ti evañhi vo, bhikkhave, sikkhitabba’’nti (saṁ. ni. 5.386) –",
  "atk-s0513a11:1532": "Idaṁ janapadakalyāṇisuttaṁ sātthaṁ sabyañjanaṁ kathesi.",
  "atk-s0513a11:1533_0": "Tatrāyaṁ saṅkhepattho – janapadakalyāṇīti janapadamhi kalyāṇī uttamā chasarīradosarahitā",
  "atk-s0513a11:1533_1": "pañcakalyāṇasamannāgatā. Sā hi yasmā nātidīghā, nātirassā, nātikisā, nātithūlā, nātikāḷā,",
  "atk-s0513a11:1533_2": "nāccodātā, atikkantā mānusakavaṇṇaṁ, apattā dibbavaṇṇaṁ, tasmā chasarīradosarahitā.",
  "atk-s0513a11:1533_3": "Chavikalyāṇaṁ, maṁsakalyāṇaṁ, nhārukalyāṇaṁ, aṭṭhikalyāṇaṁ, vayokalyāṇanti imehi",
  "atk-s0513a11:1533_4": "pana pañcahi kalyāṇehi samannāgatattā pañcakalyāṇasamannāgatā nāma. Tassā hi āgantukobhāsakiccaṁ",
  "atk-s0513a11:1533_5": "nāma natthi, attano sarīrobhāseneva dvādasahatthe ṭhāne ālokaṁ karoti, piyaṅgusāmā",
  "atk-s0513a11:1533_6": "vā hoti suvaṇṇasāmā vā. Ayamassā chavikalyāṇatā. Cattāro panassā hatthapādā mukhapariyosānañca",
  "atk-s0513a11:1533_7": "lākhārasaparikammakataṁ viya rattapavāḷarattakambalasadisaṁ hoti. Ayamassā maṁsakalyāṇatā.",
  "atk-s0513a11:1533_8": "Vīsati nakhapattāni maṁsato amuttaṭṭhāne lākhārasapūritāni viya, muttaṭṭhāne khīradhārāsadisāni.",
  "atk-s0513a11:1533_9": "Ayamassā nhārukalyāṇatā. Dvattiṁsa dantā suphusitā sudhotavajirapanti viya khāyanti.",
  "atk-s0513a11:1533_10": "Ayamassā aṭṭhikalyāṇatā. Vīsativassasatikāpi pana samānā soḷasavassuddesikā viya",
  "atk-s0513a11:1533_11": "hoti nibbalipalitā. Ayamassā vayokalyāṇatā.",
  "atk-s0513a11:1534_0": "Paramapāsāvinīti ettha pana pasavanaṁ pasavo, pavattīti attho. Pasavo eva pāsāvo,",
  "atk-s0513a11:1534_1": "paramo pāsāvo paramapāsāvo, so assā atthīti paramapāsāvinī. Nacce ca gīte ca uttamappavatti",
  "atk-s0513a11:1534_2": "seṭṭhakiriyā. Uttamameva naccaṁ naccati, gītañca gāyatīti vuttaṁ hoti.",
  "atk-s0513a11:1535_0": "Atha puriso āgaccheyyāti na attano ruciyā āgaccheyya, ayaṁ panettha adhippāyo – athevaṁ",
  "atk-s0513a11:1535_1": "mahājanamajjhe janapadakalyāṇiyā naccamānāya ‘‘sādhu sādhū’’ti sādhukāresu aṅguliphoṭanesu",
  "atk-s0513a11:1535_2": "celukkhepesu ca pavattamānesu taṁ pavattiṁ sutvā rājā bandhanāgārato ekaṁ corapurisaṁ",
  "atk-s0513a11:1535_3": "pakkosāpetvā nigaḷāni chinditvā samatittikaṁ suparipuṇṇaṁ telapattaṁ tassa hatthe",
  "atk-s0513a11:1535_4": "datvā ubhohi hatthehi daḷhaṁ gāhāpetvā ekaṁ asihatthaṁ purisaṁ āṇāpesi ‘‘etaṁ gahetvā",
  "atk-s0513a11:1535_5": "janapadakalyāṇiyā samajjaṭṭhānaṁ gaccha. Yattheva cesa pamādaṁ āgamma ekampi telabinduṁ",
  "atk-s0513a11:1535_6": "chaḍḍeti, tatthevassa sīsaṁ chindā’’ti. So puriso asiṁ ukkhipitvā taṁ tajjento tattha",
  "atk-s0513a11:1535_7": "nesi. So maraṇabhayatajjito jīvitukāmatāya pamādavasena taṁ amanasikaritvā sakimpi",
  "atk-s0513a11:1535_8": "akkhīni ummīletvā taṁ janapadakalyāṇiṁ na olokesi. Evaṁ bhūtapubbamevetaṁ vatthu,",
  "atk-s0513a11:1535_9": "sutte pana parikappavasenetaṁ vuttanti veditabbaṁ.",
  "atk-s0513a11:1536_0": "Upamākho myāyanti ettha pana telapattassa tāva kāyagatāsatiyā opammasaṁsandanaṁ katameva.",
  "atk-s0513a11:1536_1": "Ettha pana rājā viya kammaṁ daṭṭhabbaṁ, asi viya kilesā, ukkhittāsikapuriso viya",
  "atk-s0513a11:1536_2": "māro, telapattahattho puriso viya kāyagatāsatibhāvako vipassakayogāvacaro. Iti bhagavā",
  "atk-s0513a11:1536_3": "‘‘kāyagatāsatiṁ bhāvetukāmena bhikkhunā telapattahatthena tena purisena viya satiṁ",
  "atk-s0513a11:1536_4": "avissajjetvā appamattena kāyagatāsati bhāvetabbā’’ti imaṁ suttaṁ āharitvā dassesi.",
  "atk-s0513a11:1537_0": "Bhikkhū imaṁ suttañca atthañca sutvā evamāhaṁsu – ‘‘dukkaraṁ, bhante, tena purisena",
  "atk-s0513a11:1537_1": "kataṁ tathārūpiṁ janapadakalyāṇiṁ anoloketvā telapattaṁ ādāya gacchantenā’’ti. Satthā",
  "atk-s0513a11:1537_2": "‘‘na, bhikkhave, tena dukkaraṁ kataṁ, sukaramevetaṁ. Kasmā? Ukkhittāsikena purisena",
  "atk-s0513a11:1537_3": "santajjetvā nīyamānatāya. Yaṁ pana pubbe paṇḍitā appamādena satiṁ avissajjetvā abhisaṅkhataṁ",
  "atk-s0513a11:1537_4": "dibbarūpampi indriyāni bhinditvā anoloketvāva gantvā rajjaṁ pāpuṇiṁsu, etaṁ dukkara’’nti vatvā atītaṁ āhari.",
  "atk-s0513a11:1538_0": "Atīte bārāṇasiyaṁ brahmadatte rajjaṁ kārente bodhisatto tassa rañño puttasatassa",
  "atk-s0513a11:1538_1": "sabbakaniṭṭho hutvā nibbatti, so anupubbena viññutaṁ pāpuṇi. Tadā ca rañño gehe paccekabuddhā",
  "atk-s0513a11:1538_2": "bhuñjanti, bodhisatto tesaṁ veyyāvaccaṁ karoti. So ekadivasaṁ cintesi ‘‘mama bahū",
  "atk-s0513a11:1538_3": "bhātaro, lacchāmi nu kho ahaṁ imasmiṁ nagare kulasantakaṁ rajjaṁ, udāhu no’’ti? Athassa",
  "atk-s0513a11:1538_4": "etadahosi ‘‘paccekabuddhe pucchitvā jānissāmī’’ti. So dutiyadivase paccekabuddhesu",
  "atk-s0513a11:1538_5": "āgatesu dhamakaraṇaṁ ādāya pānīyaṁ parissāvetvā pāde dhovitvā telena makkhetvā tesaṁ",
  "atk-s0513a11:1538_6": "antarakhajjakaṁ khāditvā nisinnakāle vanditvā ekamantaṁ nisinno tamatthaṁ pucchi.",
  "atk-s0513a11:1538_7": "Atha naṁ te avocuṁ – kumāra, na tvaṁ imasmiṁ nagare rajjaṁ labhissasi, ito pana vīsayojanasatamatthake",
  "atk-s0513a11:1538_8": "gandhāraraṭṭhe takkasilānagaraṁ nāma atthi, tattha gantuṁ sakkonto ito sattame divase",
  "atk-s0513a11:1538_9": "rajjaṁ lacchasi. Antarāmagge pana mahāvattaniaṭaviyaṁ paripantho atthi, taṁ aṭaviṁ",
  "atk-s0513a11:1538_10": "pariharitvā gacchantassa yojanasatiko maggo hoti, ujukaṁ gacchantassa paññāsa yojanāni",
  "atk-s0513a11:1538_11": "honti. So hi amanussakantāro nāma. Tattha yakkhiniyo antarāmagge gāme ca sālāyo ca",
  "atk-s0513a11:1538_12": "māpetvā upari suvaṇṇatārakavicittavitānaṁ mahārahaseyyaṁ paññāpetvā nānāvirāgapaṭasāṇiyo",
  "atk-s0513a11:1538_13": "parikkhipitvā dibbālaṅkārehi attabhāvaṁ maṇḍetvā sālāsu nisīditvā āgacchante purise",
  "atk-s0513a11:1538_14": "madhurāhi vācāhi saṅgaṇhitvā ‘‘kilantarūpā viya paññāyatha, idhāgantvā nisīditvā",
  "atk-s0513a11:1538_15": "pānīyaṁ pivitvā gacchathā’’ti pakkositvā āgatāgatānaṁ āsanāni datvā attano rūpalīlāvilāsehi",
  "atk-s0513a11:1538_16": "palobhetvā kilesavasike katvā attanā saddhiṁ ajjhācāre kate tattheva ne lohitena",
  "atk-s0513a11:1538_17": "paggharantena khāditvā jīvitakkhayaṁ pāpenti. Rūpagocaraṁ sattaṁ rūpeneva gaṇhanti,",
  "atk-s0513a11:1538_18": "saddagocaraṁ madhurena gītavāditasaddena, gandhagocaraṁ dibbagandhehi, rasagocaraṁ",
  "atk-s0513a11:1538_19": "dibbena nānaggarasabhojanena, phoṭṭhabbagocaraṁ ubhatolohitakūpadhānehi dibbasayanehi",
  "atk-s0513a11:1538_20": "gaṇhanti. Sace indriyāni bhinditvā tā anoloketvā satiṁ paccupaṭṭhāpetvā gamissasi,",
  "atk-s0513a11:1538_21": "sattame divase tattha rajjaṁ lacchasīti.",
  "atk-s0513a11:1539_0": "Bodhisatto ‘‘hotu, bhante, tumhākaṁ ovādaṁ gahetvā kiṁ tā olokessāmī’’ti paccekabuddhehi",
  "atk-s0513a11:1539_1": "parittaṁ kārāpetvā parittavālukañceva parittasuttañca ādāya paccekabuddhe ca mātāpitaro",
  "atk-s0513a11:1539_2": "ca vanditvā nivesanaṁ gantvā attano purise āha – ‘‘ahaṁ takkasilāyaṁ rajjaṁ gahetuṁ",
  "atk-s0513a11:1539_3": "gacchāmi, tumhe idheva tiṭṭhathā’’ti. Atha naṁ pañca janā āhaṁsu ‘‘mayampi anugacchāmā’’ti.",
  "atk-s0513a11:1539_4": "‘‘Na sakkā tumhehi anugantuṁ, antarāmagge kira yakkhiniyo rūpādigocare manusse evañcevañca",
  "atk-s0513a11:1539_5": "rūpādīhi palobhetvā gaṇhanti, mahā paripantho, ahaṁ pana attānaṁ takketvā gacchāmī’’ti.",
  "atk-s0513a11:1539_6": "‘‘Kiṁ pana, deva, mayaṁ tumhehi saddhiṁ gacchantā attano piyāni rūpādīni olokessāma,",
  "atk-s0513a11:1539_7": "mayampi tatheva gamissāmā’’ti. Bodhisatto ‘‘tena hi appamattā hothā’’ti te pañca",
  "atk-s0513a11:1539_8": "jane ādāya maggaṁ paṭipajji.",
  "atk-s0513a11:1540_0": "Yakkhiniyo gāmādīni māpetvā nisīdiṁsu. Tesu rūpagocaro puriso tā yakkhiniyo oloketvā",
  "atk-s0513a11:1540_1": "rūpārammaṇe paṭibaddhacitto thokaṁ ohīyi. Bodhisatto ‘‘kiṁ bho, thokaṁ ohīyasī’’ti",
  "atk-s0513a11:1540_2": "āha. ‘‘Deva, pādā me rujjanti, thokaṁ sālāyaṁ nisīditvā āgacchāmī’’ti. ‘‘Ambho, etā",
  "atk-s0513a11:1540_3": "yakkhiniyo, mā kho patthesī’’ti. ‘‘Yaṁ hoti, taṁ hotu, na sakkomi, devā’’ti. ‘‘Tena",
  "atk-s0513a11:1540_4": "hi paññāyissasī’’ti itare cattāro ādāya agamāsi. Sopi rūpagocarako tāsaṁ santikaṁ",
  "atk-s0513a11:1540_5": "agamāsi. Tā attanā saddhiṁ ajjhācāre kate taṁ tattheva jīvitakkhayaṁ pāpetvā purato",
  "atk-s0513a11:1540_6": "gantvā aññaṁ sālaṁ māpetvā nānātūriyāni gahetvā gāyamānā nisīdiṁsu, tattha saddagocarako",
  "atk-s0513a11:1540_7": "ohīyi. Purimanayeneva tampi khāditvā purato gantvā nānappakāre gandhakaraṇḍake pūretvā",
  "atk-s0513a11:1540_8": "āpaṇaṁ pasāretvā nisīdiṁsu, tattha gandhagocarako ohīyi. Tampi khāditvā purato gantvā",
  "atk-s0513a11:1540_9": "nānaggarasānaṁ dibbabhojanānaṁ bhājanāni pūretvā odanikāpaṇaṁ pasāretvā nisīdiṁsu,",
  "atk-s0513a11:1540_10": "tattha rasagocarako ohīyi. Tampi khāditvā purato gantvā dibbasayanāni paññāpetvā",
  "atk-s0513a11:1540_11": "nisīdiṁsu, tattha phoṭṭhabbagocarako ohīyi. Tampi khādiṁsu, bodhisatto ekakova ahosi.",
  "atk-s0513a11:1541_0": "Athekā yakkhinī ‘‘atikharamanto vatāyaṁ, ahaṁ taṁ khāditvāva nivattissāmī’’ti bodhisattassa",
  "atk-s0513a11:1541_1": "pacchato pacchato agamāsi. Aṭaviyā parabhāge vanakammikādayo yakkhiniṁ disvā ‘‘ayaṁ",
  "atk-s0513a11:1541_2": "te purato gacchanto puriso kiṁ hotī’’ti pucchiṁsu. ‘‘Komārasāmiko me, ayyā’’ti. ‘‘Ambho,",
  "atk-s0513a11:1541_3": "ayaṁ evaṁ sukumālā pupphadāmasadisā suvaṇṇavaṇṇā kumārikā attano kulaṁ chaḍḍetvā",
  "atk-s0513a11:1541_4": "bhavantaṁ takketvā nikkhantā, kasmā etaṁ akilametvā ādāya na gacchasī’’ti? ‘‘Nesā,",
  "atk-s0513a11:1541_5": "ayyā, mayhaṁ pajāpati, yakkhinī esā, etāya me pañca manussā khāditā’’ti. ‘‘Ayyā,",
  "atk-s0513a11:1541_6": "purisā nāma kuddhakāle attano pajāpatiyo yakkhiniyopi karonti petiniyopī’’ti. Sā",
  "atk-s0513a11:1541_7": "gacchamānā gabbhinivaṇṇaṁ dassetvā puna sakiṁ vijātavaṇṇaṁ katvā puttaṁ aṅkena ādāya",
  "atk-s0513a11:1541_8": "bodhisattaṁ anubandhi, diṭṭhadiṭṭhā purimanayeneva pucchanti. Bodhisattopi tatheva",
  "atk-s0513a11:1541_9": "vatvā gacchanto takkasilaṁ pāpuṇi. Sā puttaṁ antaradhāpetvā ekikāva anubandhi. Bodhisatto",
  "atk-s0513a11:1541_10": "nagaradvāraṁ gantvā ekissā sālāya nisīdi. Sā bodhisattassa tejena pavisituṁ asakkontī",
  "atk-s0513a11:1541_11": "dibbarūpaṁ māpetvā sālādvāre aṭṭhāsi.",
  "atk-s0513a11:1542_0": "Tasmiṁ samaye takkasilarājā uyyānaṁ gacchanto taṁ disvā paṭibaddhacitto hutvā ‘‘gaccha,",
  "atk-s0513a11:1542_1": "imissā sassāmikaassāmikabhāvaṁ jānāhī’’ti manussaṁ pesesi. So taṁ upasaṅkamitvā ‘‘sassāmikāsī’’ti",
  "atk-s0513a11:1542_2": "pucchi. ‘‘Āma, ayya, ayaṁ me sālāya nisinno sāmiko’’ti. Bodhisatto ‘‘nesā mayhaṁ",
  "atk-s0513a11:1542_3": "pajāpati, yakkhinī esā, etāya me pañca manussā khāditā’’ti āha. Sāpi ‘‘purisā nāma",
  "atk-s0513a11:1542_4": "ayyā kuddhakāle yaṁ icchanti, taṁ vadantī’’ti āha. So ubhinnampi vacanaṁ rañño ārocesi.",
  "atk-s0513a11:1542_5": "Rājā ‘‘assāmikabhaṇḍaṁ nāma rājasantakaṁ hotī’’ti yakkhiniṁ pakkosāpetvā ekahatthipiṭṭhe",
  "atk-s0513a11:1542_6": "nisīdāpetvā nagaraṁ padakkhiṇaṁ katvā pāsādaṁ abhiruyha taṁ aggamahesiṭṭhāne ṭhapesi.",
  "atk-s0513a11:1543_0": "So nhātavilitto sāyamāsaṁ bhuñjitvā sirīsayanaṁ abhiruhi. Sāpi yakkhinī attano upakappanakaṁ",
  "atk-s0513a11:1543_1": "āhāraṁ āharitvā alaṅkatapaṭiyattā sirisayane raññā saddhiṁ nipajjitvā rañño rativasena",
  "atk-s0513a11:1543_2": "sukhaṁ samappitassa nipannakāle ekena passena parivattitvā parodi. Atha naṁ rājā",
  "atk-s0513a11:1543_3": "‘‘kiṁ, bhadde, rodasī’’ti pucchi. ‘‘Deva, ahaṁ tumhehi magge disvā ānītā, tumhākañca",
  "atk-s0513a11:1543_4": "gehe bahū itthiyo, ahaṁ sapattīnaṁ antare vasamānā kathāya uppannāya ‘ko tuyhaṁ mātaraṁ",
  "atk-s0513a11:1543_5": "vā pitaraṁ vā gottaṁ vā jātiṁ vā jānāti, tvaṁ antarāmagge disvā ānītā nāmā’ti sīse",
  "atk-s0513a11:1543_6": "gahetvā nippīḷiyamānā viya maṅku bhavissāmi. Sace tumhe sakalarajje issariyañca āṇañca",
  "atk-s0513a11:1543_7": "mayhaṁ dadeyyātha, koci mayhaṁ cittaṁ kopetvā kathetuṁ na sakkhissatī’’ti . ‘‘Bhadde,",
  "atk-s0513a11:1543_8": "mayhaṁ sakalaraṭṭhavāsino na kiñci honti, nāhaṁ etesaṁ sāmiko. Ye pana rājāṇaṁ kopetvā",
  "atk-s0513a11:1543_9": "akattabbaṁ karonti, tesaññevāhaṁ sāmiko. Iminā kāraṇena na sakkā tuyhaṁ sakalaraṭṭhe",
  "atk-s0513a11:1543_10": "vā nagare vā issariyañca āṇañca dātu’’nti. ‘‘Tena hi, deva, sace raṭṭhe vā nagare",
  "atk-s0513a11:1543_11": "vā āṇaṁ dātuṁ na sakkotha, antonivesane antovaḷañjanakānaṁ upari mama vasaṁ vattanatthāya",
  "atk-s0513a11:1543_12": "āṇaṁ dethā’’ti. Rājā dibbaphoṭṭhabbena baddho tassā vacanaṁ atikkamituṁ asakkonto",
  "atk-s0513a11:1543_13": "‘‘sādhu, bhadde, antovaḷañjanakesu tuyhaṁ āṇaṁ dammi, tvaṁ ete attano vase vattāpehī’’ti",
  "atk-s0513a11:1543_14": "āha. Sā ‘‘sādhū’’ti sampaṭicchitvā rañño niddaṁ okkantakāle yakkhanagaraṁ gantvā",
  "atk-s0513a11:1543_15": "yakkhe pakkositvā attanā rājānaṁ jīvitakkhayaṁ pāpetvā aṭṭhimattaṁ sesetvā sabbaṁ",
  "atk-s0513a11:1543_16": "nhārucammamaṁsalohitaṁ khādi, avasesā yakkhā mahādvārato paṭṭhāya antonivesane kukkuṭakukkure",
  "atk-s0513a11:1543_17": "ādiṁ katvā sabbe khāditvā aṭṭhimattasese akaṁsu.",
  "atk-s0513a11:1544_0": "Punadivase dvāraṁ yathāpihitameva disvā manussā pharasūhi kavāṭāni koṭṭetvā anto",
  "atk-s0513a11:1544_1": "pavisitvā sabbaṁ nivesanaṁ aṭṭhikaparikiṇṇaṁ disvā ‘‘saccaṁ vata so puriso āha ‘nāyaṁ",
  "atk-s0513a11:1544_2": "mayhaṁ pajāpati, yakkhinī esā’ti. Rājā pana kiñci ajānitvā taṁ gahetvā attano bhariyaṁ",
  "atk-s0513a11:1544_3": "akāsi, sā yakkhe pakkositvā sabbaṁ janaṁ khāditvā gatā bhavissatī’’ti āhaṁsu. Bodhisattopi",
  "atk-s0513a11:1544_4": "taṁ divasaṁ tassāyeva sālāyaṁ parittavālukaṁ sīse katvā parittasuttañca parikkhipitvā",
  "atk-s0513a11:1544_5": "khaggaṁ gahetvā ṭhitakova aruṇaṁ uṭṭhāpesi. Manussā sakalarājanivesanaṁ sodhetvā",
  "atk-s0513a11:1544_6": "haritūpalittaṁ katvā upari gandhehi vilimpitvā pupphāni vikiritvā pupphadāmāni osāretvā",
  "atk-s0513a11:1544_7": "dhūmaṁ datvā navamālā bandhitvā sammantayiṁsu ‘‘ambho, yo puriso dibbarūpaṁ māpetvā",
  "atk-s0513a11:1544_8": "pacchato āgacchantiṁ yakkhiniṁ indriyāni bhinditvā olokanamattampi na akāsi, so ativiya",
  "atk-s0513a11:1544_9": "uḷārasatto dhitimā ñāṇasampanno, tādise purise rajjaṁ anusāsante sabbaraṭṭhaṁ sukhitaṁ",
  "atk-s0513a11:1544_10": "bhavissati, taṁ rājānaṁ karomā’’ti. Atha sabbe amaccā ca nāgarā ca ekacchandā hutvā",
  "atk-s0513a11:1544_11": "bodhisattaṁ upasaṅkamitvā ‘‘deva, tumhe imaṁ rajjaṁ kārethā’’ti nagaraṁ pavesetvā",
  "atk-s0513a11:1544_12": "ratanarāsimhi ṭhapetvā abhisiñcitvā takkasilarājānaṁ akaṁsu. So cattāri agatigamanāni",
  "atk-s0513a11:1544_13": "vajjetvā dasa rājadhamme akopetvā dhammena rajjaṁ kārento dānādīni puññāni katvā yathākammaṁ gato.",
  "atk-s0513a11:1545": "Satthā imaṁ atītaṁ āharitvā abhisambuddho hutvā imaṁ gāthamāha –",
  "atk-s0513a11:1546": "96.",
  "atk-s0513a11:1547": " ‘‘Samatittikaṁ anavasesakaṁ, telapattaṁ yathā parihareyya;",
  "atk-s0513a11:1548": "Evaṁ sacittamanurakkhe, patthayāno disaṁ agatapubba’’nti.",
  "atk-s0513a11:1549_0": "Tattha samatittikanti antomukhavaṭṭilekhaṁ pāpetvā samabharitaṁ. Anavasesakanti anavasiñcanakaṁ",
  "atk-s0513a11:1549_1": "aparissāvanakaṁ katvā. Telapattanti pakkhittatilatelapattaṁ. Parihareyyāti hareyya,",
  "atk-s0513a11:1549_2": "ādāya gaccheyya. Evaṁ sacittamanurakkheti taṁ telabharitaṁ pattaṁ viya attano cittaṁ",
  "atk-s0513a11:1549_3": "kāyagatāsatiyā gocare ceva sampayuttasatiyā cāti ubhinnaṁ antare pakkhipitvā yathā",
  "atk-s0513a11:1549_4": "muhuttampi bahiddhā gocare na vikkhipati, tathā paṇḍito yogāvacaro rakkheyya gopeyya.",
  "atk-s0513a11:1549_5": "Kiṁkāraṇā? Etassa hi –",
  "atk-s0513a11:1550": "‘‘Dunniggahassa lahuno, yatthakāmanipātino;",
  "atk-s0513a11:1551": "Cittassa damatho sādhu, cittaṁ dantaṁ sukhāvaha’’nti. (dha. pa. 35);",
  "atk-s0513a11:1552": "Tasmā –",
  "atk-s0513a11:1553": "‘‘Sududdasaṁ sunipuṇaṁ, yatthakāmanipātinaṁ;",
  "atk-s0513a11:1554": "Cittaṁ rakkhetha medhāvī, cittaṁ guttaṁ sukhāvahaṁ’’. (dha. pa. 36);",
  "atk-s0513a11:1555": "Idañhi –",
  "atk-s0513a11:1556": "‘‘Dūraṅgamaṁ ekacaraṁ, asarīraṁ guhāsayaṁ;",
  "atk-s0513a11:1557": "Ye cittaṁ saṁyamessanti, mokkhanti mārabandhanā’’. (dha. pa. 37);",
  "atk-s0513a11:1558": "Itarassa pana –",
  "atk-s0513a11:1559": "‘‘Anavaṭṭhitacittassa, saddhammaṁ avijānato;",
  "atk-s0513a11:1560": "Pariplavapasādassa, paññā na paripūrati’’. (dha. pa. 38);",
  "atk-s0513a11:1561": "Thirakammaṭṭhānasahāyassa pana –",
  "atk-s0513a11:1562": "‘‘Anavassutacittassa , ananvāhatacetaso;",
  "atk-s0513a11:1563": "Puññapāpapahīnassa, natthi jāgarato bhayaṁ’’. (dha. pa. 39);",
  "atk-s0513a11:1564": "Tasmā etaṁ –",
  "atk-s0513a11:1565": "‘‘Phandanaṁ capalaṁ cittaṁ, dūrakkhaṁ dunnivārayaṁ;",
  "atk-s0513a11:1566": "Ujuṁ karoti medhāvī, usukārova tejanaṁ’’. (dha. pa. 33);",
  "atk-s0513a11:1567": "Evaṁ ujuṁ karonto sacittamanurakkhe.",
  "atk-s0513a11:1568_0": "Patthayānodisaṁ agatapubbanti imasmiṁ kāyagatāsatikammaṭṭhāne kammaṁ ārabhitvā anamatagge",
  "atk-s0513a11:1568_1": "saṁsāre agatapubbaṁ disaṁ patthento pihento vuttanayena sakaṁ cittaṁ rakkheyyāti",
  "atk-s0513a11:1568_2": "attho. Kā panesā disā nāma? –",
  "atk-s0513a11:1569": "‘‘Mātāpitā disā pubbā, ācariyā dakkhiṇā disā;",
  "atk-s0513a11:1570": "Puttadārā disā pacchā, mittāmaccā ca uttarā.",
  "atk-s0513a11:1571": "‘‘Dāsakammakarā heṭṭhā, uddhaṁ samaṇabrāhmaṇā;",
  "atk-s0513a11:1572": "Etā disā namasseyya, alamatto kule gihī’’ti. (dī. ni. 3.273) –",
  "atk-s0513a11:1573": "Ettha tāva puttadārādayo ‘‘disā’’ti vuttā.",
  "atk-s0513a11:1574": "‘‘Disā catasso vidisā catasso, uddhaṁ adho dasa disā imāyo;",
  "atk-s0513a11:1575": "Katamaṁ disaṁ tiṭṭhati nāgarājā, yamaddasā supine chabbisāṇa’’nti. (jā. 1.16.104) –",
  "atk-s0513a11:1576": "Ettha puratthimādibhedā disāva ‘‘disā’’ti vuttā.",
  "atk-s0513a11:1577": "‘‘Agārino annadapānavatthadā, avhāyikā tampi disaṁ vadanti;",
  "atk-s0513a11:1578": "Esā disā paramā setaketu, yaṁ patvā dukkhī sukhino bhavantī’’ti. (jā. 1.6.9) –",
  "atk-s0513a11:1579_0": "Ettha pana nibbānaṁ ‘‘disā’’ti vuttaṁ. Idhāpi tadeva adhippetaṁ. Tañhi ‘‘khayaṁ virāga’’ntiādīhi",
  "atk-s0513a11:1579_1": "dissati apadissati, tasmā ‘‘disā’’ti vuccati. Anamatagge pana saṁsāre kenaci bālaputhujjanena",
  "atk-s0513a11:1579_2": "supinenapi agatapubbatāya agatapubbā disā nāmāti vuttaṁ. Taṁ patthayantena kāyagatāsatiyā yogo karaṇīyoti.",
  "atk-s0513a11:1580": "Evaṁ satthā nibbānena desanāya kūṭaṁ gahetvā jātakaṁ samodhānesi – ‘‘tadā rājaparisā buddhaparisā ahosi, rajjappattakumāro pana ahameva ahosi’’nti.",
  "atk-s0513a11:1581": "Telapattajātakavaṇṇanā chaṭṭhā.",
  "atk-s0513a11:1583": " [97] 7. Nāmasiddhijātakavaṇṇanā",
  "atk-s0513a11:1584_0": "Jīvakañcamataṁ disvāti idaṁ satthā jetavane viharanto ekaṁ nāmasiddhikaṁ bhikkhuṁ",
  "atk-s0513a11:1584_1": "ārabbha kathesi. Eko kira kulaputto nāmena pāpako nāma. So sāsane uraṁ datvā pabbajito",
  "atk-s0513a11:1584_2": "bhikkhūhi ‘‘ehāvuso, pāpaka, tiṭṭhāvuso, pāpakā’’ti vuccamāno cintesi ‘‘loke pāpakaṁ",
  "atk-s0513a11:1584_3": "nāma lāmakaṁ kāḷakaṇṇibhūtaṁ vuccati, aññaṁ maṅgalapaṭisaṁyuttaṁ nāmaṁ āharāpessāmī’’ti.",
  "atk-s0513a11:1584_4": "So ācariyupajjhāye upasaṅkamitvā ‘‘bhante, mayhaṁ nāmaṁ avamaṅgalaṁ, aññaṁ me nāmaṁ",
  "atk-s0513a11:1584_5": "karothā’’ti āha. Atha naṁ te evamāhaṁsu – ‘‘āvuso, nāmaṁ nāma paṇṇattimattaṁ, nāmena",
  "atk-s0513a11:1584_6": "kāci atthasiddhi nāma natthi, attano nāmeneva santuṭṭho hohī’’ti. So punappunaṁ yāciyeva.",
  "atk-s0513a11:1584_7": "Tassāyaṁ nāmasiddhikabhāvo bhikkhusaṅghe pākaṭo jāto. Athekadivasaṁ dhammasabhāyaṁ",
  "atk-s0513a11:1584_8": "sannisinnā bhikkhū kathaṁ samuṭṭhāpesuṁ ‘‘āvuso, asuko kira bhikkhu nāmasiddhiko",
  "atk-s0513a11:1584_9": "maṅgalaṁ nāmaṁ āharāpetī’’ti. Atha satthā dhammasabhaṁ āgantvā ‘‘kāya nuttha, bhikkhave,",
  "atk-s0513a11:1584_10": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a11:1584_11": "so idāneva, pubbepi nāmasiddhikoyevā’’ti vatvā atītaṁ āhari.",
  "atk-s0513a11:1585_0": "Atīte takkasilāyaṁ bodhisatto disāpāmokkho ācariyo hutvā pañca māṇavakasatāni mante",
  "atk-s0513a11:1585_1": "vācesi. Tasseko māṇavo pāpako nāma nāmena. So ‘‘ehi, pāpaka, yāhi, pāpakā’’ti vuccamāno",
  "atk-s0513a11:1585_2": "cintesi ‘‘mayhaṁ nāmaṁ avamaṅgalaṁ, aññaṁ nāmaṁ āharāpessāmī’’ti. So ācariyaṁ upasaṅkamitvā",
  "atk-s0513a11:1585_3": "‘‘ācariya, mayhaṁ nāmaṁ avamaṅgalaṁ, aññaṁ me nāmaṁ karothā’’ti āha. Atha naṁ ācariyo",
  "atk-s0513a11:1585_4": "avoca ‘‘gaccha, tāta, janapadacārikaṁ caritvā attano abhirucitaṁ ekaṁ maṅgalanāmaṁ",
  "atk-s0513a11:1585_5": "gahetvā ehi, āgatassa te nāmaṁ parivattetvā aññaṁ nāmaṁ karissāmī’’ti. So ‘‘sādhū’’ti",
  "atk-s0513a11:1585_6": "pātheyyaṁ gahetvā nikkhanto gāmena gāmaṁ caranto ekaṁ nagaraṁ pāpuṇi. Tattha ceko",
  "atk-s0513a11:1585_7": "puriso kālakato jīvako nāma nāmena. So taṁ ñātijanena āḷāhanaṁ nīyamānaṁ disvā ‘‘kiṁ",
  "atk-s0513a11:1585_8": "nāmako esa puriso’’ti pucchi. ‘‘Jīvako nāmeso’’ti. ‘‘Jīvakopi maratī’’ti? ‘‘Jīvakopi",
  "atk-s0513a11:1585_9": "marati, ajīvakopi marati, nāmaṁ nāma paṇṇattimattaṁ, tvaṁ bālo maññe’’ti. So taṁ",
  "atk-s0513a11:1585_10": "kathaṁ sutvā nāme majjhatto hutvā antonagaraṁ pāvisi.",
  "atk-s0513a11:1586_0": "Athekaṁ dāsiṁ bhatiṁ adadamānaṁ sāmikā dvāre nisīdāpetvā rajjuyā paharanti, tassā",
  "atk-s0513a11:1586_1": "ca ‘‘dhanapālī’’ti nāmaṁ hoti. So antaravīthiyā gacchanto taṁ pothiyamānaṁ disvā",
  "atk-s0513a11:1586_2": "‘‘kasmā imaṁ pothethā’’ti pucchi. ‘‘Bhatiṁ dātuṁ na sakkotī’’ti. ‘‘Kiṁ panassā nāma’’nti?",
  "atk-s0513a11:1586_3": "‘‘Dhanapālī nāmā’’ti. Nāmena dhanapālī samānāpi bhatimattaṁ dātuṁ na sakkotīti dhanapāliyopi",
  "atk-s0513a11:1586_4": "adhanapāliyopi duggatā honti, nāmaṁ nāma paṇṇattimattaṁ, tvaṁ bālo maññeti. So nāme",
  "atk-s0513a11:1586_5": "majjhattataro hutvā nagarā nikkhamma maggaṁ paṭipanno antarāmagge maggamūḷhapurisaṁ",
  "atk-s0513a11:1586_6": "disvā ‘‘ambho kiṁ karonto vicarasī’’ti pucchi. ‘‘Maggamūḷhomhi, sāmī’’ti. ‘‘Kiṁ pana",
  "atk-s0513a11:1586_7": "te nāma’’nti? ‘‘Panthako nāmā’’ti. ‘‘Panthakopi maggamūḷho hotī’’ti? ‘‘Panthakopi",
  "atk-s0513a11:1586_8": "apanthakopi maggamūḷho hoti, nāmaṁ nāma paṇṇattimattaṁ tvaṁ pana bālo maññeti’’.",
  "atk-s0513a11:1586_9": "So nāme atimajjhatto hutvā bodhisattassa santikaṁ gantvā ‘‘kiṁ, tāta, nāmaṁ rocetvā",
  "atk-s0513a11:1586_10": "āgatosī’’ti vutte ‘‘ācariya, jīvakāpi nāma maranti ajīvakāpi, dhanapāliyopi duggatā",
  "atk-s0513a11:1586_11": "honti adhanapāliyopi, panthakāpi maggamūḷhā honti apanthakāpi, nāmaṁ nāma paṇṇattimattaṁ,",
  "atk-s0513a11:1586_12": "nāmena siddhi natthi, kammeneva siddhi. Alaṁ mayhaṁ aññena nāmena, tadeva me nāmaṁ",
  "atk-s0513a11:1586_13": "hotū’’ti āha. Bodhisatto tena diṭṭhañca katañca saṁsandetvā imaṁ gāthamāha –",
  "atk-s0513a11:1587": "97.",
  "atk-s0513a11:1588": " ‘‘Jīvakañca mataṁ disvā, dhanapāliñca duggataṁ;",
  "atk-s0513a11:1589": "Panthakañca vane mūḷhaṁ, pāpako punarāgato’’ti.",
  "atk-s0513a11:1590": "Tattha punarāgatoti imāni tīṇi kāraṇāni disvā puna āgato, ra-kāro sandhivasena vutto.",
  "atk-s0513a11:1591_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepesa nāmasiddhikoyevā’’ti",
  "atk-s0513a11:1591_1": "vatvā jātakaṁ samodhānesi – ‘‘tadā nāmasiddhiko idānipi nāmasiddhikoyeva, ācariyaparisā",
  "atk-s0513a11:1591_2": "buddhaparisā, ācariyo pana ahameva ahosi’’nti.",
  "atk-s0513a11:1592": "Nāmasiddhijātakavaṇṇanā sattamā.",
  "atk-s0513a11:1594": " [98] 8. Kūṭavāṇijajātakavaṇṇanā",
  "atk-s0513a11:1595_0": "Sādhukho paṇḍito nāmāti idaṁ satthā jetavane viharanto ekaṁ kūṭavāṇijaṁ ārabbha kathesi.",
  "atk-s0513a11:1595_1": "Sāvatthiyañhi dve janā ekato vaṇijjaṁ karontā bhaṇḍaṁ sakaṭenādāya janapadaṁ gantvā",
  "atk-s0513a11:1595_2": "laddhalābhā paccāgamiṁsu. Tesu kūṭavāṇijo cintesi ‘‘ayaṁ bahū divase dubbhojanena",
  "atk-s0513a11:1595_3": "dukkhaseyyāya kilanto, idāni attano ghare nānaggarasehi yāvadatthaṁ subhojanaṁ bhuñjitvā",
  "atk-s0513a11:1595_4": "ajīrakena marissati. Athāhaṁ imaṁ bhaṇḍaṁ tayo koṭṭhāse katvā ekaṁ tassa dārakānaṁ",
  "atk-s0513a11:1595_5": "dassāmi, dve koṭṭhāse attanā gahessāmī’’ti. So ‘‘ajja bhājessāma, sve bhājessāmā’’ti",
  "atk-s0513a11:1595_6": "bhaṇḍaṁ bhājetuṁ na icchi. Atha naṁ paṇḍitavāṇijo akāmakaṁ nippīḷetvā bhājāpetvā",
  "atk-s0513a11:1595_7": "vihāraṁ gantvā satthāraṁ vanditvā katapaṭisanthāro ‘‘atipapañco te kato, idhāgantvāpi",
  "atk-s0513a11:1595_8": "cirena buddhupaṭṭhānaṁ āgatosī’’ti vutte taṁ pavattiṁ bhagavato ārocesi. Satthā ‘‘na",
  "atk-s0513a11:1595_9": "kho so, upāsaka, idāneva kūṭavāṇijo, pubbepi kūṭavāṇijoyeva. Idāni pana taṁ vañcetukāmo",
  "atk-s0513a11:1595_10": "jāto, pubbe paṇḍitepi vañcetuṁ ussahī’’ti vatvā tena yācito atītaṁ āhari.",
  "atk-s0513a11:1596_0": "Atīte bārāṇasiyaṁ brahmadatte rajjaṁ kārente bodhisatto bārāṇasiyaṁ vāṇijakule nibbatti,",
  "atk-s0513a11:1596_1": "nāmaggahaṇadivase cassa ‘‘paṇḍito’’ti nāmaṁ akaṁsu. So vayappatto aññena vāṇijena",
  "atk-s0513a11:1596_2": "saddhiṁ ekato hutvā vaṇijjaṁ karoti, tassa ‘‘atipaṇḍito’’ti nāmaṁ ahosi. Te bārāṇasito",
  "atk-s0513a11:1596_3": "pañcahi sakaṭasatehi bhaṇḍaṁ ādāya janapadaṁ gantvā vaṇijjaṁ katvā laddhalābhā puna",
  "atk-s0513a11:1596_4": "bārāṇasiṁ āgamiṁsu. Atha nesaṁ bhaṇḍabhājanakāle atipaṇḍito āha ‘‘mayā dve koṭṭhāsā",
  "atk-s0513a11:1596_5": "laddhabbā’’ti. ‘‘Kiṁkāraṇā’’ti? ‘‘Tvaṁ paṇḍito, ahaṁ atipaṇḍito. Paṇḍito ekaṁ laddhuṁ",
  "atk-s0513a11:1596_6": "arahati, atipaṇḍito dve’’ti. ‘‘Nanu amhākaṁ dvinnaṁ bhaṇḍamūlakampi goṇādayopi samasamāyeva,",
  "atk-s0513a11:1596_7": "tvaṁ kasmā dve koṭṭhāse laddhuṁ arahasī’’ti. ‘‘Atipaṇḍitabhāvenā’’ti. Evaṁ te kathaṁ",
  "atk-s0513a11:1596_8": "vaḍḍhetvā kalahaṁ akaṁsu.",
  "atk-s0513a11:1597_0": "Tato atipaṇḍito ‘‘attheko upāyo’’ti cintetvā attano pitaraṁ ekasmiṁ susirarukkhe",
  "atk-s0513a11:1597_1": "pavesetvā ‘‘tvaṁ amhesu āgatesu ‘atipaṇḍito dve koṭṭhāse laddhuṁ arahatī’ti vadeyyāsī’’ti",
  "atk-s0513a11:1597_2": "vatvā bodhisattaṁ upasaṅkamitvā ‘‘samma, mayhaṁ dvinnaṁ koṭṭhāsānaṁ yuttabhāvaṁ vā",
  "atk-s0513a11:1597_3": "ayuttabhāvaṁ vā esā rukkhadevatā jānāti, ehi, taṁ pucchissāmā’’ti taṁ tattha netvā",
  "atk-s0513a11:1597_4": "‘‘ayye rukkhadevate, amhākaṁ aṭṭaṁ pacchindā’’ti āha. Athassa pitā saraṁ parivattetvā",
  "atk-s0513a11:1597_5": "‘‘tena hi kathethā’’ti āha. ‘‘Ayye, ayaṁ paṇḍito, ahaṁ atipaṇḍito. Amhehi ekato vohāro",
  "atk-s0513a11:1597_6": "kato, tattha kena kiṁ laddhabbanti. Paṇḍitena eko koṭṭhāso, atipaṇḍitena pana dve",
  "atk-s0513a11:1597_7": "koṭṭhāsā laddhabbā’’ti. Bodhisatto evaṁ vinicchitaṁ aṭṭaṁ sutvā ‘‘idāni devatābhāvaṁ",
  "atk-s0513a11:1597_8": "vā adevatābhāvaṁ vā jānissāmī’’ti palālaṁ āharitvā susiraṁ pūretvā aggiṁ adāsi, atipaṇḍitassa",
  "atk-s0513a11:1597_9": "pitā jālāya phuṭṭhakāle aḍḍhajjhāmena sarīrena upari āruyha sākhaṁ gahetvā olambanto",
  "atk-s0513a11:1597_10": "bhūmiyaṁ patitvā imaṁ gāthamāha –",
  "atk-s0513a11:1598": "98.",
  "atk-s0513a11:1599": " ‘‘Sādhu kho paṇḍito nāma, na tveva atipaṇḍito;",
  "atk-s0513a11:1600": "Atipaṇḍitena puttena, manamhi upakūḷito’’ti.",
  "atk-s0513a11:1601_0": "Tattha sādhu kho paṇḍito nāmāti imasmiṁ loke paṇḍiccena samannāgato kāraṇākāraṇaññū",
  "atk-s0513a11:1601_1": "puggalo sādhu sobhano. Atipaṇḍitoti nāmamattena atipaṇḍito kūṭapuriso na tveva varaṁ.",
  "atk-s0513a11:1601_2": "Manamhi upakūḷitoti thokenamhi jhāmo, aḍḍhajjhāmakova muttoti attho. Te ubhopi majjhe",
  "atk-s0513a11:1601_3": "bhinditvā samaññeva koṭṭhāsaṁ gaṇhitvā yathākammaṁ gatā.",
  "atk-s0513a11:1602": "Satthā ‘‘pubbepi esa kūṭavāṇijoyevā’’ti imaṁ atītaṁ āharitvā jātakaṁ samodhānesi – ‘‘tadā kūṭavāṇijo paccuppannepi kūṭavāṇijoyeva, paṇḍitavāṇijo pana ahameva ahosi’’nti.",
  "atk-s0513a11:1603": "Kūṭavāṇijajātakavaṇṇanā aṭṭhamā.",
  "atk-s0513a11:1605": " [99] 9. Parosahassajātakavaṇṇanā",
  "atk-s0513a11:1606_0": "Parosahassampisamāgatānanti idaṁ satthā jetavane viharanto puthujjanapucchāpañcakaṁ",
  "atk-s0513a11:1606_1": "ārabbha kathesi . Vatthu sarabhajātake (jā. 1.13.134 ādayo) āvi bhavissati. Ekasmiṁ",
  "atk-s0513a11:1606_2": "pana samaye bhikkhū dhammasabhāyaṁ sannipatitvā ‘‘āvuso, dasabalena saṁkhittena kathitaṁ",
  "atk-s0513a11:1606_3": "dhammasenāpati sāriputto vitthārena byākāsī’’ti therassa guṇaṁ kathayamānā nisīdiṁsu.",
  "atk-s0513a11:1606_4": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a11:1606_5": "‘‘imāya nāmā’’ti vutte ‘‘na, bhikkhave, sāriputto idāneva mayā saṁkhittena bhāsitaṁ",
  "atk-s0513a11:1606_6": "vitthārena byākaroti, pubbepi byākāsiyevā’’ti vatvā atītaṁ āhari.",
  "atk-s0513a11:1607_0": "Atīte bārāṇasiyaṁ brahmadatte rajjaṁ kārente bodhisatto udiccabrāhmaṇakule nibbattitvā",
  "atk-s0513a11:1607_1": "takkasilāyaṁ sabbasippāni uggaṇhitvā kāme pahāya isipabbajjaṁ pabbajitvā pañcābhiññā",
  "atk-s0513a11:1607_2": "aṭṭha samāpattiyo nibbattetvā himavante vihāsi. Parivāropissa pañca tāpasasatāni",
  "atk-s0513a11:1607_3": "ahesuṁ. Athassa jeṭṭhantevāsiko vassārattasamaye upaḍḍhaṁ isigaṇaṁ ādāya loṇambilasevanatthāya",
  "atk-s0513a11:1607_4": "manussapathaṁ agamāsi. Tadā bodhisattassa kālakiriyāsamayo jāto. Atha naṁ antevāsikā",
  "atk-s0513a11:1607_5": "‘‘ācariya, kataro vo guṇo laddho’’ti adhigamaṁ pucchiṁsu. So ‘‘natthi kiñcī’’ti vatvā",
  "atk-s0513a11:1607_6": "ābhassarabrahmaloke nibbatti. Bodhisattā hi arūpasamāpattilābhino hutvāpi abhabbaṭṭhānattā",
  "atk-s0513a11:1607_7": "āruppe na nibbattanti. Antevāsikā ‘‘ācariyassa adhigamo natthī’’ti āḷāhane sakkāraṁ na kariṁsu.",
  "atk-s0513a11:1608_0": "Jeṭṭhantevāsiko āgantvā ‘‘kahaṁ ācariyo’’ti pucchitvā ‘‘kālakato’’ti sutvā ‘‘api",
  "atk-s0513a11:1608_1": "ācariyaṁ adhigamaṁ pucchitthā’’ti āha. ‘‘Āma, pucchimhā’’ti. ‘‘Kiṁ kathesī’’ti? ‘‘Natthi",
  "atk-s0513a11:1608_2": "kiñcīti tena vuttaṁ, athassa amhehi sakkāro na kato’’ti āhaṁsu. Jeṭṭhantevāsiko ‘‘tumhe",
  "atk-s0513a11:1608_3": "ācariyassa vacanatthaṁ na jānātha, ākiñcaññāyatanasamāpattilābhī ācariyo’’ti āha.",
  "atk-s0513a11:1608_4": "Te tasmiṁ punappunaṁ kathentepi na saddahiṁsu. Bodhisatto taṁ kāraṇaṁ ñatvā ‘‘andhabālā",
  "atk-s0513a11:1608_5": "mama jeṭṭhantevāsikassa vacanaṁ na saddahanti. Imaṁ tesaṁ kāraṇaṁ pākaṭaṁ karissāmī’’ti",
  "atk-s0513a11:1608_6": "brahmalokā āgantvā assamapadamatthake mahantenānubhāvena ākāse ṭhatvā jeṭṭhantevāsikassa",
  "atk-s0513a11:1608_7": "paññānubhāvaṁ vaṇṇento imaṁ gāthamāha –",
  "atk-s0513a11:1609": "99.",
  "atk-s0513a11:1610": " ‘‘Parosahassampi samāgatānaṁ, kandeyyuṁ te vassasataṁ apaññā;",
  "atk-s0513a11:1611": "Ekova seyyo puriso sapañño, yo bhāsitassa vijānāti attha’’nti.",
  "atk-s0513a11:1612_0": "Tattha parosahassampīti atirekasahassampi. Samāgatānanti sannipatitānaṁ bhāsitassa",
  "atk-s0513a11:1612_1": "atthaṁ jānituṁ asakkontānaṁ bālānaṁ. Kandeyyuṁ te vassasataṁ apaññāti te evaṁ samāgatā",
  "atk-s0513a11:1612_2": "apaññā ime bālatāpasā viya vassasatampi vassasahassampi rodeyyuṁ parideveyyuṁ, rodamānāpi",
  "atk-s0513a11:1612_3": "pana atthaṁ vā kāraṇaṁ vā neva jāneyyunti dīpeti. Ekova seyyo puriso sapaññoti evarūpānaṁ",
  "atk-s0513a11:1612_4": "bālānaṁ parosahassatopi eko paṇḍitapurisova seyyo varataroti attho. Kīdiso sapaññoti?",
  "atk-s0513a11:1612_5": "Yo bhāsitassa vijānāti atthaṁ ayaṁ jeṭṭhantevāsiko viyāti.",
  "atk-s0513a11:1613": "Evaṁ mahāsatto ākāse ṭhitova dhammaṁ desetvā tāpasagaṇaṁ bujjhāpetvā brahmalokameva gato. Tepi tāpasā jīvitapariyosāne brahmalokaparāyaṇā ahesuṁ.",
  "atk-s0513a11:1614": "Satthā imaṁ dhammadesanaṁ āharitvā jātakaṁ samodhānesi – ‘‘tadā jeṭṭhantevāsiko sāriputto ahosi, mahābrahmā pana ahameva ahosi’’nti.",
  "atk-s0513a11:1615": "Parosahassajātakavaṇṇanā navamā.",
  "atk-s0513a11:1617": " [100] 10. Asātarūpajātakavaṇṇanā",
  "atk-s0513a11:1618_0": "Asātaṁ sātarūpenāti idaṁ satthā kuṇḍiyanagaraṁ upanissāya kuṇḍadhānavane viharanto",
  "atk-s0513a11:1618_1": "koliyarājadhītaraṁ suppavāsaṁ upāsikaṁ ārabbha kathesi. Sā hi tasmiṁ samaye satta",
  "atk-s0513a11:1618_2": "vassāni kucchinā gabbhaṁ pariharitvā sattāhaṁ mūḷhagabbhā ahosi, adhimattā vedanā",
  "atk-s0513a11:1618_3": "pavattiṁsu. Sā evaṁ adhimattavedanābhibhūtāpi ‘‘sammāsambuddho vata so bhagavā, yo",
  "atk-s0513a11:1618_4": "evarūpassa dukkhassa pahānāya dhammaṁ deseti. Suppaṭipanno vata tassa bhagavato sāvakasaṅgho,",
  "atk-s0513a11:1618_5": "yo evarūpassa dukkhassa pahānāya paṭipanno. Susukhaṁ vata nibbānaṁ, yattheva rūpaṁ",
  "atk-s0513a11:1618_6": "dukkhaṁ natthī’’ti (udā. 18) imehi tīhi vitakkehi adhivāsesi. Sā sāmikaṁ pakkosetvā",
  "atk-s0513a11:1618_7": "tañca attano pavattiṁ vandanasāsanañca ārocetuṁ satthu santikaṁ pesesi. Satthā vandanasāsanaṁ",
  "atk-s0513a11:1618_8": "sutvāva ‘‘sukhinī hotu suppavāsā koliyadhītā, sukhinī arogā arogaṁ puttaṁ vijāyatū’’ti",
  "atk-s0513a11:1618_9": "āha. Saha vacaneneva pana bhagavato suppavāsā koliyadhītā sukhinī arogā arogaṁ puttaṁ",
  "atk-s0513a11:1618_10": "vijāyi. Athassā sāmiko gehaṁ gantvā taṁ vijātaṁ disvā ‘‘acchariyaṁ vata, bho’’ti",
  "atk-s0513a11:1618_11": "ativiya tathāgatassa ānubhāvena acchariyabbhutacittajāto ahosi.",
  "atk-s0513a11:1619_0": "Suppavāsāpi puttaṁ vijāyitvā sattāhaṁ buddhappamukhassa saṅghassa dānaṁ dātukāmā",
  "atk-s0513a11:1619_1": "puna nimantanatthāya taṁ pesesi. Tena kho pana samayena mahāmoggallānassa upaṭṭhākena",
  "atk-s0513a11:1619_2": "buddhappamukho saṅgho nimantito hoti. Satthā suppavāsāya dānassa okāsadānatthāya",
  "atk-s0513a11:1619_3": "theraṁ tassa santikaṁ pesetvā taṁ saññāpetvā sattāhaṁ tassā dānaṁ paṭiggahesi saddhiṁ",
  "atk-s0513a11:1619_4": "bhikkhusaṅghena. Sattame pana divase suppavāsā puttaṁ sīvalikumāraṁ maṇḍetvā satthārañceva",
  "atk-s0513a11:1619_5": "bhikkhusaṅghañca vandāpesi. Tasmiṁ paṭipāṭiyā sāriputtattherassa santikaṁ nīte thero",
  "atk-s0513a11:1619_6": "tena saddhiṁ ‘‘kacci te, sīvali, khamanīya’’nti paṭisanthāramakāsi. So ‘‘kuto me,",
  "atk-s0513a11:1619_7": "bhante, sukhaṁ, svāhaṁ satta vassāni lohitakumbhiyaṁ vasi’’nti therena saddhiṁ evarūpaṁ",
  "atk-s0513a11:1619_8": "kathaṁ kathesi. Suppāvāsā tassa vacanaṁ sutvā ‘‘sattāhajāto me putto anubuddhena",
  "atk-s0513a11:1619_9": "dhammasenāpatinā saddhiṁ mantetī’’ti somanassappattā ahosi. Satthā ‘‘api nu suppavāse",
  "atk-s0513a11:1619_10": "aññepi evarūpe putte icchasī’’ti āha. ‘‘Sace, bhante, evarūpe aññe satta putte labheyyaṁ,",
  "atk-s0513a11:1619_11": "iccheyyamevāha’’nti. Satthā udānaṁ udānetvā anumodanaṁ katvā pakkāmi. Sīvalikumāropi",
  "atk-s0513a11:1619_12": "kho sattavassikakāleyeva sāsane uraṁ datvā pabbajitvā paripuṇṇavasso upasampadaṁ",
  "atk-s0513a11:1619_13": "labhitvā puññavā lābhaggappatto hutvā pathaviṁ unnādetvā arahattaṁ patvā puññavantānaṁ",
  "atk-s0513a11:1619_14": "antare etadaggaṭṭhānaṁ pāpuṇi.",
  "atk-s0513a11:1620_0": "Athekadivasaṁ bhikkhū dhammasabhāyaṁ sannipatitvā ‘‘āvuso, sīvalitthero nāma evarūpo",
  "atk-s0513a11:1620_1": "mahāpuñño patthitapatthano pacchimabhavikasatto satta vassāni lohitakumbhiyaṁ vasitvā",
  "atk-s0513a11:1620_2": "sattāhaṁ mūḷhagabbhabhāvaṁ āpajji, aho mātāputtā mahantaṁ dukkhaṁ anubhaviṁsu, kiṁ",
  "atk-s0513a11:1620_3": "nu kho kammaṁ akaṁsū’’ti kathaṁ samuṭṭhāpesuṁ. Satthā tatthāgantvā ‘‘kāya nuttha,",
  "atk-s0513a11:1620_4": "bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘bhikkhave,",
  "atk-s0513a11:1620_5": "sīvalino mahāpuññatova satta vassāni lohitakumbhiyaṁ nivāso ca sattāhaṁ mūḷhagabbhabhāvappatti",
  "atk-s0513a11:1620_6": "ca attanā katakammamūlakāva, suppavāsāyapi satta vassāni kucchinā gabbhapariharaṇadukkhañca",
  "atk-s0513a11:1620_7": "sattāhaṁ mūḷhagabbhadukkhañca attanā katakammamūlakamevā’’ti vatvā tehi yācito atītaṁ āhari.",
  "atk-s0513a11:1621_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchismiṁ",
  "atk-s0513a11:1621_1": "paṭisandhiṁ gaṇhitvā vayappatto takkasilāyaṁ sabbasippāni uggaṇhitvā pitu accayena",
  "atk-s0513a11:1621_2": "rajjaṁ patvā dhammena rajjaṁ kāresi. Tasmiṁ samaye kosalamahārājā mahantena balenāgantvā",
  "atk-s0513a11:1621_3": "bārāṇasiṁ gahetvā rājānaṁ māretvā tasseva aggamahesiṁ attano aggamahesiṁ akāsi. Bārāṇasirañño",
  "atk-s0513a11:1621_4": "pana putto pitu maraṇakāle niddhamanadvārena palāyitvā balaṁ saṁharitvā bārāṇasiṁ",
  "atk-s0513a11:1621_5": "āgantvā avidūre nisīditvā tassa rañño paṇṇaṁ pesesi ‘‘rajjaṁ vā detu yuddhaṁ vā’’ti.",
  "atk-s0513a11:1621_6": "So ‘‘yuddhaṁ demī’’ti paṭipaṇṇaṁ pesesi. Rājakumārassa pana mātā taṁ sāsanaṁ sutvā",
  "atk-s0513a11:1621_7": "‘‘yuddhena kammaṁ natthi, sabbadisāsu sañcāraṁ pacchinditvā bārāṇasinagaraṁ parivāretu,",
  "atk-s0513a11:1621_8": "tato dārūdakabhattaparikkhayena kilantamanussaṁ nagaraṁ vināva yuddhena gaṇhissasī’’ti",
  "atk-s0513a11:1621_9": "paṇṇaṁ pesesi. So mātu sāsanaṁ sutvā satta divasāni sañcāraṁ pacchinditvā nagaraṁ",
  "atk-s0513a11:1621_10": "rundhi, nāgarā sañcāraṁ alabhamānā sattame divase tassa rañño sīsaṁ gahetvā kumārassa",
  "atk-s0513a11:1621_11": "adaṁsu. Kumāro pana nagaraṁ pavisitvā rajjaṁ gahetvā jīvitapariyosāne yathākammaṁ gato.",
  "atk-s0513a11:1622_0": "So etarahi satta divasāni sañcāraṁ pacchinditvā nagaraṁ rundhitvā gahitakammanissandena",
  "atk-s0513a11:1622_1": "satta vassāni lohitakumbhiyaṁ vasitvā sattāhaṁ mūḷhagabbhabhāvaṁ āpajji. Yaṁ pana",
  "atk-s0513a11:1622_2": "so padumuttarassa bhagavato pādamūle ‘‘lābhīnaṁ aggo bhaveyya’’nti mahādānaṁ datvā",
  "atk-s0513a11:1622_3": "patthanaṁ akāsi, yañca vipassibuddhakāle nāgarehi saddhiṁ sahassagghanakaṁ guḷadadhiṁ",
  "atk-s0513a11:1622_4": "datvā patthanamakāsi, tassānubhāvena lābhīnaṁ aggo jāto. Suppavāsāpi ‘‘nagaraṁ rundhitvā",
  "atk-s0513a11:1622_5": "gaṇha, tātā’’ti pesitabhāvena satta vassāni kucchinā gabbhaṁ pariharitvā sattāhaṁ mūḷhagabbhā jātā.",
  "atk-s0513a11:1623": "Satthā imaṁ atītaṁ āharitvā abhisambuddho hutvā imaṁ gāthamāha –",
  "atk-s0513a11:1624": "100.",
  "atk-s0513a11:1625": " ‘‘Asātaṁ sātarūpena, piyarūpena appiyaṁ;",
  "atk-s0513a11:1626": "Dukkhaṁ sukhassa rūpena, pamattamativattatī’’ti.",
  "atk-s0513a11:1627_0": "Tattha asātaṁ sātarūpenāti amadhurameva madhurapatirūpakena. Pamattamativattatīti",
  "atk-s0513a11:1627_1": "asātaṁ appiyaṁ dukkhanti etaṁ tividhampi etena sātarūpādinā ākārena sativippavāsavasena",
  "atk-s0513a11:1627_2": "pamattaṁ puggalaṁ ativattati abhibhavati ajjhottharatīti attho. Idaṁ bhagavatā yañca",
  "atk-s0513a11:1627_3": "te mātāputtā iminā gabbhapariharaṇagabbhavāsasaṅkhātena asātādinā pubbe nagararundhanasātādipatirūpakena",
  "atk-s0513a11:1627_4": "ajjhotthaṭā, yañca idāni sā upāsikā punapi sattakkhattuṁ evarūpaṁ asātaṁ appiyaṁ",
  "atk-s0513a11:1627_5": "dukkhaṁ pemavatthubhūtena puttasaṅkhātena sātādipatirūpakena ajjhotthaṭā hutvā tathā",
  "atk-s0513a11:1627_6": "avaca, taṁ sabbampi sandhāya vuttanti veditabbaṁ.",
  "atk-s0513a11:1628": "Satthā imaṁ dhammadesanaṁ āharitvā jātakaṁ samodhānesi – ‘‘tadā nagaraṁ rundhitvā rajjappattakumāro sīvali ahosi, mātā suppavāsā, pitā pana bārāṇasirājā ahameva ahosi’’nti.",
  "atk-s0513a11:1629": "Asātarūpajātakavaṇṇanā dasamā.",
  "atk-s0513a11:1630": "Littavaggo dasamo.",
  "atk-s0513a11:1631": "Tassuddānaṁ –",
  "atk-s0513a11:1632": "Littatejaṁ mahāsāraṁ, vissāsa lomahaṁsanaṁ;",
  "atk-s0513a11:1633": "Sudassana telapattaṁ, nāmasiddhi kūṭavāṇijaṁ;",
  "atk-s0513a11:1634": "Parosahassa asātarūpanti.",
  "atk-s0513a11:1635": "Majjhimapaṇṇāsako niṭṭhito.",
  "atk-s0513a11:1636": "11. Parosatavaggo",
  "atk-s0513a11:1638": " [101] 1. Parosatajātakavaṇṇanā",
  "atk-s0513a11:1639": "101.",
  "atk-s0513a11:1640": " ‘‘Parosatañcepi samāgatānaṁ, jhāyeyyuṁ te vassasataṁ apaññā;",
  "atk-s0513a11:1641": "Ekova seyyo puriso sapañño, yo bhāsitassa vijānāti attha’’nti. –",
  "atk-s0513a11:1642_0": "Idaṁ jātakaṁ vatthuto ca veyyākaraṇato ca samodhānato ca parosahassajātakasadisameva.",
  "atk-s0513a11:1642_1": "Kevalañhettha ‘‘jhāyeyyu’’nti padamattameva viseso. Tassattho – vassasatampi apaññā",
  "atk-s0513a11:1642_2": "jhāyeyyuṁ olokeyyuṁ upadhāreyyuṁ, evaṁ olokentāpi pana atthaṁ vā kāraṇaṁ vā na passanti,",
  "atk-s0513a11:1642_3": "tasmā yo bhāsitassa atthaṁ jānāti, so ekova sapañño seyyoti.",
  "atk-s0513a11:1643": "Parosatajātakavaṇṇanā paṭhamā.",
  "atk-s0513a11:1645": " [102] 2. Paṇṇikajātakavaṇṇanā",
  "atk-s0513a11:1646_0": "Yo dukkhaphuṭṭhāya bhaveyya tāṇanti idaṁ satthā jetavane viharanto ekaṁ paṇṇikaṁ",
  "atk-s0513a11:1646_1": "upāsakaṁ ārabbha kathesi. So kira sāvatthivāsī upāsako nānappakārāni mūlapaṇṇādīni",
  "atk-s0513a11:1646_2": "ceva lābukumbhaṇḍādīni ca vikkiṇitvā jīvikaṁ kappeti. Tassekā dhītā abhirūpā pāsādikā",
  "atk-s0513a11:1646_3": "ācārasīlasampannā hirottappasamannāgatā kevalaṁ niccappahasitamukhā. Tassā samānakulesu",
  "atk-s0513a11:1646_4": "vāreyyatthāya āgatesu so cintesi ‘‘imissā vāreyyaṁ vattati, ayañca niccappahasitamukhā.",
  "atk-s0513a11:1646_5": "Kumārikādhamme pana asati kumārikāya parakulaṁ gatāya mātāpitūnaṁ garahā hoti, ‘atthi",
  "atk-s0513a11:1646_6": "nu kho imissā kumārikādhammo, natthī’ti vīmaṁsissāmi na’’nti. So ekadivasaṁ dhītaraṁ",
  "atk-s0513a11:1646_7": "pacchiṁ gāhāpetvā paṇṇatthāya araññaṁ gantvā vīmaṁsanavasena kilesasannissito viya",
  "atk-s0513a11:1646_8": "hutvā rahassakathaṁ kathetvā taṁ hatthe gaṇhi. Sā gahitamattāva rodantī kandantī",
  "atk-s0513a11:1646_9": "‘‘ayuttametaṁ, tāta, udakato aggipātubhāvasadisaṁ, mā evarūpaṁ karothā’’ti āha. ‘‘Amma,",
  "atk-s0513a11:1646_10": "mayā vīmaṁsanatthāya tvaṁ hatthe gahitā, na ca kilesavasena. Vadehi, atthi dāni te",
  "atk-s0513a11:1646_11": "kumārikādhammo’’ti. ‘‘Āma, tāta, atthi . Mayā hi lobhavasena na koci puriso olokitapubbo’’ti.",
  "atk-s0513a11:1646_12": "So dhītaraṁ assāsetvā gharaṁ netvā maṅgalaṁ katvā parakulaṁ pesetvā ‘‘satthāraṁ vandissāmī’’ti",
  "atk-s0513a11:1646_13": "gandhamālādihattho jetavanaṁ gantvā satthāraṁ vanditvā pūjetvā ekamantaṁ nisīdi,",
  "atk-s0513a11:1646_14": "‘‘cirassamāgatosī’’ti ca vutte tamatthaṁ bhagavato ārocesi. Satthā ‘‘upāsaka, kumārikā",
  "atk-s0513a11:1646_15": "ciraṁ paṭṭhāya ācārasīlasampannāva, tvaṁ pana na idāneva evaṁ vīmaṁsasi, pubbepi",
  "atk-s0513a11:1646_16": "vīmaṁsiyevā’’ti vatvā tena yācito atītaṁ āhari.",
  "atk-s0513a11:1647_0": "Atīte bārāṇasiyaṁ brahmadatte rajjaṁ kārente bodhisatto araññe rukkhadevatā hutvā",
  "atk-s0513a11:1647_1": "nibbatti. Atheko bārāṇasiyaṁ paṇṇikaupāsakoti atītavatthu paccuppannasadisameva.",
  "atk-s0513a11:1647_2": "Tena pana sā vīmaṁsanatthāya hatthe gahitamattā paridevamānā imaṁ gāthamāha –",
  "atk-s0513a11:1648": "102.",
  "atk-s0513a11:1649": " ‘‘Yo dukkhaphuṭṭhāya bhaveyya tāṇaṁ, so me pitā dubbhi vane karoti;",
  "atk-s0513a11:1650": "Sā kassa kandāmi vanassa majjhe, yo tāyitā so sahasaṁ karotī’’ti.",
  "atk-s0513a11:1651_0": "Tattha yo dukkhaphuṭṭhāya bhaveyya tāṇanti kāyikacetasikehi dukkhehi phuṭṭhāya tāyitā",
  "atk-s0513a11:1651_1": "paritāyitā patiṭṭhā bhaveyya. So me pitā dubbhi vane karotīti so mayhaṁ dukkhaparitāyako",
  "atk-s0513a11:1651_2": "pitāva imasmiṁ vane evarūpaṁ mittadubbhi kammaṁ karoti, attano jātāya dhītari vītikkamaṁ",
  "atk-s0513a11:1651_3": "kātuṁ maññatīti attho. Sā kassa kandāmīti kassa rodāmi, ko me patiṭṭhā bhavissatīti",
  "atk-s0513a11:1651_4": "dīpeti. Yo tāyitā so sahasaṁ karotīti yo mayhaṁ tāyitā rakkhitā avassayo bhavituṁ",
  "atk-s0513a11:1651_5": "arahati, so pitāyeva sāhasikakammaṁ karotīti attho.",
  "atk-s0513a11:1652": "Atha naṁ pitā assāsetvā ‘‘amma, rakkhitattāsī’’ti pucchi. ‘‘Āma, tāta rakkhito me attā’’ti. So taṁ gharaṁ netvā maṇḍetvā maṅgalaṁ katvā parakulaṁ pesesi.",
  "atk-s0513a11:1653": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne upāsako sotāpattiphale patiṭṭhahi.",
  "atk-s0513a11:1654": "Tadā pitā etarahi pitāva, dhītā ca etarahi dhītāva, taṁ kāraṇaṁ paccakkhato diṭṭharukkhadevatā pana ahameva ahosinti.",
  "atk-s0513a11:1655": "Paṇṇikajātakavaṇṇanā dutiyā.",
  "atk-s0513a11:1657": " [103] 3. Verijātakavaṇṇanā",
  "atk-s0513a11:1658_0": "Yattha verī nivisatīti idaṁ satthā jetavane viharanto anāthapiṇḍikaṁ ārabbha kathesi.",
  "atk-s0513a11:1658_1": "Anāthapiṇḍiko kira bhogagāmaṁ gantvā āgacchanto antarāmagge core disvā ‘‘antarāmagge",
  "atk-s0513a11:1658_2": "vasituṁ na yuttaṁ, sāvatthimeva gamissāmī’’ti vegena goṇe pājetvā sāvatthimeva āgantvā",
  "atk-s0513a11:1658_3": "punadivase vihāraṁ gato satthu etamatthaṁ ārocesi. Satthā ‘‘pubbepi gahapati paṇḍitā",
  "atk-s0513a11:1658_4": "antarāmagge core disvā antarā avilambamānā attano vasanaṭṭhānameva gamiṁsū’’ti vatvā",
  "atk-s0513a11:1658_5": "tena yācito atītaṁ āhari.",
  "atk-s0513a11:1659_0": "Atīte bārāṇasiyaṁ brahmadatte rajjaṁ kārente bodhisatto mahāvibhavo seṭṭhi hutvā",
  "atk-s0513a11:1659_1": "ekaṁ gāmakaṁ nimantanaṁ bhuñjanatthāya gantvā paccāgacchanto antarāmagge core disvā",
  "atk-s0513a11:1659_2": "antarāmagge avasitvāva vegena goṇe pājento attano gehameva āgantvā nānaggarasehi",
  "atk-s0513a11:1659_3": "bhuñjitvā mahāsayane nisinno ‘‘corānaṁ hatthato muccitvā nibbhayaṭṭhānaṁ attano gehaṁ",
  "atk-s0513a11:1659_4": "āgatomhī’’ti udānavasena imaṁ gāthamāha –",
  "atk-s0513a11:1660": "103.",
  "atk-s0513a11:1661": " ‘‘Yattha verī nivisati, na vase tattha paṇḍito;",
  "atk-s0513a11:1662": "Ekarattaṁ dirattaṁ vā, dukkhaṁ vasati verisū’’ti.",
  "atk-s0513a11:1663_0": "Tattha verīti veracetanāsamaṅgipuggalo. Nivisatīti patiṭṭhāti. Na vase tattha paṇḍitoti",
  "atk-s0513a11:1663_1": "so verīpuggalo yasmiṁ ṭhāne patiṭṭhito hutvā vasati, tattha paṇḍito paṇḍiccena samannāgato",
  "atk-s0513a11:1663_2": "na vaseyya. Kiṁkāraṇā? Ekarattaṁ dirattaṁ vā, dukkhaṁ vasati verisūti, verīnañhi",
  "atk-s0513a11:1663_3": "antare vasanto ekāhampi dvīhampi dukkhameva vasatīti attho.",
  "atk-s0513a11:1664": "Evaṁ mahāsatto udānaṁ udānetvā dānādīni puññāni katvā yathākammaṁ gato.",
  "atk-s0513a11:1665": "Satthā imaṁ dhammadesanaṁ āharitvā jātakaṁ samodhānesi – ‘‘tadā ahameva bārāṇasiseṭṭhi ahosi’’nti.",
  "atk-s0513a11:1666": "Verijātakavaṇṇanā tatiyā.",
  "atk-s0513a11:1668": " [104] 4. Mittavindakajātakavaṇṇanā",
  "atk-s0513a11:1669_0": "Catubbhi aṭṭhajjhagamāti idaṁ satthā jetavane viharanto ekaṁ dubbacabhikkhuṁ ārabbha",
  "atk-s0513a11:1669_1": "kathesi. Vatthu heṭṭhā mittavindakajātake vuttanayena vitthāretabbaṁ. Idaṁ pana jātakaṁ",
  "atk-s0513a11:1669_2": "kassapabuddhakālikaṁ. Tasmiñhi kāle uracakkaṁ ukkhipitvā niraye paccamāno eko nerayikasatto",
  "atk-s0513a11:1669_3": "‘‘bhante, kiṁ nu kho pāpakammaṁ akāsi’’nti bodhisattaṁ pucchi. Bodhisatto ‘‘tayā",
  "atk-s0513a11:1669_4": "idañcidañca pāpakammaṁ kata’’nti vatvā imaṁ gāthamāha –",
  "atk-s0513a11:1670": "104.",
  "atk-s0513a11:1671": " ‘‘Catubbhi aṭṭhajjhagamā, aṭṭhāhipi ca soḷasa;",
  "atk-s0513a11:1672": "Soḷasāhi ca bāttiṁsa, atricchaṁ cakkamāsado;",
  "atk-s0513a11:1673": "Icchāhatassa posassa, cakkaṁ bhamati matthake’’ti.",
  "atk-s0513a11:1674_0": "Tattha catubbhi aṭṭhajjhagamāti samuddantare catasso vimānapetiyo labhitvā tāhi asantuṭṭho",
  "atk-s0513a11:1674_1": "atricchatāya parato gantvā aparā aṭṭha adhigatosīti attho. Sesapadadvayepi eseva",
  "atk-s0513a11:1674_2": "nayo. Atricchaṁ cakkamāsadoti evaṁ sakalābhena asantuṭṭho atra atra icchanto parato",
  "atk-s0513a11:1674_3": "parato lābhaṁ patthento idāni cakkamāsado idaṁ uracakkaṁ pattosi. Tassa te evaṁ icchāhatassa",
  "atk-s0513a11:1674_4": "posassa taṇhāya hatassa upahatassa tava cakkaṁ bhamati matthake. Pāsāṇacakkaṁ, ayacakkanti",
  "atk-s0513a11:1674_5": "imesu dvīsu khuradhāraṁ ayacakkaṁ tassa matthake punappunaṁ patanavasena bhamantaṁ",
  "atk-s0513a11:1674_6": "disvā evamāha. Vatvā ca pana attano devalokameva gato. Sopi nerayikasatto attano",
  "atk-s0513a11:1674_7": "pāpe khīṇe yathākammaṁ gato.",
  "atk-s0513a11:1675": "Satthā imaṁ dhammadesanaṁ āharitvā jātakaṁ samodhānesi – ‘‘tadā mittavindako dubbacabhikkhu ahosi, devaputto pana ahameva ahosi’’nti.",
  "atk-s0513a11:1676": "Mittavindakajātakavaṇṇanā catutthā.",
  "atk-s0513a11:1678": " [105] 5. Dubbalakaṭṭhajātakavaṇṇanā",
  "atk-s0513a11:1679_0": "Bahumpetaṁvane kaṭṭhanti idaṁ satthā jetavane viharanto ekaṁ uttasitabhikkhuṁ ārabbha",
  "atk-s0513a11:1679_1": "kathesi. So kira sāvatthivāsī eko kulaputto satthu dhammadesanaṁ sutvā pabbajitvā",
  "atk-s0513a11:1679_2": "maraṇabhīruko ahosi, rattiṭṭhānadivāṭṭhānesu vātassa vā vījantassa sukkhadaṇḍakassa",
  "atk-s0513a11:1679_3": "vā patantassa pakkhicatuppadānaṁ vā saddaṁ sutvā maraṇabhayatajjito mahāravaṁ ravanto",
  "atk-s0513a11:1679_4": "palāyati. Tassa hi ‘‘maritabbaṁ mayā’’ti satimattampi natthi. Sace hi so ‘‘ahaṁ marissāmī’’ti",
  "atk-s0513a11:1679_5": "jāneyya, na maraṇaṁ bhāyeyya. Maraṇassatikammaṭṭhānassa pana tassa abhāvitattāva",
  "atk-s0513a11:1679_6": "bhāyati . Tassa so maraṇabhīrukabhāvo bhikkhusaṅghe pākaṭo jāto.",
  "atk-s0513a11:1680_0": "Athekadivasaṁ dhammasabhāyaṁ bhikkhū kathaṁ samuṭṭhāpesuṁ ‘‘āvuso, asuko nāma bhikkhu",
  "atk-s0513a11:1680_1": "maraṇabhīruko maraṇaṁ bhāyati, bhikkhunā nāma ‘avassaṁ mayā maritabba’nti maraṇassatikammaṭṭhānaṁ",
  "atk-s0513a11:1680_2": "bhāvetuṁ vaṭṭatī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:1680_3": "pucchitvā ‘‘imāya nāmā’’ti vutte taṁ bhikkhuṁ pakkosāpetvā ‘‘saccaṁ kira tvaṁ maraṇabhīruko’’ti",
  "atk-s0513a11:1680_4": "pucchitvā ‘‘saccaṁ, bhante’’ti vutte ‘‘bhikkhave, mā etassa bhikkhuno anattamanā",
  "atk-s0513a11:1680_5": "hotha, nāyaṁ idāneva maraṇabhīruko, pubbepi maraṇabhīrukoyevā’’ti vatvā atītaṁ āhari.",
  "atk-s0513a11:1681_0": "Atīte bārāṇasiyaṁ brahmadatte rajjaṁ kārente bodhisatto himavante rukkhadevatā hutvā",
  "atk-s0513a11:1681_1": "nibbatti. Tasmiṁ kāle bārāṇasirājā attano maṅgalahatthiṁ āneñjakāraṇaṁ sikkhāpetuṁ",
  "atk-s0513a11:1681_2": "hatthācariyānaṁ adāsi. Taṁ āḷāne niccalaṁ bandhitvā tomarahatthā manussā parivāretvā",
  "atk-s0513a11:1681_3": "āneñjakāraṇaṁ kārenti. So taṁ kāraṇaṁ kāriyamāno vedanaṁ adhivāsetuṁ asakkonto āḷānaṁ",
  "atk-s0513a11:1681_4": "bhinditvā manusse palāpetvā himavantaṁ pāvisi. Manussā taṁ gahetuṁ asakkontā nivattiṁsu.",
  "atk-s0513a11:1681_5": "So tattha maraṇabhīruko ahosi, vātasaddāni sutvā kampamāno maraṇabhayatajjito soṇḍaṁ",
  "atk-s0513a11:1681_6": "vidhunitvā vegena palāyati, āḷāne bandhitvā āneñjakāraṇaṁ karaṇakālo viyassa hoti,",
  "atk-s0513a11:1681_7": "kāyassādaṁ vā cittassādaṁ vā alabhanto kampamāno vicarati.",
  "atk-s0513a11:1682": "Rukkhadevatā taṁ disvā khandhaviṭape ṭhatvā imaṁ gāthamāha –",
  "atk-s0513a11:1683": "105.",
  "atk-s0513a11:1684": " ‘‘Bahumpetaṁ vane kaṭṭhaṁ, vāto bhañjati dubbalaṁ;",
  "atk-s0513a11:1685": "Tassa ce bhāyasi nāga, kiso nūna bhavissasī’’ti.",
  "atk-s0513a11:1686_0": "Tatthāyaṁ piṇḍattho – yaṁ etaṁ dubbalaṁ kaṭṭhaṁ puratthimādibhedo vāto bhañjati,",
  "atk-s0513a11:1686_1": "taṁ imasmiṁ vane bahuṁ sulabhaṁ, tattha tattha saṁvijjati. Sace tvaṁ tassa bhāyasi,",
  "atk-s0513a11:1686_2": "evaṁ sante niccaṁ bhīto maṁsalohitakkhayaṁ patvā kiso nūna bhavissasi, imasmiṁ pana",
  "atk-s0513a11:1686_3": "vane tava bhayaṁ nāma natthi, tasmā ito paṭṭhāya mā bhāyīti.",
  "atk-s0513a11:1687": "Evaṁ devatā tassa ovādaṁ adāsi, sopi tato paṭṭhāya nibbhayo ahosi.",
  "atk-s0513a11:1688_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a11:1688_1": "so bhikkhu sotāpattiphale patiṭṭhahi. ‘‘Tadā nāgo ayaṁ bhikkhu ahosi, rukkhadevatā",
  "atk-s0513a11:1688_2": "pana ahameva ahosi’’nti.",
  "atk-s0513a11:1689": "Dubbalakaṭṭhajātakavaṇṇanā pañcamā.",
  "atk-s0513a11:1691": " [106] 6. Udañcanījātakavaṇṇanā",
  "atk-s0513a11:1692_0": "Sukhaṁ vata maṁ jīvantanti idaṁ satthā jetavane viharanto thullakumārikāpalobhanaṁ",
  "atk-s0513a11:1692_1": "ārabbha kathesi. Vatthu terasakanipāte cūḷanāradakassapajātake (jā. 1.13.40 ādayo)",
  "atk-s0513a11:1692_2": "āvi bhavissati. Taṁ pana bhikkhuṁ satthā ‘‘saccaṁ kira tvaṁ bhikkhu ukkaṇṭhitosī’’ti",
  "atk-s0513a11:1692_3": "pucchitvā ‘‘saccaṁ, bhagavā’’ti vutte ‘‘kattha te cittaṁ paṭibaddha’’nti pucchi.",
  "atk-s0513a11:1692_4": "So ‘‘ekissā thullakumārikāyā’’ti āha. Atha naṁ satthā ‘‘ayaṁ te bhikkhu anatthakārikā,",
  "atk-s0513a11:1692_5": "pubbepi tvaṁ etaṁ nissāya sīlabyasanaṁ patvā kampanto vicaramāno paṇḍite nissāya",
  "atk-s0513a11:1692_6": "sukhaṁ labhī’’ti vatvā atītaṁ āhari.",
  "atk-s0513a11:1693_0": "Atīte bārāṇasiyaṁ brahmadatte rajjaṁ kārenteti atītavatthupi cūḷanāradakassapajātakeyeva",
  "atk-s0513a11:1693_1": "āvi bhavissati. Tadā pana bodhisatto sāyaṁ phalāphale ādāya āgantvā paṇṇasālādvāraṁ",
  "atk-s0513a11:1693_2": "vivaritvā pavisitvā puttaṁ cūḷatāpasaṁ etadavoca ‘‘tāta, tvaṁ aññesu divasesu dārūni",
  "atk-s0513a11:1693_3": "āharasi, pānīyaṁ paribhojanīyaṁ āharasi, aggiṁ karosi, ajja pana ekampi akatvā kasmā",
  "atk-s0513a11:1693_4": "dummukho pajjhāyanto nipannosī’’ti? ‘‘Tāta, tumhesu phalāphalatthāya gatesu ekā itthī",
  "atk-s0513a11:1693_5": "āgantvā maṁ palobhetvā ādāya gantuṁ ārabhi, ahaṁ pana ‘tumhehi vissajjito gamissāmī’ti",
  "atk-s0513a11:1693_6": "na gacchiṁ, asukaṭṭhāne pana naṁ nisīdāpetvā āgatomhi, idāni gacchāmahaṁ tātā’’ti.",
  "atk-s0513a11:1693_7": "Bodhisatto ‘‘na sakkā etaṁ nivattetu’’nti ñatvā ‘‘tena hi, tāta, gaccha, esā pana",
  "atk-s0513a11:1693_8": "taṁ netvā yadā macchamaṁsādīni vā khāditukāmā bhavissati, sappiloṇataṇḍulādīhi vā",
  "atk-s0513a11:1693_9": "panassā attho bhavissati, tadā ‘idañcidañcāharā’ti taṁ kilamessati. Tadā mayhaṁ guṇaṁ",
  "atk-s0513a11:1693_10": "saritvā palāyitvā idheva āgaccheyyāsī’’ti vissajjesi. So tāya saddhiṁ manussapathaṁ",
  "atk-s0513a11:1693_11": "agamāsi. Atha naṁ sā attano vasaṁ gametvā ‘‘maṁsaṁ āhara, macchaṁ āharā’’ti yena",
  "atk-s0513a11:1693_12": "yena atthikā hoti, taṁ taṁ āharāpeti. Tadā so ‘‘ayaṁ maṁ attano dāsaṁ viya kammakāraṁ",
  "atk-s0513a11:1693_13": "viya ca katvā pīḷetī’’ti palāyitvā pitu santikaṁ āgantvā pitaraṁ vanditvā ṭhitakova imaṁ gāthamāha –",
  "atk-s0513a11:1694": "106.",
  "atk-s0513a11:1695": " ‘‘Sukhaṁ vata maṁ jīvantaṁ, pacamānā udañcanī;",
  "atk-s0513a11:1696": "Corī jāyappavādena, telaṁ loṇañca yācatī’’ti.",
  "atk-s0513a11:1697_0": "Tattha sukhaṁ vata maṁ jīvantanti tāta, tumhākaṁ santike maṁ sukhaṁ jīvantaṁ. Pacamānāti",
  "atk-s0513a11:1697_1": "tāpayamānā pīḷayamānā, yaṁ yaṁ vā khāditukāmā hoti, taṁ taṁ pacamānā. Udakaṁ añcanti",
  "atk-s0513a11:1697_2": "etāyāti udañcanī, cāṭito vā kūpato vā udakaussiñcanaghaṭikāyetaṁ nāmaṁ. Sā pana udañcanī",
  "atk-s0513a11:1697_3": "viya, udakaṁ viya ghaṭikā, yena yenatthikā hoti, taṁ taṁ ākaḍḍhatiyevāti attho .",
  "atk-s0513a11:1697_4": "Corī jāyappavādenāti ‘‘bhariyā’’ti nāmena ekā corī maṁ madhuravacanena upalāpetvā",
  "atk-s0513a11:1697_5": "tattha netvā telaṁ loṇañca yañca aññaṁ icchati, taṁ sabbaṁ yācati, dāsaṁ viya kammakāraṁ",
  "atk-s0513a11:1697_6": "viya ca katvā āharāpetīti tassā aguṇaṁ kathesi.",
  "atk-s0513a11:1698_0": "Atha naṁ bodhisatto assāsetvā ‘‘hotu, tāta, ehi tvaṁ mettaṁ bhāvehi, karuṇaṁ bhāvehī’’ti",
  "atk-s0513a11:1698_1": "cattāro brahmavihāre ācikkhi, ācikkhitvā kasiṇaparikammaṁ ācikkhi. So na cirasseva",
  "atk-s0513a11:1698_2": "abhiññā ca samāpattiyo ca uppādetvā brahmavihāre bhāvetvā saddhiṁ pitarā brahmaloke nibbatti.",
  "atk-s0513a11:1699": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne so bhikkhu sotāpattiphale patiṭṭhahi.",
  "atk-s0513a11:1700": "‘‘Tadā thullakumārikāva etarahi thullakumārikā. Cūḷatāpaso ukkaṇṭhitabhikkhu ahosi, pitā pana ahameva ahosi’’nti.",
  "atk-s0513a11:1701": "Udañcanījātakavaṇṇanā chaṭṭhā.",
  "atk-s0513a11:1703": " [107] 7. Sālittakajātakavaṇṇanā",
  "atk-s0513a11:1704_0": "Sādhūkho sippakaṁ nāmāti idaṁ satthā jetavane viharanto ekaṁ haṁsapaharanakaṁ bhikkhuṁ",
  "atk-s0513a11:1704_1": "ārabbha kathesi. So kireko sāvatthivāsī kulaputto sālittakasippe nipphattiṁ patto.",
  "atk-s0513a11:1704_2": "‘‘Sālittakasippa’’nti sakkharākhipanasippaṁ vuccati. So ekadivasaṁ dhammaṁ sutvā",
  "atk-s0513a11:1704_3": "sāsane uraṁ datvā pabbajitvā upasampadaṁ labhi, na pana sikkhākāmo, na paṭipattisādhako",
  "atk-s0513a11:1704_4": "ahosi. So ekadivasaṁ ekaṁ daharabhikkhuṁ ādāya aciravatiṁ gantvā nhāyitvā nadītīre",
  "atk-s0513a11:1704_5": "aṭṭhāsi. Tasmiṁ samaye dve setahaṁsā ākāsena gacchanti. So taṁ daharaṁ āha ‘‘imaṁ",
  "atk-s0513a11:1704_6": "pacchimahaṁsaṁ sakkharāya akkhimhi paharitvā pādamūle pātemī’’ti. Itaro ‘‘kathaṁ",
  "atk-s0513a11:1704_7": "pātessasi, na sakkhissasi paharitu’’nti āha. Itaro ‘‘tiṭṭhatu tāvassa orato akkhi,",
  "atk-s0513a11:1704_8": "parato akkhimhi taṁ paharāmī’’ti. Idāni pana tvaṁ asantaṁ kathesīti. ‘‘Tena hi upadhārehī’’ti",
  "atk-s0513a11:1704_9": "ekaṁ tikhiṇasakkharaṁ gahetvā aṅguliyā pariyante katvā tassa haṁsassa pacchato khipi.",
  "atk-s0513a11:1704_10": "Sā ‘‘ru’’nti saddaṁ akāsi, haṁso ‘‘parissayena bhavitabba’’nti nivattitvā saddaṁ",
  "atk-s0513a11:1704_11": "sotuṁ ārabhi. Itaro tasmiṁ khaṇe ekaṁ vaṭṭasakkharaṁ gahetvā tassa nivattitvā olokentassa",
  "atk-s0513a11:1704_12": "parabhāge akkhiṁ pahari. Sakkharā itarampi akkhiṁ vinivijjhitvā gatā. Haṁso mahāravaṁ",
  "atk-s0513a11:1704_13": "ravanto pādamūleyeva pati. Tato tato bhikkhū āgantvā garahitvā ‘‘ananucchavikaṁ te",
  "atk-s0513a11:1704_14": "kata’’nti satthu santikaṁ netvā ‘‘bhante, iminā idaṁ nāma kata’’nti tamatthaṁ ārocesuṁ.",
  "atk-s0513a11:1704_15": "Satthā taṁ bhikkhuṁ garahitvā ‘‘na, bhikkhave, idānevesa etasmiṁ sippe kusalo, pubbepi",
  "atk-s0513a11:1704_16": "kusaloyeva ahosī’’ti vatvā atītaṁ āhari.",
  "atk-s0513a11:1705_0": "Atīte bārāṇasiyaṁ brahmadatte rajjaṁ kārente bodhisatto tassa amacco ahosi. Tasmiṁ",
  "atk-s0513a11:1705_1": "kāle rañño purohito atimukharo hoti bahubhāṇī, tasmiṁ kathetuṁ āraddhe aññe okāsameva",
  "atk-s0513a11:1705_2": "na labhanti. Rājā cintesi ‘‘kadā nu kho etassa vacanupacchedakaṁ kañci labhissāmī’’ti.",
  "atk-s0513a11:1705_3": "So tato paṭṭhāya tathārūpaṁ ekaṁ upadhārento vicarati. Tasmiṁ kāle bārāṇasiyaṁ eko",
  "atk-s0513a11:1705_4": "pīṭhasappī sakkharākhipanasippe nipphattiṁ patto hoti. Gāmadārakā taṁ rathakaṁ āropetvā",
  "atk-s0513a11:1705_5": "ākaḍḍhamānā bārāṇasinagaradvāramūle eko viṭapasampanno mahānigrodho atthi, tattha",
  "atk-s0513a11:1705_6": "ānetvā samparivāretvā kākaṇikādīni datvā ‘‘hatthirūpakaṁ kara, assarūpakaṁ karā’’ti",
  "atk-s0513a11:1705_7": "vadanti. So sakkharā khipitvā khipitvā nigrodhapaṇṇesu nānārūpāni dasseti, sabbāni",
  "atk-s0513a11:1705_8": "paṇṇāni chiddāvachiddāneva ahesuṁ.",
  "atk-s0513a11:1706_0": "Atha bārāṇasirājā uyyānaṁ gacchanto taṁ ṭhānaṁ pāpuṇi. Ussāraṇābhayena sabbe dārakā",
  "atk-s0513a11:1706_1": "palāyiṁsu, pīṭhasappī tattheva nipajji. Rājā nigrodhamūlaṁ patvā rathe nisinno pattānaṁ",
  "atk-s0513a11:1706_2": "chiddatāya chāyaṁ kabarakabaraṁ disvā olokento sabbesaṁ pattānaṁ chiddabhāvaṁ disvā",
  "atk-s0513a11:1706_3": "‘‘kenetāni evaṁ katānī’’ti pucchi. ‘‘Pīṭhasappinā, devā’’ti. Rājā ‘‘imaṁ nissāya",
  "atk-s0513a11:1706_4": "brāhmaṇassa vacanupacchedaṁ kātuṁ sakkā bhavissatī’’ti cintetvā ‘‘kahaṁ, bhaṇe, pīṭhasappī’’ti",
  "atk-s0513a11:1706_5": "pucchi. Vicinantā mūlantare nipannaṁ disvā ‘‘ayaṁ, devā’’ti āhaṁsu. Rājā naṁ pakkosāpetvā",
  "atk-s0513a11:1706_6": "parisaṁ ussāretvā pucchi ‘‘amhākaṁ santike eko mukharabrāhmaṇo atthi, sakkhissasi",
  "atk-s0513a11:1706_7": "taṁ nissaddaṁ kātu’’nti. Nāḷimattā ajalaṇḍikā labhanto sakkhissāmi, devāti. Rājā",
  "atk-s0513a11:1706_8": "pīṭhasappiṁ gharaṁ netvā antosāṇiyaṁ nisīdāpetvā sāṇiyaṁ chiddaṁ kāretvā brāhmaṇassa",
  "atk-s0513a11:1706_9": "chiddābhimukhaṁ āsanaṁ paññapetvā nāḷimattā sukkhā ajalaṇḍikā pīṭhasappissa santike",
  "atk-s0513a11:1706_10": "ṭhapāpetvā brāhmaṇaṁ upaṭṭhānakāle āgataṁ tasmiṁ āsane nisīdāpetvā kathaṁ samuṭṭhāpesi.",
  "atk-s0513a11:1706_11": "Brāhmaṇo aññesaṁ okāsaṁ adatvā raññā saddhiṁ kathetuṁ ārabhi. Athassa so pīṭhasappī",
  "atk-s0513a11:1706_12": "sāṇicchiddena ekekaṁ ajalaṇḍikaṁ pacchiyaṁ pavesento viya tālutalamhiyeva pāteti,",
  "atk-s0513a11:1706_13": "brāhmaṇo āgatāgataṁ nāḷiyaṁ telaṁ pavesento viya gilati, sabbā parikkhayaṁ gamiṁsu.",
  "atk-s0513a11:1706_14": "Tassetā nāḷimattā ajalaṇḍikā kucchiṁ paviṭṭhā aḍḍhāḷhakamattā ahesuṁ.",
  "atk-s0513a11:1707_0": "Rājā tāsaṁ parikkhīṇabhāvaṁ ñatvā āha – ‘‘ācariya, tumhe atimukharatāya nāḷimattā",
  "atk-s0513a11:1707_1": "ajalaṇḍikā gilantā kiñci na jānittha, ito dāni uttari jīrāpetuṁ na sakkhissatha.",
  "atk-s0513a11:1707_2": "Gacchatha, piyaṅgudakaṁ pivitvā chaḍḍetvā attānaṁ arogaṁ karothā’’ti brāhmaṇo tato",
  "atk-s0513a11:1707_3": "paṭṭhāya pihitamukho viya hutvā kathentenāpi saddhiṁ akathanasīlo ahosi. Rājā ‘‘iminā",
  "atk-s0513a11:1707_4": "me kaṇṇasukhaṁ kata’’nti pīṭhasappissa satasahassuṭṭhānake catūsu disāsu cattāro",
  "atk-s0513a11:1707_5": "gāme adāsi. Bodhisatto rājānaṁ upasaṅkamitvā ‘‘deva, sippaṁ nāma loke paṇḍitehi uggahitabbaṁ,",
  "atk-s0513a11:1707_6": "pīṭhasappinā sālittakamattenāpi ayaṁ sampatti laddhā’’ti vatvā imaṁ gāthamāha –",
  "atk-s0513a11:1708": "107.",
  "atk-s0513a11:1709": " ‘‘Sādhuṁ kho sippakaṁ nāma, api yādisa kīdisaṁ;",
  "atk-s0513a11:1710": "Passa khañjappahārena, laddhā gāmā catuddisā’’ti.",
  "atk-s0513a11:1711_0": "Tattha passa khañjappahārenāti passa, mahārāja, iminā khañjapīṭhasappinā ajalaṇḍikāpahārena",
  "atk-s0513a11:1711_1": "catuddisā cattāro gāmā laddhā, aññesaṁ sippānaṁ ko ānisaṁsaparicchedoti sippaguṇaṁ kathesi.",
  "atk-s0513a11:1712": "Satthā imaṁ dhammadesanaṁ āharitvā jātakaṁ samodhānesi – ‘‘tadā pīṭhasappī ayaṁ bhikkhu ahosi, rājā ānando, paṇḍitāmacco pana ahameva ahosi’’nti.",
  "atk-s0513a11:1713": "Sālittakajātakavaṇṇanā sattamā.",
  "atk-s0513a11:1715": " [108] 8. Bāhiyajātakavaṇṇanā",
  "atk-s0513a11:1716_0": "Sikkheyyasikkhitabbānīti idaṁ satthā vesāliṁ upanissāya mahāvane kūṭāgārasālāyaṁ",
  "atk-s0513a11:1716_1": "viharanto ekaṁ licchaviṁ ārabbha kathesi. So kira licchavirājā saddho pasanno buddhappamukhaṁ",
  "atk-s0513a11:1716_2": "bhikkhusaṅghaṁ nimantetvā attano nivesane mahādānaṁ pavattesi. Bhariyā panassa thūlaṅgapaccaṅgā",
  "atk-s0513a11:1716_3": "uddhumātakanimittasadisā anākappasampannā ahosi. Satthā bhattakiccāvasāne anumodanaṁ",
  "atk-s0513a11:1716_4": "katvā vihāraṁ gantvā bhikkhūnaṁ ovādaṁ datvā gandhakuṭiṁ pāvisi. Bhikkhū dhammasabhāyaṁ",
  "atk-s0513a11:1716_5": "kathaṁ samuṭṭhāpesuṁ ‘‘āvuso, tassa nāma licchavirañño tāva abhirūpassa tādisā bhariyā",
  "atk-s0513a11:1716_6": "thūlaṅgapaccaṅgā anākappasampannā, kathaṁ so tāya saddhiṁ abhiramatī’’ti. Satthā",
  "atk-s0513a11:1716_7": "āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya",
  "atk-s0513a11:1716_8": "nāmā’’ti vutte ‘‘na, bhikkhave, esa idāneva, pubbepi thūlasarīrāya eva itthiyā saddhiṁ",
  "atk-s0513a11:1716_9": "abhiramī’’ti vatvā tehi yācito atītaṁ āhari.",
  "atk-s0513a11:1717_0": "Atīte bārāṇasiyaṁ brahmadatte rajjaṁ kārente bodhisatto tassa amacco ahosi. Athekā",
  "atk-s0513a11:1717_1": "janapaditthī thūlasarīrā anākappasampannā bhatiṁ kurumānā rājaṅgaṇassa avidūrena",
  "atk-s0513a11:1717_2": "gacchamānā sarīravaḷañjapīḷitā hutvā nivatthasāṭakena sarīraṁ paṭicchādetvā nisīditvā",
  "atk-s0513a11:1717_3": "sarīravaḷañjaṁ muñcitvā khippameva uṭṭhāsi. Tasmiṁ khaṇe bārāṇasirājā vātapānena",
  "atk-s0513a11:1717_4": "rājaṅgaṇaṁ olokento taṁ disvā cintesi ‘‘ayaṁ evarūpe aṅgaṇaṭṭhāne sarīravaḷañjaṁ",
  "atk-s0513a11:1717_5": "muñcamānā hirottappaṁ appahāya nivāsaneneva paṭicchannā hutvā sarīravaḷañjaṁ mocetvā",
  "atk-s0513a11:1717_6": "khippaṁ uṭṭhitā, imāya nirogāya bhavitabbaṁ, etissā vatthu visadaṁ bhavissati, visade",
  "atk-s0513a11:1717_7": "pana vatthusmiṁ eko putto labbhamāno visado puññavā bhavissati, imaṁ mayā aggamahesiṁ",
  "atk-s0513a11:1717_8": "kātuṁ vaṭṭatī’’ti. So tassā apariggahitabhāvaṁ ñatvā āharāpetvā aggamahesiṭṭhānaṁ",
  "atk-s0513a11:1717_9": "adāsi. Sā tassa piyā ahosi manāpā, na cirasseva ekaṁ puttaṁ vijāyi. So panassā putto",
  "atk-s0513a11:1717_10": "cakkavattī rājā ahosi.",
  "atk-s0513a11:1718_0": "Bodhisatto tassā sampattiṁ disvā tathārūpaṁ vacanokāsaṁ labhitvā ‘‘deva, sikkhitabbayuttakaṁ",
  "atk-s0513a11:1718_1": "nāma sippaṁ kasmā na sikkhitabbaṁ, yatra hi nāmāyaṁ mahāpuññā hirottappaṁ appahāya",
  "atk-s0513a11:1718_2": "paṭicchannākārena sarīravaḷañjaṁ kurumānā tumhe ārādhetvā evarūpaṁ sampattiṁ pattā’’ti",
  "atk-s0513a11:1718_3": "vatvā sikkhitabbayuttakānaṁ sippānaṁ vaṇṇaṁ kathento imaṁ gāthamāha –",
  "atk-s0513a11:1719": "108.",
  "atk-s0513a11:1720": " ‘‘Sikkheyya sikkhitabbāni, santi sacchandino janā;",
  "atk-s0513a11:1721": "Bāhiyā hi suhannena, rājānamabhirādhayī’’ti.",
  "atk-s0513a11:1722_0": "Tattha santi sacchandino janāti tesu tesu sippesu sacchandā janā atthiyeva. Bāhiyāti",
  "atk-s0513a11:1722_1": "bahijanapade jātā saṁvaḍḍhā itthī. Suhannenāti hirottappaṁ appahāya paṭicchannenākārena",
  "atk-s0513a11:1722_2": "hannaṁ suhannaṁ nāma, tena suhannena. Rājānamabhirādhayīti devaṁ abhirādhayitvā imaṁ",
  "atk-s0513a11:1722_3": "sampattiṁ pattāti. Evaṁ mahāsatto sikkhitabbayuttakānaṁ sippānaṁ guṇaṁ kathesi.",
  "atk-s0513a11:1723": "Satthā imaṁ dhammadesanaṁ āharitvā jātakaṁ samodhānesi – ‘‘tadā jayampatikā etarahipi jayampatikāva, paṇḍitāmacco pana ahameva ahosi’’nti.",
  "atk-s0513a11:1724": "Bāhiyajātakavaṇṇanā aṭṭhamā.",
  "atk-s0513a11:1726": " [109] 9. Kuṇḍakapūvajātakavaṇṇanā",
  "atk-s0513a11:1727_0": "Yathanno puriso hotīti idaṁ satthā sāvatthiyaṁ viharanto mahāduggataṁ ārabbha kathesi.",
  "atk-s0513a11:1727_1": "Sāvatthiyañhi kadāci ekameva kulaṁ buddhappamukhassa bhikkhusaṅghassa dānaṁ deti,",
  "atk-s0513a11:1727_2": "kadāci tīṇi cattāri ekato hutvā, kadāci gaṇabandhanena, kadāci vīthisabhāgena, kadāci",
  "atk-s0513a11:1727_3": "sakalanagaraṁ chandakaṁ saṁharitvā. Tadā pana vīthibhattaṁ nāma ahosi. Atha manussā",
  "atk-s0513a11:1727_4": "buddhappamukhassa bhikkhusaṅghassa yāguṁ datvā ‘‘khajjakaṁ āharathā’’ti āhaṁsu. Tadā",
  "atk-s0513a11:1727_5": "paneko paresaṁ bhatikārako duggatamanusso tassaṁ vīthiyaṁ vasamāno cintesi ‘‘ahaṁ",
  "atk-s0513a11:1727_6": "yāguṁ dātuṁ na sakkhissāmi, khajjakaṁ pana dassāmī’’ti saṇhasaṇhaṁ kuṇḍakaṁ vaḍḍhāpetvā",
  "atk-s0513a11:1727_7": "udakena temetvā akkapaṇṇena veṭhetvā kukkuḷe pacitvā ‘‘idaṁ buddhassa dassāmī’’ti",
  "atk-s0513a11:1727_8": "taṁ ādāya gantvā satthu santike ṭhito ‘‘khajjakaṁ āharathā’’ti ekasmiṁ vacane vuttamatte",
  "atk-s0513a11:1727_9": "sabbapaṭhamaṁ gantvā taṁ pūvaṁ satthu patte patiṭṭhāpesi, satthā aññehi dīyamānaṁ",
  "atk-s0513a11:1727_10": "khajjakaṁ aggahetvā tameva pūvakhajjakaṁ paribhuñji.",
  "atk-s0513a11:1728_0": "Tasmiṁyeva pana khaṇe ‘‘sammāsambuddhena kira mahāduggatassa kuṇḍakakhajjakaṁ ajigucchitvā",
  "atk-s0513a11:1728_1": "amataṁ viya paribhutta’’nti sakalanagaraṁ ekakolāhalaṁ ahosi. Rājarājamahāmattādayo",
  "atk-s0513a11:1728_2": "antamaso dovārike upādāya sabbeva sannipatitvā satthāraṁ vanditvā mahāduggataṁ upasaṅkamitvā",
  "atk-s0513a11:1728_3": "‘‘handa bho, sataṁ gahetvā, dve satāni gahetvā, pañca satāni gahetvā amhākaṁ pattiṁ",
  "atk-s0513a11:1728_4": "dehī’’ti vadiṁsu. So ‘‘satthāraṁ paṭipucchitvā jānissāmī’’ti satthu santikaṁ gantvā",
  "atk-s0513a11:1728_5": "tamatthaṁ ārocesi. Satthā ‘‘dhanaṁ gahetvā vā aggahetvā vā sabbasattānaṁ pattiṁ dehī’’ti",
  "atk-s0513a11:1728_6": "āha. So dhanaṁ gahetuṁ ārabhi. Manussā diguṇacatugguṇaaṭṭhaguṇādivasena dadantā nava",
  "atk-s0513a11:1728_7": "hiraññakoṭiyo adaṁsu. Satthā anumodanaṁ katvā vihāraṁ gantvā bhikkhūhi vatte dassite",
  "atk-s0513a11:1728_8": "sugatovādaṁ datvā gandhakuṭiṁ pāvisi. Rājā sāyanhasamaye mahāduggataṁ pakkosāpetvā",
  "atk-s0513a11:1728_9": "seṭṭhiṭṭhānena pūjesi.",
  "atk-s0513a11:1729_0": "Bhikkhū dhammasabhāyaṁ kathaṁ samuṭṭhāpesuṁ ‘‘āvuso, satthā mahāduggatena dinnaṁ",
  "atk-s0513a11:1729_1": "kuṇḍakapūvaṁ ajigucchanto amataṁ viya paribhuñji, mahāduggatopi bahudhanañca seṭṭhiṭṭhānañca",
  "atk-s0513a11:1729_2": "labhitvā mahāsampattiṁ patto’’ti. Satthā āgantvā ‘‘kāya nuttha, bhikkhave, etarahi",
  "atk-s0513a11:1729_3": "kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva",
  "atk-s0513a11:1729_4": "mayā ajigucchantena tassa kuṇḍakapūvo paribhutto, pubbepi rukkhadevatāya hutvā paribhuttoyeva,",
  "atk-s0513a11:1729_5": "tadāpi cesa maṁ nissāya seṭṭhiṭṭhānaṁ alatthevā’’ti vatvā atītaṁ āhari.",
  "atk-s0513a11:1730_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ ṭhāne eraṇḍarukkhe",
  "atk-s0513a11:1730_1": "rukkhadevatā hutvā nibbatti. Tadā tasmiṁ gāmake manussā devatāmaṅgalikā honti. Athekasmiṁ",
  "atk-s0513a11:1730_2": "chaṇe sampatte manussā attano attano rukkhadevatānaṁ balikammaṁ akaṁsu. Atheko duggatamanusso",
  "atk-s0513a11:1730_3": "te manusse rukkhadevatā paṭijaggante disvā ekaṁ eraṇḍarukkhaṁ paṭijaggi. Te manussā",
  "atk-s0513a11:1730_4": "attano attano devatānaṁ nānappakārāni mālāgandhavilepanādīni ceva khajjabhojjāni",
  "atk-s0513a11:1730_5": "ca ādāya gacchiṁsu. So pana kuṇḍakapūvañceva uḷuṅkena ca udakaṁ ādāya gantvā eraṇḍarukkhassa",
  "atk-s0513a11:1730_6": "avidūre ṭhatvā cintesi ‘‘devatā nāma dibbakhajjakāni khādanti, mayhaṁ devatā imaṁ",
  "atk-s0513a11:1730_7": "kuṇḍakapūvaṁ na khādissati, kiṁ imaṁ akāraṇena nāsemi, ahameva naṁ khādissāmī’’ti",
  "atk-s0513a11:1730_8": "tatova nivatti. Bodhisatto khandhaviṭape ṭhatvā ‘‘bho purisa, sace tvaṁ issaro bhaveyyāsi,",
  "atk-s0513a11:1730_9": "mayhaṁ madhurakhajjakaṁ dadeyyāsi. Tvaṁ pana duggato, ahaṁ tava pūvaṁ na khāditvā",
  "atk-s0513a11:1730_10": "aññaṁ kiṁ khādissāmi, mā me koṭṭhāsaṁ nāsehī’’ti vatvā imaṁ gāthamāha –",
  "atk-s0513a11:1731": "109.",
  "atk-s0513a11:1732": " ‘‘Yathanno puriso hoti, tathannā tassa devatā;",
  "atk-s0513a11:1733": "Āharetaṁ kuṇḍapūvaṁ, mā me bhāgaṁ vināsayā’’ti.",
  "atk-s0513a11:1734_0": "Tattha yathannoti yathārūpabhojano hoti. Tathannāti tassa purisassa devatāpi tathārūpabhojanāva",
  "atk-s0513a11:1734_1": "hoti. Āharetaṁ kuṇḍapūvanti etaṁ kuṇḍakena pakkapūvaṁ ānehi, mayhaṁ bhāgaṁ mā vināsehīti.",
  "atk-s0513a11:1735_0": "So nivattitvā bodhisattaṁ oloketvā balikammamakāsi. Bodhisatto tato ojaṁ paribhuñjitvā",
  "atk-s0513a11:1735_1": "‘‘purisa, tvaṁ kimatthaṁ maṁ paṭijaggasī’’ti āha. ‘‘Duggatomhi, sāmi, taṁ nissāya",
  "atk-s0513a11:1735_2": "duggatabhāvato muccitukāmatāya paṭijaggāmī’’ti. ‘‘Bho purisa, mā cintayi, tayā kataññussa",
  "atk-s0513a11:1735_3": "katavedino pūjā katā, imaṁ eraṇḍaṁ parikkhipitvā nidhikumbhiyo gīvāya gīvaṁ āhaccaṭhitā.",
  "atk-s0513a11:1735_4": "Tvaṁ rañño ācikkhitvā sakaṭehi dhanaṁ āharāpetvā rājaṅgaṇe rāsiṁ kārehi, rājā te",
  "atk-s0513a11:1735_5": "tussitvā seṭṭhiṭṭhānaṁ dassatī’’ti vatvā bodhisatto antaradhāyi. So tathā akāsi.",
  "atk-s0513a11:1735_6": "Rājāpi tassa seṭṭhiṭṭhānaṁ adāsi. Iti so bodhisattaṁ nissāya mahāsampattiṁ patvā yathākammaṁ gato.",
  "atk-s0513a11:1736": "Satthā imaṁ dhammadesanaṁ āharitvā jātakaṁ samodhānesi – ‘‘tadā duggato etarahi duggatova, eraṇḍarukkhadevatā pana ahameva ahosi’’nti.",
  "atk-s0513a11:1737": "Kuṇḍakapūvajātakavaṇṇanā navamā.",
  "atk-s0513a11:1739": " [110] 10. Sabbasaṁhārakapañhajātakavaṇṇanā",
  "atk-s0513a11:1740": "Sabbasaṁhārakonatthīti ayaṁ sabbasaṁhārakapañho sabbākārena umaṅgajātake āvi bhavissatīti.",
  "atk-s0513a11:1741": "Sabbasaṁhārakapañhajātakavaṇṇanā dasamā.",
  "atk-s0513a11:1742": "Parosatavaggo ekādasamo.",
  "atk-s0513a11:1743": "Tassuddānaṁ –",
  "atk-s0513a11:1744": "Parosatampi paṇṇikaṁ, verī ca mittavindakaṁ;",
  "atk-s0513a11:1745": "Dubbalañca udañcanī, sālittampi ca bāhiyaṁ;",
  "atk-s0513a11:1746": "Kuṇḍakapūvasabbasaṁhārakanti.",
  "atk-s0513a11:1747": "12. Haṁcivaggo",
  "atk-s0513a11:1748": "[111] 1. Gadrabhapañhajātakavaṇṇanā",
  "atk-s0513a11:1749": "Haṁcituvaṁ evamaññasīti ayampi gadrabhapañho mahāumaṅgajātakeyeva (jā. 2.22.590 ādayo) āvi bhavissati.",
  "atk-s0513a11:1750": "Gadrabhapañhajātakavaṇṇanā paṭhamā.",
  "atk-s0513a11:1751": "[112] 2. Amarādevīpañhajātakavaṇṇanā",
  "atk-s0513a11:1752": "Yena sattubilaṅgā cāti ayampi amarādevipañho nāma tattheva āvi bhavissati.",
  "atk-s0513a11:1753": "Amarādevīpañhajātakavaṇṇanā dutiyā.",
  "atk-s0513a11:1754": "[113] 3. Siṅgālajātakavaṇṇanā",
  "atk-s0513a11:1755_0": "Saddahāsisiṅgālassāti idaṁ satthā veḷuvane viharanto devadattaṁ ārabbha kathesi.",
  "atk-s0513a11:1755_1": "Tasmiñhi samaye bhikkhū dhammasabhāyaṁ sannipatitvā ‘‘āvuso, devadattena pañca bhikkhusatāni",
  "atk-s0513a11:1755_2": "ādāya gayāsīsaṁ gantvā ‘yaṁ samaṇo gotamo karoti, na so dhammo. Yamahaṁ karomi, ayameva",
  "atk-s0513a11:1755_3": "dhammo’ti te bhikkhū attano laddhiṁ gāhāpetvā ṭhānappattaṁ musāvādaṁ katvā saṅghaṁ",
  "atk-s0513a11:1755_4": "bhinditvā ekasīmāya dve uposathā katā’’ti devadattassa aguṇakathaṁ kathentā nisīdiṁsu.",
  "atk-s0513a11:1755_5": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a11:1755_6": "‘‘imāya nāmā’’ti vutte ‘‘na, bhikkhave, devadatto idāneva musāvādī, pubbepi musāvādīyevā’’ti vatvā atītaṁ āhari.",
  "atk-s0513a11:1756_0": "Atīte bārāṇasiyaṁ brahmadatte rajjaṁ kārente bodhisatto susānavane rukkhadevatā hutvā",
  "atk-s0513a11:1756_1": "nibbatti. Tadā bārāṇasiyaṁ nakkhattaṁ ghuṭṭhaṁ ahosi. Manussā ‘‘yakkhabalikammaṁ",
  "atk-s0513a11:1756_2": "karomā’’ti tesu tesu caccararacchādiṭṭhānesu macchamaṁsādīni vippakiritvā kapālakesu",
  "atk-s0513a11:1756_3": "bahuṁ suraṁ ṭhapayiṁsu. Atheko siṅgālo aḍḍharattasamaye niddhamanena nagaraṁ pavisitvā",
  "atk-s0513a11:1756_4": "macchamaṁsaṁ khāditvā suraṁ pivitvā punnāgagacchantaraṁ pavisitvā yāva aruṇuggamanā",
  "atk-s0513a11:1756_5": "niddaṁ okkami. So pabujjhitvā ālokaṁ disvā ‘‘idāni nikkhamituṁ na sakkā’’ti maggasamīpaṁ",
  "atk-s0513a11:1756_6": "gantvā adissamāno nipajjitvā aññe manusse disvāpi kiñci avatvā ekaṁ brāhmaṇaṁ mukhadhovanatthāya",
  "atk-s0513a11:1756_7": "gacchantaṁ disvā cintesi ‘‘brāhmaṇā nāma dhanalolā honti, imaṁ dhanena palobhetvā",
  "atk-s0513a11:1756_8": "yathā maṁ upakacchakantare katvā uttarāsaṅgena paṭicchādetvā nagarā nīharati, tathā",
  "atk-s0513a11:1756_9": "karissāmī’’ti. So manussabhāsāya ‘‘brāhmaṇā’’ti āha. So nivattitvā ‘‘ko maṁ pakkosatī’’ti",
  "atk-s0513a11:1756_10": "āha. ‘‘Ahaṁ, brāhmaṇā’’ti. ‘‘Kiṁkāraṇā’’ti. ‘‘Brāhmaṇa, mayhaṁ dve kahāpaṇasatāni",
  "atk-s0513a11:1756_11": "atthi. Sace maṁ upakacchakantare katvā uttarāsaṅgena paṭicchādetvā yathā na koci",
  "atk-s0513a11:1756_12": "passati, tathā nagarā nikkhāmetuṁ sakkosi, tuyhaṁ te kahāpaṇe dassāmī’’ti. Brāhmaṇo",
  "atk-s0513a11:1756_13": "dhanalobhena ‘‘sādhū’’ti sampaṭicchitvā taṁ tathā katvā ādāya nagarā nikkhamitvā",
  "atk-s0513a11:1756_14": "thokaṁ agamāsi. Atha naṁ siṅgālo pucchi ‘‘kataraṭṭhānaṁ, brāhmaṇā’’ti? ‘‘Asukaṁ nāmā’’ti.",
  "atk-s0513a11:1756_15": "‘‘Aññaṁ thokaṁ ṭhānaṁ gacchā’’ti. Evaṁ punappunaṁ vadanto mahāsusānaṁ patvā ‘‘idha",
  "atk-s0513a11:1756_16": "maṁ otārehī’’ti āha. Tattha naṁ otāresi. Atha siṅgālo ‘‘tena hi, brāhmaṇa, uttarisāṭakaṁ",
  "atk-s0513a11:1756_17": "pattharā’’ti āha. So dhanalobhena ‘‘sādhū’’ti patthari. Atha naṁ ‘‘imaṁ rukkhamūlaṁ",
  "atk-s0513a11:1756_18": "khaṇāhī’’ti pathavikhaṇane yojetvā brāhmaṇassa uttarisāṭakaṁ abhiruyha catūsu kaṇṇesu",
  "atk-s0513a11:1756_19": "ca majjhe cāti pañcasu ṭhānesu sarīranissandaṁ pātetvā makkhetvā ceva temetvā ca",
  "atk-s0513a11:1756_20": "susānavanaṁ pāvisi. Bodhisatto rukkhaviṭape ṭhatvā imaṁ gāthamāha –",
  "atk-s0513a11:1757": "113.",
  "atk-s0513a11:1758": " ‘‘Saddahāsi siṅgālassa, surāpītassa brāhmaṇa;",
  "atk-s0513a11:1759": "Sippikānaṁ sataṁ natthi, kuto kaṁsasatā duve’’ti.",
  "atk-s0513a11:1760_0": "Tattha saddahāsīti saddahasi, ayameva vā pāṭho, pattiyāyasīti attho. Sippikānaṁ sataṁ",
  "atk-s0513a11:1760_1": "natthīti etassa hi sippikāsatampi natthi. Kuto kaṁsasatā duveti dve kahāpaṇasatāni panassa kuto evāti.",
  "atk-s0513a11:1761_0": "Bodhisatto imaṁ gāthaṁ vatvā ‘‘gaccha, brāhmaṇa, tava sāṭakaṁ dhovitvā nhāyitvā attano",
  "atk-s0513a11:1761_1": "kammaṁ karohī’’ti vatvā antaradhāyi. Brāhmaṇo tathā katvā ‘‘vañcito vatamhī’’ti domanassappatto pakkāmi.",
  "atk-s0513a11:1762": "Satthā imaṁ dhammadesanaṁ āharitvā jātakaṁ samodhānesi – ‘‘tadā siṅgālo devadatto ahosi, rukkhadevatā pana ahameva ahosi’’nti.",
  "atk-s0513a11:1763": "Siṅgālajātakavaṇṇanā tatiyā.",
  "atk-s0513a11:1765": " [114] 4. Mitacintījātakavaṇṇanā",
  "atk-s0513a11:1766_0": "Bahucintī appacintīti idaṁ satthā jetavane viharanto dve mahallakatthere ārabbha",
  "atk-s0513a11:1766_1": "kathesi. Te kira janapade ekasmiṁ araññāvāse vassaṁ vasitvā ‘‘satthu dassanatthāya",
  "atk-s0513a11:1766_2": "gacchissāmā’’ti pātheyyaṁ sajjetvā ‘‘ajja gacchāma, sve gacchāmā’’ti māsaṁ atikkāmetvā",
  "atk-s0513a11:1766_3": "puna pātheyyaṁ sajjetvā tatheva māsaṁ, puna māsanti evaṁ attano kusītabhāvena ceva",
  "atk-s0513a11:1766_4": "nivāsaṭṭhāne ca apekkhāya tayo māse atikkāmetvā tato nikkhamma jetavanaṁ gantvā sabhāgaṭṭhāne",
  "atk-s0513a11:1766_5": "pattacīvaraṁ paṭisāmetvā satthāraṁ passiṁsu. Atha ne bhikkhū pucchiṁsu ‘‘ciraṁ vo,",
  "atk-s0513a11:1766_6": "āvuso, buddhupaṭṭhānaṁ akarontānaṁ, kasmā evaṁ cirāyitthā’’ti? Te tamatthaṁ ārocesuṁ.",
  "atk-s0513a11:1766_7": "Atha nesaṁ so ālasiyakusītabhāvo bhikkhusaṅghe pākaṭo jāto. Dhammasabhāyampi tesaṁ",
  "atk-s0513a11:1766_8": "bhikkhūnameva ālasiyabhāvaṁ nissāya kathaṁ samuṭṭhāpesuṁ. Satthā āgantvā ‘‘kāya nuttha,",
  "atk-s0513a11:1766_9": "bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte te pakkosāpetvā",
  "atk-s0513a11:1766_10": "‘‘saccaṁ kira tumhe, bhikkhave, alasā kusītā’’ti pucchitvā ‘‘saccaṁ, bhante’’ti vutte",
  "atk-s0513a11:1766_11": "‘‘na, bhikkhave, idānevete alasā, pubbepi alasā ceva nivāsaṭṭhāne ca sālayā sāpekkhā’’ti vatvā atītaṁ āhari.",
  "atk-s0513a11:1767_0": "Atīte bārāṇasiyaṁ brahmadatte rajjaṁ kārente bārāṇasinadiyaṁ tayo macchā ahesuṁ,",
  "atk-s0513a11:1767_1": "bahucintī, appacintī, mitacintīti tesaṁ nāmāni. Te araññato manussapathaṁ āgamiṁsu.",
  "atk-s0513a11:1767_2": "Tattha mitacintī itare dve evamāha ‘‘ayaṁ manussapatho nāma sāsaṅko sappaṭibhayo,",
  "atk-s0513a11:1767_3": "kevaṭṭā nānappakārāni jālakuminādīni khipitvā macche gaṇhanti, mayaṁ araññameva gacchāmā’’ti.",
  "atk-s0513a11:1767_4": "Itare dve janā alasatāya ceva āmisagiddhatāya ca ‘‘ajja gacchāma, sve gacchāmā’’ti",
  "atk-s0513a11:1767_5": "tayo māse atikkāmesuṁ. Atha kevaṭṭā nadiyaṁ jālaṁ khipiṁsu. Bahucintī ca appacintī",
  "atk-s0513a11:1767_6": "ca gocaraṁ gaṇhantā purato gacchanti. Te attano andhabālatāya jālagandhaṁ asallakkhetvā",
  "atk-s0513a11:1767_7": "jālakucchimeva pavisiṁsu. Mitacintī pacchato āgacchanto jālagandhaṁ sallakkhetvā",
  "atk-s0513a11:1767_8": "tesañca jālakucchiṁ paviṭṭhabhāvaṁ ñatvā ‘‘imesaṁ kusītānaṁ andhabālānaṁ jīvitadānaṁ",
  "atk-s0513a11:1767_9": "dassāmī’’ti cintetvā bahipassena jālakucchiṭṭhānaṁ gantvā jālakucchiṁ phāletvā nikkhantasadiso",
  "atk-s0513a11:1767_10": "hutvā udakaṁ āluḷento jālassa purato patitvā puna jālakucchiṁ pavisitvā pacchimabhāgena",
  "atk-s0513a11:1767_11": "phāletvā nikkhantasadiso udakaṁ āluḷento pacchimabhāge pati. Kevaṭṭā ‘‘macchā jālaṁ",
  "atk-s0513a11:1767_12": "phāletvā gatā’’ti maññamānā jālakoṭiyaṁ gahetvā ukkhipiṁsu. Te dvepi macchā jālato",
  "atk-s0513a11:1767_13": "muccitvā udake patiṁsu. Iti tehi mitacintiṁ nissāya jīvitaṁ laddhaṁ.",
  "atk-s0513a11:1768": "Satthā imaṁ atītaṁ āharitvā abhisambuddho hutvā imaṁ gāthamāha –",
  "atk-s0513a11:1769": "114.",
  "atk-s0513a11:1770": " ‘‘Bahucintī appacintī, ubho jāle abajjhare;",
  "atk-s0513a11:1771": "Mitacintī pamocesi, ubho tattha samāgatā’’ti.",
  "atk-s0513a11:1772_0": "Tattha bahucintīti bahucintanatāya vitakkabahulatāya evaṁladdhanāmo. Itaresupi dvīsu",
  "atk-s0513a11:1772_1": "ayameva nayo. Ubho tattha samāgatāti mitacintiṁ nissāya laddhajīvitā tattha udake",
  "atk-s0513a11:1772_2": "puna ubhopi janā mitacintinā saddhiṁ samāgatāti attho.",
  "atk-s0513a11:1773_0": "Evaṁ satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a11:1773_1": "mahallakā bhikkhū sotāpattiphale patiṭṭhahiṁsu. Tadā bahucintī ca appacintī ca ime",
  "atk-s0513a11:1773_2": "dve ahesuṁ, mitacintī pana ahameva ahosinti.",
  "atk-s0513a11:1774": "Mitacintījātakavaṇṇanā catutthā.",
  "atk-s0513a11:1776": " [115] 5. Anusāsikajātakavaṇṇanā",
  "atk-s0513a11:1777_0": "Yāyaññe manusāsatīti idaṁ satthā jetavane viharanto ekaṁ anusāsikaṁ bhikkhuniṁ ārabbha",
  "atk-s0513a11:1777_1": "kathesi. Sā kira sāvatthivāsinī ekā kuladhītā pabbajitvā upasampannakālato paṭṭhāya",
  "atk-s0513a11:1777_2": "samaṇadhamme ananuyuttā āmisagiddhā hutvā yattha aññā bhikkhuniyo na gacchanti, tādise",
  "atk-s0513a11:1777_3": "nagarassa ekadese piṇḍāya carati. Athassā manussā paṇītapiṇḍapātaṁ denti. Sā rasataṇhāya",
  "atk-s0513a11:1777_4": "bajjhitvā ‘‘sace imasmiṁ padese aññāpi bhikkhuniyo piṇḍāya carissanti, mayhaṁ lābho",
  "atk-s0513a11:1777_5": "parihāyissati. Yathā etaṁ padesaṁ aññā nāgacchanti, evaṁ mayā kātuṁ vaṭṭatī’’ti cintetvā",
  "atk-s0513a11:1777_6": "bhikkhunūpassayaṁ gantvā ‘‘ayye, asukaṭṭhāne caṇḍo hatthī, caṇḍo asso, caṇḍo meṇḍo,",
  "atk-s0513a11:1777_7": "caṇḍo kukkuro carati, saparissayaṭṭhānaṁ, mā tattha piṇḍāya caritthā’’ti bhikkhuniyo",
  "atk-s0513a11:1777_8": "anusāsati. Tassā vacanaṁ sutvā ekā bhikkhunīpi taṁ padesaṁ gīvaṁ parivattetvā na",
  "atk-s0513a11:1777_9": "olokesi. Tassā ekasmiṁ divase tasmiṁ padese piṇḍāya carantiyā vegenekaṁ gehaṁ pavisantiyā",
  "atk-s0513a11:1777_10": "caṇḍo meṇḍako paharitvā ūruṭṭhikaṁ bhindi. Manussā vegena upadhāvitvā dvidhā bhinnaṁ",
  "atk-s0513a11:1777_11": "ūruṭṭhikaṁ ekato bandhitvā taṁ bhikkhuniṁ mañcenādāya bhikkhunūpassayaṁ nayiṁsu.",
  "atk-s0513a11:1777_12": "Bhikkhuniyo ‘‘ayaṁ aññā bhikkhuniyo anusāsitvā sayaṁ tasmiṁ padese carantī ūruṭṭhikaṁ",
  "atk-s0513a11:1777_13": "bhindāpetvā āgatā’’ti parihāsaṁ akaṁsu. Tampi tāya katakāraṇaṁ na cirasseva bhikkhusaṅghe pākaṭaṁ ahosi.",
  "atk-s0513a11:1778_0": "Athekadivasaṁ dhammasabhāyaṁ bhikkhū ‘‘āvuso, asukā anusāsikā bhikkhunī aññaṁ anusāsitvā",
  "atk-s0513a11:1778_1": "sayaṁ tasmiṁ padese caramānā caṇḍena meṇḍakena ūruṁ bhindāpesī’’ti tassā aguṇakathaṁ",
  "atk-s0513a11:1778_2": "kathesuṁ. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:1778_3": "pucchitvā ‘‘imāya nāmā’’ti vutte ‘‘na, bhikkhave, idāneva, pubbepesā aññe anusāsatiyeva,",
  "atk-s0513a11:1778_4": "sayaṁ pana na vattati, niccakālaṁ dukkhameva anubhotī’’ti vatvā atītaṁ āhari.",
  "atk-s0513a11:1779_0": "Atīte bārāṇasiyaṁ brahmadatte rajjaṁ kārente bodhisatto araññe sakuṇayoniyaṁ nibbattitvā",
  "atk-s0513a11:1779_1": "vayappatto sakuṇajeṭṭhako hutvā anekasakuṇasahassaparivāro himavantaṁ pāvisi. Tassa",
  "atk-s0513a11:1779_2": "tattha vasanakāle ekā caṇḍasakuṇikā mahāvattanimaggaṁ gantvā gocaraṁ gaṇhāti. Sā",
  "atk-s0513a11:1779_3": "tattha sakaṭehi patitāni vīhimuggabījādīni labhitvā ‘‘yathā idāni imaṁ padesaṁ aññe",
  "atk-s0513a11:1779_4": "sakuṇā nāgacchanti, tathā karissāmī’’ti cintetvā sakuṇasaṅghassa ovādaṁ deti ‘‘vattanimahāmaggo",
  "atk-s0513a11:1779_5": "nāma sappaṭibhayo, hatthiassādayo ceva caṇḍagoṇayuttayānādīni ca sañcaranti, sahasā",
  "atk-s0513a11:1779_6": "uppatitumpi na sakkā hoti, na tattha gantabba’’nti. Sakuṇasaṅgho tassā ‘‘anusāsikā’’teva nāmaṁ akāsi.",
  "atk-s0513a11:1780_0": "Sā ekadivasaṁ vattanimahāmagge carantī atimahāvegena āgacchantassa yānassa saddaṁ",
  "atk-s0513a11:1780_1": "sutvā nivattitvā oloketvā ‘‘dūre tāvā’’ti caratiyeva. Atha naṁ yānaṁ vātavegena sīghameva",
  "atk-s0513a11:1780_2": "sampāpuṇi, sā uṭṭhātuṁ nāsakkhi, cakkena dvidhā chinditvā gatā. Sakuṇajeṭṭhako sakuṇe",
  "atk-s0513a11:1780_3": "samānento taṁ adisvā ‘‘anusāsikā na dissati, upadhāretha na’’nti āha. Sakuṇā upadhārentā",
  "atk-s0513a11:1780_4": "taṁ mahāmagge dvidhā chinnaṁ disvā sakuṇajeṭṭhakassa ārocesuṁ. Sakuṇajeṭṭhako ‘‘sā",
  "atk-s0513a11:1780_5": "aññā sakuṇikā vāretvā sayaṁ tattha caramānā dvidhā chinnā’’ti vatvā imaṁ gāthamāha –",
  "atk-s0513a11:1781": "115.",
  "atk-s0513a11:1782": " ‘‘Yāyaññe manusāsati, sayaṁ loluppacārinī;",
  "atk-s0513a11:1783": "Sāyaṁ vipakkhikā seti, hatā cakkena sāsikā’’ti.",
  "atk-s0513a11:1784_0": "Tattha yāyaññe manusāsatīti yakāro padasandhikaro, yā aññe anusāsatīti attho. Sayaṁ",
  "atk-s0513a11:1784_1": "loluppacārinīti attanā loluppacārinī samānā. Sāyaṁ vipakkhikā setīti sā esā vihatapakkhā",
  "atk-s0513a11:1784_2": "hutvā mahāmagge sayati. Hatā cakkena sāsikāti yānacakkena hatā sāsikā sakuṇikāti.",
  "atk-s0513a11:1785": "Satthā imaṁ dhammadesanaṁ āharitvā jātakaṁ samodhānesi – ‘‘tadā anusāsikā sakuṇikā ayaṁ anusāsikā bhikkhunī ahosi, sakuṇajeṭṭhako pana ahameva ahosi’’nti.",
  "atk-s0513a11:1786": "Anusāsikajātakavaṇṇanā pañcamā.",
  "atk-s0513a11:1788": " [116] 6. Dubbacajātakavaṇṇanā",
  "atk-s0513a11:1789_0": "Atikaramakarācariyāti idaṁ satthā jetavane viharanto ekaṁ dubbacabhikkhuṁ ārabbha",
  "atk-s0513a11:1789_1": "kathesi. Tassa vatthu navakanipāte gijjhajātake (jā. 1.9.1 ādayo) āvi bhavissati.",
  "atk-s0513a11:1789_2": "Satthā pana taṁ bhikkhuṁ āmantetvā ‘‘bhikkhu na tvaṁ idāneva dubbaco, pubbepi dubbacoyeva.",
  "atk-s0513a11:1789_3": "Dubbacabhāveneva paṇḍitānaṁ ovādaṁ akaronto sattippahārena jīvitakkhayaṁ pattosī’’ti vatvā atītaṁ āhari.",
  "atk-s0513a11:1790_0": "Atīte bārāṇasiyaṁ brahmadatte rajjaṁ kārente bodhisatto laṅghanaṭakayoniyaṁ paṭisandhiṁ",
  "atk-s0513a11:1790_1": "gahetvā vayappatto paññavā upāyakusalo ahosi. So ekassa laṅghanakassa santike sattilaṅghanasippaṁ",
  "atk-s0513a11:1790_2": "sikkhitvā ācariyena saddhiṁ sippaṁ dassento vicarati. Ācariyo panassa catunnaṁyeva",
  "atk-s0513a11:1790_3": "sattīnaṁ laṅghanasippaṁ jānāti, na pañcannaṁ. So ekadivasaṁ ekasmiṁ gāmake sippaṁ",
  "atk-s0513a11:1790_4": "dassento surāmadamatto ‘‘pañca sattiyo laṅghissāmī’’ti paṭipāṭiyā ṭhapesi. Atha naṁ",
  "atk-s0513a11:1790_5": "bodhisatto āha ‘‘ācariya, tvaṁ pañcasattilaṅghanasippaṁ na jānāsi, ekaṁ sattiṁ hara.",
  "atk-s0513a11:1790_6": "Sace laṅghissasi, pañcamāya sattiyā viddho marissasī’’ti. So suṭṭhu mattatāya ‘‘tvañhi",
  "atk-s0513a11:1790_7": "mayhaṁ pamāṇaṁ na jānāsī’’ti tassa vacanaṁ anādiyitvā catasso laṅghitvā pañcamāya",
  "atk-s0513a11:1790_8": "sattiyā daṇḍake madhukapupphaṁ viya āvuto paridevamāno nipajji. Atha naṁ bodhisatto",
  "atk-s0513a11:1790_9": "‘‘paṇḍitānaṁ vacanaṁ akatvā imaṁ byasanaṁ pattosī’’ti imaṁ gāthamāha –",
  "atk-s0513a11:1791": "116.",
  "atk-s0513a11:1792": " ‘‘Atikaramakarācariya , mayhampetaṁ na ruccati;",
  "atk-s0513a11:1793": "Catutthe laṅghayitvāna, pañcamāyasi āvuto’’ti.",
  "atk-s0513a11:1794_0": "Tattha atikaramakarācariyāti ācariya ajja tvaṁ atikaraṁ akari, attano karaṇato atirekaṁ",
  "atk-s0513a11:1794_1": "karaṇaṁ akarīti attho. Mayhampetaṁ na ruccatīti mayhaṁ antevāsikassapi samānassa",
  "atk-s0513a11:1794_2": "etaṁ tava karaṇaṁ na ruccati, tena te ahaṁ paṭhamameva kathesinti dīpeti. Catutthe",
  "atk-s0513a11:1794_3": "laṅghayitvānāti catutthe sattithale apatitvā attānaṁ laṅghayitvā. Pañcamāyasi āvutoti",
  "atk-s0513a11:1794_4": "paṇḍitānaṁ vacanaṁ aggaṇhanto idāni pañcamāya sattiyā āvutosīti. Idaṁ vatvā ācariyaṁ",
  "atk-s0513a11:1794_5": "sattito apanetvā kattabbayuttakaṁ akāsi.",
  "atk-s0513a11:1795": "Satthā imaṁ atītaṁ āharitvā jātakaṁ samodhānesi – ‘‘tadā ācariyo ayaṁ dubbaco ahosi, antevāsiko pana ahameva ahosi’’nti.",
  "atk-s0513a11:1796": "Dubbacajātakavaṇṇanā chaṭṭhā.",
  "atk-s0513a11:1798": " [117] 7. Tittirajātakavaṇṇanā",
  "atk-s0513a11:1799_0": "Accuggatātibalatāti idaṁ satthā jetavane viharanto kokālikaṁ ārabbha kathesi. Tassa",
  "atk-s0513a11:1799_1": "vatthu terasakanipāte takkāriyajātake (jā. 1.13.104 ādayo) āvi bhavissati. Satthā",
  "atk-s0513a11:1799_2": "pana ‘‘na, bhikkhave, kokāliko idāneva attano vācaṁ nissāya naṭṭho, pubbepi naṭṭhoyevā’’ti vatvā atītaṁ āhari.",
  "atk-s0513a11:1800_0": "Atīte bārāṇasiyaṁ brahmadatte rajjaṁ kārente bodhisatto udiccabrāhmaṇakule nibbattitvā",
  "atk-s0513a11:1800_1": "vayappatto takkasilāyaṁ sabbasippāni uggaṇhitvā kāme pahāya isipabbajjaṁ pabbajitvā",
  "atk-s0513a11:1800_2": "pañcābhiññā aṭṭha samāpattiyo nibbattesi. Himavantappadese sabbo isigaṇo sannipatitvā",
  "atk-s0513a11:1800_3": "taṁ ovādācariyaṁ katvā parivāresi. So pañcannaṁ isisatānaṁ ovādācariyo hutvā jhānakīḷaṁ",
  "atk-s0513a11:1800_4": "kīḷanto himavante vasati. Tadā eko cettha paṇḍurogī tāpaso kuṭhāriṁ gahetvā kaṭṭhaṁ",
  "atk-s0513a11:1800_5": "phāleti. Atheko mukharatāpaso tassa santike nisīditvā ‘‘idha pahāraṁ dehi, idha pahāraṁ",
  "atk-s0513a11:1800_6": "dehī’’ti taṁ tāpasaṁ rosesi. So kujjhitvā ‘‘na dāni me tvaṁ dāruphālanasippaṁ sikkhāpanakācariyo’’ti",
  "atk-s0513a11:1800_7": "tiṇhaṁ kuṭhāriṁ ukkhipitvā naṁ ekappahāreneva jīvitakkhayaṁ pāpesi. Bodhisatto tassa",
  "atk-s0513a11:1800_8": "sarīrakiccaṁ kāresi. Tadā assamato avidūre ekasmiṁ vammikapāde eko tittiro vasati.",
  "atk-s0513a11:1800_9": "So sāyaṁ pātaṁ tasmiṁ vammikamatthake ṭhatvā mahāvassitaṁ vassati. Taṁ sutvā eko",
  "atk-s0513a11:1800_10": "luddako ‘‘tittirena bhavitabba’’nti cintetvā saddasaññāya tattha gantvā taṁ vadhitvā ādāya gato.",
  "atk-s0513a11:1801_0": "Bodhisatto tassa saddaṁ asuṇanto ‘‘asukaṭṭhāne tittiro vasati, kiṁ nu kho tassa saddo",
  "atk-s0513a11:1801_1": "na sūyatī’’ti tāpase pucchi. Te tassa tamatthaṁ ārocesuṁ. So ubhopi tāni kāraṇāni",
  "atk-s0513a11:1801_2": "saṁsandetvā isigaṇamajjhe imaṁ gāthamāha –",
  "atk-s0513a11:1802": "117.",
  "atk-s0513a11:1803": " ‘‘Accuggatātibalatā, ativelaṁ pabhāsitā;",
  "atk-s0513a11:1804": "Vācā hanati dummedhaṁ, tittiraṁ vātivassita’’nti.",
  "atk-s0513a11:1805_0": "Tattha accuggatāti atiuggatā. Atibalatāti punappunaṁ bhāsanena atibalasabhāvā. Ativelaṁ",
  "atk-s0513a11:1805_1": "pabhāsitāti atikkantavelā pamāṇātikkamena bhāsitā. Tittiraṁ vātivassitanti yathā",
  "atk-s0513a11:1805_2": "tittiraṁ ativassitaṁ hanati, tathā evarūpā vācā dummedhaṁ bālapuggalaṁ hanatīti.",
  "atk-s0513a11:1806": "Evaṁ bodhisatto isigaṇassa ovādaṁ datvā cattāro brahmavihāre bhāvetvā brahmalokaparāyaṇo ahosi.",
  "atk-s0513a11:1807_0": "Satthā ‘‘na, bhikkhave, kokāliko idāneva attano vacanaṁ nissāya naṭṭho, pubbepi naṭṭhoyevā’’ti",
  "atk-s0513a11:1807_1": "vatvā imaṁ dhammadesanaṁ āharitvā jātakaṁ samodhānesi – ‘‘tadā mukharatāpaso kokāliko",
  "atk-s0513a11:1807_2": "ahosi, isigaṇo buddhaparisā, gaṇasatthā pana ahameva ahosi’’nti.",
  "atk-s0513a11:1808": "Tittirajātakavaṇṇanā sattamā.",
  "atk-s0513a11:1810": " [118] 8. Vaṭṭajātakavaṇṇanā",
  "atk-s0513a11:1811_0": "Nācintayantopurisoti idaṁ satthā jetavane viharanto uttaraseṭṭhiputtaṁ ārabbha kathesi.",
  "atk-s0513a11:1811_1": "Sāvatthiyaṁ kira uttaraseṭṭhi nāma ahosi mahāvibhavo. Tassa bhariyāya kucchiyaṁ eko",
  "atk-s0513a11:1811_2": "puññavā satto brahmalokā cavitvā paṭisandhiṁ gahetvā vayappatto abhirūpo pāsādiko",
  "atk-s0513a11:1811_3": "ahosi brahmavaṇṇī. Atha ekadivasaṁ sāvatthiyaṁ kattikachaṇe nakkhatte ghuṭṭhe sabbo",
  "atk-s0513a11:1811_4": "loko nakkhattanissito ahosi. Tassa sahāyakā aññe seṭṭhiputtā sapajāpatikā ahesuṁ.",
  "atk-s0513a11:1811_5": "Uttaraseṭṭhiputtassa pana dīgharattaṁ brahmaloke vasitattā kilesesu cittaṁ na allīyati.",
  "atk-s0513a11:1811_6": "Athassa sahāyakā ‘‘uttaraseṭṭhiputtassapi ekaṁ itthiṁ ānetvā nakkhattaṁ kīḷissāmā’’ti",
  "atk-s0513a11:1811_7": "sammantayitvā taṁ upasaṅkamitvā ‘‘samma, imasmiṁ nagare kattikachaṇo ghuṭṭho, tuyhampi",
  "atk-s0513a11:1811_8": "ekaṁ itthiṁ ānetvā nakkhattaṁ kīḷissāmā’’ti āhaṁsu. ‘‘Na me attho itthiyā’’ti ca",
  "atk-s0513a11:1811_9": "vuttepi punappunaṁ nibandhitvā sampaṭicchāpetvā ekaṁ vaṇṇadāsiṁ sabbālaṅkārapaṭimaṇḍitaṁ",
  "atk-s0513a11:1811_10": "katvā tassa gharaṁ netvā ‘‘tvaṁ seṭṭhiputtassa santikaṁ gacchā’’ti sayanigharaṁ pesetvā",
  "atk-s0513a11:1811_11": "nikkhamiṁsu. Taṁ sayanigharaṁ paviṭṭhampi seṭṭhiputto neva oloketi, nālapati. Sā",
  "atk-s0513a11:1811_12": "cintesi ‘‘ayaṁ evaṁ rūpasobhaggappattaṁ uttamavilāsasampannaṁ maṁ neva oloketi, nālapati,",
  "atk-s0513a11:1811_13": "idāni naṁ attano itthikuttalīlāya olokāpessāmī’’ti itthilīlaṁ dassentī pahaṭṭhākārena",
  "atk-s0513a11:1811_14": "aggadante vivaritvā hasitaṁ akāsi. Seṭṭhiputto oloketvā dantaṭṭhike nimittaṁ gaṇhi.",
  "atk-s0513a11:1811_15": "Athassa aṭṭhikasaññā uppajji, sakalampi taṁ sarīraṁ aṭṭhikasaṅkhalikā viya paññāyi.",
  "atk-s0513a11:1811_16": "So tassā paribbayaṁ datvā ‘‘gacchā’’ti uyyojesi.",
  "atk-s0513a11:1812_0": "Taṁ tassa gharā otiṇṇaṁ eko issaro antaravīthiyaṁ disvā paribbayaṁ datvā attano gharaṁ",
  "atk-s0513a11:1812_1": "nesi, sattāhe vītivatte nakkhattaṁ ositaṁ. Vaṇṇadāsiyā mātā dhītu āgamanaṁ adisvā",
  "atk-s0513a11:1812_2": "seṭṭhiputtānaṁ santikaṁ gantvā ‘‘kahaṁ sā’’ti pucchi. Te uttaraseṭṭhiputtassa gharaṁ",
  "atk-s0513a11:1812_3": "gantvā ‘‘kahaṁ sā’’ti pucchiṁsu. ‘‘Taṅkhaṇaññeva tassā paribbayaṁ datvā uyyojesi’’nti.",
  "atk-s0513a11:1812_4": "Athassā mātā rodantī ‘‘dhītaraṁ me na passāmi, dhītaraṁ me samānethā’’ti uttaraseṭṭhiputtaṁ",
  "atk-s0513a11:1812_5": "ādāya rañño santikaṁ agamāsi. Rājā aṭṭaṁ vinicchinanto ‘‘ime te seṭṭhiputtā vaṇṇadāsiṁ",
  "atk-s0513a11:1812_6": "ānetvā tuyhaṁ adaṁsū’’ti pucchi. ‘‘Āma, devā’’ti. ‘‘Idāni sā kaha’’nti? ‘‘Na jānāmi,",
  "atk-s0513a11:1812_7": "taṅkhaṇaññeva naṁ uyyojesi’’nti. ‘‘Idāni taṁ samānetuṁ sakkosī’’ti? ‘‘Na sakkomi,",
  "atk-s0513a11:1812_8": "devā’’ti. Rājā ‘‘sace samānetuṁ na sakkoti, rājāṇamassa karothā’’ti āha. Atha naṁ",
  "atk-s0513a11:1812_9": "pacchābāhaṁ bandhitvā ‘‘rājāṇaṁ karissāmā’’ti gahetvā pakkamiṁsu. ‘‘Seṭṭhiputtaṁ",
  "atk-s0513a11:1812_10": "kira vaṇṇadāsiṁ samānetuṁ asakkontaṁ rājā rājāṇaṁ kāretī’’ti sakalanagaraṁ ekakolāhalaṁ",
  "atk-s0513a11:1812_11": "ahosi. Mahājano ure hatthe ṭhapetvā ‘‘kiṁ nāmetaṁ, sāmi, attano te ananucchavikaṁ",
  "atk-s0513a11:1812_12": "laddha’’nti paridevati. Seṭṭhipi puttassa pacchato pacchato paridevanto gacchati.",
  "atk-s0513a11:1813_0": "Seṭṭhiputto cintesi ‘‘idaṁ mayhaṁ evarūpaṁ dukkhaṁ agāre vasanabhāvena uppannaṁ.",
  "atk-s0513a11:1813_1": "Sace ito muccissāmi, mahāgotamasammāsambuddhassa santike pabbajissāmī’’ti. Sāpi kho",
  "atk-s0513a11:1813_2": "vaṇṇadāsī taṁ kolāhalasaddaṁ sutvā ‘‘kiṁsaddo nāmeso’’ti pucchitvā taṁ pavattiṁ sutvā",
  "atk-s0513a11:1813_3": "vegena otaritvā ‘‘ussaratha, ussaratha, sāmī, maṁ rājapurisānaṁ daṭṭhuṁ dethā’’ti",
  "atk-s0513a11:1813_4": "attānaṁ dassesi. Rājapurisā taṁ disvā mātaraṁ paṭicchāpetvā seṭṭhiputtaṁ muñcitvā",
  "atk-s0513a11:1813_5": "pakkamiṁsu. So sahāyakaparivutova nadiṁ gantvā sasīsaṁ nhāyitvā gehaṁ gantvā bhuttapātarāso",
  "atk-s0513a11:1813_6": "mātāpitaro vanditvā pabbajjaṁ anujānāpetvā cīvarasāṭake ādāya mahantena parivārena",
  "atk-s0513a11:1813_7": "satthu santikaṁ gantvā vanditvā pabbajjaṁ yācitvā pabbajjañca upasampadañca labhitvā",
  "atk-s0513a11:1813_8": "avissaṭṭhakammaṭṭhāno vipassanaṁ vaḍḍhetvā na cirasseva arahatte patiṭṭhāsi.",
  "atk-s0513a11:1814_0": "Athekadivasaṁ dhammasabhāyaṁ sannipatitā bhikkhū ‘‘āvuso, uttaraseṭṭhiputto attano",
  "atk-s0513a11:1814_1": "bhaye uppanne sāsanassa guṇaṁ jānitvā ‘imamhā dukkhā muccamāno pabbajissāmī’ti cintetvā",
  "atk-s0513a11:1814_2": "tena sucintitena maraṇamutto ceva, pabbajito ca aggaphale patiṭṭhito’’ti tassa guṇakathaṁ",
  "atk-s0513a11:1814_3": "kathesuṁ. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:1814_4": "pucchitvā ‘‘imāya nāmā’’ti vutte ‘‘na, bhikkhave, uttaraseṭṭhiputtova attano bhaye",
  "atk-s0513a11:1814_5": "uppanne ‘iminā upāyena imamhā dukkhā muccissāmī’ti cintetvā maraṇabhayā mutto, atīte",
  "atk-s0513a11:1814_6": "paṇḍitāpi attano bhaye uppanne ‘iminā upāyena imamhā dukkhā muccissāmā’ti cintetvā",
  "atk-s0513a11:1814_7": "maraṇabhayato mucciṁsuyevā’’ti vatvā atītaṁ āhari.",
  "atk-s0513a11:1815_0": "Atīte bārāṇasiyaṁ brahmadatte rajjaṁ kārente bodhisatto cutipaṭisandhivasena parivattanto",
  "atk-s0513a11:1815_1": "vaṭṭakayoniyaṁ nibbatti. Tadā eko vaṭṭakaluddako araññā bahū vaṭṭake āharitvā gehe",
  "atk-s0513a11:1815_2": "ṭhapetvā gocaraṁ datvā mūlaṁ gahetvā āgatāgatānaṁ hatthe vaṭṭake vikkiṇanto jīvikaṁ",
  "atk-s0513a11:1815_3": "kappeti. So ekadivasaṁ bahūhi vaṭṭakehi saddhiṁ bodhisattampi gahetvā ānesi. Bodhisatto",
  "atk-s0513a11:1815_4": "cintesi ‘‘sacāhaṁ iminā dinnaṁ gocarañca pānīyañca paribhuñjissāmi, ayaṁ maṁ gahetvā",
  "atk-s0513a11:1815_5": "āgatānaṁ manussānaṁ dassati. Sace pana na paribhuñjissāmi, ahaṁ milāyissāmi, atha",
  "atk-s0513a11:1815_6": "maṁ milāyantaṁ disvā manussā na gaṇhissanti. Evaṁ me sotthi bhavissati, imaṁ upāyaṁ",
  "atk-s0513a11:1815_7": "karissāmī’’ti. So tathā karonto milāyitvā aṭṭhicammamatto ahosi. Manussā taṁ disvā",
  "atk-s0513a11:1815_8": "na gaṇhiṁsu. Luddako bodhisattaṁ ṭhapetvā sesesu vaṭṭakesu parikkhīṇesu pacchiṁ nīharitvā",
  "atk-s0513a11:1815_9": "dvāre ṭhapetvā bodhisattaṁ hatthatale katvā ‘‘kiṁ nu kho ayaṁ vaṭṭako’’ti cintetvā",
  "atk-s0513a11:1815_10": "oloketuṁ āraddho. Athassa pamattabhāvaṁ ñatvā bodhisatto pakkhe pasāretvā uppatitvā",
  "atk-s0513a11:1815_11": "araññameva gato. Aññe vaṭṭakā taṁ disvā ‘‘kiṁ nu kho na paññāyasi, kahaṁ gatosī’’ti",
  "atk-s0513a11:1815_12": "pucchitvā ‘‘luddakena gahitomhī’’ti vutte ‘‘kinti katvā muttosī’’ti pucchiṁsu. Bodhisatto",
  "atk-s0513a11:1815_13": "‘‘ahaṁ tena dinnaṁ gocaraṁ aggahetvā pānīyaṁ apivitvā upāyacintāya mutto’’ti vatvā imaṁ gāthamāha –",
  "atk-s0513a11:1816": "118.",
  "atk-s0513a11:1817": " ‘‘Nācintayanto puriso, visesamadhigacchati;",
  "atk-s0513a11:1818": "Cintitassa phalaṁ passa, muttosmi vadhabandhanā’’ti.",
  "atk-s0513a11:1819_0": "Tatthāyaṁ piṇḍattho – puriso dukkhaṁ patvā ‘‘iminā nāma upāyena imamhā dukkhā muccissāmī’’ti",
  "atk-s0513a11:1819_1": "acintayanto attano dukkhā mokkhasaṅkhātaṁ visesaṁ nādhigacchati. Idāni pana mayā",
  "atk-s0513a11:1819_2": "cintitakammassa phalaṁ passa. Teneva upāyena muttosmi vadhabandhanā, maraṇato ca",
  "atk-s0513a11:1819_3": "bandhanato ca muttosmi ahanti. Evaṁ bodhisatto attanā katakāraṇaṁ ācikkhi.",
  "atk-s0513a11:1820": "Satthā imaṁ dhammadesanaṁ āharitvā jātakaṁ samodhānesi – ‘‘tadā maraṇamutto vaṭṭako ahameva ahosi’’nti.",
  "atk-s0513a11:1821": "Vaṭṭajātakavaṇṇanā aṭṭhamā.",
  "atk-s0513a11:1823": " [119] 9. Akālarāvijātakavaṇṇanā",
  "atk-s0513a11:1824_0": "Amātāpitarasaṁvaddhoti idaṁ satthā jetavane viharanto ekaṁ akālarāviṁ bhikkhuṁ ārabbha",
  "atk-s0513a11:1824_1": "kathesi. So kira sāvatthivāsī kulaputto sāsane pabbajitvā vattaṁ vā sikkhaṁ vā na",
  "atk-s0513a11:1824_2": "uggaṇhi. So ‘‘imasmiṁ kāle mayā vattaṁ kātabbaṁ, imasmiṁ kāle upaṭṭhātabbaṁ, imasmiṁ",
  "atk-s0513a11:1824_3": "kāle uggahetabbaṁ, imasmiṁ kāle sajjhāyitabba’’nti na jānāti, paṭhamayāmepi majjhimayāmepi",
  "atk-s0513a11:1824_4": "pacchimayāmepi pabuddhapabuddhakkhaṇeyeva mahāsaddaṁ karoti, bhikkhū niddaṁ na labhanti.",
  "atk-s0513a11:1824_5": "Dhammasabhāyaṁ bhikkhū ‘‘āvuso, asuko nāma bhikkhu evarūpe ratanasāsane pabbajitvā",
  "atk-s0513a11:1824_6": "vattaṁ vā sikkhaṁ vā kālaṁ vā akālaṁ vā na jānātī’’ti tassa aguṇakathaṁ kathesuṁ.",
  "atk-s0513a11:1824_7": "Satthā āgantvā ‘‘kāya nuttha , bhikkhave, etarahi kathāya sannisinnā’’ti pucchitvā",
  "atk-s0513a11:1824_8": "‘‘imāya nāmā’’ti vutte ‘‘na, bhikkhave, idānevesa akālarāvī, pubbepi akālarāvīyeva,",
  "atk-s0513a11:1824_9": "kālākālaṁ ajānanabhāvena ca gīvāya vaṭṭitāya jīvitakkhayaṁ patto’’ti vatvā atītaṁ āhari.",
  "atk-s0513a11:1825_0": "Atīte bārāṇasiyaṁ brahmadatte rajjaṁ kārente bodhisatto udiccabrāhmaṇakule nibbattitvā",
  "atk-s0513a11:1825_1": "vayappatto sabbasippesu pāraṁ gantvā bārāṇasiyaṁ disāpāmokkho ācariyo hutvā pañcasate",
  "atk-s0513a11:1825_2": "māṇave sippaṁ vāceti. Tesaṁ māṇavānaṁ eko kālarāvī kukkuṭo atthi, te tassa vassitasaddena",
  "atk-s0513a11:1825_3": "uṭṭhāya sippaṁ sikkhanti. So kālamakāsi. Te aññaṁ kukkuṭaṁ pariyesantā caranti. Atheko",
  "atk-s0513a11:1825_4": "māṇavako susānavane dārūni uddharanto ekaṁ kukkuṭaṁ disvā ānetvā pañjare ṭhapetvā",
  "atk-s0513a11:1825_5": "paṭijaggati. So susāne vaḍḍhitattā ‘‘asukavelāya nāma vassitabba’’nti ajānanto kadāci",
  "atk-s0513a11:1825_6": "atirattiṁ vassati, kadāci aruṇuggamane. Māṇavā tassa atirattiṁ vassitakāle sippaṁ",
  "atk-s0513a11:1825_7": "sikkhantā yāva aruṇuggamanā sikkhituṁ na sakkonti, niddāyamānā gahitaṭṭhānampi na",
  "atk-s0513a11:1825_8": "passanti. Atipabhāte vassitakāle sajjhāyassa okāsameva na labhanti. Māṇavā ‘‘ayaṁ",
  "atk-s0513a11:1825_9": "atirattiṁ vā vassati atipabhāte vā, imaṁ nissāya amhākaṁ sippaṁ na niṭṭhāyissatī’’ti",
  "atk-s0513a11:1825_10": "taṁ gahetvā gīvaṁ vaṭṭetvā jīvitakkhayaṁ pāpetvā ‘‘akālarāvī kukkuṭo amhehi ghātito’’ti",
  "atk-s0513a11:1825_11": "ācariyassa kathesuṁ. Ācariyo ‘‘ovādaṁ aggahetvā saṁvaḍḍhitabhāvena maraṇaṁ patto’’ti",
  "atk-s0513a11:1825_12": "vatvā imaṁ gāthamāha –",
  "atk-s0513a11:1826": "119.",
  "atk-s0513a11:1827": " ‘‘Amātāpitara-saṁvaddho, anācerakule vasaṁ;",
  "atk-s0513a11:1828": "Nāyaṁ kālaṁ akālaṁ vā, abhijānāti kukkuṭo’’ti.",
  "atk-s0513a11:1829_0": "Tattha amātāpitarasaṁvaddhoti mātāpitaro nissāya tesaṁ ovādaṁ aggahetvā saṁvaḍḍho.",
  "atk-s0513a11:1829_1": "Anācerakule vasanti ācariyakulepi avasamāno, ācārasikkhāpakaṁ kañci nissāya avasitattāti",
  "atk-s0513a11:1829_2": "attho. Nāyaṁ kālaṁ akālaṁ vāti ‘‘imasmiṁ kāle vassitabbaṁ, imasmiṁ na vassitabba’’nti",
  "atk-s0513a11:1829_3": "evaṁ vassitabbayuttakaṁ kālaṁ vā akālaṁ vā esa kukkuṭo na jānāti, ajānanabhāveneva",
  "atk-s0513a11:1829_4": "jīvitakkhayaṁ pattoti. Idaṁ kāraṇaṁ dassetvā bodhisatto yāvatāyukaṁ ṭhatvā yathākammaṁ gato.",
  "atk-s0513a11:1830": "Satthā imaṁ dhammadesanaṁ āharitvā jātakaṁ samodhānesi – ‘‘tadā akālarāvī kukkuṭo ayaṁ bhikkhu ahosi, antevāsikā buddhaparisā, ācariyo pana ahameva ahosi’’nti.",
  "atk-s0513a11:1831": "Akālarāvijātakavaṇṇanā navamā.",
  "atk-s0513a11:1833": " [120] 10. Bandhanamokkhajātakavaṇṇanā",
  "atk-s0513a11:1834_0": "Abaddhātattha bajjhantīti idaṁ satthā jetavane viharanto ciñcamāṇavikaṁ ārabbha kathesi.",
  "atk-s0513a11:1834_1": "Tassā vatthu dvādasakanipāte mahāpadumajātake (jā. 1.12.106 ādayo) āvi bhavissati.",
  "atk-s0513a11:1834_2": "Tadā pana satthā ‘‘na, bhikkhave, ciñcamāṇavikā idāneva maṁ abhūtena abbhācikkhati,",
  "atk-s0513a11:1834_3": "pubbepi abbhācikkhiyevā’’ti vatvā atītaṁ āhari.",
  "atk-s0513a11:1835_0": "Atīte bārāṇasiyaṁ brahmadatte rajjaṁ kārente bodhisatto purohitassa gehe nibbattitvā",
  "atk-s0513a11:1835_1": "vayappatto pitu accayena tasseva purohito ahosi. Tena aggamahesiyā varo dinno hoti",
  "atk-s0513a11:1835_2": "‘‘bhadde, yaṁ icchasi, taṁ vadeyyāsī’’ti. Sā evamāha ‘‘na mayhaṁ añño varo nāma dullabho,",
  "atk-s0513a11:1835_3": "ito pana te paṭṭhāya aññā itthī kilesavasena na oloketabbā’’ti. So paṭikkhipitvā",
  "atk-s0513a11:1835_4": "punappunaṁ nippīḷiyamāno tassā vacanaṁ atikkamituṁ asakkonto sampaṭicchitvā tato",
  "atk-s0513a11:1835_5": "paṭṭhāya soḷasasu nāṭakitthisahassesu kilesavasena ekitthimpi na olokesi.",
  "atk-s0513a11:1836_0": "Athassa paccanto kuppi, paccante ṭhitā yodhā corehi saddhiṁ dve tayo saṅgāme katvā",
  "atk-s0513a11:1836_1": "‘‘ito uttari mayaṁ na sakkomā’’ti rañño paṇṇaṁ pesesuṁ. Rājā tattha gantukāmo balakāyaṁ",
  "atk-s0513a11:1836_2": "saṁharitvā taṁ pakkosāpetvā ‘‘bhadde, ahaṁ paccantaṁ gacchāmi, tattha nānappakārāni",
  "atk-s0513a11:1836_3": "yuddhāni honti, jayaparājayopi anibaddho, tādisesu ṭhānesu mātugāmo dupparihāro,",
  "atk-s0513a11:1836_4": "tvaṁ idheva nivattāhī’’ti āha. Sā ‘‘na sakkā, deva, mayā nivattitu’’nti punappunaṁ",
  "atk-s0513a11:1836_5": "raññā paṭikkhittā āha ‘‘tena hi ekekaṁ yojanaṁ gantvā mayhaṁ sukhadukkhajānanatthaṁ",
  "atk-s0513a11:1836_6": "ekekaṁ manussaṁ peseyyāthā’’ti. Rājā ‘‘sādhū’’ti sampaṭicchitvā bodhisattaṁ nagare",
  "atk-s0513a11:1836_7": "ṭhapetvā mahantena balakāyena nikkhamitvā gacchanto yojane yojane ekekaṁ purisaṁ",
  "atk-s0513a11:1836_8": "‘‘amhākaṁ ārogyaṁ ārocetvā deviyā sukhadukkhaṁ jānitvā āgacchā’’ti pesesi. Sā āgatāgataṁ",
  "atk-s0513a11:1836_9": "purisaṁ ‘‘rājā kimatthaṁ taṁ pesetī’’ti pucchitvā ‘‘tumhākaṁ sukhadukkhajānanatthāyā’’ti",
  "atk-s0513a11:1836_10": "vutte ‘‘tena hi ehī’’ti tena saddhiṁ asaddhammaṁ paṭisevati. Rājā dvattiṁsayojanamaggaṁ",
  "atk-s0513a11:1836_11": "gacchanto dvattiṁsa jane pesesi, sā sabbehipi tehi saddhiṁ tatheva akāsi.",
  "atk-s0513a11:1837_0": "Rājā paccantaṁ vūpasametvā janapadaṁ samassāsetvā puna āgacchantopi tatheva dvattiṁsa",
  "atk-s0513a11:1837_1": "jane pesesi, sā tehipi saddhiṁ tatheva vippaṭipajjiyeva. Rājā āgantvā jayakkhandhāvāraṭṭhāne",
  "atk-s0513a11:1837_2": "ṭhatvā ‘‘nagaraṁ paṭijaggāpetū’’ti bodhisattassa paṇṇaṁ pesesi. Bodhisatto sakalanagaraṁ",
  "atk-s0513a11:1837_3": "paṭijaggāpetvā rājanivesanaṁ paṭijaggāpento deviyā vasanaṭṭhānaṁ agamāsi. Sā bodhisattassa",
  "atk-s0513a11:1837_4": "rūpasobhaggappattaṁ kāyaṁ disvā saṇṭhātuṁ asakkontī ‘‘ehi , brāhmaṇa, sayanaṁ abhiruhā’’ti",
  "atk-s0513a11:1837_5": "āha. Bodhisatto ‘‘mā evaṁ avaca, rājāpi garu, akusalampi bhāyāmi, na sakkā mayā evaṁ",
  "atk-s0513a11:1837_6": "kātu’’nti āha. ‘‘Catusaṭṭhiyā pādamūlikānaṁ neva rājā garu, na akusalaṁ bhāyanti.",
  "atk-s0513a11:1837_7": "Taveva rājā garu, tvaṁyeva ca akusalaṁ bhāyasī’’ti. ‘‘Āma, devi, sace tesampi evaṁ",
  "atk-s0513a11:1837_8": "bhaveyya, na evarūpaṁ kareyyuṁ’’. ‘‘Ahaṁ pana jānamāno evarūpaṁ sāhasiyakammaṁ na",
  "atk-s0513a11:1837_9": "karissāmī’’ti. ‘‘Kiṁ bahuṁ vippalapasi, sace me vacanaṁ na karosi, sīsaṁ te chindāpessāmī’’ti.",
  "atk-s0513a11:1837_10": "‘‘Tiṭṭhatu tāva ekasmiṁ attabhāve sīsaṁ, attabhāvasahassepi sīse chijjante na sakkā",
  "atk-s0513a11:1837_11": "mayā evarūpaṁ kātu’’nti. Sā ‘‘hotu, jānissāmī’’ti bodhisattaṁ tajjetvā attano gabbhaṁ",
  "atk-s0513a11:1837_12": "pavisitvā sarīre nakhavaḷañjaṁ dassetvā telena gattāni abbhañjitvā kiliṭṭhavatthaṁ",
  "atk-s0513a11:1837_13": "nivāsetvā gilānālayaṁ katvā dāsiyo āṇāpesi ‘raññā kahaṁ devī’ti vutte ‘gilānā’ti katheyyāthā’’ti.",
  "atk-s0513a11:1838_0": "Bodhisattopi rañño paṭipathaṁ agamāsi. Rājā nagaraṁ padakkhiṇaṁ katvā pāsādaṁ āruyha",
  "atk-s0513a11:1838_1": "deviṁ apassanto ‘‘kahaṁ, devī’’ti pucchi. ‘‘Gilānā, devā’’ti. Sopi sirigabbhaṁ pavisitvā",
  "atk-s0513a11:1838_2": "tassā piṭṭhiṁ parimajjanto ‘‘kiṁ te, bhadde, aphāsuka’’nti pucchi. Sā tuṇhī ahosi.",
  "atk-s0513a11:1838_3": "Tatiyavāre rājānaṁ oloketvā ‘‘tvampi, mahārāja, jīvasi nāma, mādisāpi itthiyo sassāmikāyeva",
  "atk-s0513a11:1838_4": "nāmā’’ti āha. ‘‘Kiṁ etaṁ, bhadde’’ti? Tumhehi nagaraṁ rakkhanatthāya ṭhapito purohito",
  "atk-s0513a11:1838_5": "‘‘tumhākaṁ nivesanaṁ paṭijaggāmī’’ti idhāgantvā attano vacanaṁ akarontiṁ maṁ paharitvā",
  "atk-s0513a11:1838_6": "attano manaṁ pūretvā gatoti. Rājā aggimhi pakkhittaloṇasakkharā viya kodhena taṭataṭāyanto",
  "atk-s0513a11:1838_7": "sirigabbhā nikkhamitvā dovārikapādamūlikādayo pakkosāpetvā ‘‘gacchatha, bhaṇe, purohitaṁ",
  "atk-s0513a11:1838_8": "pacchābāhaṁ bandhitvā vajjhabhāvappattaṁ katvā nagarā nīharitvā āghātanaṁ netvā sīsamassa",
  "atk-s0513a11:1838_9": "chindathā’’ti āha. Te vegena gantvā taṁ pacchābāhaṁ bandhitvā vajjhabheriṁ carāpesuṁ.",
  "atk-s0513a11:1839_0": "Bodhisatto cintesi – ‘‘addhā tāya duṭṭhadeviyā rājā puretarameva paribhinno, ajja",
  "atk-s0513a11:1839_1": "dānāhaṁ attano baleneva attānaṁ mocessāmī’’ti. So te purise āha ‘‘bho, tumhe maṁ",
  "atk-s0513a11:1839_2": "mārentā rañño dassetvāva mārethā’’ti. ‘‘Kiṁkāraṇā’’ti? ‘‘Ahaṁ rājakammiko, bahu me",
  "atk-s0513a11:1839_3": "kammaṁ kataṁ, bahūni mahānidhiṭṭhānāni jānāmi, rājakuṭumbaṁ mayā vicāritaṁ. Sace",
  "atk-s0513a11:1839_4": "maṁ rañño na dassessatha, bahudhanaṁ nassissati, mayā rañño sāpateyye ācikkhite pacchā",
  "atk-s0513a11:1839_5": "kātabbaṁ karothā’’ti. Te taṁ rañño dassayiṁsu. Rājā taṁ disvāva ‘‘kasmā bho, brāhmaṇa,",
  "atk-s0513a11:1839_6": "mayi lajjaṁ na akāsi, kasmā te evarūpaṁ pāpakammaṁ kata’’nti āha. ‘‘Mahārāja, ahaṁ",
  "atk-s0513a11:1839_7": "sotthiyakule jāto, mayā kunthakipillikamattopi pāṇātipāto na katapubbo, tiṇasalākamattampi",
  "atk-s0513a11:1839_8": "adinnaṁ nādinnapubbaṁ, lobhavasena paresaṁ itthī akkhīni ummīletvāpi na olokitapubbā,",
  "atk-s0513a11:1839_9": "hassavasenāpi musā na bhāsitapubbā, kusaggenāpi majjaṁ na pītapubbaṁ, ahaṁ tumhesu",
  "atk-s0513a11:1839_10": "niraparādho. Sā pana bālā lobhavasena maṁ hatthe gahetvā mayā paṭikkhittā maṁ tajjetvā",
  "atk-s0513a11:1839_11": "attanā kataṁ pāpaṁ uttānaṁ katvā mama ācikkhitvā antogabbhaṁ paviṭṭhā. Ahaṁ niraparādho,",
  "atk-s0513a11:1839_12": "paṇṇaṁ gahetvā pana āgatā catusaṭṭhi janā sāparādhā, te pakkosāpetvā ‘‘tāya vo vacanaṁ",
  "atk-s0513a11:1839_13": "kataṁ, na kata’’nti puccha, devāti. Rājā te catusaṭṭhi jane bandhāpetvā deviṁ pakkosāpetvā",
  "atk-s0513a11:1839_14": "‘‘tayā etehi saddhiṁ pāpaṁ kataṁ, na kata’’nti pucchi. ‘‘Kataṁ, devā’’ti vutte te",
  "atk-s0513a11:1839_15": "pacchābāhaṁ bandhāpetvā ‘‘imesaṁ catusaṭṭhijanānaṁ sīsāni chindathā’’ti āṇāpesi.",
  "atk-s0513a11:1840_0": "Atha naṁ bodhisatto āha – ‘‘natthi, mahārāja, etesaṁ doso, devī attano ruciṁ kārāpesi.",
  "atk-s0513a11:1840_1": "Niraparādhā ete, tasmā nesaṁ khamatha. Tassāpi doso natthi, itthiyo nāma methunadhammena",
  "atk-s0513a11:1840_2": "atittā. Jātisabhāvo hi esa. Etāsaṁ khamitabbayuttameva hoti. Tasmā etissāpi khamathā’’ti",
  "atk-s0513a11:1840_3": "nānappakārena rājānaṁ saññāpetvā te catusaṭṭhipi jane tañca bālaṁ mocāpetvā sabbesaṁ",
  "atk-s0513a11:1840_4": "yathāsakāni ṭhānāni dāpesi. Evaṁ te sabbe mocetvā sakaṭṭhāne patiṭṭhāpetvā bodhisatto",
  "atk-s0513a11:1840_5": "rājānaṁ upasaṅkamitvā ‘‘mahārāja, andhabālānaṁ nāma avatthukena vacanena abandhitabbayuttakāpi",
  "atk-s0513a11:1840_6": "paṇḍitā pacchābāhaṁ baddhā, paṇḍitānaṁ kāraṇayuttena vacanena pacchābāhaṁ baddhāpi",
  "atk-s0513a11:1840_7": "muttā. Evaṁ bālā nāma abandhitabbayuttakepi bandhāpenti, paṇḍitā baddhepi mocentī’’ti",
  "atk-s0513a11:1840_8": "vatvā imaṁ gāthamāha –",
  "atk-s0513a11:1841": "120.",
  "atk-s0513a11:1842": " ‘‘Abaddhā tattha bajjhanti, yattha bālā pabhāsare;",
  "atk-s0513a11:1843": "Baddhāpi tattha muccanti, yattha dhīrā pabhāsare’’ti.",
  "atk-s0513a11:1844": "Tattha abaddhāti abandhitabbayuttā. Pabhāsareti pabhāsanti vadanti kathenti.",
  "atk-s0513a11:1845_0": "Evaṁ mahāsatto imāya gāthāya rañño dhammaṁ desetvā ‘‘mayā imaṁ dukkhaṁ agāre vasanabhāvena",
  "atk-s0513a11:1845_1": "laddhaṁ, idāni me agārena kiccaṁ natthi, pabbajjaṁ me anujāna, devā’’ti pabbajjaṁ",
  "atk-s0513a11:1845_2": "anujānāpetvā assumukhaṁ ñātijanaṁ mahantañca vibhavaṁ pahāya isipabbajjaṁ pabbajitvā",
  "atk-s0513a11:1845_3": "himavante vasanto abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a11:1846": "Satthā imaṁ dhammadesanaṁ āharitvā jātakaṁ samodhānesi – ‘‘tadā duṭṭhadevī ciñcamāṇavikā ahosi, rājā ānando, purohito pana ahameva ahosi’’nti.",
  "atk-s0513a11:1847": "Bandhanamokkhajātakavaṇṇanā dasamā.",
  "atk-s0513a11:1848": "Haṁcivaggo dvādasamo.",
  "atk-s0513a11:1849": "Tassuddānaṁ –",
  "atk-s0513a11:1850": "Gadrabhapañhā amarā, siṅgālaṁ mitacinti ca;",
  "atk-s0513a11:1851": "Anusāsikadubbacaṁ, tittiraṁ vaṭṭakaṁ puna;",
  "atk-s0513a11:1852": "Akālarāvi bandhananti.",
  "atk-s0513a11:1853": "13. Kusanāḷivaggo",
  "atk-s0513a11:1855": " [121] 1. Kusanāḷijātakavaṇṇanā",
  "atk-s0513a11:1856_0": "Karesarikkhoti idaṁ satthā jetavane viharanto anāthapiṇḍikassa mittaṁ ārabbha kathesi.",
  "atk-s0513a11:1856_1": "Anāthapiṇḍikassa hi mittasuhajjañātibandhavā ekato hutvā ‘‘mahāseṭṭhi ayaṁ tayā jātigottadhanadhaññādīhi",
  "atk-s0513a11:1856_2": "neva sadiso, na uttaritaro, kasmā etena saddhiṁ santhavaṁ karosi, mā karohī’’ti punappunaṁ",
  "atk-s0513a11:1856_3": "nivāresuṁ. Anāthapiṇḍiko pana ‘‘mittasanthavo nāma hīnehipi samehipi atirekehipi",
  "atk-s0513a11:1856_4": "kattabboyevā’’ti tesaṁ vacanaṁ aggahetvā bhogagāmaṁ gacchanto taṁ kuṭumbarakkhakaṁ",
  "atk-s0513a11:1856_5": "katvā agamāsīti sabbaṁ kāḷakaṇṇivatthusmiṁ vuttanayeneva veditabbaṁ. Idha pana anāthapiṇḍikena",
  "atk-s0513a11:1856_6": "attano ghare pavattiyā ārocitāya satthā ‘‘gahapati, mitto nāma khuddako natthi, mittadhammaṁ",
  "atk-s0513a11:1856_7": "rakkhituṁ samatthabhāvovettha pamāṇaṁ, mitto nāma attanā samopi hīnopi seṭṭhopi gahetabbo.",
  "atk-s0513a11:1856_8": "Sabbepi hete attano pattabhāraṁ nittharantiyeva, idāni tāva tvaṁ attano nīcamittaṁ",
  "atk-s0513a11:1856_9": "nissāya kuṭumbassa sāmiko jāto, porāṇā pana nīcamittaṁ nissāya vimānasāmikā jātā’’ti",
  "atk-s0513a11:1856_10": "vatvā tena yācito atītaṁ āhari.",
  "atk-s0513a11:1857_0": "Atīte bārāṇasiyaṁ brahmadatte rajjaṁ kārente bodhisatto rañño uyyāne kusanāḷigacche",
  "atk-s0513a11:1857_1": "devatā hutvā nibbatti. Tasmiṁyeva ca uyyāne maṅgalasilaṁ nissāya ujugatakkhandho",
  "atk-s0513a11:1857_2": "parimaṇḍalasākhāviṭapasampanno rañño santikā laddhasammāno rucamaṅgalarukkho atthi,",
  "atk-s0513a11:1857_3": "‘‘mukhako’’tipi vuccati. Tasmiṁ eko mahesakkho devarājā nibbatti. Bodhisattassa tena",
  "atk-s0513a11:1857_4": "saddhiṁ mittasanthavo ahosi. Tadā rājā ekasmiṁ ekatthambhake pāsāde vasati, tassa",
  "atk-s0513a11:1857_5": "so thambho cali. Athassa calitabhāvaṁ rañño ārocesuṁ. Rājā vaḍḍhakī pakkosāpetvā",
  "atk-s0513a11:1857_6": "‘‘tātā, mama ekatthambhakassa maṅgalapāsādassa thambho calito, ekaṁ sāratthambhaṁ",
  "atk-s0513a11:1857_7": "āharitvā taṁ niccalaṁ karothā’’ti āha. Te ‘‘sādhu, devā’’ti rañño vacanaṁ sampaṭicchitvā",
  "atk-s0513a11:1857_8": "tadanucchavikaṁ rukkhaṁ pariyesamānā aññattha adisvā uyyānaṁ pavisitvā taṁ mukhakarukkhaṁ",
  "atk-s0513a11:1857_9": "disvā rañño santikaṁ gantvā ‘‘kiṁ, tātā, diṭṭho vo tadanucchaviko rukkho’’ti vutte",
  "atk-s0513a11:1857_10": "‘‘diṭṭho, deva, apica taṁ chindituṁ na visahāmā’’ti āhaṁsu. ‘‘Kiṁkāraṇā’’ti? Mayañhi",
  "atk-s0513a11:1857_11": "aññattha rukkhaṁ apassantā uyyānaṁ pavisimha, tatrapi ṭhapetvā maṅgalarukkhaṁ aññaṁ",
  "atk-s0513a11:1857_12": "na passāma. Iti naṁ maṅgalarukkhatāya chindituṁ na visahāmāti. Gacchatha, taṁ chinditvā",
  "atk-s0513a11:1857_13": "pāsādaṁ thiraṁ karotha, mayaṁ aññaṁ maṅgalarukkhaṁ karissāmāti. Te ‘‘sādhū’’ti balikammaṁ",
  "atk-s0513a11:1857_14": "gahetvā uyyānaṁ gantvā ‘‘sve chindissāmā’’ti rukkhassa balikammaṁ katvā nikkhamiṁsu.",
  "atk-s0513a11:1858_0": "Rukkhadevatā taṁ kāraṇaṁ ñatvā ‘‘sve mayhaṁ vimānaṁ nāsessanti, dārake gahetvā kuhiṁ",
  "atk-s0513a11:1858_1": "gamissāmī’’ti gantabbaṭṭhānaṁ apassantī puttake gīvāya gahetvā parodi. Tassā sandiṭṭhasambhattā",
  "atk-s0513a11:1858_2": "rukkhadevatā āgantvā ‘‘kiṁ eta’’nti pucchitvā taṁ kāraṇaṁ sutvā sayampi vaḍḍhakīnaṁ",
  "atk-s0513a11:1858_3": "paṭikkamanūpāyaṁ apassantiyo taṁ parissajitvā rodituṁ ārabhiṁsu. Tasmiṁ samaye bodhisatto",
  "atk-s0513a11:1858_4": "‘‘rukkhadevataṁ passissāmī’’ti tattha gantvā taṁ kāraṇaṁ sutvā ‘‘hotu, mā cintayittha,",
  "atk-s0513a11:1858_5": "ahaṁ rukkhaṁ chindituṁ na dassāmi, sve vaḍḍhakīnaṁ āgatakāle mama kāraṇaṁ passathā’’ti",
  "atk-s0513a11:1858_6": "tā devatā samassāsetvā punadivase vaḍḍhakīnaṁ āgatavelāya kakaṇṭakavesaṁ gahetvā",
  "atk-s0513a11:1858_7": "vaḍḍhakīnaṁ purato gantvā maṅgalarukkhassa mūlantaraṁ pavisitvā taṁ rukkhaṁ susiraṁ",
  "atk-s0513a11:1858_8": "viya katvā rukkhamajjhena abhiruhitvā khandhamatthakena nikkhamitvā sīsaṁ kampayamāno",
  "atk-s0513a11:1858_9": "nipajji. Mahāvaḍḍhakī taṁ kakaṇṭakaṁ disvā rukkhaṁ hatthena paharitvā ‘‘susirarukkho",
  "atk-s0513a11:1858_10": "eso nissāro, hiyyo anupadhāretvāva balikammaṁ karimhā’’ti ekaghanaṁ mahārukkhaṁ garahitvā",
  "atk-s0513a11:1858_11": "pakkāmi. Rukkhadevatā bodhisattaṁ nissāya vimānassa sāminī jātā.",
  "atk-s0513a11:1859_0": "Tassā paṭisanthāratthāya sandiṭṭhasambhattā bahū devatā sannipatiṁsu. Rukkhadevatā",
  "atk-s0513a11:1859_1": "‘‘vimānaṁ me laddha’’nti tuṭṭhacittā tāsaṁ devatānaṁ majjhe bodhisattassa guṇaṁ kathayamānā",
  "atk-s0513a11:1859_2": "‘‘bho, devatā, mayaṁ mahesakkhā hutvāpi dandhapaññatāya imaṁ upāyaṁ na jānimha, kusanāḷidevatā",
  "atk-s0513a11:1859_3": "pana attano ñāṇasampattiyā amhe vimānasāmike akāsi, mitto nāma sadisopi adhikopi",
  "atk-s0513a11:1859_4": "hīnopi kattabbova. Sabbepi hi attano thāmena sahāyakānaṁ uppannaṁ dukkhaṁ nittharitvā",
  "atk-s0513a11:1859_5": "sukhe patiṭṭhāpentiyevā’’ti mittadhammaṁ vaṇṇetvā imaṁ gāthamāha –",
  "atk-s0513a11:1860": "121.",
  "atk-s0513a11:1861": " ‘‘Kare sarikkho atha vāpi seṭṭho, nihīnako vāpi kareyya eko;",
  "atk-s0513a11:1862": "Kareyyumete byasane uttamatthaṁ, yathā ahaṁ kusanāḷi rucāya’’nti.",
  "atk-s0513a11:1863_0": "Tattha kare sarikkhoti jātiādīhi sadisopi mittadhammaṁ kareyya. Atha vāpi seṭṭhoti",
  "atk-s0513a11:1863_1": "jātiādīhi adhikopi kareyya. Nihīnako vāpi kareyya ekoti eko jātiādīhi hīnopi mittadhammaṁ",
  "atk-s0513a11:1863_2": "kareyya. Tasmā sabbepi ete mittā kātabbāyevāti dīpeti. Kiṁkāraṇā? Kareyyumetebyasane",
  "atk-s0513a11:1863_3": "uttamatthanti sabbepete sahāyassa byasane uppanne attano attano pattabhāraṁ vahamānā",
  "atk-s0513a11:1863_4": "uttamatthaṁ kareyyuṁ, kāyikacetasikadukkhato taṁ sahāyakaṁ moceyyumevāti attho. Tasmā",
  "atk-s0513a11:1863_5": "hīnopi mitto kātabboyeva, pageva itare. Tatridaṁ opammaṁ – yathā ahaṁ kusanāḷi rucāyanti,",
  "atk-s0513a11:1863_6": "yathā ahaṁ rucāyaṁ nibbattadevatā ayañca kusanāḷidevatā, appesakkhāpi mittasanthavaṁ",
  "atk-s0513a11:1863_7": "karimha, tatrapāhaṁ mahesakkhāpi samānā attano uppannadukkhaṁ bālatāya anupāyakusalatāya",
  "atk-s0513a11:1863_8": "harituṁ nāsakkhiṁ, imaṁ pana appesakkhampi samānaṁ paṇḍitadevataṁ nissāya dukkhato",
  "atk-s0513a11:1863_9": "muttomhi. Tasmā aññehipi dukkhā muccitukāmehi samavisiṭṭhabhāvaṁ anoloketvā hīnopi",
  "atk-s0513a11:1863_10": "paṇḍito mitto kātabboti.",
  "atk-s0513a11:1864": "Rucādevatā imāya gāthāya devasaṅghassa dhammaṁ desetvā yāvatāyukaṁ ṭhatvā saddhiṁ kusanāḷidevatāya yathākammaṁ gatā.",
  "atk-s0513a11:1865": "Satthā imaṁ dhammadesanaṁ āharitvā jātakaṁ samodhānesi – ‘‘tadā rucādevatā ānando ahosi, kusanāḷidevatā pana ahameva ahosi’’nti.",
  "atk-s0513a11:1866": "Kusanāḷijātakavaṇṇanā paṭhamā.",
  "atk-s0513a11:1868": " [122] 2. Dummedhajātakavaṇṇanā",
  "atk-s0513a11:1869_0": "Yasaṁladdhāna dummedhoti idaṁ satthā veḷuvane viharanto devadattaṁ ārabbha kathesi.",
  "atk-s0513a11:1869_1": "Dhammasabhāyañhi bhikkhū ‘‘āvuso devadatto, tathāgatassa puṇṇacandasassirikamukhaṁ",
  "atk-s0513a11:1869_2": "asītānubyañjanadvattiṁsamahāpurisalakkhaṇapaṭimaṇḍitaṁ byāmappabhāparikkhittaṁ āveḷāveḷābhūtā",
  "atk-s0513a11:1869_3": "yamakayamakabhūtā ghanabuddharasmiyo vissajjentaṁ paramasobhaggappattaṁ attabhāvañca",
  "atk-s0513a11:1869_4": "oloketvā cittaṁ pasādetuṁ na sakkoti, usūyameva karoti. ‘Buddhā nāma evarūpena sīlena",
  "atk-s0513a11:1869_5": "samādhinā paññāya vimuttiyā vimuttiñāṇadassanena samannāgatā’ti vuccamāne vaṇṇaṁ",
  "atk-s0513a11:1869_6": "sahituṁ na sakkoti, usūyameva karotī’’ti devadattassa aguṇakathaṁ kathayiṁsu. Satthā",
  "atk-s0513a11:1869_7": "āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya",
  "atk-s0513a11:1869_8": "nāmā’’ti vutte ‘‘na, bhikkhave , idāneva devadatto mama vaṇṇe bhaññamāne usūyaṁ karoti,",
  "atk-s0513a11:1869_9": "pubbepi akāsiyevā’’ti vatvā atītaṁ āhari.",
  "atk-s0513a11:1870_0": "Atīte magadharaṭṭhe rājagahanagare ekasmiṁ magadharāje rajjaṁ kārente bodhisatto",
  "atk-s0513a11:1870_1": "hatthiyoniyaṁ nibbattitvā sabbaseto ahosi heṭṭhā vaṇṇitasadisāya rūpasampattiyā samannāgato.",
  "atk-s0513a11:1870_2": "Atha naṁ ‘‘lakkhaṇasampanno aya’’nti so rājā maṅgalahatthiṁ akāsi. Athekasmiṁ chaṇadivase",
  "atk-s0513a11:1870_3": "sakalanagaraṁ devanagaraṁ viya alaṅkārāpetvā sabbālaṅkārapaṭimaṇḍitaṁ maṅgalahatthiṁ",
  "atk-s0513a11:1870_4": "abhiruhitvā mahantena rājānubhāvena nagaraṁ padakkhiṇaṁ akāsi. Mahājano tattha tattha",
  "atk-s0513a11:1870_5": "ṭhatvā maṅgalahatthino rūpasobhaggappattaṁ sarīraṁ disvā ‘‘aho rūpaṁ, aho gati, aho",
  "atk-s0513a11:1870_6": "līḷā, aho lakkhaṇasampatti, evarūpo nāma sabbasetavaravāraṇo cakkavattirañño anucchaviko’’ti",
  "atk-s0513a11:1870_7": "maṅgalahatthimeva vaṇṇesi.",
  "atk-s0513a11:1871_0": "Rājā maṅgalahatthissa vaṇṇaṁ sutvā sahituṁ asakkonto usūyaṁ uppādetvā ‘‘ajjeva taṁ",
  "atk-s0513a11:1871_1": "pabbatapāde pātetvā jīvitakkhayaṁ pāpessāmī’’ti hatthācariyaṁ pakkosāpetvā ‘‘kinti",
  "atk-s0513a11:1871_2": "katvā tayā ayaṁ nāgo sikkhāpito’’ti āha. ‘‘Susikkhāpito, devā’’ti. ‘‘Na susikkhito,",
  "atk-s0513a11:1871_3": "dusikkhito’’ti. ‘‘Susikkhito, devā’’ti. ‘‘Yadi susikkhito , sakkhissasi naṁ vepullapabbatamatthakaṁ",
  "atk-s0513a11:1871_4": "āropetu’’nti. ‘‘Āma, devā’’ti. ‘‘Tena hi ehī’’ti sayaṁ otaritvā hatthācariyaṁ āropetvā",
  "atk-s0513a11:1871_5": "pabbatapādaṁ gantvā hatthācariyena hatthipiṭṭhiyaṁ nisīditvāva hatthimhi vepullapabbatamatthakaṁ",
  "atk-s0513a11:1871_6": "āropite sayampi amaccagaṇaparivuto pabbatamatthakaṁ abhiruhitvā hatthiṁ papātābhimukhaṁ",
  "atk-s0513a11:1871_7": "kāretvā ‘‘tvaṁ ‘mayā esa susikkhāpito’ti vadesi, tīhiyeva tāva naṁ pādehi ṭhapehī’’ti",
  "atk-s0513a11:1871_8": "āha. Hatthācariyo piṭṭhiyaṁ nisīditvāva ‘‘bho tīhi pādehi tiṭṭhā’’ti hatthissa paṇhikāya",
  "atk-s0513a11:1871_9": "saññaṁ adāsi, mahāsatto tathā akāsi. Puna rājā ‘‘dvīhi purimapādehiyeva ṭhapehī’’ti",
  "atk-s0513a11:1871_10": "āha, mahāsatto dve pacchimapāde ukkhipitvā purimapādehi aṭṭhāsi. ‘‘Pacchimapādehiyevā’’ti",
  "atk-s0513a11:1871_11": "vuttepi dve purimapāde ukkhipitvā pacchimapādehi aṭṭhāsi, ‘‘ekenā’’ti vuttepi tayo",
  "atk-s0513a11:1871_12": "pāde ukkhipitvā ekeneva aṭṭhāsi. Athassa apatanabhāvaṁ ñatvā ‘‘sace pahosi, ākāse",
  "atk-s0513a11:1871_13": "naṁ ṭhapehī’’ti āha.",
  "atk-s0513a11:1872_0": "Ācariyo cintesi – ‘‘sakalajambudīpe iminā sadiso susikkhito hatthī nāma natthi, nissaṁsayaṁ",
  "atk-s0513a11:1872_1": "panetaṁ esa papāte pātetvā māretukāmo bhavissatī’’ti. So tassa kaṇṇamūle mantesi",
  "atk-s0513a11:1872_2": "‘‘tāta, ayaṁ rājā taṁ papāte pātetvā māretukāmo, na tvaṁ etassa anucchaviko. Sace",
  "atk-s0513a11:1872_3": "te ākāsena gantuṁ balaṁ atthi, maṁ yathānisinnaṁyeva ādāya vehāsaṁ abbhuggantvā bārāṇasiṁ",
  "atk-s0513a11:1872_4": "gacchā’’ti. Puññiddhiyā samannāgato mahāsatto taṅkhaṇaññeva ākāse aṭṭhāsi. Hatthācariyo",
  "atk-s0513a11:1872_5": "‘‘mahārāja, ayaṁ hatthī puññiddhiyā samannāgato, na tādisassa mandapuññassa dubbuddhino",
  "atk-s0513a11:1872_6": "anucchaviko, paṇḍitassa puññasampannassa rañño anucchaviko, tādisā nāma mandapuññā",
  "atk-s0513a11:1872_7": "evarūpaṁ vāhanaṁ labhitvā tassa guṇaṁ ajānantā tañceva vāhanaṁ avasesañca yasasampattiṁ",
  "atk-s0513a11:1872_8": "nāsentiyevā’’ti vatvā hatthikkhandhe nisinnova imaṁ gāthamāha –",
  "atk-s0513a11:1873": "122.",
  "atk-s0513a11:1874": " ‘‘Yasaṁ laddhāna dummedho, anatthaṁ carati attano;",
  "atk-s0513a11:1875": "Attano ca paresañca, hiṁsāya paṭipajjatī’’ti.",
  "atk-s0513a11:1876_0": "Tatrāyaṁ saṅkhepattho – mahārāja, tādiso dummedho nippañño puggalo parivārasampattiṁ",
  "atk-s0513a11:1876_1": "labhitvā attano anatthaṁ carati. Kiṁkāraṇā? So hi yasamadamatto kattabbākattabbaṁ",
  "atk-s0513a11:1876_2": "ajānanto attano ca paresañca hiṁsāya paṭipajjati. Hiṁsā vuccati kilamanaṁ dukkhuppādanaṁ,",
  "atk-s0513a11:1876_3": "tadatthāya eva paṭipajjatīti.",
  "atk-s0513a11:1877_0": "Evaṁ imāya gāthāya rañño dhammaṁ desetvā ‘‘tiṭṭha dāni tva’’nti vatvā ākāse uppatitvā",
  "atk-s0513a11:1877_1": "bārāṇasinagaraṁ gantvā rājaṅgaṇe ākāse aṭṭhāsi. Sakalanagaraṁ saṅkhubhitvā ‘‘amhākaṁ",
  "atk-s0513a11:1877_2": "rañño ākāsena setavaravāraṇo āgantvā rājaṅgaṇe ṭhito’’ti ekakolāhalaṁ ahosi. Vegena",
  "atk-s0513a11:1877_3": "raññopi ārocesuṁ. Rājā nikkhamitvā ‘‘sace mayhaṁ upabhogatthāya āgatosi, bhūmiyaṁ",
  "atk-s0513a11:1877_4": "patiṭṭhāhī’’ti āha. Bodhisatto bhūmiyaṁ patiṭṭhāsi, ācariyo otaritvā rājānaṁ vanditvā",
  "atk-s0513a11:1877_5": "‘‘kuto āgatosi, tātā’’ti vutte ‘‘rājagahato’’ti vatvā sabbaṁ pavattiṁ ārocesi. Rājā",
  "atk-s0513a11:1877_6": "‘‘manāpaṁ te, tāta, kataṁ idhāgacchantenā’’ti tuṭṭhahaṭṭho nagaraṁ sajjāpetvā vāraṇaṁ",
  "atk-s0513a11:1877_7": "maṅgalahatthiṭṭhāne ṭhapetvā sakalarajjaṁ tayo koṭṭhāse katvā ekaṁ bodhisattassa",
  "atk-s0513a11:1877_8": "adāsi, ekaṁ ācariyassa, ekaṁ attanā aggahesi. Bodhisattassa āgatakālato paṭṭhāyeva",
  "atk-s0513a11:1877_9": "pana rañño sakalajambudīpe rajjaṁ hatthagatameva jātaṁ. So jambudīpe aggarājā hutvā",
  "atk-s0513a11:1877_10": "dānādīni puññāni katvā yathākammaṁ agamāsi.",
  "atk-s0513a11:1878": "Satthā imaṁ dhammadesanaṁ āharitvā jātakaṁ samodhānesi – ‘‘tadā magadharājā devadatto ahosi, bārāṇasirājā sāriputto, hatthācariyo ānando, hatthī pana ahameva ahosi’’nti.",
  "atk-s0513a11:1879": "Dummedhajātakavaṇṇanā dutiyā.",
  "atk-s0513a11:1881": " [123] 3. Naṅgalīsajātakavaṇṇanā",
  "atk-s0513a11:1882_0": "Asabbatthagāmiṁvācanti idaṁ satthā jetavane viharanto lāḷudāyittheraṁ ārabbha kathesi.",
  "atk-s0513a11:1882_1": "So kira dhammaṁ kathento ‘‘imasmiṁ ṭhāne idaṁ kathetabbaṁ, imasmiṁ ṭhāne idaṁ na",
  "atk-s0513a11:1882_2": "kathetabba’’nti yuttāyuttaṁ na jānāti, maṅgale avamaṅgalaṁ vadanto ‘‘tirokuṭṭesu",
  "atk-s0513a11:1882_3": "tiṭṭhanti, sandhisiṅghāṭakesu cā’’ti idaṁ avamaṅgalaṁ maṅgalaṁ katvā anumodanaṁ katheti.",
  "atk-s0513a11:1882_4": "Avamaṅgalesu anumodanaṁ karonto ‘‘bahū devā manussā ca, maṅgalāni acintayu’’nti vatvā",
  "atk-s0513a11:1882_5": "‘‘evarūpānaṁ maṅgalānaṁ satampi sahassampi kātuṁ samatthā hothā’’ti vadati. Athekadivasaṁ",
  "atk-s0513a11:1882_6": "dhammasabhāyaṁ bhikkhū ‘‘āvuso, lāḷudāyī yuttāyuttaṁ na jānāti, sabbattha abhāsitabbavācaṁ",
  "atk-s0513a11:1882_7": "bhāsatī’’ti kathaṁ samuṭṭhāpesuṁ. Satthā āgantvā ‘‘kāya nuttha, bhikkhave, etarahi",
  "atk-s0513a11:1882_8": "kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, lāḷudāyī",
  "atk-s0513a11:1882_9": "idāneva dandhaparisakkano yuttāyuttaṁ na jānāti, pubbepi evarūpo ahosi, niccaṁ lāḷakoyeva",
  "atk-s0513a11:1882_10": "eso’’ti vatvā atītaṁ āhari.",
  "atk-s0513a11:1883_0": "Atīte bārāṇasiyaṁ brahmadatte rajjaṁ kārente bodhisatto brāhmaṇamahāsālakule nibbattitvā",
  "atk-s0513a11:1883_1": "vayappatto takkasilāyaṁ sabbasippāni uggaṇhitvā bārāṇasiyaṁ disāpāmokkho ācariyo",
  "atk-s0513a11:1883_2": "hutvā pañca māṇavakasatāni sippaṁ vācesi. Tadā tesu māṇavesu eko dandhaparisakkano",
  "atk-s0513a11:1883_3": "lāḷako māṇavo dhammantevāsiko hutvā sippaṁ uggaṇhāti, dandhabhāvena pana uggaṇhituṁ",
  "atk-s0513a11:1883_4": "na sakkoti. Bodhisattassa pana upakāro hoti, dāso viya sabbakiccāni karoti. Athekadivasaṁ",
  "atk-s0513a11:1883_5": "bodhisatto sāyamāsaṁ bhuñjitvā sayane nipanno taṁ māṇavaṁ hatthapādapiṭṭhiparikammāni",
  "atk-s0513a11:1883_6": "katvā gacchantaṁ āha ‘‘tāta, mañcapāde upatthambhetvā yāhī’’ti. Māṇavo ekaṁ pādaṁ",
  "atk-s0513a11:1883_7": "upatthambhetvā ekassa upatthambhakaṁ alabhanto attano ūrumhi ṭhapetvā rattiṁ khepesi.",
  "atk-s0513a11:1884_0": "Bodhisatto paccūsasamaye uṭṭhāya taṁ disvā ‘‘kiṁ, tāta, nisinnosī’’ti pucchi. ‘‘Ācariya,",
  "atk-s0513a11:1884_1": "ekassa mañcapādassa upatthambhakaṁ alabhanto ūrumhi ṭhapetvā nisinnomhī’’ti. Bodhisatto",
  "atk-s0513a11:1884_2": "saṁviggamānaso hutvā ‘‘ayaṁ ati viya mayhaṁ upakāro, ettakānaṁ pana māṇavakānaṁ antare",
  "atk-s0513a11:1884_3": "ayameva dandho sippaṁ sikkhituṁ na sakkoti, kathaṁ nu kho ahaṁ imaṁ paṇḍitaṁ kareyya’’nti",
  "atk-s0513a11:1884_4": "cintesi. Athassa etadahosi ‘‘attheko upāyo, ahaṁ imaṁ māṇavaṁ dāruatthāya paṇṇatthāya",
  "atk-s0513a11:1884_5": "ca vanaṁ gantvā āgataṁ ‘ajja te kiṁ diṭṭhaṁ, kiṁ kata’nti pucchissāmi. Atha me ‘idaṁ",
  "atk-s0513a11:1884_6": "nāma ajja mayā diṭṭhaṁ, idaṁ kata’nti ācikkhissati. Atha naṁ ‘tayā diṭṭhañca katañca",
  "atk-s0513a11:1884_7": "kīdisa’nti pucchissāmi, so ‘evarūpaṁ nāmā’ti upamāya ca kāraṇena ca kathessati. Iti",
  "atk-s0513a11:1884_8": "naṁ navaṁ navaṁ upamañca kāraṇañca kathāpetvā iminā upāyena paṇḍitaṁ karissāmī’’ti.",
  "atk-s0513a11:1884_9": "So taṁ pakkosāpetvā ‘‘tāta māṇava, ito paṭṭhāya dāruatthāya vā paṇṇatthāya vā gataṭṭhāne",
  "atk-s0513a11:1884_10": "yaṁ te tattha diṭṭhaṁ vā sutaṁ vā bhuttaṁ vā pītaṁ vā khāditaṁ vā hoti, taṁ āgantvā",
  "atk-s0513a11:1884_11": "mayhaṁ āroceyyāsī’’ti āha.",
  "atk-s0513a11:1885_0": "So ‘‘sādhū’’ti paṭissuṇitvā ekadivasaṁ māṇavehi saddhiṁ dāruatthāya araññaṁ gato",
  "atk-s0513a11:1885_1": "tattha sappaṁ disvā āgantvā ‘‘ācariya, sappo me diṭṭho’’ti ārocesi. ‘‘Sappo nāma,",
  "atk-s0513a11:1885_2": "tāta, kīdiso hotī’’ti? ‘‘Seyyathāpi naṅgalīsā’’ti. ‘‘Sādhu, tāta, manāpā te upamā",
  "atk-s0513a11:1885_3": "āhaṭā, sappā nāma naṅgalīsasadisāva hontī’’ti. Atha bodhisatto ‘‘māṇavakena manāpā",
  "atk-s0513a11:1885_4": "upamā āhaṭā, sakkhissāmi naṁ paṇḍitaṁ kātu’’nti cintesi. Māṇavo puna ekadivasaṁ araññe",
  "atk-s0513a11:1885_5": "hatthiṁ disvā ‘‘hatthī me ācariya diṭṭho’’ti āha. ‘‘Hatthī nāma, tāta, kīdiso’’ti?",
  "atk-s0513a11:1885_6": "‘‘Seyyathāpi, naṅgalīsā’’ti. Bodhisatto ‘‘hatthissa soṇḍā naṅgalīsasadisā honti,",
  "atk-s0513a11:1885_7": "dantādayo evarūpā ca evarūpā ca. Ayaṁ pana bālatāya vibhajitvā kathetuṁ asakkonto",
  "atk-s0513a11:1885_8": "soṇḍaṁ sandhāya kathesi maññe’’ti tuṇhī ahosi. Athekadivasaṁ nimantane ucchuṁ labhitvā",
  "atk-s0513a11:1885_9": "‘‘ācariya, ajja mayaṁ ucchu khādimhā’’ti āha. ‘‘Ucchu nāma kīdiso’’ti vutte ‘‘seyyathāpi",
  "atk-s0513a11:1885_10": "naṅgalīsā’’ti āha. Ācariyo ‘‘thokaṁ patirūpaṁ kāraṇaṁ kathesī’’ti tuṇhī jāto.",
  "atk-s0513a11:1886_0": "Punekadivasaṁ nimantane ekacce māṇavā guḷaṁ dadhinā bhuñjiṁsu, ekacce khīrena. So",
  "atk-s0513a11:1886_1": "āgantvā ‘‘ācariya, ajja mayaṁ dadhinā khīrena ca bhuñjimhā’’ti vatvā ‘‘dadhikhīraṁ",
  "atk-s0513a11:1886_2": "nāma kīdisaṁ hotī’’ti vutte ‘‘seyyathāpi naṅgalīsā’’ti āha. Ācariyo ‘‘ayaṁ māṇavo",
  "atk-s0513a11:1886_3": "‘sappo naṅgalīsasadiso’ti kathento tāva sukathitaṁ kathesi, ‘hatthī naṅgalīsasadiso’ti",
  "atk-s0513a11:1886_4": "kathentenāpi soṇḍaṁ sandhāya lesena kathitaṁ. ‘Ucchu naṅgalīsasadisa’nti kathanepi",
  "atk-s0513a11:1886_5": "leso atthi, ‘dadhikhīrāni pana niccaṁ paṇḍarāni pakkhittabhājanasaṇṭhānānī’ti idha",
  "atk-s0513a11:1886_6": "sabbena sabbaṁ upamaṁ na kathesi, na sakkā imaṁ lāḷakaṁ sikkhāpetu’’nti vatvā imaṁ gāthamāha –",
  "atk-s0513a11:1887": "123.",
  "atk-s0513a11:1888": " ‘‘Asabbatthagāmiṁ vācaṁ, bālo sabbattha bhāsati;",
  "atk-s0513a11:1889": "Nāyaṁ dadhiṁ vedi na naṅgalīsaṁ, dadhippayaṁ maññati naṅgalīsa’’nti.",
  "atk-s0513a11:1890_0": "Tatrāyaṁ saṅkhepattho – yā vācā opammavasena sabbattha na gacchati, taṁ asabbatthagāmiṁ",
  "atk-s0513a11:1890_1": "vācaṁ bālo dandhapuggalo sabbattha bhāsati, ‘‘dadhi nāma kīdisa’’nti puṭṭhopi ‘‘seyyathāpi,",
  "atk-s0513a11:1890_2": "naṅgalīsā’’ti vadateva. Evaṁ vadanto nāyaṁ dadhiṁ vedi na naṅgalīsaṁ. Kiṁkāraṇā?",
  "atk-s0513a11:1890_3": "Dadhippayaṁ maññati naṅgalīsaṁ, yasmā ayaṁ dadhimpi naṅgalīsameva maññati. Atha vā",
  "atk-s0513a11:1890_4": "dadhīti dadhimeva, payanti khīraṁ, dadhi ca payañca dadhippayaṁ. Yasmā dadhikhīrānipi",
  "atk-s0513a11:1890_5": "ayaṁ naṅgalīsameva maññati, ediso cāyaṁ bālo, kiṁ imināti antevāsikānaṁ dhammakathaṁ",
  "atk-s0513a11:1890_6": "kathetvā paribbayaṁ datvā taṁ uyyojesi.",
  "atk-s0513a11:1891": "Satthā imaṁ dhammadesanaṁ āharitvā jātakaṁ samodhānesi – ‘‘tadā lāḷakamāṇavo lāḷudāyī ahosi, disāpāmokkho ācariyo pana ahameva ahosi’’nti.",
  "atk-s0513a11:1892": "Naṅgalīsajātakavaṇṇanā tatiyā.",
  "atk-s0513a11:1894": " [124] 4. Ambajātakavaṇṇanā",
  "atk-s0513a11:1895_0": "Vāyamethevapurisoti idaṁ satthā jetavane viharanto ekaṁ vattasampannaṁ bhikkhuṁ ārabbha",
  "atk-s0513a11:1895_1": "kathesi. So kira sāvatthivāsī kulaputto sāsane uraṁ datvā pabbajito vattasampanno",
  "atk-s0513a11:1895_2": "ahosi, ācariyupajjhāyavattāni pānīyaparibhojanīyauposathāgārajantāgharādivattāni",
  "atk-s0513a11:1895_3": "ca sādhukaṁ karoti, cuddasasu mahāvattesu asītikhandhakavattesu ca paripūrakārīyeva",
  "atk-s0513a11:1895_4": "hoti, vihāraṁ sammajjati, pariveṇaṁ vitakkamāḷakaṁ vihāramaggaṁ sammajjati, manussānaṁ",
  "atk-s0513a11:1895_5": "pānīyaṁ deti. Manussā tassa vattasampattiyaṁ pasīditvā pañcasatamattāni dhuvabhattāni",
  "atk-s0513a11:1895_6": "adaṁsu, mahālābhasakkāro uppajji. Taṁ nissāya bahūnaṁ phāsuvihāro jāto. Athekadivasaṁ",
  "atk-s0513a11:1895_7": "dhammasabhāyaṁ bhikkhū kathaṁ samuṭṭhāpesuṁ ‘‘āvuso, asuko nāma bhikkhu attano vattasampattiyā",
  "atk-s0513a11:1895_8": "mahantaṁ lābhasakkāraṁ nibbattesi, etaṁ ekaṁ nissāya bahūnaṁ phāsuvihāro jāto’’ti.",
  "atk-s0513a11:1895_9": "Satthā āgantvā ‘‘kāya nuttha, bhikkhave , etarahi kathāya sannisinnā’’ti pucchitvā",
  "atk-s0513a11:1895_10": "‘‘imāya nāmā’’ti vutte ‘‘na, bhikkhave, idāneva, pubbepāyaṁ bhikkhu vattasampanno,",
  "atk-s0513a11:1895_11": "pubbepetaṁ ekaṁ nissāya pañca isisatāni phalāphalatthāya araññaṁ agantvā eteneva",
  "atk-s0513a11:1895_12": "ānītaphalāphalehi yāpesu’’nti vatvā atītaṁ āhari.",
  "atk-s0513a11:1896_0": "Atīte bārāṇasiyaṁ brahmadatte rajjaṁ kārente bodhisatto udiccabrāhmaṇakule nibbattitvā",
  "atk-s0513a11:1896_1": "vayappatto isipabbajjaṁ pabbajitvā pañcasataisiparivāro pabbatapāde vihāsi. Tadā",
  "atk-s0513a11:1896_2": "himavante caṇḍo nidāgho ahosi, tattha tattha pānīyāni chijjiṁsu, tiracchānā pānīyaṁ",
  "atk-s0513a11:1896_3": "alabhamānā kilamanti. Atha tesu tāpasesu eko tāpaso tesaṁ pipāsadukkhaṁ disvā ekaṁ",
  "atk-s0513a11:1896_4": "rukkhaṁ chinditvā doṇiṁ katvā pānīyaṁ ussiñcitvā doṇiṁ pūretvā tesaṁ pānīyaṁ adāsi.",
  "atk-s0513a11:1896_5": "Bahūsu sannipatitvā pānīyaṁ pivantesu tāpasassa phalāphalatthāya gamanokāso nāhosi.",
  "atk-s0513a11:1896_6": "So nirāhāropi pānīyaṁ detiyeva. Migagaṇā cintesuṁ ‘‘ayaṁ amhākaṁ pānīyaṁ dento phalāphalatthāya",
  "atk-s0513a11:1896_7": "gantuṁ okāsaṁ na labhati, nirāhāratāya ativiya kilamati, handamayaṁ katikaṁ karomā’’ti.",
  "atk-s0513a11:1896_8": "Te katikaṁ akaṁsu ‘‘ito paṭṭhāya pānīyaṁ pivanatthāya āgacchantena attano balānurūpena",
  "atk-s0513a11:1896_9": "phalāphalaṁ gahetvāva āgantabba’’nti. Te tato paṭṭhāya ekeko tiracchāno attano attano",
  "atk-s0513a11:1896_10": "balānurūpena madhuramadhurāni ambajambupanasādīnigahetvāva āgacchati. Ekassa atthāya",
  "atk-s0513a11:1896_11": "ābhataṁ phalāphalaṁ aḍḍhateyyasakaṭabhārappamāṇaṁ ahosi. Pañcasatatāpasā tadeva paribhuñjanti.",
  "atk-s0513a11:1896_12": "Atirekaṁ chaḍḍiyittha.",
  "atk-s0513a11:1897": "Bodhisatto taṁ disvā ‘‘ekaṁ nāma vattasampannaṁ nissāya ettakānaṁ tāpasānaṁ phalāphalatthāya agantvā yāpanaṁ uppannaṁ, vīriyaṁ nāma kātabbamevā’’ti vatvā imaṁ gāthamāha –",
  "atk-s0513a11:1898": "124.",
  "atk-s0513a11:1899": " ‘‘Vāyametheva puriso, na nibbindeyya paṇḍito;",
  "atk-s0513a11:1900": "Vāyāmassa phalaṁ passa, bhuttā ambā anītiha’’nti.",
  "atk-s0513a11:1901_0": "Tatrāyaṁ saṅkhepattho – paṇḍito attano vattapūraṇādike kammasmiṁ vāyametheva, na",
  "atk-s0513a11:1901_1": "ukkaṇṭheyya. Kiṁkāraṇā? Vāyāmassa nipphalatāya abhāvato. Iti mahāsatto ‘‘vāyāmo nāmesa",
  "atk-s0513a11:1901_2": "saphalova hotī’’ti isigaṇaṁ ālapanto ‘‘vāyāmassa phalaṁ passā’’ti āha. Kīdisaṁ? Bhuttā",
  "atk-s0513a11:1901_3": "ambā anītihaṁ. Tattha ambāti desanāmattaṁ, tehi pana nānappakārāni phalāphalāni ābhatāni.",
  "atk-s0513a11:1901_4": "Tesu sampannatarānaṁ ussannatarānaṁ vā vasena ‘‘ambā’’ti vuttaṁ. Ye imehi pañcahi",
  "atk-s0513a11:1901_5": "isisatehi sayaṁ araññaṁ agantvā ekassa atthāya ānītā ambā bhuttā, idaṁ vāyāmassa",
  "atk-s0513a11:1901_6": "phalaṁ. Tañca kho pana anītihaṁ, ‘‘iti āha iti āhā’’ti evaṁ itihītihena gahetabbaṁ",
  "atk-s0513a11:1901_7": "na hoti, paccakkhameva taṁ phalaṁ passāti. Evaṁ mahāsatto isigaṇassa ovādaṁ adāsi.",
  "atk-s0513a11:1902": "Satthā imaṁ dhammadesanaṁ āharitvā jātakaṁ samodhānesi – ‘‘tadā vattasampanno tāpaso ayaṁ bhikkhu ahosi, gaṇasatthā pana ahameva ahosi’’nti.",
  "atk-s0513a11:1903": "Ambajātakavaṇṇanā catutthā.",
  "atk-s0513a11:1905": " [125] 5. Kaṭāhakajātakavaṇṇanā",
  "atk-s0513a11:1906": "Bahumpiso vikattheyyāti idaṁ satthā jetavane viharanto ekaṁ vikatthakabhikkhuṁ ārabbha kathesi. Tassa vatthu heṭṭhā kathitasadisameva.",
  "atk-s0513a11:1907_0": "Atīte pana bārāṇasiyaṁ brahmadatte rajjaṁ kārente bodhisatto mahāvibhavo seṭṭhi ahosi.",
  "atk-s0513a11:1907_1": "Tassa bhariyā puttaṁ vijāyi, dāsīpissa taṁ divasaññeva puttaṁ vijāyi. Te ekatova",
  "atk-s0513a11:1907_2": "vaḍḍhiṁsu. Seṭṭhiputte lekhaṁ sikkhante dāsopissa phalakaṁ vahamāno gantvā teneva",
  "atk-s0513a11:1907_3": "saddhiṁ lekhaṁ sikkhi, gaṇanaṁ sikkhi, dve tayo vohāre akāsi. So anukkamena vacanakusalo",
  "atk-s0513a11:1907_4": "vohārakusalo yuvā abhirūpo ahosi, nāmena kaṭāheko nāma. So seṭṭhighare bhaṇḍāgārikakammaṁ",
  "atk-s0513a11:1907_5": "karonto cintesi ‘‘na maṁ ime sabbakālaṁ bhaṇḍāgārikakammaṁ kāressanti, kiñcideva",
  "atk-s0513a11:1907_6": "dosaṁ disvā tāḷetvā bandhitvā lakkhaṇena aṅketvā dāsaparibhogenapi paribhuñjissanti.",
  "atk-s0513a11:1907_7": "Paccante kho pana seṭṭhissa sahāyako seṭṭhi atthi, yaṁnūnāhaṁ seṭṭhissa vacanena",
  "atk-s0513a11:1907_8": "lekhaṁ ādāya tattha gantvā ‘ahaṁ seṭṭhiputto’ti vatvā taṁ seṭṭhiṁ vañcetvā tassa",
  "atk-s0513a11:1907_9": "dhītaraṁ gahetvā sukhaṁ vaseyya’’nti. So sayameva paṇṇaṁ gahetvā ‘‘ahaṁ asukaṁ nāma",
  "atk-s0513a11:1907_10": "mama puttaṁ tava santikaṁ pahiṇiṁ, āvāhavivāhasambandho nāma mayhañca tayā, tuyhañca",
  "atk-s0513a11:1907_11": "mayā saddhiṁ patirūpo, tasmā tvaṁ imassa dārakassa attano dhītaraṁ datvā etaṁ tattheva",
  "atk-s0513a11:1907_12": "vasāpehi, ahampi okāsaṁ labhitvā āgamissāmī’’ti likhitvā seṭṭhisseva muddikāya lañjetvā",
  "atk-s0513a11:1907_13": "yathārucitaṁ paribbayañceva gandhavatthādīni ca gahetvā paccantaṁ gantvā seṭṭhiṁ",
  "atk-s0513a11:1907_14": "disvā vanditvā aṭṭhāsi.",
  "atk-s0513a11:1908_0": "Atha naṁ seṭṭhi ‘‘kuto āgatosi, tātā’’ti pucchi. ‘‘Bārāṇasito’’ti. ‘‘Kassa puttosī’’ti?",
  "atk-s0513a11:1908_1": "‘‘Bārāṇasiseṭṭhissā’’ti. ‘‘Kenatthenāgatosī’’ti? Tasmiṁ khaṇe kaṭāhako ‘‘idaṁ disvā",
  "atk-s0513a11:1908_2": "jānissathā’’ti paṇṇaṁ adāsi. Seṭṭhi paṇṇaṁ vācetvā ‘‘idānāhaṁ jīvāmi nāmā’’ti tuṭṭhacitto",
  "atk-s0513a11:1908_3": "dhītaraṁ datvā patiṭṭhāpesi. Tassa parivāro mahanto ahosi. So yāgukhajjakādīsu vā",
  "atk-s0513a11:1908_4": "vatthagandhādīsu vā upanītesu ‘‘evampi nāma yāguṁ pacanti, evaṁ khajjakaṁ, evaṁ bhattaṁ,",
  "atk-s0513a11:1908_5": "aho paccantavāsikā nāmā’’ti yāguādīni garahati. ‘‘Ime paccantavāsibhāveneva ahatasāṭake",
  "atk-s0513a11:1908_6": "vaḷañjituṁ na jānanti, gandhe pisituṁ, pupphāni ganthituṁ na jānantī’’ti vatthakammantikādayo garahati.",
  "atk-s0513a11:1909_0": "Bodhisattopi dāsaṁ apassanto ‘‘kaṭāhako na dissati, kahaṁ gato, pariyesatha na’’nti",
  "atk-s0513a11:1909_1": "samantā manusse payojesi. Tesu eko tattha gantvā taṁ disvā sañjānitvā attānaṁ ajānāpetvā",
  "atk-s0513a11:1909_2": "āgantvā bodhisattassa ārocesi. Bodhisatto taṁ pavattiṁ sutvā ‘‘ayuttaṁ tena kataṁ,",
  "atk-s0513a11:1909_3": "gantvā naṁ gahetvā āgacchissāmī’’ti rājānaṁ āpucchitvā mahantena parivārena nikkhami.",
  "atk-s0513a11:1909_4": "‘‘Seṭṭhi kira paccantaṁ gacchatī’’ti sabbattha pākaṭo jāto. Kaṭāhako ‘‘seṭṭhi kira",
  "atk-s0513a11:1909_5": "āgacchatī’’ti sutvā cintesi ‘‘na so aññena kāraṇena āgacchissati, maṁ nissāyevassa",
  "atk-s0513a11:1909_6": "āgamanena bhavitabbaṁ. Sace panāhaṁ palāyissāmi, puna āgantuṁ na sakkā bhavissati.",
  "atk-s0513a11:1909_7": "Atthi panesa upāyo. Mama sāmikassa paṭipathaṁ gantvā dāsakammaṁ katvā tameva ārādhessāmī’’ti.",
  "atk-s0513a11:1909_8": "So tato paṭṭhāya parisamajjhe evaṁ bhāsati ‘‘aññe bālamanussā attano bālabhāvena",
  "atk-s0513a11:1909_9": "mātāpitūnaṁ guṇaṁ ajānantā tesaṁ bhojanavelāya apacitikammaṁ akatvā tehi saddhiṁyeva",
  "atk-s0513a11:1909_10": "bhuñjanti, mayaṁ pana mātāpitūnaṁ bhojanakāle paṭiggahaṁ upanema, kheḷamallakaṁ upanema,",
  "atk-s0513a11:1909_11": "bhājanāni upanema, pānīyampi bījanimpi gahetvā upatiṭṭhāmā’’ti yāva sarīravaḷañjanakāle",
  "atk-s0513a11:1909_12": "udakakalasaṁ ādāya paṭicchannaṭṭhānagamanā sabbaṁ dāsehi sāmikānaṁ kattabbakiccaṁ pakāsesi.",
  "atk-s0513a11:1910_0": "So evaṁ parisaṁ uggaṇhāpetvā bodhisattassa paccantasamīpaṁ āgatakāle sasuraṁ avoca",
  "atk-s0513a11:1910_1": "‘‘tāta, mama kira pitā tumhākaṁ dassanatthāya āgacchati, tumhe khādanīyabhojanīyaṁ",
  "atk-s0513a11:1910_2": "paṭiyādāpetha, ahaṁ paṇṇākāraṁ gahetvā paṭipathaṁ gamissāmī’’ti. So ‘‘sādhu, tātā’’ti",
  "atk-s0513a11:1910_3": "sampaṭicchi. Kaṭāhako bahuṁ paṇṇākāramādāya mahantena parivārena gantvā bodhisattaṁ",
  "atk-s0513a11:1910_4": "vanditvā paṇṇākāraṁ adāsi. Bodhisattopi paṇṇākāraṁ gahetvā tena saddhiṁ paṭisanthāraṁ",
  "atk-s0513a11:1910_5": "katvā pātarāsakāle khandhāvāraṁ nivāsetvā sarīravaḷañjanatthāya paṭicchannaṭṭhānaṁ",
  "atk-s0513a11:1910_6": "pāvisi. Kaṭāhako attano parivāraṁ nivattetvā kalasaṁ ādāya bodhisattassa santikaṁ",
  "atk-s0513a11:1910_7": "gantvā udakakiccapariyosāne pādesu patitvā ‘‘sāmi, ahaṁ tumhākaṁ yattakaṁ icchatha,",
  "atk-s0513a11:1910_8": "tattakaṁ dhanaṁ dassāmi, mā me yasaṁ antaradhāpayitthā’’ti āha. Bodhisatto tassa",
  "atk-s0513a11:1910_9": "vattasampadāya pasīditvā ‘‘mā bhāyi, natthi te mama santikā antarāyo’’ti samassāsetvā",
  "atk-s0513a11:1910_10": "paccantanagaraṁ pāvisi. Mahanto sakkāro ahosi, kaṭāhakopissa nirantaraṁ dāsena kattabbakiccaṁ",
  "atk-s0513a11:1910_11": "karoti. Atha naṁ ekāya velāya sukhanisinnaṁ paccantaseṭṭhi āha ‘‘mahāseṭṭhi, mayā",
  "atk-s0513a11:1910_12": "tumhākaṁ paṇṇaṁ disvāva tumhākaṁ puttassa dārikā dinnā’’ti bodhisatto kaṭāhakaṁ puttameva",
  "atk-s0513a11:1910_13": "katvā tadanucchavikaṁ piyavacanaṁ vatvā seṭṭhiṁ tosesi. Tato paṭṭhāya kaṭāhakassa",
  "atk-s0513a11:1910_14": "mukhaṁ ulloketuṁ samattho nāma nāhosi.",
  "atk-s0513a11:1911_0": "Athekadivasaṁ mahāsatto seṭṭhidhītaraṁ pakkositvā ‘‘ehi, amma, sīse me ūkā vicināhī’’ti",
  "atk-s0513a11:1911_1": "vatvā taṁ āgantvā ūkā gahetvā ṭhitaṁ piyavacanaṁ vatvā ‘‘kathehi, amma, kacci te",
  "atk-s0513a11:1911_2": "mama putto sukhadukkhesu appamatto , ubho janā sammodamānā samaggavāsaṁ vasathā’’ti",
  "atk-s0513a11:1911_3": "pucchi. ‘‘Tāta, mahāseṭṭhi tumhākaṁ puttassa añño doso natthi, kevalaṁ āhāraṁ garahatī’’ti.",
  "atk-s0513a11:1911_4": "‘‘Amma, niccakālamesa dukkhasīlova, apica te ahaṁ tassa mukhabandhanamantaṁ dassāmi,",
  "atk-s0513a11:1911_5": "taṁ tvaṁ sādhukaṁ uggaṇhitvā mama puttassa bhojanakāle garahantassa uggahitaniyāmeneva",
  "atk-s0513a11:1911_6": "purato ṭhatvā vadeyyāsī’’ti gāthaṁ uggaṇhāpetvā katipāhaṁ vasitvā bārāṇasimeva agamāsi.",
  "atk-s0513a11:1911_7": "Kaṭāhakopi bahuṁ khādanīyabhojanīyaṁ ādāya anumaggaṁ gantvā bahudhanaṁ datvā vanditvā",
  "atk-s0513a11:1911_8": "nivatti. So bodhisattassa gatakālato paṭṭhāya atirekamānī ahosi. So ekadivasaṁ seṭṭhidhītāya",
  "atk-s0513a11:1911_9": "nānaggarasabhojanaṁ upanetvā kaṭacchuṁ ādāya parivisantiyā bhattaṁ garahituṁ ārabhi.",
  "atk-s0513a11:1911_10": "Seṭṭhidhītā bodhisattassa santike uggahitaniyāmeneva imaṁ gāthamāha –",
  "atk-s0513a11:1912": "125.",
  "atk-s0513a11:1913": " ‘‘Bahumpi so vikattheyya, aññaṁ janapadaṁ gato;",
  "atk-s0513a11:1914": "Anvāgantvāna dūseyya, bhuñja bhoge kaṭāhakā’’ti.",
  "atk-s0513a11:1915_0": "Tattha bahumpi so vikattheyya, aññaṁ janapadaṁ gatoti yo attano jātibhūmito aññaṁ",
  "atk-s0513a11:1915_1": "janapadaṁ gato hoti, yatthassa jātiṁ na jānanti, so bahumpi vikattheyya, vambhanavacanaṁ",
  "atk-s0513a11:1915_2": "vañcanavacanaṁ vadeyya. Anvāgantvāna dūseyyāti imaṁ tāva vāraṁ sāmikassa paṭipathaṁ",
  "atk-s0513a11:1915_3": "gantvā dāsakiccassa katattā kasāhi paharitvā piṭṭhicammuppāṭanato ca lakkhaṇāhananato",
  "atk-s0513a11:1915_4": "ca muttosi. Sace anācāraṁ karosi, puna aññasmiṁ āgamanavāre tava sāmiko anvāgantvāna",
  "atk-s0513a11:1915_5": "dūseyya, imaṁ gehaṁ anuāgantvā kasābhighātehi ceva lakkhaṇāhananena ca jātippakāsanena",
  "atk-s0513a11:1915_6": "ca taṁ dūseyya upahaneyya. Tasmā imaṁ anācāraṁ pahāya bhuñja bhoge kaṭāhaka, mā pacchā",
  "atk-s0513a11:1915_7": "attano dāsabhāvaṁ pākaṭaṁ kāretvā vippaṭisārī ahosīti ayamettha seṭṭhino adhippāyo.",
  "atk-s0513a11:1916_0": "Seṭṭhidhītā pana etamatthaṁ ajānantī uggahitaniyāmena byañjanameva payirudāhāsi.",
  "atk-s0513a11:1916_1": "Kaṭāhako ‘‘addhā seṭṭhinā mama kulaṁ ācikkhitvā etissā sabbaṁ kathitaṁ bhavissatī’’ti",
  "atk-s0513a11:1916_2": "tato paṭṭhāya puna bhattaṁ garahituṁ na visahi, nihatamāno yathāladdhaṁ bhuñjitvā yathākammaṁ gato.",
  "atk-s0513a11:1917": "Satthā imaṁ dhammadesanaṁ āharitvā jātakaṁ samodhānesi ‘‘tadā kaṭāhako vikatthakabhikkhu ahosi, bārāṇasiseṭṭhi pana ahameva ahosi’’nti.",
  "atk-s0513a11:1918": "Kaṭāhakajātakavaṇṇanā pañcamā.",
  "atk-s0513a11:1920": " [126] 6. Asilakkhaṇajātakavaṇṇanā",
  "atk-s0513a11:1921_0": "Tathevekassa kalyāṇanti idaṁ satthā jetavane viharanto kosalarañño asilakkhaṇapāṭhakaṁ",
  "atk-s0513a11:1921_1": "brāhmaṇaṁ ārabbha kathesi. So kira kammārehi rañño asīnaṁ āhaṭakāle asiṁ upasiṅghitvā",
  "atk-s0513a11:1921_2": "asilakkhaṇaṁ udāharati. So yesaṁ hatthato lābhaṁ labhati, tesaṁ asiṁ ‘‘lakkhaṇasampanno",
  "atk-s0513a11:1921_3": "maṅgalasaṁyutto’’ti vadati. Yesaṁ hatthato lābhaṁ na labhati, tesaṁ asiṁ ‘‘avalakkhaṇo’’ti",
  "atk-s0513a11:1921_4": "garahati. Atheko kammāro asiṁ katvā kosiyaṁ sukhumaṁ maricacuṇṇaṁ pakkhipitvā rañño",
  "atk-s0513a11:1921_5": "asiṁ āhari. Rājā brāhmaṇaṁ pakkosāpetvā ‘‘asiṁ vīmaṁsā’’ti āha. Brāhmaṇassa asiṁ",
  "atk-s0513a11:1921_6": "ākaḍḍhitvā upasiṅghantassa maricacuṇṇāni nāsaṁ pavisitvā khipitukāmataṁ uppādesuṁ.",
  "atk-s0513a11:1921_7": "Tassa khipantassa nāsikā asidhārāya paṭihatā dvidhā chijji. Tassevaṁ nāsikāya chinnabhāvo",
  "atk-s0513a11:1921_8": "bhikkhusaṅghe pākaṭo jāto. Athekadivasaṁ dhammasabhāyaṁ bhikkhū kathaṁ samuṭṭhāpesuṁ",
  "atk-s0513a11:1921_9": "‘‘āvuso, rañño kira asilakkhaṇapāṭhako asiṁ upasiṅghanto nāsikaṁ chindāpesī’’ti.",
  "atk-s0513a11:1921_10": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a11:1921_11": "‘‘imāya nāmā’’ti vutte ‘‘na, bhikkhave, idāneva so brāhmaṇo asiṁ upasiṅghanto nāsikāchedaṁ",
  "atk-s0513a11:1921_12": "patto, pubbepi pattoyevā’’ti vatvā atītaṁ āhari.",
  "atk-s0513a11:1922_0": "Atīte bārāṇasiyaṁ brahmadatte rajjaṁ kārente tassa asilakkhaṇapāṭhako brāhmaṇo ahosīti",
  "atk-s0513a11:1922_1": "sabbaṁ paccuppannavatthusadisameva. Rājā pana tassa vejje datvā nāsikākoṭiṁ phāsukaṁ",
  "atk-s0513a11:1922_2": "kārāpetvā lākhāya paṭināsikaṁ kāretvā puna taṁ upaṭṭhākameva akāsi. Bārāṇasirañño",
  "atk-s0513a11:1922_3": "pana putto natthi, ekā dhītā ceva bhāgineyyo ca ahesuṁ. So ubhopi te attano santikeyeva",
  "atk-s0513a11:1922_4": "vaḍḍhāpesi. Te ekato vaḍḍhantā aññamaññaṁ paṭibaddhacittā ahesuṁ. Rājāpi amacce pakkosāpetvā",
  "atk-s0513a11:1922_5": "‘‘mayhaṁ bhāgineyyopi imassa rajjassa sāmikova, dhītaraṁ etasseva datvā abhisekamassa",
  "atk-s0513a11:1922_6": "karomī’’ti vatvā puna cintesi ‘‘mayhaṁ bhāgineyyo sabbathāpi ñātakoyeva, etassa aññaṁ",
  "atk-s0513a11:1922_7": "rājadhītaraṁ ānetvā abhisekaṁ katvā dhītaraṁ aññassa rañño dassāmi, evaṁ no ñātakā",
  "atk-s0513a11:1922_8": "bahū bhavissanti, dvinnampi rajjānaṁ mayameva sāmikā bhavissāmā’’ti. So amaccehi",
  "atk-s0513a11:1922_9": "saddhiṁ sammantetvā ‘‘ubhopete visuṁ kātuṁ vaṭṭatī’’ti bhāgineyyaṁ aññasmiṁ nivesane,",
  "atk-s0513a11:1922_10": "dhītaraṁ aññasmiṁ vāsesi.",
  "atk-s0513a11:1923_0": "Te soḷasavassuddesikabhāvaṁ pattā ativiya paṭibaddhacittā ahesuṁ. Rājakumāro ‘‘kena",
  "atk-s0513a11:1923_1": "nu kho upāyena mātuladhītaraṁ rājagehā nīharāpetuṁ sakkā bhaveyyā’’ti cintento ‘‘attheko",
  "atk-s0513a11:1923_2": "upāyo’’ti mahāikkhaṇikaṁ pakkosāpetvā tassā sahassabhaṇḍikaṁ datvā ‘‘kiṁ mayā kattabba’’nti",
  "atk-s0513a11:1923_3": "vutte ‘‘amma, tayi karontiyā anipphatti nāma natthi, kiñcideva kāraṇaṁ vatvā yathā",
  "atk-s0513a11:1923_4": "mama mātulo rājā dhītaraṁ antogehā nīharāpeti, tathā karohī’’ti āha. Sādhu, sāmi,",
  "atk-s0513a11:1923_5": "ahaṁ rājānaṁ upasaṅkamitvā evaṁ vakkhāmi ‘‘deva, rājadhītāya upari kāḷakaṇṇī atthi,",
  "atk-s0513a11:1923_6": "ettakaṁ kālaṁ nivattitvā olokentopi natthi, ahaṁ rājadhītaraṁ asukadivase nāma rathaṁ",
  "atk-s0513a11:1923_7": "āropetvā bahuāvudhahatthe purise ādāya mahantena parivārena susānaṁ gantvā maṇḍalapīṭhikāya",
  "atk-s0513a11:1923_8": "heṭṭhāmañce matamanussaṁ nipajjāpetvā uparimañce rājadhītaraṁ ṭhapetvā gandhodakaghaṭānaṁ",
  "atk-s0513a11:1923_9": "aṭṭhuttarasatena nhāpetvā kāḷakaṇṇiṁ pavāhessāmī’’ti evaṁ vatvā rājadhītaraṁ susānaṁ",
  "atk-s0513a11:1923_10": "nessāmi, tvaṁ amhākaṁ tattha gamanadivase amhehi puretarameva thokaṁ maricacuṇṇaṁ",
  "atk-s0513a11:1923_11": "ādāya āvudhahatthehi attano manussehi parivuto rathaṁ abhiruyha susānaṁ gantvā rathaṁ",
  "atk-s0513a11:1923_12": "susānadvāre ekapadese ṭhapetvā āvudhahatthe manusse susānavanaṁ pesetvā sayaṁ susāne",
  "atk-s0513a11:1923_13": "maṇḍalapīṭhikaṁ pasāretvā matako viya paṭikujjo hutvā nipajja. Ahaṁ tattha āgantvā",
  "atk-s0513a11:1923_14": "tava upari mañcakaṁ attharitvā rājadhītaraṁ ukkhipitvā mañce sayāpessāmi, tvaṁ tasmiṁ",
  "atk-s0513a11:1923_15": "khaṇe maricacuṇṇaṁ nāsikāya pakkhipitvā dve tayo vāre khipeyyāsi. Tayā khipitakāle",
  "atk-s0513a11:1923_16": "mayaṁ rājadhītaraṁ pahāya palāyissāma. Atha tvaṁ rājadhītaraṁ sīsaṁ nhāpetvā sayampi",
  "atk-s0513a11:1923_17": "sīsaṁ nhāyitvā taṁ ādāya attano nivesanaṁ gaccheyyāsīti. So ‘‘sādhu sundaro upāyo’’ti sampaṭicchi.",
  "atk-s0513a11:1924_0": "Sāpi gantvā rañño tamatthaṁ ārocesi, rājāpi sampaṭicchi. Rājadhītāyapi taṁ antaraṁ",
  "atk-s0513a11:1924_1": "ācikkhi, sāpi sampaṭicchi. Sā nikkhamanadivase kumārassa saññaṁ datvā mahantena parivārena",
  "atk-s0513a11:1924_2": "susānaṁ gacchantī ārakkhamanussānaṁ bhayajananatthaṁ āha – ‘‘mayā rājadhītāya mañce",
  "atk-s0513a11:1924_3": "ṭhapitakāle heṭṭhāmañce matapuriso khipissati, khipitvā ca heṭṭhāmañcā nikkhamitvā",
  "atk-s0513a11:1924_4": "yaṁ paṭhamaṁ passissati , tameva gahessati, appamattā bhaveyyāthā’’ti. Rājakumāro",
  "atk-s0513a11:1924_5": "puretaraṁ gantvā vuttanayeneva tattha nipajji. Mahāikkhaṇikā rājadhītaraṁ ukkhipitvā",
  "atk-s0513a11:1924_6": "maṇḍalapīṭhikāṭhānaṁ gacchantī ‘‘mā bhāyī’’ti saññāpetvā mañce ṭhapesi. Tasmiṁ khaṇe",
  "atk-s0513a11:1924_7": "kumāro maricacuṇṇaṁ nāsāya pakkhipitvā khipi. Tena khipitamatteyeva mahāikkhaṇikā",
  "atk-s0513a11:1924_8": "rājadhītaraṁ pahāya mahāravaṁ ravamānā sabbapaṭhamaṁ palāyi, tassā palātakālato paṭṭhāya",
  "atk-s0513a11:1924_9": "ekopi ṭhātuṁ samattho nāma nāhosi, gahitagahitāni āvudhāni chaḍḍetvā sabbe palāyiṁsu.",
  "atk-s0513a11:1924_10": "Kumāro yathāsammantitaṁ sabbaṁ katvā rājadhītaraṁ ādāya attano nivesanaṁ agamāsi.",
  "atk-s0513a11:1925_0": "Ikkhaṇikā gantvā taṁ kāraṇaṁ rañño ārocesi. Rājā ‘‘pakatiyāpi sā mayā tassevatthāya",
  "atk-s0513a11:1925_1": "puṭṭhā, pāyāse chaḍḍitasappi viya jāta’’nti sampaṭicchitvā aparabhāge bhāgineyyassa",
  "atk-s0513a11:1925_2": "rajjaṁ datvā dhītaraṁ mahādeviṁ kāresi. So tāya saddhiṁ samaggavāsaṁ vasamāno dhammena",
  "atk-s0513a11:1925_3": "rajjaṁ kāresi. Sopi asilakkhaṇapāṭhako tasseva upaṭṭhāko ahosi. Tassekadivasaṁ rājūpaṭṭhānaṁ",
  "atk-s0513a11:1925_4": "āgantvā paṭisūriyaṁ ṭhatvā upaṭṭhahantassa lākhā vilīyi, paṭināsikā bhūmiyaṁ pati.",
  "atk-s0513a11:1925_5": "So lajjāya adhomukho aṭṭhāsi. Atha naṁ rājā parihasanto ‘‘ācariya, mā cintayittha,",
  "atk-s0513a11:1925_6": "khipitaṁ nāma ekassa kalyāṇaṁ hoti, ekassa pāpakaṁ. Tumhehi khipitena nāsikā chijjīyittha,",
  "atk-s0513a11:1925_7": "mayaṁ pana khipantā mātuladhītaraṁ labhitvā rajjaṁ pāpuṇimhā’’ti vatvā imaṁ gāthamāha –",
  "atk-s0513a11:1926": "126.",
  "atk-s0513a11:1927": " ‘‘Tathevekassa kalyāṇaṁ, tathevekassa pāpakaṁ;",
  "atk-s0513a11:1928": "Tasmā sabbaṁ na kalyāṇaṁ, sabbaṁ vāpi na pāpaka’’nti.",
  "atk-s0513a11:1929": "Tattha tathevekassāti tadevekassa. Ayameva vā pāṭho. Dutiyapadepi eseva nayo.",
  "atk-s0513a11:1930": "Iti so imāya gāthāya taṁ kāraṇaṁ āharitvā dānādīni puññāni katvā yathākammaṁ gato.",
  "atk-s0513a11:1931_0": "Satthā imāya desanāya lokasammatānaṁ kalyāṇapāpakānaṁ anekaṁsikabhāvaṁ pakāsetvā",
  "atk-s0513a11:1931_1": "jātakaṁ samodhānesi – ‘‘tadā asilakkhaṇapāṭhakova etarahi asilakkhaṇapāṭhako, bhāgineyyarājā",
  "atk-s0513a11:1931_2": "pana ahameva ahosi’’nti.",
  "atk-s0513a11:1932": "Asilakkhaṇajātakavaṇṇanā chaṭṭhā.",
  "atk-s0513a11:1934": " [127] 7. Kalaṇḍukajātakavaṇṇanā",
  "atk-s0513a11:1935": "Tedesā tāni vatthūnīti idaṁ satthā jetavane viharanto ekaṁ vikatthakabhikkhuṁ ārabbha kathesi. Tattha dvepi vatthūni kaṭāhakajātakasadisāneva.",
  "atk-s0513a11:1936_0": "Idha panesa bārāṇasiseṭṭhino dāso kalaṇḍuko nāma ahosi. Tassa palāyitvā paccantavāsiseṭṭhino",
  "atk-s0513a11:1936_1": "dhītaraṁ gahetvā mahantena parivārena vasanakāle bārāṇasiseṭṭhi pariyesāpetvāpi tassa",
  "atk-s0513a11:1936_2": "gataṭṭhānaṁ ajānanto ‘‘gaccha, kalaṇḍukaṁ pariyesā’’ti attanā puṭṭhaṁ sukapotakaṁ",
  "atk-s0513a11:1936_3": "pesesi. Sukapotako ito cito ca vicaranto taṁ nagaraṁ pāpuṇi. Tasmiñca kāle kalaṇḍuko",
  "atk-s0513a11:1936_4": "nadīkīḷaṁ kīḷitukāmo bahuṁ mālāgandhavilepanañceva khādanīyabhojanīyāni ca gāhāpetvā",
  "atk-s0513a11:1936_5": "nadiṁ gantvā seṭṭhidhītāya saddhiṁ nāvaṁ āruyha udake kīḷati. Tasmiñca padese nadīkīḷaṁ",
  "atk-s0513a11:1936_6": "kīḷantā issarajātikā tikhiṇabhesajjaparibhāvitaṁ khīraṁ pivanti, tena tesaṁ divasabhāgampi",
  "atk-s0513a11:1936_7": "udake kīḷantānaṁ sītaṁ na bādhati. Ayaṁ pana kalaṇḍuko khīragaṇḍūsaṁ gahetvā mukhaṁ",
  "atk-s0513a11:1936_8": "vikkhāletvā taṁ khīraṁ nuṭṭhubhati. Nuṭṭhubhantopi udake anuṭṭhubhitvā seṭṭhidhītāya",
  "atk-s0513a11:1936_9": "sīse nuṭṭhubhati. Sukapotakopi nadītīraṁ gantvā ekissā udumbarasākhāya nisīditvā",
  "atk-s0513a11:1936_10": "oloketvā kalaṇḍukaṁ sañjānitvā seṭṭhidhītāya sīse nuṭṭhubhantaṁ disvā ‘‘are, kalaṇḍuka",
  "atk-s0513a11:1936_11": "dāsa, attano jātiñca vasanaṭṭhānañca anussara, khīragaṇḍūsaṁ gahetvā mukhaṁ vikkhāletvā",
  "atk-s0513a11:1936_12": "jātisampannāya sukhasaṁvaḍḍhāya seṭṭhidhītāya sīse mā nuṭṭhubhi, attano pamāṇaṁ na",
  "atk-s0513a11:1936_13": "jānāsī’’ti vatvā imaṁ gāthamāha –",
  "atk-s0513a11:1937": "127.",
  "atk-s0513a11:1938": " ‘‘Te desā tāni vatthūni, ahañca vanagocaro;",
  "atk-s0513a11:1939": "Anuvicca kho taṁ gaṇheyyuṁ, piva khīraṁ kalaṇḍukā’’ti.",
  "atk-s0513a11:1940_0": "Tattha te desā tāni vatthūnīti mātukucchiṁ sandhāya vadati. Ayametthādhippāyo – yattha",
  "atk-s0513a11:1940_1": "te vasitaṁ, na te khattiyadhītādīnaṁ kucchidesā. Yattha vāsi patiṭṭhito, na tāni",
  "atk-s0513a11:1940_2": "khattiyadhītādīnaṁ kucchivatthūni. Atha kho dāsikucchiyaṁ tvaṁ vasi ceva patiṭṭhito",
  "atk-s0513a11:1940_3": "cāti. Ahañca vanagocaroti tiracchānabhūtopi etamatthaṁ jānāmīti dīpeti. Anuvicca",
  "atk-s0513a11:1940_4": "kho taṁ gaṇheyyunti evaṁ anācāraṁ caramānaṁ mayā gantvā ārocite anuvicca jānitvā",
  "atk-s0513a11:1940_5": "tava sāmikā tāḷetvā ceva lakkhaṇāhatañca katvā taṁ gaṇheyyuṁ, gahetvā gamissanti,",
  "atk-s0513a11:1940_6": "tasmā attano pamāṇaṁ ñatvā seṭṭhidhītāya sīse anuṭṭhubhitvā piva khīraṁ. Kalaṇḍukāti taṁ nāmenālapati.",
  "atk-s0513a11:1941_0": "Kalaṇḍukopi suvapotakaṁ sañjānitvā ‘‘maṁ pākaṭaṁ kareyyā’’ti bhayena ‘‘ehi, sāmi,",
  "atk-s0513a11:1941_1": "kadā āgatosī’’ti āha. Suko ‘‘na esa maṁ hitakāmatāya pakkosati, gīvaṁ pana me vaṭṭetvā",
  "atk-s0513a11:1941_2": "māretukāmo’’ti ñatvāva ‘‘na me tayā attho’’ti tato uppatitvā bārāṇasiṁ gantvā yathādiṭṭhaṁ",
  "atk-s0513a11:1941_3": "seṭṭhino vitthārena kathesi. Seṭṭhi ‘‘ayuttaṁ tena kata’’nti vatvā gantvā tassa āṇaṁ",
  "atk-s0513a11:1941_4": "kāretvā bārāṇasimeva naṁ ānetvā dāsaparibhogena paribhuñji.",
  "atk-s0513a11:1942": "Satthā imaṁ dhammadesanaṁ āharitvā jātakaṁ samodhānesi – ‘‘tadā kalaṇḍuko ayaṁ bhikkhu ahosi, bārāṇasiseṭṭhi pana ahameva ahosi’’nti.",
  "atk-s0513a11:1943": "Kalaṇḍukajātakavaṇṇanā sattamā.",
  "atk-s0513a11:1945": " [128] 8. Biḷāravatajātakavaṇṇanā",
  "atk-s0513a11:1946_0": "Yove dhammaṁ dhajaṁ katvāti idaṁ satthā jetavane viharanto ekaṁ kuhakabhikkhuṁ ārabbha",
  "atk-s0513a11:1946_1": "kathesi. Tadā hi satthā tassa kuhakabhāve ārocite ‘‘na, bhikkhave, idāneva, pubbepesa",
  "atk-s0513a11:1946_2": "kuhakoyevā’’ti vatvā atītaṁ āhari.",
  "atk-s0513a11:1947_0": "Atīte bārāṇasiyaṁ brahmadatte rajjaṁ kārente bodhisatto mūsikayoniyaṁ paṭisandhiṁ",
  "atk-s0513a11:1947_1": "gahetvā vuḍḍhimanvāya mahāsarīro sūkaracchāpakasadiso hutvā anekasatamūsikāhi parivuto",
  "atk-s0513a11:1947_2": "araññe viharati. Atheko siṅgālo ito cito ca vicaranto taṁ mūsikayūthaṁ disvā ‘‘imā",
  "atk-s0513a11:1947_3": "mūsikā vañcetvā khādissāmī’’ti cintetvā mūsikānaṁ āsayassa avidūre sūriyābhimukho",
  "atk-s0513a11:1947_4": "vātaṁ pivanto ekena pādena aṭṭhāsi. Bodhisatto gocarāya caramāno taṁ disvā ‘‘sīlavā",
  "atk-s0513a11:1947_5": "eso bhavissatī’’ti tassa santikaṁ gantvā ‘‘bhante, tvaṁ ko nāmo’’ti pucchi. ‘‘Dhammiko",
  "atk-s0513a11:1947_6": "nāmā’’ti. ‘‘Cattāro pāde bhūmiyaṁ aṭhapetvā kasmā ekeneva ṭhitosī’’ti. ‘‘Mayi cattāro",
  "atk-s0513a11:1947_7": "pāde pathaviyaṁ ṭhapente pathavī vahituṁ na sakkoti, tasmā ekeneva tiṭṭhāmī’’ti.",
  "atk-s0513a11:1947_8": "‘‘Mukhaṁ vivaritvā kasmā ṭhitosī’’ti? ‘‘Mayaṁ aññaṁ na bhakkhayāma, vātameva bhakkhayāmā’’ti.",
  "atk-s0513a11:1947_9": "‘‘Atha kasmā sūriyābhimukho tiṭṭhasī’’ti? ‘‘Sūriyaṁ namassāmī’’ti. Bodhisatto tassa",
  "atk-s0513a11:1947_10": "vacanaṁ sutvā ‘‘sīlavā eso bhavissatī’’ti tato paṭṭhāya mūsikagaṇena saddhiṁ sāyaṁ",
  "atk-s0513a11:1947_11": "pātaṁ tassa upaṭṭhānaṁ gacchati.",
  "atk-s0513a11:1948_0": "Athassa upaṭṭhānaṁ katvā gamanakāle siṅgālo sabbapacchimaṁ mūsikaṁ gahetvā maṁsaṁ",
  "atk-s0513a11:1948_1": "khāditvā ajjhoharitvā mukhaṁ puñchitvā tiṭṭhati. Anupubbena mūsikagaṇo tanuko jāto.",
  "atk-s0513a11:1948_2": "Mūsikā ‘‘pubbe amhākaṁ ayaṁ āsayo nappahoti, nirantarā tiṭṭhāma. Idāni sithilā, evampi",
  "atk-s0513a11:1948_3": "āsayo na pūrateva, kiṁ nu kho eta’’nti bodhisattassa taṁ pavattiṁ ārocesuṁ. Bodhisatto",
  "atk-s0513a11:1948_4": "‘‘kena nu kho kāraṇena musikā tanuttaṁ gatā’’ti cintento siṅgāle āsaṅkaṁ ṭhapetvā",
  "atk-s0513a11:1948_5": "‘‘vīmaṁsissāmi na’’nti upaṭṭhānakāle sesamūsikā purato katvā sayaṁ pacchato ahosi.",
  "atk-s0513a11:1948_6": "Siṅgālo tassa upari pakkhandi, bodhisatto attano gahaṇatthāya taṁ pakkhandantaṁ disvā",
  "atk-s0513a11:1948_7": "nivattitvā ‘‘bho siṅgāla, idaṁ te vatasamādānaṁ na dhammasudhammatāya, paresaṁ pana",
  "atk-s0513a11:1948_8": "vihiṁsanatthāya dhammaṁ dhajaṁ katvā carasī’’ti vatvā imaṁ gāthamāha –",
  "atk-s0513a11:1949": "128.",
  "atk-s0513a11:1950": " ‘‘Yo ve dhammaṁ dhajaṁ katvā, nigūḷho pāpamācare;",
  "atk-s0513a11:1951": "Vissāsayitvā bhūtāni, biḷāraṁ nāma taṁ vata’’nti.",
  "atk-s0513a11:1952_0": "Tattha yo veti khattiyādīsu yo kocideva. Dhammaṁ dhajaṁ katvāti dasakusalakammapathadhammaṁ",
  "atk-s0513a11:1952_1": "dhajaṁ karitvā, kūṭaṁ karonto viya ussāpetvā dassentoti attho. Vissāsayitvāti ‘‘sīlavā",
  "atk-s0513a11:1952_2": "aya’’nti saññāya sañjātavissāsāni katvā. Biḷāraṁ nāma taṁ vatanti taṁ evaṁ dhammaṁ",
  "atk-s0513a11:1952_3": "dhajaṁ katvā raho pāpāni karontassa vataṁ kerāṭikavataṁ nāma hotīti attho.",
  "atk-s0513a11:1953_0": "Mūsikarājā kathentova uppatitvā tassa gīvāyaṁ patitvā hanukassa heṭṭhā antogalanāḷiyaṁ",
  "atk-s0513a11:1953_1": "ḍaṁsitvā galanāḷiṁ phāletvā jīvitakkhayaṁ pāpesi. Mūsikagaṇo nivattitvā siṅgālaṁ",
  "atk-s0513a11:1953_2": "‘‘muru murū’’ti khāditvā agamāsi. Paṭhamāgatāva kirassa maṁsaṁ labhiṁsu, pacchā āgatā",
  "atk-s0513a11:1953_3": "na labhiṁsu. Tato paṭṭhāya mūsikagaṇo nibbhayo jāto.",
  "atk-s0513a11:1954": "Satthā imaṁ dhammadesanaṁ āharitvā jātakaṁ samodhānesi – ‘‘tadā siṅgālo kuhakabhikkhu ahosi, mūsikarājā pana ahameva ahosi’’nti.",
  "atk-s0513a11:1955": "Biḷāravatajātakavaṇṇanā aṭṭhamā.",
  "atk-s0513a11:1957": " [129] 9. Aggikabhāradvājajātakavaṇṇanā",
  "atk-s0513a11:1958": "Nāyaṁsikhā puññahetūti idaṁ satthā jetavane viharanto kuhakaññeva bhikkhuṁ ārabbha kathesi.",
  "atk-s0513a11:1959_0": "Atītasmiñhi bārāṇasiyaṁ brahmadatte rajjaṁ kārente bodhisatto mūsikarājā hutvā araññe",
  "atk-s0513a11:1959_1": "vasati. Atheko siṅgālo davaḍāhe uṭṭhite palāyituṁ asakkonto ekasmiṁ rukkhe sīsaṁ",
  "atk-s0513a11:1959_2": "āhacca aṭṭhāsi. Tassa sakalasarīre lomāni jhāyiṁsu, rukkhaṁ āhacca ṭhitaṭṭhāne pana",
  "atk-s0513a11:1959_3": "matthake cūḷā viya thokāni lomāni aṭṭhaṁsu. So ekadivasaṁ soṇḍiyaṁ pānīyaṁ pivanto",
  "atk-s0513a11:1959_4": "chāyaṁ olokento cūḷaṁ disvā ‘‘uppannaṁ dāni me bhaṇḍamūla’’nti araññe vicaranto taṁ",
  "atk-s0513a11:1959_5": "mūsikādariṁ disvā ‘‘imā mūsikā vañcetvā khādissāmī’’ti heṭṭhā vuttanayeneva avidūre",
  "atk-s0513a11:1959_6": "aṭṭhāsi. Atha naṁ bodhisatto gocarāya caranto disvā ‘‘sīlavā aya’’nti saññāya upasaṅkamitvā",
  "atk-s0513a11:1959_7": "‘‘tvaṁ kinnāmosī’’ti pucchi. ‘‘Ahaṁ aggikabhāradvājo nāmā’’ti. ‘‘Atha kasmā āgatosī’’ti?",
  "atk-s0513a11:1959_8": "‘‘Tumhākaṁ rakkhanatthāyā’’ti. ‘‘Kinti katvā amhe rakkhissasī’’ti? ‘‘Ahaṁ aṅguṭṭhagaṇanaṁ",
  "atk-s0513a11:1959_9": "nāma jānāmi, tumhākaṁ pātova nikkhamitvā gocarāya gamanakāle ‘ettakā’ti gaṇetvā paccāgamanakālepi",
  "atk-s0513a11:1959_10": "gaṇessāmi, evaṁ sāyaṁ pātaṁ gaṇento rakkhissāmī’’ti. ‘‘Tena hi rakkha mātulā’’ti.",
  "atk-s0513a11:1959_11": "So ‘‘sādhū’’ti sampaṭicchitvā nikkhamanakāle ‘‘eko dve tayo’’ti gaṇetvā paccāgamanakālepi",
  "atk-s0513a11:1959_12": "tatheva gaṇetvā sabbapacchimaṁ gahetvā khādati. Sesaṁ purimasadisameva.",
  "atk-s0513a11:1960": "Idha pana mūsikarājā nivattitvā ṭhito ‘‘bho aggikabhāradvāja, nāyaṁ tava dhammasudhammatāya matthake cūḷā ṭhapitā, kucchikāraṇā pana ṭhapitā’’ti vatvā imaṁ gāthamāha –",
  "atk-s0513a11:1961": "129.",
  "atk-s0513a11:1962": " ‘‘Nāyaṁ sikhā puññahetu, ghāsahetu ayaṁ sikhā;",
  "atk-s0513a11:1963": "Nāguṭṭhigaṇanaṁ yāti, alaṁ te hotu aggikā’’ti.",
  "atk-s0513a11:1964_0": "Tattha nāguṭṭhigaṇanaṁ yātīti ‘‘aṅguṭṭhigaṇanā’’ti aṅguṭṭhagaṇanā vuccati, ayaṁ mūsikagaṇo",
  "atk-s0513a11:1964_1": "aṅguṭṭhagaṇanaṁ na gacchati na upeti na pūreti, parikkhayaṁ gacchatīti attho. Alaṁ",
  "atk-s0513a11:1964_2": "te hotu aggikāti siṅgālaṁ nāmena ālapanto āha. Ettāvatā te alaṁ hotu, na ito paraṁ",
  "atk-s0513a11:1964_3": "mūsike khādissasi . Amhehi vā tayā saddhiṁ saṁvāso alaṁ hotu, na mayaṁ idāni tayā",
  "atk-s0513a11:1964_4": "saddhiṁ vasissāmātipi attho. Sesaṁ purimasadisameva.",
  "atk-s0513a11:1965": "Satthā imaṁ dhammadesanaṁ āharitvā jātakaṁ samodhānesi ‘‘tadā siṅgālo ayaṁ bhikkhu ahosi, mūsikarājā pana ahameva ahosi’’nti.",
  "atk-s0513a11:1966": "Aggikabhāradvājajātakavaṇṇanā navamā.",
  "atk-s0513a11:1968": " [130] 10. Kosiyajātakavaṇṇanā",
  "atk-s0513a11:1969_0": "Yathāvācā ca bhuñjassūti idaṁ satthā jetavane viharanto ekaṁ sāvatthiyaṁ mātugāmaṁ",
  "atk-s0513a11:1969_1": "ārabbha kathesi. Sā kirekassa saddhāsampannassa upāsakabrāhmaṇassa brāhmaṇī dussīlā",
  "atk-s0513a11:1969_2": "pāpadhammā rattiṁ aticaritvā divā kiñci kammaṁ akatvā gilānālayaṁ dassetvā nitthunamānā",
  "atk-s0513a11:1969_3": "nipajjati. Atha naṁ brāhmaṇo ‘‘kiṁ te bhadde aphāsuka’’nti pucchi. ‘‘Vātā me vijjhantī’’ti.",
  "atk-s0513a11:1969_4": "‘‘Atha kiṁ laddhuṁ vaṭṭatī’’ti? ‘‘Siniddhamadhurāni paṇītapaṇītāni yāgubhattatelādīnī’’ti.",
  "atk-s0513a11:1969_5": "Brāhmaṇo yaṁ yaṁ sā icchati, taṁ taṁ āharitvā deti, dāso viya sabbakiccāni karoti.",
  "atk-s0513a11:1969_6": "Sā pana brāhmaṇassa gehaṁ paviṭṭhakāle nipajjati, bahi nikkhantakāle jārehi saddhiṁ vītināmeti.",
  "atk-s0513a11:1970_0": "Atha brāhmaṇo ‘‘imissā sarīre vijjhanavātānaṁ pariyanto na paññāyatī’’ti ekadivasaṁ",
  "atk-s0513a11:1970_1": "gandhamālādīni ādāya jetavanaṁ gantvā satthāraṁ pūjetvā vanditvā ekamantaṁ nisīditvā",
  "atk-s0513a11:1970_2": "‘‘kiṁ, brāhmaṇa, na paññāyasī’’ti vutte ‘‘bhante, brāhmaṇiyā kira me sarīre vātā",
  "atk-s0513a11:1970_3": "vijjhanti, svāhaṁ tassā sappitelādīni ceva paṇītapaṇītabhojanāni ca pariyesāmi, sarīramassā",
  "atk-s0513a11:1970_4": "ghanaṁ vippasannacchavivaṇṇaṁ jātaṁ, vātarogassa pana pariyanto na paññāyati. Ahaṁ",
  "atk-s0513a11:1970_5": "taṁ paṭijaggantova idhāgamanassa okāsaṁ na labhāmī’’ti āha. Satthā brāhmaṇiyā pāpabhāvaṁ",
  "atk-s0513a11:1970_6": "ñatvā ‘‘brāhmaṇa, ‘evaṁ nipannassa mātugāmassa roge avūpasamante idañcidañca bhesajjaṁ",
  "atk-s0513a11:1970_7": "kātuṁ vaṭṭatī’ti pubbepi te paṇḍitehi kathitaṁ, bhavasaṅkhepagatattā pana na sallakkhesī’’ti",
  "atk-s0513a11:1970_8": "vatvā tena yācito atītaṁ āhari.",
  "atk-s0513a11:1971_0": "Atīte bārāṇasiyaṁ brahmadatte rajjaṁ kārente bodhisatto brāhmaṇamahāsālakule nibbattitvā",
  "atk-s0513a11:1971_1": "vayappatto takkasilāyaṁ sabbasippāni uggaṇhitvā bārāṇasiyaṁ disāpāmokkho ācariyo",
  "atk-s0513a11:1971_2": "ahosi. Ekasatarājadhānīsu khattiyakumārā ca brāhmaṇakumārā ca yebhuyyena tasseva",
  "atk-s0513a11:1971_3": "santike sippaṁ uggaṇhanti. Atheko janapadavāsī brāhmaṇamāṇavo bodhisattassa santike",
  "atk-s0513a11:1971_4": "tayo vede aṭṭhārasa ca vijjāṭṭhānāni uggaṇhitvā bārāṇasiyaṁyeva kuṭumbaṁ saṇṭhapetvā",
  "atk-s0513a11:1971_5": "divase divase dvattikkhattuṁ bodhisattassa santikaṁ āgacchati . Tassa brāhmaṇī dussīlā",
  "atk-s0513a11:1971_6": "ahosi pāpadhammāti sabbaṁ paccuppannavatthusadisameva.",
  "atk-s0513a11:1972_0": "Bodhisatto pana ‘‘iminā kāraṇena ovādagahaṇāya okāsaṁ na labhāmī’’ti vutte ‘‘sā māṇavikā",
  "atk-s0513a11:1972_1": "imaṁ vañcetvā nipajjatī’’ti ñatvā ‘‘tassā rogānucchavikaṁ bhesajjaṁ ācikkhissāmī’’ti",
  "atk-s0513a11:1972_2": "cintetvā āha ‘‘tāta, tvaṁ ito paṭṭhāya tassā sappikhīrarasādīni mā adāsi, gomutte",
  "atk-s0513a11:1972_3": "pana pañcapaṇṇāni phalādīni ca pakkhipitvā koṭṭetvā navatambalohabhājane pakkhipitvā",
  "atk-s0513a11:1972_4": "lohagandhaṁ gāhāpetvā rajjuṁ vā yottaṁ vā rukkhaṁ vā lataṁ vā gahetvā ‘idaṁ te rogassa",
  "atk-s0513a11:1972_5": "anucchavikabhesajjaṁ, idaṁ vā piva, uṭṭhāya vā tayā bhuttabhattassa anucchavikaṁ",
  "atk-s0513a11:1972_6": "kammaṁ karohī’’ti vatvā imaṁ gāthaṁ vadeyyāsi. ‘‘Sace bhesajjaṁ na pivati, atha naṁ",
  "atk-s0513a11:1972_7": "rajjuyā vā yottena vā rukkhena vā latāya vā katici pahāre paharitvā kesesu gahetvā",
  "atk-s0513a11:1972_8": "ākaḍḍhitvā kapparena potheyyāsi, sā taṅkhaṇaññeva uṭṭhāya kammaṁ karissatī’’ti. So",
  "atk-s0513a11:1972_9": "‘‘sādhū’’ti sampaṭicchitvā vuttaniyāmeneva bhesajjaṁ katvā ‘‘bhadde, imaṁ bhesajjaṁ",
  "atk-s0513a11:1972_10": "pivā’’ti āha. ‘‘Kena te idaṁ ācikkhita’’nti? ‘‘Ācariyena, bhadde’’ti. ‘‘Apanehi taṁ,",
  "atk-s0513a11:1972_11": "na pivissāmī’’ti. Māṇavo ‘‘na tvaṁ attano ruciyā pivissasī’’ti rajjuṁ gahetvā ‘‘attano",
  "atk-s0513a11:1972_12": "rogassa anucchavikaṁ bhesajjaṁ vā piva, yāgubhattānucchavikaṁ kammaṁ vā karohī’’ti",
  "atk-s0513a11:1972_13": "vatvā imaṁ gāthamāha –",
  "atk-s0513a11:1973": "130.",
  "atk-s0513a11:1974": " ‘‘Yathāvācā ca bhuñjassu, yathābhuttañca byāhara;",
  "atk-s0513a11:1975": "Ubhayaṁ te na sameti, vācā bhuttañca kosiye’’ti.",
  "atk-s0513a11:1976_0": "Tattha yathāvācā ca bhuñjassūti yathā te vācā, tathā bhuñjassu, ‘‘vātā me vijjhantī’’ti",
  "atk-s0513a11:1976_1": "vācāya anucchavikameva katvā bhuñjassūti attho. ‘‘Yathāvācaṁ vā’’tipi pāṭho yujjati,",
  "atk-s0513a11:1976_2": "‘‘yathāvācāyā’’tipi paṭhanti, sabbattha ayameva attho. Yathābhuttañca byāharāti yaṁ",
  "atk-s0513a11:1976_3": "yathā te bhuttaṁ, tassa anucchavikameva byāhara, ‘‘arogamhī’’ti vatvā gehe kattabbaṁ",
  "atk-s0513a11:1976_4": "karosīti attho. ‘‘Yathābhūtañcā’’tipi pāṭho, atha vā arogamhīti yathābhūtameva vatvā",
  "atk-s0513a11:1976_5": "kammaṁ karohīti attho. Ubhayaṁ te na sameti, vācābhuttañca kosiyeti yā ca te ayaṁ",
  "atk-s0513a11:1976_6": "vācā ‘‘vātā maṁ vijjhantī’’ti yañca te idaṁ paṇītabhojanaṁ bhuttaṁ, idaṁ ubhayampi",
  "atk-s0513a11:1976_7": "tuyhaṁ na sameti, tasmā uṭṭhāya kammaṁ karohi. ‘‘Kosiye’’ti taṁ gottenālapati.",
  "atk-s0513a11:1977_0": "Evaṁ vutte kosiyabrāhmaṇadhītā ‘‘ācariyena ussukkaṁ āpannakālato paṭṭhāya na sakkā",
  "atk-s0513a11:1977_1": "mayā esa vañcetuṁ, uṭṭhāya kammaṁ karissāmī’’ti uṭṭhāya kammaṁ akāsi. ‘‘Ācariyena",
  "atk-s0513a11:1977_2": "me dussīlabhāvo ñāto, idāni na sakkā ito paṭṭhāya puna evarūpaṁ kātu’’nti ācariye",
  "atk-s0513a11:1977_3": "gāravena pāpakammatopi viramitvā sīlavatī ahosi. Sāpi brāhmaṇī ‘‘sammāsambuddhena",
  "atk-s0513a11:1977_4": "kiramhi ñātā’’ti sattharipi gāravena na puna anācāraṁ akāsi.",
  "atk-s0513a11:1978": "Satthā imaṁ dhammadesanaṁ āharitvā jātakaṁ samodhānesi – ‘‘tadā jayampatikā idāni jayampatikāva, ācariyo pana ahameva ahosi’’nti.",
  "atk-s0513a11:1979": "Kosiyajātakavaṇṇanā dasamā.",
  "atk-s0513a11:1980": "Kusanāḷivaggo terasamo.",
  "atk-s0513a11:1981": "Tassuddānaṁ –",
  "atk-s0513a11:1982": "Kusanāḷi ca dummedhaṁ, naṅgalīsambakaṭāhaṁ;",
  "atk-s0513a11:1983": "Asilakkhaṇakalaṇḍukaṁ, biḷāraggikakosiyanti.",
  "atk-s0513a11:1984": "14. Asampadānavaggo",
  "atk-s0513a11:1986": " [131] 1. Asampadānajātakavaṇṇanā",
  "atk-s0513a11:1987_0": "Asampadānenitarītarassāti idaṁ satthā veḷuvane viharanto devadattaṁ ārabbha kathesi.",
  "atk-s0513a11:1987_1": "Tasmiñhi kāle bhikkhū dhammasabhāyaṁ kathaṁ samuṭṭhāpesuṁ ‘‘āvuso devadatto, akataññū",
  "atk-s0513a11:1987_2": "tathāgatassa guṇaṁ na jānātī’’ti. Satthā āgantvā ‘‘kāya nuttha, bhikkhave, etarahi",
  "atk-s0513a11:1987_3": "kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva",
  "atk-s0513a11:1987_4": "devadatto akataññū, pubbepi akataññūyevā’’ti vatvā atītaṁ āhari.",
  "atk-s0513a11:1988_0": "Atīte magadharaṭṭhe rājagahe ekasmiṁ magadharaññe rajjaṁ kārente bodhisatto tasseva",
  "atk-s0513a11:1988_1": "seṭṭhi ahosi asītikoṭivibhavo saṅkhaseṭṭhīti nāmena. Bārāṇasiyaṁ pīḷiyaseṭṭhi nāma",
  "atk-s0513a11:1988_2": "asītikoṭivibhavova ahosi. Te aññamaññaṁ sahāyakā ahesuṁ. Tesu bārāṇasiyaṁ pīḷiyaseṭṭhissa",
  "atk-s0513a11:1988_3": "kenacideva kāraṇena mahantaṁ bhayaṁ uppajji, sabbaṁ sāpateyyaṁ parihāyi. So daliddo",
  "atk-s0513a11:1988_4": "appaṭisaraṇo hutvā bhariyaṁ ādāya saṅkhaseṭṭhiṁ paccayaṁ katvā bārāṇasito nikkhamitvā",
  "atk-s0513a11:1988_5": "padasāva rājagahaṁ patvā saṅkhaseṭṭhissa nivesanaṁ agamāsi. So taṁ disvāva ‘‘sahāyo",
  "atk-s0513a11:1988_6": "me āgato’’ti parissajitvā sakkārasammānaṁ katvā katipāhaṁ vītināmetvā ekadivasaṁ",
  "atk-s0513a11:1988_7": "‘‘samma, kenaṭṭhena āgatosī’’ti pucchi. ‘‘Bhayaṁ me, samma, uppannaṁ, sabbaṁ dhanaṁ",
  "atk-s0513a11:1988_8": "parikkhīṇaṁ, upatthambho me hohī’’ti. ‘‘Sādhu samma, mā bhāyī’’ti bhaṇḍāgāraṁ vivarāpetvā",
  "atk-s0513a11:1988_9": "cattālīsa hiraññakoṭiyo dāpetvā sesampi paricchadaparivāraṁ sabbaṁ attano santakaṁ",
  "atk-s0513a11:1988_10": "saviññāṇakaṁ aviññāṇakaṁ majjhe bhinditvā upaḍḍhameva adāsi. So taṁ vibhavaṁ ādāya",
  "atk-s0513a11:1988_11": "puna bārāṇasiṁ gantvā nivāsaṁ kappesi.",
  "atk-s0513a11:1989_0": "Aparabhāge saṅkhaseṭṭhissapi tādisameva bhayaṁ uppajji. So attano paṭisaraṇaṁ upadhārento",
  "atk-s0513a11:1989_1": "‘‘sahāyassa me mahāupakāro kato, upaḍḍhavibhavo dinno. Na so maṁ disvā pariccajissati,",
  "atk-s0513a11:1989_2": "tassa santikaṁ gamissāmī’’ti cintetvā bhariyaṁ ādāya padasāva bārāṇasiṁ gantvā bhariyaṁ",
  "atk-s0513a11:1989_3": "āha ‘‘bhadde, tava mayā saddhiṁ antaravīthiyā gamanaṁ nāma na yuttaṁ, mayā pesitayānamāruyha",
  "atk-s0513a11:1989_4": "mahantena parivārena pacchā āgamissasi. Yāva yānaṁ pesemi, tāva idheva hohī’’ti vatvā",
  "atk-s0513a11:1989_5": "taṁ sālāya ṭhapetvā sayaṁ nagaraṁ pavisitvā seṭṭhissa gharaṁ gantvā ‘‘rājagahanagarato",
  "atk-s0513a11:1989_6": "tumhākaṁ sahāyo saṅkhaseṭṭhi nāma āgato’’ti ārocāpesi. So ‘‘āgacchatū’’ti pakkosāpetvā",
  "atk-s0513a11:1989_7": "taṁ disvā neva āsanā vuṭṭhāsi, na paṭisanthāraṁ akāsi, kevalaṁ ‘‘kimatthaṁ āgatosī’’ti",
  "atk-s0513a11:1989_8": "pucchi. ‘‘Tumhākaṁ dassanatthaṁ āgatomhī’’ti. ‘‘Nivāso te kahaṁ gahito’’ti? ‘‘Na",
  "atk-s0513a11:1989_9": "tāva nivāsaṭṭhānaṁ atthi, seṭṭhigharaṇimpi sālāya ṭhapetvāva āgatomhī’’ti. ‘‘Tumhākaṁ",
  "atk-s0513a11:1989_10": "idha nivāsaṭṭhānaṁ natthi, nivāpaṁ gahetvā ekasmiṁ ṭhāne pacāpetvā bhuñjitvā gacchatha,",
  "atk-s0513a11:1989_11": "puna amhākaṁ gharaṁ mā pavisathā’’ti vatvā ‘‘mayhaṁ sahāyassa dussante bandhitvā",
  "atk-s0513a11:1989_12": "ekaṁ bahalapalāpatumbaṁ dehī’’ti dāsaṁ āṇāpesi. Taṁ divasaṁ kira so rattasālīnaṁ",
  "atk-s0513a11:1989_13": "sakaṭasahassamattaṁ ophunāpetvā koṭṭhāgāraṁ pūrāpesi, cattālīsakoṭidhanaṁ gahetvā",
  "atk-s0513a11:1989_14": "āgato akataññū mahācoro sahāyakassa tumbamatte palāpe dāpesi. Dāso pacchiyaṁ ekaṁ",
  "atk-s0513a11:1989_15": "palāpatumbaṁ pakkhipitvā bodhisattassa santikaṁ agamāsi.",
  "atk-s0513a11:1990_0": "Bodhisatto cintesi – ‘‘ayaṁ asappuriso mama santikā cattālīsakoṭidhanaṁ labhitvā",
  "atk-s0513a11:1990_1": "idāni palāpatumbaṁ dāpesi, gaṇhāmi nu kho, na gaṇhāmī’’ti? Athassa etadahosi ‘‘ayaṁ",
  "atk-s0513a11:1990_2": "tāva akataññū mittadubbhī katavināsakabhāvena mayā saddhiṁ mittabhāvaṁ bhindi. Sacāhaṁ",
  "atk-s0513a11:1990_3": "etena dinnaṁ palāpatumbaṁ lāmakattā na gaṇhissāmi, ahampi mittabhāvaṁ bhindissāmi.",
  "atk-s0513a11:1990_4": "Andhabālā parittakaṁ laddhaṁ aggaṇhantā mittabhāvaṁ vināsenti, ahaṁ pana etena dinnaṁ",
  "atk-s0513a11:1990_5": "palāpatumbaṁ gahetvā mama vasena mittabhāvaṁ patiṭṭhāpessāmī’’ti. So palāpatumbaṁ",
  "atk-s0513a11:1990_6": "dussante bandhitvā pāsādā oruyha sālaṁ agamāsi. Atha naṁ bhariyā ‘‘kiṁ te, ayya,",
  "atk-s0513a11:1990_7": "laddha’’nti pucchi. ‘‘Bhadde amhākaṁ sahāyo pīḷiyaseṭṭhi palāpatumbaṁ datvā amhe",
  "atk-s0513a11:1990_8": "ajjeva vissajjesī’’ti. Sā ‘‘ayya, kimatthaṁ aggahesi, kiṁ etaṁ cattālīsakoṭidhanassa",
  "atk-s0513a11:1990_9": "anucchavika’’nti rodituṁ ārabhi. Bodhisattopi ‘‘bhadde, mā rodi, ahaṁ tena saddhiṁ",
  "atk-s0513a11:1990_10": "mittabhāvabhedanabhayena mama vasena mittabhāvaṁ patiṭṭhāpetuṁ gaṇhiṁ, tvaṁ kiṁkāraṇā",
  "atk-s0513a11:1990_11": "rodasī’’ti vatvā imaṁ gāthamāha –",
  "atk-s0513a11:1991": "131.",
  "atk-s0513a11:1992": " ‘‘Asampadānenitarītarassa, bālassa mittāni kalībhavanti;",
  "atk-s0513a11:1993": "Tasmā harāmi bhusaṁ aḍḍhamānaṁ, mā me mitti jīyittha sassatāya’’nti.",
  "atk-s0513a11:1994_0": "Tattha asampadānenāti asampādānena. Akāralope sandhi, aggahaṇenāti attho. Itarītarassāti",
  "atk-s0513a11:1994_1": "yassa kassaci lāmakālāmakassa. Bālassa mittāni kalībhavantīti dandhassa apaññassa",
  "atk-s0513a11:1994_2": "mittāni kalīni kāḷakaṇṇisadisāni honti, bhijjantīti attho. Tasmā harāmi bhusaṁ aḍḍhamānanti",
  "atk-s0513a11:1994_3": "tena kāraṇena ahaṁ sahāyena dinnaṁ ekapalāpatumbaṁ harāmi gaṇhāmīti dasseti. ‘‘Māna’’nti",
  "atk-s0513a11:1994_4": "hi aṭṭhannaṁ nāḷīnaṁ nāmaṁ, catunnaṁ aḍḍhamānaṁ, catasso ca nāḷiyo tumbo nāma. Tena",
  "atk-s0513a11:1994_5": "vuttaṁ ‘‘palāpatumba’’nti. Mā me mitti jīyittha sassatāyanti mama sahāyena saddhiṁ",
  "atk-s0513a11:1994_6": "mitti mā bhijjittha, sassatāva ayaṁ hotūti attho.",
  "atk-s0513a11:1995_0": "Evaṁ vuttepi seṭṭhibhariyā rodateva. Tasmiṁ khaṇe saṅkhaseṭṭhinā pīḷiyaseṭṭhissa",
  "atk-s0513a11:1995_1": "dinno kammantadāso sālādvārena āgacchanto seṭṭhibhariyāya rodanasaddaṁ sutvā sālaṁ",
  "atk-s0513a11:1995_2": "pavisitvā attano sāmike disvā pādesu nipatitvā roditvā kanditvā ‘‘kimatthaṁ idhāgatattha,",
  "atk-s0513a11:1995_3": "sāmī’’ti pucchi. Seṭṭhi sabbaṁ ārocesi. Kammantadāso ‘‘hotu, sāmi, mā cintayitthā’’ti",
  "atk-s0513a11:1995_4": "ubhopi assāsetvā attano gehaṁ netvā gandhodakena nhāpetvā bhojetvā ‘‘sāmikā, vo āgatā’’ti",
  "atk-s0513a11:1995_5": "sesadāse sannipātetvā dassetvā katipāhaṁ vītināmetvā sabbe dāse gahetvā rājaṅgaṇaṁ",
  "atk-s0513a11:1995_6": "gantvā uparavaṁ akāsi. Rājā pakkosāpetvā ‘‘kiṁ eta’’nti pucchi, te sabbaṁ taṁ pavattiṁ rañño ārocesuṁ.",
  "atk-s0513a11:1996_0": "Rājā tesaṁ vacanaṁ sutvā ubhopi seṭṭhī pakkosāpetvā saṅkhaseṭṭhiṁ pucchi ‘‘saccaṁ",
  "atk-s0513a11:1996_1": "kira tayā mahāseṭṭhi pīḷiyaseṭṭhissa cattālīsakoṭidhanaṁ dinna’’nti? ‘‘Āma, mahārāja,",
  "atk-s0513a11:1996_2": "mama sahāyassa maṁ takketvā rājagahaṁ āgatassa na kevalaṁ dhanaṁ, sabbaṁ vibhavajātaṁ",
  "atk-s0513a11:1996_3": "saviññāṇakaṁ aviññāṇakaṁ dve koṭṭhāse katvā samabhāge adāsinti. Rājā ‘‘saccameta’’nti",
  "atk-s0513a11:1996_4": "pīḷiyaseṭṭhiṁ pucchi. ‘‘Āma, devā’’ti. ‘‘Tayā panassa taññeva takketvā āgatassa atthi",
  "atk-s0513a11:1996_5": "koci sakkāro vā sammāno vā kato’’ti. So tuṇhī ahosi. Api pana te etassa palāpatumbamattaṁ",
  "atk-s0513a11:1996_6": "dussante pakkhipāpetvā dāpitaṁ atthīti. Tampi sutvā tuṇhīyeva ahosi. Rājā ‘‘kiṁ kātabba’’nti",
  "atk-s0513a11:1996_7": "amaccehi saddhiṁ mantetvā taṁ paribhāsitvā ‘‘gacchatha, pīḷiyaseṭṭhissa ghare sabbaṁ",
  "atk-s0513a11:1996_8": "vibhavaṁ saṅkhaseṭṭhissa dethā’’ti āha. Bodhisatto ‘‘mahārāja, mayhaṁ parasantakena",
  "atk-s0513a11:1996_9": "attho natthi, mayā dinnamattameva pana dāpethā’’ti āha. Rājā bodhisattassa santakaṁ",
  "atk-s0513a11:1996_10": "dāpesi. Bodhisatto sabbaṁ attano dinnavibhavaṁ paṭilabhitvā dāsaparivuto rājagahameva",
  "atk-s0513a11:1996_11": "gantvā kuṭumbaṁ saṇṭhapetvā dānādīni puññāni katvā yathākammaṁ gato.",
  "atk-s0513a11:1997": "Satthā imaṁ dhammadesanaṁ āharitvā jātakaṁ samodhānesi – ‘‘tadā pīḷiyaseṭṭhi devadatto ahosi, saṅkhaseṭṭhi pana ahameva ahosi’’nti.",
  "atk-s0513a11:1998": "Asampadānajātakavaṇṇanā paṭhamā.",
  "atk-s0513a11:2000": " [132] 2. Bhīrukajātakavaṇṇanā",
  "atk-s0513a11:2001": "Kusalūpadese dhitiyā daḷhāya cāti idaṁ satthā jetavane viharanto ajapālanigrodhe māradhītānaṁ palobhanasuttantaṁ ārabbha kathesi. Bhagavatā hi ādito paṭṭhāya vuttaṁ –",
  "atk-s0513a11:2002": "‘‘Daddallamānā āgañchuṁ, taṇhā ca aratī ragā;",
  "atk-s0513a11:2003": "Tā tattha panudī satthā, tūlaṁ bhaṭṭhaṁva māluto’’ti. (saṁ. ni. 1.161);",
  "atk-s0513a11:2004_0": "Evaṁ yāva pariyosānā tassa suttantassa kathitakāle dhammasabhāyaṁ sannipatitā bhikkhū",
  "atk-s0513a11:2004_1": "kathaṁ samuṭṭhāpesuṁ ‘‘āvuso, sammāsambuddho māradhītaro anekasatānipi dibbarūpāni",
  "atk-s0513a11:2004_2": "māpetvā palobhanatthāya upasaṅkamantiyo akkhīnipi ummīletvā na olokesi, aho buddhabalaṁ",
  "atk-s0513a11:2004_3": "nāma acchariya’’nti. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a11:2004_4": "pucchitvā ‘‘imāya nāmā’’ti vutte ‘‘na, bhikkhave, idāneva mayhaṁ sabbāsave khepetvā",
  "atk-s0513a11:2004_5": "sabbaññutaṁ sampattassa māradhītānaṁ anolokanaṁ nāma acchariyaṁ, ahañhi pubbe bodhiñāṇaṁ",
  "atk-s0513a11:2004_6": "pariyesamāno sakilesakālepi abhisaṅkhataṁ dibbarūpaṁ indriyāni bhinditvā kilesavasena",
  "atk-s0513a11:2004_7": "anoloketvāva gantvā mahārajjaṁ pāpuṇi’’nti vatvā atītaṁ āhari.",
  "atk-s0513a11:2005_0": "Atīte bārāṇasiyaṁ brahmadatte rajjaṁ kārente bodhisatto bhātikasatassa kaniṭṭho ahosīti",
  "atk-s0513a11:2005_1": "sabbaṁ heṭṭhā takkasilājātake vuttanayeneva vitthāretabbaṁ. Tadā pana takkasilānagaravāsīhi",
  "atk-s0513a11:2005_2": "bahinagare sālāyaṁ bodhisattaṁ upasaṅkamitvā yācitvā rajjaṁ paṭicchāpetvā abhiseke",
  "atk-s0513a11:2005_3": "kate takkasilānagaravāsino nagaraṁ devanagaraṁ viya, rājabhavanañca indabhavanaṁ",
  "atk-s0513a11:2005_4": "viya alaṅkariṁsu. Tadā bodhisatto nagaraṁ pavisitvā rājabhavane pāsāde mahātale samussitasetacchattaṁ",
  "atk-s0513a11:2005_5": "ratanavarapallaṅkaṁ abhiruyha devarājalīlāya nisīdi, amaccā ca brāhmaṇagahapatikādayo",
  "atk-s0513a11:2005_6": "ca khattiyakumārā ca sabbālaṅkārapaṭimaṇḍitā parivāretvā aṭṭhaṁsu, devaccharāpaṭibhāgā",
  "atk-s0513a11:2005_7": "soḷasasahassanāṭakitthiyo naccagītavāditakusalā uttamavilāsasampannā naccagītavāditāni",
  "atk-s0513a11:2005_8": "payojesuṁ. Gītavāditasaddena rājabhavanaṁ meghatthanitapūritā mahāsamuddakucchi viya",
  "atk-s0513a11:2005_9": "ekaninnādaṁ ahosi. Bodhisatto taṁ attano sirisobhaggaṁ olokayamānova cintesi ‘‘sacāhaṁ",
  "atk-s0513a11:2005_10": "tāsaṁ yakkhinīnaṁ abhisaṅkhataṁ dibbarūpaṁ olokessaṁ, jīvitakkhayaṁ patto abhavissaṁ,",
  "atk-s0513a11:2005_11": "imaṁ sirisobhaggaṁ na olokessaṁ. Paccekabuddhānaṁ pana ovāde ṭhitabhāvena idaṁ mayā",
  "atk-s0513a11:2005_12": "sampatta’’nti. Evañca pana cintetvā udānaṁ udānento imaṁ gāthamāha –",
  "atk-s0513a11:2006": "132.",
  "atk-s0513a11:2007": " ‘‘Kusalūpadese dhitiyā daḷhāya ca, anivattitattā bhayabhīrutāya ca;",
  "atk-s0513a11:2008": "Na rakkhasīnaṁ vasamāgamimhase, sa sotthibhāvo mahatā bhayena me’’ti.",
  "atk-s0513a11:2009_0": "Tattha kusalūpadeseti kusalānaṁ upadese, paccekabuddhānaṁ ovādeti attho. Dhitiyā",
  "atk-s0513a11:2009_1": "daḷhāya cāti daḷhāya dhitiyā ca, thirena abbocchinnanirantaravīriyena cāti attho.",
  "atk-s0513a11:2009_2": "Anivattitattā bhayabhīrutāya cāti bhayabhīrutāya anivattitatāya ca. Tattha bhayanti",
  "atk-s0513a11:2009_3": "cittutrāsamattaṁ parittabhayaṁ. Bhīrutāti sarīrakampanappattaṁ mahābhayaṁ. Idaṁ ubhayampi",
  "atk-s0513a11:2009_4": "mahāsattassa ‘‘yakkhiniyo nāmetā manussakhādikā’’ti bheravārammaṇaṁ disvāpi nāhosi.",
  "atk-s0513a11:2009_5": "Tenāha ‘‘anivattitattā bhayabhīrutāya cā’’ti. Bhayabhīrutāya abhāveneva bheravārammaṇaṁ",
  "atk-s0513a11:2009_6": "disvāpi anivattanabhāvenāti attho. Na rakkhasīnaṁ vasamāgamimhaseti yakkhakantāre",
  "atk-s0513a11:2009_7": "tāsaṁ rakkhasīnaṁ vasaṁ na agamimha. Yasmā amhākaṁ kusalūpadese dhiti ca daḷhā ahosi,",
  "atk-s0513a11:2009_8": "bhayabhīrutābhāvena ca anivattanasabhāvā ahumhā, tasmā rakkhasīnaṁ vasaṁ na agamimhāti",
  "atk-s0513a11:2009_9": "vuttaṁ hoti. Sa sotthibhāvo mahatā bhayena meti so mayhaṁ ayaṁ ajja mahatā bhayena",
  "atk-s0513a11:2009_10": "rakkhasīnaṁ santikā pattabbena dukkhadomanassena sotthibhāvo khemabhāvo pītisomanassabhāvoyeva jātoti.",
  "atk-s0513a11:2010": "Evaṁ mahāsatto imāya gāthāya dhammaṁ desetvā dhammena rajjaṁ kāretvā dānādīni puññāni katvā yathākammaṁ gato.",
  "atk-s0513a11:2011": "Satthā imaṁ dhammadesanaṁ āharitvā jātakaṁ samodhānesi – ‘‘ahaṁ tena samayena takkasilaṁ gantvā rajjappattakumāro ahosi’’nti.",
  "atk-s0513a11:2012": "Bhīrukajātakavaṇṇanā dutiyā.",
  "atk-s0513a11:2014": " [133] 3. Ghatāsanajātakavaṇṇanā",
  "atk-s0513a11:2015_0": "Khemaṁyahinti idaṁ satthā jetavane viharanto aññataraṁ bhikkhuṁ ārabbha kathesi.",
  "atk-s0513a11:2015_1": "So hi bhikkhu satthu santike kammaṭṭhānaṁ gahetvā paccantaṁ gantvā ekaṁ gāmakaṁ upanissāya",
  "atk-s0513a11:2015_2": "araññasenāsane vassaṁ upagañchi. Tassa paṭhamamāseyeva piṇḍāya paviṭṭhassa paṇṇasālā",
  "atk-s0513a11:2015_3": "jhāyittha. So vasanaṭṭhānābhāvena kilamanto upaṭṭhākānaṁ ācikkhi. Te ‘‘hotu, bhante,",
  "atk-s0513a11:2015_4": "paṇṇasālaṁ karissāma, kasāma tāva, vapāma tāvā’’tiādīni vadantā temāsaṁ vītināmesuṁ.",
  "atk-s0513a11:2015_5": "So senāsanasappāyābhāvena kammaṭṭhānaṁ matthakaṁ pāpetuṁ nāsakkhi. So nimittamattampi",
  "atk-s0513a11:2015_6": "anuppādetvā vutthavasso jetavanaṁ gantvā satthāraṁ vanditvā ekamantaṁ nisīdi. Satthā",
  "atk-s0513a11:2015_7": "tena saddhiṁ paṭisanthāraṁ katvā ‘‘kiṁ nu kho te, bhikkhu, kammaṭṭhānaṁ sappāyaṁ",
  "atk-s0513a11:2015_8": "jāta’’nti pucchi. So ādito paṭṭhāya asappāyabhāvaṁ kathesi. Satthā ‘‘pubbe kho, bhikkhu,",
  "atk-s0513a11:2015_9": "tiracchānāpi attano sappāyāsappāyaṁ ñatvā sappāyakāle vasitvā asappāyakāle vasanaṭṭhānaṁ",
  "atk-s0513a11:2015_10": "pahāya aññattha agamaṁsu, tvaṁ kasmā attano sappāyāsappāyaṁ na aññāsī’’ti vatvā tena",
  "atk-s0513a11:2015_11": "yācito atītaṁ āhari.",
  "atk-s0513a11:2016_0": "Atīte bārāṇasiyaṁ brahmadatte rajjaṁ kārente bodhisatto sakuṇayoniyaṁ nibbattitvā",
  "atk-s0513a11:2016_1": "viññutaṁ patvā sobhaggappatto sakuṇarājā hutvā ekasmiṁ araññāyatane jātassaratīre",
  "atk-s0513a11:2016_2": "sākhāviṭapasampannaṁ bahalapattapalāsaṁ mahārukkhaṁ upanissāya saparivāro vāsaṁ kappesi.",
  "atk-s0513a11:2016_3": "Bahū sakuṇā tassa rukkhassa udakamatthake patthaṭasākhāsu vasantā sarīravaḷañjaṁ",
  "atk-s0513a11:2016_4": "udake pātenti. Tasmiñca jātassare caṇḍo nāgarājā vasati. Tassa etadahosi ‘‘ime sakuṇā",
  "atk-s0513a11:2016_5": "mayhaṁ nivāse jātassare sarīravaḷañjaṁ pātenti, yaṁnūnāhaṁ udakato aggiṁ uṭṭhāpetvā",
  "atk-s0513a11:2016_6": "rukkhaṁ jhāpetvā ete palāpeyya’’nti. So kuddhamānaso rattibhāge sabbesaṁ sakuṇānaṁ",
  "atk-s0513a11:2016_7": "sannipatitvā rukkhasākhāsu nipannakāle paṭhamaṁ tāva uddhanāropitaṁ viya udakaṁ pakkudhāpetvā",
  "atk-s0513a11:2016_8": "dutiyavāre dhūmaṁ uṭṭhāpetvā tatiyavāre tālakkhandhappamāṇaṁ jālaṁ uṭṭhāpesi. Bodhisatto",
  "atk-s0513a11:2016_9": "udakato jālaṁ uṭṭhahamānaṁ disvā ‘‘bho, sakuṇā, agginā ādittaṁ nāma udakena nibbāpenti,",
  "atk-s0513a11:2016_10": "idāni pana udakameva ādittaṁ. Na sakkā amhehi idha vasituṁ, aññattha gamissāmā’’ti",
  "atk-s0513a11:2016_11": "vatvā imaṁ gāthamāha –",
  "atk-s0513a11:2017": "133.",
  "atk-s0513a11:2018": " ‘‘Khemaṁ yahiṁ tattha arī udīrito, dakassa majjhe jalate ghatāsano;",
  "atk-s0513a11:2019": "Na ajja vāso mahiyā mahīruhe, disā bhajavho saraṇājja nobhaya’’nti.",
  "atk-s0513a11:2020_0": "Tattha khemaṁ yahiṁ tattha arī udīritoti yasmiṁ udakapiṭṭhe khemabhāvo nibbhayabhāvo,",
  "atk-s0513a11:2020_1": "tasmiṁ attapaccatthiko sapatto uṭṭhito. Dakassāti udakassa. Ghatāsanoti aggi. So",
  "atk-s0513a11:2020_2": "hi ghataṁ asnāti, tasmā ‘‘ghatāsano’’ti vuccati. Na ajja vāsoti ajja no vāso natthi.",
  "atk-s0513a11:2020_3": "Mahiyā mahīruheti mahiruho vuccati rukkho, tasmiṁ imissā mahiyā jāte rukkheti attho.",
  "atk-s0513a11:2020_4": "Disā bhajavhoti disā bhajatha gacchatha. Saraṇājja no bhayanti ajja amhākaṁ saraṇato",
  "atk-s0513a11:2020_5": "bhayaṁ jātaṁ, paṭisaraṇaṭṭhānato bhayaṁ uppannanti attho.",
  "atk-s0513a11:2021": "Evaṁ vatvā bodhisatto attano vacanakare sakuṇe ādāya uppatitvā aññattha gato. Bodhisattassa vacanaṁ aggahetvā ṭhitasakuṇā jīvitakkhayaṁ pattā.",
  "atk-s0513a11:2022": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne so bhikkhu arahatte patiṭṭhāsi.",
  "atk-s0513a11:2023": "Tadā bodhisattassa vacanakarā sakuṇā buddhaparisā ahesuṁ, sakuṇarājā pana ahameva ahosinti.",
  "atk-s0513a11:2024": "Ghatāsanajātakavaṇṇanā tatiyā.",
  "atk-s0513a11:2026": " [134] 4. Jhānasodhanajātakavaṇṇanā",
  "atk-s0513a11:2027_0": "Yesaññinoti idaṁ satthā jetavane viharanto saṅkassanagaradvāre attanā saṁkhittena",
  "atk-s0513a11:2027_1": "pucchitapañhassa dhammasenāpatino vitthārabyākaraṇaṁ ārabbha kathesi. Tatridaṁ atītavatthu",
  "atk-s0513a11:2027_2": "– atīte kira bārāṇasiyaṁ brahmadatte rajjaṁ kārente bodhisatto araññāyatane kālaṁ",
  "atk-s0513a11:2027_3": "karonto antevāsikehi pucchito ‘‘nevasaññīnāsaññī’’ti āha…pe… tāpasā jeṭṭhantevāsikassa",
  "atk-s0513a11:2027_4": "kathaṁ na gaṇhiṁsu. Bodhisatto ābhassarato āgantvā ākāse ṭhatvā imaṁ gāthamāha –",
  "atk-s0513a11:2028": "134.",
  "atk-s0513a11:2029": " ‘‘Ye saññino tepi duggatā, yepi asaññino tepi duggatā;",
  "atk-s0513a11:2030": "Etaṁ ubhayaṁ vivajjaya, taṁ samāpattisukhaṁ anaṅgaṇa’’nti.",
  "atk-s0513a11:2031_0": "Tattha ye saññinoti ṭhapetvā nevasaññānāsaññāyatanalābhino avasese sacittakasatte",
  "atk-s0513a11:2031_1": "dasseti. Tepi duggatāti tassā samāpattiyā alābhato tepi duggatā nāma. Yepi asaññinoti",
  "atk-s0513a11:2031_2": "asaññabhave nibbatte acittakasatte dasseti. Tepi duggatāti tepi imissāyeva samāpattiyā",
  "atk-s0513a11:2031_3": "alābhato duggatāyeva nāma. Etaṁ ubhayaṁ vivajjayāti etaṁ ubhayampi saññibhavañca",
  "atk-s0513a11:2031_4": "asaññibhavañca vivajjaya pajahāti antevāsikaṁ ovadati. Taṁ samāpattisukhaṁ anaṅgaṇanti",
  "atk-s0513a11:2031_5": "taṁ nevasaññānāsaññāyatanasamāpattilābhino santaṭṭhena ‘‘sukha’’nti saṅkhaṁ gataṁ",
  "atk-s0513a11:2031_6": "jhānasukhaṁ anaṅgaṇaṁ niddosaṁ balavacittekaggatāsabhāvenapi taṁ anaṅgaṇaṁ nāma jātaṁ.",
  "atk-s0513a11:2032": "Evaṁ bodhisatto dhammaṁ desetvā antevāsikassa guṇaṁ kathetvā brahmalokameva agamāsi. Tadā sesatāpasā jeṭṭhantevāsikassa saddahiṁsu.",
  "atk-s0513a11:2033": "Satthā imaṁ dhammadesanaṁ āharitvā jātakaṁ samodhānesi – ‘‘tadā jeṭṭhantevāsiko sāriputto, mahābrahmā pana ahameva ahosi’’nti.",
  "atk-s0513a11:2034": "Jhānasodhanajātakavaṇṇanā catutthā.",
  "atk-s0513a11:2036": " [135] 5. Candābhajātakavaṇṇanā",
  "atk-s0513a11:2037_0": "Candābhanti idaṁ satthā jetavane viharanto saṅkassanagaradvāre therasseva pañhabyākaraṇaṁ",
  "atk-s0513a11:2037_1": "ārabbha kathesi. Atīte kira bārāṇasiyaṁ brahmadatte rajjaṁ kārente bodhisatto araññāyatane",
  "atk-s0513a11:2037_2": "kālaṁ karonto antevāsikehi pucchito ‘‘candābhaṁ sūriyābha’’nti vatvā ābhassare nibbatto.",
  "atk-s0513a11:2037_3": "Tāpasā jeṭṭhantevāsikassa na saddahiṁsu. Bodhisatto ābhassarato āgantvā ākāse ṭhito imaṁ gāthamāha –",
  "atk-s0513a11:2038": "135.",
  "atk-s0513a11:2039": " ‘‘Candābhaṁ sūriyābhañca, yodha paññāya gādhati;",
  "atk-s0513a11:2040": "Avitakkena jhānena, hoti ābhassarūpago’’ti.",
  "atk-s0513a11:2041_0": "Tattha candābhanti odātakasiṇaṁ dasseti. Sūriyābhanti pītakasiṇaṁ. Yodha paññāya",
  "atk-s0513a11:2041_1": "gādhatīti yo puggalo idha sattaloke idaṁ kasiṇadvayaṁ paññāya gādhati, ārammaṇaṁ",
  "atk-s0513a11:2041_2": "katvā anupavisati, tattheva patiṭṭhahati . Atha vā candābhaṁ sūriyābhañca, yodha",
  "atk-s0513a11:2041_3": "paññāya gādhatīti yattakaṁ ṭhānaṁ candābhā ca sūriyābhā ca patthaṭā, tatthake ṭhāne",
  "atk-s0513a11:2041_4": "paṭibhāgakasiṇaṁ vaḍḍhetvā taṁ ārammaṇaṁ katvā jhānaṁ nibbattento ubhayampetaṁ ābhaṁ",
  "atk-s0513a11:2041_5": "paññāya gādhati nāma. Tasmā ayampettha atthoyeva. Avitakkena jhānena, hoti ābhassarūpagoti",
  "atk-s0513a11:2041_6": "so puggalo tathā katvā paṭiladdhena dutiyena jhānena ābhassarabrahmalokūpago hotīti.",
  "atk-s0513a11:2042": "Evaṁ bodhisatto tāpase bodhetvā jeṭṭhantevāsikassa guṇaṁ kathetvā brahmalokameva gato.",
  "atk-s0513a11:2043": "Satthā imaṁ dhammadesanaṁ āharitvā jātakaṁ samodhānesi – ‘‘tadā jeṭṭhantevāsiko sāriputto, mahābrahmā pana ahameva ahosi’’nti.",
  "atk-s0513a11:2044": "Candābhajātakavaṇṇanā pañcamā.",
  "atk-s0513a11:2046": " [136] 6. Suvaṇṇahaṁsajātakavaṇṇanā",
  "atk-s0513a11:2047_0": "Yaṁ laddhaṁ tena tuṭṭhabbanti idaṁ satthā jetavane viharanto thullanandaṁ bhikkhuniṁ",
  "atk-s0513a11:2047_1": "ārabbha kathesi. Sāvatthiyañhi aññataro upāsako bhikkhunisaṅghaṁ lasuṇena pavāretvā",
  "atk-s0513a11:2047_2": "khettapālaṁ āṇāpesi ‘‘sace bhikkhuniyo āgacchanti, ekekāya bhikkhuniyā dve tayo bhaṇḍike",
  "atk-s0513a11:2047_3": "dehī’’ti. Tato paṭṭhāya bhikkhuniyo tassa gehampi khettampi lasuṇatthāya gacchanti.",
  "atk-s0513a11:2047_4": "Athekasmiṁ ussavadivase tassa gehe lasuṇaṁ parikkhayaṁ agamāsi. Thullanandā bhikkhunī",
  "atk-s0513a11:2047_5": "saparivārā gehaṁ gantvā ‘‘lasuṇenāvuso attho’’ti vatvā ‘‘natthayye, yathābhataṁ lasuṇaṁ",
  "atk-s0513a11:2047_6": "parikkhīṇaṁ, khettaṁ gacchathā’’ti vuttā khettaṁ gantvā na mattaṁ jānitvā lasuṇaṁ",
  "atk-s0513a11:2047_7": "āharāpesi. Khettapālo ujjhāyi ‘‘kathañhi nāma bhikkhuniyo na mattaṁ jānitvā lasuṇaṁ",
  "atk-s0513a11:2047_8": "harāpessantī’’ti? Tassa kathaṁ sutvā yā tā bhikkhuniyo appicchā, tāpi, tāsaṁ sutvā",
  "atk-s0513a11:2047_9": "bhikkhūpi, ujjhāyiṁsu. Ujjhāyitvā ca pana bhagavato etamatthaṁ ārocesuṁ. Bhagavā",
  "atk-s0513a11:2047_10": "thullanandaṁ bhikkhaniṁ garahitvā ‘‘bhikkhave, mahiccho puggalo nāma vijātamātuyāpi",
  "atk-s0513a11:2047_11": "appiyo hoti amanāpo, appasanne pasādetuṁ, pasannānaṁ vā bhiyyosomattāya pasādaṁ janetuṁ,",
  "atk-s0513a11:2047_12": "anuppannaṁ vā lābhaṁ uppādetuṁ, uppannaṁ vā pana lābhaṁ thiraṁ kātuṁ na sakkoti.",
  "atk-s0513a11:2047_13": "Appiccho pana puggalo appasanne pasādetuṁ, pasannānaṁ vā bhiyyosomattāya pasādaṁ",
  "atk-s0513a11:2047_14": "janetuṁ, anuppannaṁ vā lābhaṁ uppādetuṁ, uppannaṁ vā pana lābhaṁ thiraṁ kātuṁ sakkotī’’tiādinā",
  "atk-s0513a11:2047_15": "nayena bhikkhūnaṁ tadanucchavikaṁ dhammaṁ kathetvā ‘‘na, bhikkhave, thullanandā idāneva",
  "atk-s0513a11:2047_16": "mahicchā, pubbepi mahicchāyevā’’ti vatvā atītaṁ āhari.",
  "atk-s0513a11:2048_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ brāhmaṇakule",
  "atk-s0513a11:2048_1": "nibbatti. Tassa vayappattassa samānajātikā kulā pajāpatiṁ āhariṁsu. Tassā nandā nandāvatī",
  "atk-s0513a11:2048_2": "sundarīnandāti tisso dhītaro ahesuṁ. Tāsu patikulaṁ agatāsuyeva bodhisatto kālaṁ",
  "atk-s0513a11:2048_3": "katvā suvaṇṇahaṁsayoniyaṁ nibbatti, jātissarañāṇañcassa uppajji. So vayappatto suvaṇṇasañchannaṁ",
  "atk-s0513a11:2048_4": "sobhaggappattaṁ mahantaṁ attabhāvaṁ disvā ‘‘kuto nu kho cavitvā ahaṁ idhūpapanno’’ti",
  "atk-s0513a11:2048_5": "āvajjento ‘‘manussalokato’’ti ñatvā puna ‘‘kathaṁ nu kho me brāhmaṇī ca dhītaro ca",
  "atk-s0513a11:2048_6": "jīvantī’’ti upadhārento ‘‘paresaṁ bhatiṁ katvā kicchena jīvantī’’ti ñatvā cintesi",
  "atk-s0513a11:2048_7": "‘‘mayhaṁ sarīre sovaṇṇamayāni pattāni koṭṭanaghaṭṭanakhamāni, ito tāsaṁ ekekaṁ pattaṁ",
  "atk-s0513a11:2048_8": "dassāmi, tena me pajāpati ca dhītaro ca sukhaṁ jīvissantī’’ti. So tattha gantvā piṭṭhivaṁsakoṭiyaṁ",
  "atk-s0513a11:2048_9": "nilīyi, brāhmaṇī ca dhītaro ca bodhisattaṁ disvā ‘‘kuto āgatosi, sāmī’’ti pucchiṁsu.",
  "atk-s0513a11:2048_10": "‘‘Ahaṁ tumhākaṁ pitā kālaṁ katvā suvaṇṇahaṁsayoniyaṁ nibbatto tumhe daṭṭhuṁ āgato.",
  "atk-s0513a11:2048_11": "Ito paṭṭhāya tumhākaṁ paresaṁ bhatiṁ katvā dukkhajīvikāya jīvanakiccaṁ natthi, ahaṁ",
  "atk-s0513a11:2048_12": "vo ekekaṁ pattaṁ dassāmi, taṁ vikkiṇitvā sukhena jīvathā’’ti ekaṁ pattaṁ datvā agamāsi.",
  "atk-s0513a11:2048_13": "So eteneva niyāmena antarantarā āgantvā ekekaṁ pattaṁ deti, brāhmaṇī ca dhītaro ca",
  "atk-s0513a11:2048_14": "aḍḍhā sukhitā ahesuṁ.",
  "atk-s0513a11:2049_0": "Athekadivasaṁ sā brāhmaṇī dhītaro āmantesi ‘‘ammā, tiracchānānaṁ nāma cittaṁ dujjānaṁ.",
  "atk-s0513a11:2049_1": "Kadāci vo pitā idha nāgaccheyya, idānissa āgatakāle sabbāni pattānipi luñcitvā gaṇhāmā’’ti.",
  "atk-s0513a11:2049_2": "Tā ‘‘evaṁ no pitā kilamissatī’’ti na sampaṭicchiṁsu. Brāhmaṇī pana mahicchatāya puna",
  "atk-s0513a11:2049_3": "ekadivasaṁ suvaṇṇahaṁsarājassa āgatakāle ‘‘ehi tāva, sāmī’’ti vatvā taṁ attano santikaṁ",
  "atk-s0513a11:2049_4": "upagataṁ ubhohi hatthehi gahetvā sabbapattāni luñci. Tāni pana bodhisattassa ruciṁ",
  "atk-s0513a11:2049_5": "vinā balakkārena gahitattā sabbāni bakapattasadisāni ahesuṁ. Bodhisatto pakkhe pasāretvā",
  "atk-s0513a11:2049_6": "gantuṁ nāsakkhi. Atha naṁ sā mahācāṭiyaṁ pakkhipitvā posesi. Tassa puna uṭṭhahantāni",
  "atk-s0513a11:2049_7": "pattāni setāni sampajjiṁsu. So sañjātapatto uppatitvā attano vasanaṭṭhānameva gantvā na puna āgamāsi.",
  "atk-s0513a11:2050_0": "Satthā imaṁ atītaṁ āharitvā ‘‘na, bhikkhave, thullanandā idāneva mahicchā, pubbepi",
  "atk-s0513a11:2050_1": "mahicchāyeva , mahicchatāya ca pana suvaṇṇamhā parihīnā. Idāni pana attano mahicchatāya",
  "atk-s0513a11:2050_2": "eva lasuṇamhāpi parihāyissati, tasmā ito paṭṭhāya lasuṇaṁ khādituṁ na labhissati.",
  "atk-s0513a11:2050_3": "Yathā ca thullanandā, evaṁ taṁ nissāya sesabhikkhuniyopi. Tasmā bahuṁ labhitvāpi",
  "atk-s0513a11:2050_4": "pamāṇameva jānitabbaṁ, appaṁ labhitvā pana yathāladdheneva santoso kātabbo, uttari",
  "atk-s0513a11:2050_5": "na patthetabba’’nti vatvā imaṁ gāthamāha –",
  "atk-s0513a11:2051": "136.",
  "atk-s0513a11:2052": " ‘‘Yaṁ laddhaṁ tena tuṭṭhabbaṁ, atilobho hi pāpako;",
  "atk-s0513a11:2053": "Haṁsarājaṁ gahetvāna, suvaṇṇā parihāyathā’’ti.",
  "atk-s0513a11:2054": "Tattha tuṭṭhabbanti tussitabbaṁ.",
  "atk-s0513a11:2055_0": "Idaṁ pana vatvā satthā anekapariyāyena garahitvā ‘‘yā pana bhikkhunī lasuṇaṁ khādeyya,",
  "atk-s0513a11:2055_1": "pācittiya’’nti (pāci. 794) sikkhāpadaṁ paññāpetvā jātakaṁ samodhānesi – ‘‘tadā brāhmaṇī",
  "atk-s0513a11:2055_2": "ayaṁ thullanandā ahosi, tisso dhītaro idāni tissoyeva bhaginiyo, suvaṇṇahaṁsarājā",
  "atk-s0513a11:2055_3": "pana ahameva ahosi’’nti.",
  "atk-s0513a11:2056": "Suvaṇṇahaṁsajātakavaṇṇanā chaṭṭhā.",
  "atk-s0513a11:2058": " [137] 7. Babbujātakavaṇṇanā",
  "atk-s0513a11:2059_0": "Yattheko labhate babbūti idaṁ satthā jetavane viharanto kāṇamātusikkhāpadaṁ (pāci.",
  "atk-s0513a11:2059_1": "230 ādayo) ārabbha kathesi. Sāvatthiyañhi kāṇamātā nāma dhītuvasena pākaṭanāmā upāsikā",
  "atk-s0513a11:2059_2": "ahosi sotāpannā ariyasāvikā. Sā dhītaraṁ kāṇaṁ aññatarasmiṁ gāmake samānajātikassa",
  "atk-s0513a11:2059_3": "purisassa adāsi. Kāṇā kenacideva karaṇīyena mātu gharaṁ agamāsi. Athassā sāmiko katipāhaccayena",
  "atk-s0513a11:2059_4": "dūtaṁ pāhesi ‘‘āgacchatu kāṇā, icchāmi kāṇāya āgamana’’nti. Kāṇā dūtassa vacanaṁ",
  "atk-s0513a11:2059_5": "sutvā ‘‘amma, gamissāmī’’ti mātaraṁ āpucchi. Kāṇamātā ‘‘ettakaṁ kālaṁ vasitvā kathaṁ",
  "atk-s0513a11:2059_6": "tucchahatthāva gamissasī’’ti pūvaṁ paci. Tasmiṁyeva khaṇe eko piṇḍacāriko bhikkhu",
  "atk-s0513a11:2059_7": "tassā nivesanaṁ agamāsi, upāsikā taṁ nisīdāpetvā pattapūraṁ pūvaṁ dāpesi. So bhikkhu",
  "atk-s0513a11:2059_8": "nikkhamitvā aññassa ācikkhi, tassapi tatheva dāpesi. Sopi nikkhamitvā aññassa ācikkhi,",
  "atk-s0513a11:2059_9": "tassapi tathevāti evaṁ catunnaṁ janānaṁ dāpesi . Yathāpaṭiyattaṁ pūvaṁ parikkhayaṁ",
  "atk-s0513a11:2059_10": "agamāsi, kāṇāya gamanaṁ na sampajji. Athassā sāmiko dutiyampi, tatiyampi dūtaṁ pāhesi.",
  "atk-s0513a11:2059_11": "Tatiyaṁ pāhento ca ‘‘sace kāṇā nāgacchissati, ahaṁ aññaṁ pajāpatiṁ ānessāmī’’ti pāhesi.",
  "atk-s0513a11:2059_12": "Tayopi vāre teneva upāyena gamanaṁ na sampajji, kāṇāya sāmiko aññaṁ pajāpatiṁ ānesi.",
  "atk-s0513a11:2059_13": "Kāṇā taṁ pavattiṁ sutvā rodamānā aṭṭhāsi.",
  "atk-s0513a11:2060_0": "Satthā taṁ kāraṇaṁ ñatvā pubbaṇhasamayaṁ nivāsetvā pattacīvaramādāya kāṇamātāya nivesanaṁ",
  "atk-s0513a11:2060_1": "gantvā paññattāsane nisīditvā kāṇamātaraṁ pucchi ‘‘kissāyaṁ kāṇā rodatī’’ti? ‘‘Iminā",
  "atk-s0513a11:2060_2": "nāma kāraṇenā’’ti ca sutvā kāṇamātaraṁ samassāsetvā dhammiṁ kathaṁ kathetvā uṭṭhāyāsanā",
  "atk-s0513a11:2060_3": "vihāraṁ agamāsi. Atha tesaṁ catunnaṁ bhikkhūnaṁ tayo vāre yathāpaṭiyattapūvaṁ gahetvā",
  "atk-s0513a11:2060_4": "kāṇāya gamanassa upacchinnabhāvo bhikkhusaṅghe pākaṭo jāto. Athekadivasaṁ bhikkhū",
  "atk-s0513a11:2060_5": "dhammasabhāyaṁ kathaṁ samuṭṭhāpesuṁ ‘‘āvuso, catūhi nāma bhikkhūhi tayo vāre kāṇamātāya",
  "atk-s0513a11:2060_6": "pakkapūvaṁ khāditvā kāṇāya gamanantarāyaṁ katvā sāmikena pariccattaṁ dhītaraṁ nissāya",
  "atk-s0513a11:2060_7": "mahāupāsikāya domanassaṁ uppādita’’nti. Satthā āgantvā ‘‘kāya nuttha, bhikkhave,",
  "atk-s0513a11:2060_8": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a11:2060_9": "idāneva te cattāro bhikkhū kāṇamātāya santakaṁ khāditvā tassā domanassaṁ uppādesuṁ,",
  "atk-s0513a11:2060_10": "pubbepi uppādesuṁyevā’’ti vatvā atītaṁ āhari.",
  "atk-s0513a11:2061_0": "Atīte bārāṇasiyaṁ brahmadatte rajjaṁ kārente bodhisatto pāsāṇakoṭṭakakule nibbattitvā",
  "atk-s0513a11:2061_1": "vayappatto pariyodātasippo ahosi. Kāsiraṭṭhe ekasmiṁ nigame eko mahāvibhavo seṭṭhi",
  "atk-s0513a11:2061_2": "ahosi, tassa nidhānagatāyeva cattālīsa hiraññakoṭiyo ahesuṁ. Athassa bhariyā kālaṁ",
  "atk-s0513a11:2061_3": "katvā dhanasinehena gantvā dhanapiṭṭhiyaṁ mūsikā hutvā nibbatti. Evaṁ anukkamena",
  "atk-s0513a11:2061_4": "sabbampi taṁ kulaṁ abbhatthaṁ agamāsi, vaṁso upacchijji. So gāmopi chaḍḍito apaṇṇattikabhāvaṁ",
  "atk-s0513a11:2061_5": "agamāsi. Tadā bodhisatto tasmiṁ purāṇagāmaṭṭhāne pāsāṇe uppāṭetvā koṭṭeti. Atha sā",
  "atk-s0513a11:2061_6": "mūsikā gocarāya caramānā bodhisattaṁ punappunaṁ passantī uppannasinehā hutvā cintesi",
  "atk-s0513a11:2061_7": "‘‘mayhaṁ dhanaṁ bahu nikkāraṇena nassissati, iminā saddhiṁ ekato hutvā idaṁ dhanaṁ",
  "atk-s0513a11:2061_8": "datvā maṁsaṁ vikkiṇāpetvā khādissāmī’’ti. Sā ekadivasaṁ ekaṁ kahāpaṇaṁ mukhena ḍaṁsitvā",
  "atk-s0513a11:2061_9": "bodhisattassa santikaṁ agamāsi. So taṁ disvā piyavācāya samālapanto ‘‘kiṁ nu kho,",
  "atk-s0513a11:2061_10": "amma, kahāpaṇaṁ gahetvā āgatāsī’’ti āha. Tāta, imaṁ gahetvā attanāpi paribhuñja,",
  "atk-s0513a11:2061_11": "mayhampi maṁsaṁ āharāti. So ‘‘sādhū’’ti sampaṭicchitvā kahāpaṇaṁ ādāya gharaṁ gantvā",
  "atk-s0513a11:2061_12": "ekena māsakena maṁsaṁ kiṇitvā āharitvā tassā adāsi. Sā taṁ gahetvā attano nivāsaṭṭhānaṁ",
  "atk-s0513a11:2061_13": "gantvā yathāruciyā khādi. Tato paṭṭhāya imināva niyāmena divase divase bodhisattassa",
  "atk-s0513a11:2061_14": "kahāpaṇaṁ deti, sopissā maṁsaṁ āharati.",
  "atk-s0513a11:2062_0": "Athekadivasaṁ taṁ mūsikaṁ biḷāro aggahesi. Atha naṁ sā evamāha ‘‘mā, samma, maṁ māresī’’ti.",
  "atk-s0513a11:2062_1": "Kiṁkāraṇā na māressāmi? Ahañhi chāto maṁsaṁ khāditukāmo, na sakkā mayā na māretunti.",
  "atk-s0513a11:2062_2": "Kiṁ pana ekadivasameva maṁsaṁ khāditukāmosi, udāhu niccakālanti? ‘‘Labhamāno niccakālampi",
  "atk-s0513a11:2062_3": "khāditukāmomhī’’ti. ‘‘Yadi evaṁ ahaṁ te niccakālaṁ maṁsaṁ dassāmi, vissajjehi ma’’nti.",
  "atk-s0513a11:2062_4": "Atha naṁ biḷāro ‘‘tena hi appamattā hohī’’ti vissajjesi. Tato paṭṭhāya sā attano",
  "atk-s0513a11:2062_5": "ābhataṁ maṁsaṁ dve koṭṭhāse katvā ekaṁ biḷārassa deti, ekaṁ sayaṁ khādati. Atha naṁ",
  "atk-s0513a11:2062_6": "ekadivasaṁ aññopi biḷāro aggahesi, tampi tatheva saññāpetvā attānaṁ vissajjāpesi.",
  "atk-s0513a11:2062_7": "Tato paṭṭhāya tayo koṭṭhāse katvā khādanti. Puna añño aggahesi, tampi tatheva saññāpetvā",
  "atk-s0513a11:2062_8": "attānaṁ mocāpesi. Tato paṭṭhāya cattāro koṭṭhāse katvā khādanti. Puna añño aggahesi,",
  "atk-s0513a11:2062_9": "tampi tatheva saññāpetvā attānaṁ mocāpesi. Tato paṭṭhāya pañca koṭṭhāse katvā khādanti.",
  "atk-s0513a11:2062_10": "Sā pañcamaṁ koṭṭhāsaṁ khādamānā appāhāratāya kilantā kisā ahosi appamaṁsalohitā",
  "atk-s0513a11:2063_0": "Bodhisatto taṁ disvā ‘‘amma, kasmā milātāsī’’ti vatvā ‘‘iminā nāma kāraṇenā’’ti vutte",
  "atk-s0513a11:2063_1": "‘‘tvaṁ ettakaṁ kālaṁ kasmā mayhaṁ nācikkhi, ahamettha kātabbaṁ jānissāmī’’ti taṁ",
  "atk-s0513a11:2063_2": "samassāsetvā suddhaphalikapāsāṇena guhaṁ katvā āharitvā ‘‘amma, tvaṁ imaṁ guhaṁ pavisitvā",
  "atk-s0513a11:2063_3": "nipajjitvā āgatāgatānaṁ pharusāhi vācāhi santajjeyyāsī’’ti āha. Sā guhaṁ pavisitvā",
  "atk-s0513a11:2063_4": "nipajji. Atheko biḷāro āgantvā ‘‘dehi, ajja me maṁsa’’nti āha. Atha naṁ mūsikā ‘‘are,",
  "atk-s0513a11:2063_5": "duṭṭhabiḷāra, kiṁ te ahaṁ maṁsahārikā, attano puttānaṁ maṁsaṁ khādā’’ti tajjesi.",
  "atk-s0513a11:2063_6": "Biḷāro phalikaguhāya nipannabhāvaṁ ajānanto kodhavasena mūsikaṁ gaṇhissāmī’’ti sahasāva",
  "atk-s0513a11:2063_7": "pakkhanditvā hadayena phalikaguhāyaṁ pahari. Tāvadevassa hadayaṁ bhijji, akkhīni",
  "atk-s0513a11:2063_8": "nikkhamanākārappattāni jātāni. So tattheva jīvitakkhayaṁ patvā ekamantaṁ paṭicchannaṭṭhāne",
  "atk-s0513a11:2063_9": "pati. Etenūpāyena aparopi aparopīti cattāropi janā jīvitakkhayaṁ pāpuṇiṁsu. Tato",
  "atk-s0513a11:2063_10": "paṭṭhāya mūsikā nibbhayā hutvā bodhisattassa devasikaṁ dve tayo kahāpaṇe deti. Evaṁ",
  "atk-s0513a11:2063_11": "anukkamena sabbampi dhanaṁ bodhisattasseva adāsi. Te ubhopi yāvajīvaṁ mettiṁ abhinditvā yathākammaṁ gatā.",
  "atk-s0513a11:2064": "Satthā imaṁ atītaṁ āharitvā abhisambuddho hutvā imaṁ gāthamāha –",
  "atk-s0513a11:2065": "137.",
  "atk-s0513a11:2066": " ‘‘Yattheko labhate babbu, dutiyo tattha jāyati;",
  "atk-s0513a11:2067": "Tatiyo ca catuttho ca, idaṁ te babbukā bila’’nti.",
  "atk-s0513a11:2068_0": "Tattha yatthāti yasmiṁ ṭhāne. Babbūti biḷāro. Dutiyo tattha jāyatīti yattha eko mūsikaṁ",
  "atk-s0513a11:2068_1": "vā maṁsaṁ vā labhati, dutiyopi tattha biḷāro jāyati uppajjati, tathā tatiyo ca catuttho",
  "atk-s0513a11:2068_2": "ca. Evaṁ te tadā cattāro biḷārā ahesuṁ. Hutvā ca pana divase divase maṁsaṁ khādantā",
  "atk-s0513a11:2068_3": "te babbukā idaṁ phalikamayaṁ bilaṁ urena paharitvā sabbepi jīvitakkhayaṁ pattāti.",
  "atk-s0513a11:2069": "Evaṁ satthā imaṁ dhammadesanaṁ āharitvā jātakaṁ samodhānesi – ‘‘tadā cattāro biḷārā cattāro bhikkhū ahesuṁ, mūsikā kāṇamātā, pāsāṇakoṭṭakamaṇikāro pana ahameva ahosi’’nti.",
  "atk-s0513a11:2070": "Babbujātakavaṇṇanā sattamā.",
  "atk-s0513a11:2072": " [138] 8. Godhājātakavaṇṇanā",
  "atk-s0513a11:2073": "Kiṁ te jaṭāhi dummedhāti idaṁ satthā jetavane viharanto ekaṁ kuhakabhikkhuṁ ārabbha kathesi. Paccuppannavatthu heṭṭhā kathitasadisameva.",
  "atk-s0513a11:2074_0": "Atīte pana bārāṇasiyaṁ brahmadatte rajjaṁ kārente bodhisatto godhāyoniyaṁ paṭisandhiṁ",
  "atk-s0513a11:2074_1": "gaṇhi. Tadā eko pañcābhiñño uggatapo tāpaso ekaṁ paccantagāmaṁ nissāya araññāyatane",
  "atk-s0513a11:2074_2": "paṇṇasālāyaṁ vasati, gāmavāsino tāpasaṁ sakkaccaṁ upaṭṭhahanti. Bodhisatto tassa",
  "atk-s0513a11:2074_3": "caṅkamanakoṭiyaṁ ekasmiṁ vammike vasati, vasanto ca pana divase divase dve tayo vāre",
  "atk-s0513a11:2074_4": "tāpasaṁ upasaṅkamitvā dhammūpasaṁhitaṁ atthūpasaṁhitañca vacanaṁ sutvā tāpasaṁ vanditvā",
  "atk-s0513a11:2074_5": "vasanaṭṭhānameva gacchati. Aparabhāge tāpaso gāmavāsino āpucchitvā pakkāmi. Pakkamante",
  "atk-s0513a11:2074_6": "ca pana tasmiṁ sīlavatasampanne tāpase añño kūṭatāpaso āgantvā tasmiṁ assamapade",
  "atk-s0513a11:2074_7": "vāsaṁ kappesi. Bodhisatto ‘‘ayampi sīlavā’’ti sallakkhetvā purimanayeneva tassa santikaṁ agamāsi.",
  "atk-s0513a11:2075_0": "Athekadivasaṁ nidāghasamaye akālameghe vuṭṭhe vammikehi makkhikā nikkhamiṁsu, tāsaṁ",
  "atk-s0513a11:2075_1": "khādanatthaṁ godhā āhiṇḍiṁsu. Gāmavāsino nikkhamitvā makkhikākhādakā godhā gahetvā",
  "atk-s0513a11:2075_2": "siniddhasambhārasaṁyuttaṁ ambilānambilaṁ godhāmaṁsaṁ sampādetvā tāpasassa adaṁsu.",
  "atk-s0513a11:2075_3": "Tāpaso godhāmaṁsaṁ khāditvā rasataṇhāya baddho ‘‘idaṁ maṁsaṁ atimadhuraṁ, kissa maṁsaṁ",
  "atk-s0513a11:2075_4": "nāmeta’’nti pucchitvā ‘‘godhāmaṁsa’’nti sutvā ‘‘mama santikaṁ mahāgodhā āgacchati,",
  "atk-s0513a11:2075_5": "taṁ māretvā maṁsaṁ khādissāmī’’ti cintesi. Cintetvā ca pana bhājanañca sappiloṇādīni",
  "atk-s0513a11:2075_6": "ca āharāpetvā ekamante ṭhapetvā muggaramādāya kāsāvena paṭicchādetvā paṇṇasālādvāre",
  "atk-s0513a11:2075_7": "bodhisattassa āgamanaṁ olokayamāno upasantūpasanto viya hutvā nisīdi bodhisatto sāyanhasamaye",
  "atk-s0513a11:2075_8": "‘‘tāpasassa santikaṁ gamissāmī’’ti nikkhamitvā upasaṅkamantova tassa indriyavippakāraṁ",
  "atk-s0513a11:2075_9": "disvā cintesi ‘‘nāyaṁ tāpaso aññesu divasesu nisīdanākārena nisinno, ajjesa maṁ olokentopi",
  "atk-s0513a11:2075_10": "duṭṭhindriyo hutvā oloketi, pariggaṇhissāmi na’’nti. So tāpasassa heṭṭhāvāte ṭhatvā",
  "atk-s0513a11:2075_11": "godhāmaṁsagandhaṁ ghāyitvā ‘‘iminā kūṭatāpasena ajja godhāmaṁsaṁ khāditaṁ bhavissati,",
  "atk-s0513a11:2075_12": "tenesa rasataṇhāya baddho ajja maṁ attano santikaṁ upasaṅkamantaṁ muggarena paharitvā",
  "atk-s0513a11:2075_13": "maṁsaṁ pacitvā khāditukāmo bhavissatī’’ti tassa santikaṁ anupagantvāva paṭikkamitvā vicarati.",
  "atk-s0513a11:2076_0": "Tāpaso bodhisattassa anāgamanabhāvaṁ ñatvā ‘‘iminā ‘ayaṁ maṁ paharitukāmo’ti ñātaṁ",
  "atk-s0513a11:2076_1": "bhavissati, tena kāraṇena nāgacchati, anāgacchantassāpissa kuto muttī’’ti muggaraṁ",
  "atk-s0513a11:2076_2": "nīharitvā khipi. So tassa agganaṅguṭṭhameva āsādesi. Bodhisatto vegena vammikaṁ pavisitvā",
  "atk-s0513a11:2076_3": "aññena chiddena sīsaṁ ukkhipitvā ‘‘ambho kūṭajaṭila, ahaṁ tava santikaṁ upasaṅkamanto",
  "atk-s0513a11:2076_4": "‘sīlavā’ti saññāya upasaṅkamiṁ, idāni pana te mayā kūṭabhāvo ñāto, tādisassa mahācorassa",
  "atk-s0513a11:2076_5": "kiṁ iminā pabbajjāliṅgenā’’ti vatvā taṁ garahanto imaṁ gāthamāha –",
  "atk-s0513a11:2077": "138.",
  "atk-s0513a11:2078": " ‘‘Kiṁ te jaṭāhi dummedha, kiṁ te ajinasāṭiyā;",
  "atk-s0513a11:2079": "Abbhantaraṁ te gahanaṁ, bāhiraṁ parimajjasī’’ti.",
  "atk-s0513a11:2080_0": "Tattha kiṁ te jaṭāhi dummedhāti ambho dummedha, nippañña etā pabbajitena dhāretabbā",
  "atk-s0513a11:2080_1": "jaṭā, pabbajjāguṇarahitassa kiṁ te tāhi jaṭāhīti attho. Kiṁ te ajinasāṭiyāti ajinasāṭiyā",
  "atk-s0513a11:2080_2": "anucchavikassa saṁvarassa abhāvakālato paṭṭhāya kiṁ te ajinasāṭiyā. Abbhantaraṁ te",
  "atk-s0513a11:2080_3": "gahananti tava abbhantaraṁ hadayaṁ rāgadosamohagahanena gahanaṁ paṭicchannaṁ. Bāhiraṁ",
  "atk-s0513a11:2080_4": "parimajjasīti so tvaṁ abbhantare gahane nhānādīhi ceva liṅgagahanena ca bāhiraṁ parimajjasi,",
  "atk-s0513a11:2080_5": "taṁ parimajjanto kañjikapūritalābu viya visapūritacāṭi viya āsīvisapūritavammiko",
  "atk-s0513a11:2080_6": "viya gūthapūritacittaghaṭo viya ca bahimaṭṭhova hosi, kiṁ tayā corena idha vasantena,",
  "atk-s0513a11:2080_7": "sīghaṁ ito palāyāhi, no ce palāyasi, gāmavāsīnaṁ te ācikkhitvā niggahaṁ kārāpessāmīti.",
  "atk-s0513a11:2081": "Evaṁ bodhisatto kūṭatāpasaṁ tajjetvā vammikameva pāvisi, kūṭatāpasopi tato pakkāmi.",
  "atk-s0513a11:2082": "Satthā imaṁ dhammadesanaṁ āharitvā jātakaṁ samodhānesi – ‘‘tadā kūṭatāpaso ayaṁ kuhako ahosi, purimo sīlavantatāpaso sāriputto, godhāpaṇḍito pana ahameva ahosi’’nti.",
  "atk-s0513a11:2083": "Godhājātakavaṇṇanā aṭṭhamā.",
  "atk-s0513a11:2085": " [139] 9. Ubhatobhaṭṭhajātakavaṇṇanā",
  "atk-s0513a11:2086_0": "Akkhī bhinnā paṭo naṭṭhoti idaṁ satthā veḷuvane viharanto devadattaṁ ārabbha kathesi.",
  "atk-s0513a11:2086_1": "Tadā kira dhammasabhāyaṁ bhikkhū kathaṁ samuṭṭhāpesuṁ ‘‘āvuso, seyyathāpi nāma chavālātaṁ",
  "atk-s0513a11:2086_2": "ubhatopadittaṁ majjhe gūthagataṁ nevāraññe kaṭṭhatthaṁ pharati, na gāme kaṭṭhatthaṁ",
  "atk-s0513a11:2086_3": "pharati, evameva devadatto evarūpe niyyānikasāsane pabbajitvā ubhato bhaṭṭho ubhato",
  "atk-s0513a11:2086_4": "paribāhiro jāto, gihiparibhogā ca parihīno, sāmaññatthañca na paripūretī’’ti. Satthā",
  "atk-s0513a11:2086_5": "āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya",
  "atk-s0513a11:2086_6": "nāmā’’ti vutte ‘‘na, bhikkhave, devadatto idāneva ubhato bhaṭṭho hoti, atītepi ubhato",
  "atk-s0513a11:2086_7": "bhaṭṭho ahosiyevā’’ti vatvā atītaṁ āhari.",
  "atk-s0513a11:2087_0": "Atīte bārāṇasiyaṁ brahmadatte rajjaṁ kārente bodhisatto rukkhadevatā hutvā nibbatti.",
  "atk-s0513a11:2087_1": "Tadā ekasmiṁ gāmake bāḷisikā vasanti. Atheko bāḷisiko baḷisaṁ ādāya daharena puttena",
  "atk-s0513a11:2087_2": "saddhiṁ yasmiṁ sobbhe pakatiyāpi bāḷisikā macche gaṇhanti, tattha gantvā baḷisaṁ",
  "atk-s0513a11:2087_3": "khipi. Baḷiso udakapaṭicchanne ekasmiṁ khāṇuke laggi. Bāḷisiko taṁ ākaḍḍhituṁ asakkonto",
  "atk-s0513a11:2087_4": "cintesi ‘‘ayaṁ baḷiso mahāmacche laggo bhavissati, puttakaṁ mātu santikaṁ pesetvā",
  "atk-s0513a11:2087_5": "paṭivissakehi saddhiṁ kalahaṁ kārāpemi, evaṁ ito na koci koṭṭhāsaṁ paccāsīsissatī’’ti.",
  "atk-s0513a11:2087_6": "So puttaṁ āha ‘‘gaccha, tāta, amhehi mahāmacchassa laddhabhāvaṁ mātu ācikkhāhi, ‘paṭivissakehi",
  "atk-s0513a11:2087_7": "kira saddhiṁ kalahaṁ karohī’ti vadehī’’ti. So puttaṁ pesetvā baḷisaṁ ākaḍḍhituṁ asakkonto",
  "atk-s0513a11:2087_8": "rajjucchedanabhayena uttarisāṭakaṁ thale ṭhapetvā udakaṁ otaritvā macchalobhena macchaṁ",
  "atk-s0513a11:2087_9": "upadhārento khāṇukehi paharitvā dvepi akkhīni bhindi. Thale ṭhapitasāṭakaṁpissa coro",
  "atk-s0513a11:2087_10": "hari. So vedanāppatto hutvā hatthena akkhīni uppīḷayamāno gahetvā udakā uttaritvā",
  "atk-s0513a11:2087_11": "kampamāno sāṭakaṁ pariyesati.",
  "atk-s0513a11:2088_0": "Sāpissa bhariyā ‘‘kalahaṁ katvā kassaci apaccāsīsanabhāvaṁ karissāmī’’ti ekasmiṁyeva",
  "atk-s0513a11:2088_1": "kaṇṇe tālapaṇṇaṁ piḷandhitvā ekaṁ akkhiṁ ukkhalimasiyā añjetvā kukkuraṁ aṅkenādāya",
  "atk-s0513a11:2088_2": "paṭivissakagharaṁ agamāsi. Atha naṁ ekā sahāyikā evamāha ‘‘ekasmiṁyeva te kaṇṇe tālapaṇṇaṁ",
  "atk-s0513a11:2088_3": "piḷandhitaṁ, ekaṁ akkhi añjitaṁ, piyaputtaṁ viya kukkuraṁ aṅkenādāya gharato gharaṁ",
  "atk-s0513a11:2088_4": "gacchasi, kiṁ ummattikāsi jātā’’ti. ‘‘Nāhaṁ ummattikā, tvaṁ pana maṁ akāraṇena akkosasi",
  "atk-s0513a11:2088_5": "paribhāsasi, idāni taṁ gāmabhojakassa santikaṁ gantvā aṭṭha kahāpaṇe daṇḍāpessāmī’’ti",
  "atk-s0513a11:2088_6": "evaṁ kalahaṁ katvā ubhopi gāmabhojakassa santikaṁ agamaṁsu. Kalahe visodhiyamāne",
  "atk-s0513a11:2088_7": "tassāyeva matthake daṇḍo pati. Atha naṁ bandhitvā ‘‘daṇḍaṁ dehī’’ti pothetuṁ ārabhiṁsu.",
  "atk-s0513a11:2089_0": "Rukkhadevatā gāme tassā imaṁ pavattiṁ, araññe cassā patino taṁ byasanaṁ disvā khandhantare",
  "atk-s0513a11:2089_1": "ṭhitā ‘‘bho purisa, tuyhaṁ udakepi kammanto paduṭṭho thalepi, ubhatobhaṭṭho jāto’’ti",
  "atk-s0513a11:2089_2": "vatvā imaṁ gāthamāha –",
  "atk-s0513a11:2090": "139.",
  "atk-s0513a11:2091": " ‘‘Akkhī bhinnā paṭo naṭṭho, sakhigehe ca bhaṇḍanaṁ;",
  "atk-s0513a11:2092": "Ubhato paduṭṭhā kammantā, udakamhi thalamhi cā’’ti.",
  "atk-s0513a11:2093_0": "Tattha sakhigehe ca bhaṇḍananti sakhī nāma sahāyikā, tassā ca gehe tava bhariyāya",
  "atk-s0513a11:2093_1": "bhaṇḍanaṁ kataṁ, bhaṇḍanaṁ katvā bandhitvā pothetvā daṇḍaṁ dāpiyati. Ubhato paduṭṭhā",
  "atk-s0513a11:2093_2": "kammantāti evaṁ tava dvīsupi ṭhānesu kammantā paduṭṭhāyeva bhinnāyeva. Kataresu dvīsu?",
  "atk-s0513a11:2093_3": "Udakamhi thalamhi cāti, akkhibhedena paṭanāsena ca udake kammantā paduṭṭhā, sakhigehe",
  "atk-s0513a11:2093_4": "bhaṇḍanena thale kammantā paduṭṭhāti.",
  "atk-s0513a11:2094": "Satthā imaṁ dhammadesanaṁ āharitvā jātakaṁ samodhānesi ‘‘tadā bāḷisiko devadatto ahosi, rukkhadevatā pana ahameva ahosi’’nti.",
  "atk-s0513a11:2095": "Ubhatobhaṭṭhajātakavaṇṇanā navamā.",
  "atk-s0513a11:2097": " [140] 10. Kākajātakavaṇṇanā",
  "atk-s0513a11:2098": "Niccaṁ ubbiggahadayāti idaṁ satthā jetavane viharanto ñātatthacariyaṁ ārabbha kathesi. Paccuppannavatthu dvādasakanipāte bhaddasālajātake (jā. 1.12.13 ādayo) āvi bhavissati.",
  "atk-s0513a11:2099_0": "Atīte bārāṇasiyaṁ brahmadatte rajjaṁ kārente bodhisatto kākayoniyaṁ nibbatti. Athekadivasaṁ",
  "atk-s0513a11:2099_1": "rañño purohito bahinagare nadiyaṁ nhāyitvā gandhe vilimpitvā mālaṁ piḷandhitvā varavatthanivattho",
  "atk-s0513a11:2099_2": "nagaraṁ pāvisi. Nagaradvāratoraṇe dve kākā nisinnā honti. Tesu eko ekaṁ āha – ‘‘samma,",
  "atk-s0513a11:2099_3": "ahaṁ imassa brāhmaṇassa matthake sarīravaḷañjaṁ pātessāmī’’ti. Itaro ‘‘mā te etaṁ",
  "atk-s0513a11:2099_4": "rucci, ayaṁ brāhmaṇo issaro, issarajanena ca saddhiṁ veraṁ nāma pāpakaṁ. Ayañhi kuddho",
  "atk-s0513a11:2099_5": "sabbepi kāke vināseyyā’’ti. ‘‘Na sakkā mayā na kātu’’nti. ‘‘Tena hi paññāyissasī’’ti",
  "atk-s0513a11:2099_6": "vatvā itaro kāko palāyi. So toraṇassa heṭṭhābhāgaṁ sampatte brāhmaṇe olambakaṁ cālento",
  "atk-s0513a11:2099_7": "viya tassa matthake vaccaṁ pātesi. Brāhmaṇo kujjhitvā kākesu veraṁ bandhi.",
  "atk-s0513a11:2100_0": "Tasmiṁ kāle ekā bhatiyā vīhikoṭṭikadāsī vīhiṁ gehadvāre ātape pattharitvā rakkhantī",
  "atk-s0513a11:2100_1": "nisinnāva niddaṁ okkami. Tassā pamādaṁ ñatvā eko dīghalomako eḷako āgantvā vīhiṁ",
  "atk-s0513a11:2100_2": "khādi, sā pabujjhitvā taṁ disvā palāpesi. Eḷako dutiyampi, tatiyampi tassā tatheva",
  "atk-s0513a11:2100_3": "niddāyanakāle āgantvā vīhiṁ khādi. Sāpi taṁ tikkhattuṁ palāpetvā cintesi ‘‘ayaṁ punappunaṁ",
  "atk-s0513a11:2100_4": "khādanto upaḍḍhavīhiṁ khādissati, bahu me chedo bhavissati, idānissa puna anāgamanakāraṇaṁ",
  "atk-s0513a11:2100_5": "karissāmī’’ti. Sā alātaṁ gahetvā niddāyamānā viya nisīditvā vīhikhādanatthāya eḷake",
  "atk-s0513a11:2100_6": "sampatte uṭṭhāya alātena eḷakaṁ pahari, lomāni aggiṁ gaṇhiṁsu. So sarīre jhāyante",
  "atk-s0513a11:2100_7": "‘‘aggiṁ nibbāpessāmī’’ti vegena gantvā hatthisālāya samīpe ekissā tiṇakuṭiyā sarīraṁ",
  "atk-s0513a11:2100_8": "ghaṁsi, sā pajjali. Tato uṭṭhitā jālā hatthisālaṁ gaṇhi. Hatthisālāsu jhāyantīsu",
  "atk-s0513a11:2100_9": "hatthipiṭṭhāni jhāyiṁsu, bahū hatthī vaṇitasarīrā ahesuṁ. Vejjā hatthī aroge kātuṁ",
  "atk-s0513a11:2100_10": "asakkontā rañño ārocesuṁ. Rājā purohitaṁ āha ‘‘ācariya, hatthivejjā hatthī tikicchituṁ",
  "atk-s0513a11:2100_11": "na sakkonti, api kiñci bhesajjaṁ jānāsī’’ti. ‘‘Jānāmi, mahārājā’’ti. ‘‘Kiṁ laddhuṁ",
  "atk-s0513a11:2100_12": "vaṭṭatī’’ti? ‘‘Kākavasā, mahārājā’’ti. Rājā ‘‘tena hi kāke māretvā vasaṁ āharathā’’ti",
  "atk-s0513a11:2100_13": "āha. Tato paṭṭhāya kāke māretvā vasaṁ alabhitvā tattha tattheva rāsiṁ karonti, kākānaṁ mahābhayaṁ uppajji.",
  "atk-s0513a11:2101_0": "Tadā bodhisatto asītikākasahassaparivāro mahāsusāne vasati. Atheko kāko gantvā kākānaṁ",
  "atk-s0513a11:2101_1": "uppannabhayaṁ bodhisattassa ārocesi. So cintesi ‘‘ṭhapetvā maṁ añño mayhaṁ ñātakānaṁ",
  "atk-s0513a11:2101_2": "uppannabhayaṁ harituṁ samattho nāma natthi, harissāmi na’’nti dasa pāramiyo āvajjetvā",
  "atk-s0513a11:2101_3": "mettāpāramiṁ purecārikaṁ katvā ekavegena pakkhanditvā vivaṭamahāvātapānena pavisitvā",
  "atk-s0513a11:2101_4": "rañño āsanassa heṭṭhā pāvisi. Atha naṁ eko manusso gahitukāmo ahosi. Rājā ‘‘saraṇaṁ",
  "atk-s0513a11:2101_5": "paviṭṭho, mā gaṇhī’’ti vāresi. Mahāsatto thokaṁ vissamitvā mettāpāramiṁ āvajjetvā",
  "atk-s0513a11:2101_6": "heṭṭhāsanā nikkhamitvā rājānaṁ āha – ‘‘mahārāja, raññā nāma chandādivasena agantvā",
  "atk-s0513a11:2101_7": "rajjaṁ kāretuṁ vaṭṭati. Yaṁ yaṁ kammaṁ kattabbaṁ hoti, sabbaṁ nisamma upadhāretvā",
  "atk-s0513a11:2101_8": "kātuṁ vaṭṭati. Yañca kayiramānaṁ nipphajjati, tadeva kātuṁ vaṭṭati, na itaraṁ. Sace",
  "atk-s0513a11:2101_9": "hi rājāno yaṁ kayiramānaṁ na nipphajjati, taṁ karonti, mahājanassa maraṇabhayapariyosānaṁ",
  "atk-s0513a11:2101_10": "mahābhayaṁ uppajjati . Purohito veravasiko hutvā musāvādaṁ abhāsi, kākānaṁ vasā nāma",
  "atk-s0513a11:2101_11": "natthī’’ti. Taṁ sutvā rājā pasannacitto bodhisattassa kañcanabhaddapīṭhaṁ dāpetvā",
  "atk-s0513a11:2101_12": "tattha nisinnassa pakkhantarāni satapākasahassapākatelehi makkhāpetvā kañcanataṭṭake",
  "atk-s0513a11:2101_13": "rājārahaṁ subhojanaṁ bhojāpetvā pānīyaṁ pāyetvā suhitaṁ vigatadarathaṁ mahāsattaṁ",
  "atk-s0513a11:2101_14": "etadavoca ‘‘paṇḍita, tvaṁ ‘kākānaṁ vasā nāma natthī’ti vadesi, kena kāraṇena nesaṁ",
  "atk-s0513a11:2101_15": "vasā na hotī’’ti bodhisatto ‘‘iminā ca iminā ca kāraṇenā’’ti sakalanivesanaṁ ekaravaṁ",
  "atk-s0513a11:2101_16": "katvā dhammaṁ desento imaṁ gāthamāha –",
  "atk-s0513a11:2102": "140.",
  "atk-s0513a11:2103": " ‘‘Niccaṁ ubbiggahadayā, sabbalokavihesakā;",
  "atk-s0513a11:2104": "Tasmā nesaṁ vasā natthi, kākānamhāka ñātina’’nti.",
  "atk-s0513a11:2105_0": "Tatrāyaṁ saṅkhepattho – mahārāja, kākā nāma niccaṁ ubbiggamānasā bhayappattāva viharanti,",
  "atk-s0513a11:2105_1": "sabbalokassa ca vihesakā, khattiyādayo manussepi itthipurisepi kumārakumārikādayopi",
  "atk-s0513a11:2105_2": "viheṭhentā kilamentāva vicaranti, tasmā imehi dvīhi kāraṇehi nesaṁamhākaṁ ñātīnaṁ",
  "atk-s0513a11:2105_3": "kākānaṁ vasā nāma natthi. Atītepi na bhūtapubbā, anāgatepi na bhavissatīti.",
  "atk-s0513a11:2106_0": "Evaṁ mahāsatto imaṁ kāraṇaṁ uttānaṁ katvā ‘‘mahārāja, raññā nāma anisamma anupadhāretvā",
  "atk-s0513a11:2106_1": "kammaṁ na kattabba’’nti rājānaṁ bodhesi. Rājā tussitvā bodhisattaṁ rajjena pūjesi.",
  "atk-s0513a11:2106_2": "Bodhisatto rajjaṁ raññoyeva paṭidatvā rājānaṁ pañcasu sīlesu patiṭṭhāpetvā sabbasattānaṁ",
  "atk-s0513a11:2106_3": "abhayaṁ yāci. Rājā tassa dhammadesanaṁ sutvā sabbasattānaṁ abhayaṁ datvā kākānaṁ",
  "atk-s0513a11:2106_4": "nibaddhadānaṁ paṭṭhapesi. Divase divase taṇḍulambaṇassa bhattaṁ pacitvā nānaggarasehi",
  "atk-s0513a11:2106_5": "omadditvā kākānaṁ dīyati, mahāsattassa pana rājabhojanameva dīyittha.",
  "atk-s0513a11:2107": "Satthā imaṁ dhammadesanaṁ āharitvā jātakaṁ samodhānesi – ‘‘tadā bārāṇasirājā ānando ahosi, kākarājā pana ahameva ahosi’’nti.",
  "atk-s0513a11:2108": "Kākajātakavaṇṇanā dasamā.",
  "atk-s0513a11:2109": "Asampadānavaggo cuddasamo.",
  "atk-s0513a11:2110": "Tassuddānaṁ –",
  "atk-s0513a11:2111": "Asampadānabhīrukaṁ, ghatāsanajhānasodhaṁ;",
  "atk-s0513a11:2112": "Candābhaṁ suvaṇṇahaṁsaṁ, babbugodhubhatobhaṭṭhaṁ;",
  "atk-s0513a11:2113": "Kākarājāti te dasāti.",
  "atk-s0513a11:2114": "15. Kakaṇṭakavaggo",
  "atk-s0513a11:2116": " [141] 1. Godhājātakavaṇṇanā",
  "atk-s0513a11:2117": "Napāpajanasaṁsevīti idaṁ satthā veḷuvane viharanto ekaṁ vipakkhaseviṁ bhikkhuṁ ārabbha kathesi. Paccuppannavatthu mahiḷāmukhajātake kathitasadisameva.",
  "atk-s0513a11:2118_0": "Atīte bārāṇasiyaṁ brahmadatte rajjaṁ kārente bodhisatto godhāyoniyaṁ paṭisandhiṁ",
  "atk-s0513a11:2118_1": "gaṇhi. So vayappatto nadītīre mahābile anekagodhāsataparivāro vāsaṁ kappesi. Tassa",
  "atk-s0513a11:2118_2": "putto godhāpillako ekena kakaṇṭakena saddhiṁ santhavaṁ katvā tena saddhiṁ sammodamāno",
  "atk-s0513a11:2118_3": "viharanto ‘‘kakaṇṭakaṁ parissajissāmī’’ti avattharati. Tassa tena saddhiṁ vissāsaṁ",
  "atk-s0513a11:2118_4": "godhārājassa ārocesuṁ. Godhārājā puttaṁ pakkosāpetvā ‘‘tāta, tvaṁ aṭṭhāne vissāsaṁ",
  "atk-s0513a11:2118_5": "karosi, kakaṇṭakā nāma nīcajātikā, tehi saddhiṁ vissāso na kattabbo. Sace tvaṁ tena",
  "atk-s0513a11:2118_6": "saddhiṁ vissāsaṁ karissasi, taṁ kakaṇṭakaṁ nissāya sabbampetaṁ godhākulaṁ vināsaṁ",
  "atk-s0513a11:2118_7": "pāpuṇissati, ito paṭṭhāya etena saddhiṁ vissāsaṁ mā akāsī’’ti āha. So karotiyeva.",
  "atk-s0513a11:2118_8": "Bodhisatto punappunaṁ kathentopi tassa tena saddhiṁ vissāsaṁ vāretuṁ asakkonto ‘‘avassaṁ",
  "atk-s0513a11:2118_9": "amhākaṁ etaṁ kakaṇṭakaṁ nissāya bhayaṁ uppajjissati, tasmiṁ uppanne palāyanamaggaṁ",
  "atk-s0513a11:2118_10": "sampādetuṁ vaṭṭatī’’ti ekena passena vātabilaṁ kārāpesi.",
  "atk-s0513a11:2119_0": "Puttopissa anukkamena mahāsarīro ahosi, kakaṇṭako pana purimappamāṇoyeva. Itaro ‘‘kakaṇṭakaṁ",
  "atk-s0513a11:2119_1": "parissajissāmī’’ti antarantarā avattharatiyeva, kakaṇṭakassa pabbatakūṭena avattharaṇakālo",
  "atk-s0513a11:2119_2": "viya hoti. So kilamanto cintesi ‘‘sace ayaṁ aññāni katipayāni divasāni maṁ evaṁ parissajissati,",
  "atk-s0513a11:2119_3": "jīvitaṁ me natthi, ekena luddakena saddhiṁ ekato hutvā imaṁ godhākulaṁ vināsessāmī’’ti.",
  "atk-s0513a11:2119_4": "Athekadivasaṁ nidāghasamaye meghe vuṭṭhe vammikamakkhikā uṭṭhahiṁsu, tato tato godhā",
  "atk-s0513a11:2119_5": "nikkhamitvā makkhikāyo khādanti. Eko godhāluddako godhābilaṁ bhindanatthāya kuddālaṁ",
  "atk-s0513a11:2119_6": "gahetvā sunakhehi saddhiṁ araññaṁ pāvisi. Kakaṇṭako taṁ disvā ‘‘ajja attano manorathaṁ",
  "atk-s0513a11:2119_7": "pūressāmī’’ti taṁ upasaṅkamitvā avidūre nipajjitvā ‘‘bho purisa , kasmā araññe vicarasī’’ti",
  "atk-s0513a11:2119_8": "pucchi. So ‘‘godhānaṁ atthāyā’’ti āha. ‘‘Ahaṁ anekasatānaṁ godhānaṁ āsayaṁ jānāmi,",
  "atk-s0513a11:2119_9": "aggiñca palālañca ādāya ehī’’ti taṁ tattha netvā ‘‘imasmiṁ ṭhāne palālaṁ pakkhipitvā",
  "atk-s0513a11:2119_10": "aggiṁ datvā dhūmaṁ katvā samantā sunakhe ṭhapetvā sayaṁ mahāmuggaraṁ gahetvā nikkhantā",
  "atk-s0513a11:2119_11": "nikkhantā godhā paharitvā māretvā rāsiṁ katvā yāhī’’ti evañca pana vatvā ‘‘ajja paccāmittassa",
  "atk-s0513a11:2119_12": "piṭṭhiṁ passissāmī’’ti ekasmiṁ ṭhāne sīsaṁ ukkhipitvā nipajji. Luddakopi palāladhūmaṁ",
  "atk-s0513a11:2119_13": "akāsi, dhūmo bilaṁ pāvisi, godhā dhūmandhā maraṇabhayatajjitā nikkhamitvā palāyituṁ",
  "atk-s0513a11:2119_14": "āraddhā. Luddako nikkhantaṁ nikkhantaṁ paharitvā māresi, tassa hatthato muttā sunakhā",
  "atk-s0513a11:2119_15": "gaṇhiṁsu. Godhānaṁ mahāvināso uppajji.",
  "atk-s0513a11:2120_0": "Bodhisatto ‘‘kakaṇṭakaṁ nissāya bhayaṁ uppanna’’nti ñatvā ‘‘pāpapurisasaṁsaggo nāma",
  "atk-s0513a11:2120_1": "na kattabbo, pāpe nissāya hitasukhaṁ nāma natthi, ekassa pāpakakaṇṭakassa vasena",
  "atk-s0513a11:2120_2": "ettakānaṁ godhānaṁ vināso jāto’’ti vātabilena palāyanto imaṁ gāthamāha –",
  "atk-s0513a11:2121": "141.",
  "atk-s0513a11:2122": " ‘‘Na pāpajanasaṁsevī, accantasukhamedhati;",
  "atk-s0513a11:2123": "Godhākulaṁ kakaṇṭāva, kaliṁ pāpeti attāna’’nti.",
  "atk-s0513a11:2124_0": "Tatrāyaṁ saṅkhepattho – pāpajanasaṁsevī puggalo accantasukhaṁ ekantasukhaṁ nirantarasukhaṁ",
  "atk-s0513a11:2124_1": "nāma na edhati na vindati na paṭilabhati. Yathā kiṁ? Godhākulaṁ kakaṇṭāva. Yathā",
  "atk-s0513a11:2124_2": "kakaṇṭakato godhākulaṁ sukhaṁ na labhati, evaṁ pāpajanasaṁsevī puggalo sukhaṁ na",
  "atk-s0513a11:2124_3": "labhati. Pāpajanaṁ pana sevanto ekanteneva kaliṁ pāpeti attānaṁ, kali vuccati vināso,",
  "atk-s0513a11:2124_4": "ekanteneva pāpasevī attānañca aññe ca attanā saddhiṁ vasante vināsaṁ pāpeti. Pāḷiyaṁ",
  "atk-s0513a11:2124_5": "pana ‘‘phalaṁ pāpeyyā’’ti likhanti. Taṁ byañjanaṁ aṭṭhakathāyaṁ natthi, atthopissa",
  "atk-s0513a11:2124_6": "na yujjati. Tasmā yathāvuttameva gahetabbaṁ.",
  "atk-s0513a11:2125_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā kakaṇṭako devadatto",
  "atk-s0513a11:2125_1": "ahosi, bodhisattassa putto anovādako godhāpillako vipakkhasevī bhikkhu, godhārājā",
  "atk-s0513a11:2125_2": "pana ahameva ahosi’’nti.",
  "atk-s0513a11:2126": "Godhājātakavaṇṇanā paṭhamā.",
  "atk-s0513a11:2128": " [142] 2. Siṅgālajātakavaṇṇanā",
  "atk-s0513a11:2129_0": "Etañhite durājānanti idaṁ satthā veḷuvane viharanto devadattassa vadhāya parisakkanaṁ",
  "atk-s0513a11:2129_1": "ārabbha kathesi. Dhammasabhāyañhi bhikkhūnaṁ kathaṁ sutvā satthā ‘‘na, bhikkhave,",
  "atk-s0513a11:2129_2": "devadatto idāneva mayhaṁ vadhāya parisakkati, pubbepi parisakkiyeva, na ca maṁ māretuṁ",
  "atk-s0513a11:2129_3": "asakkhi, sayameva pana kilanto’’ti vatvā atītaṁ āhari.",
  "atk-s0513a11:2130_0": "Atīte bārāṇasiyaṁ brahmadatte rajjaṁ kārente bodhisatto siṅgālayoniyaṁ nibbattitvā",
  "atk-s0513a11:2130_1": "siṅgālarājā hutvā siṅgālagaṇaparivuto susānavane vihāsi. Tena samayena rājagahe ussavo",
  "atk-s0513a11:2130_2": "ahosi, yebhuyyena manussā suraṁ pivanti, surāchaṇoyeva kireso. Athettha sambahulā",
  "atk-s0513a11:2130_3": "dhuttā bahuṁ surañca maṁsañca āharāpetvā maṇḍitapasādhitā gāyitvā gāyitvā surañca",
  "atk-s0513a11:2130_4": "pivanti, maṁsañca khādanti. Tesaṁ paṭhamayāmāvasāne maṁsaṁ khīyi, surā pana bahukāva.",
  "atk-s0513a11:2130_5": "Atheko dhutto ‘‘maṁsakhaṇḍaṁ dehī’’ti āha. ‘‘Maṁsaṁ khīṇa’’nti ca vutte ‘‘mayi ṭhite",
  "atk-s0513a11:2130_6": "maṁsakkhayo nāma natthī’’ti vatvā ‘‘āmakasusāne matamanussamaṁsaṁ khādanatthāya āgate",
  "atk-s0513a11:2130_7": "siṅgāle māretvā maṁsaṁ āharissāmī’’ti muggaraṁ gahetvā niddhamanamaggena nagarā nikkhamitvā",
  "atk-s0513a11:2130_8": "susānaṁ gantvā muggaraṁ gahetvā matako viya uttāno nipajji. Tasmiṁ khaṇe bodhisatto",
  "atk-s0513a11:2130_9": "siṅgālagaṇaparivuto tattha gato taṁ disvā ‘‘nāyaṁ matako’’ti ñatvāpi ‘‘suṭṭhutaraṁ",
  "atk-s0513a11:2130_10": "upaparikkhissāmī’’ti tassa adhovātena gantvā sarīragandhaṁ ghāyitvā tathatovassa",
  "atk-s0513a11:2130_11": "amatakabhāvaṁ ñatvā ‘‘lajjāpetvā naṁ uyyojessāmī’’ti gantvā muggarakoṭiyaṁ ḍaṁsitvā",
  "atk-s0513a11:2130_12": "ākaḍḍhi, dhutto muggaraṁ na vissaji, upasaṅkamantampi na olokento naṁ gāḷhataraṁ",
  "atk-s0513a11:2130_13": "aggahesi. Bodhisatto paṭikkamitvā ‘‘bho purisa, sace tvaṁ matako bhaveyyāsi, na mayi",
  "atk-s0513a11:2130_14": "muggaraṁ ākaḍḍhante gāḷhataraṁ gaṇheyyāsi, iminā kāraṇena tava matakabhāvo vā amatakabhāvo",
  "atk-s0513a11:2130_15": "vā dujjāno’’ti vatvā imaṁ gāthamāha –",
  "atk-s0513a11:2131": "142.",
  "atk-s0513a11:2132": " ‘‘Etañhi te durājānaṁ, yaṁ sesi matasāyikaṁ;",
  "atk-s0513a11:2133": "Yassa te kaḍḍhamānassa, hatthā daṇḍo na muccatī’’ti.",
  "atk-s0513a11:2134_0": "Tattha etañhi te durājānanti etaṁ kāraṇaṁ tava duviññeyyaṁ. Yaṁ sesi matasāyikanti",
  "atk-s0513a11:2134_1": "yena kāraṇena tvaṁ matasāyikaṁ sesi, matako viya hutvā sayasi. Yassa te kaḍḍhamānassāti",
  "atk-s0513a11:2134_2": "yassa tava daṇḍakoṭiyaṁ gahetvā kaḍḍhiyamānassa hatthato daṇḍo na muccati, so tvaṁ",
  "atk-s0513a11:2134_3": "tathato matako nāma na hosīti.",
  "atk-s0513a11:2135_0": "Evaṁ vutte so dhutto ‘‘ayaṁ mama amatakabhāvaṁ jānātī’’ti uṭṭhāya daṇḍaṁ khipi, daṇḍo",
  "atk-s0513a11:2135_1": "virajjhi. Dhutto ‘‘gaccha, viraddho dānisi mayā’’ti āha. Bodhisatto nivattitvā ‘‘bho",
  "atk-s0513a11:2135_2": "purisa, maṁ virajjhantopi tvaṁ aṭṭha mahāniraye soḷasa ca ussadaniraye aviraddhoyevā’’ti",
  "atk-s0513a11:2135_3": "vatvā pakkāmi. Dhutto kiñci alabhitvā susānā nikkhamitvā parikhāyaṁ nhāyitvā āgatamaggeneva nagaraṁ pāvisi.",
  "atk-s0513a11:2136": "Satthā imaṁ dhammadesanaṁ āharitvā jātakaṁ samodhānesi – ‘‘tadā dhutto devadatto ahosi, siṅgālarājā pana ahameva ahosi’’nti.",
  "atk-s0513a11:2137": "Siṅgālajātakavaṇṇanā dutiyā.",
  "atk-s0513a11:2139": " [143] 3. Virocajātakavaṇṇanā",
  "atk-s0513a11:2140_0": "Lasī ca te nipphalitāti idaṁ satthā veḷuvane viharanto devadattassa gayāsīse sugatālayassa",
  "atk-s0513a11:2140_1": "dassitabhāvaṁ ārabbha kathesi. Devadatto hi parihīnajjhāno lābhasakkāraparihīno ‘‘attheko",
  "atk-s0513a11:2140_2": "upāyo’’ti cintetvā satthāraṁ pañca vatthūni yācitvā alabhamāno dvinnaṁ aggasāvakānaṁ",
  "atk-s0513a11:2140_3": "saddhivihārike adhunā pabbajite dhammavinayamhi akovide pañcasate bhikkhū gahetvā",
  "atk-s0513a11:2140_4": "gayāsīsaṁ gantvā saṅghaṁ bhinditvā ekasīmāyaṁ āveṇikaṁ saṅghakammaṁ akāsi. Satthā",
  "atk-s0513a11:2140_5": "tesaṁ bhikkhūnaṁ ñāṇaparipākakālaṁ ñatvā dve aggasāvake pesesi. Te disvā devadatto",
  "atk-s0513a11:2140_6": "tuṭṭhamānaso rattiṁ dhammaṁ desayamāno ‘‘buddhalīlaṁ karissāmī’’ti sugatālayaṁ dassento",
  "atk-s0513a11:2140_7": "‘‘vigatathinamiddho kho, āvuso sāriputta, bhikkhusaṅgho, paṭibhātu taṁ bhikkhūnaṁ",
  "atk-s0513a11:2140_8": "dhammīkathā, piṭṭhi me āgilāyati, tamahaṁ āyamissāmī’’ti vatvā niddaṁ upagato . Dve",
  "atk-s0513a11:2140_9": "aggasāvakā tesaṁ bhikkhūnaṁ dhammaṁ desetvā maggaphalehi pabodhetvā sabbe ādāya veḷuvanameva paccāgamiṁsu.",
  "atk-s0513a11:2141_0": "Kokāliko vihāraṁ tucchaṁ disvā devadattassa santikaṁ gantvā ‘‘āvuso devadatta, parisaṁ",
  "atk-s0513a11:2141_1": "te bhinditvā dve aggasāvakā vihāraṁ tucchaṁ katvā gatā, tvaṁ pana niddāyasiyevā’’ti",
  "atk-s0513a11:2141_2": "vatvā uttarāsaṅgamassa apanetvā bhittiyaṁ piṭṭhikaṇṭakaṁ phusanto viya paṇhiyā naṁ",
  "atk-s0513a11:2141_3": "hadaye pahari. Tāvadevassa mukhato lohitaṁ uggañchi. So tato paṭṭhāya gilāno ahosi.",
  "atk-s0513a11:2141_4": "Satthā theraṁ pucchi ‘‘sāriputta, tumhākaṁ gatakāle devadatto kiṁ akāsī’’ti? Bhante,",
  "atk-s0513a11:2141_5": "devadatto amhe disvā ‘‘buddhalīlaṁ karissāmī’’ti sugatālayaṁ dassetvā mahāvināsaṁ",
  "atk-s0513a11:2141_6": "pattoti. Satthā ‘‘na kho sāriputta, devadatto idāneva mama anukaronto vināsaṁ patto,",
  "atk-s0513a11:2141_7": "pubbepi pattoyevā’’ti vatvā therena yācito atītaṁ āhari.",
  "atk-s0513a11:2142_0": "Atīte bārāṇasiyaṁ brahmadatte rajjaṁ kārente bodhisatto kesarasīho hutvā himavantappadese",
  "atk-s0513a11:2142_1": "kañcanaguhāyaṁ vāsaṁ kappesi. So ekadivasaṁ kañcanaguhāya nikkhamitvā vijambhitvā",
  "atk-s0513a11:2142_2": "catuddisaṁ oloketvā sīhanādaṁ naditvā gocarāya pakkanto mahāmahiṁsaṁ vadhitvā varamaṁsaṁ",
  "atk-s0513a11:2142_3": "khāditvā ekaṁ saraṁ otaritvā maṇivaṇṇassa udakassa kucchiṁ pūretvā guhaṁ sandhāya",
  "atk-s0513a11:2142_4": "pāyāsi. Atheko siṅgālo gocarappasuto sahasāva sīhaṁ disvā palāyituṁ asakkonto sīhassa",
  "atk-s0513a11:2142_5": "purato pādesu patitvā nipajji. ‘‘Kiṁ, jambukā’’ti ca vutte ‘‘ahaṁ te, sāmi, pāde",
  "atk-s0513a11:2142_6": "upaṭṭhātukāmo’’ti āha. Sīho ‘‘sādhu ehi, maṁ upaṭṭhaha, varamaṁsāni taṁ khādāpessāmī’’ti",
  "atk-s0513a11:2142_7": "vatvā siṅgālaṁ ādāya kañcanaguhaṁ agamāsi. Siṅgālo tato paṭṭhāya sīhavighāsaṁ khādati.",
  "atk-s0513a11:2142_8": "So katipāhaccayeneva thūlasarīro ahosi.",
  "atk-s0513a11:2143_0": "Atha naṁ ekadivasaṁ guhāya nipannakova sīho āha ‘‘gaccha jambuka, pabbatasikhare",
  "atk-s0513a11:2143_1": "ṭhatvā pabbatapāde sañcarantesu hatthiassamahiṁsādīsu yassa maṁsaṁ khāditukāmosi,",
  "atk-s0513a11:2143_2": "taṁ oloketvā āgantvā ‘asukamaṁsaṁ khāditukāmomhī’ti vatvā maṁ vanditvā ‘viroca, sāmī’ti",
  "atk-s0513a11:2143_3": "vadāhi, ahaṁ taṁ vadhitvā madhuramaṁsaṁ khāditvā tuyhampi dassāmī’’ti. Siṅgālo pabbatasikharaṁ",
  "atk-s0513a11:2143_4": "abhiruhitvā nānappakāre mige oloketvā yasseva maṁsaṁ khāditukāmo hoti, kañcanaguhaṁ",
  "atk-s0513a11:2143_5": "pavisitvā tameva sīhassa ārocetvā pādesu patitvā ‘‘viroca, sāmī’’ti vadati. Sīho",
  "atk-s0513a11:2143_6": "vegena pakkhanditvā sacepi mattavaravāraṇo hoti, tattheva naṁ jīvitakkhayaṁ pāpetvā",
  "atk-s0513a11:2143_7": "sayampi varamaṁsaṁ khādati, siṅgālassapi deti. Siṅgālo kucchipūraṁ maṁsaṁ khāditvā",
  "atk-s0513a11:2143_8": "guhaṁ pavisitvā niddāyati. So gacchante gacchante kāle mānaṁ vaḍḍhesi ‘‘ahampi catuppadova,",
  "atk-s0513a11:2143_9": "kiṁkāraṇā divase divase parehi posiyamāno viharāmi, ito paṭṭhāya ahampi hatthiādayo",
  "atk-s0513a11:2143_10": "hanitvā maṁsaṁ khādissāmi, sīhopi migarājā ‘viroca, sāmī’ti vuttameva padaṁ nissāya",
  "atk-s0513a11:2143_11": "varavāraṇe vadheti, ahampi sīhena ‘viroca, jambukā’ti maṁ vadāpetvā ekaṁ varavāraṇaṁ",
  "atk-s0513a11:2143_12": "vadhitvā maṁsaṁ khādissāmī’’ti.",
  "atk-s0513a11:2144_0": "So sīhaṁ upasaṅkamitvā etadavoca ‘‘sāmi, mayā dīgharattaṁ tumhehi vadhitavaravāraṇānaṁ",
  "atk-s0513a11:2144_1": "maṁsaṁ khāditaṁ, ahampi ekaṁ varavāraṇaṁ māretvā maṁsaṁ khāditukāmo, tasmā tumhehi",
  "atk-s0513a11:2144_2": "nipannaṭṭhāne kañcanaguhāyaṁ nipajjissāmi, tumhe pabbatapāde vicarantaṁ varavāraṇaṁ",
  "atk-s0513a11:2144_3": "oloketvā mama santikaṁ āgantvā ‘viroca, jambukā’ti vadetha, ettakamattasmiṁ maccheraṁ",
  "atk-s0513a11:2144_4": "mā karitthā’’ti. Atha naṁ sīho āha ‘‘na, tvaṁ jambuka, vāraṇe vadhituṁ samatthe sīhakule",
  "atk-s0513a11:2144_5": "uppanno, vāraṇaṁ vadhitvā maṁsaṁ khādanasamattho siṅgālo nāma loke natthi, mā te",
  "atk-s0513a11:2144_6": "etaṁ rucci, mayā vadhitavaravāraṇānaññeva maṁsaṁ khāditvā vasā’’ti. So evaṁ vuttepi",
  "atk-s0513a11:2144_7": "viramituṁ na icchi, punappunaṁ yāciyeva. Sīho taṁ vāretuṁ asakkonto sampaṭicchitvā",
  "atk-s0513a11:2144_8": "‘‘tena hi mama vasanaṭṭhānaṁ pavisitvā nipajjā’’ti jambukaṁ kañcanaguhāyaṁ nipajjāpetvā",
  "atk-s0513a11:2144_9": "sayaṁ pabbatapāde mattavaravāraṇaṁ oloketvā guhādvāraṁ gantvā ‘‘viroca, jambukā’’ti",
  "atk-s0513a11:2144_10": "āha. Siṅgālo kañcanaguhāya nikkhamitvā vijambhitvā catuddisaṁ oloketvā tikkhattuṁ",
  "atk-s0513a11:2144_11": "vassitvā ‘‘mattavaravāraṇassa kumbhe patissāmī’’ti pakkhanditvā virajjhitvā pādamūle",
  "atk-s0513a11:2144_12": "pati. Vāraṇo dakkhiṇapādaṁ ukkhipitvā tassa sīsaṁ akkami, sīsaṭṭhīni cuṇṇavicuṇṇāni",
  "atk-s0513a11:2144_13": "ahesuṁ. Athassa sarīraṁ vāraṇo pādena saṅgharitvā rāsiṁ katvā upari laṇḍaṁ pātetvā",
  "atk-s0513a11:2144_14": "koñcanādaṁ nadanto araññaṁ pāvisi.",
  "atk-s0513a11:2145": "Bodhisatto imaṁ pavattiṁ disvā ‘‘idāni viroca, jambukā’’ti vatvā imaṁ gāthamāha –",
  "atk-s0513a11:2146": "143.",
  "atk-s0513a11:2147": " ‘‘Lasī ca te nipphalitā, matthako ca padālito;",
  "atk-s0513a11:2148": "Sabbā te phāsukā bhaggā, ajja kho tvaṁ virocasī’’ti.",
  "atk-s0513a11:2149": "Tattha lasīti matthaluṅgaṁ. Nipphalitāti nikkhantā. Evaṁ bodhisatto imaṁ gāthaṁ vatvā yāvatāyukaṁ ṭhatvā yathākammaṁ gato.",
  "atk-s0513a11:2150": "Satthā imaṁ dhammadesanaṁ āharitvā jātakaṁ samodhānesi – ‘‘tadā siṅgālo devadatto ahosi, sīho pana ahameva ahosi’’nti.",
  "atk-s0513a11:2151": "Virocajātakavaṇṇanā tatiyā.",
  "atk-s0513a11:2153": " [144] 4. Naṅguṭṭhajātakavaṇṇanā",
  "atk-s0513a11:2154_0": "Bahumpetaṁ asabbhi jātavedāti idaṁ satthā jetavane viharanto ājīvakānaṁ micchātapaṁ",
  "atk-s0513a11:2154_1": "ārabbha kathesi. Tadā kira ājīvakā jetavanapiṭṭhiyaṁ nānappakāraṁ micchātapaṁ caranti.",
  "atk-s0513a11:2154_2": "Sambahulā bhikkhū tesaṁ ukkuṭikappadhānavaggulivatakaṇṭakāpassayapañcātapatapanādibhedaṁ",
  "atk-s0513a11:2154_3": "micchātapaṁ disvā bhagavantaṁ pucchiṁsu ‘‘atthi nu kho, bhante, imaṁ micchātapaṁ",
  "atk-s0513a11:2154_4": "nissāya kusalaṁ vā vuḍḍhi vā’’ti. Satthā ‘‘na, bhikkhave, evarūpaṁ micchātapaṁ nissāya",
  "atk-s0513a11:2154_5": "kusalaṁ vā vuḍḍhi vā atthi, pubbe paṇḍitā ‘evarūpaṁ tapaṁ nissāya kusalaṁ vā vuḍḍhi",
  "atk-s0513a11:2154_6": "vā bhavissatī’ti saññāya jātaggiṁ gahetvā araññaṁ pavisitvā aggijuhanādivasena kiñci",
  "atk-s0513a11:2154_7": "vuḍḍhiṁ apassantā aggiṁ udakena nibbāpetvā kasiṇaparikammaṁ katvā abhiññā ca samāpattiyo",
  "atk-s0513a11:2154_8": "ca nibbattetvā brahmalokaparāyaṇā ahesu’’nti vatvā atītaṁ āhari.",
  "atk-s0513a11:2155_0": "Atīte bārāṇasiyaṁ brahmadatte rajjaṁ kārente bodhisatto udiccabrāhmaṇakule nibbatti.",
  "atk-s0513a11:2155_1": "Tassa jātadivase mātāpitaro jātaggiṁ gahetvā ṭhapesuṁ. Atha naṁ soḷasavassakāle etadavocuṁ",
  "atk-s0513a11:2155_2": "‘‘mayaṁ te, putta, jātadivase aggiṁ gaṇhimha. Sacesi agāraṁ ajjhāvasitukāmo, tayo",
  "atk-s0513a11:2155_3": "vede uggaṇha. Atha brahmalokaṁ gantukāmo, aggiṁ gahetvā araññaṁ pavisitvā aggiṁ paricaranto",
  "atk-s0513a11:2155_4": "mahābrahmānaṁ ārādhetvā brahmalokaparāyaṇo hohī’’ti. So ‘‘na mayhaṁ agārena attho’’ti",
  "atk-s0513a11:2155_5": "aggiṁ gahetvā araññaṁ pavisitvā assamapadaṁ māpetvā aggiṁ paricaranto araññe vihāsi.",
  "atk-s0513a11:2155_6": "So ekadivasaṁ paccantagāmake godakkhiṇaṁ labhitvā taṁ goṇaṁ assamapadaṁ netvā cintesi",
  "atk-s0513a11:2155_7": "‘‘aggibhagavantaṁ gomaṁsaṁ khādāpessāmī’’ti. Athassa etadahosi ‘‘idha loṇaṁ natthi,",
  "atk-s0513a11:2155_8": "aggibhagavā aloṇaṁ khādituṁ na sakkhissati, gāmato loṇaṁ āharitvā aggibhagavantaṁ",
  "atk-s0513a11:2155_9": "saloṇakaṁ khādāpessāmī’’ti. So taṁ tattheva bandhitvā loṇatthāya gāmakaṁ agamāsi.",
  "atk-s0513a11:2155_10": "Tasmiṁ gate sambahulā luddakā taṁ ṭhānaṁ āgatā. Goṇaṁ disvā vadhitvā maṁsaṁ pacitvā",
  "atk-s0513a11:2155_11": "khāditvā naṅguṭṭhañca jaṅghañca cammañca tattheva chaḍḍetvā avasesamaṁsaṁ ādāya agamaṁsu.",
  "atk-s0513a11:2156_0": "Brāhmaṇo āgantvā naṅguṭṭhādimattameva disvā cintesi ‘‘ayaṁ aggibhagavā attano santakampi",
  "atk-s0513a11:2156_1": "rakkhituṁ na sakkoti, maṁ pana kadā rakkhissati. Iminā aggiparicaraṇena niratthakena",
  "atk-s0513a11:2156_2": "bhavitabbaṁ, natthi itonidānaṁ kusalaṁ vā vuḍḍhi vā’’ti. So aggiparicariyāya vigatacchando",
  "atk-s0513a11:2156_3": "‘‘hambho aggibhagavā, tvaṁ attanopi santakaṁ rakkhituṁ asakkonto maṁ kadā rakkhissasi,",
  "atk-s0513a11:2156_4": "maṁsaṁ natthi, ettakenapi tussāhī’’ti naṅguṭṭhādīni aggimhi pakkhipanto imaṁ gāthamāha –",
  "atk-s0513a11:2157": "144.",
  "atk-s0513a11:2158": " ‘‘Bahumpetaṁ asabbhi jātaveda, yaṁ taṁ vāladhinābhipūjayāma;",
  "atk-s0513a11:2159": "Maṁsārahassa natthajja maṁsaṁ, naṅguṭṭhampi bhavaṁ paṭiggahātū’’ti.",
  "atk-s0513a11:2160_0": "Tattha bahumpetanti ettakampi bahuṁ. Asabbhīti asappurisa asādhujātika. Jātavedāti",
  "atk-s0513a11:2160_1": "aggiṁ ālapati. Aggi hi jātamattova vediyati paññāyati pākaṭo hoti, tasmā ‘‘jātavedo’’ti",
  "atk-s0513a11:2160_2": "vuccati. Yaṁ taṁ vāladhinābhipūjayāmāti yaṁ ajja mayaṁ attanopi santakaṁ rakkhituṁ",
  "atk-s0513a11:2160_3": "asamatthaṁ bhagavantaṁ vāladhinā abhipūjayāma, etampi tava bahumevāti dasseti. Maṁsārahassāti",
  "atk-s0513a11:2160_4": "maṁsaṁ arahassa tuyhaṁ natthi ajja maṁsaṁ. Naṅguṭṭhampi bhavaṁ paṭiggahātūti attano",
  "atk-s0513a11:2160_5": "santakaṁ rakkhituṁ asakkonto bhavaṁ imaṁ sajaṅghacammaṁ naṅguṭṭhampi paṭiggaṇhātūti.",
  "atk-s0513a11:2161": "Evaṁ vatvā mahāsatto aggiṁ udakena nibbāpetvā isipabbajjaṁ pabbajitvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a11:2162": "Satthā imaṁ dhammadesanaṁ āharitvā jātakaṁ samodhānesi – ‘‘nibbutaggitāpaso ahameva tena samayenā’’ti.",
  "atk-s0513a11:2163": "Naṅguṭṭhajātakavaṇṇanā catutthā.",
  "atk-s0513a11:2165": " [145] 5. Rādhajātakavaṇṇanā",
  "atk-s0513a11:2166_0": "Na tvaṁ rādha vijānāsīti idaṁ satthā jetavane viharanto purāṇadutiyikāpalobhanaṁ",
  "atk-s0513a11:2166_1": "ārabbha kathesi. Paccuppannavatthu indriyajātake āvi bhavissati. Satthā pana taṁ",
  "atk-s0513a11:2166_2": "bhikkhuṁ āmantetvā ‘‘bhikkhu mātugāmo nāma arakkhiyo, ārakkhaṁ ṭhapetvā rakkhantāpi",
  "atk-s0513a11:2166_3": "rakkhituṁ na sakkonti. Tvampi pubbe etaṁ ārakkhaṁ ṭhapetvā rakkhantopi rakkhituṁ",
  "atk-s0513a11:2166_4": "nāsakkhi, idāni kathaṁ rakkhissasī’’ti vatvā atītaṁ āhari.",
  "atk-s0513a11:2167_0": "Atīte bārāṇasiyaṁ brahmadatte rajjaṁ kārente bodhisatto sukayoniyaṁ nibbatti. Kāsiraṭṭhe",
  "atk-s0513a11:2167_1": "eko brāhmaṇo bodhisattañca kaniṭṭhabhātarañcassa puttaṭṭhāne ṭhapetvā posesi. Tesu",
  "atk-s0513a11:2167_2": "bodhisattassa ‘‘poṭṭhapādo’’ti nāmaṁ ahosi, itarassa ‘‘rādho’’ti. Tassa pana brāhmaṇassa",
  "atk-s0513a11:2167_3": "bhariyā anācārā hoti dussīlā. So vohāratthāya gacchanto ubhopi bhātaro āha – ‘‘tātā,",
  "atk-s0513a11:2167_4": "sace vo mātā brāhmaṇī anācāraṁ ācarati, vāreyyātha na’’nti. Bodhisatto āha ‘‘sādhu,",
  "atk-s0513a11:2167_5": "tāta, vāretuṁ sakkontā vāreyyāma, asakkontā tuṇhī bhavissāmā’’ti. Evaṁ brāhmaṇo brāhmaṇiṁ",
  "atk-s0513a11:2167_6": "sukānaṁ niyyādetvā vohāratthāya gato.",
  "atk-s0513a11:2168_0": "Tassa pana gatadivasato paṭṭhāya brāhmaṇī aticarituṁ āraddhā, pavisantānañca nikkhamantānañca",
  "atk-s0513a11:2168_1": "anto natthi, tassā kiriyaṁ disvā rādho bodhisattaṁ āha – ‘‘bhātika, amhākaṁ pitā",
  "atk-s0513a11:2168_2": "‘sace vo mātā anācāraṁ ācarati, vāreyyāthā’ti vatvā gato, idāni cesā anācāraṁ ācarati,",
  "atk-s0513a11:2168_3": "vārema na’’nti. Bodhisatto ‘‘tāta, tvaṁ attano abyattatāya bālabhāvena evaṁ vadesi,",
  "atk-s0513a11:2168_4": "mātugāmaṁ nāma ukkhipitvā carantāpi rakkhituṁ na sakkonti. Yaṁ kammaṁ kātuṁ na sakkā,",
  "atk-s0513a11:2168_5": "na taṁ kātuṁ vaṭṭatī’’ti vatvā imaṁ gāthamāha –",
  "atk-s0513a11:2169": "145.",
  "atk-s0513a11:2170": " ‘‘Na tvaṁ rādha vijānāsi, aḍḍharatte anāgate;",
  "atk-s0513a11:2171": "Abyayataṁ vilapasi, virattā kosiyāyane’’ti.",
  "atk-s0513a11:2172_0": "Tattha na tvaṁ rādha vijānāsi, aḍḍharatte anāgateti tāta rādha, tvaṁ na jānāsi, aḍḍharatte",
  "atk-s0513a11:2172_1": "anāgate paṭhamayāmeyeva ettakā janā āgatā, idāni ko jānāti, kittakāpi āgamissanti.",
  "atk-s0513a11:2172_2": "Abyayataṁ vilapasīti tvaṁ abyattavilāpaṁ vilapasi. Virattā kosiyāyaneti mātā no kosiyāyanī",
  "atk-s0513a11:2172_3": "brāhmaṇī virattā amhākaṁ pitari nippemā jātā. Sacassā tasmiṁ sineho vā pemaṁ vā bhaveyya,",
  "atk-s0513a11:2172_4": "na evarūpaṁ anācāraṁ kareyyāti imamatthaṁ etehi byañjanehi pakāsesi.",
  "atk-s0513a11:2173_0": "Evaṁ pakāsetvā ca pana brāhmaṇiyā saddhiṁ rādhassa vattuṁ na adāsi. Sāpi yāva brāhmaṇassa",
  "atk-s0513a11:2173_1": "anāgamanā yathāruciyā vicari. Brāhmaṇo āgantvā poṭṭhapādaṁ pucchi – ‘‘tāta, kīdisī",
  "atk-s0513a11:2173_2": "vo mātā’’ti. Bodhisatto brāhmaṇassa sabbaṁ yathābhūtaṁ kathetvā ‘‘kiṁ te, tāta, evarūpāya",
  "atk-s0513a11:2173_3": "dussīlāyā’’ti vatvā ‘‘tāta, amhehi mātuyā dosassa kathitakālato paṭṭhāya na sakkā",
  "atk-s0513a11:2173_4": "idha vasitu’’nti brāhmaṇassa pāde vanditvā saddhiṁ rādhena uppatitvā araññaṁ agamāsi.",
  "atk-s0513a11:2174_0": "Satthā imaṁ dhammadesanaṁ āharitvā saccāni pakāsesi, saccapariyosāne ukkaṇṭhitabhikkhu",
  "atk-s0513a11:2174_1": "sotāpattiphale patiṭṭhahi. ‘‘Tadā brāhmaṇo ca brāhmaṇī ca eteyeva dve janā ahesuṁ,",
  "atk-s0513a11:2174_2": "rādho ānando, poṭṭhapādo pana ahameva ahosi’’nti.",
  "atk-s0513a11:2175": "Rādhajātakavaṇṇanā pañcamā.",
  "atk-s0513a11:2177": " [146] 6. Samuddakākajātakavaṇṇanā",
  "atk-s0513a11:2178_0": "Apinu hanukā santāti idaṁ satthā jetavane viharanto sambahule mahallake bhikkhū ārabbha",
  "atk-s0513a11:2178_1": "kathesi. Te kira gihikāle sāvatthiyaṁ kuṭumbikā aḍḍhā mahaddhanā aññamaññasahāyakā",
  "atk-s0513a11:2178_2": "ekato hutvā puññāni karontā satthu dhammadesanaṁ sutvā ‘‘mayaṁ mahallakā, kiṁ no",
  "atk-s0513a11:2178_3": "gharāvāsena, satthu santike ramaṇīye buddhasāsane pabbajitvā dukkhassantaṁ karissāmā’’ti",
  "atk-s0513a11:2178_4": "sabbaṁ sāpateyyaṁ puttadhītādīnaṁ datvā assumukhaṁ ñātisaṅghaṁ pahāya satthāraṁ pabbajjaṁ",
  "atk-s0513a11:2178_5": "yācitvā pabbajiṁsu. Pabbajitvā pana pabbajjānurūpaṁ samaṇadhammaṁ na kariṁsu, mahallakabhāvena",
  "atk-s0513a11:2178_6": "dhammampi na pariyāpuṇiṁsu, gihikāle viya pabbajitakālepi vihārapariyante paṇṇasālaṁ",
  "atk-s0513a11:2178_7": "kāretvā ekatova vasiṁsu. Piṇḍāya carantāpi aññattha agantvā yebhuyyena attano puttadārasseva",
  "atk-s0513a11:2178_8": "gehaṁ gantvā bhuñjiṁsu. Tesu ekassa purāṇadutiyikā sabbesampi mahallakattherānaṁ",
  "atk-s0513a11:2178_9": "upakārā ahosi, tasmā sesāpi attanā laddhaṁ āhāraṁ gahetvā tassāyeva gehe nisīditvā",
  "atk-s0513a11:2178_10": "bhuñjanti. Sāpi tesaṁ yathāsannihitaṁ sūpabyañjanaṁ deti. Sā aññatarena rogena phuṭṭhā",
  "atk-s0513a11:2178_11": "kālamakāsi. Atha te mahallakattherā vihāraṁ gantvā aññamaññaṁ gīvāsu gahetvā ‘‘madhurahattharasā",
  "atk-s0513a11:2178_12": "upāsikā kālakatā’’ti vihārapaccante rodantā vicariṁsu. Tesaṁ saddaṁ sutvā ito cito",
  "atk-s0513a11:2178_13": "ca bhikkhū sannipatitvā ‘‘āvuso, kasmā rodathā’’ti pucchiṁsu. Te ‘‘amhākaṁ sahāyassa",
  "atk-s0513a11:2178_14": "purāṇadutiyikā madhurahattharasā kālakatā amhākaṁ ativiya upakārā, ‘idāni kuto tathārūpiṁ",
  "atk-s0513a11:2178_15": "labhissāmā’ti iminā kāraṇena rodimhā’’ti āhaṁsu.",
  "atk-s0513a11:2179_0": "Tesaṁ taṁ vippakāraṁ disvā bhikkhū dhammasabhāyaṁ kathaṁ samuṭṭhāpesuṁ ‘‘āvuso, iminā",
  "atk-s0513a11:2179_1": "nāma kāraṇena mahallakattherā aññamaññaṁ gīvāsu gahetvā vihārapaccante rodantā vicarantī’’ti.",
  "atk-s0513a11:2179_2": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a11:2179_3": "‘‘imāya nāmā’’ti vutte ‘‘na, bhikkhave, idānevete tassā kālakiriyāya rodantā vicaranti,",
  "atk-s0513a11:2179_4": "pubbepete imaṁ kākayoniyaṁ nibbattitvā samudde mataṁ nissāya ‘samuddaudakaṁ ussiñcitvā",
  "atk-s0513a11:2179_5": "etaṁ nīharissāmā’ti vāyamantā paṇḍite nissāya jīvitaṁ labhiṁsū’’ti vatvā atītaṁ āhari.",
  "atk-s0513a11:2180_0": "Atīte bārāṇasiyaṁ brahmadatte rajjaṁ kārente bodhisatto samuddadevatā hutvā nibbatti.",
  "atk-s0513a11:2180_1": "Atheko kāko attano bhariyaṁ kākiṁ ādāya gocaraṁ pariyesamāno samuddatīraṁ agamāsi",
  "atk-s0513a11:2180_2": ". Tasmiṁ kāle manussā samuddatīre khīrapāyāsamacchamaṁsasurādīhi nāgabalikammaṁ katvā",
  "atk-s0513a11:2180_3": "pakkamiṁsu. Atha so kāko balikammaṭṭhānaṁ gantvā khīrādīni disvā saddhiṁ kākiyā khīrapāyāsamacchamaṁsādīni",
  "atk-s0513a11:2180_4": "bhuñjitvā bahuṁ suraṁ pivi. Te ubhopi surāmadamattā ‘‘samuddakīḷaṁ kīḷissāmā’’ti",
  "atk-s0513a11:2180_5": "velante nisīditvā nhāyituṁ ārabhiṁsu athekā ūmi āgantvā kākiṁ gahetvā samuddaṁ pavesesi.",
  "atk-s0513a11:2180_6": "Tameko maccho maṁsaṁ khāditvā ajjhohari. Kāko ‘‘bhariyā me matā’’ti rodi paridevi.",
  "atk-s0513a11:2180_7": "Athassa paridevanasaddaṁ sutvā bahū kākā sannipatitvā ‘‘kiṁkāraṇā rodasī’’ti pucchiṁsu.",
  "atk-s0513a11:2180_8": "‘‘Sahāyikā vo velante nhāyamānā ūmiyā haṭā’’ti. Te sabbepi ekaravaṁ ravantā rodiṁsu.",
  "atk-s0513a11:2180_9": "Atha nesaṁ etadahosi ‘‘idaṁ samuddaudakaṁ nāma amhākaṁ kiṁ pahosi, udakaṁ ussiñcitvā",
  "atk-s0513a11:2180_10": "samuddaṁ tucchaṁ katvā sahāyikaṁ nīharissāmā’’ti. Te mukhaṁ pūretvā pūretvā udakaṁ",
  "atk-s0513a11:2180_11": "bahi chaḍḍenti, loṇūdakena ca gale sussamāne uṭṭhāyuṭṭhāya thalaṁ gantvā vissamanti.",
  "atk-s0513a11:2181_0": "Te hanūsu kilantesu mukhesu sukkhantesu akkhīsu rattesu dīnā kilantā hutvā aññamaññaṁ",
  "atk-s0513a11:2181_1": "āmantetvā ‘‘ambho, mayaṁ samuddaudakaṁ gahetvā bahi pātema, gahitagahitaṭṭhānaṁ puna",
  "atk-s0513a11:2181_2": "udakena pūrati, samuddaṁ tucchaṁ kātuṁ na sakkhissāmā’’ti vatvā imaṁ gāthamāhaṁsu –",
  "atk-s0513a11:2182": "146.",
  "atk-s0513a11:2183": " ‘‘Api nu hanukā santā, mukhañca parisussati;",
  "atk-s0513a11:2184": "Oramāma na pārema, pūrateva mahodadhī’’ti.",
  "atk-s0513a11:2185_0": "Tattha api nu hanukā santāti api no hanukā santā, api amhākaṁ hanukā kilantā. Oramāma",
  "atk-s0513a11:2185_1": "na pāremāti mayaṁ attano balena mahāsamuddaudakaṁ ākaḍḍhāma osārema, tucchaṁ pana",
  "atk-s0513a11:2185_2": "naṁ kātuṁ na sakkoma. Ayañhi pūrateva mahodadhīti.",
  "atk-s0513a11:2186_0": "Evañca pana vatvā sabbepi te kākā ‘‘tassā kākiyā evarūpaṁ nāma tuṇḍaṁ ahosi, evarūpāni",
  "atk-s0513a11:2186_1": "vaṭṭakkhīni, evarūpaṁ chavisaṇṭhānaṁ, evarūpo madhurasaddo. Sā no imaṁ corasamuddaṁ",
  "atk-s0513a11:2186_2": "nissāya naṭṭhā’’ti bahuṁ vippalapiṁsu. Te evaṁ vippalapamāne samuddadevatā bheravarūpaṁ",
  "atk-s0513a11:2186_3": "dassetvā palāpesi, evaṁ tesaṁ sotthi ahosi.",
  "atk-s0513a11:2187_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā kākī ayaṁ purāṇadutiyikā",
  "atk-s0513a11:2187_1": "ahosi, kāko mahallakatthero, sesakākā sesamahallakattherā, samuddadevatā pana ahameva ahosi’’nti.",
  "atk-s0513a11:2188": "Samuddakākajātakavaṇṇanā chaṭṭhā.",
  "atk-s0513a11:2190": " [147] 7. Puppharattajātakavaṇṇanā",
  "atk-s0513a11:2191_0": "Nayidaṁdukkhaṁ aduṁ dukkhanti idaṁ satthā jetavane viharanto ekaṁ ukkaṇṭhitabhikkhuṁ",
  "atk-s0513a11:2191_1": "ārabbha kathesi. So hi bhagavatā ‘‘saccaṁ kira tvaṁ bhikkhu ukkaṇṭhito’’ti vutte",
  "atk-s0513a11:2191_2": "‘‘sacca’’nti vatvā ‘‘kena ukkaṇṭhāpitosī’’ti ca puṭṭho ‘‘purāṇadutiyikāyā’’ti vatvā",
  "atk-s0513a11:2191_3": "‘‘madhurahattharasā, bhante, sā itthī, na sakkomi taṁ vinā vasitu’’nti āha. Atha",
  "atk-s0513a11:2191_4": "naṁ satthā ‘‘esā te bhikkhu anatthakārikā, pubbepi tvaṁ etaṁ nissāya sūle uttāsito",
  "atk-s0513a11:2191_5": "etaññeva patthayamāno kālaṁ katvā niraye nibbatto, idāni naṁ kasmā puna patthesī’’ti vatvā atītaṁ āhari.",
  "atk-s0513a11:2192_0": "Atīte bārāṇasiyaṁ brahmadatte rajjaṁ kārente bodhisatto ākāsaṭṭhadevatā ahosi. Atha",
  "atk-s0513a11:2192_1": "bārāṇasiyaṁ kattikarattivārachaṇo sampatto hoti, nagaraṁ devanagaraṁ viya alaṅkariṁsu.",
  "atk-s0513a11:2192_2": "Sabbo jano khaṇakīḷānissito ahosi. Ekassa pana duggatamanussassa ekameva ghanasāṭakayugaṁ",
  "atk-s0513a11:2192_3": "ahosi. So taṁ sudhotaṁ dhovāpetvā obhañjāpetvā satavalikaṁ sahassavalikaṁ kāretvā",
  "atk-s0513a11:2192_4": "ṭhapesi. Atha naṁ bhariyā evamāha ‘‘icchāmahaṁ, sāmi, ekaṁ kusumbharattaṁ nivāsetvā",
  "atk-s0513a11:2192_5": "ekaṁ pārupitvā tava kaṇṭhe laggā kattikarattivāraṁ caritu’’nti. ‘‘Bhadde, kuto amhākaṁ",
  "atk-s0513a11:2192_6": "daliddānaṁ kusumbhaṁ, suddhavatthaṁ nivāsetvā kīḷāhī’’ti? ‘‘Kusumbharattaṁ alabhamānā",
  "atk-s0513a11:2192_7": "chaṇakīḷaṁ na kīḷissāmi, tvaṁ aññaṁ itthiṁ gahetvā kīḷassū’’ti. ‘‘Bhadde, kiṁ maṁ",
  "atk-s0513a11:2192_8": "pīḷesi, kuto amhākaṁ kusumbha’’nti? ‘‘Sāmi, purisassa icchāya sati kiṁ nāma natthi,",
  "atk-s0513a11:2192_9": "nanu rañño kusumbhavatthusmiṁ bahu kusumbha’’nti. ‘‘Bhadde , taṁ ṭhānaṁ rakkhasapariggahitapokkharaṇisadisaṁ,",
  "atk-s0513a11:2192_10": "balavārakkhā, na sakkā upasaṅkamituṁ, mā te etaṁ rucci, yathāladdheneva tussassū’’ti.",
  "atk-s0513a11:2192_11": "‘‘Sāmi, rattibhāge andhakāre sati purisassa agamanīyaṭṭhānaṁ nāma natthī’’ti. Iti",
  "atk-s0513a11:2192_12": "so tāya punappunaṁ kathentiyā kilesavasena tassā vacanaṁ gahetvā ‘‘hotu bhadde, mā",
  "atk-s0513a11:2192_13": "cintayitthā’’ti taṁ samassāsetvā rattibhāge jīvitaṁ pariccajitvā nagarā nikkhamitvā",
  "atk-s0513a11:2192_14": "rañño kusumbhavatthuṁ gantvā vatiṁ madditvā antovatthuṁ pāvisi. Ārakkhamanussā vatisaddaṁ",
  "atk-s0513a11:2192_15": "sutvā ‘‘coro coro’’ti parivāretvā gahetvā paribhāsitvā koṭṭetvā bandhitvā pabhātāya",
  "atk-s0513a11:2192_16": "rattiyā rañño dassesuṁ. Rājā ‘‘gacchatha, naṁ sūle uttāsethā’’ti āha. Atha naṁ pacchābāhaṁ",
  "atk-s0513a11:2192_17": "bandhitvā vajjhabheriyā vajjamānāya nagarā nikkhamāpetvā sūle uttāsesuṁ. Balavavedanā",
  "atk-s0513a11:2192_18": "pavattanti, kākā sīse nilīyitvā kaṇayaggasadisehi tuṇhehi akkhīni vijjhanti.",
  "atk-s0513a11:2193_0": "So tathārūpampi dukkhaṁ amanasikaritvā tameva itthiṁ anussaritvā ‘‘tāya nāmamhi ghanapuppharattavatthanivatthāya",
  "atk-s0513a11:2193_1": "kaṇṭhe āsattabāhuyugaḷāya saddhiṁ kattikarattivārato parihīno’’ti cintetvā imaṁ gāthamāha –",
  "atk-s0513a11:2194": "147.",
  "atk-s0513a11:2195": " ‘‘Nayidaṁ dukkhaṁ aduṁ dukkhaṁ, yaṁ maṁ tudati vāyaso;",
  "atk-s0513a11:2196": "Yaṁ sāmā puppharattena, kattikaṁ nānubhossatī’’ti.",
  "atk-s0513a11:2197_0": "Tattha nayidaṁ dukkhaṁ aduṁ dukkhaṁ, yaṁ maṁ tudati vāyasoti yañca idaṁ sūle lagganapaccayaṁ",
  "atk-s0513a11:2197_1": "kāyikacetasikadukkhaṁ, yañca lohamayehi viya tuṇḍehi vāyaso tudati, idaṁ sabbampi",
  "atk-s0513a11:2197_2": "mayhaṁ na dukkhaṁ, aduṁ dukkhaṁ etaṁyeva pana me dukkhanti attho. Kataraṁ? Yaṁ sāmā",
  "atk-s0513a11:2197_3": "puppharattena, kattikaṁ nānubhossatīti, yaṁ sā piyaṅgusāmā mama bhariyā ekaṁ kusumbharattaṁ",
  "atk-s0513a11:2197_4": "nivāsetvā ekaṁ pārupitvā evaṁ ghanapuppharattena vatthayugena acchannā mama kaṇṭhe",
  "atk-s0513a11:2197_5": "gahetvā kattikarattivāraṁ nānubhavissati, idaṁ mayhaṁ dukkhaṁ, etadeva hi maṁ bādhatīti?",
  "atk-s0513a11:2197_6": "So evaṁ mātugāmaṁ ārabbha vippalapantoyeva kālaṁ katvā niraye nibbatti.",
  "atk-s0513a11:2198": "Satthā imaṁ dhammadesanaṁ āharitvā jātakaṁ samodhānesi – ‘‘tadā jayampatikāva idāni jayampatikā, taṁ kāraṇaṁ paccakkhaṁ katvā ṭhitā ākāsaṭṭhadevatā pana ahameva ahosi’’nti.",
  "atk-s0513a11:2199": "Puppharattajātakavaṇṇanā sattamā.",
  "atk-s0513a11:2201": " [148] 8. Siṅgālajātakavaṇṇanā",
  "atk-s0513a11:2202_0": "Nāhaṁpunaṁ na ca punanti idaṁ satthā jetavane viharanto kilesaniggahaṁ ārabbha kathesi.",
  "atk-s0513a11:2202_1": "Sāvatthiyaṁ kira pañcasatamattā sahāyakā mahāvibhavā seṭṭhiputtā satthu dhammadesanaṁ",
  "atk-s0513a11:2202_2": "sutvā sāsane uraṁ datvā pabbajitvā jetavane antokoṭisanthāre vihariṁsu. Athekadivasaṁ",
  "atk-s0513a11:2202_3": "tesaṁ aḍḍharattasamaye kilesanissito saṅkappo uppajji. Te ukkaṇṭhitvā attanā jahitakilese",
  "atk-s0513a11:2202_4": "puna gaṇhituṁ cittaṁ uppādayiṁsu. Atha satthā aḍḍharattasamanantare sabbaññutaññāṇadaṇḍadīpakaṁ",
  "atk-s0513a11:2202_5": "ukkhipitvā ‘‘katarāya nu kho ratiyā jetavane bhikkhū viharantī’’ti bhikkhūnaṁ ajjhāsayaṁ",
  "atk-s0513a11:2202_6": "olokento tesaṁ bhikkhūnaṁ abbhantare kāmarāgasaṅkappassa uppannabhāvaṁ aññāsi. Satthā",
  "atk-s0513a11:2202_7": "ca nāma ekaputtikā itthī attano puttaṁ viya, ekacakkhuko puriso cakkhuṁ viya attano",
  "atk-s0513a11:2202_8": "sāvake rakkhati. Pubbaṇhādīsu yasmiṁ yasmiṁ samaye tesaṁ kilesā uppajjanti, te tesaṁ",
  "atk-s0513a11:2202_9": "kilese tato paraṁ vaḍḍhituṁ adatvā tasmiṁ tasmiṁyeva samaye niggaṇhāti. Tenassa etadahosi",
  "atk-s0513a11:2202_10": "‘‘ayaṁ cakkavattirañño antonagareyeva corānaṁ uppannakālo viya vattati, idāneva tesaṁ",
  "atk-s0513a11:2202_11": "dhammadesanaṁ katvā te kilese niggaṇhitvā arahattaṁ dassāmī’’ti. So surabhigandhakuṭito",
  "atk-s0513a11:2202_12": "nikkhamitvā madhurassarena ‘‘ānandā’’ti āyasmantaṁ dhammabhaṇḍāgārikaṁ ānandattheraṁ",
  "atk-s0513a11:2202_13": "āmantesi. Thero ‘‘kiṁ, bhante’’ti āgantvā vanditvā aṭṭhāsi. ‘‘Ānanda, yattakā bhikkhū",
  "atk-s0513a11:2202_14": "antokoṭisanthāre viharanti, sabbeva gandhakuṭipariveṇe sannipātehī’’ti. Evaṁ kirassa",
  "atk-s0513a11:2202_15": "ahosi ‘‘sacāhaṁ teyeva pañcasate bhikkhū pakkosāpessāmi. ‘Satthārā no abbhantare",
  "atk-s0513a11:2202_16": "kilesānaṁ uppannabhāvo ñāto’ti saṁviggamānasā dhammadesanaṁ sampaṭicchituṁ na sakkhissantī’’ti.",
  "atk-s0513a11:2202_17": "Tasmā ‘‘sabbe sannipātehī’’ti āha. Thero ‘‘sādhu, bhante’’ti avāpuraṇaṁ ādāya pariveṇena",
  "atk-s0513a11:2202_18": "pariveṇaṁ āhiṇḍitvā sabbe bhikkhū gandhakuṭipariveṇe sannipātetvā buddhāsanaṁ paññapesi.",
  "atk-s0513a11:2203_0": "Satthā pallaṅkaṁ ābhujitvā ujuṁ kāyaṁ paṇidhāya silāpathaviyaṁ patiṭṭhahamāno sineru",
  "atk-s0513a11:2203_1": "viya paññatte buddhāsane nisīdi āveḷāveḷā yamakayamakā chabbaṇṇaghanabuddharasmiyo",
  "atk-s0513a11:2203_2": "vissajjento. Tāpi rasmiyo pātimattā chattamattā kūṭāgārakucchimattā chijjitvā chijjitvā",
  "atk-s0513a11:2203_3": "gaganatale vijjulatā viya sañcariṁsu, aṇṇavakucchiṁ khobhetvā bālasūriyuggamanakālo",
  "atk-s0513a11:2203_4": "viya ahosi. Bhikkhusaṅghopi satthāraṁ vanditvā garucittaṁ paccupaṭṭhapetvā rattakambalasāṇiyā",
  "atk-s0513a11:2203_5": "parikkhipanto viya parivāretvā nisīdi. Satthā brahmassaraṁ nicchārento bhikkhū āmantetvā",
  "atk-s0513a11:2203_6": "‘‘na, bhikkhave, bhikkhunā nāma kāmavitakkaṁ byāpādavitakkaṁ vihiṁsāvitakkanti ime",
  "atk-s0513a11:2203_7": "tayo akusalavitakke vitakketuṁ vaṭṭati. Anto uppannakileso hi ‘parittako’ti avamaññituṁ",
  "atk-s0513a11:2203_8": "na vaṭṭati, kileso nāma paccāmittasadiso. Paccāmitto ca khuddako nāma natthi, okāsaṁ",
  "atk-s0513a11:2203_9": "labhitvā vināsameva pāpeti, evameva appamattakopi kileso uppajjitvā vaḍḍhituṁ labhanto",
  "atk-s0513a11:2203_10": "mahāvināsaṁ pāpeti. Kileso nāmesa halāhalavisūpamo uppāṭitacchavigaṇḍasadiso āsīvisapaṭibhāgo",
  "atk-s0513a11:2203_11": "asaniaggisadiso allīyituṁ na yutto āsaṅkitabbo. Uppannuppannakkhaṇeyeva paṭisaṅkhānabalena",
  "atk-s0513a11:2203_12": "bhāvanābalena yathā muhuttampi hadaye aṭṭhatvā paduminipattā udakabindu viya vivaṭṭati,",
  "atk-s0513a11:2203_13": "evaṁ pajahitabbo. Porāṇakapaṇḍi tāpi appamattakampi kilesaṁ garahitvā yathā puna",
  "atk-s0513a11:2203_14": "abbhantare nuppajjati, evaṁ niggaṇhiṁsū’’ti vatvā atītaṁ āhari.",
  "atk-s0513a11:2204_0": "Atīte bārāṇasiyaṁ brahmadatte rajjaṁ kārente bodhisatto siṅgālayoniyaṁ paṭisandhiṁ",
  "atk-s0513a11:2204_1": "gahetvā araññe nadītīre nivāsaṁ kappesi. Atheko jarahatthī gaṅgātīre kālamakāsi.",
  "atk-s0513a11:2204_2": "Siṅgālo gocarappasuto taṁ matahatthisarīraṁ disvā ‘‘mahā me gocaro uppanno’’ti gantvā",
  "atk-s0513a11:2204_3": "taṁ soṇḍe ḍaṁsi, naṅgalīsāya daṭṭhakālo viya ahosi. So ‘‘natthettha khāditabbayuttaka’’nti",
  "atk-s0513a11:2204_4": "dantesu ḍaṁsi, thambhe daṭṭhakālo viya ahosi. Kaṇṇe ḍaṁsi, suppakoṭiyaṁ daṭṭhakālo",
  "atk-s0513a11:2204_5": "viya ahosi. Udare ḍaṁsi, kusūle daṭṭhakālo viya ahosi. Pāde ḍaṁsi, udukkhale daṭṭhakālo",
  "atk-s0513a11:2204_6": "viya ahosi. Naṅguṭṭhe ḍaṁsi, musale daṭṭhakālo viya ahosi. So ‘‘etthāpi natthi khāditabbayuttaka’’nti",
  "atk-s0513a11:2204_7": "sabbattha assādaṁ alabhanto vaccamagge ḍaṁsi, mudupūve daṭṭhakālo viya ahosi. So",
  "atk-s0513a11:2204_8": "‘‘laddhaṁ dāni me imasmiṁ sarīre mudu khāditabbayuttakaṭṭhāna’’nti tato paṭṭhāya",
  "atk-s0513a11:2204_9": "khādanto antokucchiṁ pavisitvā vakkahadayādīni khāditvā pipāsitakāle lohitaṁ pivitvā",
  "atk-s0513a11:2204_10": "nipajjitukāmakāle udaraṁ pattharitvā nipajjati.",
  "atk-s0513a11:2205_0": "Athassa etadahosi – ‘‘idaṁ hatthisarīraṁ mayhaṁ nivāsasukhatāya gehasadisaṁ, khāditukāmatāya",
  "atk-s0513a11:2205_1": "sati pahūtamaṁsaṁ, kiṁ dāni me aññattha kamma’’nti so aññattha agantvā hatthikucchiyaṁyeva",
  "atk-s0513a11:2205_2": "maṁsaṁ khāditvā vasati. Gacchante gacchante kāle nidāghe vātasamphassena ceva sūriyarasmisantāpena",
  "atk-s0513a11:2205_3": "ca taṁ kuṇapaṁ sussitvā valiyo gaṇhi, siṅgālassa paviṭṭhadvāraṁ pihitaṁ, antokucchiyaṁ",
  "atk-s0513a11:2205_4": "andhakāro ahosi. Siṅgālassa lokantarikanivāso viya jāto. Kuṇape sussante maṁsampi",
  "atk-s0513a11:2205_5": "sussi, lohitampi pacchijji. So nikkhamanadvāraṁ alabhanto bhayappatto hutvā sandhāvanto",
  "atk-s0513a11:2205_6": "ito cito ca paharitvā nikkhamanadvāraṁ pariyesamāno vicarati. Evaṁ tasmiṁ ukkhaliyaṁ",
  "atk-s0513a11:2205_7": "piṭṭhapiṇḍi viya antokucchiyaṁ paccamāne katipāhaccayena mahāmegho pāvassi. Atha",
  "atk-s0513a11:2205_8": "naṁ kuṇapaṁ temetvā uṭṭhāya pakatisaṇṭhānena aṭṭhāsi. Vaccamaggo vivaṭo hutvā tārakā",
  "atk-s0513a11:2205_9": "viya paññāyi. Siṅgālo taṁ chiddaṁ disvā ‘‘idāni me jīvitaṁ laddha’’nti yāva hatthisīsā",
  "atk-s0513a11:2205_10": "paṭikkamitvā vegena pakkhanditvā vaccamaggaṁ sīsena paharitvā nikkhami. Tassa sañchannasarīrattā",
  "atk-s0513a11:2205_11": "sabbalomāni vaccamagge allīyiṁsu. So tālakkhandhasadisena nillomena sarīrena ubbiggacitto",
  "atk-s0513a11:2205_12": "muhuttaṁ dhāvitvā nivattitvā nisinno sarīraṁ oloketvā ‘‘idaṁ dukkhaṁ mayhaṁ na aññena",
  "atk-s0513a11:2205_13": "kataṁ, lobhahetu pana lobhakāraṇā lobhaṁ nissāya mayā etaṁ kataṁ, ito dāni paṭṭhāya",
  "atk-s0513a11:2205_14": "na lobhavasiko bhavissāmi, puna hatthisarīraṁ nāma na pavisissāmī’’ti saṁviggahadayo",
  "atk-s0513a11:2205_15": "hutvā imaṁ gāthamāha –",
  "atk-s0513a11:2206": "148.",
  "atk-s0513a11:2207": " ‘‘Nāhaṁ punaṁ na ca punaṁ, na cāpi apunappunaṁ;",
  "atk-s0513a11:2208": "Hatthibondiṁ pavekkhāmi, tathā hi bhayatajjito’’ti.",
  "atk-s0513a11:2209_0": "Tattha na cāpi apunappunanti a-kāro nipātamatto. Ayaṁ panetissā sakalāyapi gāthāya",
  "atk-s0513a11:2209_1": "attho – ahañhi ito puna, tato ca punāti vuttavārato puna tatopi ca punappunaṁ vāraṇasarīrasaṅkhātaṁ",
  "atk-s0513a11:2209_2": "hatthibondiṁ na pavekkhāmi. Kiṁkāraṇā? Tathā hi bhayatajjito, tathā hi ahaṁ imasmiññeva",
  "atk-s0513a11:2209_3": "pavesane bhayatajjito maraṇabhayena santāsaṁ saṁvegaṁ āpāditoti.",
  "atk-s0513a11:2210": "Evañca pana vatvā tatova palāyitvā puna taṁ vā aññaṁ vā hatthisarīraṁ nivattitvāpi na olokesi. Tato paṭṭhāya na lobhavasiko ahosi.",
  "atk-s0513a11:2211_0": "Satthā imaṁ dhammadesanaṁ āharitvā ‘‘bhikkhave, anto uppannakilesassa nāma vaḍḍhituṁ",
  "atk-s0513a11:2211_1": "adatvā tattha tattheva naṁ niggaṇhituṁ vaṭṭatī’’ti vatvā saccāni pakāsetvā jātakaṁ",
  "atk-s0513a11:2211_2": "samodhānesi. Saccapariyosāne pañcasatāpi te bhikkhū arahatte patiṭṭhahiṁsu, avasesesu",
  "atk-s0513a11:2211_3": "keci sotāpannā, keci sakadāgāmino, keci anāgāmino ahesuṁ. Tadā siṅgālo ahameva ahosinti.",
  "atk-s0513a11:2212": "Siṅgālajātakavaṇṇanā aṭṭhamā.",
  "atk-s0513a11:2214": " [149] 9. Ekapaṇṇajātakavaṇṇanā",
  "atk-s0513a11:2215_0": "Ekapaṇṇo ayaṁ rukkhoti idaṁ satthā vesāliṁ upanissāya mahāvane kūṭāgārasālāyaṁ viharanto",
  "atk-s0513a11:2215_1": "vesālikaṁ duṭṭhalicchavikumāraṁ ārabbha kathesi. Tasmiñhi kāle vesālinagaraṁ gāvutagāvutantare",
  "atk-s0513a11:2215_2": "tīhi pākārehi parikkhittaṁ tīsu ṭhānesu gopuraṭṭālakayuttaṁ paramasobhaggappattaṁ.",
  "atk-s0513a11:2215_3": "Tattha niccakālaṁ rajjaṁ kāretvā vasantānaññeva rājūnaṁ satta sahassāni satta satāni",
  "atk-s0513a11:2215_4": "satta ca rājāno honti, tattakāyeva uparājāno, tattakā senāpatino, tattakā bhaṇḍāgārikā.",
  "atk-s0513a11:2215_5": "Tesaṁ rājakumārānaṁ antare eko duṭṭhalicchavikumāro nāma ahosi kodhano caṇḍo pharuso",
  "atk-s0513a11:2215_6": "sāhasiko, daṇḍena ghaṭṭitaāsīviso viya niccaṁ pajjalito kodhena. Tassa purato dve",
  "atk-s0513a11:2215_7": "tīṇi vacanāni kathetuṁ samattho nāma natthi. Taṁ neva mātāpitaro, na ñātayo, na mittasuhajjā",
  "atk-s0513a11:2215_8": "sikkhāpetuṁ sakkhiṁsu. Athassa mātāpitūnaṁ etadahosi ‘‘ayaṁ kumāro atipharuso sāhasiko,",
  "atk-s0513a11:2215_9": "ṭhapetvā sammāsambuddhaṁ añño imaṁ vinetuṁ samattho nāma natthi, buddhaveneyyena",
  "atk-s0513a11:2215_10": "bhavitabba’’nti. Te taṁ ādāya satthu santikaṁ gantvā vanditvā āhaṁsu ‘‘bhante, ayaṁ",
  "atk-s0513a11:2215_11": "kumāro caṇḍo pharuso kodhena pajjalati, imassa ovādaṁ dethā’’ti.",
  "atk-s0513a11:2216_0": "Satthā taṁ kumāraṁ ovadi – ‘‘kumāra, imesu nāma sattesu caṇḍena pharusena sāhasikena",
  "atk-s0513a11:2216_1": "viheṭhakajātikena na bhavitabbaṁ, pharusavāco ca nāma vijātamātuyāpi pitunopi puttadārassapi",
  "atk-s0513a11:2216_2": "bhātibhaginīnampi pajāpatiyāpi mittabandhavānampi appiyo hoti amanāpo, ḍaṁsituṁ āgacchanto",
  "atk-s0513a11:2216_3": "sappo viya, aṭaviyaṁ uṭṭhitacoro viya, khādituṁ āgacchanto yakkho viya ca ubbejanīyo",
  "atk-s0513a11:2216_4": "hutvā dutiyacittavāre nirayādīsu nibbattati. Diṭṭheyeva ca dhamme kodhano puggalo",
  "atk-s0513a11:2216_5": "maṇḍitapasādhitopi dubbaṇṇova hoti, puṇṇacandasassirikampissa mukhaṁ jālābhihatapadumaṁ",
  "atk-s0513a11:2216_6": "viya malaggahitakañcanādāsamaṇḍalaṁ viya ca virūpaṁ hoti duddasikaṁ. Kodhaṁ nissāya",
  "atk-s0513a11:2216_7": "hi sattā satthaṁ ādāya attanāva attānaṁ paharanti, visaṁ khādanti, rajjuyā ubbandhanti,",
  "atk-s0513a11:2216_8": "papātā papatanti. Evaṁ kodhavasena kālaṁ katvā nirayādīsu uppajjanti, viheṭhakajātikāpi",
  "atk-s0513a11:2216_9": "diṭṭheva dhamme garahaṁ patvā kāyassa bhedā nirayādīsu uppajjanti, puna manussattaṁ",
  "atk-s0513a11:2216_10": "labhitvā vijātakālato paṭṭhāya rogabahulāva honti. Cakkhurogo sotarogotiādīsu ca",
  "atk-s0513a11:2216_11": "rogesu ekato uṭṭhāya ekasmiṁ patanti, rogena aparimuttāva hutvā niccaṁ dukkhitāva",
  "atk-s0513a11:2216_12": "honti, tasmā sabbesu sattesu mettacittena hitacittena muducittena bhavitabbaṁ. Evarūpo",
  "atk-s0513a11:2216_13": "hi puggalo nirayādibhayehi na parimuccatī’’ti. So kumāro satthu ovādaṁ sutvā ekovādeneva",
  "atk-s0513a11:2216_14": "nihatamāno danto nibbisevano mettacitto muducitto ahosi. Aññaṁ akkosantampi paharantampi",
  "atk-s0513a11:2216_15": "nivattitvā na olokesi, uddhaṭadāṭho viya sappo, aḷacchinno viya kakkaṭako, chinnavisāṇo",
  "atk-s0513a11:2216_16": "viya ca usabho ahosi.",
  "atk-s0513a11:2217_0": "Tassa taṁ pavattiṁ ñatvā bhikkhū dhammasabhāyaṁ kathaṁ samuṭṭhāpesuṁ ‘‘āvuso, duṭṭhalicchavikumāraṁ",
  "atk-s0513a11:2217_1": "sucirampi ovaditvā neva mātāpitaro, na ñātimittādayo dametuṁ sakkhiṁsu, sammāsambuddho",
  "atk-s0513a11:2217_2": "pana taṁ ekovādeneva dametvā nibbisevanaṁ katvā mattavaravāraṇaṁ viya samuggahitāneñjakāraṇaṁ",
  "atk-s0513a11:2217_3": "akāsi. Yāva subhāsitaṁ cidaṁ – ‘hatthidamakena, bhikkhave, hatthidammo sārito ekaṁyeva",
  "atk-s0513a11:2217_4": "disaṁ dhāvati puratthimaṁ vā pacchimaṁ vā uttaraṁ vā dakkhiṇaṁ vā. Assadamakena…pe…",
  "atk-s0513a11:2217_5": "godamakena…pe… dakkhiṇaṁ vā. Tathāgatena hi, bhikkhave, arahatā sammāsambuddhena",
  "atk-s0513a11:2217_6": "purisadammo sārito aṭṭha disā vidhāvati, rūpī rūpāni passati. Ayamekā disā…pe… so",
  "atk-s0513a11:2217_7": "vuccati ‘yoggācariyānaṁ anuttaro purisadammasārathī’ti (ma. ni. 3.312). Na hi, āvuso,",
  "atk-s0513a11:2217_8": "sammāsambuddhena sadiso purisadammasārathī nāma atthī’’ti. Satthā āgantvā ‘‘kāya",
  "atk-s0513a11:2217_9": "nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte",
  "atk-s0513a11:2217_10": "‘‘na, bhikkhave, idānevesa mayā ekovādeneva damito, pubbepāhaṁ imaṁ ekovādeneva damesi’’nti vatvā atītaṁ āhari.",
  "atk-s0513a11:2218_0": "Atīte bārāṇasiyaṁ brahmadatte rajjaṁ kārente bodhisatto udiccabrāhmaṇakule nibbattitvā",
  "atk-s0513a11:2218_1": "vayappatto takkasilāyaṁ tayo vede sabbasippāni ca uggahetvā kiñci kālaṁ gharāvāsaṁ",
  "atk-s0513a11:2218_2": "vasitvā mātāpitūnaṁ accayena isipabbajjaṁ pabbajitvā abhiññā ca samāpattiyo ca nibbattetvā",
  "atk-s0513a11:2218_3": "himavante vāsaṁ kappesi. Tattha ciraṁ vasitvā loṇambilasevanatthāya janapadaṁ gantvā",
  "atk-s0513a11:2218_4": "bārāṇasiṁ patvā rājuyyāne vasitvā punadivase sunivattho supāruto tāpasākappasampanno",
  "atk-s0513a11:2218_5": "bhikkhāya nagaraṁ pavisitvā rājaṅgaṇaṁ pāpuṇi. Rājā sīhapañjarena olokento taṁ disvā",
  "atk-s0513a11:2218_6": "iriyāpathe pasīditvā ‘‘ayaṁ tāpaso santindriyo santamānaso yugamattadaso, padavāre",
  "atk-s0513a11:2218_7": "padavāre sahassatthavikaṁ ṭhapento viya sīhavijambhitena āgacchati. Sace santadhammo",
  "atk-s0513a11:2218_8": "nāmeko atthi, imassa tenabbhantare bhavitabba’’nti cintetvā ekaṁ amaccaṁ olokesi.",
  "atk-s0513a11:2218_9": "So ‘‘kiṁ karomi, devā’’ti āha. Etaṁ ‘‘tāpasaṁ ānehī’’ti. So ‘‘sādhu, devā’’ti bodhisattaṁ",
  "atk-s0513a11:2218_10": "upasaṅkamitvā vanditvā hatthato bhikkhābhājanaṁ gahetvā ‘‘kiṁ, mahāpuññā’’ti vutte",
  "atk-s0513a11:2218_11": "‘‘bhante, rājā taṁ pakkosatī’’ti āha. Bodhisatto ‘‘na mayaṁ rājakulūpakā, hemavantikā",
  "atk-s0513a11:2218_12": "nāmamhā’’ti āha. Amacco gantvā tamatthaṁ rañño ārocesi. Rājā ‘‘añño amhākaṁ kulūpako",
  "atk-s0513a11:2218_13": "natthi, ānehi na’’nti āha. Amacco gantvā bodhisattaṁ vanditvā yācitvā rājanivesanaṁ pavesesi.",
  "atk-s0513a11:2219_0": "Rājā bodhisattaṁ vanditvā samussitasetacchatte kañcanapallaṅke nisīdāpetvā attano",
  "atk-s0513a11:2219_1": "paṭiyattaṁ nānaggarasabhojanaṁ bhojetvā ‘‘kahaṁ, bhante, vasathā’’ti pucchi. ‘‘Hemavantikā",
  "atk-s0513a11:2219_2": "mayaṁ, mahārājā’’ti. ‘‘Idāni kahaṁ gacchathā’’ti? ‘‘Vassārattānurūpaṁ senāsanaṁ upadhārema,",
  "atk-s0513a11:2219_3": "mahārājā’’ti. ‘‘Tena hi, bhante, amhākaññeva uyyāne vasathā’’ti paṭiññaṁ gahetvā",
  "atk-s0513a11:2219_4": "sayampi bhuñjitvā bodhisattaṁ ādāya uyyānaṁ gantvā paṇṇasālaṁ māpetvā rattiṭṭhānadivāṭṭhānāpi",
  "atk-s0513a11:2219_5": "kāretvā pabbajitaparikkhāre datvā uyyānapālaṁ paṭicchāpetvā nagaraṁ pāvisi. Tato",
  "atk-s0513a11:2219_6": "paṭṭhāya bodhisatto uyyāne vasati. Rājāpissa divase divase dvattikkhattuṁ upaṭṭhānaṁ gacchati.",
  "atk-s0513a11:2220_0": "Tassa pana rañño duṭṭhakumāro nāma putto ahosi caṇḍo pharuso, neva naṁ rājā dametuṁ",
  "atk-s0513a11:2220_1": "asakkhi, na sesañātakā. Amaccāpi brāhmaṇagahapatikāpi ekato hutvā ‘‘sāmi, mā evaṁ",
  "atk-s0513a11:2220_2": "kari, evaṁ kātuṁ na labbhā’’ti kujjhitvā kathentāpi kathaṁ gāhāpetuṁ nāsakkhiṁsu.",
  "atk-s0513a11:2220_3": "Rājā cintesi ‘‘ṭhapetvā mama ayyaṁ himavantatāpasaṁ añño imaṁ kumāraṁ dametuṁ samattho",
  "atk-s0513a11:2220_4": "nāma natthi, soyeva naṁ damessatī’’ti. So kumāraṁ ādāya bodhisattassa santikaṁ gantvā",
  "atk-s0513a11:2220_5": "‘‘bhante, ayaṁ kumāro caṇḍo pharuso , mayaṁ imaṁ dametuṁ na sakkoma, tumhe naṁ ekena",
  "atk-s0513a11:2220_6": "upāyena sikkhāpethā’’ti kumāraṁ bodhisattassa niyyādetvā pakkāmi. Bodhisatto kumāraṁ",
  "atk-s0513a11:2220_7": "gahetvā uyyāne vicaranto ekato ekena, ekato ekenāti dvīhiyeva pattehi ekaṁ nimbapotakaṁ",
  "atk-s0513a11:2220_8": "disvā kumāraṁ āha – ‘‘kumāra, etassa tāva rukkhapotakassa paṇṇaṁ khāditvā rasaṁ jānāhī’’ti?",
  "atk-s0513a11:2220_9": "So tassa ekaṁ pattaṁ khāditvā rasaṁ ñatvā ‘‘dhī’’ti saha kheḷena bhūmiyaṁ nuṭṭhābhi.",
  "atk-s0513a11:2220_10": "‘‘Kiṁ etaṁ, kumārā’’ti vutte ‘‘bhante, idānevesa rukkho halāhalavisūpamo, vaḍḍhanto",
  "atk-s0513a11:2220_11": "pana bahū manusse māressatī’’ti taṁ nimbapotakaṁ uppāṭetvā hatthehi parimadditvā imaṁ gāthamāha –",
  "atk-s0513a11:2221": "149.",
  "atk-s0513a11:2222": " ‘‘Ekapaṇṇo ayaṁ rukkho, na bhūmyā caturaṅgulo;",
  "atk-s0513a11:2223": "Phalena visakappena, mahāyaṁ kiṁ bhavissatī’’ti.",
  "atk-s0513a11:2224_0": "Tattha ekapaṇṇoti ubhosu passesu ekekapaṇṇo. Na bhūmyā caturaṅguloti bhūmito caturaṅgulamattampi",
  "atk-s0513a11:2224_1": "na vaḍḍhito. Phalenāti phalarasena. Visakappenāti halāhalavisasadisena. Evaṁ khuddakopi",
  "atk-s0513a11:2224_2": "samāno evarūpena tittakena paṇṇena samannāgatoti attho. Mahāyaṁ kiṁ bhavissatīti",
  "atk-s0513a11:2224_3": "yadā panāyaṁ vuddhippatto mahā bhavissati, tadā kiṁ nāma bhavissati, addhā manussamārako",
  "atk-s0513a11:2224_4": "bhavissatīti etaṁ uppāṭetvā madditvā chaḍḍesinti āha.",
  "atk-s0513a11:2225_0": "Atha naṁ bodhisatto etadavoca ‘‘kumāra, tvaṁ imaṁ nimbapotakaṁ ‘idāneva evaṁtittako,",
  "atk-s0513a11:2225_1": "mahallakakāle kiṁ bhavissati, kuto imaṁ nissāya vuḍḍhī’ti uppāṭetvā madditvā chaḍḍesi?",
  "atk-s0513a11:2225_2": "Yathā tvaṁ etasmiṁ paṭipajji, evameva tava raṭṭhavāsinopi ‘ayaṁ kumāro daharakāleyeva",
  "atk-s0513a11:2225_3": "evaṁ caṇḍo pharuso, mahallakakāle rajjaṁ patvā kiṁ nāma karissati, kuto amhākaṁ etaṁ",
  "atk-s0513a11:2225_4": "nissāya vuḍḍhī’ti tava kulasantakaṁ rajjaṁ adatvā nimbapotakaṁ viya taṁ uppāṭetvā",
  "atk-s0513a11:2225_5": "raṭṭhā pabbājanīyakammaṁ karissanti, tasmā nimbarukkhapaṭibhāgataṁ hitvā ito paṭṭhāya",
  "atk-s0513a11:2225_6": "khantimettānuddayasampanno hohī’’ti. So tato paṭṭhāya nihatamāno nibbisevano khantimettānuddayasampanno",
  "atk-s0513a11:2225_7": "hutvā bodhisattassa ovāde ṭhatvā pitu accayena rajjaṁ patvā dānādīni puññāni katvā",
  "atk-s0513a11:2225_8": "yathākammaṁ agamāsi.",
  "atk-s0513a11:2226_0": "Satthā imaṁ dhammadesanaṁ āharitvā ‘‘na, bhikkhave, idānevesa duṭṭhalicchavikumāro",
  "atk-s0513a11:2226_1": "mayā damito, pubbepāhaṁ etaṁ damesiṁyevā’’ti vatvā jātakaṁ samodhānesi – ‘‘tadā duṭṭhakumāro",
  "atk-s0513a11:2226_2": "ayaṁ licchavikumāro ahosi, rājā ānando, ovādadāyakatāpaso pana ahameva ahosi’’nti.",
  "atk-s0513a11:2227": "Ekapaṇṇajātakavaṇṇanā navamā.",
  "atk-s0513a11:2229": " [150] 10. Sañjīvajātakavaṇṇanā",
  "atk-s0513a11:2230_0": "Asantaṁyo paggaṇhātīti idaṁ satthā veḷuvane viharanto ajātasattussa rañño asantapaggahaṁ",
  "atk-s0513a11:2230_1": "ārabbha kathesi. So hi buddhānaṁ paṭikaṇṭakabhūte dussīle pāpadhamme devadatte pasīditvā",
  "atk-s0513a11:2230_2": "taṁ asantaṁ asappurisaṁ paggayha ‘‘tassa sakkāraṁ karissāmī’’ti bahuṁ dhanaṁ pariccajitvā",
  "atk-s0513a11:2230_3": "gayāsīse vihāraṁ kāretvā tasseva vacanaṁ gahetvā pitaraṁ dhammarājānaṁ sotāpannaṁ",
  "atk-s0513a11:2230_4": "ariyasāvakaṁ ghātetvā attano sotāpattimaggassa upanissayaṁ bhinditvā mahāvināsaṁ",
  "atk-s0513a11:2230_5": "patto. So hi ‘‘devadatto pathaviyaṁ paviṭṭho’’ti sutvā ‘‘kacci nu kho mampi pathavī",
  "atk-s0513a11:2230_6": "gileyyā’’ti bhītatasito rajjasukhaṁ na labhati, sayane assādasukhaṁ na vindati, tibbakāraṇābhitunno",
  "atk-s0513a11:2230_7": "hatthipoto viya kampamāno vicarati. So pathaviṁ phalamānaṁ viya, avīcijālaṁ nikkhamantiṁ",
  "atk-s0513a11:2230_8": "viya, pathaviyā attānaṁ giliyamānaṁ viya, ādittāya lohapathaviyā uttānakaṁ nipajjāpetvā",
  "atk-s0513a11:2230_9": "ayasūlehi koṭiyamānaṁ viya ca samanupassi. Tenassa pahaṭakukkuṭasseva muhuttampi",
  "atk-s0513a11:2230_10": "kampamānassa avatthānaṁ nāma nāhosi. So sammāsambuddhaṁ passitukāmo khamāpetukāmo",
  "atk-s0513a11:2230_11": "pañhaṁ pucchitukāmo ahosi, attano pana aparādhamahantatāya upasaṅkamituṁ na sakkoti.",
  "atk-s0513a11:2231_0": "Athassa rājagahanagare kattikarattivāre sampatte devanagaraṁ viya nagare alaṅkate",
  "atk-s0513a11:2231_1": "mahātale amaccagaṇaparivutassa kañcanāsane nisinnassa jīvakaṁ komārabhaccaṁ avidūre",
  "atk-s0513a11:2231_2": "nisinnaṁ disvā etadahosi ‘‘jīvakaṁ gahetvā sammāsambuddhassa santikaṁ gamissāmi,",
  "atk-s0513a11:2231_3": "na kho pana sakkā mayā ujukameva vattuṁ ‘ahaṁ, samma jīvaka, sayaṁ gantuṁ na sakkomi,",
  "atk-s0513a11:2231_4": "ehi maṁ satthu santikaṁ nehī’ti, pariyāyena pana rattisampadaṁ vaṇṇetvā ‘kaṁ nu khvajja",
  "atk-s0513a11:2231_5": "mayaṁ samaṇaṁ vā brāhmaṇaṁ vā payirupāseyyāma, yaṁ no payirupāsataṁ cittaṁ pasīdeyyā’ti",
  "atk-s0513a11:2231_6": "vakkhāmi, taṁ sutvā amaccā attano attano satthārānaṁ vaṇṇaṁ kathessanti, jīvakopi",
  "atk-s0513a11:2231_7": "sammāsambuddhassa vaṇṇaṁ kathessati. Atha naṁ gahetvā satthu santikaṁ gamissāmī’’ti.",
  "atk-s0513a11:2231_8": "So pañcahi padehi rattiṁ vaṇṇesi ‘‘lakkhaññā vata bho dosinā ratti, abhirūpā vata",
  "atk-s0513a11:2231_9": "bho dosinā ratti, dassanīyā vata bho dosinā ratti, pāsādikā vata bho dosinā ratti,",
  "atk-s0513a11:2231_10": "ramaṇīyā vata bho dosinā ratti, kaṁ nu khvajja mayaṁ samaṇaṁ vā brāhmaṇaṁ vā payirupāseyyāma,",
  "atk-s0513a11:2231_11": "yaṁ no payirupāsataṁ cittaṁ pasīdeyyā’’ti (dī. ni. 1.150).",
  "atk-s0513a11:2232_0": "Atheko amacco pūraṇakassapassa vaṇṇaṁ kathesi, eko makkhaligosālassa, eko ajitakesakambalassa,",
  "atk-s0513a11:2232_1": "eko pakudhakaccāyanassa, eko sañcayassa belaṭṭhaputtassa, eko nāṭaputtanigaṇṭhassāti",
  "atk-s0513a11:2232_2": ". Rājā tesaṁ kathaṁ sutvā tuṇhī ahosi. So hi jīvakasseva mahāamaccassa kathaṁ paccāsīsati.",
  "atk-s0513a11:2232_3": "Jīvakopi ‘‘raññā maṁ ārabbha kathiteyeva jānissāmī’’ti avidūre tuṇhī nisīdi. Atha",
  "atk-s0513a11:2232_4": "naṁ rājā āha ‘‘tvaṁ pana, samma jīvaka, kiṁ tuṇhī’’ti? Tasmiṁ khaṇe jīvako uṭṭhāyāsanā",
  "atk-s0513a11:2232_5": "yena bhagavā tenañjaliṁ paṇāmetvā ‘‘eso, deva, bhagavā arahaṁ sammāsambuddho amhākaṁ",
  "atk-s0513a11:2232_6": "ambavane viharati saddhiṁ aḍḍhateḷasehi bhikkhusatehi. Taṁ kho pana bhagavantaṁ evaṁ",
  "atk-s0513a11:2232_7": "kalyāṇo kittisaddo abbhuggato’’ti nava arahādiguṇe vatvā jātito paṭṭhāya pubbanimittādibhedaṁ",
  "atk-s0513a11:2232_8": "bhagavato ānubhāvaṁ pakāsetvā ‘‘taṁ bhagavantaṁ devo payirupāsatu, dhammaṁ suṇātu,",
  "atk-s0513a11:2232_9": "pañhaṁ pucchatū’’ti āha.",
  "atk-s0513a11:2233_0": "Rājā sampuṇṇamanoratho hutvā ‘‘tena hi, samma jīvaka, hatthiyānāni kappāpehī’’ti",
  "atk-s0513a11:2233_1": "yānāni kappāpetvā mahantena rājānubhāvena jīvakambavanaṁ gantvā tattha maṇḍalamāḷe",
  "atk-s0513a11:2233_2": "bhikkhusaṅghaparivutaṁ tathāgataṁ disvā santavīcimajjhe mahānāvaṁ viya niccalaṁ bhikkhusaṅghaṁ",
  "atk-s0513a11:2233_3": "ito cito ca anuviloketvā ‘‘evarūpā nāma me parisā na diṭṭhapubbā’’ti iriyāpatheyeva",
  "atk-s0513a11:2233_4": "pasīditvā saṅghassa añjaliṁ paggaṇhitvā thutiṁ katvā bhagavantaṁ vanditvā ekamantaṁ",
  "atk-s0513a11:2233_5": "nisinno sāmaññaphalapañhaṁ pucchi. Athassa bhagavā dvīhi bhāṇavārehi paṭimaṇḍitaṁ",
  "atk-s0513a11:2233_6": "sāmaññaphalasuttaṁ (dī. ni. 1.150 ādayo) kathesi. So suttapariyosāne attamano bhagavantaṁ",
  "atk-s0513a11:2233_7": "khamāpetvā uṭṭhāyāsanā padakkhiṇaṁ katvā pakkāmi. Satthā acirapakkantassa rañño bhikkhū",
  "atk-s0513a11:2233_8": "āmantetvā ‘‘khatāyaṁ, bhikkhave, rājā, upahatāyaṁ, bhikkhave, rājā. Sacāyaṁ , bhikkhave,",
  "atk-s0513a11:2233_9": "rājā issariyassa kāraṇā pitaraṁ dhammikaṁ dhammarājānaṁ jīvitā na voropessatha, imasmiṁyeva",
  "atk-s0513a11:2233_10": "āsane virajaṁ vītamalaṁ dhammacakkhuṁ uppajjissatha. Devadattaṁ nissāya asantapaggahaṁ",
  "atk-s0513a11:2233_11": "katvā sotāpattiphalā parihīno’’ti āha.",
  "atk-s0513a11:2234_0": "Punadivase bhikkhū dhammasabhāyaṁ kathaṁ samuṭṭhāpesuṁ ‘‘āvuso, ajātasattu kira asantapaggahaṁ",
  "atk-s0513a11:2234_1": "katvā dussīlaṁ pāpadhammaṁ devadattaṁ nissāya pitughātakakammassa katattā sotāpattiphalā",
  "atk-s0513a11:2234_2": "parihīno, devadattena nāsito rājā’’ti. Satthā āgantvā ‘‘kāya nuttha, bhikkhave, etarahi",
  "atk-s0513a11:2234_3": "kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, ajātasattu",
  "atk-s0513a11:2234_4": "idāneva asantapaggahaṁ katvā mahāvināsaṁ patto, pubbepesa asantapaggaheneva attānaṁ",
  "atk-s0513a11:2234_5": "nāsesī’’ti vatvā atītaṁ āhari.",
  "atk-s0513a11:2235_0": "Atīte bārāṇasiyaṁ brahmadatte rajjaṁ kārente bodhisatto mahāvibhave brāhmaṇakule",
  "atk-s0513a11:2235_1": "nibbattitvā vayappatto takkasilaṁ gantvā sabbasippāni uggaṇhitvā bārāṇasiyaṁ disāpāmokkho",
  "atk-s0513a11:2235_2": "ācariyo hutvā pañca māṇavakasatāni sippaṁ vācesi. Tesu māṇavesu eko sañjīvo nāma",
  "atk-s0513a11:2235_3": "māṇavo atthi, bodhisatto tassa matakuṭṭhāpanakamantaṁ adāsi. So uṭṭhāpanakamantameva",
  "atk-s0513a11:2235_4": "gahetvā paṭibāhanamantaṁ pana aggahetvāva ekadivasaṁ māṇavehi saddhiṁ dāruatthāya",
  "atk-s0513a11:2235_5": "araññaṁ gantvā ekaṁ matabyagghaṁ disvā māṇave āha ‘‘bho, imaṁ matabyagghaṁ uṭṭhāpessāmī’’ti.",
  "atk-s0513a11:2235_6": "Māṇavā ‘‘na sakkhissasī’’ti āhaṁsu. ‘‘Passantānaññeva vo taṁ uṭṭhāpessāmī’’ti. ‘‘Sace,",
  "atk-s0513a11:2235_7": "māṇava, sakkosi, uṭṭhāpehī’’ti. Evañca pana vatvā te māṇavā rukkhaṁ abhiruhiṁsu.",
  "atk-s0513a11:2235_8": "Sañjīvo mantaṁ parivattetvā matabyagghaṁ sakkharāhi pahari, byaggho uṭṭhāya vegenāgantvā",
  "atk-s0513a11:2235_9": "sañjīvaṁ galanāḷiyaṁ ḍaṁsitvā jīvitakkhayaṁ pāpetvā tattheva pati, sañjīvopi tattheva",
  "atk-s0513a11:2235_10": "pati. Ubhopi ekaṭṭhāneyeva matā nipajjiṁsu.",
  "atk-s0513a11:2236_0": "Māṇavā dārūni ādāya āgantvā taṁ pavattiṁ ācariyassa ārocesuṁ. Ācariyo māṇave āmantetvā",
  "atk-s0513a11:2236_1": "‘‘tātā, asantapaggahakārā nāma ayuttaṭṭhāne sakkārasammānaṁ karontā evarūpaṁ dukkhaṁ",
  "atk-s0513a11:2236_2": "paṭilabhantiyevā’’ti vatvā imaṁ gāthamāha –",
  "atk-s0513a11:2237": "150.",
  "atk-s0513a11:2238": " ‘‘Asantaṁ yo paggaṇhāti, asantaṁ cūpasevati;",
  "atk-s0513a11:2239": "Tameva ghāsaṁ kurute, byaggho sañjīviko yathā’’ti.",
  "atk-s0513a11:2240_0": "Tattha asantanti tīhi duccaritehi samannāgataṁ dussīlaṁ pāpadhammaṁ. Yo paggaṇhātīti",
  "atk-s0513a11:2240_1": "khattiyādīsu yo koci evarūpaṁ dussīlaṁ pabbajitaṁ vā cīvarādisampadānena, gahaṭṭhaṁ",
  "atk-s0513a11:2240_2": "vā uparajjasenāpatiṭṭhānādisampadānena paggaṇhāti, sakkārasammānaṁ karotīti attho.",
  "atk-s0513a11:2240_3": "Asantaṁ cūpasevatīti yo ca evarūpaṁ asantaṁ dussīlaṁ upasevati bhajati payirupāsati.",
  "atk-s0513a11:2240_4": "Tameva ghāsaṁ kuruteti tameva asantapaggaṇhakaṁ so dussīlo pāpapuggalo ghasati saṁkhādati",
  "atk-s0513a11:2240_5": "vināsaṁ pāpeti. Kathaṁ? Byaggho sañjīviko yathāti, yathā sañjīvena māṇavena mantaṁ",
  "atk-s0513a11:2240_6": "parivattetvā matabyaggho sañjīviko jīvitasampadānena sampaggahito attano jīvitadāyakaṁ",
  "atk-s0513a11:2240_7": "sañjīvameva jīvitā voropetvā tattheva pātesi, evaṁ aññopi yo asantapaggahaṁ karoti,",
  "atk-s0513a11:2240_8": "so dussīlo taṁ attano sampaggāhakameva vināseti. Evaṁ asantasampaggāhakā vināsaṁ pāpuṇantīti.",
  "atk-s0513a11:2241": "Bodhisatto imāya gāthāya māṇavānaṁ dhammaṁ desetvā dānādīni puññāni katvā yathākammaṁ gato.",
  "atk-s0513a11:2242": "Satthā imaṁ dhammadesanaṁ āharitvā jātakaṁ samodhānesi – ‘‘tadā matabyagghuṭṭhāpanako māṇavo ajātasattu ahosi, disāpāmokkho ācariyo pana ahameva ahosi’’nti.",
  "atk-s0513a11:2243": "Sañjīvajātakavaṇṇanā dasamā.",
  "atk-s0513a11:2244": "Kakaṇṭakavaggo pannarasamo.",
  "atk-s0513a11:2245": "Tassuddānaṁ –",
  "atk-s0513a11:2246": "Godhasiṅgālavirocaṁ, naṅguṭṭharādhakākañca;",
  "atk-s0513a11:2247": "Puppharattañca siṅgālaṁ, ekapaṇṇañca sañjīvaṁ.",
  "atk-s0513a11:2248": "Atha vagguddānaṁ –",
  "atk-s0513a11:2249": "Apaṇṇako sīlavaggo, kuruṅgo ca kulāvako;",
  "atk-s0513a11:2250": "Atthakāmo ca āsīso, itthīvaruṇapāyimhā.",
  "atk-s0513a11:2251": "Litto parosataṁ haṁci, kusanāḷā sampadāno;",
  "atk-s0513a11:2252": "Kakaṇṭako pannarasa, satapaṇṇāsa jātakāti.",
  "atk-s0513a11:2253": "Ekakanipātavaṇṇanā niṭṭhitā.",
  "atk-s0513a11:2254": "(Paṭhamo bhāgo niṭṭhito)."
}