{
  "tika-abh02t18:0": "1. Khandhavibhaṅgo",
  "tika-abh02t18:1": "1. Suttantabhājanīyavaṇṇanā",
  "tika-abh02t18:2_0": "Catusaccantogadhattā catunnaṁ ariyasaccānaṁ gāthāyaṁ ‘‘catusaccadaso’’ti nippadesato",
  "tika-abh02t18:2_1": "saccāni gahitānīti nippadesato eva tadatthaṁ vibhāvento ‘‘cattāri saccānī’’tiādimāha.",
  "tika-abh02t18:2_2": "Tattha samāhaṭānīti samānītāni, cittena ekato gahitānīti adhippāyo. ‘‘Samāhaṭānī’’ti",
  "tika-abh02t18:2_3": "ca etena samāhāre ayaṁ samāsoti dasseti. Tenevassa katekattassa catusaccanti napuṁsakaniddeso",
  "tika-abh02t18:2_4": "‘‘tivaṭṭa’’ntiādīsu viya. Pattādipakkhepena hissa na itthiliṅgatā yathā pañcapattaṁ,",
  "tika-abh02t18:2_5": "catuyugaṁ, tibhuvananti, taṁ catusaccaṁ passi adakkhi, pariññāpahānasacchikiriyābhāvanābhisamayavasena",
  "tika-abh02t18:2_6": "paṭivijjhīti attho. Kasmā panettha anantāparimāṇesu anaññasādhāraṇesu mahākaruṇāsabbaññutaññāṇādīsu",
  "tika-abh02t18:2_7": "buddhaguṇesu saṁvijjamānesu sāvakehi, paccekabuddhehi ca sādhāraṇena catusaccadassanena",
  "tika-abh02t18:2_8": "bhagavantaṁ thometīti codanaṁ manasi katvā āha ‘‘satipi sāvakāna’’ntiādi. Tattha",
  "tika-abh02t18:2_9": "‘‘anaññapubbakattā’’ti iminā sāvakehi, ‘‘tattha cā’’tiādinā paccekabuddhehi ca bhagavato",
  "tika-abh02t18:2_10": "catusaccadassanassa asādhāraṇataṁ, niratisayatañca dasseti. Parasantānesu pasāritabhāvena",
  "tika-abh02t18:2_11": "supākaṭattāti desanānubhāvena veneyyasantānesu catusaccadassanassa vitthāritabhāvena",
  "tika-abh02t18:2_12": "yāva devamanussesu suppakāsitattā. Nāthasaddaṁ loke yācanupatāpissariyāsīsāsu paṭhantīti",
  "tika-abh02t18:2_13": "tamatthaṁ dassetuṁ ‘‘nāthatīti nātho’’tiādi vuttaṁ. Tattha yasmā bhagavā catusaccadassanabhāveneva",
  "tika-abh02t18:2_14": "attano hitasukhāsīsāya kilesabyasanupatāpanassa, hitapaṭipattiyācanassa ca matthakaṁ",
  "tika-abh02t18:2_15": "patto, tasmā taṁ teneva pakāsitanti atthuddhāraṁ anāmasitvā paduddhāravasena nāthasaddassa",
  "tika-abh02t18:2_16": "atthaṁ dassento ‘‘veneyyānaṁ hitasukhaṁ āsīsatī’’tiādimāha. ‘‘Catusaccadaso’’ti vā",
  "tika-abh02t18:2_17": "iminā anaññasādhāraṇo bhagavato ñāṇānubhāvo pakāsitoti ‘‘nātho’’ti iminā anaññasādhāraṇaṁ",
  "tika-abh02t18:2_18": "karuṇānubhāvaṁ vibhāvetuṁ ‘‘veneyyāna’’ntiādi vuttaṁ. Paramena cittissariyena samannāgato",
  "tika-abh02t18:2_19": "bhagavā nāthoti vuccatīti yojanā. Tathā paramena cittissariyena samannāgato sabbasatte",
  "tika-abh02t18:2_20": "guṇehi īsatīti yojetabbaṁ. Cittissariyenāti ariyiddhiādinā citte vasībhāvena. Guṇehi",
  "tika-abh02t18:2_21": "īsatīti paramukkaṁsagatehi attano sīlādiguṇehi dhammena issariyaṁ vattetīti attho.",
  "tika-abh02t18:2_22": "Evaṁbhūto yasmā sabbābhibhū nāma hoti, tena vuttaṁ ‘‘abhibhavatī’’ti. Tathā cāha",
  "tika-abh02t18:2_23": "‘‘sadevake, bhikkhave, loke…pe… abhibhū anabhibhūto, tasmā ‘tathāgato’ti vuccatī’’ti",
  "tika-abh02t18:2_24": "(a. ni. 4.23; dī. ni. 1.188). Duvidhenāpi issariyatthaṁ nāthasaddaṁ dasseti.",
  "tika-abh02t18:3_0": "Aṭṭhārasappabhedāya desanāya thomanamevāti yojanā. Samānagaṇanaguṇehīti samānagaṇanehi",
  "tika-abh02t18:3_1": "guṇehi karaṇabhūtehi. Yathāvuttena niratisayena catusaccadassanenāti sabbaññutaññāṇassa,",
  "tika-abh02t18:3_2": "dasabalesu vasībhāvassa ca padaṭṭhānabhūtena. Saccābhisambodhena hi abhinīhārānurūpaṁ",
  "tika-abh02t18:3_3": "rūpārūpadhammesu chattiṁsakoṭisatasahassamukhappavattena sātisayaṁ santatisamūhakiccārammaṇaghanappabhedena",
  "tika-abh02t18:3_4": "mahāvajirañāṇasaṅkhātena buddhāveṇikena sammasanena sambhūtena bhagavā sammāsambodhiyaṁ",
  "tika-abh02t18:3_5": "patiṭṭhitova kusalādibhedena, phassādibhedena ca dhamme vibhajanto cittuppādakaṇḍādivasena",
  "tika-abh02t18:3_6": "dhammasaṅgahaṁ catudhā desetuṁ samattho ahosi. Tathā atītaṁse appaṭihatañāṇatādibuddhadhammasamannāgato",
  "tika-abh02t18:3_7": "bhagavā atītādibhedato khandhādike vibhajitvā desetuṁ samattho ahosi. Tena vuttaṁ",
  "tika-abh02t18:3_8": "‘‘yathāvuttena…pe… vibhaṅga’’nti. ‘‘Sabbaññubhāsitattā’’ti vatvā puna ‘‘asabbaññunā",
  "tika-abh02t18:3_9": "desetuṁ asakkuṇeyyataṁ dassento’’ti etena dhammasaṅgaṇīvibhaṅgānaṁ anvayato byatirekato",
  "tika-abh02t18:3_10": "ca sammāsambuddhappaveditataññeva vibhāveti. Sammāsambuddhatādiguṇeti buddharatanassa",
  "tika-abh02t18:3_11": "sammāsambuddhatā, dhammasaṅgharatanānaṁ svākkhātatā, suppaṭipannatāti evamādiguṇe pakāseti.",
  "tika-abh02t18:4_0": "Nanu ca ‘‘catusaccadaso’’tiādinā bhagavatova guṇā vibhāvitāti? Saccaṁ, teneva dhammasaṅghānampi",
  "tika-abh02t18:4_1": "guṇā vibhāvitā honti tappabhavassa anaññathābhāvato, tadapadesena vā dhammo, tadādhāro",
  "tika-abh02t18:4_2": "ca saṅgho vuttova hotīti vuttaṁ ‘‘buddhādīnaṁ…pe… vibhāvetī’’ti.",
  "tika-abh02t18:5_0": "Atītaṁseti atītakoṭṭhāse, pubbanteti attho. Appaṭihatanti nappaṭihataṁ, ñāṇassa paṭighāto",
  "tika-abh02t18:5_1": "nāma aññāṇaṁ, sabbampi vā kilesajātaṁ. Taṁ yasmā bhagavato saha vāsanāya pahīnaṁ,",
  "tika-abh02t18:5_2": "tasmāssa atītaṁse sabbatthakameva ñeyyāvaraṇappahānena ñāṇaṁ appaṭihatanti vuccati.",
  "tika-abh02t18:5_3": "Esa nayo sesesupi. Kiṁ panetāni pāṭiyekkaṁ visuṁ ñāṇāni, udāhu atītādīsu pavattanakañāṇāni",
  "tika-abh02t18:5_4": "eva? Tīsu kālesu appaṭihatañāṇāni nāma pāṭiyekkaṁ bhagavato tīṇi ñāṇānevāti vadanti.",
  "tika-abh02t18:5_5": "Ekaṁyeva hutvā tīsu kālesu appaṭihatañāṇaṁ nāma sabbaññutaññāṇameva. Sabbaṁ kāyakammanti",
  "tika-abh02t18:5_6": "yaṁ kiñci bhagavatā kattabbaṁ kāyakammaṁ. Ñāṇapubbaṅgamanti ñāṇapurecārikaṁ. Ñāṇānuparivattanti",
  "tika-abh02t18:5_7": "ñāṇassa anuparivattanakaṁ, sabbaṁ kāyapayogaṁ pavattento bhagavā ñāṇena paricchinditvā",
  "tika-abh02t18:5_8": "ñāṇasahitameva pavattetīti attho. Sesapadadvayepi eseva nayo. Chandassāti kattukamyatāya,",
  "tika-abh02t18:5_9": "mahākaruṇāsamāyogato sattānaṁ ekantahitesitāya hitakiriyāchandassāti attho. Dhammadesanāyāti",
  "tika-abh02t18:5_10": "dhammakathāya. Aparikkhayāparimeyyapaṭibhānatāya hi bhagavato karaṇasampattiyā ca",
  "tika-abh02t18:5_11": "dhammadesanā nirantaraṁ pavattiyamānāpi na kadācipi parikkhayaṁ gacchati, aññadatthu",
  "tika-abh02t18:5_12": "uparūpari vaḍḍhateva. Vīriyassāti parahitapaṭipattiyaṁ ussāhassa. Vimuttiyāti phalavimuttiyā.",
  "tika-abh02t18:5_13": "Ettha ca samādhiādīnaṁ ahāni taṁtaṁpaṭipakkhassa savāsanapahīnattā anaññasādhāraṇatāya",
  "tika-abh02t18:5_14": "veditabbā. Chandādīnaṁ pana mahākaruṇāsamāyogatopi. Sesaṁ suviññeyyameva.",
  "tika-abh02t18:6_0": "1.Teeva dhammeti te eva kusalādike tikadukehi saṅgahite dhamme. Suttante khandhādivasena",
  "tika-abh02t18:6_1": "vutte khandhādivasena vibhajitunti yojanā. Nanu suttante paṭisambhidāvasena te na",
  "tika-abh02t18:6_2": "vuttāti? Yadipi sarūpato na vuttā, ‘‘jarāmaraṇe ñāṇaṁ, jarāmaraṇasamudaye ñāṇa’’ntiādinā",
  "tika-abh02t18:6_3": "(saṁ. ni. 2.33) pana hetuhetuphalādīsu ñāṇavibhāgassa vuttattā atthato vuttā eva",
  "tika-abh02t18:6_4": "honti, paṭisambhidāmagge (paṭi. ma. 2.30) vā paṭisambhidānaṁ āgatattā suttante paṭisambhidāvasenapi",
  "tika-abh02t18:6_5": "te dhammā vuttā eva. Tatthāti tasmiṁ suttante. Saṅkhepenāti samāsena. Uddesaniddesamatteneva",
  "tika-abh02t18:6_6": "hi suttante khandhādayo desitā, na paṭiniddesādināti saṅkhepena te tattha vuttāti",
  "tika-abh02t18:6_7": "vuttā. Tatthāti vā dhammasaṅgahe. Tatthāpi hi ‘‘tasmiṁ kho pana samaye cattāro khandhā",
  "tika-abh02t18:6_8": "hontī’’tiādinā (dha. sa. 58) khandhādayo saṅkhepena vuttāti. Vibhajīyanti ettha,",
  "tika-abh02t18:6_9": "etena vā khandhādayoti vibhaṅgo, te eva pakirīyanti paṭṭhapīyanti ettha, etena vāti",
  "tika-abh02t18:6_10": "pakaraṇaṁ, vibhaṅgo ca so pakaraṇañcāti vibhaṅgappakaraṇaṁ. Ādisaddatthajotakenāti",
  "tika-abh02t18:6_11": "‘‘iti vā, iti evarūpā naccagītavāditavisūkadassanā paṭivirato’’tiādīsu (dī. ni. 1.13)",
  "tika-abh02t18:6_12": "viya ādisaddassa atthadīpakena. Pakāratthajotakenāti ‘‘iti kho, bhikkhave, sappaṭibhayo",
  "tika-abh02t18:6_13": "bālo, appaṭibhayo paṇḍito’’tiādīsu (a. ni. 3.1) viya pakāratthavibhāvakena. ‘‘Ekadesena",
  "tika-abh02t18:6_14": "samudāyaṁ nidassetī’’ti etena ‘‘rūpakkhandho…pe… viññāṇakkhandho’’ti ettha itisaddassa",
  "tika-abh02t18:6_15": "nidassanatthataṁ dasseti. Nidassanatthopi hi iti-saddo diṭṭho yathā ‘‘atthīti kho,",
  "tika-abh02t18:6_16": "kaccāna, ayameko anto’’tiādīsu (saṁ. ni. 2.15; 3.90). Parisamāpanattho vā ‘‘tasmātiha",
  "tika-abh02t18:6_17": "me, bhikkhave, dhammadāyādā bhavatha, no āmisadāyādā. Atthi me tumhesu anukampā ‘kinti",
  "tika-abh02t18:6_18": "me sāvakā dhammadāyādā bhaveyyuṁ, no āmisadāyādā’ti’’ (ma. ni. 1.29) evamādīsu viya.",
  "tika-abh02t18:6_19": "Parisamāpanañhetaṁ suttantabhājanīyassa ekadesadassanena yadidaṁ ‘‘pañcakkhandhā",
  "tika-abh02t18:6_20": "rūpakkhandho…pe… viññāṇakkhandho’’ti tāva tadatthassa saṅgahitattā. Tatthāti vibhaṅgappakaraṇe.",
  "tika-abh02t18:6_21": "‘‘Nibbānavajjāna’’nti ettha yadi nibbānavajjānaṁ…pe… appakatarapadattā khandhānaṁ",
  "tika-abh02t18:6_22": "khandhavibhaṅgo ādimhi vutto, nanu saha nibbānena sabbadhammasaṅgāhakattā, sabbadhammasaṅgāhakehi",
  "tika-abh02t18:6_23": "ca āyatanādīhi khandhehi ca appakatarapadattā saccavibhaṅgo ādimhi vattabboti ? Na,",
  "tika-abh02t18:6_24": "tatthāpi dukkhasaccavibhaṅge ekadesena khandhānaṁ eva vibhajitabbato. Yathāha ‘‘tattha",
  "tika-abh02t18:6_25": "katamaṁ dukkhaṁ ariyasaccaṁ? Jātipi dukkhā…pe… saṁkhittena pañcupādānakkhandhā dukkhā’’ti",
  "tika-abh02t18:6_26": "(vibha. 190; dī. ni. 2.387; ma. ni. 1.120; 3.373). Idha pana anavasesatova khandhā",
  "tika-abh02t18:6_27": "vibhajīyantīti nibbānavajjānaṁ…pe… appakatarapadattā khandhānaṁ khandhavibhaṅgo ādimhi vutto.",
  "tika-abh02t18:7_0": "Apica rūpasammūḷhā arūpasammūḷhā ubhayasammūḷhāti tividhā bodhaneyyapuggalā, tathā",
  "tika-abh02t18:7_1": "saṁkhittarucino vitthārarucino nātisaṅkhepavitthārarucino, tikkhindriyā mudindriyā",
  "tika-abh02t18:7_2": "majjhimindriyāti ca. Tesu arūpasammūḷhānaṁ upakārāya khandhadesanā, rūpasammūḷhānaṁ",
  "tika-abh02t18:7_3": "āyatanadesanā, ubhayasammūḷhānaṁ dhātudesanā. Tathā saṁkhittarucīnaṁ khandhadesanā,",
  "tika-abh02t18:7_4": "nātisaṅkhepavitthārarucīnaṁ āyatanadesanā, vitthārarucīnaṁ dhātudesanā. Tikkhindriyānaṁ",
  "tika-abh02t18:7_5": "khandhadesanā, majjhimindriyānaṁ āyatanadesanā, mudindriyānaṁ dhātudesanāti iminā",
  "tika-abh02t18:7_6": "payojanena anukkamena ca khandhāyatanadhātuvibhaṅgānaṁ desanākkamova veditabbo. Taṁ",
  "tika-abh02t18:7_7": "panetaṁ khandhādittayaṁ pavattinivattitadubhayahetumukheneva ñāyamānaṁ yathābhūtāvabodhāya",
  "tika-abh02t18:7_8": "hoti, nāññathāti dassanatthaṁ saccavibhaṅgadesanā pavattā. So ca yathābhūtāvabodho",
  "tika-abh02t18:7_9": "visesato indriyasannissayenāti indriyavibhaṅgadesanā. Indriyānañca indaṭṭho taṁtaṁpaccayadhammabhūtānaṁ",
  "tika-abh02t18:7_10": "yathāsakaṁ paccayuppannesu paccayabhāvavisesenevāti paccayapaccayuppannavibhāgasandassanī",
  "tika-abh02t18:7_11": "paccayākāravibhaṅgadesanā. Paccayākārassa khandhādīnañca aviparītasabhāvāvabodho",
  "tika-abh02t18:7_12": "satipaṭṭhānādīsu sammāmanasikārenāti satipaṭṭhānasammappadhānaiddhipādabojjhaṅgamaggaṅgavibhaṅgadesanā.",
  "tika-abh02t18:7_13": "Svāyaṁ satipaṭṭhānādīsu sammāmanasikāro imāya paṭipattiyā hotīti jhānaappamaññāvibhaṅgadesanā,",
  "tika-abh02t18:7_14": "sā sammāpaṭipatti ettake sīle patiṭṭhitassa sambhavatīti sikkhāpadavibhaṅgadesanā,",
  "tika-abh02t18:7_15": "yathāvuttāya ca sammāpaṭipattiyā ime ānisaṁsāti paṭisambhidāñāṇavibhaṅgadesanā, te",
  "tika-abh02t18:7_16": "cime ñāṇavisesā imesu kilesesu pahīyantesu ca sambhavanti, nāññathāti kilesavibhaṅgadesanā,",
  "tika-abh02t18:7_17": "evaṁ vitthārato desite khandhādike saṅkhepatopi jānantassa atthasiddhi hoti evāti",
  "tika-abh02t18:7_18": "dassanatthaṁ pariyosāne dhammahadayavibhaṅgadesanā pavattāti evametesaṁ aṭṭhārasannaṁ",
  "tika-abh02t18:7_19": "mahāvibhaṅgānaṁ desanākkamakāraṇaṁ veditabbaṁ.",
  "tika-abh02t18:8_0": "Rūpādīnanti rūpavedanāsaññāsaṅkhāraviññāṇānaṁ. Vedayitādisabhāvattābhāvāti yathākkamaṁ",
  "tika-abh02t18:8_1": "anubhavanasañjānanābhisaṅkharaṇādisabhāvattābhāvā. Na hi rūpaṁ vedayitādisabhāvaṁ,",
  "tika-abh02t18:8_2": "vedanādi vā ruppanādisabhāvaṁ. Yato rūpādīnaṁ vedanāsamavarodhanena ‘‘cattāro khandhā’’tiādinā",
  "tika-abh02t18:8_3": "saṅkhipitvā khandhā 06 desetabbā siyuṁ. Ruppanādito aññassābhāvāti ruppanānubhavanādisabhāvato",
  "tika-abh02t18:8_4": "aññassa atītādike gahetvā rāsivasena vattabbassa saṁkhittassa sabhāvassa abhāvā.",
  "tika-abh02t18:8_5": "Na hi cetasikādibhāvo vedanādīnaṁ sabhāvo. Heṭṭhā gaṇanesūti pañcato heṭṭhā gaṇanesu.",
  "tika-abh02t18:8_6": "Aniṭṭhānanti apariyosānaṁ. Rūpādīsu hi katipaye, ekampi vā aggahetvā vuccamānā khandhavasena",
  "tika-abh02t18:8_7": "desanā anavasesasaṅkhatadhammasaṅgāhinī na sambhavati. Khandhassāti rāsaṭṭhassa khandhassa.",
  "tika-abh02t18:8_8": "Tenevāha ‘‘na hī’’tiādi. Savibhāgadhammehīti sappabhedadhammehi.",
  "tika-abh02t18:9_0": "‘‘Saddatthasahitaṁ khandhasaddassa visayaṁ dassetī’’ti etena rāsisaddassa viya rāsaṭṭhe",
  "tika-abh02t18:9_1": "khandhasaddassa vācakabhāvena pavattiṁ dasseti pariyāyantarabhāvato. Guṇādīsu pana",
  "tika-abh02t18:9_2": "kevalaṁ tabbisayapayogabhāveneva pavatti, na vācakabhāvenāti āha ‘‘guṇe…pe… na saddattha’’nti.",
  "tika-abh02t18:9_3": "Khandhasaddoti sīlādisadde sannidhāpito khandhasaddo. Tenevāha ‘‘sīlādiguṇavisiṭṭhaṁ",
  "tika-abh02t18:9_4": "rāsaṭṭhaṁ dīpetī’’ti. Kecīti dhammasirittheraṁ sandhāya vadati. Etthāti ‘‘sīlakkhandho",
  "tika-abh02t18:9_5": "samādhikkhandho’’ti (dī. ni. 3.355) ettha. Na kevalañca so eva, aṭṭhakathācariyehipi",
  "tika-abh02t18:9_6": "ettha guṇatthatā icchitā eva. Tathā hi aṭṭhasāliniyaṁ ‘‘sīlakkhandho samādhikkhandhotiādīsu",
  "tika-abh02t18:9_7": "guṇaṭṭhenā’’ti (dha. sa. aṭṭha. 5) vuttaṁ. Nanu ca kevalopi khandhasaddo ‘‘tiṇṇaṁ",
  "tika-abh02t18:9_8": "kho, māṇava, khandhānaṁ vaṇṇavādī, na kho, āvuso visākha, tīhi khandhehi ariyo aṭṭhaṅgiko",
  "tika-abh02t18:9_9": "maggo saṅgahito’’ti (ma. ni. 1.462) ca ādīsu sīlādivācako diṭṭhoti? Na, tatthāpi",
  "tika-abh02t18:9_10": "adhikārādivacchedakavasenevassa sīlādīsu pavattidassanato. Na khandhasaddo paññattisaddassa",
  "tika-abh02t18:9_11": "atthe vattatīti niruttivohārādisaddā viya paññattipariyāyo na hotīti attho. Dārukkhandhoti",
  "tika-abh02t18:9_12": "paññatti hotīti tassa khandhasaddassa paññattivisesappavattitaṁ dasseti. Viññāṇakkhandhoti",
  "tika-abh02t18:9_13": "khandhasaddoti ‘‘viññāṇaṁ viññāṇakkhandho’’ti (yama. 1.khandhayamaka.32) ettha vutto",
  "tika-abh02t18:9_14": "khandhasaddo. Samudāye niruḷhoti atītādibhedabhinnassa paññāya abhisaṁyūhanena rāsikate",
  "tika-abh02t18:9_15": "viññāṇasamūhe niruḷho. Tāya eva ruḷhiyā pavattatīti tāya samudāye niruḷhatāya tadavayave",
  "tika-abh02t18:9_16": "ekasmimpi viññāṇe pavattatīti. Ettha ca ñāṇasampayutte niruḷho kosallasambhūtaṭṭhena",
  "tika-abh02t18:9_17": "kusalabhāvo viya ñāṇavippayutte viññāṇasamudāye niruḷho tadekadesepi ruḷhiyā pavattatīti",
  "tika-abh02t18:9_18": "veditabbaṁ. Atha vā kiñci nimittaṁ gahetvā satipi aññasmiṁ tannimittayutte kismiñcideva",
  "tika-abh02t18:9_19": "visaye sammutiyā cirakālatāvasena nimittavirahepi pavatti ruḷhi nāma, yathā mahiyaṁ",
  "tika-abh02t18:9_20": "setīti mahiṁso, gacchantīti gāvoti, evaṁ khandhasaddassāpi ruḷhibhāvo veditabbo.",
  "tika-abh02t18:10_0": "Rāsito guṇatoti sabbattha bhummatthe vā nissakkavacanaṁ daṭṭhabbaṁ. Niyametvāti vavatthapetvā.",
  "tika-abh02t18:10_1": "Piṇḍaṭṭhoti saṅghātattho. Tasmāti yasmā pañceva khandhā vuttā, koṭṭhāsaṭṭhe ca khandhaṭṭhe",
  "tika-abh02t18:10_2": "nibbānassa vasena chaṭṭhenāpi khandhena bhavitabbaṁ, tasmā khandhaṭṭho nāma rāsaṭṭhoti",
  "tika-abh02t18:10_3": "yuttaṁ. ‘‘Yesaṁ vā atītādivasena bhedo atthī’’tiādinā atītādivibhāgabhinnesu ruppanādisabhāvadhammesu",
  "tika-abh02t18:10_4": "visuṁ visuṁ koṭṭhāsabhāvena gayhamānesu tabbibhāgarahitassa ekassa nibbānassa rāsaṭṭhatā",
  "tika-abh02t18:10_5": "viya koṭṭhāsaṭṭhatāpi na sambhavatīti dasseti. Etena paññattiyāpi khandhesu aggahaṇe",
  "tika-abh02t18:10_6": "kāraṇaṁ vuttanti veditabbaṁ.",
  "tika-abh02t18:11_0": "Kasmā panettha phassādike viya saṅkhārakkhandhe anavarodhetvā vedanāsaññā visuṁ khandhabhāvena",
  "tika-abh02t18:11_1": "gahitāti? Vivādamūlatādivisesadassanatthaṁ. Gahaṭṭhānañhi vivādakāraṇaṁ kāmajjhosānaṁ.",
  "tika-abh02t18:11_2": "Vuttañcetaṁ ‘‘puna caparaṁ, bhikkhave, kāmahetu kāmanidānaṁ kāmādhikaraṇaṁ kāmānameva",
  "tika-abh02t18:11_3": "hetu mātāpi puttena vivadati, puttopi mātarā vivadatī’’tiādi (ma. ni. 1.168, 178).",
  "tika-abh02t18:11_4": "Pabbajitānaṁ diṭṭhābhiniveso. Vuttampi cetaṁ ‘‘ye diṭṭhimuggayha vivādayanti, ‘idameva",
  "tika-abh02t18:11_5": "sacca’nti (su. ni. 838; mahāni. 67) ca vādayantī’’tiādi. Tesu kāmajjhosānaṁ vedanassādena",
  "tika-abh02t18:11_6": "hoti, diṭṭhābhiniveso saññāvipallāsena. Saññāvipallāsena hi cittavipallāso, cittavipallāsena",
  "tika-abh02t18:11_7": "diṭṭhimānataṇhāpapañcānaṁ vipallāsoti. Tathā vedanānugiddho vipallatthasañño ca saṁsarati.",
  "tika-abh02t18:11_8": "Vedanānugiddhassa hi vedanāpaccayā taṇhā siddhā hoti, tato ca taṇhāpaccayā upādānanti",
  "tika-abh02t18:11_9": "āvaṭṭati bhavacakkaṁ. Vipallatthasaññissa ca ‘‘saññānidānā hi papañcasaṅkhā’’ti (su.",
  "tika-abh02t18:11_10": "ni. 880) vacanato diṭṭhimānataṇhāpapañcānaṁ anupacchedato saṁsārassa anupacchedova.",
  "tika-abh02t18:11_11": "Iti vivādakāraṇānaṁ kāmajjhosānadiṭṭhābhinivesānaṁ kāraṇabhāvo saṁsārahetubhāvoti",
  "tika-abh02t18:11_12": "imassa vivādamūlatādivisesassa dassanatthaṁ saṅkhārakkhandhe anavarodhetvā vedanāsaññā",
  "tika-abh02t18:11_13": "visuṁ khandhabhāvena gahitāti veditabbaṁ.",
  "tika-abh02t18:12_0": "Okāsesūti vibhajanakiriyāya pavattiṭṭhānabhāvato atītādayo okāsāti vuttā. Itisaddenāti",
  "tika-abh02t18:12_1": "‘‘upādāyarūpa’’nti evaṁ aṭṭhakathāyaṁ vuttaitisaddena. Nidassanatthenāti udāharaṇatthena.",
  "tika-abh02t18:12_2": "Sabboti sakalo ekādasasu okāsesu vibhatto vibhajananayo. Idañca vibhajananti ‘‘cattāro",
  "tika-abh02t18:12_3": "ca mahābhūtā…pe… upādāyarūpa’’nti evaṁ vibhattaṁ idañca vibhajanaṁ. Oḷārikādīsūti",
  "tika-abh02t18:12_4": "oḷārikasukhumahīnapaṇītadūrasantikesu. Cakkhāyatanantiādivibhajanañcāti ‘‘cakkhāyatanaṁ…pe…",
  "tika-abh02t18:12_5": "phoṭṭhabbāyatanaṁ itthindriyaṁ…pe… kabaḷīkāro āhāro rūpā saddā gandhā rasā phoṭṭhabbāti",
  "tika-abh02t18:12_6": "evaṁ pavattaṁ vibhajanañca. Yathāsambhavanti yathārahaṁ. Ekādasasu okāsesu yaṁ yattha",
  "tika-abh02t18:12_7": "vibhajanaṁ yuttaṁ, taṁ tattha yojetabbaṁ. Evaṁ vedanākkhandhādīsupīti yathā rūpakkhandhe",
  "tika-abh02t18:12_8": "yathāsambhavaṁ ekādasasu okāsesu vibhajanaṁ yojetabbanti vuttaṁ, evaṁ vedanākkhandhādīsupi",
  "tika-abh02t18:12_9": "yathāsambhavaṁ ekādasasu okāsesu vibhajanaṁ yojetabbanti attho.",
  "tika-abh02t18:13_0": "Tattha vedanākkhandho tāva purime okāsapañcake sukhādivedanāttikavasena vibhatto,",
  "tika-abh02t18:13_1": "itarasmiṁ kusalattikavedanāttikasamāpannadukasāsavadukavasena. Saññākkhandho pana",
  "tika-abh02t18:13_2": "purime okāsapañcake chaphassadvāravasena, itarasmiṁ oḷārikaduke paṭighasamphassadukavasena",
  "tika-abh02t18:13_3": "ceva yathāvuttakusalattikādivasena ca vibhatto. Sesesu kusalattikādivaseneva. Tathā",
  "tika-abh02t18:13_4": "saṅkhārakkhandho. Paṭighasamphassaduko panettha nattheva. Cetanāya eva cettha niddeso",
  "tika-abh02t18:13_5": "saṅkhārakkhandhadhammānaṁ cetanāppadhānabhāvadassanatthaṁ. Tathā hi sā ‘‘saṅkhārakkhandho’’ti",
  "tika-abh02t18:13_6": "vuttā. Tatthāti tasmiṁ viññāṇakkhandhassa vibhajane paṭiniddese. Taṁ pana dvayanti",
  "tika-abh02t18:13_7": "manodhātumanoviññāṇadhātudvayaṁ. Yañhi sattaviññāṇadhātudesanāyaṁ ‘‘manodhātu, manoviññāṇadhātū’’ti",
  "tika-abh02t18:13_8": "dvayaṁ desitaṁ, taṁ chaviññāṇakāyadesanāyaṁ ‘‘manoviññāṇa’’ntveva vuccatīti.",
  "tika-abh02t18:14": "Pāḷinayenāti khandhavibhaṅgapāḷinayena. Aññena pakārenāti dhammasaṅgahe, tadaṭṭhakathāyañca āgatena pakārantarena.",
  "tika-abh02t18:15": "1. Rūpakkhandhaniddesavaṇṇanā",
  "tika-abh02t18:16_0": "2. ‘‘Kiñcī’’ti padaṁ ‘‘ekacca’’nti iminā samānatthanti āha ‘‘kiñcīti pakārantarabhedaṁ",
  "tika-abh02t18:16_1": "āmasitvā aniyamanidassana’’nti. Ubhayenāti pakārabhedaṁ anāmasitvā āmasitvā ca aniyamadassanavasena",
  "tika-abh02t18:16_2": "pavattena ‘‘yaṁ kiñcī’’ti padadvayena. Adhippetatthanti rūpaṁ. Aticcāti atikkamitvā.",
  "tika-abh02t18:16_3": "Pavattitoti pavattanato. Niyamanatthanti nivattanatthaṁ.",
  "tika-abh02t18:17_0": "‘‘Kiñcā’’ti ettha kiṁ-saddo pucchāyaṁ hetuatthadīpako, karaṇe cetaṁ paccattavacanaṁ,",
  "tika-abh02t18:17_1": "ca-saddo vacanālaṅkāroti āha ‘‘kena kāraṇena vadethā’’ti. Dutiyavikappe pana vuttanayeneva",
  "tika-abh02t18:17_2": "kāraṇatthe pavattaṁ kiṁ-saddaṁ ‘‘vadethā’’ti kiriyāpadasambandhanena upayogavasena",
  "tika-abh02t18:17_3": "pariṇāmetvā vadati ‘‘taṁ kāraṇaṁ vadethā’’ti.",
  "tika-abh02t18:18_0": "Purimasantānassa bhedanti purimasantānassa vināsaṁ, vināsāpadesena cettha santāne",
  "tika-abh02t18:18_1": "visadisuppādameva dasseti. Tenevāha ‘‘visadisasantānuppattidassanato’’ti. Nanu ca",
  "tika-abh02t18:18_2": "arūpadhammānampi virodhipaccayasamavāye visadisuppatti atthīti? Saccaṁ atthi, sā",
  "tika-abh02t18:18_3": "pana na pākaṭatarā, pākaṭatarā ca idhādhippetā. Tenevāha ‘‘sītādisannipāte’’ti. Tathā",
  "tika-abh02t18:18_4": "cāha bhagavā ‘‘sītenapi ruppati, uṇhenapi ruppatī’’tiādi (saṁ. ni. 3.79). Idāni bheda-saddo",
  "tika-abh02t18:18_5": "ujukameva vikārāpattiṁ vadatīti dassento ‘‘bhedo cā’’tiādimāha . Visadisarūpuppattiyeva,",
  "tika-abh02t18:18_6": "na uppannassa aññathābhāvoti adhippāyo. Tena kāpiliyaṁ pariṇāmavādaṁ paṭikkhipati.",
  "tika-abh02t18:18_7": "Yadi purimasantānato bhedo visadisuppatti ruppanaṁ, evaṁ sante lakkhaṇassa atippasaṅgo",
  "tika-abh02t18:18_8": "siyāti codanaṁ manasi katvā āha ‘‘arūpakkhandhāna’’ntiādi. Ettha sītādīhīti ādi-saddena",
  "tika-abh02t18:18_9": "yathā uṇhajighacchādayo saṅgayhanti, evaṁ āhārādīnampi saṅgaho daṭṭhabbo. Yenāti",
  "tika-abh02t18:18_10": "yena sītādīhi samāgamena. Tatthāti tesu rūpadhammesu. Āhārādikassa vā ṭhitippattassāti",
  "tika-abh02t18:18_11": "sambandho. Yathā rūpadhammānaṁ ṭhitikkhaṇe sītādīhi samāgamo hoti, evaṁ arūpakkhandhānaṁ",
  "tika-abh02t18:18_12": "aññehi samāgamo natthi atilahuparivattito, tasmā arūpadhammā rūpadhammānaṁ viya pākaṭassa",
  "tika-abh02t18:18_13": "vikārassa abhāvato ‘‘ruppantī’’ti, ‘‘ruppanalakkhaṇā’’ti ca na vuccantīti sambandho.",
  "tika-abh02t18:18_14": "‘‘Ruppatī’’ti padassa kattukammasādhanānaṁ vasena atthaṁ dassetuṁ aṭṭhakathāyaṁ ‘‘kuppati",
  "tika-abh02t18:18_15": "ghaṭṭīyati pīḷīyati bhijjatī’’ti vuttanti tadatthaṁ vivaranto ‘‘kuppatīti etenā’’tiādimāha.",
  "tika-abh02t18:18_16": "Kopādikiriyāti kopasaṅghaṭṭanapīḷanakiriyā. Kopa-saddo cettha khobhapariyāyo veditabbo.",
  "tika-abh02t18:18_17": "Kattubhūto kammabhūto ca atthoti kattukammasādhanānaṁ vasena vuccamāno bhūtupādāyarūpasaṅkhāto",
  "tika-abh02t18:18_18": "attho. Kammakattutthena bhijjati-saddenāti yadā kammakattuttho ruppati-saddo, tadā",
  "tika-abh02t18:18_19": "bhijjati-saddopi tadattho eva veditabboti attho. Tattha yadā kammatthe ‘‘ruppatī’’ti",
  "tika-abh02t18:18_20": "padaṁ, tadā ‘‘sītenā’’tiādīsu kattuatthe karaṇavacanaṁ. Yadā pana ‘‘ruppatī’’ti padaṁ",
  "tika-abh02t18:18_21": "kattuatthe kammakattuatthe vā, tadā hetumhi karaṇavacanaṁ veditabbaṁ. ‘‘Yaṁ pana",
  "tika-abh02t18:18_22": "ruppatī’’tiādinā ‘‘kuppatī’’tiādīnaṁ kattukammatthānampi atthavacanānaṁ vacane kāraṇaṁ",
  "tika-abh02t18:18_23": "dasseti. Yadipi attha-saddo ‘‘pīḷanaṭṭho’’tiādīsu (paṭi. ma. 1.17; 2.8) sabhāvapariyāyopi",
  "tika-abh02t18:18_24": "hoti, ‘‘kenaṭṭhenā’’ti panettha abhidheyyapariyāyo adhippetoti āha ‘‘kenaṭṭhenāti",
  "tika-abh02t18:18_25": "pucchāsabhāgavasena ruppanaṭṭhenā’’ti, ruppanasaddābhidheyyabhāvenāti attho. Tenevāha",
  "tika-abh02t18:18_26": "‘‘na kevalaṁ saddatthoyeva ruppana’’nti. Tassa atthassāti tassa bhūtupādāyappabhedassa",
  "tika-abh02t18:18_27": "sabhāvadhammassa. Ruppanalakkhaṇañca nāmetaṁ aniccatādi viya kakkhaḷattādito aññanti",
  "tika-abh02t18:18_28": "na gahetabbaṁ. Paññattiviseso hi tanti, kakkhaḷattādīnaṁyeva pana arūpadhammavidhuro",
  "tika-abh02t18:18_29": "sabhāvavisesoti veditabbaṁ.",
  "tika-abh02t18:19_0": "Mucchāpattiyāti mucchāya mohassa āpajjanena. Kappasaṇṭhānaṁ udakanti kappasaṇṭhāpakamahāmeghavuṭṭhaṁ",
  "tika-abh02t18:19_1": "udakaṁ. Tathāti tappakāratāya khārabhāve sati udakena kappavuṭṭhānakāle viya pathavī",
  "tika-abh02t18:19_2": "vilīyeyya. Lokantariyasattānaṁ pana pāpakammabalena akhārepi khāre viya sarīrassa",
  "tika-abh02t18:19_3": "vilīyanā veditabbā. Tenevāti saussadanissayanirayassa vuttattā eva. Na hi avīcimhi",
  "tika-abh02t18:19_4": "pañcavidhabandhanādikammakāraṇaṁ karonti.",
  "tika-abh02t18:20_0": "3. Pakaraṇappattaṁ rūpaṁ pakkhipitvā mātikā ṭhapitāti ānetvā sambandho. Mahābhūtu…pe…",
  "tika-abh02t18:20_1": "āpajjati tappakārabhāvena atītaṁse gaṇanaṁ gatanti vuttattāti adhippāyo. ‘‘Na hī’’tiādinā",
  "tika-abh02t18:20_2": "dhammantaranivattanatthatā pakārantaranivattanatthatā ca bhūtupādāyagahaṇassa natthīti",
  "tika-abh02t18:20_3": "dasseti. Taṁdassaneti gaṇanantaradassane. Taṁsabhāvattāti bhūtupādāyasabhāvattā.",
  "tika-abh02t18:20_4": "‘‘Na cā’’tiādinā bhūtupādāyasabhāvo atītaṁsagaṇitatāya taṁsabhāvassapi aññathā gaṇitattā,",
  "tika-abh02t18:20_5": "ataṁsabhāvassa ca tathā gaṇitattā akāraṇanti dasseti. ‘‘Ajjhatta…pe… labbhatī’’ti",
  "tika-abh02t18:20_6": "etena dutiyanaye na kevalaṁ yathāvuttova doso, atha kho abyāpitopi dosoti dasseti.",
  "tika-abh02t18:20_7": "Tadetaṁ pana akāraṇaṁ kāraṇabhāvasseva anadhippetattā. Na hettha bhūtupādāyarūpabhāvo",
  "tika-abh02t18:20_8": "atītaṁse gaṇanassa kāraṇanti adhippetaṁ, yato yathāvuttadosāpatti siyā.",
  "tika-abh02t18:21_0": "‘‘Kintī’’ti ettha ‘‘ki’’nti pubbe yaṁ ‘‘rūpa’’nti sāmaññato gahitaṁ, tassa sarūpapucchā.",
  "tika-abh02t18:21_1": "Iti-saddo nidassanattho, na kāraṇattho. Tenassa yaṁ rūpaṁ atītaṁ niruddhaṁ…pe… atītaṁsena",
  "tika-abh02t18:21_2": "saṅgahitaṁ atītakoṭṭhāse gaṇanaṁ gataṁ, taṁ kinti ce? ‘‘Cattāro ca…pe… rūpa’’nti",
  "tika-abh02t18:21_3": "bhūtupādāyavibhāgadassanamukhena visesaṁ nidasseti. Yattakā hi idha visesā niddiṭṭhā",
  "tika-abh02t18:21_4": "cakkhāyatanādayo, tesamidaṁ nidassananti. Na cettha purimanayato aviseso. Tattha",
  "tika-abh02t18:21_5": "hi rūpassa bhūtupādāyatāmattasabhāvadassanatā vuttā. Tenāha aṭṭhakathāyaṁ ‘‘atītarūpampi",
  "tika-abh02t18:21_6": "bhūtāni cevā’’tiādi. Idha pana bhūtupādāyena nidassanabhūtena rūpassa sabbavisesavibhāvanatā",
  "tika-abh02t18:21_7": "dassitā. Evañca katvā abyāpitadosopi cettha anokāsova, yaṁ rūpaṁ ajjhattaṁ…pe… upādinnaṁ,",
  "tika-abh02t18:21_8": "kinti? Cattāro ca…pe… rūpanti tadaññavisesanidassanassa adhippetattā. Tathā cāha",
  "tika-abh02t18:21_9": "‘‘evaṁ sabbattha attho veditabbo’’ti.",
  "tika-abh02t18:22_0": "Pariyāyadesanattāti sabhāvato pariyāyanaṁ parivattanaṁ pariyāyo, ujukaṁ appavattīti",
  "tika-abh02t18:22_1": "attho. Pariyāyena, pariyāyabhūtā vā desanā etthāti pariyāyadesanaṁ, suttantaṁ. Suttantañhi",
  "tika-abh02t18:22_2": "veneyyajjhāsayavasena desetabbadhamme lesato labbhamānabhāvakathanaṁ, na ujunippadesabhāvakathananti",
  "tika-abh02t18:22_3": "pariyāyadesanaṁ nāma. Teneva taṁ ‘‘yathānulomasāsana’’nti vuccati. Abhidhammo pana",
  "tika-abh02t18:22_4": "desetabbadhamme ujunippadesakathananti nippariyāyadesanaṁ nāma, yato ‘‘yathādhammasāsana’’nti",
  "tika-abh02t18:22_5": "vuccati. Nicchayena desoti vavatthānato kathanaṁ. Tathā bhaddekarattasuttādīsu (ma.",
  "tika-abh02t18:22_6": "ni. 3.272 ādayo) viya atītādibhāvo atītānāgatapaccuppannabhāvo addhāvasena idhāpi",
  "tika-abh02t18:22_7": "khandhavibhaṅge suttantabhājanīyattā niddisitabbo siyāti yojanā.",
  "tika-abh02t18:23_0": "Sannipatitanti samāgataṁ. Santānavasenāti pubbāparavasena. Pubbenāparassa samappamāṇatāya",
  "tika-abh02t18:23_1": "anūnaṁ anadhikaṁ, tato eva ekākāraṁ. Pavattikālavasena vā anūnaṁ anadhikaṁ, samānasabhāvatāya",
  "tika-abh02t18:23_2": "ekākāraṁ. Tena visabhāgautunā anantaritataṁ dasseti. Evaṁ āhārepīti ettha visabhāgāhārena",
  "tika-abh02t18:23_3": "anantarito anekavāraṁ anekadivasampi bhutto sabhāgekāhāraṁ nāma. ‘‘Tato pubbe visabhāgautuāhārasamuṭṭhānaṁ",
  "tika-abh02t18:23_4": "atītaṁ, pacchā anāgata’’nti hi vuttanti. ‘‘Ekāhārasamuṭṭhāna’’nti pana vuttattā ekasseva",
  "tika-abh02t18:23_5": "āhārassa yojanā yuttarūpāti apare. Pañcadvāravasenāti ettha pañcadvārāvajjanato paṭṭhāya",
  "tika-abh02t18:23_6": "yāva tadārammaṇaṁ, yāva javanaṁ, yāva vā voṭṭhabbanaṁ, tāva pavattā cittasantati",
  "tika-abh02t18:23_7": "ekavīthi. Ekajavanasamuṭṭhānanti ekajavanavārasamuṭṭhānaṁ. Ettha ca samayaṁ anāmasitvāva",
  "tika-abh02t18:23_8": "santativasena, santatiñca anāmasitvāva samayavasena atītādivibhāgo gahetabbo.",
  "tika-abh02t18:24_0": "Tesanti hetupaccayānaṁ. Kalāpassāti rūpakalāpassa. Kammānantarādīti kammādi, anantarādīti",
  "tika-abh02t18:24_1": "paccekaṁ ādi-saddo yojetabbo. Tattha paṭhamena ādisaddena upanissayapaccayassa āhārādino",
  "tika-abh02t18:24_2": "ca dutiyena samanantarānantarūpanissayādino saṅgaho veditabbo. Cittuppādassa cettha",
  "tika-abh02t18:24_3": "kammānantarādipaccayavasena, itarassa kammādivaseneva janakabhāve yojanā daṭṭhabbā.",
  "tika-abh02t18:24_4": "Tathā cittuppādassa purejātavasena, itarassa pacchājātavasena, ubhayesampi sahajātavasena",
  "tika-abh02t18:24_5": "upatthambhanaṁ veditabbaṁ . Tenevāha ‘‘yathāsambhavaṁ yojetabba’’nti. Uppādakkhaṇeti",
  "tika-abh02t18:24_6": "hetukiccakkhaṇe. Hetukiccaṁ nāma tassa tassa uppādetabbassa uppattikaraṇaṁ, tañca",
  "tika-abh02t18:24_7": "tasmiṁ khaṇe uppannaphalattā tato paraṁ kattabbābhāvato niṭṭhitañcāti daṭṭhabbaṁ.",
  "tika-abh02t18:24_8": "Itaraṁ pana tīsupi khaṇesu paccayakiccaṁ daṭṭhabbanti yojanā.",
  "tika-abh02t18:25": "6.Aniṭṭhanāmanivattanassāti aniṭṭhanāmanivattiyā akāraṇabhāvadassanena iṭṭhanāmalābhāpanassa akāraṇabhāvaṁ dasseti.",
  "tika-abh02t18:26_0": "Devamanussasampattibhaveti sampattiyutte sampanne devamanussabhave. Samiddhasobhanatāti",
  "tika-abh02t18:26_1": "abhivuddhasobhanatā. Tato evāti sampattivirahato eva, asampannattā evāti attho. Tesaṁyeva",
  "tika-abh02t18:26_2": "hatthiādīnaṁ sukhassa hetubhāvaṁ na gacchanti sāraṇādivasena dukkhapaccayattā. Tesanti",
  "tika-abh02t18:26_3": "hatthirūpādīnaṁ. ‘‘Tassa tassevā’’tiādinā yathāvuttamatthaṁ vivarati. Akusalena attanā",
  "tika-abh02t18:26_4": "katena nibbattaṁ dukkhassa paccayo hotīti yojanā. Tasmāti yasmā kammaṁ yasmiṁ santāne",
  "tika-abh02t18:26_5": "nibbattaṁ, tattheva sukhadukkhānaṁ paccayo hoti, na aññattha, tasmā. Aṭṭhakathāyaṁ",
  "tika-abh02t18:26_6": "panāti ekaccamatadassanaṁ. Tattha ‘‘aniṭṭhaṁ nāma natthī’’ti yasmā paṭisedhadvayena",
  "tika-abh02t18:26_7": "kusalakammajassa iṭṭhabhāvo niyato, tasmā ‘‘kusalakammajameva iṭṭha’’nti evaṁ aniyametvā",
  "tika-abh02t18:26_8": "‘‘kusalakammajaṁ iṭṭhamevā’’ti evamettha niyamo gahetabboti dassento ‘‘akusalakammajampī’’tiādimāha.",
  "tika-abh02t18:26_9": "Kinti akusalakammajaṁ sobhanaṁ, yaṁ paresaṁ iṭṭhaṁ nāma siyā? Yadi duggatiyaṁ kesañci",
  "tika-abh02t18:26_10": "tiracchānānaṁ saṇṭhānādisampatti sugatiyaṁ sattānaṁ akusalanissandena virūparūpatā",
  "tika-abh02t18:26_11": "viya kusalanissandena, kathaṁ tassā akusalakammajatā. Atha pana yaṁ kesañci amanāpampi",
  "tika-abh02t18:26_12": "samānaṁ rūpaṁ manāpaṁ hutvā upaṭṭhāti, taṁ sandhāya vuttaṁ, evampi yathā kesañci",
  "tika-abh02t18:26_13": "tiracchānādīnaṁ kusalakammajaṁ manussādirūpaṁ amanāpato upaṭṭhahantampi kusalavipākasseva",
  "tika-abh02t18:26_14": "ārammaṇabhāvato atthato iṭṭhameva nāma hoti, evaṁ akusalakammajaṁ kesañci manāpaṁ",
  "tika-abh02t18:26_15": "hutvā upaṭṭhahantampi akusalavipākasseva ārammaṇabhāvato atthato aniṭṭhameva nāma",
  "tika-abh02t18:26_16": "hoti, evañcetaṁ sampaṭicchitabbaṁ. Aññathā ‘‘aṭṭhānametaṁ anavakāso, yaṁ kāyaduccaritassa",
  "tika-abh02t18:26_17": "iṭṭho kanto manāpo vipāko uppajjeyyā’’tiādiaṭṭhānapāḷiyā (ma. ni. 3.131) virodho",
  "tika-abh02t18:26_18": "siyā. Tenevāha ‘‘kusalakammajassa panā’’tiādi. Sabbesanti attano, paresañca . Iṭṭhassa",
  "tika-abh02t18:26_19": "abhāvo vattabboti yathā ‘‘kusalakammajaṁ aniṭṭhaṁ nāma natthī’’ti vuttaṁ, evaṁ kiñcāpi",
  "tika-abh02t18:26_20": "‘‘akusalakammajaṁ iṭṭhaṁ nāma natthī’’ti aṭṭhakathāyaṁ na vuttaṁ, tena pana nayadassanena",
  "tika-abh02t18:26_21": "akusalakammajassa abhāvo vutto eva hotīti so saṁvaṇṇanāvasena niddhāretvā vattabboti",
  "tika-abh02t18:26_22": "adhippāyo. Etena kusalakammajameva iṭṭhanti purimapadāvadhāraṇassa gahetabbataṁ dasseti.",
  "tika-abh02t18:27_0": "Idāni ‘‘hatthiādīnampī’’tiādinā tamevatthaṁ vivarati. Kusalavipākassāti etthāpi kusalavipākasseva",
  "tika-abh02t18:27_1": "ārammaṇanti attho. Manussānanti ca nidassanamattaṁ daṭṭhabbaṁ. Itaresampi ca akusalakammajaṁ",
  "tika-abh02t18:27_2": "akusalavipākasseva, kusalakammajañca kusalavipākasseva ārammaṇanti dassitovāyaṁ nayoti.",
  "tika-abh02t18:27_3": "Kasmā pana iṭṭhāniṭṭhamissite vatthumhi manāpatāva saṇṭhātīti āha ‘‘iṭṭhārammaṇena…pe…",
  "tika-abh02t18:27_4": "sakkā vattu’’nti. Suṭṭhu vuttanti ‘‘iṭṭhāniṭṭhaṁ ekantato vipākeneva paricchijjatī’’ti",
  "tika-abh02t18:27_5": "vadantehi iṭṭhāniṭṭhārammaṇavavatthānaṁ sammadeva vuttaṁ. Taṁ anugantvāti vipākavasena",
  "tika-abh02t18:27_6": "iṭṭhāniṭṭhārammaṇavavatthānaṁ anugantvā. Sabbatthāti sugatiduggatīsu, sabbesu vā ārammaṇesu.",
  "tika-abh02t18:28_0": "‘‘Aniṭṭhā’’ti vacaneneva tesaṁ iṭṭhatā nivattitāti āha ‘‘sadisatā ca rūpādibhāvoyevā’’ti.",
  "tika-abh02t18:28_1": "Iṭṭhāneva rūpādīni kāmaguṇāti sutte vuttānīti mittapaṭipakkho amitto viya iṭṭhapaṭipakkhā",
  "tika-abh02t18:28_2": "aniṭṭhāti adhippetāti vuttaṁ ‘‘aniṭṭhāti…pe… vohāro viyā’’ti. Sabbāni vāti ettha",
  "tika-abh02t18:28_3": "‘‘piyarūpaṁ sātarūpa’’nti (dī. ni. 2.400; ma. ni. 1.133; vibha. 203) vacanato kathaṁ",
  "tika-abh02t18:28_4": "aniṭṭhānaṁ rūpādīnaṁ kāmaguṇabhāvāpattīti ce? Tesampi vipallāsavasena taṇhāvatthubhāvato",
  "tika-abh02t18:28_5": "piyarūpabhāvassa adhippetattā. Yadi evaṁ kathaṁ ‘‘cakkhuviññeyyāni rūpāni iṭṭhānī’’tiādisuttapadaṁ",
  "tika-abh02t18:28_6": "(ma. ni. 1.166; 2.155; 3.57; saṁ. ni. 5.30) nīyatīti āha ‘‘atisayenā’’tiādi.",
  "tika-abh02t18:29_0": "Indriyabaddharūpavasena pāḷiyaṁ hīnadukaniddeso pavattoti dassetuṁ ‘‘dvīsupi hīnapaṇītapadesū’’tiādimāha.",
  "tika-abh02t18:29_1": "Avayavayoge sāmivacanaṁ, na kattarīti adhippāyo. ‘‘Tesaṁ tesaṁ sattāna’’nti indriyabaddharūpe",
  "tika-abh02t18:29_2": "niddiṭṭhe kasmā kammajavasena attho vutto, na catusantativasenāti āha ‘‘sattasantāna…pe…",
  "tika-abh02t18:29_3": "vutta’’nti. Padhānattā hi kammajavasena atthaṁ vatvā sesesu ‘‘evaṁ utusamuṭṭhānādīsupī’’ti",
  "tika-abh02t18:29_4": "aṭṭhakathāyaṁ atideso kato . ‘‘Tehi tehīti etasmiṁ atthe’’ti iminā ‘‘tesaṁ tesa’’nti",
  "tika-abh02t18:29_5": "kattari sāmivacanaṁ āsaṅkati. Tathā sati visaye vā sāmivacane laddhaguṇaṁ dasseti",
  "tika-abh02t18:29_6": "‘‘na kammajavasenevā’’tiādinā, kammajaggahaṇañcettha upalakkhaṇaṁ daṭṭhabbaṁ.",
  "tika-abh02t18:30": "Mariyādābhūtanti uttamamariyādābhūtaṁ. Tenevāha ‘‘yassa yeva manāpā, tassa teva paramā’’ti. Tesanti kāmaguṇānaṁ. Sabhāvatoti lakkhaṇato.",
  "tika-abh02t18:31_0": "‘‘Ekasmiṁyeva assādanakujjhanato’’tiādinā ‘‘yasmā teyeva rūpādayo eko assādetī’’tiādikaṁ",
  "tika-abh02t18:31_1": "suttantavivaraṇaṁ iṭṭhāniṭṭhabhāve hetubhāvena vuttanti dasseti. Iṭṭhāniṭṭhaggahaṇaṁ",
  "tika-abh02t18:31_2": "hotīti nibbāne viya aniṭṭhaggahaṇaṁ saññāvipallāsena aññesupi ārammaṇesu iṭṭhāniṭṭhābhiniveso hotīti adhippāyo.",
  "tika-abh02t18:32_0": "Vibhāgo nāma asaṅkaro, vitthāro cāti ‘‘vibhatta’’nti padassa ‘‘vavatthitaṁ, pakāsita’’nti",
  "tika-abh02t18:32_1": "ca atthamāha. Aññesanti atiaḍḍhadaliddānaṁ. Idaṁ iṭṭhaṁ, aniṭṭhañca hotīti ettha",
  "tika-abh02t18:32_2": "ca-saddena aniṭṭhaṁ, iṭṭhañca hotīti ayampi attho vuttoti veditabbaṁ. Aniṭṭhaṁ iṭṭhanti",
  "tika-abh02t18:32_3": "iṭṭhassa ‘‘aniṭṭha’’nti, aniṭṭhassa ‘‘iṭṭha’’nti gahaṇe yathāsaṅkhyaṁ yojanā. Indriyavikārāpattiādināti",
  "tika-abh02t18:32_4": "ettha ādi-saddena pubbābhisaṅkhārādiṁ saṅgaṇhāti. Puretaraṁ pavattacittābhisaṅkhāravasenāpi",
  "tika-abh02t18:32_5": "hi vināva saññāvipallāsaṁ iṭṭhaṁ ‘‘aniṭṭha’’nti, aniṭṭhañca ‘‘iṭṭha’’nti gayhatīti.",
  "tika-abh02t18:33_0": "Tena vipākenāti tena kusalākusalavipākena. Ārammaṇassa iṭṭhāniṭṭhatanti yattha taṁ",
  "tika-abh02t18:33_1": "uppajjati, tassa buddharūpādikassa gūthādikassa ca ārammaṇassa yathākkamaṁ iṭṭhataṁ",
  "tika-abh02t18:33_2": "aniṭṭhatañca nidasseti. Vijjamānepi saññāvipallāse ārammaṇena vipākaniyamadassananti",
  "tika-abh02t18:33_3": "iṭṭhārammaṇe kusalavipākova uppajjati, aniṭṭhārammaṇe akusalavipākovāti evaṁ ārammaṇena",
  "tika-abh02t18:33_4": "vipākaniyamadassanaṁ. Ārammaṇaniyamadassanatthanti yaṁ kusalavipākassa ārammaṇaṁ,",
  "tika-abh02t18:33_5": "taṁ iṭṭhaṁ nāma. Yaṁ akusalavipākassa ārammaṇaṁ, taṁ aniṭṭhaṁ nāmāti dassanatthaṁ.",
  "tika-abh02t18:33_6": "Ārammaṇena niyāmito hi vipāko attano upakārakassa ārammaṇassa niyāmako hotīti.",
  "tika-abh02t18:34_0": "Dvārantare dukkhassa paccayabhūtassa ārammaṇassa dvārantare sukhavipākuppādanato,",
  "tika-abh02t18:34_1": "dvārantare sukhassa paccayabhūtassa ārammaṇassa dvārantare dukkhavipākuppādanato",
  "tika-abh02t18:34_2": "vipākena ārammaṇaniyamadassanena vipākavasena iṭṭhāniṭṭhatā dassitāti yojanā.",
  "tika-abh02t18:35_0": "7. Duppariggahaṭṭhena kāraṇabhūtena lakkhaṇassa indriyādisabhāvassa duppaṭivijjhatā,",
  "tika-abh02t18:35_1": "evaṁ supariggahaṭṭhena lakkhaṇasuppaṭivijjhatā veditabbā. ‘‘Dūre’’ti avuttassāti",
  "tika-abh02t18:35_2": "lakkhaṇato ‘‘dūre’’ti akathitassa. Vuttampīti lakkhaṇato ‘‘dūre’’ti vuttampi sukhumarūpaṁ.",
  "tika-abh02t18:36_0": "‘‘Bhindamāno’’ti sambhindamānoti vuttaṁ hotīti āha ‘‘missakaṁ karonto’’ti. Yasmā",
  "tika-abh02t18:36_1": "pana bhedanaṁ vibhāgakaraṇampi hoti, tasmā dutiyavikappe ‘‘bhindamāno’’ti padassa",
  "tika-abh02t18:36_2": "‘‘visuṁ karonto’’ti atthamāha. Tatiyavikappe pana bhindamānoti vināsentoti attho.",
  "tika-abh02t18:36_3": "Tenāha ‘‘santikabhāvaṁ bhinditvā dūrabhāvaṁ, dūrabhāvañca bhinditvā santikabhāvaṁ",
  "tika-abh02t18:36_4": "karonto’’ti. Na hi sakkā santikassa tabbhāvaṁ avināsetvā dūrabhāvaṁ kātuṁ, tathā",
  "tika-abh02t18:36_5": "itarassāpi. Santikabhāvakaraṇena na bhindati na vināseti, na ca okāsadūrato lakkhaṇato",
  "tika-abh02t18:36_6": "dūraṁ visuṁ karaṇena bhindati vibhāgaṁ karoti, nāpi okāsadūrena lakkhaṇato dūraṁ",
  "tika-abh02t18:36_7": "vomissakakaraṇena bhindati sambhindatīti yojanā. ‘‘Tidhā attho daṭṭhabbo’’ti saṅkhepena",
  "tika-abh02t18:36_8": "vuttamatthaṁ ‘‘na hī’’tiādinā vivarati. Visuṁ karoti, vomissakaṁ karotīti karoti-saddaṁ",
  "tika-abh02t18:36_9": "ānetvā sambandho. ‘‘Etthāpī’’tiādinā yathā ‘‘okāsato dūrameva bhindatī’’ti ettha",
  "tika-abh02t18:36_10": "okāsato dūrassa okāsato santikabhāvakaraṇaṁ adhippetanti vināsanaṁ bhedanaṁ, evaṁ",
  "tika-abh02t18:36_11": "‘‘na lakkhaṇato dūraṁ bhindatī’’ti etthāpi lakkhaṇato dūrassa lakkhaṇato santikabhāvākaraṇaṁ",
  "tika-abh02t18:36_12": "abhedanaṁ avināsananti imamatthaṁ dasseti. Vomissakakaraṇavibhāgakaraṇatthataṁ sandhāyāha",
  "tika-abh02t18:36_13": "‘‘bhindamānoti ettha ca aññathā bhedanaṁ vutta’’nti. Pacchimanaye vināsanatthameva",
  "tika-abh02t18:36_14": "sandhāya ‘‘bhedanaṁ idha ca aññathā vutta’’nti avoca.",
  "tika-abh02t18:37": "Rūpakkhandhaniddesavaṇṇanā niṭṭhitā.",
  "tika-abh02t18:38": "2. Vedanākkhandhaniddesavaṇṇanā",
  "tika-abh02t18:39_0": "8.Cakkhādayopasādāti oḷārikattabhāvapariyāpannā cakkhusotaghānajivhāpasādā, manomayattabhāvapariyāpannā",
  "tika-abh02t18:39_1": "cakkhusotappasādā ca. Kāyavohāraṁ arahantīti kāyantogadhattā kāyekadesattā ca kāyoti",
  "tika-abh02t18:39_2": "vattabbataṁ arahanti. Kāyoti hi attabhāvopi vuccati ‘‘sakkāyadiṭṭhī’’tiādīsu (saṁ.",
  "tika-abh02t18:39_3": "ni. 1.21; 3.155), karajakāyopi ‘‘so imamhā kāyā aññaṁ kāyaṁ abhinimminātī’’tiādīsu",
  "tika-abh02t18:39_4": "(paṭi. ma. 3.14). Tabbatthukāti cakkhādinissitā kāyikāti pariyāyena vuttā, nippariyāyena",
  "tika-abh02t18:39_5": "pana cetasikāva. Yathāha ‘‘yaṁ tasmiṁ samaye tajjācakkhuviññāṇadhātusamphassajaṁ",
  "tika-abh02t18:39_6": "cetasikaṁ neva sātaṁ nāsātaṁ cetosamphassajaṁ adukkhamasukhaṁ vedayita’’ntiādi (dha.",
  "tika-abh02t18:39_7": "sa. 152). ‘‘Na hi cakkhādayo kāyappasādā hontī’’ti iminā kāyapasādanissitā vedanā",
  "tika-abh02t18:39_8": "nippariyāyena kāyikāti dasseti. Kāyikacetasikādibhāvenāti ādi-saddena kusalākusalābyākatādibhāvā",
  "tika-abh02t18:39_9": "saṅgayhanti. Tenāti sukhādivedanekadesassa addhāsamayavasena atītādibhāvābhāvena.",
  "tika-abh02t18:39_10": "Keci panettha ‘‘heṭṭhā dassitanayattā pākaṭattā addhāvasena, ekamuhuttādipubbaṇhādīsu",
  "tika-abh02t18:39_11": "utuādinā rūpassa viya vedanāya vibhāgo na gayhatīti samayavasena ca atītādibhedo",
  "tika-abh02t18:39_12": "na dassito’’ti vadanti. Santānavasena pavattānampi vedanānaṁ cittena samūhato gahetabbataṁ",
  "tika-abh02t18:39_13": "sandhāyāha ‘‘vedanāsamudāyo’’ti. Tehīti addhāsamayavasena atītādibhāvehi. Etthāti",
  "tika-abh02t18:39_14": "etasmiṁ vibhaṅge. Teti ‘‘vedanekadesā’’ti vuttā kāyikacetasikādibhāvena bhinnā sukhādivedanāvisesā.",
  "tika-abh02t18:39_15": "Yadi vedanekadesā ettha gahitā, khaṇaparicchinnāva te gahetabbā, na santatiparicchinnāti",
  "tika-abh02t18:39_16": "āha ‘‘ekasantatiyaṁ panā’’tiādi. Tesūti sukhādibhedesu. Bhedoti viseso. Tassāti sukhādivisesassa.",
  "tika-abh02t18:39_17": "Yathā cettha, evaṁ ‘‘taṁsahitataduppādakā’’ti etthāpi taṁ-saddena sukhādiviseso paccāmaṭṭhoti",
  "tika-abh02t18:39_18": "veditabbo. Santati paricchedikā bhavituṁ arahatīti sambandho. Santatikhaṇavaseneva",
  "tika-abh02t18:39_19": "paricchedo vutto, na addhāsamayavasenāti adhippāyo.",
  "tika-abh02t18:40_0": "‘‘Pubbantāparantamajjhagatā’’ti niṭṭhitahetukiccā aniṭṭhitapaccayakiccāti vuttā,",
  "tika-abh02t18:40_1": "taṁ pana atikkantahetupaccayakiccanti evaṁ vuttassa nayassa upalakkhaṇanti āha ‘‘pubbantāparantamajjhagatāti",
  "tika-abh02t18:40_2": "etena hetupaccayakiccavasena vuttanayaṁ dassetī’’ti. Ettha kusalākusalakiriyavedanānaṁ",
  "tika-abh02t18:40_3": "rūpassa viya, vipākānaṁ viya ca ayaṁ nāma janakahetūti nippariyāyena na sakkā vattuṁ,",
  "tika-abh02t18:40_4": "pariyāyena pana anantarapaccayabhūto hetūti vattabbo.",
  "tika-abh02t18:41_0": "11.Santāpanakiccanti pariḍahanakiccaṁ. Jātiādisaṅkaranti jātisabhāvapuggalalokiyalokuttarato",
  "tika-abh02t18:41_1": "saṅkaraṁ sambhedaṁ akatvā. Samānajātiyanti ekajātiyaṁ. Sukhato tajjātiyā adukkhamasukhā",
  "tika-abh02t18:41_2": "paṇītāti yojetabbāti sambandho. Samānabhedeti bhūmantarādisamānavibhāge. Upabrūhitānaṁ",
  "tika-abh02t18:41_3": "dhātūnanti uḷārarūpasamuṭṭhāpanena paṇītānaṁ rūpadhammānaṁ. Vibādhitānanti nippīḷitānaṁ",
  "tika-abh02t18:41_4": "milāpitānaṁ. Ubhayanti sukhādidvayaṁ. Ettha ca khobhanā, āluḷanā ca kāyikasukhassa",
  "tika-abh02t18:41_5": "vasena veditabbā. Abhisandanā jhānasukhassa. Madayanā kāmasukhassa. Tathā chādanā.",
  "tika-abh02t18:41_6": "Āsiñcanā sabbassa. Chādanā āsiñcanā vā sabbassa vasena veditabbā.",
  "tika-abh02t18:42_0": "Sabhāvādibhedena cāti sabhāvapuggalalokiyādibhedena ca. Ekantapaṇīte lokuttare hīnapaṇītānaṁ",
  "tika-abh02t18:42_1": "paṭipadānaṁ vasena hīnapaṇītatā. Ekantahīne akusale chandādivasena hīnapaṇītatā,",
  "tika-abh02t18:42_2": "oḷārikasukhumatā ca. Tathā hi vuttaṁ aṭṭhakathāyaṁ ‘‘yā oḷārikā, sā hīnā. Yā sukhumā,",
  "tika-abh02t18:42_3": "sā paṇītā’’ti (vibha. aṭṭha. 11). Akusalādīsu dosasahagatādiantarabhedavasena upādāyupādāya",
  "tika-abh02t18:42_4": "oḷārikasukhumatā taṁtaṁvāpanavasena vuccati, na kusalākusalādivasenāti āha ‘‘taṁtaṁvāpanavasena",
  "tika-abh02t18:42_5": "kathanepi parivattanaṁ natthī’’ti. Dosussannatāyāti kilesādhikatāya. Tathāti dosussannatāya.",
  "tika-abh02t18:42_6": "Kathaṁ pana kusalesu dosussannatā? Upanissayavasena, kilesādhikehi santāne pavattamānā",
  "tika-abh02t18:42_7": "kusalā dhammā kilesehi sambādhappattiyā tiṇādīhi sambādhappattāni viya sassāni vipulaphalauḷāraphalā",
  "tika-abh02t18:42_8": "na hontīti. Tathāti mandadosatāya. Kusalānaṁ mandadosatāpi vuttanayānusārena veditabbā.",
  "tika-abh02t18:42_9": "Oḷārikasukhumanikantīti ettha antogadhavisesaṁ nikantiyā oḷārikasukhumatāsāmaññaṁ",
  "tika-abh02t18:42_10": "vuttaṁ. Yathā hettha oḷārikasāmaññena oḷārikoḷārikataroḷārikatamā nikantiyo gayhanti,",
  "tika-abh02t18:42_11": "tathā sukhumasukhumatarasukhumatamā sukhumatāsāmaññena gayhantīti. Sukhumatamanikantivatthunti",
  "tika-abh02t18:42_12": "cettha yāva bhavaggaṁ vipassanāñāṇañca veditabbaṁ.",
  "tika-abh02t18:43": "13.Yadi siyāti yadi asampayogo visaṁsaṭṭho siyā.",
  "tika-abh02t18:44_0": "Santikatoakusalatoti akusalabhāvena santikato lobhasahagatādiakusalavedayitato. Akusalāti",
  "tika-abh02t18:44_1": "dosasahagatādiakusalavedanā dūreti yathā uddharīyati. Tato dūrato kusalatoti tato",
  "tika-abh02t18:44_2": "akusalato dūrato kāmāvacarādikusalavedayitato kusalā kāmāvacarādikusalavedanā. ‘‘Na",
  "tika-abh02t18:44_3": "sakkā’’ti vuttaṁ uddharituṁ asakkuṇeyyataṁ ‘‘tathā hi satī’’tiādinā vivarati. Tasmāti",
  "tika-abh02t18:44_4": "yasmā dūrato santikuddharaṇaṁ vuttanayena santikato santikuddharaṇameva hoti, tathā",
  "tika-abh02t18:44_5": "sati atthaviseso na hoti, upādāyupādāya dūrasantikatā idha vuccati. Tasmā santikato",
  "tika-abh02t18:44_6": "santikuddharaṇañca na sakkā kātuṁ atthavisesābhāvato, anadhippetattā cāti adhippāyo.",
  "tika-abh02t18:45_0": "Nanu ca atisayavacanicchāvasena attheva atthavisesoti codanaṁ manasi katvā āha ‘‘dūradūrataratāya",
  "tika-abh02t18:45_1": "viya santikasantikataratāya ca anadhippetattā’’ti. Yāti akusalavedanā. Tatoti kusalavedayitato.",
  "tika-abh02t18:45_2": "Idha vuttassa dūrassāti imasmiṁ vedanākkhandhavibhaṅge ‘‘akusalā vedanā kusalābyākatāhi",
  "tika-abh02t18:45_3": "vedanāhi dūre’’tiādinā (vibha. 13) vuttassa dūrassa. Dūrato accantavisabhāgattāti",
  "tika-abh02t18:45_4": "yato yaṁ ‘‘dūre’’ti vuttaṁ, tato accantavisadisattā tassa vasena dūre santikaṁ natthīti",
  "tika-abh02t18:45_5": "na sakkā dūrato santikaṁ uddharituṁ. Ayañhettha adhippāyo – heṭṭhā yā vedanā yāya",
  "tika-abh02t18:45_6": "vedanāya dūreti vuttā, sā eva tassā kenacipi pariyāyena santiketi na uddharitabbāti.",
  "tika-abh02t18:45_7": "Santiketi vuttavedanaṁyeva sandhāya vadati. Bhinneti lobhasahagatādivasena vibhatte.",
  "tika-abh02t18:45_8": "Tatthevāti ‘‘santike’’ti vuttaatthe eva. Idaṁ vuttaṁ hoti – ‘‘akusalā vedanā akusalāya",
  "tika-abh02t18:45_9": "vedanāya santike’’ti evaṁ vuttaakusalāya vedanāyameva lobhasahagatādivasena vibhattāya",
  "tika-abh02t18:45_10": "dūrabhāvopi labbhati. Evaṁ sesesupīti.",
  "tika-abh02t18:46_0": "Yadi santikato dūraṁ labbhati, yadaggena dūraṁ labbhati, tadaggena dūrato santikaṁ",
  "tika-abh02t18:46_1": "uddhariyeyyāti codanaṁ manasi katvā āha ‘‘upādāyupādāya dūrato ca santikaṁ na sakkā",
  "tika-abh02t18:46_2": "uddharitu’’ntiādi. Tassattho – yaṁ santikato dūraṁ labbhati, yadipi taṁ visabhāgaṭṭhena",
  "tika-abh02t18:46_3": "labbhati, tathāpi yaṁ tattha santikaṁ labbhati, taṁ sabhāgaṭṭheneva labbhatīti santikatova",
  "tika-abh02t18:46_4": "santikaṁ uddhaṭaṁ siyāti. Tasmāti yasmā visabhāgaṭṭhena dūratā, sabhāgaṭṭhena ca",
  "tika-abh02t18:46_5": "santikatā icchitā, tasmā. Lobhasahagatāya dosasahagatā visabhāgatāya dūre samānā",
  "tika-abh02t18:46_6": "kathaṁ santike bhaveyyāti adhippāyo. Nanu tāsaṁ akusalasabhāgatā labbhatevāti tattha",
  "tika-abh02t18:46_7": "uttaramāha ‘‘visabhāgatā’’tiādi. Tattha bhedaṁ aggahetvā na pavattatīti bhedaṁ visesaṁ",
  "tika-abh02t18:46_8": "asadisataṁ gahetvā eva pavattati visabhāgatā. Dūratāyāti idhādhippetāya dūratāya",
  "tika-abh02t18:46_9": "sabhāgassa abyāpakattā dūrato santikuddharaṇaṁ na sakkā kātuṁ. Sati hi sabhāgabyāpakatte",
  "tika-abh02t18:46_10": "siyā santikatāti dūrato santikuddharaṇaṁ sakkā kātunti adhippāyo. ‘‘Na hī’’tiādinā",
  "tika-abh02t18:46_11": "tamevatthaṁ pākaṭaṁ karoti. Sabhāgatāti sāmaññaṁ. Bhedanti visesaṁ. Antogadhaṁ katvāvāti",
  "tika-abh02t18:46_12": "abhibyāpetvāva. Visabhāgabyāpakattā santikatāyāti idhādhippetavisabhāgaṁ byāpetvā",
  "tika-abh02t18:46_13": "pavattanato heṭṭhā vuttasantikatāya santikato dūruddharaṇaṁ sakkā kātuṁ. Tamevatthaṁ",
  "tika-abh02t18:46_14": "‘‘akusalatā hī’’tiādinā pākaṭaṁ karoti.",
  "tika-abh02t18:47": "Vedanākkhandhaniddesavaṇṇanā niṭṭhitā.",
  "tika-abh02t18:48": "3. Saññākkhandhaniddesavaṇṇanā",
  "tika-abh02t18:49_0": "17.Tassāpīti saññāyapi. Tabbatthukattāti cakkhuvatthukattā. Paṭighaviññeyyoti yathāvuttapaṭighato",
  "tika-abh02t18:49_1": "vijānitabbo paṭighavasena gahetabbo. Uttarapadalopaṁ katvāti purimapade uttarapadalopaṁ katvā.",
  "tika-abh02t18:50_0": "Viññeyyabhāve, na uppattiyanti adhippāyo. Vacananti saddo, nāmanti attho. Vacanādhīnāti",
  "tika-abh02t18:50_1": "gahetabbataṁ pati saddādhīnā, nāmāyattagahaṇāti attho. Yadettha vattabbaṁ, taṁ nāmarūpaduke",
  "tika-abh02t18:50_2": "(dha. sa. mūlaṭī. 101-108) vuttameva. Adhivacanaṁ paññattipakāsakaṁ ñāpakaṁ etesaṁ",
  "tika-abh02t18:50_3": "atthīti adhivacanā yathā arisasoti. Tatojoti adhivacanasaṅkhātato arūpakkhandhato",
  "tika-abh02t18:50_4": "jāto. Arūpakkhandhapariyāpannattā phassepi yathāvutto attho sambhavatīti dassetuṁ",
  "tika-abh02t18:50_5": "‘‘samphassoyeva vā’’tiādimāha. Na kevalaṁ manodvārikaphasse eva, atha kho pañcadvārikaphassepi",
  "tika-abh02t18:50_6": "‘‘viññeyyabhāve vacanaṁ adhikicca pavattā adhivacanā’’tiādivuttappakāro attho sambhavati.",
  "tika-abh02t18:50_7": "Itīti tasmā. Tena pariyāyenāti manosamphassajapariyāyena. Tatojāpīti pañcadvārikaphassajātāpi.",
  "tika-abh02t18:50_8": "Aññappakārāsambhavatoti paṭighasamphassajapariyāyassa asambhavato. Āveṇikaṁ paṭighasamphassajatā.",
  "tika-abh02t18:50_9": "Pakārantaraṁ adhivacanasamphassajatā.",
  "tika-abh02t18:51_0": "Yadievanti yadi pañcadvārikaphassehi uppannasaññā pariyāyato nippariyāyato ca ‘‘adhivacanasamphassajā’’ti",
  "tika-abh02t18:51_1": "vuccanti, evaṁ cattāropi arūpino khandhā evaṁ vattuṁ yuttā. Evaṁ sante saññāva kasmā",
  "tika-abh02t18:51_2": "‘‘adhivacanasamphassajā’’ti vuttāti āha ‘‘tiṇṇaṁ khandhāna’’ntiādi. Tattha tiṇṇaṁ",
  "tika-abh02t18:51_3": "khandhānanti vedanāsaṅkhāraviññāṇakkhandhānaṁ. Atthavasenāti ‘‘vacanaṁ adhikicca",
  "tika-abh02t18:51_4": "pavattā adhivacanā’’tiādinā vuttaatthavasena anvatthatāvasena. Attano pattampi nāmanti",
  "tika-abh02t18:51_5": "‘‘adhivacanasamphassajā’’ti evaṁ attano anuppattampi nāmaṁ. Dhammābhilāpoti sabhāvanirutti.",
  "tika-abh02t18:51_6": "Pubbe catunnaṁ arūpakkhandhānaṁ sādhāraṇopi adhivacanasamphassajavohāro ruḷhivasena",
  "tika-abh02t18:51_7": "saññāya eva pavattoti vatvā idāni so tadaññārūpakkhandhasādhāraṇo saññāya nivesitoti",
  "tika-abh02t18:51_8": "dassetuṁ ‘‘atha vā’’tiādimāha. Rajjitvā olokanādīsūti ettha ādi-saddena kujjhitvā",
  "tika-abh02t18:51_9": "olokanādi viya rajjitvā savanādipi saṅgayhatīti veditabbaṁ, tathāsotāvadhānādinopi",
  "tika-abh02t18:51_10": "rattatādivijānananimittatāsambhavato. Cakkhusamphassajāsaññāya pana pākaṭabhāvaṁ",
  "tika-abh02t18:51_11": "nidassanavasena dassetuṁ ‘‘olokanaṁ cakkhuviññāṇavisayasamāgame’’tiādimāha.",
  "tika-abh02t18:52_0": "Olokanassa apākaṭabhāve rattatādivijānanaṁ na hoti, pākaṭabhāve ca hotīti āha ‘‘pasādavatthukā",
  "tika-abh02t18:52_1": "evā’’ti. ‘‘Aññaṁ cintenta’’nti yaṁ pubbe tena kathitaṁ, kāyena vā pakāsitaṁ, tato",
  "tika-abh02t18:52_2": "aññaṁ kiñci atthaṁ cintentaṁ. Tenevāha ‘‘ñāta’’nti.",
  "tika-abh02t18:53": "Saññākkhandhaniddesavaṇṇanā niṭṭhitā.",
  "tika-abh02t18:54": "4. Saṅkhārakkhandhaniddesavaṇṇanā",
  "tika-abh02t18:55_0": "20.‘‘Heṭṭhimakoṭiyātietthā’’ti idaṁ paṭhamaṁ ‘‘heṭṭhimakoṭiyā’’ti vacanaṁ sandhāya",
  "tika-abh02t18:55_1": "vuttaṁ. Tassa hi bhummavasena attho gahetabbo. Tenāha ‘‘tattha hi padhānaṁ dassita’’nti.",
  "tika-abh02t18:55_2": "Heṭṭhimakoṭiyāva padhānaṁ dassitanti imamatthaṁ gahetvā ‘‘yadi eva’’ntiādinā codeti.",
  "tika-abh02t18:55_3": "Itaro ‘‘heṭṭhimakoṭiyā padhānameva dassita’’nti evamettha niyamo gahetabboti dassento",
  "tika-abh02t18:55_4": "‘‘uparimakoṭigatabhāvenā’’tiādinā taṁ pariharati. Padhānasseva dassanaṁ. Padhāne",
  "tika-abh02t18:55_5": "hi dassite appadhānampi atthato dassitameva hotīti. Tenāha aṭṭhakathāyaṁ ‘‘taṁsampayuttasaṅkhārā",
  "tika-abh02t18:55_6": "pana tāya gahitāya gahitāva hontī’’ti. Yaṁ heṭṭhimakoṭiyaṁ labbhati, taṁ uparimakoṭiyampi",
  "tika-abh02t18:55_7": "labbhati evāti āha ‘‘heṭṭhimakoṭi hi sabbabyāpikā’’ti. Dutiye karaṇaniddesataṁ dassetuṁ",
  "tika-abh02t18:55_8": "‘‘āgatāti sambandho’’ti āha. Āgamanakiriyā hi heṭṭhimakoṭiyā karaṇabhāvena tattha",
  "tika-abh02t18:55_9": "vuttāti. Yathā ca āgamanakiriyāya, evaṁ vacanakiriyāyapi heṭṭhimakoṭiyā karaṇabhāvo",
  "tika-abh02t18:55_10": "sambhavatīti dassetuṁ ‘‘purimepi vā’’tiādimāha. ‘‘Ekūnapaññāsappabhede’’ti idaṁ lokiyacittuppāde",
  "tika-abh02t18:55_11": "pāḷiāgatānaṁ saṅkhārakkhandhadhammānaṁ uparimakoṭiṁ sandhāya vuttaṁ. Yevāpanakadhammehi",
  "tika-abh02t18:55_12": "saddhiṁ uparimakoṭiyā gayhamānāya ‘‘tepaññāsā’’ti vattabbaṁ siyā, lokuttaracittuppādavasena",
  "tika-abh02t18:55_13": "pana ‘‘sattapaññāsā’’ti.",
  "tika-abh02t18:56": "Saṅkhārakkhandhaniddesavaṇṇanā niṭṭhitā.",
  "tika-abh02t18:57": "Pakiṇṇakakathāvaṇṇanā",
  "tika-abh02t18:58_0": "Samuggama-padassa tatvato pariyāyato ca atthaṁ dasseti ‘‘sañjātiyaṁ ādiuppattiya’’nti.",
  "tika-abh02t18:58_1": "Bhedato pana samāyoge uggamananti. Tattha kena samāyoge, kuto, kathañca uggamananti",
  "tika-abh02t18:58_2": "vicāraṇāyaṁ āha ‘‘taṁtaṁpaccayasamāyoge’’tiādi. Tatthevāti pañcavokārabhave eva.",
  "tika-abh02t18:58_3": "Tattha hi pañcakkhandhā paripuṇṇā samuggacchanti. Yathādhigatānaṁ adhigatappakārānaṁ,",
  "tika-abh02t18:58_4": "paṭisandhikānanti attho. Opapātikasamuggameneva cettha saṁsedajasamuggamopi gahitoti",
  "tika-abh02t18:58_5": "daṭṭhabbo pañcakkhandhapariyāpannānaṁ tadā uppajjanārahānaṁ uppajjanato. Tattha saṁsedajā",
  "tika-abh02t18:58_6": "uppajjitvā vaḍḍhanti, itare na vaḍḍhantīti idametesaṁ nānākaraṇaṁ. Sukhumajātiyalomā",
  "tika-abh02t18:58_7": "eva kira keci eḷakā himavante vijjanti, tesaṁ lomaṁ sandhāya ‘‘jātimantaeḷakaloma’’nti",
  "tika-abh02t18:58_8": "vuttaṁ atisukhumattā tesaṁ lomānaṁ. Keci pana ‘‘ajapākatikeḷakādīhi saṅkararahitānaṁ",
  "tika-abh02t18:58_9": "tesaṁ eḷakavisesānaṁ nibbatteḷakassa lomaṁ jātiuṇṇā, tampi taṅkhaṇanibbattassā’’ti",
  "tika-abh02t18:58_10": "vadanti. Gabbhaṁ phāletvā gahitassāti apare. Evaṁsaṇṭhānanti jātiuṇṇaṁsuno paggharitvā",
  "tika-abh02t18:58_11": "agge ṭhitatelabindusaṇṭhānaṁ. Vaṇṇappaṭibhāgoti rūpapaṭicchanno saṇṭhānapaṭicchanno ca.",
  "tika-abh02t18:59": "Santatimūlānīti tasmiṁ bhave rūpasantatiyā mūlabhūtāni. Anekindriyasamāhārabhāvatoti yathārahaṁ cakkhādianekindriyasaṅghātabhāvato. Padhānaṅganti uttamaṅgaṁ siro.",
  "tika-abh02t18:60_0": "Na tassa tassa khandhassa paripuṇṇataṁ, taṁtaṁkhandhekadesasseva vuttattāti adhippāyo.",
  "tika-abh02t18:60_1": "Kāmāvacarānanti kāmāvacarasattānaṁ. Parihīnāyatanassāti parihīnassa cakkhādiāyatanassa",
  "tika-abh02t18:60_2": "vasena. Tattha duggatiyaṁ andhassa cakkhudasakavasena, badhirassa sotadasakavasena,",
  "tika-abh02t18:60_3": "andhabadhirassa ubhayavasena santatisīsahāni veditabbā. Napuṁsakassa pana bhāvahāni",
  "tika-abh02t18:60_4": "vuttā eva. Tathā andhabadhirāghānakassa cakkhusotaghānavasena. Taṁ pana dhammahadayavibhaṅgapāḷiyā",
  "tika-abh02t18:60_5": "virujjhati. Taṁ parato āvi bhavissati. Rūpāvacarānaṁ pana cakkhusotavatthujīvitavasena",
  "tika-abh02t18:60_6": "cattāri santatisīsānīti itaresaṁ vasena santatisīsahāni veditabbā.",
  "tika-abh02t18:61_0": "Tesanti pañcannaṁ khandhānaṁ. Vatthubhāvenāti vicāraṇāya adhiṭṭhānabhāvena. Paṭisandhiyaṁ",
  "tika-abh02t18:61_1": "uppannā pavattā pañcakkhandhāti paṭisandhikkhaṇe pavattikkhaṇe ca pañcakkhandhe dasseti.",
  "tika-abh02t18:61_2": "Bhummaniddesoti ‘‘pañcasu khandhesū’’ti ayaṁ bhummaniddeso. Aññathāti niddhāraṇe",
  "tika-abh02t18:61_3": "anadhippete. ‘‘Bhāvenabhāvalakkhaṇatthe’’ti idaṁ visayādiatthānaṁ idhāsambhavato",
  "tika-abh02t18:61_4": "vuttaṁ. Ubhayanti rūpārūpaṁ. Rūpārūpasantatinti rūpasamuṭṭhāpakaṁ rūpasantatiṁ arūpasantatiñca.",
  "tika-abh02t18:61_5": "‘‘Vatthu uppādakkhaṇe dubbalaṁ hotī’’ti idaṁ na paṭisandhikkhaṇaṁ eva, nāpi vatthurūpaṁ",
  "tika-abh02t18:61_6": "eva sandhāya vuttanti dassento āha ‘‘sabbarūpānaṁ uppādakkhaṇe dubbalataṁ sandhāya",
  "tika-abh02t18:61_7": "vutta’’nti. ‘‘Tadā hī’’tiādi yathāvuttassa atthassa kāraṇavacanaṁ. Tattha tanti rūpaṁ.",
  "tika-abh02t18:61_8": "‘‘Kammakkhittattā’’ti idaṁ na kammajatāmattaṁ sandhāya vuttaṁ, atha kho kammajassa",
  "tika-abh02t18:61_9": "paṭhamuppattiyaṁ apatiṭṭhitataṁ sandhāyāti dassento ‘‘satipī’’tiādimāha. Tato paranti",
  "tika-abh02t18:61_10": "tato paṭisandhito paraṁ. Sadisasantāne yathā patiṭṭhitaṁ, na tathā visadisasantāneti",
  "tika-abh02t18:61_11": "āha ‘‘samānasantatiya’’nti.",
  "tika-abh02t18:62_0": "Aṅgabhāvanti kāraṇabhāvaṁ. Tenevāha ‘‘sahāyabhāva’’nti. Tesaṁ dhammānanti yehi saddhiṁ",
  "tika-abh02t18:62_1": "uppannaṁ, tesaṁ paṭisandhiyaṁ cittacetasikadhammānaṁ. Tadāti ṭhitikkhaṇe bhaṅgakkhaṇe",
  "tika-abh02t18:62_2": "ca rūpuppādanameva natthi. Anantarādipaccayalābhena uppādakkhaṇe eva cittassa balavabhāvo,",
  "tika-abh02t18:62_3": "na itaratra. Tenāha ‘‘yadā ca rūpuppādanaṁ, tadā uppādakkhaṇe’’ti.",
  "tika-abh02t18:63_0": "Yehākārehīti āhārindriyapaccayādiākārehi. Yathāsambhavaṁ paccayā hontīti phassādayo",
  "tika-abh02t18:63_1": "āhārādivasena yathārahaṁ paccayā honti. Vuttañhetaṁ paṭṭhāne ‘‘paṭisandhikkhaṇe vipākābyākatā",
  "tika-abh02t18:63_2": "āhārā sampayuttakānaṁ khandhānaṁ, kaṭattā ca rūpānaṁ āhārapaccayena paccayo’’tiādi (paṭṭhā. 1.1.429).",
  "tika-abh02t18:64_0": "Cuticittena saddhiṁ uppajjamānaṁ, cuticittena vā kāraṇabhūtena uppajjamānaṁ. Tato",
  "tika-abh02t18:64_1": "purimatarehi uppajjamānaṁ viyāti yathā cuticittato āsannehi purimatarehi uppajjamānaṁ",
  "tika-abh02t18:64_2": "rūpaṁ bhavantare na uppajjati, evaṁ cuticittena uppajjamānampi anupacchinnepi vaṭṭamūleti",
  "tika-abh02t18:64_3": "akāraṇaṁ vaṭṭamūlāvūpasamo cuticittassa rūpuppādaneti dasseti.",
  "tika-abh02t18:65": "Arūpassāti āruppassa.",
  "tika-abh02t18:66_0": "Utunāti paṭisandhicittassa ṭhitikkhaṇe uppannena utunā. Samuṭṭhite rūpeti paṭisandhicittassa",
  "tika-abh02t18:66_1": "bhaṅgakkhaṇe rūpe samuṭṭhite paṭisandhianantaraṁ paṭhamabhavaṅgacittaṁ rūpaṁ samuṭṭhāpeti.",
  "tika-abh02t18:66_2": "Uppādanirodhakkhaṇāti yathāvuttesu soḷasasu cittesu ādicittassa uppādakkhaṇo, soḷasamacittassa",
  "tika-abh02t18:66_3": "nirodhakkhaṇo cāti vadanti, rūpasseva pana uppādanirodhakkhaṇā veditabbā.",
  "tika-abh02t18:67_0": "Dharamānakkhaṇe evāti tassa utuno vijjamānakkhaṇe eva yadi gahitā, ‘‘soḷasacittakkhaṇāyukaṁ",
  "tika-abh02t18:67_1": "rūpa’’nti vuttaṁ hoti soḷasaheva cittehi tassa dharamānatāya paricchinnattā. Uppādakkhaṇaṁ",
  "tika-abh02t18:67_2": "aggahetvāti utuno dharamānakkhaṇe uppādakkhaṇaṁ aggahetvā nirodhakkhaṇo atha gahito,",
  "tika-abh02t18:67_3": "‘‘sattarasacittakkhaṇāyukaṁrūpa’’nti vuttaṁ hoti uppādakkhaṇasahitena ca ekassa cittakkhaṇassa",
  "tika-abh02t18:67_4": "gahitattā. ‘‘Adhikasoḷasacittakkhaṇāyuka’’nti vuttaṁ hoti nirodhakkhaṇassa bahikatattā.",
  "tika-abh02t18:68_0": "Evaṁ uppādanirodhakkhaṇesu gahitesu aggahitesu ca soḷasasattarasacittakkhaṇāyukatā,",
  "tika-abh02t18:68_1": "tato adhikacittakkhaṇāyukatā ca siyāti dassetvā idāni tattha ṭhitapakkhaṁ dassento",
  "tika-abh02t18:68_2": "‘‘yasmā panā’’tiādimāha. Tattha tassa dharamānakkhaṇe uppannesūti tassa utuno dharamānakkhaṇe",
  "tika-abh02t18:68_3": "uppannesu soḷasasu cittesu paṭisandhipi yasmā gahitā, tasmā utuno uppādakkhaṇo dharamānakkhaṇe",
  "tika-abh02t18:68_4": "gahitotinirodhakkhaṇe aggahite ‘‘rūpe dharanteyeva soḷasa cittāni uppajjitvā nirujjhanti,",
  "tika-abh02t18:68_5": "taṁ pana sattarasamena cittena saddhiṁ nirujjhatī’’ti (vibha. aṭṭha. 26 pakiṇṇakakathā)",
  "tika-abh02t18:68_6": "evaṁ aṭṭhakathāyaṁ vakkhamānā adhikasoḷasacittakkhaṇāyukatā adhippetā. Gahite vā",
  "tika-abh02t18:68_7": "nirodhakkhaṇe soḷasacittakkhaṇāyukatā adhippetāti sambandho. Ettha ca ‘‘adhikasoḷasacittakkhaṇāyukatā’’ti",
  "tika-abh02t18:68_8": "idaṁ paṭisandhicittassa uppādakkhaṇo gahitoti katvā vuttaṁ. Yasmā pana paṭiccasamuppādavibhaṅgavaṇṇanāyaṁ",
  "tika-abh02t18:68_9": "‘‘dve bhavaṅgāni, āvajjanaṁ, dassanaṁ, sampaṭicchanaṁ, santīraṇaṁ, voṭṭhabbanaṁ,",
  "tika-abh02t18:68_10": "pañca javanāni, dve tadārammaṇāni, ekaṁ cuticittanti pañcadasa cittakkhaṇā atītā",
  "tika-abh02t18:68_11": "honti, athāvasesaekacittakkhaṇāyuke’’ti (vibha. aṭṭha. 227), tathā tadārammaṇapariyosānāni,",
  "tika-abh02t18:68_12": "‘‘ekaṁ cuticittaṁ, tadavasāne tasmiññeva ekacittakkhaṇaṭṭhitike ārammaṇe paṭisandhicittaṁ",
  "tika-abh02t18:68_13": "uppajjatī’’ti (vibha. aṭṭha. 227) ca vakkhati. Tasmā rūpassa soḷasacittakkhaṇāyukatāyapi",
  "tika-abh02t18:68_14": "atthasiddhi hotiyeva. Tenāha ‘‘soḷasacittakkhaṇāyukatā adhippetā’’ti. Tathāpi uppajjitvā",
  "tika-abh02t18:68_15": "bhavaṅgacalanassa paccayo hoti, na uppajjamānamevāti sattarasacittakkhaṇāyukatā veditabbā.",
  "tika-abh02t18:69_0": "Ojāya sabhāvasukhumatā upādārūpabhāvato. Ettha ca mātarā ajjhohaṭā ojā bāhirabbhañjanaṁ",
  "tika-abh02t18:69_1": "viya gabbhamallinā tasmiṁ santāne ojaṭṭhamakarūpuppattiyā paccayo hoti. Āhārasamuṭṭhānarūpapaveṇiyā",
  "tika-abh02t18:69_2": "ojāya viya sesatisantatiojāya rūpuppādananti udariye ojā rūpaṁ na samuṭṭhāpeti utusamuṭṭhānabhāvato,",
  "tika-abh02t18:69_3": "upādinnakaṭṭhāne eva pana samuṭṭhāpeti, rasaharaṇīhi gantvā kāyānusaṭanti veditabbaṁ.",
  "tika-abh02t18:70_0": "Cittañcevāti ettha ca-saddena paṭiyogīnaṁ kammameva samuccinoti, na cittena sampayuttadhammeti",
  "tika-abh02t18:70_1": "katvā āha ‘‘cittassa pubbaṅgamatāya vutta’’nti. ‘‘Cittuppādaṁ gaṇhāti ‘cittaṁ uppannaṁ",
  "tika-abh02t18:70_2": "hotī’tiādīsu (dha. sa. 1) viya, na kammacetanaṁ viya ekadhammamevā’’ti vutte ‘‘yathā",
  "tika-abh02t18:70_3": "cittasamuṭṭhānarūpassa hetuādayo cittasampayuttadhammāpi samuṭṭhāpakāva, evaṁ kammasamuṭṭhānarūpassa",
  "tika-abh02t18:70_4": "kammasampayuttāpī’’ti codanaṁ samuṭṭhāpetvā tassa parihāraṁ vattuṁ ‘‘kammasamuṭṭhānañcā’’tiādimāha.",
  "tika-abh02t18:71_0": "Rūpassāti rūpakkhaṇassa, rūpassa vā addhuno. Nayadassanamattaṁ daṭṭhabbaṁ paṭisandhikkhaṇe",
  "tika-abh02t18:71_1": "eva rūpārūpadhammānaṁ ekakkhaṇe pātubhāvoti imassa atthassa anadhippetattā. Tenevāha",
  "tika-abh02t18:71_2": "‘‘tato parampi rūpārūpānaṁ sahuppattisabbhāvato’’ti. Yathā ca ‘‘paṭisandhikkhaṇe",
  "tika-abh02t18:71_3": "evā’’ti niyamo na gahetabbo, evaṁ ‘‘ekakkhaṇe eva pātubhāvo’’tipi niyamo na gahetabboti",
  "tika-abh02t18:71_4": "dassento ‘‘na paneta’’ntiādimāha. Taṁdīpanatthamevāti asamānakālatādīpanatthameva,",
  "tika-abh02t18:71_5": "na sahuppādadīpanatthaṁ. Addhānaparicchedakathā hi ayanti.",
  "tika-abh02t18:72_0": "Yadi evanti yathā phalapattāni, evaṁ rūpārūpadhammā yadi dandhalahuparivattino. Asamānaddhattāti",
  "tika-abh02t18:72_1": "atulyakālattā. Nicchiddesūti nibbivaresu. Tena nirantarappavattiṁ eva vibhāveti.",
  "tika-abh02t18:72_2": "Ayanti addhānaparicchedakathā. Cittajarūpādīnaṁ na tathā nirantarabhāvena pavatti,",
  "tika-abh02t18:72_3": "yathā kammajarūpānanti āha ‘‘kammajarūpappavattiṁ sandhāyā’’ti. Kammajarūpānaṁ vā",
  "tika-abh02t18:72_4": "itaresaṁ mūlabhāvato padhānanti ‘‘kammajarūpappavattiṁ sandhāyā’’ti vuttaṁ. Acittuppādakattā",
  "tika-abh02t18:72_5": "abyābajjhatāya nirodhasamāpattiyā nibbānapaṭibhāgatā veditabbā. Pade padaṁ akkamitvāti",
  "tika-abh02t18:72_6": "lakuṇḍakapādatāya attano akkantapadasamīpe padaṁ nikkhipitvā. Yo hi sīghapadavikkamo",
  "tika-abh02t18:72_7": "lakuṇḍakapādo, so idhādhippetoti āha ‘‘lahuṁ lahuṁ akkamitvāti attho’’ti. Saheva",
  "tika-abh02t18:72_8": "nirujjhantīti rūpaṁ kammajamidhādhippetanti katvā vuttaṁ. Utujaṁ pana cutito uddhampi",
  "tika-abh02t18:72_9": "pavattati eva. Pubbe vuttanti ‘‘rūpassa sattarasacittakkhaṇā, arūpassa tato ekabhāgo’’ti",
  "tika-abh02t18:72_10": "(vibha. mūlaṭī. 20 pakiṇṇakakathāvaṇṇanā) evaṁ vuttaṁ addhānappakāraṁ.",
  "tika-abh02t18:73_0": "Ekuppādatoti samānuppādato. Samānattho hi ayaṁ eka-saddo. Eko daṭṭhabbākāroti eko",
  "tika-abh02t18:73_1": "ñātapariññāya passitabbākāro. Evañhi soḷasākārā siyuṁ, itarathā vīsati, tato adhikā",
  "tika-abh02t18:73_2": "vā ete ākārā bhaveyyuṁ. Tassāti pacchimakammajassa. Heṭṭhā soḷasaketi pariyosānasoḷasakassa",
  "tika-abh02t18:73_3": "anantarātītasoḷasake. Pacchimassāti tattha pacchimacittassa. Nānānirodhabhāvaṁ viya",
  "tika-abh02t18:73_4": "ekuppādabhāvampi pacchimakammajassa ṭhapane kāraṇaṁ anicchanto ‘‘yadi panā’’ti sāsaṅkaṁ",
  "tika-abh02t18:73_5": "vadati. ‘‘Sabbampī’’tiādinā tattha atippasaṅgaṁ dasseti. Vajjetabbaṁ nānuppādaṁ ekanirodhaṁ.",
  "tika-abh02t18:73_6": "Gahetabbaṁ ekuppādanānānirodhaṁ. Ubhayampi tadā natthi anuppajjanato. Tenevāha ‘‘kammajarūpassa",
  "tika-abh02t18:73_7": "anuppattito’’ti. Tato pubbeti pacchimakammajarūpuppajjanato oraṁ. Aññassāti yassa",
  "tika-abh02t18:73_8": "cittassa uppādakkhaṇe uppannaṁ, tato aññassa cittassa. Ṭhitikkhaṇe uppannassa ekuppādatā,",
  "tika-abh02t18:73_9": "bhaṅgakkhaṇe uppannassa nānānirodhatā ca natthīti āha ‘‘ṭhitibhaṅgakkhaṇesuuppannarūpāni",
  "tika-abh02t18:73_10": "vajjetvā’’ti. Tenāti rūpena. ‘‘Saṅkhalikassa viya sambandho’’ti etena avicchinnasambandho",
  "tika-abh02t18:73_11": "idha ‘‘paveṇī’’ti adhippetoti dasseti. Aññathāti vicchijjamānampi gahetvā ‘‘paveṇī’’ti",
  "tika-abh02t18:73_12": "vuccamāne. Na hi rūpadhammānaṁ arūpadhammānaṁ viya anantarapaccayabhāvo atthīti rūpadhammānaṁ",
  "tika-abh02t18:73_13": "bhaṅgakkhaṇe uppannarūpadhamme aggahetvā ‘‘aṭṭhacattālīsā’’ti vuttaṁ. Tesaṁ pana",
  "tika-abh02t18:73_14": "gahaṇe ekūnapaññāsāva siyāti āha ‘‘ekūnapaññāsakammajiyavacanaṁ kattabbaṁ siyā’’ti.",
  "tika-abh02t18:74_0": "Sudīpanattāti sukhadīpanattā, nayadassanabhāvena vā suṭṭhu dīpanattā. Tenevāha ‘‘etena",
  "tika-abh02t18:74_1": "hi nayenā’’tiādi. Tattha tanti rūpaṁ. Tenāti rūpena. Ubhayatthāti pacchimakammajarūpappavattiyaṁ,",
  "tika-abh02t18:74_2": "tato pubbe ca. Aññassāti ekassa cittassa ṭhitikkhaṇe uppajjitvā tato aññassa cittassa.",
  "tika-abh02t18:74_3": "Tassāti rūpassa. Ettha ca pacchimakammajarūpappavattiyaṁ nirujjhanakanti vuttaṁ tato",
  "tika-abh02t18:74_4": "puretarappavattaṁ rūpaṁ veditabbaṁ. Catusantatikarūpenātiādi yathāvuttasaṅgahagamanadassanaṁ.",
  "tika-abh02t18:74_5": "Etthāti etasmiṁ nānuppādekanirodhatādīpane. Ṭhitikkhaṇeti arūpassa rūpassa ca ṭhitikkhaṇe",
  "tika-abh02t18:74_6": "uppannassa rūpassa ca arūpassa ca dassitattā. Adassitassāti yathā eva ettha, evaṁ",
  "tika-abh02t18:74_7": "tattha vibhajitvā adassitassa. Kasmā panettha pacchimakammajena dīpanāyaṁ samatiṁsakammajarūpaggahaṇaṁ",
  "tika-abh02t18:74_8": "katanti āha ‘‘samatiṁsa…pe… yojita’’nti. Tato kammato jātā taṁkammajā, tesu. Saṅkharotīti",
  "tika-abh02t18:74_9": "saṅkhāro, jīvitañca taṁ saṅkhāro cāti jīvitasaṅkhāro, āyu. Jīvitena saṅkharīyantīti",
  "tika-abh02t18:74_10": "jīvitasaṅkhārā, usmādayo.",
  "tika-abh02t18:75_0": "Aññassauppādakkhaṇeti yassa cittassa uppādakkhaṇe uppannaṁ rūpaṁ aññassa tato sattarasamassa",
  "tika-abh02t18:75_1": "uppādakkhaṇe, ṭhitikkhaṇe uppannaṁ aññassa ṭhitikkhaṇeti sambandho. ‘‘Vuttanti adhippāyo’’ti",
  "tika-abh02t18:75_2": "idaṁ pāḷiyā virujjhantampi aṭṭhakathāyaṁ āgatabhāvadassanatthaṁ vuttanti ayamettha",
  "tika-abh02t18:75_3": "adhippāyoti attho. Kasmāti cittasamuṭṭhānarūpaṁ sandhāya pāḷi pavattā, aṭṭhakathāyaṁ",
  "tika-abh02t18:75_4": "pana kammajarūpanti sā tāya kena kāraṇena virujjhatīti āha ‘‘catu…pe… bhavitabbattā’’ti,",
  "tika-abh02t18:75_5": "nipphannassāti adhippāyo. Tenāha aṭṭhakathāyaṁ ‘‘yo cāyaṁ cittasamuṭṭhānassa…pe…",
  "tika-abh02t18:75_6": "kammādisamuṭṭhānassāpi ayameva khaṇaniyamo’’ti (vibha. aṭṭha. 26 pakiṇṇakakathā).",
  "tika-abh02t18:75_7": "Etehīti yathānīto yamakapāṭho, ‘‘kāyasaṅkhāro cittasamuṭṭhāno’’tiādiko aṭṭhakathāpadesoti",
  "tika-abh02t18:75_8": "etehi . Natthiyeva ekuppādaekanirodhadīpanatoti adhippāyo. Tena hi vuttaṁ ‘‘yena",
  "tika-abh02t18:75_9": "cittena saddhiṁ uppajjati, tato paṭṭhāya sattarasamena saddhiṁ nirujjhatī’’tiādi.",
  "tika-abh02t18:76_0": "Puna ‘‘etehī’’ti iminā ekuppādanānānirodhanānuppādaekanirodhadīpanavasena pavattā",
  "tika-abh02t18:76_1": "aṭṭhakathāpadesā gahitāti veditabbaṁ, ubhayatthāpi vā etehi ācariyehīti attho. Tatiyo",
  "tika-abh02t18:76_2": "bhāgo, tena adhikā soḷasacittakkhaṇāyukatā tatiya…pe… yukatā vuttāti sambandho. Tatiya",
  "tika-abh02t18:76_3": "bhāgoti ca uppādaṭṭhitikkhaṇe upādāya bhaṅgakkhaṇo adhippeto. Yasmiṁ ekādasa cittakkhaṇā",
  "tika-abh02t18:76_4": "atītā, avasesapañcacittakkhaṇāyuke, yasmiṁ pañcadasa cittakkhaṇā atītā, avasesaekacittakkhaṇāyuke",
  "tika-abh02t18:76_5": "tasmiṁyeva ārammaṇeti yojetabbaṁ. Ubhayañcetaṁ yathākkamaṁ manodvāre pañcadvāre ca",
  "tika-abh02t18:76_6": "āpāthagataṁ veditabbaṁ. Na kho panevaṁ sakkā viññātuṁ ekacittakkhaṇātītaṁ ārammaṇaṁ",
  "tika-abh02t18:76_7": "sandhāya paṭiccasamuppādavibhaṅgaṭṭhakathāyaṁ (vibha. aṭṭha. 227) tathā vuttanti",
  "tika-abh02t18:76_8": "dassento ‘‘na hi sakkā’’tiādimāha. Pañcadasāti atirekapañcadasa cittakkhaṇā atītāti",
  "tika-abh02t18:76_9": "sambandho. ‘‘Tasmā’’tiādinā yattha khaṇekadesaṁ aggahitanti na sakkā vattuṁ, tameva",
  "tika-abh02t18:76_10": "dasseti. Evaṁ tāva na rūpaṁ sattarasacittakkhaṇāyukaṁ, nāpi tatiyabhāgādhikasoḷasacittakkhaṇāyukaṁ,",
  "tika-abh02t18:76_11": "atha kho soḷasacittakkhaṇāyukamevāti dassitaṁ hoti.",
  "tika-abh02t18:77_0": "Kasmā panettha rūpameva samānepi aniccasaṅkhatādibhāve cirāyukaṁ jātanti? Dandhaparivattibhāvato.",
  "tika-abh02t18:77_1": "Arūpadhammā hi sārammaṇā cittapubbaṅgamā, te yathābalaṁ attano ārammaṇavibhāvanavasena",
  "tika-abh02t18:77_2": "pavattantīti tadatthanipphattisamanantarameva nirujjhanato lahuparivattino. Tenāha",
  "tika-abh02t18:77_3": "bhagavā, ‘‘nāhaṁ, bhikkhave, aññaṁ ekadhammampi samanupassāmi evaṁ lahuparivattaṁ,",
  "tika-abh02t18:77_4": "yadidaṁ, bhikkhave, citta’’nti (a. ni. 1.48). Rūpadhammā pana anārammaṇā, te ārammaṇavasena",
  "tika-abh02t18:77_5": "arūpadhammehi vibhāvetabbā. Sā ca nesaṁ vohārānuguṇā vibhāvetabbatā attano dandhaparivattitāya,",
  "tika-abh02t18:77_6": "tesañca lahuparivattitāya soḷasahi sattarasahi vā cittakkhaṇehi nippajjatīti rūpamevettha",
  "tika-abh02t18:77_7": "cirāyukaṁ jātaṁ. Kiñca – lahuviññāṇavisayasantatimattādhīnavuttitāya tiṇṇaṁ khandhānaṁ,",
  "tika-abh02t18:77_8": "ārammaṇūpaladdhimattabhāvato viññāṇassa ca lahuparivattitā, dandhamahābhūtappaccayatāya",
  "tika-abh02t18:77_9": "pana rūpassa dandhaparivattitā. Nānādhātūsu tathāgatasseva yathābhūtañāṇaṁ, tena",
  "tika-abh02t18:77_10": "ca rūpameva purejātapaccayo vutto, pacchājātapaccayo ca tassevāti na ettha aniccasaṅkhatādibhāvasāmaññena",
  "tika-abh02t18:77_11": "rūpārūpaṁ samānāyukaṁ parikappetabbaṁ. Vuttanayena rūpameva cirāyukanti niṭṭhamettha gantabbaṁ.",
  "tika-abh02t18:78_0": "Yathā ca rūpassa sattarasacittakkhaṇāyukatā, tatiyabhāgādhikasoḷasacittakkhaṇāyukatā",
  "tika-abh02t18:78_1": "vā na hoti, taṁ dassetvā yvāyaṁ aṭṭhakathāyaṁ cittassa ṭhitikkhaṇe rūpuppādo vutto,",
  "tika-abh02t18:78_2": "tattha ṭhitikkhaṇameva tāva cittassa ananujānanto ‘‘yo cettha…pe… vicāretabbo’’ti",
  "tika-abh02t18:78_3": "vatvā yamake uppannauppajjamānavārādipāḷiṁ āharanto ‘‘cittayamake’’tiādimāha. Tattha",
  "tika-abh02t18:78_4": "paripuṇṇavissajjaneti ubhayampi yamakapadaṁ ahāpetvā katavissajjane. Uppādakkhaṇe",
  "tika-abh02t18:78_5": "anāgatañcāti uppādakkhaṇe ca cittaṁ, anāgatañca cittaṁ na niruddhaṁ, nirujjhamānanti",
  "tika-abh02t18:78_6": "attho. Ṭhitikkhaṇābhāvaṁ cittassa dīpetīti uppannauppajjamānavārādīsu ‘‘ṭhitikkhaṇe’’ti",
  "tika-abh02t18:78_7": "avacanaṁ cittassa ṭhitikkhaṇaṁ nāma natthīti imamatthaṁ dīpeti bodheti. Na hi yathādhammasāsane",
  "tika-abh02t18:78_8": "abhidhamme labbhamānassa avacane kāraṇaṁ dissatīti adhippāyo. Na kevalamabhidhamme",
  "tika-abh02t18:78_9": "avacanameva cittassa ṭhitikkhaṇābhāvajotakaṁ, apica kho suttantapāḷipīti dassento",
  "tika-abh02t18:78_10": "‘‘suttesupī’’tiādimāha. Tattha aññathattaṁ nāma pubbāparaviseso. Khaṇadvayasamaṅgiṁ",
  "tika-abh02t18:78_11": "ṭhitanti paccuppannassa ṭhitabhāvamāha. Aññathattaṁ pana santāneyeva veditabbaṁ.",
  "tika-abh02t18:79_0": "Ettha ca keci ‘‘yathābhūto dhammo uppajjati, kiṁ tathābhūtova bhijjati, udāhu aññathābhūto?",
  "tika-abh02t18:79_1": "Yadi tathābhūtova bhijjati, na jaratāya sambhavo. Atha aññathābhūto, añño eva soti",
  "tika-abh02t18:79_2": "sabbathāpi ṭhitikkhaṇassa abhāvoyevā’’ti vadanti. Tattha ekadhammādhārabhāvepi uppādanirodhānaṁ",
  "tika-abh02t18:79_3": "aññova uppādakkhaṇo, añño nirodhakkhaṇo. Uppādāvatthañhi upādāya uppādakkhaṇo, nirodhāvatthaṁ",
  "tika-abh02t18:79_4": "upādāya nirodhakkhaṇo. Uppādāvatthāya ca bhinnā nirodhāvatthāti ekasmiṁyeva sabhāvadhamme",
  "tika-abh02t18:79_5": "yathā icchitabbā, aññathā aññova dhammo uppajjati, añño dhammo nirujjhatīti āpajjeyya,",
  "tika-abh02t18:79_6": "evaṁ nirodhāvatthāya viya nirodhābhimukhāvatthāyapi bhavitabbaṁ. Sā ṭhiti, jaratā",
  "tika-abh02t18:79_7": "cāti sampaṭicchitabbametaṁ. Yadi evaṁ kasmā pāḷiyaṁ ṭhitikkhaṇo na vuttoti? Vineyyajjhāsayānurodhena",
  "tika-abh02t18:79_8": "nayadassanavasena pāḷi gatāti veditabbā. Abhidhammadesanāpi hi kadāci vineyyajjhāsayānurodhena",
  "tika-abh02t18:79_9": "pavattati. Tathā hi rūpassa uppādo ‘‘upacayo, santatī’’ti bhinditvā desito. Hetusampayuttadukādidesanā",
  "tika-abh02t18:79_10": "cettha nidassitabbā.",
  "tika-abh02t18:80_0": "‘‘Yassavā panā’’tiādi pucchāvacanaṁ. Tassa ‘‘no’’ti vissajjanaṁ. Samudayasaccaṁ nirujjhatīti",
  "tika-abh02t18:80_1": "cittuppādassa nirodhakkhaṇo vutto. Ayamettha adhippāyo – yadi cittassa bhaṅgakkhaṇe",
  "tika-abh02t18:80_2": "rūpaṁ uppajjeyya, taṁ dukkhasaccanti katvā ‘‘no’’ti vattuṁ na sakkā, vuttañcetaṁ.",
  "tika-abh02t18:80_3": "Tasmā viññāyati ‘‘cittassa nirodhakkhaṇe rūpuppādo natthī’’ti. Tayidamakāraṇaṁ. Arūpalokañhi",
  "tika-abh02t18:80_4": "sandhāya, cittasamuṭṭhānarūpaṁ vā ‘‘no’’ti sakkā vattunti. Ayañhi yamakadesanāya",
  "tika-abh02t18:80_5": "pakati, yadidaṁ yathāsambhavayojanā. Etena ‘‘na ca cittasamuṭṭhānarūpamevā’’tiādivacanaṁ",
  "tika-abh02t18:80_6": "paṭikkhittaṁ daṭṭhabbaṁ. Atha vā paccāsattiñāyena yaṁ samudayasaccaṁ nirujjhati,",
  "tika-abh02t18:80_7": "tena yaṁ dukkhasaccaṁ uppādetabbaṁ cittacetasikatappaṭibaddharūpasaṅkhātaṁ, tassa",
  "tika-abh02t18:80_8": "tadā uppatti natthīti ‘‘no’’ti vissajjanaṁ, na sabbassa.",
  "tika-abh02t18:81_0": "Sahuppādekanirodhavacanatoti ‘‘yassa kāyasaṅkhāro nirujjhati, tassa cittasaṅkhāro",
  "tika-abh02t18:81_1": "nirujjhatīti? Āmantā’’ti (yama. 2.saṅkhārayamaka.79) evaṁ sahuppādasahanirodhavacanato.",
  "tika-abh02t18:81_2": "Tena vacanenāti ‘‘yassa kāyasaṅkhāro’’tiādivacanena. Aññarūpānanti kammautuāhārajarūpānaṁ.",
  "tika-abh02t18:81_3": "Sahuppādasahanirodhādikānanti etthāyaṁ yojanā – appaṭikkhittasahuppādasahanirodhaananuññātanānuppādanānānirodhaanivāritaabyākatabhāvānaṁ",
  "tika-abh02t18:81_4": "kammajādīnanti. Etenāti ‘‘yassa kusalā dhammā uppajjantī’’tiādikena (yama. 3.dhammayamaka.163)",
  "tika-abh02t18:81_5": "pāṭhena, ‘‘na cittasamuṭṭhānarūpamevā’’ti yuttivacanena ca. Yamakapāḷianussaraṇeti",
  "tika-abh02t18:81_6": "yathādassitacittayamakapāḷiyā yathārutavaseneva anussaraṇe vijjamāne. Bhijjamānatāti",
  "tika-abh02t18:81_7": "cittassa bhijjamānatā nāma nirujjhamānatā ṭhitiyā abhāvato. Sahāyabhāvaṁ nāpi gacchati",
  "tika-abh02t18:81_8": "nissayatthibhāvādinā paccayabhāvābhāvato. Uppādakkhaṇe eva hi anantarādipaccayalābhena",
  "tika-abh02t18:81_9": "cittassa balavatā. Evañca satīti evañca utunāpi bhavaṅgacittassa uppādakkhaṇeyeva",
  "tika-abh02t18:81_10": "rūpasamuṭṭhāpane sati. Taṁcittakkhaṇeti tassa cittassa khaṇe, khaṇadvayepīti attho.",
  "tika-abh02t18:81_11": "Tenevāti atilahuparivattibhāveneva. Atha vā tenevāti dandhaparivattikatāya rūpassa",
  "tika-abh02t18:81_12": "sakalaṁ ekacittakkhaṇaṁ uppajjamānabhāveneva. Tanti cittaṁ. Paṭisandhicittaṁ sampayuttadhammānaṁ",
  "tika-abh02t18:81_13": "viya sahajātarūpadhammānampi sahajātādipaccayena paccayo hotīti āha ‘‘paṭisandhito",
  "tika-abh02t18:81_14": "uddha’’nti. Cittasamuṭṭhānānaṁ cittaṁ sahajātādipaccayo hotiyevāti vuttaṁ ‘‘acittasamuṭṭhānāna’’nti.",
  "tika-abh02t18:81_15": "Tadanantaranti yena cittena sahuppannaṁ, tassa cittassa anantaraṁ. Tanti rūpaṁ. Tadanantaraṁ",
  "tika-abh02t18:81_16": "cittanti sahuppannacittānantaraṁ cittaṁ. Yadi evanti yadi sakalaṁ cittakkhaṇaṁ rūpaṁ",
  "tika-abh02t18:81_17": "uppajjamānameva hoti, cittassa uppādakkhaṇe eva rūpassa uppādārambhoti āha ‘‘na,",
  "tika-abh02t18:81_18": "cittanirodhakkhaṇe rūpuppādārambhābhāvato’’ti. Cittakkhaṇeti attanā sahuppannacittassa",
  "tika-abh02t18:81_19": "khaṇe. Tanti rūpaṁ. Rūpasamuṭṭhāpanapurejātapaccayakiccanti rūpasamuṭṭhāpanakiccañca",
  "tika-abh02t18:81_20": "purejātapaccayakiccañca. Ṭhitippattivisesālābhanti ṭhitippattiyā laddhabbo yo viseso,",
  "tika-abh02t18:81_21": "tassa alābhaṁ. Idaṁ vuttanti ‘‘yena sahuppajjati, taṁcittakkhaṇe rūpaṁ uppajjamānamevā’’ti",
  "tika-abh02t18:81_22": "idaṁ pariyāyena vuttaṁ.",
  "tika-abh02t18:82_0": "Yaṁ yassa sambandhibhāvena vuttaṁ, taṁ dūre ṭhitampi tena sambandhanīyanti āha ‘‘tato",
  "tika-abh02t18:82_1": "paraṁ…pe… etena saha sambandho’’ti. Tasmā ‘‘tato’’ti ettha taṁsaddena cutiṁ paccāmasatīti",
  "tika-abh02t18:82_2": "vuttaṁ ‘‘cutito paranti attho’’ti.",
  "tika-abh02t18:83": "Natthītikatvāti yadipi yathā aṭṭhakathāyaṁ vuttaṁ, tathā ekuppādekanirodhatā rūpānaṁ arūpehi, arūpānañca rūpehi natthi. Yathā ca amhehi vuttaṁ, tathā atthevāti adhippāyo.",
  "tika-abh02t18:84": "Catutthassa pakārassa vuccamānattā ‘‘tayo pakāre āhā’’ti vuttaṁ.",
  "tika-abh02t18:85_0": "‘‘Tesaṁyeva rūpānaṁ kāyavikāro’’tiādinā parinipphannānaṁ vikārādibhāvaṁ dassetvā",
  "tika-abh02t18:85_1": "‘‘sabbaṁ parinipphannaṁ saṅkhatamevā’’ti vadantena parinipphannatāpariyāyo dassito.",
  "tika-abh02t18:85_2": "Pubbantāparantaparicchinnoti pātubhāvaviddhaṁsabhāvaparicchinno, udayabbayaparicchinno",
  "tika-abh02t18:85_3": "vā. ‘‘Ayaṁ datto nāma hotū’’tiādinā nāmakaraṇaṁ nāmaggahaṇaṁ. Samāpajjanaṁ nirodhasamāpattiyā",
  "tika-abh02t18:85_4": "samathavipassanānukkamena nāmakāyassa nirodhameva. Ādi-saddena sattakasiṇādipaññattiyā",
  "tika-abh02t18:85_5": "paññāpanaṁ saṅgaṇhāti. Nipphādiyamānoti sādhiyamāno.",
  "tika-abh02t18:86": "Pakiṇṇakakathāvaṇṇanā niṭṭhitā.",
  "tika-abh02t18:87": "Kamādivinicchayakathāvaṇṇanā",
  "tika-abh02t18:88_0": "Uppattikkamādīsu desanākkamopi labbhatevāti ‘‘cattāro satipaṭṭhānātiādiko desanākkamovā’’ti",
  "tika-abh02t18:88_1": "vuttaṁ. Anupubbukkaṁsatoti dānasīlakāmādīnavādidassananekkhammakathānaṁ anukkamena",
  "tika-abh02t18:88_2": "ukkaṭṭhabhāvato kathānaṁ anupubbukkaṁsatā vuttā. Tena ukkaṁsakkamo nāmāyaṁ visuṁ",
  "tika-abh02t18:88_3": "kamoti dasseti. Tathāpi dānādīnaṁ desanākkamāvarodhane kāraṇamāha ‘‘uppattiādivavatthānābhāvato’’ti.",
  "tika-abh02t18:88_4": "Tattha ādi-saddena pahānapaṭipattibhūmikkame saṅgaṇhāti. ‘‘Cakkhuādīnampi visayabhūta’’nti",
  "tika-abh02t18:88_5": "iminā pañcarūpindriyagocaratā adhippetāti āha ‘‘ekadesenā’’tiādi. Ekadesenāti bāhiroḷārikāyatanehi.",
  "tika-abh02t18:88_6": "Etthāti ‘‘yaṁ vedayati, taṁ sañjānātī’’ti etasmiṁ pade vuttanayena.",
  "tika-abh02t18:89_0": "Taṁsabhāvatānivattanatthanti anāsavadhammasabhāvatānivattanatthaṁ. Anāsavā khandhesveva",
  "tika-abh02t18:89_1": "vuttāti attho sāsavānampi khandhesu vuttattā. Nanu ca anāsavadhammo khandhesu avuttopi",
  "tika-abh02t18:89_2": "atthīti? Saccaṁ atthi, khandhādhikāre khandhapariyāpannā eva anāsavā gayhantīti nāyaṁ doso.",
  "tika-abh02t18:90_0": "Yathā phassādayo visesato tadanuguṇavuttitāya saṅkhatābhisaṅkharaṇasabhāvāti saṅkhārakkhandhe",
  "tika-abh02t18:90_1": "samavaruddhā, na evaṁ vedanāsaññāviññāṇānīti rūpadhammā viya tāni visuṁ khandhabhāvena",
  "tika-abh02t18:90_2": "vuttāni. Etena phassādīnaṁ visuṁ khandhasaddavacanīyatābhāvo vuttoti veditabbo. Tena",
  "tika-abh02t18:90_3": "vuttaṁ ‘‘phusanādayo panā’’tiādi. Itiādīnañca suttānanti ettha ādi-saddena ‘‘rūpe",
  "tika-abh02t18:90_4": "kho, bhikkhave, sati rūpaṁ upādāya rūpaṁ abhinivissa uppajjanti saṁyojanābhinivesavinibandhā.",
  "tika-abh02t18:90_5": "Vedanāya…pe… saññāya… saṅkhāresu… viññāṇe sati viññāṇaṁ upādāya viññāṇaṁ abhinivissa",
  "tika-abh02t18:90_6": "uppajjanti saṁyojanābhinivesavinibandhā’’ti (saṁ. ni. 3.158), tathā ‘‘ahaṁ rūpaṁ,",
  "tika-abh02t18:90_7": "mama rūpanti pariyuṭṭhaṭṭhāyī hotī’’ti (saṁ. ni. 3.1) ca evamādīnaṁ suttapadānaṁ",
  "tika-abh02t18:90_8": "saṅgaho daṭṭhabbo. Etenāti attanā dassitasuttena. Vakkhamānasuttavasena cāti ‘‘rūpe",
  "tika-abh02t18:90_9": "kho, bhikkhave, satī’’tiādikassa aṭṭhakathāyaṁ (vibha. aṭṭha. 26 pakiṇṇakakathā)",
  "tika-abh02t18:90_10": "vakkhamānassa suttassa vasena. ‘‘Parittārammaṇādivasena na vattabbā’’ti etena navattabbārammaṇāpi",
  "tika-abh02t18:90_11": "diṭṭhi khandhe eva nissāya uppajjati, pageva khandhārammaṇāti dasseti.",
  "tika-abh02t18:91": "Vedanākāraṇāyāti vedanāyātanāya. Chādāpanatoti rocāpanato. Bāhullenāti bahulabhāvena. Upādānakkhandhā hi bāhullappavattikā, na itare.",
  "tika-abh02t18:92_0": "Puṭaṁ katvāti ca chattasadisaṁ puṭaṁ bandhaṁ katvā. Vatthumhīti cakkhādivatthumhi.",
  "tika-abh02t18:92_1": "Vaṭṭagatavedanaṁ sandhāya vuttaṁ. Sā hi idha daṭṭhabbabhāve ṭhitā. Ūnehīti vatthunā, kilesehi ca ūnehi.",
  "tika-abh02t18:93_0": "Māyāyāti indajālādimāyāya payogo māyāti adhippāyenāha ‘‘māyāya dassitaṁ rūpaṁ ‘māyā’ti",
  "tika-abh02t18:93_1": "āhā’’ti. Vatthubhāvāditoti ādi-saddena ārammaṇasampayuttādike saṅgaṇhāti. Katthacīti",
  "tika-abh02t18:93_2": "rūpakkhandhādike. Koci visesoti asubhādikova.",
  "tika-abh02t18:94_0": "Tassāti ajjhattikarūpassa. Yassa kāmarāgappahānamukhena sabbarāgappahānaṁ sambhavati,",
  "tika-abh02t18:94_1": "taṁ sandhāyāha ‘‘kāmarāgamukhena vā sabbalobhappahānaṁ vadatī’’ti. Yojetabbanti vedanāya",
  "tika-abh02t18:94_2": "chandarāgaṁ pajahanto tassā samudayabhūte phassepi chandarāgaṁ pajahatīti yojetabbanti.",
  "tika-abh02t18:94_3": "Pariññattayassa yojanā pākaṭā eva.",
  "tika-abh02t18:95": "Tatoti dukkhuppādanasukhavināsanānaṁ adassanato. Bhindatīti vināseti. Tanti manosañcetanāhāraṁ ñātatīraṇapariññāhi pariggaṇhāti tīreti.",
  "tika-abh02t18:96_0": "Taṁ pajahantoti avijjaṁ pajahanto. Parāmaṭṭhanti parāmāsasaṅkhātāya diṭṭhiyā niccādivasena",
  "tika-abh02t18:96_1": "gahitaṁ. Viññāṇaṁ niccato passanto diṭṭhupādānaṁ upādiyatīti ayamattho ‘‘tadevidaṁ",
  "tika-abh02t18:96_2": "viññāṇaṁ sandhāvati saṁsarati, anañña’’ntiādisuttapadehi (ma. ni. 1.396) dīpetabbo.",
  "tika-abh02t18:97": "Kamādivinicchayakathāvaṇṇanā niṭṭhitā.",
  "tika-abh02t18:98": "Suttantabhājanīyavaṇṇanā niṭṭhitā.",
  "tika-abh02t18:99": "2. Abhidhammabhājanīyavaṇṇanā",
  "tika-abh02t18:100_0": "34.Taṁvatvāti taṁ bhūmivasena jānitabbataṁ ‘‘sabbāpi catubhūmikavedanā’’tiādinā vatvā.",
  "tika-abh02t18:100_1": "Sampayuttato dassitatādīti ettha ādi-saddena hetujātibhūmiindriyavatthusamphassajabhedato",
  "tika-abh02t18:100_2": "dassitataṁ anavasesato saṅgaṇhāti.",
  "tika-abh02t18:101_0": "Yadipi taṁ-saddo pubbe vuttassa sāmaññato paṭiniddeso, tathāpi anantarameva paccāmasituṁ",
  "tika-abh02t18:101_1": "yutto itarattha asambhavatoti āha ‘‘aṭṭha…pe… yojanā’’ti. ‘‘Aṭṭhavidhattābhāvato’’ti",
  "tika-abh02t18:101_2": "iminā taṁ asambhavaṁ dasseti.",
  "tika-abh02t18:102": "Pūraṇatthameva vutto, apubbatābhāvatoti attho.",
  "tika-abh02t18:103_0": "Gahaṇavaḍḍhanavasenāti gahaṇassa vaḍḍhanavasena. Gahaṇanti cettha kathanaṁ daṭṭhabbaṁ,",
  "tika-abh02t18:103_1": "tassa vaḍḍhanaṁ tasmiṁ tasmiṁ ṭhāne avuttassa kathanaṁ. Tenāha ‘‘pubbe gahitato aññassa",
  "tika-abh02t18:103_2": "gahaṇaṁ vaḍḍhana’’nti, tato eva ca ‘‘purimagahite aññupacayavasenā’’ti vuttaṁ. ‘‘Vaḍḍhanasaddo",
  "tika-abh02t18:103_3": "chedanattho’’ti idaṁ yathā asivā ‘‘sivā’’ti, diṭṭhañca ‘‘adiṭṭha’’nti vuccati, evaṁ",
  "tika-abh02t18:103_4": "daṭṭhabbaṁ. Nayanīharaṇanti nīyatīti nayo, desanā, tassa nīharaṇaṁ pavattanaṁ. Vaḍḍhanakanayoti",
  "tika-abh02t18:103_5": "yathāvuttavaḍḍhanakavasena pavatto desanānayo. Aññe bhedāti ekavidhacatubbidhādayo",
  "tika-abh02t18:103_6": "bhedā. Yadi avisiṭṭhā, kasmā vuttāti āha ‘‘tathāpī’’tiādi. Tattha paññāppabhedajananatthanti",
  "tika-abh02t18:103_7": "dhammavisayāya pabhedagatāya paññāya vineyyānaṁ nibbattanatthaṁ, vijjāṭṭhānādivasena",
  "tika-abh02t18:103_8": "vineyyānaṁ dhammapaṭisambhidāya uppādanatthanti attho. Abhiññeyyadhammavibhāgatāya",
  "tika-abh02t18:103_9": "sammasanavārassa visayabhāvato vuttaṁ ‘‘ekekassa vārassa gahitassa niyyānamukhabhāvato’’ti.",
  "tika-abh02t18:103_10": "Itarepi bhedā vuttāti duvidhatividhabhedānaṁ yaṁ nānattaṁ, tassa vasena itare bhedā",
  "tika-abh02t18:103_11": "anānattāpi yathāvuttakāraṇato vuttā. ‘‘Na kevala’’ntiādinā bhedānaṁ aññamaññapekkhataṁ",
  "tika-abh02t18:103_12": "dassetvā ‘‘tasmā’’tiādinā tesaṁ visiṭṭhataṁ dasseti.",
  "tika-abh02t18:104_0": "Yathā dukamūlakādīsu bhedā gaṇanānupubbiyā pavattā pabhedantarāpekkhā, na evamete.",
  "tika-abh02t18:104_1": "Ete pana sattavidhādibhedā pabhedantaranirapekkhā kevalaṁ bahuvidhabhāvasāmaññeneva",
  "tika-abh02t18:104_2": "vuttāti dasseti ‘‘aññappabhedanirapekkhā’’tiādinā. Dukatikapadatthānaṁ yathārahaṁ",
  "tika-abh02t18:104_3": "apekkhitabbāpekkhakabhāvena vuttattā yathā duke ṭhapetvā vuttā tikā tattha pakkhittā",
  "tika-abh02t18:104_4": "nāma jātā, evaṁ tikadukapadatthānaṁ apekkhitabbāpekkhakabhāvena vuttattā duke vatvā",
  "tika-abh02t18:104_5": "vuttesupi tikesu te pakkhittā nāma hontīti āha ‘‘parato…pe… yojitattā’’ti.",
  "tika-abh02t18:105_0": "Samānavīthiyanti ekavīthiyaṁ. Cakkhusaṅghaṭṭanāyāti cakkhurūpapaṭighātena. Soti cakkhurūpapaṭighāto.",
  "tika-abh02t18:105_1": "Taduppādikāti tassa cakkhusamphassassa uppādikā. Sāti āvajjanavedanā. Nanu ca vedanāpaccayo",
  "tika-abh02t18:105_2": "phasso vutto, na phassapaccayā vedanāti? Na, vedanāsīsena cittuppādassa gahitattāti.",
  "tika-abh02t18:105_3": "Tappayojanattāti cakkhusamphassapayojanattā. Payojayatīti payojanaṁ, phalaṁ.",
  "tika-abh02t18:106_0": "Rūpāvacarārūpāvacarānaṁ vipākānanti adhippāyo. Te hi idha aggahitā. Tenevāha ‘‘tesaṁ",
  "tika-abh02t18:106_1": "sayameva manodvārabhūtattā’’tiādi. Tatoti bhavaṅgato. Cakkhusamphassapaccayādikusalādīnanti",
  "tika-abh02t18:106_2": "ettha purimena ādi-saddena ‘‘sotasamphassapaccayā’’ti evamādayo saṅgahitā, dutiyena",
  "tika-abh02t18:106_3": "akusalādayo. ‘‘Kāmāvacaraaṭṭhakusalacittavasenā’’tiādinā kusalābyākatānampi kāmāvacarānaṁyeva",
  "tika-abh02t18:106_4": "yojitattā vuttaṁ ‘‘samānavīthiyaṁ labbhamānatāaṭṭhakathāyaṁ vuttā’’ti. Vedanāpītisanidassanattikavajjānaṁ",
  "tika-abh02t18:106_5": "ekūnavīsatiyā tikānaṁ vasena ekūnavīsaticatuvīsatikā. Yadi asamānavīthiyampi kusalādīnaṁ",
  "tika-abh02t18:106_6": "labbhamānatā yojetabbā, atha kasmā samānavīthiyaṁyeva yojitāti āha ‘‘aṭṭhakathāyaṁ",
  "tika-abh02t18:106_7": "panā’’tiādi. Tenevāti asamānavīthiyaṁ appaṭikkhittattāyeva.",
  "tika-abh02t18:107_0": "Cittasambandhoti cittena sambandho cittasambandhaṁ katvā cittasīsena vedanāya kathanaṁ.",
  "tika-abh02t18:107_1": "Tikabhūmivasenāti kusalattikāditikavasena, kāmāvacarādibhūmivasena ca. Dvāratikavasenāti",
  "tika-abh02t18:107_2": "cakkhādiuppattidvāravasena, kusalattikāditikavasena ca. Yattha katthacīti dīpetabbassa",
  "tika-abh02t18:107_3": "atthassa visesābhāvato sattavidhabhedādīsu yattha katthaci. Na ca dvāraṁ anāmaṭṭhanti",
  "tika-abh02t18:107_4": "yojanā. Tena sattavidhabhedato tiṁsavidhabhede visesaṁ dasseti. Yadipi ubhayattha",
  "tika-abh02t18:107_5": "bhūmiyo āgatā, rūpāvacarādibhūmiāmasanena pana asamānavīthiyaṁ labbhamānatā dassitāti",
  "tika-abh02t18:107_6": "āha ‘‘atibyattā ca ettha samānāsamānavīthīsu labbhamānatā’’ti. Sukhadīpanāni honti",
  "tika-abh02t18:107_7": "dvārabhūmiāmasanamukhena vedanākkhandhassa vibhattattā. Na bhūmiyo apekkhitvā ṭhapitāti",
  "tika-abh02t18:107_8": "kathetabbabhāvena bhūmiyo apekkhitvā na ṭhapitā, bhūmivibhāgena na kathitāti attho.",
  "tika-abh02t18:107_9": "Apekkhitabbarahitāti dvārabhūmīnaṁ aggahitattā ākaṅkhitabbadvārādivisesarahitā.",
  "tika-abh02t18:108_0": "‘‘Upanissayakoṭiyā’’ti ettha nippariyāyato pariyāyato ca upanissayakoṭidassanamukhena",
  "tika-abh02t18:108_1": "idhādhippetaupanissayakoṭiṁ dassetuṁ ‘‘saddhaṁ upanissāyā’’tiādi vuttaṁ. Tattha upanissayānanti",
  "tika-abh02t18:108_2": "vedanāya upanissayabhūtānaṁ. Dassananti cakkhuviññāṇaṁ, disvā vā gahaṇaṁ. Upanissayantabhāvenāti",
  "tika-abh02t18:108_3": "lāmakūpanissayabhāvena. Yadi ghāyanādīni upanissayo bhaveyyuṁ, pakatūpanissayāneva",
  "tika-abh02t18:108_4": "siyuṁ. Pakatūpanissayo ca nānāvīthiyaṁyevāti tadalābhavacanaṁ idha nānāvīthijotakanti",
  "tika-abh02t18:108_5": "dasseti ‘‘ghānādidvāresū’’tiādinā. Kasiṇaparikammādīnanti kasiṇaparikammasamāpattinibbattanavipassanāvaḍḍhanādīnaṁ.",
  "tika-abh02t18:108_6": "Tadalābhoti upanissayālābho, so ca ghāyanādīhi paresaṁ paṭipattiyā jānituṁ asakkuṇeyyattā.",
  "tika-abh02t18:108_7": "Antimabhavikabodhisattādīnaṁ savanena vinā taṁphusanaṁ siyā mūlūpanissayoti ‘‘yebhuyyenā’’ti vuttaṁ.",
  "tika-abh02t18:109_0": "Sampannajjhāsayoti vivaṭṭūpanissayasampattiyā sampannajjhāsayo. Tenāti ‘‘evaṁ cakkhuviññāṇa’’nti",
  "tika-abh02t18:109_1": "vacanena. Tadupanissayanti tato paraṁ uppannakasiṇarūpadassanādīnaṁ upanissayabhūtaṁ.",
  "tika-abh02t18:110_0": "Thāmagamanaṁ nāma kāmarāgādīnaṁyeva āveṇiko sabhāvoti āha ‘‘appahīnakāmarāgādikassa",
  "tika-abh02t18:110_1": "vā’’ti. ‘‘Rāgo uppanno’’tiādinā iṭṭhāniṭṭhārammaṇe rāgapaṭighānaṁ uppattivicāraṇāva",
  "tika-abh02t18:110_2": "vuttā, na nesaṁ kiccavisesoti kiccavisesena vutte dassento ‘‘asamapekkhanāyā’’tiādimāha.",
  "tika-abh02t18:110_3": "Pavattā vedanāti attho. Pakārantarenāti cakkhusamphassapaccayā uppannakilesānaṁ samatikkamanasaṅkhātena",
  "tika-abh02t18:110_4": "pakārantarena. Tathā bhāvanāvasenāti ettha tathā-saddena cakkhusamphassassa catubhūmikavedanāya",
  "tika-abh02t18:110_5": "upanissayabhāvo eva pakārantarena kathitoti imamevatthaṁ ākaḍḍhati. Bhāvanāyevettha pakārantaraṁ.",
  "tika-abh02t18:111": "Sabbaṁ sammasanaṁ bhāvanāti veditabbā, na nīvaraṇappahānapariññāva.",
  "tika-abh02t18:112": "Aññamaññassa cāti phoṭṭhabbamahābhūtesu itarītarassa, āpodhātuyā ca vasena.",
  "tika-abh02t18:113_0": "Tesanti jātiādīnaṁ, kammatthe cetaṁ sāmivacanaṁ. Sahajātassa manosamphassassa balavapaccayabhāvaṁ",
  "tika-abh02t18:113_1": "dassetīti sambandho. Tassa vā dassanassāti tassa vā jātiādike bhayato dassanavasena",
  "tika-abh02t18:113_2": "pavattassa kāmāvacarañāṇassa.",
  "tika-abh02t18:114_0": "Tadeva attano phalasseva phalabhāvenāti ‘‘manosamphasso’’ti phassassa kāraṇabhāvena",
  "tika-abh02t18:114_1": "yaṁ vuttaṁ, tadeva viññāṇaṁ attano phalassa phalabhāvena vuttassa phassassa ‘‘cakkhusamphassaja’’ntiādinā",
  "tika-abh02t18:114_2": "phalabhāvena vattuṁ na yuttaṁ. ‘‘Manosamphasso’’tiādinā labbhamānopi viññāṇaṁ paṭicca",
  "tika-abh02t18:114_3": "phassassa paccayabhāvo hetuphalasaṅkarapariharaṇatthaṁ na vuttoti vatvā yadipi phasso",
  "tika-abh02t18:114_4": "viññāṇassa paccayo hoti, na pana phassassa viya viññāṇaṁ so tassa visesapaccayo hotīti",
  "tika-abh02t18:114_5": "viññāṇassa cakkhusamphassajāditā na vuttāti dassetuṁ ‘‘yasmā vā’’tiādi vuttaṁ.",
  "tika-abh02t18:115": "Abhidhammabhājanīyavaṇṇanā niṭṭhitā.",
  "tika-abh02t18:116": "3. Pañhapucchakavaṇṇanā",
  "tika-abh02t18:117_0": "150.Taṁtaṁ samudāyanti taṁ taṁ cittuppādasaṅkhātadhammasamudāyaṁ, anavasesarūpadhammasamudāyañca.",
  "tika-abh02t18:117_1": "Yathāsambhavanti copanaṁ patto saṁvaro chaṭṭhadvāre, itaro chasupīti evaṁ yathāsambhavaṁ.",
  "tika-abh02t18:117_2": "Tatoti abhijjhādomanassādito. Yathāyoganti yo saṁvaritabbo, tadanurūpaṁ.",
  "tika-abh02t18:118": "Katthacīti te eva parivaṭṭe sāmaññena vadati. Katthacīti vā tesu parivaṭṭesu kismiñcipi padese. Kiñcipi appakampi. Ekova paricchedo, na āyatanavibhaṅgādīsu viya nānāti adhippāyo.",
  "tika-abh02t18:119": "Pañhapucchakavaṇṇanā niṭṭhitā.",
  "tika-abh02t18:120": "Khandhavibhaṅgavaṇṇanā niṭṭhitā."
}