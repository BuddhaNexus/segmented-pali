{
  "atk-s0508a20:0": "Namo tassa bhagavato arahato sammāsambuddhassa",
  "atk-s0508a20:1": "Khuddakanikāye",
  "atk-s0508a20:2": "Theragāthā-aṭṭhakathā",
  "atk-s0508a20:3": "(Dutiyo bhāgo)",
  "atk-s0508a20:4": "4. Catukkanipāto",
  "atk-s0508a20:5": "1. Nāgasamālattheragāthāvaṇṇanā",
  "atk-s0508a20:6_0": "Alaṅkatātiādikā āyasmato nāgasamālattherassa gāthā. Kā uppatti? Ayampi padumuttarassa",
  "atk-s0508a20:6_1": "bhagavato kāle kulagehe nibbattitvā viññutaṁ patto gimhasamaye sūriyātapasantattāya",
  "atk-s0508a20:6_2": "bhūmiyā gacchantaṁ satthāraṁ disvā pasannamānaso chattaṁ adāsi. So tena puññakammena",
  "atk-s0508a20:6_3": "devamanussesu saṁsaranto imasmiṁ buddhuppāde sakyarājakule nibbattitvā nāgasamāloti",
  "atk-s0508a20:6_4": "laddhanāmo vayappatto ñātisamāgame paṭiladdhasaddho pabbajitvā kiñci kālaṁ bhagavato",
  "atk-s0508a20:6_5": "upaṭṭhāko ahosi. So ekadivasaṁ nagaraṁ piṇḍāya paviṭṭho alaṅkatapaṭiyattaṁ aññataraṁ",
  "atk-s0508a20:6_6": "naccakiṁ mahāpathe tūriyesu vajjantesu naccantiṁ disvā, “ayaṁ cittakiriyavāyodhātuvipphāravasena",
  "atk-s0508a20:6_7": "karajakāyassa tathā tathā parivatti, aho aniccā saṅkhārā”ti khayavayaṁ paṭṭhapetvā",
  "atk-s0508a20:6_8": "vipassanaṁ ussukkāpetvā arahattaṁ pāpuṇi. Tena vuttaṁ apadāne –",
  "atk-s0508a20:7": "“Aṅgārajātā pathavī, kukkuḷānugatā mahī;",
  "atk-s0508a20:8": "Padumuttaro bhagavā, abbhokāsamhi caṅkami.",
  "atk-s0508a20:9": "“Paṇḍaraṁ chattamādāya, addhānaṁ paṭipajjahaṁ;",
  "atk-s0508a20:10": "Tattha disvāna sambuddhaṁ, vitti me upapajjatha.",
  "atk-s0508a20:11": "“Marīciyotthaṭā bhūmi, aṅgārāva mahī ayaṁ;",
  "atk-s0508a20:12": "Upahanti mahāvātā, sarīrassāsukhepanā.",
  "atk-s0508a20:13": "“Sītaṁ uṇhaṁ vihanantaṁ, vātātapanivāraṇaṁ;",
  "atk-s0508a20:14": "Paṭiggaṇha imaṁ chattaṁ, phassayissāmi nibbutiṁ.",
  "atk-s0508a20:15": "“Anukampako kāruṇiko, padumuttaro mahāyaso;",
  "atk-s0508a20:16": "Mama saṅkappamaññāya, paṭiggaṇhi tadā jino.",
  "atk-s0508a20:17": "“Tiṁsakappāni devindo, devarajjamakārayiṁ;",
  "atk-s0508a20:18": "Satānaṁ pañcakkhattuñca, cakkavattī ahosahaṁ.",
  "atk-s0508a20:19": "“Padesarajjaṁ vipulaṁ, gaṇanāto asaṅkhiyaṁ;",
  "atk-s0508a20:20": "Anubhomi sakaṁ kammaṁ, pubbe sukatamattano.",
  "atk-s0508a20:21": "“Ayaṁ me pacchimā jāti, carimo vattate bhavo;",
  "atk-s0508a20:22": "Ajjāpi setacchattaṁ me, sabbakālaṁ dharīyati.",
  "atk-s0508a20:23": "“Satasahassito kappe, yaṁ chattamadadiṁ tadā;",
  "atk-s0508a20:24": "Duggatiṁ nābhijānāmi, chattadānassidaṁ phalaṁ.",
  "atk-s0508a20:25": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:26": "Arahattaṁ pana patvā –",
  "atk-s0508a20:27": "267.",
  "atk-s0508a20:28": "“Alaṅkatā suvasanā, mālinī candanussadā;",
  "atk-s0508a20:29": "Majjhe mahāpathe nārī, tūriye naccati naṭṭakī.",
  "atk-s0508a20:30": "268.",
  "atk-s0508a20:31": "“Piṇḍikāya paviṭṭhohaṁ, gacchanto naṁ udikkhisaṁ;",
  "atk-s0508a20:32": "Alaṅkataṁ suvasanaṁ, maccupāsaṁva oḍḍitaṁ.",
  "atk-s0508a20:33": "269.",
  "atk-s0508a20:34": "“Tato me manasīkāro, yoniso udapajjatha;",
  "atk-s0508a20:35": "Ādīnavo pāturahu, nibbidā samatiṭṭhatha.",
  "atk-s0508a20:36": "270.",
  "atk-s0508a20:37": "“Tato cittaṁ vimucci me, passa dhammasudhammataṁ;",
  "atk-s0508a20:38": "Tisso vijjā anuppattā, kataṁ buddhassa sāsana”nti. –",
  "atk-s0508a20:39": "Catūhi gāthāhi attano paṭipattikittanamukhena aññaṁ byākāsi.",
  "atk-s0508a20:40_0": "Tattha alaṅkatāti hatthūpagādiābharaṇehi alaṅkatagattā. Suvasanāti sundaravasanā",
  "atk-s0508a20:40_1": "sobhanavatthanivatthā. Mālinīti mālādhārinī piḷandhitapupphamālā. Candanussadāti",
  "atk-s0508a20:40_2": "candanānulepalittasarīrā. Majjhe mahāpathe nārī, tūriye naccati naṭṭakīti yathāvuttaṭṭhāne",
  "atk-s0508a20:40_3": "ekā nārī naṭṭakī nāṭakitthī nagaravīthiyā majjhe pañcaṅgike tūriye vajjante naccati,",
  "atk-s0508a20:40_4": "yathāpaṭṭhapitaṁ naccaṁ karoti.",
  "atk-s0508a20:41_0": "Piṇḍikāyāti bhikkhāya. Paviṭṭhohanti nagaraṁ paviṭṭho ahaṁ. Gacchanto naṁ udikkhisanti",
  "atk-s0508a20:41_1": "nagaravīthiyaṁ gacchanto parissayapariharaṇatthaṁ vīthiṁ olokento taṁ naṭṭakiṁ olokesiṁ.",
  "atk-s0508a20:41_2": "Kiṁ viya? Maccupāsaṁva oḍḍitanti yathā maccussa maccurājassa pāsabhūto rūpādiko oḍḍito",
  "atk-s0508a20:41_3": "loke anuvicaritvā ṭhito ekaṁsena sattānaṁ anatthāvaho, evaṁ sāpi appaṭisaṅkhāne ṭhitānaṁ",
  "atk-s0508a20:41_4": "andhaputhujjanānaṁ ekaṁsato anatthāvahāti maccupāsasadisī vuttā.",
  "atk-s0508a20:42_0": "Tatoti tasmā maccupāsasadisattā. Meti mayhaṁ. Manasīkāro yoniso udapajjathāti “ayaṁ",
  "atk-s0508a20:42_1": "aṭṭhisaṅghāto nhārusambandho maṁsena anupalitto chaviyā paṭicchanno asuciduggandhajegucchapaṭikkūlo",
  "atk-s0508a20:42_2": "aniccucchādanaparimaddanabhedanaviddhaṁsanadhammo īdise vikāre dassetī”ti evaṁ yoniso",
  "atk-s0508a20:42_3": "manasikāro uppajji. Ādīnavo pāturahūti evaṁ kāyassa sabhāvūpadhāraṇamukhena tassa",
  "atk-s0508a20:42_4": "ca taṁnissitānañca cittacetasikānaṁ udayabbayaṁ sarasapabhaṅgutañca manasi karoto",
  "atk-s0508a20:42_5": "tesu ca yakkharakkhasādīsu viya bhayato upaṭṭhahantesu tattha me anekākāraādīnavo",
  "atk-s0508a20:42_6": "doso pāturahosi. Tappaṭipakkhato ca nibbāne ānisaṁso. Nibbidā samatiṭṭhathāti nibbindanaṁ",
  "atk-s0508a20:42_7": "ādīnavānupassanānubhāvasiddhaṁ nibbidāñāṇaṁ mama hadaye saṇṭhāsi, muhuttampi tesaṁ",
  "atk-s0508a20:42_8": "rūpārūpadhammānaṁ gahaṇe cittaṁ nāhosi, aññadatthu muñcitukāmatādivasena tattha udāsīnameva jātanti attho.",
  "atk-s0508a20:43_0": "Tatoti vipassanāñāṇato paraṁ. Cittaṁ vimucci meti lokuttarabhāvanāya vattamānāya",
  "atk-s0508a20:43_1": "maggapaṭipāṭiyā sabbakilesehi mama cittaṁ vimuttaṁ ahosi. Etena phaluppattiṁ dasseti.",
  "atk-s0508a20:43_2": "Maggakkhaṇe hi kilesā vimuccanti nāma, phalakkhaṇe vimuttāti. Sesaṁ vuttanayameva.",
  "atk-s0508a20:44": "Nāgasamālattheragāthāvaṇṇanā niṭṭhitā.",
  "atk-s0508a20:45": "2. Bhaguttheragāthāvaṇṇanā",
  "atk-s0508a20:46_0": "Ahaṁ middhenātiādikā āyasmato bhaguttherassa gāthā. Kā uppatti? Ayaṁ kira padumuttarassa",
  "atk-s0508a20:46_1": "bhagavato kāle kulagehe nibbattitvā viññutaṁ patto satthari parinibbute tassa dhātuyo",
  "atk-s0508a20:46_2": "pupphehi pūjesi. So tena puññakammena nimmānaratīsu nibbattitvā aparāparaṁ devamanussesu",
  "atk-s0508a20:46_3": "saṁsaranto imasmiṁ buddhuppāde sakyarājakule nibbattitvā bhagūti laddhanāmo vayappatto",
  "atk-s0508a20:46_4": "anuruddhakimilehi saddhiṁ nikkhamitvā pabbajitvā bālakaloṇakagāme vasanto ekadivasaṁ",
  "atk-s0508a20:46_5": "thinamiddhābhibhavaṁ vinodetuṁ vihārato nikkhamma caṅkamaṁ abhiruhanto papatitvā",
  "atk-s0508a20:46_6": "tadeva aṅkusaṁ katvā thinamiddhaṁ vinodetvā vipassanaṁ vaḍḍhetvā arahattaṁ pāpuṇi.",
  "atk-s0508a20:46_7": "Tena vuttaṁ apadāne –",
  "atk-s0508a20:47": "“Parinibbute bhagavati, padumuttare mahāyase;",
  "atk-s0508a20:48": "Pupphavaṭaṁsake katvā, sarīramabhiropayiṁ.",
  "atk-s0508a20:49": "“Tattha cittaṁ pasādetvā, nimmānaṁ agamāsahaṁ;",
  "atk-s0508a20:50": "Devalokagato santo, puññakammaṁ sarāmahaṁ.",
  "atk-s0508a20:51": "“Ambarā pupphavasso me, sabbakālaṁ pavassati;",
  "atk-s0508a20:52": "Saṁsarāmi manusse ce, rājā homi mahāyaso.",
  "atk-s0508a20:53": "“Tahiṁ kusumavasso me, abhivassati sabbadā;",
  "atk-s0508a20:54": "Tasseva pupphapūjāya, vāhasā sabbadassino.",
  "atk-s0508a20:55": "“Ayaṁ pacchimako mayhaṁ, carimo vattate bhavo;",
  "atk-s0508a20:56": "Ajjāpi pupphavasso me, abhivassati sabbadā.",
  "atk-s0508a20:57": "“Satasahassito kappe, yaṁ pupphamabhiropayiṁ;",
  "atk-s0508a20:58": "Duggatiṁ nābhijānāmi, dehapūjāyidaṁ phalaṁ.",
  "atk-s0508a20:59": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:60_0": "Arahattaṁ pana patvā phalasukhena nibbānasukhena ca vītināmento satthārā ekavihāraṁ",
  "atk-s0508a20:60_1": "anumodituṁ upagatena – “kacci tvaṁ, bhikkhu, appamatto viharasī”ti puṭṭho attano",
  "atk-s0508a20:60_2": "appamādavihāraṁ nivedento –",
  "atk-s0508a20:61": "271.",
  "atk-s0508a20:62": "“Ahaṁ middhena pakato, vihārā upanikkhamiṁ;",
  "atk-s0508a20:63": "Caṅkamaṁ abhiruhanto, tattheva papatiṁ chamā.",
  "atk-s0508a20:64": "272.",
  "atk-s0508a20:65": "“Gattāni parimajjitvā, punapāruyha caṅkamaṁ;",
  "atk-s0508a20:66": "Caṅkame caṅkamiṁ sohaṁ, ajjhattaṁ susamāhito.",
  "atk-s0508a20:67": "273.",
  "atk-s0508a20:68": "“Tato me manasīkāro, yoniso udapajjatha;",
  "atk-s0508a20:69": "Ādīnavo pāturahu, nibbidā samatiṭṭhatha.",
  "atk-s0508a20:70": "274.",
  "atk-s0508a20:71": "“Tato cittaṁ vimucci me, passa dhammasudhammataṁ;",
  "atk-s0508a20:72": "Tisso vijjā anuppattā, kataṁ buddhassa sāsana”nti. –",
  "atk-s0508a20:73": "Imā catasso gāthā abhāsi.",
  "atk-s0508a20:74_0": "Tattha middhena pakatoti kāyālasiyasaṅkhātena asattivighātasabhāvena middhena abhibhūto.",
  "atk-s0508a20:74_1": "Vihārāti senāsanato. Upanikkhaminti caṅkamituṁ nikkhamiṁ. Tattheva papatiṁ chamāti",
  "atk-s0508a20:74_2": "tattheva caṅkamasopāne niddābhibhūtatāya bhūmiyaṁ nipatiṁ. Gattāni parimajjitvāti",
  "atk-s0508a20:74_3": "bhūmiyaṁ patanena paṁsukitāni attano sarīrāvayavāni anumajjitvā. Punapāruyha caṅkamanti",
  "atk-s0508a20:74_4": "“patito dānāha”nti saṅkocaṁ anāpajjitvā punapi caṅkamaṭṭhānaṁ āruhitvā. Ajjhattaṁ",
  "atk-s0508a20:74_5": "susamāhitoti gocarajjhatte kammaṭṭhāne nīvaraṇavikkhambhanena suṭṭhu samāhito ekaggacitto",
  "atk-s0508a20:74_6": "hutvā caṅkaminti yojanā. Sesaṁ vuttanayameva. Idameva ca therassa aññābyākaraṇaṁ ahosi.",
  "atk-s0508a20:75": "Bhaguttheragāthāvaṇṇanā niṭṭhitā.",
  "atk-s0508a20:76": "3. Sabhiyattheragāthāvaṇṇanā",
  "atk-s0508a20:77_0": "Parecātiādikā āyasmato sabhiyattherassa gāthā. Kā uppatti? Ayampi purimabuddhesu",
  "atk-s0508a20:77_1": "katādhikāro tattha tattha bhave puññāni upacinanto kakusandhassa bhagavato kāle kulagehe",
  "atk-s0508a20:77_2": "nibbattitvā viññutaṁ patto ekadivasaṁ satthāraṁ divāvihārāya gacchantaṁ disvā pasannamānaso",
  "atk-s0508a20:77_3": "upāhanaṁ adāsi. So tena puññakammena devamanussesu saṁsaranto kassape bhagavati parinibbute",
  "atk-s0508a20:77_4": "patiṭṭhite suvaṇṇacetiye chahi kulaputtehi saddhiṁ attasattamo sāsane pabbajitvā",
  "atk-s0508a20:77_5": "kammaṭṭhānaṁ gahetvā araññe viharanto visesaṁ nibbattetuṁ asakkonto itare āha – “mayaṁ",
  "atk-s0508a20:77_6": "piṇḍapātāya gacchanto jīvite sāpekkhā homa, jīvite sāpekkhena ca na sakkā lokuttaradhammaṁ",
  "atk-s0508a20:77_7": "adhigantuṁ, puthujjanakālaṅkiriyā ca dukkhā. Handa, mayaṁ nisseṇiṁ bandhitvā pabbataṁ",
  "atk-s0508a20:77_8": "abhiruyha kāye ca jīvite ca anapekkhā samaṇadhammaṁ karomā”ti. Te tathā akaṁsu.",
  "atk-s0508a20:78_0": "Atha nesaṁ mahāthero upanissayasampannattā tadaheva chaḷabhiñño hutvā uttarakuruto",
  "atk-s0508a20:78_1": "piṇḍapātaṁ upanesi. Itare – “tumhe, bhante, katakiccā tumhehi saddhiṁ sallāpamattampi",
  "atk-s0508a20:78_2": "papañco, samaṇadhammameva mayaṁ karissāma, tumhe attanā diṭṭhadhammasukhavihāramanuyuñjathā”ti",
  "atk-s0508a20:78_3": "vatvā piṇḍapātaṁ paṭikkhipiṁsu. Thero ne sampaṭicchāpetuṁ asakkonto agamāsi.",
  "atk-s0508a20:79_0": "Tato nesaṁ eko dvīhatīhaccayena abhiññāparivāraṁ anāgāmiphalaṁ sacchikatvā tatheva",
  "atk-s0508a20:79_1": "vatvā tehi paṭikkhitto agamāsi. Tesu khīṇāsavatthero parinibbāyi, anāgāmī suddhāvāsesu",
  "atk-s0508a20:79_2": "uppajji. Itare puthujjanakālaṅkiriyameva katvā chasu kāmasaggesu anulomapaṭilomato",
  "atk-s0508a20:79_3": "dibbasampattiṁ anubhavitvā amhākaṁ bhagavato kāle devalokā cavitvā eko mallarājakule",
  "atk-s0508a20:79_4": "paṭisandhiṁ gaṇhi, eko gandhārarājakule, eko bāhiraraṭṭhe, eko rājagahe ekissā kuladārikāya",
  "atk-s0508a20:79_5": "kucchimhi paṭisandhiṁ gaṇhi. Itaro aññatarissā paribbājikāya kucchimhi paṭisandhiṁ",
  "atk-s0508a20:79_6": "aggahesi. Sā kira aññatarassa khattiyassa dhītā, naṁ mātāpitaro – “amhākaṁ dhītā",
  "atk-s0508a20:79_7": "samayantaraṁ jānātū”ti ekassa paribbājakassa niyyādayiṁsu. Atheko paribbājako tāya",
  "atk-s0508a20:79_8": "saddhiṁ vippaṭipajji. Sā tena gabbhaṁ gaṇhi. Taṁ gabbhiniṁ disvā paribbājakā nikkaḍḍhiṁsu.",
  "atk-s0508a20:79_9": "Sā aññattha gacchantī antarāmagge sabhāyaṁ vijāyi. Tenassa sabhiyotveva nāmaṁ akāsi.",
  "atk-s0508a20:79_10": "So vaḍḍhitvā paribbājakapabbajjaṁ pabbajitvā nānāsatthāni uggahetvā mahāvādī hutvā",
  "atk-s0508a20:79_11": "vādappasuto vicaranto attanā sadisaṁ adisvā nagaradvāre assamaṁ kāretvā khattiyakumārādayo",
  "atk-s0508a20:79_12": "sippaṁ sikkhāpento viharanto attano mātuyā itthibhāvaṁ jigucchitvā jhānaṁ uppādetvā",
  "atk-s0508a20:79_13": "brahmaloke uppannāya abhisaṅkharitvā dinne vīsatipañhe gahetvā te te samaṇabrāhmaṇe",
  "atk-s0508a20:79_14": "pucchi. Te cassa tesaṁ pañhānaṁ atthaṁ byākātuṁ nāsakkhiṁsu. Sabhiyasuttavaṇṇanāyaṁ",
  "atk-s0508a20:79_15": "pana “suddhāvāsabrahmā te pañhe abhisaṅkharitvā adāsī”ti āgataṁ.",
  "atk-s0508a20:80_0": "Yadā pana bhagavā pavattavaradhammacakko anupubbena rājagahaṁ āgantvā veḷuvane vihāsi,",
  "atk-s0508a20:80_1": "tadā sabhiyo tattha gantvā satthāraṁ upasaṅkamitvā te pañhe pucchi. Satthā tassa",
  "atk-s0508a20:80_2": "te pañhe byākāsīti sabbaṁ sabhiyasutte āgatanayena veditabbaṁ. Sabhiyo pana bhagavatā",
  "atk-s0508a20:80_3": "tesu pañhesu byākatesu paṭiladdhasaddho pabbajitvā vipassanaṁ paṭṭhapetvā arahattaṁ",
  "atk-s0508a20:80_4": "pāpuṇi. Tena vuttaṁ apadāne –",
  "atk-s0508a20:81": "“Kakusandhassa munino, brāhmaṇassa vusīmato;",
  "atk-s0508a20:82": "Divāvihāraṁ vajato, akkamanamadāsahaṁ.",
  "atk-s0508a20:83": "“Imasmiṁyeva kappamhi, yaṁ dānamadadiṁ tadā;",
  "atk-s0508a20:84": "Duggatiṁ nābhijānāmi, akkamanassidaṁ phalaṁ.",
  "atk-s0508a20:85": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:86": "Arahā pana hutvā devadatte saṅghabhedāya parakkamante devadattapakkhikānaṁ bhikkhūnaṁ ovādaṁ dento –",
  "atk-s0508a20:87": "275.",
  "atk-s0508a20:88": "“Pare ca na vijānanti, mayamettha yamāmase;",
  "atk-s0508a20:89": "Ye ca tattha vijānanti, tato sammanti medhagā.",
  "atk-s0508a20:90": "276.",
  "atk-s0508a20:91": "“Yadā ca avijānantā, iriyantyamarā viya;",
  "atk-s0508a20:92": "Vijānanti ca ye dhammaṁ, āturesu anāturā.",
  "atk-s0508a20:93": "277.",
  "atk-s0508a20:94": "“Yaṁ kiñci sithilaṁ kammaṁ, saṁkiliṭṭhañca yaṁ vataṁ;",
  "atk-s0508a20:95": "Saṅkassaraṁ brahmacariyaṁ, na taṁ hoti mahapphalaṁ.",
  "atk-s0508a20:96": "278.",
  "atk-s0508a20:97": "“Yassa sabrahmacārīsu, gāravo nūpalabbhati;",
  "atk-s0508a20:98": "Ārakā hoti saddhammā, nabhaṁ puthaviyā yathā”ti. –",
  "atk-s0508a20:99": "Catūhi gāthāhi dhammaṁ desesi.",
  "atk-s0508a20:100_0": "Tattha pareti paṇḍite ṭhapetvā tato aññe – “adhammaṁ dhammo”ti “dhammaṁ adhammo”tiādibhedakaravatthudīpanavasena",
  "atk-s0508a20:100_1": "vivādappasutā pare nāma. Te tattha vivādaṁ karontā “mayaṁ yamāmase uparamāma nassāma",
  "atk-s0508a20:100_2": "satataṁ samitaṁ maccusantikaṁ gacchāmā”ti na jānanti. Ye ca tattha vijānantīti ye",
  "atk-s0508a20:100_3": "tattha paṇḍitā – “mayaṁ maccusamīpaṁ gacchāmā”ti vijānanti. Tato sammanti medhagāti",
  "atk-s0508a20:100_4": "evañhi te jānantā yonisomanasikāraṁ uppādetvā medhagānaṁ kalahānaṁ vūpasamāya paṭipajjanti.",
  "atk-s0508a20:100_5": "Atha nesaṁ tāya paṭipattiyā te medhagā sammanti. Atha vā pare cāti ye satthu ovādānusāsaniyā",
  "atk-s0508a20:100_6": "aggahaṇena sāsanato bāhiratāya pare, te yāva “mayaṁ micchāgāhaṁ gahetvā ettha idha",
  "atk-s0508a20:100_7": "loke sāsanassa paṭiniggāhena yamāmase vāyamāmā”ti na vijānanti, tāva vivādā na vūpasammanti,",
  "atk-s0508a20:100_8": "yadā pana tassa gāhassa vissajjanavasena ye ca tattha tesu vivādappasutesu adhammadhammādike",
  "atk-s0508a20:100_9": "adhammadhammādito yathābhūtaṁ vijānanti, tato tesaṁ santikā te paṇḍitapurise nissāya",
  "atk-s0508a20:100_10": "vivādasaṅkhātā medhagā sammantīti evampettha attho veditabbo.",
  "atk-s0508a20:101_0": "Yadāti yasmiṁ kāle. Avijānantāti vivādassa vūpasamūpāyaṁ, dhammādhamme vā yāthāvato",
  "atk-s0508a20:101_1": "ajānantā. Iriyantyamarā viyāti amarā viya jarāmaraṇaṁ atikkantā viya uddhatā unnaḷā",
  "atk-s0508a20:101_2": "capalā mukharā vippakiṇṇavācā hutvā vattanti caranti vicaranti tadā vivādo na vūpasammateva.",
  "atk-s0508a20:101_3": "Vijānanti ca ye dhammaṁ, āturesu anāturāti ye pana satthu sāsanadhammaṁ yathābhūtaṁ",
  "atk-s0508a20:101_4": "jānanti, te kilesarogena āturesu sattesu anāturā nikkilesā anīghā viharanti, tesaṁ",
  "atk-s0508a20:101_5": "vasena vivādo accantameva vūpasammatīti adhippāyo.",
  "atk-s0508a20:102_0": "Yaṁkiñci sithilaṁ kammanti oliyitvā karaṇena sithilagāhaṁ katvā sāthalibhāvena kataṁ",
  "atk-s0508a20:102_1": "yaṁ kiñci kusalakammaṁ. Saṁkiliṭṭhanti vesīādike agocare caraṇena, kuhanādimicchājīvena",
  "atk-s0508a20:102_2": "vā saṁkiliṭṭhaṁ vatasamādānaṁ. Saṅkassaranti saṅkāhi saritabbaṁ, vihāre kiñci asāruppaṁ",
  "atk-s0508a20:102_3": "sutvā – “nūna asukena kata”nti parehi asaṅkitabbaṁ, uposathakiccādīsu aññatarakiccavasena",
  "atk-s0508a20:102_4": "sannipatitampi saṅghaṁ disvā, “addhā ime mama cariyaṁ ñatvā maṁ ukkhipitukāmā sannipatitā”ti",
  "atk-s0508a20:102_5": "evaṁ attano vā āsaṅkāhi saritaṁ usaṅkitaṁ parisaṅkitaṁ. Na taṁ hotīti taṁ evarūpaṁ",
  "atk-s0508a20:102_6": "brahmacariyaṁ samaṇadhammakaraṇaṁ tassa puggalassa mahapphalaṁ na hoti. Tassa amahapphalabhāveneva",
  "atk-s0508a20:102_7": "paccayadāyakānampissa na mahapphalaṁ hoti. Tasmā sallekhavuttinā bhavitabbaṁ. Sallekhavuttino",
  "atk-s0508a20:102_8": "ca vivādassa avasaro eva natthīti adhippāyo.",
  "atk-s0508a20:103_0": "Gāravonūpalabbhatīti anusāsaniyā apadakkhiṇaggāhibhāvena garukātabbesu sabrahmacārīsu",
  "atk-s0508a20:103_1": "yassa puggalassa gāravo garukaraṇaṁ na vijjati. Ārakā hoti saddhammāti so evarūpo",
  "atk-s0508a20:103_2": "puggalo paṭipattisaddhammatopi paṭivedhasaddhammatopi dūre hoti, na hi taṁ garū sikkhāpenti,",
  "atk-s0508a20:103_3": "asikkhiyamāno anādiyanto na paṭipajjati, appaṭipajjanto kuto saccāni paṭivijjhissatīti.",
  "atk-s0508a20:103_4": "Tenāha – “ārakā hoti saddhammā”ti. Yathā kiṁ? “Nabhaṁ puthaviyā yathā”ti yathā nabhaṁ",
  "atk-s0508a20:103_5": "ākāsaṁ puthaviyā pathavīdhātuyā sabhāvato dūre. Na kadāci sammissabhāvo. Tenevāha –",
  "atk-s0508a20:104": "“Nabhañca dūre pathavī ca dūre, pāraṁ samuddassa tadāhu dūre;",
  "atk-s0508a20:105": "Tato have dūrataraṁ vadanti, satañca dhammo asatañca rājā”ti.;",
  "atk-s0508a20:106": "Sabhiyattheragāthāvaṇṇanā niṭṭhitā.",
  "atk-s0508a20:107": "4. Nandakattheragāthāvaṇṇanā",
  "atk-s0508a20:108_0": "Dhiratthūtiādikā āyasmato nandakattherassa gāthā. Kā uppatti? Ayampi kira padumuttarassa",
  "atk-s0508a20:108_1": "bhagavato kāle haṁsavatīnagare mahāvibhavo seṭṭhi hutvā satthu santike dhammaṁ suṇanto",
  "atk-s0508a20:108_2": "satthāraṁ ekaṁ bhikkhuṁ bhikkhunovādakānaṁ aggaṭṭhāne ṭhapentaṁ disvā taṁ ṭhānantaraṁ",
  "atk-s0508a20:108_3": "patthetvā satasahassagghanikena vatthena bhagavantaṁ pūjetvā paṇidhānamakāsi, satthu",
  "atk-s0508a20:108_4": "bodhirukkhe padīpapūjañca pavatteti. So tato paṭṭhāya devamanussesu saṁsaranto kakusandhassa",
  "atk-s0508a20:108_5": "bhagavato kāle karavikasakuṇo hutvā madhurakūjitaṁ kūjanto satthāraṁ padakkhiṇaṁ",
  "atk-s0508a20:108_6": "akāsi. Aparabhāge mayūro hutvā aññatarassa paccekabuddhassa vasanaguhāya dvāre pasannamānaso",
  "atk-s0508a20:108_7": "divase divase tikkhattuṁ madhuravassitaṁ vassi, evaṁ tattha tattha puññāni katvā",
  "atk-s0508a20:108_8": "amhākaṁ bhagavato kāle sāvatthiyaṁ kulagehe nibbattitvā nandakoti laddhanāmo vayappatto",
  "atk-s0508a20:108_9": "satthu santike dhammaṁ sutvā paṭiladdhasaddho pabbajitvā vipassanaṁ vaḍḍhetvā arahattaṁ",
  "atk-s0508a20:108_10": "pāpuṇi. Tena vuttaṁ apadāne –",
  "atk-s0508a20:109": "“Padumuttarabuddhassa bodhiyā pādaputtame;",
  "atk-s0508a20:110": "Pasannacitto sumano, tayo ukke adhārayiṁ.",
  "atk-s0508a20:111": "“Satasahassito kappe, sohaṁ ukkamadhārayiṁ;",
  "atk-s0508a20:112": "Duggatiṁ nābhijānāmi, ukkadānassidaṁ phalaṁ.",
  "atk-s0508a20:113": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:114_0": "Arahā pana hutvā vimuttisukhena vītināmento satthārā bhikkhunīnaṁ ovāde āṇatto ekasmiṁ",
  "atk-s0508a20:114_1": "uposathadivase pañca bhikkhunisatāni ekovādeneva arahattaṁ pāpesi. Tena naṁ bhagavā",
  "atk-s0508a20:114_2": "bhikkhunovādakānaṁ aggaṭṭhāne ṭhapesi. Athekadivasaṁ theraṁ sāvatthiyaṁ piṇḍāya carantaṁ",
  "atk-s0508a20:114_3": "aññatarā purāṇadutiyikā itthī kilesavasena oloketvā hasi. Thero tassā taṁ kiriyaṁ",
  "atk-s0508a20:114_4": "disvā sarīrassa paṭikkūlavibhāvanamukhena dhammaṁ kathento –",
  "atk-s0508a20:115": "279.",
  "atk-s0508a20:116": "“Dhiratthu pūre duggandhe, mārapakkhe avassute;",
  "atk-s0508a20:117": "Navasotāni te kāye, yāni sandanti sabbadā.",
  "atk-s0508a20:118": "280.",
  "atk-s0508a20:119": "“Mā purāṇaṁ amaññittho, māsādesi tathāgate;",
  "atk-s0508a20:120": "Saggepi te na rajjanti, kimaṅgaṁ pana mānuse.",
  "atk-s0508a20:121": "281.",
  "atk-s0508a20:122": "“Ye ca kho bālā dummedhā, dummantī mohapārutā;",
  "atk-s0508a20:123": "Tādisā tattha rajjanti, mārakhittamhi bandhane.",
  "atk-s0508a20:124": "282.",
  "atk-s0508a20:125": "“Yesaṁ rāgo ca doso ca, avijjā ca virājitā;",
  "atk-s0508a20:126": "Tādī tattha na rajjanti, chinnasuttā abandhanā”ti. – gāthā abhāsi;",
  "atk-s0508a20:127_0": "Tattha dhīti jigucchanatthe nipāto, ratthūti ra-kāro padasandhikaro, dhī atthu taṁ",
  "atk-s0508a20:127_1": "jigucchāmi tava dhikkāro hotūti attho. Pūretiādīni tassā dhikkātabbabhāvadīpanāni",
  "atk-s0508a20:127_2": "āmantanavacanāni. Pūreti ativiya jegucchehi nānākuṇapehi nānāvidhaasucīhi sampuṇṇe.",
  "atk-s0508a20:127_3": "Duggandheti kuṇapapūritattā eva sabhāvaduggandhe. Mārapakkheti yasmā visabhāgavatthu",
  "atk-s0508a20:127_4": "andhaputhujjanānaṁ ayonisomanasikāranimittatāya kilesamāraṁ vaḍḍheti, devaputtamārassa",
  "atk-s0508a20:127_5": "ca otāraṁ paviṭṭhaṁ deti. Tasmā mārassa pakkho hoti. Tena vuttaṁ “mārapakkhe”ti.",
  "atk-s0508a20:127_6": "Avassuteti sabbakālaṁ kilesāvassavanena tahiṁ tahiṁ asucinissandanena ca avassute.",
  "atk-s0508a20:127_7": "Idānissā navasotāni te kāye, yāni sandanti sabbadāti “akkhimhā akkhigūthako”tiādinā",
  "atk-s0508a20:127_8": "vuttaṁ asucino avassavanaṭṭhānaṁ dasseti.",
  "atk-s0508a20:128_0": "Evaṁ pana navachiddaṁ dhuvassavaṁ asucibharitaṁ kāyaṁ yathābhūtaṁ jānantī mā purāṇaṁ",
  "atk-s0508a20:128_1": "amaññitthoti purāṇaṁ ajānanakāle pavattaṁ hasitalapitaṁ kīḷitaṁ mā maññi, “idānipi",
  "atk-s0508a20:128_2": "evaṁ paṭipajjissatī”ti mā cintehi. Māsādesi tathāgateti yathā upanissayasampattiyā",
  "atk-s0508a20:128_3": "purimakā buddhasāvakā āgatā, yathā vā te sammāpaṭipattiyā gatā paṭipannā, yathā ca",
  "atk-s0508a20:128_4": "rūpārūpadhammānaṁ tathalakkhaṇaṁ tathadhamme ca ariyasaccāni āgatā adhigatā avabuddhā,",
  "atk-s0508a20:128_5": "tathā imepīti evaṁ tathā āgamanādiatthena tathāgate ariyasāvake pakatisatte viya",
  "atk-s0508a20:128_6": "avaññāya kilesavasena ca upasaṅkamamānā māsādesi. Anāsādetabbatāya kāraṇamāha. Saggepi",
  "atk-s0508a20:128_7": "te na rajjanti, kimaṅgaṁ pana mānuseti sabbaññubuddhenāpi akkhānena pariyosāpetuṁ",
  "atk-s0508a20:128_8": "asakkuṇeyyasukhe saggepi te sāvakabuddhā na rajjanti, saṅkhāresu ādīnavassa suparidiṭṭhattā",
  "atk-s0508a20:128_9": "rāgaṁ na janenti, kimaṅgaṁ pana mīḷharāsisadise mānuse kāmaguṇe, tattha na rajjantīti",
  "atk-s0508a20:128_10": "vattabbameva natthi.",
  "atk-s0508a20:129_0": "Ye ca khoti ye pana bālyappayogato bālā, dhammojapaññāya abhāvato dummedhā, asubhe",
  "atk-s0508a20:129_1": "subhānupassanena ducintitacintitāya dummantī, mohena aññāṇena sabbaso paṭicchāditacittatāya",
  "atk-s0508a20:129_2": "mohapārutātādisā tathārūpā andhaputhujjanā, tattha tasmiṁ itthisaññite, mārakhittamhi",
  "atk-s0508a20:129_3": "bandhane mārena oḍḍite mārapāse, rajjanti rattā giddhā gadhitā mucchitā ajjhopannā tiṭṭhanti.",
  "atk-s0508a20:130_0": "Virājitāti yesaṁ pana khīṇāsavānaṁ telañjanarāgo viya dummocanīyasabhāvo rāgo sapatto",
  "atk-s0508a20:130_1": "viya laddhokāso dussanasabhāvo doso aññāṇasabhāvā avijjā ca ariyamaggavirāgena sabbaso",
  "atk-s0508a20:130_2": "virājitā pahīnā samucchinnā, tādisā aggamaggasatthena chinnabhavanettisuttā tato",
  "atk-s0508a20:130_3": "eva katthacipi bandhanābhāvato abandhanā tattha tasmiṁ yathāvutte mārapāse na rajjanti.",
  "atk-s0508a20:130_4": "Evaṁ thero tassā itthiyā dhammaṁ kathetvā gato.",
  "atk-s0508a20:131": "Nandakattheragāthāvaṇṇanā niṭṭhitā.",
  "atk-s0508a20:132": "5. Jambukattheragāthāvaṇṇanā",
  "atk-s0508a20:133_0": "Pañcapaññāsātiādikā āyasmato jambukattherassa gāthā. Kā uppatti? Ayampi purimabuddhesu",
  "atk-s0508a20:133_1": "katādhikāro tattha tattha bhave puññāni upacinanto tissassa bhagavato kāle kulagehe",
  "atk-s0508a20:133_2": "nibbattitvā viññutaṁ patto satthu sammāsambodhiṁ saddahanto bodhirukkhaṁ vanditvā",
  "atk-s0508a20:133_3": "bījanena pūjesi. So tena puññakammena devamanussesu saṁsaranto kassapassa bhagavato",
  "atk-s0508a20:133_4": "kāle kulagehe nibbattitvā viññutaṁ patto sāsane pabbajitvā aññatarena upāsakena kārite",
  "atk-s0508a20:133_5": "ārāme āvāsiko hutvā viharati tena upaṭṭhīyamāno. Athekadivasaṁ eko khīṇāsavatthero",
  "atk-s0508a20:133_6": "lūkhacīvaradharo kesoharaṇatthaṁ araññato gāmābhimukho āgacchati, taṁ disvā so upāsako",
  "atk-s0508a20:133_7": "iriyāpathe pasīditvā kappakena kesamassūni ohārāpetvā paṇītabhojanaṁ bhojetvā sundarāni",
  "atk-s0508a20:133_8": "cīvarāni datvā “idheva, bhante, vasathā”ti vasāpeti. Taṁ disvā āvāsiko issāmaccherapakato",
  "atk-s0508a20:133_9": "khīṇāsavattheraṁ āha – “varaṁ te, bhikkhu, iminā pāpupāsakena upaṭṭhīyamānassa evaṁ",
  "atk-s0508a20:133_10": "idha vasanato aṅgulīhi kese luñcitvā acelassa sato gūthamuttāhārajīvana”nti. Evañca",
  "atk-s0508a20:133_11": "pana vatvā tāvadeva vaccakuṭiṁ pavisitvā pāyāsaṁ vaḍḍhento viya hatthena gūthaṁ vaḍḍhetvā",
  "atk-s0508a20:133_12": "vaḍḍhetvā yāvadatthaṁ khādi, muttañca pivi. Iminā niyāmena yāvatāyukaṁ ṭhatvā kālaṅkatvā",
  "atk-s0508a20:133_13": "niraye paccitvā puna gūthamuttāhāro vasitvā tasseva kammassa vipākāvasesena manussesu",
  "atk-s0508a20:133_14": "uppannopi pañca jātisatāni nigaṇṭho hutvā gūthabhakkho ahosi.",
  "atk-s0508a20:134_0": "Puna imasmiṁ buddhuppāde manussayoniyaṁ nibbattamānopi ariyūpavādabalena duggatakūle",
  "atk-s0508a20:134_1": "nibbattitvā thaññaṁ vā khīraṁ vā sappiṁ vā pāyamāno, taṁ chaḍḍetvā muttameva pivati,",
  "atk-s0508a20:134_2": "odanaṁ bhojiyamāno, taṁ chaḍḍetvā gūthameva khādati, evaṁ gūthamuttaparibhogena vaḍḍhanto",
  "atk-s0508a20:134_3": "vayappattopi tadeva paribhuñjati. Manussā tato vāretuṁ asakkontā pariccajiṁsu. So",
  "atk-s0508a20:134_4": "ñātakehi pariccatto naggapabbajjaṁ pabbajitvā na nhāyati, rajojalladharo kesamassūni",
  "atk-s0508a20:134_5": "luñcitvā aññe iriyāpathe paṭikkhipitvā ekapādena tiṭṭhati, nimantanaṁ na sādiyati,",
  "atk-s0508a20:134_6": "māsopavāsaṁ adhiṭṭhāya puññatthikehi dinnaṁ bhojanaṁ māse māse ekavāraṁ kusaggena",
  "atk-s0508a20:134_7": "gahetvā divā jivhaggena lehati, rattiyaṁ pana “allagūthaṁ sappāṇaka”nti akhāditvā",
  "atk-s0508a20:134_8": "sukkhagūthameva khādati, evaṁ karontassa pañcapaññāsavassāni vītivattāni mahājano",
  "atk-s0508a20:134_9": "“mahātapo paramappiccho”ti maññamāno tanninno tappoṇo ahosi.",
  "atk-s0508a20:135_0": "Atha bhagavā tassa hadayabbhantare ghaṭe padīpaṁ viya arahattūpanissayaṁ pajjalantaṁ",
  "atk-s0508a20:135_1": "disvā sayameva tattha gantvā dhammaṁ desetvā sotāpattiphale patiṭṭhāpetvā, ehibhikkhūpasampadāya",
  "atk-s0508a20:135_2": "laddhūpasampadaṁ vipassanaṁ ussukkāpetvā arahatte patiṭṭhāpesi. Ayamettha saṅkhepo.",
  "atk-s0508a20:135_3": "Vitthāro pana dhammapade “māse māse kusaggenā”ti gāthāvaṇṇanāya vuttanayena veditabbo.",
  "atk-s0508a20:135_4": "Arahatte pana patiṭṭhito parinibbānakāle “ādito micchā paṭipajjitvāpi sammāsambuddhaṁ",
  "atk-s0508a20:135_5": "nissāya sāvakena adhigantabbaṁ mayā adhigata”nti dassento –",
  "atk-s0508a20:136": "283.",
  "atk-s0508a20:137": "“Pañcapaññāsavassāni, rajojallamadhārayiṁ;",
  "atk-s0508a20:138": "Bhuñjanto māsikaṁ bhattaṁ, kesamassuṁ alocayiṁ.",
  "atk-s0508a20:139": "284.",
  "atk-s0508a20:140": "“Ekapādena aṭṭhāsiṁ, āsanaṁ parivajjayiṁ;",
  "atk-s0508a20:141": "Sukkhagūthāni ca khādiṁ, uddesañca na sādiyiṁ.",
  "atk-s0508a20:142": "285.",
  "atk-s0508a20:143": "“Etādisaṁ karitvāna, bahuṁ duggatigāminaṁ;",
  "atk-s0508a20:144": "Vuyhamāno mahoghena, buddhaṁ saraṇamāgamaṁ.",
  "atk-s0508a20:145": "286.",
  "atk-s0508a20:146": "“Saraṇagamanaṁ passa, passa dhammasudhammataṁ;",
  "atk-s0508a20:147": "Tisso vijjā anuppattā, kataṁ buddhassa sāsana”nti. –",
  "atk-s0508a20:148": "Imā catasso gāthā abhāsi.",
  "atk-s0508a20:149_0": "Tattha pañcapaññāsavassāni, rajojallamadhārayinti naggapabbajjūpagamanena nhānapaṭikkhepato",
  "atk-s0508a20:149_1": "pañcādhikāni paññāsavassāni sarīre laggaṁ āgantukareṇusaṅkhātaṁ rajo, sarīramalasaṅkhātaṁ",
  "atk-s0508a20:149_2": "jallañca kāyena dhāresiṁ. Bhuñjanto māsikaṁ bhattanti rattiyaṁ gūthaṁ khādanto lokavañcanatthaṁ",
  "atk-s0508a20:149_3": "māsopavāsiko nāma hutvā puññatthikehi dinnaṁ bhojanaṁ māse māse ekavāraṁ jivhagge",
  "atk-s0508a20:149_4": "paṭhanavasena bhuñjanto alocayinti tādisacchārikāpakkhepena sithilamūlaṁ kesamassuṁ",
  "atk-s0508a20:149_5": "aṅgulīhi luñcāpesiṁ.",
  "atk-s0508a20:150_0": "Ekapādenaaṭṭhāsiṁ, āsanaṁ parivajjayinti sabbena sabbaṁ āsanaṁ nisajjaṁ parivajjesiṁ,",
  "atk-s0508a20:150_1": "tiṭṭhanto ca ubho hatthe ukkhipitvā ekeneva pādena aṭṭhāsiṁ. Uddesanti nimantanaṁ.",
  "atk-s0508a20:150_2": "Udissakatanti keci. Na sādiyinti na sampaṭicchiṁ paṭikkhipinti attho.",
  "atk-s0508a20:151_0": "Etādisaṁ karitvāna, bahuṁ duggatigāminanti etādisaṁ evarūpaṁ vipākanibbattanakaṁ",
  "atk-s0508a20:151_1": "duggatigāminaṁ bahuṁ pāpakammaṁ purimajātīsu idha ca katvā uppādetvā. Vuyhamānomahoghenāti",
  "atk-s0508a20:151_2": "kāmoghādinā mahatā oghena visesato diṭṭhoghena apāyasamuddaṁ patiākaḍḍhiyamāno, buddhaṁ",
  "atk-s0508a20:151_3": "saraṇamāgamanti tādisena puññakammacchiddena kicchena manussattabhāvaṁ labhitvā idāni",
  "atk-s0508a20:151_4": "puññabalena buddhaṁ “saraṇa”nti āgamāsiṁ, “sammāsambuddho bhagavā”ti aveccapasādena",
  "atk-s0508a20:151_5": "satthari pasīdiṁ. Saraṇagamanaṁ passa, passa dhammasudhammatanti āyatanagataṁ mama",
  "atk-s0508a20:151_6": "saraṇagamanaṁ passa, passa sāsanadhammassa ca sudhammataṁ yohaṁ tathāmicchāpaṭipannopi",
  "atk-s0508a20:151_7": "ekovādeneva satthārā edisaṁ sampattiṁ sampāpito. “Tisso vijjā”tiādinā taṁ sampattiṁ dasseti tenāha –",
  "atk-s0508a20:152": "“Tissassāhaṁ bhagavato, bodhirukkhamavandiyaṁ;",
  "atk-s0508a20:153": "Paggayha bījaniṁ tattha, sīhāsanamabījahaṁ.",
  "atk-s0508a20:154": "“Dvenavute ito kappe, sīhāsanamabījahaṁ;",
  "atk-s0508a20:155": "Duggatiṁ nābhijānāmi, bījanāya idaṁ phalaṁ.",
  "atk-s0508a20:156": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:157": "Jambukattheragāthāvaṇṇanā niṭṭhitā.",
  "atk-s0508a20:158": "6. Senakattheragāthāvaṇṇanā",
  "atk-s0508a20:159_0": "Svāgataṁ vatātiādikā āyasmato senakattherassa gāthā. Kā uppatti? Ayampi purimabuddhesu",
  "atk-s0508a20:159_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a20:159_2": "nibbattitvā viññutaṁ patto ekadivasaṁ satthāraṁ disvā pasannamānaso morahatthena",
  "atk-s0508a20:159_3": "bhagavantaṁ pūjesi. So tena puññakammena devamanussesu saṁsaranto imasmiṁ buddhuppāde",
  "atk-s0508a20:159_4": "brāhmaṇakule nibbattitvā uruvelakassapattherassa bhaginiyā kucchimhi nibbatti, senakotissa",
  "atk-s0508a20:159_5": "nāmaṁ ahosi. So vayappatto brāhmaṇānaṁ vijjāsippesu nipphattiṁ gato gharāvāsaṁ vasati.",
  "atk-s0508a20:159_6": "Tena ca samayena mahājano saṁvacchare saṁvacchare phaggunamāse uttaraphaggunanakkhatte",
  "atk-s0508a20:159_7": "ussavaṁ anubhavanto gayāyaṁ titthābhisekaṁ karoti. Tena taṁ ussavaṁ “gayāphaggū”ti",
  "atk-s0508a20:159_8": "vadanti. Atha bhagavā tādise ussavadivase veneyyānukampāya gayātitthasamīpe viharati,",
  "atk-s0508a20:159_9": "mahājanopi titthābhisekādhippāyena tato tato taṁ ṭhānaṁ upagacchati. Tasmiṁ khaṇe",
  "atk-s0508a20:159_10": "senakopi titthābhisekatthaṁ taṁ ṭhānaṁ upagato satthāraṁ dhammaṁ desentaṁ disvā upasaṅkamitvā",
  "atk-s0508a20:159_11": "dhammaṁ sutvā paṭiladdhasaddho pabbajitvā vipassanāya kammaṁ karonto nacirasseva",
  "atk-s0508a20:159_12": "arahattaṁ pāpuṇi. Tena vuttaṁ apadāne –",
  "atk-s0508a20:160": "“Morahatthaṁ gahetvāna, upesiṁ lokanāyakaṁ;",
  "atk-s0508a20:161": "Pasannacitto sumano, morahatthamadāsahaṁ.",
  "atk-s0508a20:162": "“Iminā morahatthena, cetanāpaṇidhīhi ca;",
  "atk-s0508a20:163": "Nibbāyiṁsu tayo aggī, labhāmi vipulaṁ sukhaṁ.",
  "atk-s0508a20:164": "“Aho buddho aho dhammo, aho no satthusampadā;",
  "atk-s0508a20:165": "Datvānahaṁ morahatthaṁ, labhāmi vipulaṁ sukhaṁ.",
  "atk-s0508a20:166": "“Tiyaggī nibbutā mayhaṁ, bhavā sabbe samūhatā;",
  "atk-s0508a20:167": "Sabbāsavā parikkhīṇā, natthi dāni punabbhavo.",
  "atk-s0508a20:168": "“Ekatiṁse ito kappe, yaṁ dānamadadiṁ tadā;",
  "atk-s0508a20:169": "Duggatiṁ nābhijānāmi, morahatthassidaṁ phalaṁ.",
  "atk-s0508a20:170": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:171": "Arahattaṁ pana patvā attano paṭipattiṁ paccavekkhitvā sañjātasomanasso udānavasena –",
  "atk-s0508a20:172": "287.",
  "atk-s0508a20:173": "“Svāgataṁ vata me āsi, gayāyaṁ gayaphagguyā;",
  "atk-s0508a20:174": "Yaṁ addasāsiṁ sambuddhaṁ, desentaṁ dhammamuttamaṁ.",
  "atk-s0508a20:175": "288.",
  "atk-s0508a20:176": "“Mahappabhaṁ gaṇācariyaṁ, aggapattaṁ vināyakaṁ;",
  "atk-s0508a20:177": "Sadevakassa lokassa, jinaṁ atuladassanaṁ.",
  "atk-s0508a20:178": "289.",
  "atk-s0508a20:179": "“Mahānāgaṁ mahāvīraṁ, mahājutimanāsavaṁ;",
  "atk-s0508a20:180": "Sabbāsavaparikkhīṇaṁ, satthāramakutobhayaṁ.",
  "atk-s0508a20:181": "290.",
  "atk-s0508a20:182": "“Cirasaṅkiliṭṭhaṁ vata maṁ, diṭṭhisandānabandhitaṁ;",
  "atk-s0508a20:183": "Vimocayi so bhagavā, sabbaganthehi senaka”nti. –",
  "atk-s0508a20:184": "Catasso gāthā abhāsi.",
  "atk-s0508a20:185_0": "Tattha svāgataṁ vata me āsīti mayā suṭṭhu āgataṁ vata āsi. Mama vā sundaraṁ vata",
  "atk-s0508a20:185_1": "āgamanaṁ āsi. Gayāyanti gayātitthasamīpe. Gayaphagguyāti “gayāphaggū”ti laddhavohāre",
  "atk-s0508a20:185_2": "phaggunamāsassa uttaraphaggunīnakkhatte. “Ya”ntiādi svāgatabhāvassa kāraṇadassanaṁ.",
  "atk-s0508a20:185_3": "Tattha yanti yasmā. Addasāsinti addakkhiṁ. Sambuddhanti sammā sāmaṁ sabbadhammānaṁ",
  "atk-s0508a20:185_4": "buddhattā sambuddhaṁ. Desentaṁ dhammamuttamanti uttamaṁ aggaṁ sabbaseṭṭhaṁ ekantaniyyānikaṁ",
  "atk-s0508a20:185_5": "dhammaṁ veneyyajjhāsayānurūpaṁ bhāsantaṁ.",
  "atk-s0508a20:186_0": "Mahappabhanti mahatiyā sarīrappabhāya ñāṇappabhāya ca samannāgataṁ. Gaṇācariyanti",
  "atk-s0508a20:186_1": "bhikkhuparisādīnaṁ gaṇānaṁ uttamena damathena ācārasikkhāpanena gaṇācariyaṁ. Aggabhūtānaṁ",
  "atk-s0508a20:186_2": "sīlādīnaṁ guṇānaṁ adhigamena aggappattaṁ. Devamanussādīnaṁ paramena vinayena vinayanato,",
  "atk-s0508a20:186_3": "sayaṁ nāyakarahitattā ca vināyakaṁ. Kenaci anabhibhūto hutvā sakalaṁ lokaṁ abhibhavitvā",
  "atk-s0508a20:186_4": "ṭhitattā, pañcannampi mārānaṁ jitattā ca sadevakassa lokassa jinaṁ sadevake loke",
  "atk-s0508a20:186_5": "aggajinaṁ, bāttiṁsavaramahāpurisalakkhaṇaasītianubyañjanādipaṭimaṇḍitarūpakāyatāya",
  "atk-s0508a20:186_6": "dasabalacatuvesārajjādiguṇapaṭimaṇḍitadhammakāyatāya ca sadevakena lokena aparimeyyadassanatāya",
  "atk-s0508a20:186_7": "asadisadassanatāya ca atuladassanaṁ.",
  "atk-s0508a20:187_0": "Gatibalaparakkamādisampattiyā mahānāgasadisattā, nāgesupi khīṇāsavesu mahānubhāvatāya",
  "atk-s0508a20:187_1": "ca mahānāgaṁ. Mārasenāvimathanato mahāvikkantatāya ca mahāvīraṁ. Mahājutinti mahāpatāpaṁ",
  "atk-s0508a20:187_2": "mahātejanti attho. Natthi etassa cattāropi āsavāti anāsavaṁ. Sabbe āsavā savāsanā",
  "atk-s0508a20:187_3": "parikkhīṇā etassāti sabbāsavaparikkhīṇaṁ. Kāmaṁ sāvakabuddhā paccekabuddhā ca khīṇāsavāva,",
  "atk-s0508a20:187_4": "sabbaññubuddhā eva pana savāsane āsave khepentīti dassanatthaṁ “anāsava”nti vatvā",
  "atk-s0508a20:187_5": "puna “sabbāsavaparikkhīṇa”nti vuttaṁ. Tena vuttaṁ – “sabbe āsavā savāsanā parikkhīṇā",
  "atk-s0508a20:187_6": "etassāti sabbāsavaparikkhīṇa”nti. Diṭṭhadhammikasamparāyikaparamatthehi yathārahaṁ",
  "atk-s0508a20:187_7": "veneyyānaṁ anusāsanato satthāraṁ, catuvesārajjavisāradatāya kutocipi bhayābhāvato",
  "atk-s0508a20:187_8": "akutobhayaṁ, evarūpaṁ sammāsambuddhaṁ yaṁ yasmā addasāsiṁ, tasmā svāgataṁ vata me āsīti yojanā.",
  "atk-s0508a20:188_0": "Idāni satthu dassanena attanā laddhaguṇaṁ dassento catutthaṁ gāthamāha. Tassattho",
  "atk-s0508a20:188_1": "– kañjiyapuṇṇalābu viya takkabharitacāṭi viya vasāpītapilotikā viya ca saṁkilesavatthūhi",
  "atk-s0508a20:188_2": "anamatagge saṁsāre cirakālaṁ saṁkiliṭṭhaṁ. Gaddulabandhitaṁ viya thambhe sārameyaṁ",
  "atk-s0508a20:188_3": "sakkāyathambhe diṭṭhisandānena, diṭṭhibandhanena bandhitaṁ baddhaṁ, tato vimocento",
  "atk-s0508a20:188_4": "ca abhijjhādīhi sabbaganthe hi maṁ senakaṁ ariyamaggahatthena, vimocayi vata so bhagavā",
  "atk-s0508a20:188_5": "mayhaṁ satthāti bhagavati abhippasādaṁ pavedeti.",
  "atk-s0508a20:189": "Senakattheragāthāvaṇṇanā niṭṭhitā.",
  "atk-s0508a20:190": "7. Sambhūtattheragāthāvaṇṇanā",
  "atk-s0508a20:191_0": "Yo dandhakāletiādikā āyasmato sambhūtattherassa gāthā. Kā uppatti? Ayampi purimabuddhesu",
  "atk-s0508a20:191_1": "katādhikāro tattha tattha bhave puññāni karonto buddhasuññe loke candabhāgāya nadiyā",
  "atk-s0508a20:191_2": "tīre kinnarayoniyaṁ nibbatto. Ekadivasaṁ aññataraṁ paccekabuddhaṁ disvā pasannamānaso",
  "atk-s0508a20:191_3": "vanditvā katañjalī ajjunapupphehi pūjaṁ akāsi. So tena puññakammena devamanussesu",
  "atk-s0508a20:191_4": "saṁsaranto imasmiṁ buddhuppāde kulagehe nibbattitvā sambhūtoti laddhanāmo vayappatto",
  "atk-s0508a20:191_5": "bhagavato parinibbānassa pacchā dhammabhaṇḍāgārikassa santike dhammaṁ sutvā paṭiladdhasaddho",
  "atk-s0508a20:191_6": "pabbajitvā samaṇadhammaṁ karonto vipassanaṁ vaḍḍhetvā arahattaṁ pāpuṇi. Tena vuttaṁ apadāne –",
  "atk-s0508a20:192": "“Candabhāgānadītīre, ahosiṁ kinnaro tadā;",
  "atk-s0508a20:193": "Addasaṁ virajaṁ buddhaṁ, sayambhuṁ aparājitaṁ.",
  "atk-s0508a20:194": "“Pasannacitto sumano, vedajāto katañjalī;",
  "atk-s0508a20:195": "Gahetvā ajjunaṁ pupphaṁ, sayambhuṁ abhipūjayiṁ.",
  "atk-s0508a20:196": "“Tena kammena sukatena, cetanāpaṇidhīhi ca;",
  "atk-s0508a20:197": "Jahitvā kinnaraṁ dehaṁ, tāvatiṁsamagacchahaṁ.",
  "atk-s0508a20:198": "“Chattisakkhattuṁ devindo, devarajjamakārayiṁ;",
  "atk-s0508a20:199": "Dasakkhattuṁ cakkavattī, mahārajjamakārayiṁ.",
  "atk-s0508a20:200": "“Padesarajjaṁ vipulaṁ, gaṇanāto asaṅkhiyaṁ;",
  "atk-s0508a20:201": "Sukhette vappitaṁ bījaṁ, sayambhumhi aho mama.",
  "atk-s0508a20:202": "“Kusalaṁ vijjate mayhaṁ, pabbajiṁ anagāriyaṁ;",
  "atk-s0508a20:203": "Pūjāraho ahaṁ ajja, sakyaputtassa sāsane.",
  "atk-s0508a20:204": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:205_0": "Arahattaṁ pana patvā vimuttisukhena viharanto vassasataparinibbute bhagavati vesālikesu",
  "atk-s0508a20:205_1": "vajjiputtakesu dasa vatthūni paggayha ṭhitesu kākaṇḍakaputtena yasattherena ussāhitehi",
  "atk-s0508a20:205_2": "sattasatehi khīṇāsavehi taṁ diṭṭhiṁ bhinditvā saddhammaṁ paggaṇhantehi dhammavinayasaṅgahe",
  "atk-s0508a20:205_3": "kate tesaṁ vajjiputtakānaṁ uddhammaubbinayadīpane dhammasaṁvegena thero –",
  "atk-s0508a20:206": "291.",
  "atk-s0508a20:207": "“Yo dandhakāle tarati, taraṇīye ca dandhaye;",
  "atk-s0508a20:208": "Ayonisaṁvidhānena, bālo dukkhaṁ nigacchati.",
  "atk-s0508a20:209": "292.",
  "atk-s0508a20:210": "“Tassatthā parihāyanti, kāḷapakkheva candimā;",
  "atk-s0508a20:211": "Āyasakyañca pappoti, mittehi ca virujjhati.",
  "atk-s0508a20:212": "293.",
  "atk-s0508a20:213": "“Yo dandhakāle dandheti, taraṇīye ca tāraye;",
  "atk-s0508a20:214": "Yoniso saṁvidhānena, sukhaṁ pappoti paṇḍito.",
  "atk-s0508a20:215": "294.",
  "atk-s0508a20:216": "“Tassatthā paripūrenti, sukkapakkheva candimā;",
  "atk-s0508a20:217": "Yaso kittiñca pappoti, mittehi na virujjhatī”ti. –",
  "atk-s0508a20:218": "Imā gāthā bhaṇanto aññaṁ byākāsi.",
  "atk-s0508a20:219_0": "Tattha yo dandhakāle taratīti kismiñci kattabbavatthusmiṁ – “kappati nu kho, na nu",
  "atk-s0508a20:219_1": "kho kappatī”ti vinayakukkucce uppanne yāva viyattaṁ vinayadharaṁ pucchitvā taṁ kukkuccaṁ",
  "atk-s0508a20:219_2": "na vinodeti, tāva dandhakāle tassa kiccassa dandhāyitabbasamaye tarati madditvā vītikkamaṁ",
  "atk-s0508a20:219_3": "karoti. Taraṇīye ca dandhayeti gahaṭṭhassa tāva saraṇagamanasīlasamādānādike, pabbajitassa",
  "atk-s0508a20:219_4": "vattapaṭivattakaraṇādike samathavipassanānuyoge ca taritabbe sampatte sīghaṁ taṁ",
  "atk-s0508a20:219_5": "kiccaṁ ananuyuñjitvā – “āgamanamāse pakkhe vā karissāmī”ti dandhāyeyya, taṁ kiccaṁ",
  "atk-s0508a20:219_6": "akarontova kālaṁ vītināmeyya. Ayonisaṁvidhānenāti evaṁ dandhāyitabbe taranto taritabbe",
  "atk-s0508a20:219_7": "ca dandhāyanto anupāyasaṁvidhānena upāyasaṁvidhānābhāvena bālo, mandabuddhiko puggalo,",
  "atk-s0508a20:219_8": "sampati āyatiñca dukkhaṁ anatthaṁ pāpuṇāti.",
  "atk-s0508a20:220_0": "Tassatthā parihāyantīti tassa tathārūpassa puggalassa diṭṭhadhammikādibhedā atthā",
  "atk-s0508a20:220_1": "kāḷapakkhe candimā viya, parihāyanti divase divase parikkhayaṁ pariyādānaṁ gacchanti.",
  "atk-s0508a20:220_2": "“Asuko puggalo assaddho appasanno kusīto hīnavīriyo”tiādinā. Āyasakyaṁ viññūhi garahitabbataṁ",
  "atk-s0508a20:220_3": "pappoti pāpuṇāti. Mittehi ca virujjhatīti “evaṁ paṭipajja, mā evaṁ paṭipajjā”ti ovādadāyakehi",
  "atk-s0508a20:220_4": "kalyāṇamittehi “avacanīyā maya”nti ovādassa anādāneneva viruddho nāma hoti.",
  "atk-s0508a20:221_0": "Sesagāthādvayassa vuttavipariyāyena attho veditabbo. Keci panettha – “tarati dandhaye”tipadānaṁ",
  "atk-s0508a20:221_1": "atthabhāvena bhāvanācittassa paggahaniggahe uddharanti. Taṁ pacchimagāthāsu yujjati.",
  "atk-s0508a20:221_2": "Purimā hi dve gāthā pabbajitakālato paṭṭhāya caritabbaṁ samaṇadhammaṁ akatvā kukkuccapakatatāya",
  "atk-s0508a20:221_3": "dasa vatthūni dīpetvā saṅghena nikkaḍḍhite vajjiputtake sandhāya therena vuttā. Pacchimā",
  "atk-s0508a20:221_4": "pana attasadise sammā paṭipanne sakatthaṁ nipphādetvā ṭhiteti.",
  "atk-s0508a20:222": "Sambhūtattheragāthāvaṇṇanā niṭṭhitā.",
  "atk-s0508a20:223": "8. Rāhulattheragāthāvaṇṇanā",
  "atk-s0508a20:224_0": "Ubhayenātiādikā āyasmato rāhulattherassa gāthā. Kā uppatti? Ayampi purimabuddhesu",
  "atk-s0508a20:224_1": "katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a20:224_2": "kulagehe nibbattitvā viññutaṁ patto satthāraṁ ekaṁ bhikkhuṁ sikkhākāmānaṁ aggaṭṭhāne",
  "atk-s0508a20:224_3": "ṭhapentaṁ disvā sayampi taṁ ṭhānantaraṁ patthetvā senāsanavisodhanavijjotanādikaṁ",
  "atk-s0508a20:224_4": "uḷāraṁ puññaṁ katvā paṇidhānamakāsi. So tato cavitvā devamanussesu saṁsaranto imasmiṁ",
  "atk-s0508a20:224_5": "buddhuppāde amhākaṁ bodhisattaṁ paṭicca yasodharāya deviyā kucchimhi nibbattitvā",
  "atk-s0508a20:224_6": "rāhuloti laddhanāmo mahatā khattiyaparivārena vaḍḍhi, tassa pabbajjāvidhānaṁ khandhake",
  "atk-s0508a20:224_7": "āgatameva. So pabbajitvā satthu santike anekehi suttapadehi suladdhovādo paripakkañāṇo",
  "atk-s0508a20:224_8": "vipassanaṁ ussukkāpetvā arahattaṁ pāpuṇi. Tena vuttaṁ apadāne –",
  "atk-s0508a20:225": "“Padumuttarassa bhagavato, lokajeṭṭhassa tādino;",
  "atk-s0508a20:226": "Sattabhūmamhi pāsāde, ādāsaṁ santhariṁ ahaṁ.",
  "atk-s0508a20:227": "“Khīṇāsavasahassehi, parikiṇṇo mahāmuni;",
  "atk-s0508a20:228": "Upāgami gandhakuṭiṁ, dvipadindo narāsabho.",
  "atk-s0508a20:229": "“Virocento gandhakuṭiṁ, devadevo narāsabho;",
  "atk-s0508a20:230": "Bhikkhusaṅghe ṭhito satthā, imā gāthā abhāsatha.",
  "atk-s0508a20:231": "“Yenāyaṁ jotitā seyyā, ādāsova susanthato;",
  "atk-s0508a20:232": "Tamahaṁ kittayissāmi, suṇātha mama bhāsato.",
  "atk-s0508a20:233": "“Soṇṇamayā rūpimayā, atho veḷuriyāmayā;",
  "atk-s0508a20:234": "Nibbattissanti pāsādā, ye keci manaso piyā.",
  "atk-s0508a20:235": "“Catusaṭṭhikkhattuṁ devindo, devarajjaṁ karissati;",
  "atk-s0508a20:236": "Sahassakkhattuṁ cakkavattī, bhavissati anantarā.",
  "atk-s0508a20:237": "“Ekavīsatikappamhi, vimalo nāma khattiyo;",
  "atk-s0508a20:238": "Cāturanto vijitāvī, cakkavattī bhavissati.",
  "atk-s0508a20:239": "“Nagaraṁ reṇuvatī nāma, iṭṭhakāhi sumāpitaṁ;",
  "atk-s0508a20:240": "Āyāmato tīṇi sataṁ, caturassasamāyutaṁ.",
  "atk-s0508a20:241": "“Sudassano nāma pāsādo, vissakammena māpito;",
  "atk-s0508a20:242": "Kūṭāgāravarūpeto, sattaratanabhūsito.",
  "atk-s0508a20:243": "“Dasasaddāvivittaṁ taṁ, vijjādharasamākulaṁ;",
  "atk-s0508a20:244": "Sudassanaṁva nagaraṁ, devatānaṁ bhavissati.",
  "atk-s0508a20:245": "“Pabhā niggacchate tassa, uggacchanteva sūriye;",
  "atk-s0508a20:246": "Virocessati taṁ niccaṁ, samantā aṭṭhayojanaṁ.",
  "atk-s0508a20:247": "“Kappasatasahassamhi, okkākakulasambhavo;",
  "atk-s0508a20:248": "Gotamo nāma gottena, satthā loke bhavissati.",
  "atk-s0508a20:249": "“Tusitā so cavitvāna, sukkamūlena codito;",
  "atk-s0508a20:250": "Gotamassa bhagavato, atrajo so bhavissati.",
  "atk-s0508a20:251": "“Sacevaseyya agāraṁ, cakkavattī bhaveyya so;",
  "atk-s0508a20:252": "Aṭṭhānametaṁ yaṁ tādī, agāre ratimajjhagā.",
  "atk-s0508a20:253": "“Nikkhamitvā agāramhā, pabbajissati subbato;",
  "atk-s0508a20:254": "Rāhulo nāma nāmena, arahā so bhavissati.",
  "atk-s0508a20:255": "“Kikīva aṇḍaṁ rakkheyya, cāmarī viya vāladhiṁ;",
  "atk-s0508a20:256": "Nipako sīlasampanno, mamaṁ rakkhi mahāmuni.",
  "atk-s0508a20:257": "“Tassāhaṁ dhammamaññāya, vihāsiṁ sāsane rato;",
  "atk-s0508a20:258": "Sabbāsave pariññāya, viharāmi anāsavo.",
  "atk-s0508a20:259": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:260": "Arahattaṁ pana patvā attano paṭipattiṁ paccavekkhitvā aññaṁ byākaronto –",
  "atk-s0508a20:261": "295.",
  "atk-s0508a20:262": "“Ubhayeneva sampanno, rāhulabhaddoti maṁ vidū;",
  "atk-s0508a20:263": "Yañcamhi putto buddhassa, yañca dhammesu cakkhumā.",
  "atk-s0508a20:264": "296.",
  "atk-s0508a20:265": "“Yañca me āsavā khīṇā, yañca natthi punabbhavo;",
  "atk-s0508a20:266": "Arahā dakkhiṇeyyomhi, tevijjo amataddaso.",
  "atk-s0508a20:267": "297.",
  "atk-s0508a20:268": "“Kāmandhā jālapacchannā, taṇhāchadanachāditā;",
  "atk-s0508a20:269": "Pamattabandhunā baddhā, macchāva kumināmukhe.",
  "atk-s0508a20:270": "298.",
  "atk-s0508a20:271": "“Taṁ kāmaṁ ahamujjhitvā, chetvā mārassa bandhanaṁ;",
  "atk-s0508a20:272": "Samūlaṁ taṇhamabbuyha, sītibhūtosmi nibbuto”ti. –",
  "atk-s0508a20:273": "Catasso gāthā abhāsi.",
  "atk-s0508a20:274_0": "Tattha ubhayeneva sampannoti jātisampadā, paṭipattisampadāti ubhayasampattiyāpi sampanno",
  "atk-s0508a20:274_1": "samannāgato. Rāhulabhaddoti maṁ vidūti “rāhulabhaddo”ti maṁ sabrahmacārino sañjānanti.",
  "atk-s0508a20:274_2": "Tassa hi jātasāsanaṁ sutvā bodhisattena “rāhu jāto, bandhanaṁ jāta”nti vuttavacanaṁ",
  "atk-s0508a20:274_3": "upādāya suddhodanamahārājā “rāhulo”ti nāmaṁ gaṇhi. Tattha ādito pitarā vuttapariyāyameva",
  "atk-s0508a20:274_4": "gahetvā āha – “rāhulabhaddoti maṁ vidū”ti. Bhaddoti ca pasaṁsāvacanametaṁ.",
  "atk-s0508a20:275_0": "Idāni taṁ ubhayasampattiṁ dassetuṁ “yañcamhī”tiādi vuttaṁ. Tattha yanti yasmā. Ca-saddo",
  "atk-s0508a20:275_1": "samuccayattho. Amhi putto buddhassāti sammāsambuddhassa orasaputto amhi. Dhammesūti",
  "atk-s0508a20:275_2": "lokiyesu lokuttaresu ca dhammesu, catusaccadhammesūti attho. Cakkhumāti maggapaññācakkhunā",
  "atk-s0508a20:275_3": "cakkhumā ca amhīti yojetabbaṁ.",
  "atk-s0508a20:276_0": "Puna aparāparehipi pariyāyehi attani ubhayasampattiṁ dassetuṁ – “yañca me āsavā khīṇā”ti",
  "atk-s0508a20:276_1": "gāthamāha. Tattha dakkhiṇeyyoti dakkhiṇāraho. Amataddasoti nibbānassa dassāvī. Sesaṁ suviññeyyameva.",
  "atk-s0508a20:277_0": "Idāni yāya vijjāsampattiyā ca vimuttisampattiyā ca abhāvena sattakāyo kumine bandhamacchā",
  "atk-s0508a20:277_1": "viya saṁsāre parivattati, taṁ ubhayasampattiṁ attani dassetuṁ “kāmandhā”ti gāthādvayamāha.",
  "atk-s0508a20:277_2": "Tattha kāmehi kāmesu vā andhāti kāmandhā. “Chando rāgo”tiādivibhāgehi kilesakāmehi",
  "atk-s0508a20:277_3": "rūpādīsu vatthukāmesu anādīnavadassitāya andhīkatā. Jālapacchannāti sakalaṁ bhavattayaṁ",
  "atk-s0508a20:277_4": "ajjhottharitvā ṭhitena visattikājālena pakārato channā paliguṇṭhitā. Taṇhāchadanachāditāti",
  "atk-s0508a20:277_5": "tato eva taṇhāsaṅkhātena chadanena chāditā nivutā sabbaso paṭikujjitā. Pamattabandhunā",
  "atk-s0508a20:277_6": "baddhā, macchāva kumināmukheti kumināmukhe macchabandhānaṁ macchapasibbakamukhe baddhā",
  "atk-s0508a20:277_7": "macchā viya pamattabandhunā mārena yena kāmabandhanena baddhā ime sattā tato na nigacchanti",
  "atk-s0508a20:277_8": "antobandhanagatāva honti.",
  "atk-s0508a20:278_0": "Taṁ tathārūpaṁ kāmaṁ bandhanabhūtaṁ ujjhitvā pubbabhāgapaṭipattiyā pahāya kilesamārassa",
  "atk-s0508a20:278_1": "bandhanaṁ chetvā, puna ariyamaggasatthena anavasesato samucchinditvā tato eva avijjāsaṅkhātena",
  "atk-s0508a20:278_2": "mūlena samūlaṁ, kāmataṇhādikaṁ taṇhaṁ abbuyha uddharitvā sabbakilesadarathapariḷāhābhāvato,",
  "atk-s0508a20:278_3": "sītibhūto saupādisesāya nibbānadhātuyā nibbuto, ahaṁ asmi homīti attho.",
  "atk-s0508a20:279": "Rāhulattheragāthāvaṇṇanā niṭṭhitā.",
  "atk-s0508a20:280": "9. Candanattheragāthāvaṇṇanā",
  "atk-s0508a20:281_0": "Jātarūpenātiādikā āyasmato candanattherassa gāthā. Kā uppatti? Ayampi purimabuddhesu",
  "atk-s0508a20:281_1": "katādhikāro tattha tattha bhave puññāni upacinanto ito ekatiṁse kappe buddhasuññe",
  "atk-s0508a20:281_2": "loke rukkhadevatā hutvā nibbatto sudassanaṁ nāma paccekabuddhaṁ pabbatantare vasantaṁ",
  "atk-s0508a20:281_3": "disvā pasannamānaso kuṭajapupphehi pūjaṁ akāsi. So tena puññakammena devamanussesu",
  "atk-s0508a20:281_4": "saṁsaranto imasmiṁ buddhuppāde sāvatthiyaṁ vibhavasampanne kule nibbattitvā candanoti",
  "atk-s0508a20:281_5": "laddhanāmo vayappatto gharāvāsaṁ vasanto satthu santike dhammaṁ sutvā sotāpanno ahosi.",
  "atk-s0508a20:281_6": "So ekaṁ puttaṁ labhitvā gharāvāsaṁ pahāya pabbajitvā vipassanāya kammaṭṭhānaṁ gahetvā",
  "atk-s0508a20:281_7": "araññe viharanto satthāraṁ vandituṁ sāvatthiṁ āgato susāne vasati. Tassa āgatabhāvaṁ",
  "atk-s0508a20:281_8": "sutvā purāṇadutiyikā alaṅkatapaṭiyattā dārakaṁ ādāya mahatā parivārena therassa santikaṁ",
  "atk-s0508a20:281_9": "gacchati – “itthikuttādīhi naṁ palobhetvā uppabbājessāmī”ti. Thero taṁ āgacchantiṁ",
  "atk-s0508a20:281_10": "dūratova disvā “idānissā avisayo bhavissāmī”ti yathāraddhaṁ vipassanaṁ ussukkāpetvā",
  "atk-s0508a20:281_11": "chaḷabhiñño ahosi. Tena vuttaṁ apadāne –",
  "atk-s0508a20:282": "“Himavantassāvidūre, vasalo nāma pabbato;",
  "atk-s0508a20:283": "Buddho sudassano nāma, vasate pabbatantare.",
  "atk-s0508a20:284": "“Pupphaṁ hemavantaṁ mayha, vehāsaṁ agamāsahaṁ;",
  "atk-s0508a20:285": "Tatthaddasāsiṁ sambuddhaṁ, oghatiṇṇamanāsavaṁ.",
  "atk-s0508a20:286": "“Pupphaṁ kuṭajamādāya, sire katvāna añjaliṁ;",
  "atk-s0508a20:287": "Buddhassa abhiropesiṁ, sayambhussa mahesino.",
  "atk-s0508a20:288": "“Ekatiṁse ito kappe, yaṁ pupphamabhipūjayiṁ;",
  "atk-s0508a20:289": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a20:290": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:291_0": "Chaḷabhiñño pana hutvā ākāse ṭhatvā tassā dhammaṁ desetvā saraṇesu ca sīlesu ca patiṭṭhāpetvā",
  "atk-s0508a20:291_1": "sayaṁ attanā pubbe vasitaṭṭhānameva gato. Sahāyabhikkhūhi – “vippasannāni kho te,",
  "atk-s0508a20:291_2": "āvuso, indriyāni, kacci tayā saccāni paṭividdhānī”ti puṭṭho –",
  "atk-s0508a20:292": "299.",
  "atk-s0508a20:293": "“Jātarūpena sañchannā, dāsīgaṇapurakkhatā;",
  "atk-s0508a20:294": "Aṅkena puttamādāya, bhariyā maṁ upāgami.",
  "atk-s0508a20:295": "300.",
  "atk-s0508a20:296": "“Tañca disvāna āyantiṁ, sakaputtassa mātaraṁ;",
  "atk-s0508a20:297": "Alaṅkataṁ suvasanaṁ, maccupāsaṁva oḍḍitaṁ.",
  "atk-s0508a20:298": "301.",
  "atk-s0508a20:299": "“Tato me manasīkāro, yoniso udapajjatha;",
  "atk-s0508a20:300": "Ādīnavo pāturahu, nibbidā samatiṭṭhatha.",
  "atk-s0508a20:301": "302.",
  "atk-s0508a20:302": "“Tato cittaṁ vimucci me, passa dhammasudhammataṁ;",
  "atk-s0508a20:303": "Tisso vijjā anuppattā, kataṁ buddhassa sāsana”nti. –",
  "atk-s0508a20:304": "Imāhi gāthāhi attano paṭipattiṁ kathento aññaṁ byākāsi.",
  "atk-s0508a20:305_0": "Tattha jātarūpena sañchannāti jātarūpamayena sīsūpagādialaṅkārena alaṅkaraṇavasena",
  "atk-s0508a20:305_1": "paṭicchāditasarīrā, sabbābharaṇabhūsitāti attho. Dāsīgaṇapurakkhatāti yathārahaṁ",
  "atk-s0508a20:305_2": "alaṅkatapaṭiyattena attano dāsigaṇena purato katā parivāritāti attho. Aṅkena puttamādāyāti",
  "atk-s0508a20:305_3": "“api nāma puttampi disvā gehassitasāto bhaveyyā”ti puttaṁ attano aṅkena gahetvā.",
  "atk-s0508a20:306_0": "Āyantinti āgacchantiṁ. Sakaputtassa mātaranti mama orasaputtassa jananiṁ, mayhaṁ",
  "atk-s0508a20:306_1": "purāṇadutiyikanti attho. Sabbamidaṁ thero attano kāmarāgasamucchedaṁ bahumaññanto",
  "atk-s0508a20:306_2": "vadati. Yoniso udapajjathāti “evarūpāpi nāma sampatti jarābyādhimaraṇehi abhibhuyyati,",
  "atk-s0508a20:306_3": "aho saṅkhārā aniccā adhuvā anassāsikā”ti evaṁ yonisomanasikāro uppajji. Sesaṁ heṭṭhā vuttanayameva.",
  "atk-s0508a20:307": "Candanattheragāthāvaṇṇanā niṭṭhitā.",
  "atk-s0508a20:308": "10. Dhammikattheragāthāvaṇṇanā",
  "atk-s0508a20:309_0": "Dhammo havetiādikā āyasmato dhammikattherassa gāthā. Kā uppatti? Ayampi purimabuddhesu",
  "atk-s0508a20:309_1": "katādhikāro tattha tattha bhave puññāni upacinanto sikhissa bhagavato kāle migaluddako",
  "atk-s0508a20:309_2": "hutvā ekadivasaṁ araññāyatane devaparisāya satthu dhammaṁ desentassa “dhammo eso",
  "atk-s0508a20:309_3": "vuccatī”ti desanāya nimittaṁ gaṇhi. So tena puññakammena devamanussesu saṁsaranto",
  "atk-s0508a20:309_4": "imasmiṁ buddhuppāde kosalaraṭṭhe brāhmaṇakule nibbattitvā dhammikoti laddhanāmo vayappatto",
  "atk-s0508a20:309_5": "jetavanapaṭiggahaṇe laddhappasādo pabbajitvā aññatarasmiṁ gāmakāvāse āvāsiko hutvā",
  "atk-s0508a20:309_6": "viharanto āgantukānaṁ bhikkhūnaṁ vattāvattesu ujjhānabahulo akkhamo ahosi. Tena bhikkhū",
  "atk-s0508a20:309_7": "taṁ vihāraṁ chaḍḍetvā pakkamiṁsu. So ekakova ahosi. Vihārasāmiko upāsako taṁ kāraṇaṁ",
  "atk-s0508a20:309_8": "sutvā bhagavato taṁ pavattiṁ ārocesi. Satthā taṁ bhikkhuṁ pakkosetvā tamatthaṁ pucchitvā",
  "atk-s0508a20:309_9": "tena “evaṁ, bhante”ti vutte – “nāyaṁ idāneva akkhamo, pubbepi akkhamo ahosī”ti vatvā",
  "atk-s0508a20:309_10": "bhikkhūhi yācito rukkhadhammaṁ kathetvā upari tassa ovādaṁ dento –",
  "atk-s0508a20:310": "303.",
  "atk-s0508a20:311": "“Dhammo have rakkhati dhammacāriṁ, dhammo suciṇṇo sukhamāvahāti;",
  "atk-s0508a20:312": "Esānisaṁso dhamme suciṇṇe, na duggatiṁ gacchati dhammacārī.",
  "atk-s0508a20:313": "304.",
  "atk-s0508a20:314": "“Na hi dhammo adhammo ca, ubho samavipākino;",
  "atk-s0508a20:315": "Adhammo nirayaṁ neti, dhammo pāpeti suggatiṁ.",
  "atk-s0508a20:316": "305.",
  "atk-s0508a20:317": "“Tasmā hi dhammesu kareyya chandaṁ, iti modamāno sugatena tādinā;",
  "atk-s0508a20:318": "Dhamme ṭhitā sugatavarassa sāvakā, nīyanti dhīrā saraṇavaraggagāmino.",
  "atk-s0508a20:319": "306.",
  "atk-s0508a20:320": "“Vipphoṭito gaṇḍamūlo, taṇhājālo samūhato;",
  "atk-s0508a20:321": "So khīṇasaṁsāro na catthi kiñcanaṁ,",
  "atk-s0508a20:322": "Cando yathā dosinā puṇṇamāsiya”nti. – catasso gāthā abhāsi;",
  "atk-s0508a20:323_0": "Tattha dhammoti lokiyalokuttaro sucaritadhammo. Rakkhatīti apāyadukkhato rakkhati,",
  "atk-s0508a20:323_1": "saṁsāradukkhato ca vivaṭṭūpanissayabhūto rakkhatiyeva. Dhammacārinti taṁ dhammaṁ",
  "atk-s0508a20:323_2": "carantaṁ paṭipajjantaṁ. Suciṇṇoti suṭṭhu ciṇṇo kammaphalāni saddahitvā sakkaccaṁ",
  "atk-s0508a20:323_3": "cittīkatvā upacito. Sukhanti lokiyalokuttarasukhaṁ. Tattha lokiyaṁ tāva kāmāvacarādibhedo",
  "atk-s0508a20:323_4": "dhammo yathāsakaṁ sukhaṁ diṭṭhe vā dhamme upapajje vā apare vā pariyāye āvahati nipphādeti,",
  "atk-s0508a20:323_5": "itaraṁ pana vivaṭṭūpanissaye ṭhatvā ciṇṇo paramparāya āvahatīti vattuṁ vaṭṭati anupanissayassa",
  "atk-s0508a20:323_6": "tadabhāvato. Esānisaṁso dhamme suciṇṇe, na duggatiṁ gacchati dhammacārīti dhammacārī",
  "atk-s0508a20:323_7": "puggalo dhamme suciṇṇe taṁnimittaṁ duggatiṁ na gacchatīti eso dhamme suciṇṇe ānisaṁso udrayoti attho.",
  "atk-s0508a20:324_0": "Yasmā dhammeneva sugatigamanaṁ, adhammeneva ca duggatigamanaṁ, tasmā “dhammo adhammo”ti",
  "atk-s0508a20:324_1": "ime aññamaññaṁ asaṁkiṇṇaphalāti dassetuṁ “na hi dhammo”tiādinā dutiyaṁ gāthamāha.",
  "atk-s0508a20:324_2": "Tattha adhammoti dhammapaṭipakkho duccaritaṁ. Samavipākinoti sadisavipākā samānaphalā.",
  "atk-s0508a20:325_0": "Tasmāti yasmā dhammādhammānaṁ ayaṁ yathāvutto vipākabhedo, tasmā. Chandanti kattukamyatāchandaṁ.",
  "atk-s0508a20:325_1": "Iti modamāno sugatena tādināti iti evaṁ vuttappakārena ovādadānena sugatena sammaggatena",
  "atk-s0508a20:325_2": "sammāpaṭipannena iṭṭhādīsu tādibhāvappattiyā tādināmavatā hetubhūtena modamāno tuṭṭhiṁ",
  "atk-s0508a20:325_3": "āpajjamāno dhammesu chandaṁ kareyyāti yojanā. Ettāvatā vaṭṭaṁ dassetvā idāni vivaṭṭaṁ",
  "atk-s0508a20:325_4": "dassento “dhamme ṭhitā”tiādimāha. Tassattho – yasmā sugatassa varassa sugatesu ca",
  "atk-s0508a20:325_5": "varassa sammāsambuddhassa sāvakā tassa dhamme ṭhitā dhīrā ativiya aggabhūtasaraṇagāmino",
  "atk-s0508a20:325_6": "teneva saraṇagamanasaṅkhāte dhamme ṭhitabhāvena sakalavaṭṭadukkhatopi nīyanti nissaranti,",
  "atk-s0508a20:325_7": "tasmā hi dhammesu kareyya chandanti.",
  "atk-s0508a20:326": "Evaṁ satthārā tīhi gāthāhi dhamme desite desanānusārena yathānisinnova vipassanaṁ vaḍḍhetvā arahattaṁ pāpuṇi. Tena vuttaṁ apadāne –",
  "atk-s0508a20:327": "“Migaluddo pure āsiṁ, araññe vipine ahaṁ;",
  "atk-s0508a20:328": "Addasaṁ virajaṁ buddhaṁ, devasaṅghapurakkhataṁ.",
  "atk-s0508a20:329": "“Catusaccaṁ pakāsentaṁ, desentaṁ amataṁ padaṁ;",
  "atk-s0508a20:330": "Assosiṁ madhuraṁ dhammaṁ, sikhino lokabandhuno.",
  "atk-s0508a20:331": "“Ghose cittaṁ pasādesiṁ, asamappaṭipuggale;",
  "atk-s0508a20:332": "Tattha cittaṁ pasādetvā, uttariṁ duttaraṁ bhavaṁ.",
  "atk-s0508a20:333": "“Ekatiṁse ito kappe, yaṁ saññamalabhiṁ tadā;",
  "atk-s0508a20:334": "Duggatiṁ nābhijānāmi, ghosasaññāyidaṁ phalaṁ.",
  "atk-s0508a20:335": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:336": "Tathā arahatte patiṭṭhito. Arahattaṁ pana patvā attanā adhigataṁ visesaṁ satthu nivedento carimagāthāya aññaṁ byākāsi.",
  "atk-s0508a20:337_0": "Tattha vipphoṭitoti vidhuto, maggañāṇena paṭinissaṭṭhoti attho. Gaṇḍamūloti avijjā.",
  "atk-s0508a20:337_1": "Sā hi gaṇḍati savati. “Gaṇḍoti kho, bhikkhu, pañcannetaṁ upādānakkhandhānaṁ adhivacana”nti",
  "atk-s0508a20:337_2": "evaṁ satthārā vuttassa dukkhamūlayogato, kilesāsucipaggharaṇato, uppādajarābhaṅgehi",
  "atk-s0508a20:337_3": "uddhumātapakkapabhijjanato ca, gaṇḍābhidhānassa upādānakkhandhapañcakassa mūlaṁ kāraṇaṁ",
  "atk-s0508a20:337_4": "taṇhājālo samūhatoti taṇhāsaṅkhāto jālo maggena samugghāṭito. So khīṇasaṁsāro na",
  "atk-s0508a20:337_5": "catthi kiñcananti so ahaṁ evaṁ pahīnataṇhāvijjatāya parikkhīṇasaṁsāro pahīnabhavamūlattā",
  "atk-s0508a20:337_6": "eva na catthi, na ca upalabbhati rāgādikiñcanaṁ. Cando yathā dosinā puṇṇamāsiyanti",
  "atk-s0508a20:337_7": "yathā nāma cando abbhamahikādidosarahito puṇṇamāsiyaṁ paripuṇṇakāle evaṁ ahampi arahattādhigamena",
  "atk-s0508a20:337_8": "apetarāgādikiñcano paripuṇṇadhammakoṭṭhāso ahosinti.",
  "atk-s0508a20:338": "Dhammikattheragāthāvaṇṇanā niṭṭhitā.",
  "atk-s0508a20:339": "11. Sappakattheragāthāvaṇṇanā",
  "atk-s0508a20:340_0": "Yadābalākātiādikā āyasmato sappakattherassa gāthā. Kā uppatti? Ayampi purimabuddhesu",
  "atk-s0508a20:340_1": "katādhikāro tattha tattha bhave puññāni upacinanto ito ekatiṁse kappe mahānubhāvo",
  "atk-s0508a20:340_2": "nāgarājā hutvā nibbatto sambhavassa nāma paccekabuddhassa abbhokāse samāpattiyā nisinnassa",
  "atk-s0508a20:340_3": "mahantaṁ padumaṁ gahetvā uparimuddhani dhārento pūjaṁ akāsi. So tena puññakammena",
  "atk-s0508a20:340_4": "devamanussesu saṁsaranto imasmiṁ buddhuppāde sāvatthiyaṁ brāhmaṇakule nibbattitvā",
  "atk-s0508a20:340_5": "sappakoti laddhanāmo viññutaṁ patto bhagavato santike dhammaṁ sutvā paṭiladdhasaddho",
  "atk-s0508a20:340_6": "pabbajitvā kammaṭṭhānaṁ gahetvā ajakaraṇiyā nāma nadiyā tīre leṇagirivihāre vasanto",
  "atk-s0508a20:340_7": "nacirasseva arahattaṁ pāpuṇi. Tena vuttaṁ apadāne –",
  "atk-s0508a20:341": "“Himavantassāvidūre, romaso nāma pabbato;",
  "atk-s0508a20:342": "Buddhopi sambhavo nāma, abbhokāse vasī tadā.",
  "atk-s0508a20:343": "“Bhavanā nikkhamitvāna, padumaṁ dhārayiṁ ahaṁ;",
  "atk-s0508a20:344": "Ekāhaṁ dhārayitvāna, bhavanaṁ punarāgamiṁ.",
  "atk-s0508a20:345": "“Ekatiṁse ito kappe, yaṁ buddhamabhipūjayiṁ;",
  "atk-s0508a20:346": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a20:347": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:348_0": "So arahattaṁ patvā satthāraṁ vandituṁ sāvatthiṁ āgato ñātīhi upaṭṭhīyamāno tattha",
  "atk-s0508a20:348_1": "katipāhaṁ vasitvā dhammaṁ desetvā ñātake saraṇesu ca sīlesu ca patiṭṭhāpetvā yathāvuttaṭṭhānameva",
  "atk-s0508a20:348_2": "gantukāmo ahosi. Taṁ ñātakā “idheva, bhante, vasatha, mayaṁ paṭijaggissāmā”ti yāciṁsu.",
  "atk-s0508a20:348_3": "So gamanākāraṁ dassetvā ṭhito attanā vasitaṭṭhānakittanāpadesena vivekābhiratiṁ pakāsento –",
  "atk-s0508a20:349": "307.",
  "atk-s0508a20:350": "“Yadā balākā sucipaṇḍaracchadā, kāḷassa meghassa bhayena tajjitā;",
  "atk-s0508a20:351": "Palehiti ālayamālayesinī, tadā nadī ajakaraṇī rameti maṁ.",
  "atk-s0508a20:352": "308.",
  "atk-s0508a20:353": "“Yadā balākā suvisuddhapaṇḍarā, kāḷassa meghassa bhayena tajjitā;",
  "atk-s0508a20:354": "Pariyesati leṇamaleṇadassinī, tadā nadī ajakaraṇī rameti maṁ.",
  "atk-s0508a20:355": "309.",
  "atk-s0508a20:356": "“Kaṁ nu tattha na ramenti, jambuyo ubhato tahiṁ;",
  "atk-s0508a20:357": "Sobhentī āpagākūlaṁ, mama leṇassa pacchato.",
  "atk-s0508a20:358": "310.",
  "atk-s0508a20:359": "“Tāmatamadasaṅghasuppahīnā, bhekā mandavatī panādayanti;",
  "atk-s0508a20:360": "Nājja girinadīhi vippavāsasamayo,",
  "atk-s0508a20:361": "Khemā ajakaraṇī sivā surammā”ti. – catasso gāthā abhāsi;",
  "atk-s0508a20:362_0": "Tattha yadāti yasmiṁ kāle. Balākāti balākāsakuṇikā. Sucipaṇḍaracchadāti sucisuddhadhavalapakkhā.",
  "atk-s0508a20:362_1": "Kāḷassa meghassa bhayena tajjitāti jalabhārabharitatāya kāḷassa añjanagirisannikāsassa",
  "atk-s0508a20:362_2": "pāvussakameghassa gajjato vuṭṭhibhayena nibbijjitā bhiṁsāpitā. Palehitīti gocarabhūmito",
  "atk-s0508a20:362_3": "uppatitvā gamissati. Ālayanti nilayaṁ attano kulāvakaṁ. Ālayesinīti tattha ālayanaṁ",
  "atk-s0508a20:362_4": "nilīyanameva icchantī. Tadā nadī ajakaraṇī rameti manti tasmiṁ pāvussakakāle ajakaraṇīnāmikā",
  "atk-s0508a20:362_5": "nadī navodakassa pūrā hārahārinī kulaṅkasā maṁ rameti mama cittaṁ ārādhetīti utupadesavisesakittanāpadesena",
  "atk-s0508a20:362_6": "vivekābhiratiṁ pakāsesi.",
  "atk-s0508a20:363_0": "Suvisuddhapaṇḍarāti suṭṭhu visuddhapaṇḍaravaṇṇā, asammissavaṇṇā sabbasetāti attho.",
  "atk-s0508a20:363_1": "Pariyesatīti maggati. Leṇanti vasanaṭṭhānaṁ. Aleṇadassinīti vasanaṭṭhānaṁ apassantī.",
  "atk-s0508a20:363_2": "Pubbe nibaddhavasanaṭṭhānassa abhāvena aleṇadassinī, idāni pāvussakakāle meghagajjitena",
  "atk-s0508a20:363_3": "āhitagabbhā pariyesati leṇanti nibaddhavasanaṭṭhānaṁ kulāvakaṁ karotīti attho.",
  "atk-s0508a20:364_0": "Kaṁ nu tattha…pe… pacchatoti mama vasanakamahāleṇassa pacchato pacchābhāge āpagākūlaṁ",
  "atk-s0508a20:364_1": "ajakaraṇīnadiyā ubhatotīraṁ tahiṁ tahiṁ ito cito ca sobhentiyo niccakālaṁ phalabhāranamitasākhā",
  "atk-s0508a20:364_2": "siniddhapaṇṇacchāyā jambuyo tattha tasmiṁ ṭhāne kaṁ nāma sattaṁ na ramenti nu, sabbaṁ ramentiyeva.",
  "atk-s0508a20:365_0": "Tāmatamadasaṅghasuppahīnāti amataṁ vuccati agadaṁ, tena majjantīti amatamadā, sappā,",
  "atk-s0508a20:365_1": "tesaṁ saṅgho amatamadasaṅgho, tato suṭṭhu pahīnā apagatā. Bhekā maṇḍūkiyo, mandavatī",
  "atk-s0508a20:365_2": "saravatiyo, panādayanti taṁ ṭhānaṁ madhurena vassitena ninnādayanti. Nājjagirinadīhi",
  "atk-s0508a20:365_3": "vippavāsasamayoti ajja etarahi aññāhipi pabbateyyāhi nadīhi vippavāsasamayo na hoti,",
  "atk-s0508a20:365_4": "visesato pana vāḷamacchasusumārādivirahitato khemā ajakaraṇī nadī. Sundaratalatitthapulinasampattiyā",
  "atk-s0508a20:365_5": "sivā. Suṭṭhu rammā ramaṇīyā, tasmā tattheva me mano ramatīti adhippāyo.",
  "atk-s0508a20:366": "Evaṁ pana vatvā ñātake vissajjetvā attano vasanaṭṭhānameva gato. Suññāgārābhiratidīpanena idameva ca therassa aññābyākaraṇaṁ ahosīti.",
  "atk-s0508a20:367": "Sappakattheragāthāvaṇṇanā niṭṭhitā.",
  "atk-s0508a20:368": "12. Muditattheragāthāvaṇṇanā",
  "atk-s0508a20:369_0": "Pabbajintiādikā āyasmato muditattherassa gāthā. Kā uppatti? Ayampi purimabuddhesu",
  "atk-s0508a20:369_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a20:369_2": "nibbattitvā viññutaṁ patto ekadivasaṁ satthāraṁ disvā pasannamānaso ekaṁ mañcamadāsi.",
  "atk-s0508a20:369_3": "So tena puññakammena devamanussesu saṁsaranto imasmiṁ buddhuppāde kosalaraṭṭhe gahapatikule",
  "atk-s0508a20:369_4": "nibbattitvā muditoti laddhanāmo viññutaṁ pāpuṇi. Tena ca samayena taṁ kulaṁ raññā",
  "atk-s0508a20:369_5": "kenacideva karaṇīyena palibuddhaṁ ahosi. Mudito rājabhayābhīto palāyitvā araññaṁ",
  "atk-s0508a20:369_6": "paviṭṭho aññatarassa khīṇāsavattherassa vasanaṭṭhānaṁ upagacchi. Thero tassa bhītabhāvaṁ",
  "atk-s0508a20:369_7": "ñatvā “mā bhāyī”ti samassāsesi. So “kittakena nu kho, bhante, kālena idaṁ me bhayaṁ",
  "atk-s0508a20:369_8": "vūpasamessatī”ti pucchitvā “sattaṭṭhamāse atikkamitvā”ti vutte – “ettakaṁ kālaṁ adhivāsetuṁ",
  "atk-s0508a20:369_9": "na sakkomi, pabbajissāmahaṁ, bhante, pabbājetha ma”nti jīvitarakkhaṇatthaṁ pabbajjaṁ",
  "atk-s0508a20:369_10": "yāci. Thero taṁ pabbājesi. So pabbajitvā sāsane paṭiladdhasaddho bhaye vūpasantepi",
  "atk-s0508a20:369_11": "samaṇadhammaṁyeva rocento kammaṭṭhānaṁ gahetvā vipassanāya kammaṁ karonto – “arahattaṁ",
  "atk-s0508a20:369_12": "appatvā imasmā vasanagabbhā bahi na nikkhamissāmī”tiādinā paṭiññaṁ katvā vipassanaṁ",
  "atk-s0508a20:369_13": "ussukkāpetvā arahattaṁ pāpuṇi. Tena vuttaṁ apadāne –",
  "atk-s0508a20:370": "“Vipassino bhagavato, lokajeṭṭhassa tādino;",
  "atk-s0508a20:371": "Ekaṁ mañcaṁ mayā dinnaṁ, pasannena sapāṇinā.",
  "atk-s0508a20:372": "“Hatthiyānaṁ assayānaṁ, dibbayānaṁ samajjhagaṁ;",
  "atk-s0508a20:373": "Tena mañcakadānena, pattomhi āsavakkhayaṁ.",
  "atk-s0508a20:374": "“Ekanavutito kappe, yaṁ mañcamadadiṁ tadā;",
  "atk-s0508a20:375": "Duggatiṁ nābhijānāmi, mañcadānassidaṁ phalaṁ.",
  "atk-s0508a20:376": "“Kilesā jhāpitā mayhaṁ…pe… kataṁ buddhassa sāsana”nti.",
  "atk-s0508a20:377": "Arahattaṁ pana patvā vimuttisukhaṁ paṭisaṁvedento sahāyabhikkhūhi adhigataṁ pucchito attano paṭipannākāraṁ kathento –",
  "atk-s0508a20:378": "311.",
  "atk-s0508a20:379": "“Pabbajiṁ jīvikatthohaṁ, laddhāna upasampadaṁ;",
  "atk-s0508a20:380": "Tato saddhaṁ paṭilabhiṁ, daḷhavīriyo parakkamiṁ.",
  "atk-s0508a20:381": "312.",
  "atk-s0508a20:382": "“Kāmaṁ bhijjatuyaṁ kāyo, maṁsapesī visīyaruṁ;",
  "atk-s0508a20:383": "Ubho jaṇṇukasandhīhi, jaṅghāyo papatantu me.",
  "atk-s0508a20:384": "313.",
  "atk-s0508a20:385": "“Nāsissaṁ na pivissāmi, vihārā ca na nikkhame;",
  "atk-s0508a20:386": "Napi passaṁ nipātessaṁ, taṇhāsalle anūhate.",
  "atk-s0508a20:387": "314.",
  "atk-s0508a20:388": "“Tassa mevaṁ viharato, passa vīriyaparakkamaṁ;",
  "atk-s0508a20:389": "Tisso vijjā anuppattā, kataṁ buddhassa sāsana”nti. –",
  "atk-s0508a20:390": "Catasso gāthā abhāsi.",
  "atk-s0508a20:391_0": "Tattha jīvikatthoti jīvikāya atthiko jīvikappayojano. “Ettha pabbajitvā nibbhayo",
  "atk-s0508a20:391_1": "sukhena akilamanto jīvissāmī”ti evaṁ jīvikatthāya pabbajinti attho. Laddhāna upasampadanti",
  "atk-s0508a20:391_2": "paṭhamaṁ sāmaṇerapabbajjāyaṁ ṭhito ñatticatutthena kammena upasampadaṁ labhitvā.",
  "atk-s0508a20:391_3": "Tato saddhaṁ paṭilabhinti tato upasampannakālato paṭṭhāya kalyāṇamitte sevanto dve",
  "atk-s0508a20:391_4": "mātikā, tisso anumodanā, ekaccaṁ suttaṁ, samathakammaṭṭhānaṁ, vipassanāvidhiñca uggaṇhanto",
  "atk-s0508a20:391_5": "buddhādīnaṁ mahānubhāvataṁ disvā – “sammāsambuddho bhagavā, svākkhāto dhammo, suppaṭipanno",
  "atk-s0508a20:391_6": "saṅgho”ti ratanattaye saddhaṁ paṭilabhiṁ. Daḷhavīriyo parakkaminti evaṁ paṭiladdhasaddho",
  "atk-s0508a20:391_7": "hutvā vipassanāya kammaṁ karonto nacirasseva saccapaṭivedhāya daḷhavīriyo thiravīriyo",
  "atk-s0508a20:391_8": "hutvā parakkamiṁ, akusalānaṁ dhammānaṁ pahānāya kusalānaṁ dhammānaṁ upasampadāya sammadeva padahiṁ.",
  "atk-s0508a20:392_0": "Yathā pana parakkamiṁ, taṁ dassetuṁ “kāma”ntiādi vuttaṁ. Tattha kāmanti yathākāmaṁ",
  "atk-s0508a20:392_1": "ekaṁsato vā bhijjatu. Ayaṁ kāyoti ayaṁ mama pūtikāyo, iminā vīriyapatāpena bhijjati",
  "atk-s0508a20:392_2": "ce, bhijjatu chinnabhinnaṁ hotu. Maṁsapesī visīyarunti iminā daḷhaparakkamena imasmā",
  "atk-s0508a20:392_3": "kāyā maṁsapesiyo visīyanti ce, visīyantu ito cito viddhaṁsantu. Ubho jaṇṇukasandhīhi,",
  "atk-s0508a20:392_4": "jaṅghāyo papatantu meti ubhohi jaṇṇukasandhīhi saha mama ubho jaṅghāyo satthiyo ūrubandhato",
  "atk-s0508a20:392_5": "bhijjitvā bhūmiyaṁ papatantu. “Ma”ntipi pāṭho, so evattho. Sesaṁ heṭṭhā vuttanayameva.",
  "atk-s0508a20:393": "Muditattheragāthāvaṇṇanā niṭṭhitā.",
  "atk-s0508a20:394": "Catukkanipātavaṇṇanā niṭṭhitā."
}