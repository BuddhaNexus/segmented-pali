{
  "tika-s0403t28:0": "6. Mahāvaggo",
  "tika-s0403t28:1": "1. Soṇasuttavaṇṇanā",
  "tika-s0403t28:2_0": "55. Chaṭṭhassa paṭhame nisīdi bhagavā paññatte āsaneti ettha kiṁ taṁ āsanaṁ paṭhamameva",
  "tika-s0403t28:2_1": "paññattaṁ, udāhu bhagavantaṁ disvā paññattanti ce? Bhagavato dharamānakāle padhānikabhikkhūnaṁ",
  "tika-s0403t28:2_2": "vattametaṁ, yadidaṁ attano vasanaṭṭhāne buddhāsanaṁ paññapetvāva nisīdananti dassento",
  "tika-s0403t28:2_3": "āha “padhānikabhikkhū”tiādi. Buddhakāle kira yattha yattha ekopi bhikkhu viharati,",
  "tika-s0403t28:2_4": "sabbattha buddhāsanaṁ paññattameva hoti. Kasmā? Bhagavā hi attano santike kammaṭṭhānaṁ",
  "tika-s0403t28:2_5": "gahetvā phāsukaṭṭhāne viharante manasi karoti – “asuko mayhaṁ santike kammaṭṭhānaṁ",
  "tika-s0403t28:2_6": "gahetvā gato, asakkhi nu kho visesaṁ nibbattetuṁ, no”ti. Atha naṁ passati kammaṭṭhānaṁ",
  "tika-s0403t28:2_7": "vissajjetvā akusalavitakkaṁ vitakkayamānaṁ, tato “kathañhi nāma mādisassa satthu",
  "tika-s0403t28:2_8": "santike kammaṭṭhānaṁ gahetvā viharantaṁ imaṁ kulaputtaṁ akusalavitakkā adhibhavitvā",
  "tika-s0403t28:2_9": "anamatagge vaṭṭadukkhe saṁsāressantī”ti tassa anuggahatthaṁ tattheva attānaṁ dassetvā",
  "tika-s0403t28:2_10": "taṁ kulaputtaṁ ovaditvā ākāsaṁ uppatitvā puna attano vasanaṭṭhānameva gacchati. Athevaṁ",
  "tika-s0403t28:2_11": "ovadiyamānā te bhikkhū cintayiṁsu “satthā amhākaṁ manaṁ jānitvā āgantvā amhākaṁ samīpe",
  "tika-s0403t28:2_12": "ṭhitaṁyeva attānaṁ dasseti. Tasmiṁ khaṇe, ‘bhante, idha nisīdatha nisīdathā’ti āsanapariyesanaṁ",
  "tika-s0403t28:2_13": "nāma bhāro”ti. Te āsanaṁ paññapetvāva viharanti. Yassa pīṭhaṁ atthi, so taṁ paññapeti.",
  "tika-s0403t28:2_14": "Yassa natthi, so mañcaṁ vā phalakaṁ vā pāsāṇaṁ vā vālikāpuñjaṁ vā paññapeti. Taṁ",
  "tika-s0403t28:2_15": "alabhamānā purāṇapaṇṇānipi saṁkaḍḍhitvā tattha paṁsukūlaṁ pattharitvā ṭhapenti.",
  "tika-s0403t28:3_0": "Satta sarāti – chajjo, usabho, gandhāro, majjhimo, pañcamo, dhevato, nisādoti ete",
  "tika-s0403t28:3_1": "satta sarā. Tayo gāmāti – chajjagāmo, majjhimagāmo, sādhāraṇagāmoti tayo gāmā, samūhāti",
  "tika-s0403t28:3_2": "attho. Manussaloke vīṇāvādanā ekekassa sarassa vasena tayo tayo mucchanāti katvā",
  "tika-s0403t28:3_3": "ekavīsati mucchanā. Devaloke vīṇāvādanā pana samapaññāsa mucchanāti vadanti. Tattha",
  "tika-s0403t28:3_4": "hi ekekassa sarassa vasena satta satta mucchanā, antarassa sarassa ca ekāti samapaññāsa",
  "tika-s0403t28:3_5": "mucchanā. Teneva sakkapañhasuttasaṁvaṇṇanāyaṁ “samapaññāsa mucchanā mucchetvā”ti",
  "tika-s0403t28:3_6": "pañcasikhassa vīṇāvādanaṁ dassentena vuttaṁ. Ṭhānā ekūnapaññāsāti ekekasseva sarassa",
  "tika-s0403t28:3_7": "satta satta ṭhānabhedā, yato sarassa maṇḍalatāvavatthānaṁ hoti. Ekūnapaññāsaṭṭhānaviseso",
  "tika-s0403t28:3_8": "tisso duve catasso catasso tisso duve catassoti dvāvīsati sutibhedā ca icchitā.",
  "tika-s0403t28:4_0": "Atigāḷhaṁ āraddhanti thinamiddhachambhitattānaṁ vūpasamatthaṁ ativiya āraddhaṁ. Sabbattha",
  "tika-s0403t28:4_1": "niyuttā sabbatthikā. Sabbena vā līnuddhaccapakkhiyena atthetabbā sabbatthikā. Samathoyeva",
  "tika-s0403t28:4_2": "samathanimittaṁ. Evaṁ sesesupi. Khayā rāgassa vītarāgattāti ettha yasmā bāhirako",
  "tika-s0403t28:4_3": "kāmesu vītarāgo na khayā rāgassa vītarāgo sabbaso avippahīnarāgattā. Vikkhambhitarāgo",
  "tika-s0403t28:4_4": "hi so. Arahā pana khayā eva, tasmā vuttaṁ “khayā rāgassa vītarāgattā”ti. Esa nayo dosamohesupi.",
  "tika-s0403t28:5_0": "Lābhasakkārasilokaṁ nikāmayamānoti ettha labbhati pāpuṇīyatīti lābho, catunnaṁ paccayānametaṁ",
  "tika-s0403t28:5_1": "adhivacanaṁ. Sakkaccaṁ kātabboti sakkāro. Paccayā eva hi paṇītapaṇītā sundarasundarā",
  "tika-s0403t28:5_2": "abhisaṅkharitvā katā “sakkāro”ti vuccati, yā ca parehi attano gāravakiriyā, pupphādīhi",
  "tika-s0403t28:5_3": "vā pūjā. Silokoti vaṇṇabhaṇanaṁ. Taṁ lābhañca, sakkārañca, silokañca, nikāmayamāno,",
  "tika-s0403t28:5_4": "pavattayamānoti attho. Tenevāha “catupaccayalābhañca…pe… patthayamāno”ti.",
  "tika-s0403t28:6": "Thūṇanti pasūnaṁ bandhanatthāya nikhātatthambhasaṅkhātaṁ thūṇaṁ. Sesaṁ suviññeyyameva.",
  "tika-s0403t28:7": "Soṇasuttavaṇṇanā niṭṭhitā.",
  "tika-s0403t28:8": "2. Phaggunasuttavaṇṇanā",
  "tika-s0403t28:9_0": "56. Dutiye samadhosīti samantato adhosi. Sabbabhāgena pariphandanacalanākārena apacitiṁ",
  "tika-s0403t28:9_1": "dasseti. Vattaṁ kiretaṁ bāḷhagilānenapi vuḍḍhataraṁ disvā uṭṭhitākārena apaciti dassetabbā.",
  "tika-s0403t28:9_2": "Tena pana “mā cali mā calī”ti vattabbo, taṁ pana calanaṁ uṭṭhānākāradassanaṁ hotīti",
  "tika-s0403t28:9_3": "āha “uṭṭhānākāraṁ dassetī”ti. Santimāni āsanānīti paṭhamameva paññatthāsanaṁ sandhāya",
  "tika-s0403t28:9_4": "vadati. Buddhakālasmiñhi ekassapi bhikkhuno vasanaṭṭhāne – “sace satthā āgacchissati,",
  "tika-s0403t28:9_5": "āsanaṁ paññattameva hotū”ti antamaso phalakamattampi paṇṇasanthāramattampi paññattameva.",
  "tika-s0403t28:9_6": "Khamanīyaṁ yāpanīyanti kacci dukkhaṁ khamituṁ, iriyāpathaṁ vā yāpetuṁ sakkāti pucchati.",
  "tika-s0403t28:9_7": "Sīsavedanāti kutoci nikkhamituṁ alabhamānehi vātehi samuṭṭhāpitā balavatiyo sīsavedanā honti.",
  "tika-s0403t28:10": "Phaggunasuttavaṇṇanā niṭṭhitā.",
  "tika-s0403t28:11": "2. Chaḷabhijātisuttavaṇṇanā",
  "tika-s0403t28:12": "57. Tatiye abhijātiyoti ettha abhi-saddo upasaggamattaṁ, na atthavisesajotakoti āha “cha jātiyo”ti. Abhijāyatīti etthāpi eseva nayo.",
  "tika-s0403t28:13_0": "Urabbhe hanantīti orabbhikā. Evaṁ sūkarikādayo veditabbā. Rodenti kururakammantatāya",
  "tika-s0403t28:13_1": "sappaṭibaddhe satte assūni mocentīti ruddā, te eva luddā ra-kārassa la-kāraṁ katvā.",
  "tika-s0403t28:13_2": "Iminā aññepi ye keci māgavikā nesādā vuttā, te pāpakammappasutatāya “kaṇhābhijātī”ti vadati.",
  "tika-s0403t28:14_0": "Bhikkhūti ca buddhasāsane bhikkhū. Te kira sacchandarāgena paribhuñjantīti adhippāyena",
  "tika-s0403t28:14_1": "catūsu paccayesu kaṇṭake pakkhipitvā khādantīti “kaṇṭakavuttikā”ti vadati. Kasmāti",
  "tika-s0403t28:14_2": "ce? Yasmā te paṇīte paccaye paṭisevantīti tassa micchāgāho. Ñāyaladdhepi paccaye",
  "tika-s0403t28:14_3": "bhuñjamānā ājīvakasamayassa vilomaggāhitāya paccayesu kaṇṭake pakkhipitvā khādanti",
  "tika-s0403t28:14_4": "nāmāti vadatīti. Atha vā kaṇṭakavuttikā evaṁnāmakā eke pabbajitā, ye savisesaṁ attakilamathānuyogaṁ",
  "tika-s0403t28:14_5": "anuyuttā. Tathā hi te kaṇṭake vattantā viya hontīti “kaṇṭakavuttikā”ti vuttā. Imameva",
  "tika-s0403t28:14_6": "ca atthavikappaṁ sandhāyāha “kaṇṭakavuttikāti samaṇā nāmete”ti.",
  "tika-s0403t28:15": "Lohitābhijāti nāma nigaṇṭhā ekasāṭakāti vuttā. Te kira ṭhatvā bhuñjananahānappaṭikkhepādivatasamāyogena purimehi dvīhi paṇḍaratarā.",
  "tika-s0403t28:16": "Acelakasāvakāti ājīvakasāvake vadati. Te kira ājīvakaladdhiyā suvisuddhacittatāya nigaṇṭhehipi paṇḍaratarā. Evañca katvā attano paccayadāyake nigaṇṭhehipi jeṭṭhakatare karoti.",
  "tika-s0403t28:17_0": "Ājīvakā ājīvakiniyo “sukkābhijātī”ti vuttā. Te kira purimehi catūhi paṇḍaratarā.",
  "tika-s0403t28:17_1": "Nandādayo hi tathārūpaṁ ājīvakappaṭipattiṁ ukkaṁsaṁ pāpetvā ṭhitā, tasmā nigaṇṭhehi",
  "tika-s0403t28:17_2": "ājīvakasāvakehi ca paṇḍaratarāti “paramasukkābhijātī”ti vuttā.",
  "tika-s0403t28:18_0": "Bilaṁ olaggeyyunti maṁsabhāgaṁ nhārunā vā kenaci vā ganthitvā purisassa hatthe vā",
  "tika-s0403t28:18_1": "kese vā olambanavasena bandheyyuṁ. Iminā satthadhammaṁ nāma dasseti. Satthavāho kira",
  "tika-s0403t28:18_2": "mahākantāraṁ paṭipanno antarāmagge goṇe mate maṁsaṁ gahetvā sabbesaṁ satthikānaṁ",
  "tika-s0403t28:18_3": "“idaṁ khāditvā ettakaṁ mūlaṁ dātabba”nti koṭṭhāsaṁ olambati. Goṇamaṁsaṁ nāma khādantāpi",
  "tika-s0403t28:18_4": "atthi, akhādantāpi atthi, khādantāpi mūlaṁ dātuṁ sakkontāpi asakkontāpi. Satthavāho",
  "tika-s0403t28:18_5": "yena mūlena goṇo gahito, taṁ mūlaṁ satthikehi dhāraṇatthaṁ sabbesaṁ balakkārena koṭṭhāsaṁ",
  "tika-s0403t28:18_6": "datvā mūlaṁ gaṇhāti. Ayaṁ satthadhammo.",
  "tika-s0403t28:19_0": "Kaṇhābhijātiyo samānoti kaṇhe nīcakule jāto hutvā. Kaṇhadhammanti paccatte upayogavacananti",
  "tika-s0403t28:19_1": "āha “kaṇhasabhāvo hutvā abhijāyatī”ti, taṁ antogadhahetuatthaṁ padaṁ, uppādetīti",
  "tika-s0403t28:19_2": "attho. Tasmā kaṇhaṁ dhammaṁ abhijāyatīti kāḷakaṁ dasadussīlyadhammaṁ uppādeti. Sukkaṁ",
  "tika-s0403t28:19_3": "dhammaṁ abhijāyatīti etthāpi iminā nayena attho veditabbo. So hi “ahaṁ pubbepi puññānaṁ",
  "tika-s0403t28:19_4": "akatattā nīcakule nibbatto, idāni puññaṁ karissāmī”ti puññasaṅkhātaṁ paṇḍaradhammaṁ karoti.",
  "tika-s0403t28:20_0": "Akaṇhaṁ asukkaṁ nibbānanti sace kaṇhaṁ bhaveyya, kaṇhavipākaṁ dadeyya yathā dasavidhaṁ",
  "tika-s0403t28:20_1": "dussīlyadhammaṁ. Sace sukkaṁ, sukkavipākaṁ dadeyya yathā dānasīlādikusalakammaṁ.",
  "tika-s0403t28:20_2": "Dvinnampi appadānato “akaṇhaṁ asukka”nti vuttaṁ. Nibbānañca nāma imasmiṁ atthe arahattaṁ",
  "tika-s0403t28:20_3": "adhippetaṁ “abhijāyatī”ti vacanato. Tañhi kilesanibbānante jātattā nibbānaṁ nāma",
  "tika-s0403t28:20_4": "yathā “rāgādīnaṁ khayante jātattā rāgakkhayo, dosakkhayo, mohakkhayo”ti. Paṭippassambhanavasena",
  "tika-s0403t28:20_5": "vā kilesānaṁ nibbāpanato nibbānaṁ. Taṁ esa abhijāyati pasavati. Idhāpi hi antogadhahetu",
  "tika-s0403t28:20_6": "atthaṁ “jāyatī”ti padaṁ. Aṭṭhakathāyaṁ pana “jāyatī”ti imassa pāpuṇātīhi atthaṁ gahetvāva",
  "tika-s0403t28:20_7": "“nibbānaṁ pāpuṇātī”ti vuttaṁ. Sukkābhijātiyo samānoti sukke uccakule jāto hutvā.",
  "tika-s0403t28:20_8": "Sesamettha suviññeyyameva.",
  "tika-s0403t28:21": "Chaḷabhijātisuttavaṇṇanā niṭṭhitā.",
  "tika-s0403t28:22": "4. Āsavasuttavaṇṇanā",
  "tika-s0403t28:23_0": "58. Catutthe saṁvarenāti saṁvarena hetubhūtena vā. Idhāti ayaṁ idha-saddo sabbākārato",
  "tika-s0403t28:23_1": "indiyasaṁvarasaṁvutassa puggalassa sannissayabhūtasāsanaparidīpano, aññassa tathābhāvappaṭisedhano",
  "tika-s0403t28:23_2": "vāti vuttaṁ “idhāti idhasmiṁ sāsane”ti. Paṭisaṅkhāti paṭisaṅkhāya. Saṅkhā-saddo ñāṇakoṭṭhāsapaññattigaṇanādīsu",
  "tika-s0403t28:23_3": "dissati “saṅkhāyekaṁ paṭisevatī”tiādīsu hi ñāṇe dissati. “Papañcasaññāsaṅkhā samudācarantī”tiādīsu",
  "tika-s0403t28:23_4": "koṭṭhāse. “Tesaṁ tesaṁ dhammānaṁ saṅkhā samaññā”tiādīsu paññattiyaṁ. “Na sukaraṁ",
  "tika-s0403t28:23_5": "saṅkhātu”ntiādīsu gaṇanāya. Idha pana ñāṇe daṭṭhabbo. Tenevāha “paṭisañjānitvā paccavekkhitvāti",
  "tika-s0403t28:23_6": "attho”ti. Ādīnavapaccavekkhaṇā ādīnavapaṭisaṅkhāti yojanā. Sampalimaṭṭhanti ghaṁsitaṁ.",
  "tika-s0403t28:23_7": "Anubyañjanasoti hatthapādasitaālokitavilokitādippakārabhāgaso. Tañhi ayonisomanasikaroto",
  "tika-s0403t28:23_8": "kilesānaṁ anubyañjanato “anubyañjana”nti vuccati. Nimittaggāhoti itthipurisanimittassa",
  "tika-s0403t28:23_9": "subhanimittādikassa vā kilesavatthubhūtassa nimittassa gāho. Ādittapariyāyenāti ādittapariyāye",
  "tika-s0403t28:23_10": "āgatanayena veditabbo.",
  "tika-s0403t28:24_0": "Yathā itthiyā indriyaṁ itthindriyaṁ, na evamidaṁ, idaṁ pana cakkhumeva indriyanti",
  "tika-s0403t28:24_1": "cakkhundriyaṁ. Tenāha “cakkhumeva indriya”nti. Yathā āvāṭe niyataṭṭhitiko kacchapo",
  "tika-s0403t28:24_2": "“āvāṭakacchapo”ti vuccati, evaṁ tappaṭibaddhavuttitāya taṁ ṭhāno saṁvaro cakkhundriyasaṁvaro.",
  "tika-s0403t28:24_3": "Tenāha “cakkhundriye saṁvaro cakkhundriyasaṁvaro”ti. Nanu ca cakkhundriye saṁvaro",
  "tika-s0403t28:24_4": "vā asaṁvaro vā natthi. Na hi cakkhupasādaṁ nissāya sati vā muṭṭhassaccaṁ vā uppajjati.",
  "tika-s0403t28:24_5": "Apica yadā rūpārammaṇaṁ cakkhussa āpāthaṁ āgacchati, tadā bhavaṅge dvikkhattuṁ uppajjitvā",
  "tika-s0403t28:24_6": "niruddhe kiriyamanodhātu āvajjanakiccaṁ sādhayamānā uppajjitvā nirujjhati. Tato cakkhuviññāṇaṁ",
  "tika-s0403t28:24_7": "dassanakiccaṁ, tato vipākamanodhātu sampaṭicchanakiccaṁ, tato vipākamanoviññāṇadhātu",
  "tika-s0403t28:24_8": "santīraṇakiccaṁ, tato kiriyāhetukamanoviññāṇadhātu voṭṭhabbanakiccaṁ sādhayamānā",
  "tika-s0403t28:24_9": "uppajjitvā nirujjhati, tadanantaraṁ javanaṁ javati. Tatthāpi neva bhavaṅgasamaye,",
  "tika-s0403t28:24_10": "na āvajjanādīnaṁ aññatarasamaye ca saṁvaro vā asaṁvaro vā atthi. Javanakkhaṇe pana",
  "tika-s0403t28:24_11": "sace dussīlyaṁ vā muṭṭhassaccaṁ vā aññāṇaṁ vā akkhanti vā kosajjaṁ vā uppajjati,",
  "tika-s0403t28:24_12": "asaṁvaro hoti. Tasmiṁ pana sīlādīsu uppannesu saṁvaro hoti, tasmā “cakkhundriye saṁvaro”ti",
  "tika-s0403t28:24_13": "kasmā vuttanti āha “javane uppajjamānopi hesa…pe… cakkhundriyasaṁvaroti vuccatī”ti.",
  "tika-s0403t28:25_0": "Idaṁ vuttaṁ hoti – yathā nagare catūsu dvāresu asaṁvutesu kiñcāpi antogharadvārakoṭṭhakagabbhādayo",
  "tika-s0403t28:25_1": "susaṁvutā, tathāpi antonagare sabbaṁ bhaṇḍaṁ arakkhitaṁ agopitameva hoti. Nagaradvārena",
  "tika-s0403t28:25_2": "hi pavisitvā corā yadicchakaṁ kareyyuṁ, evamevaṁ javane dussīlyādīsu uppannesu tasmiṁ",
  "tika-s0403t28:25_3": "asaṁvare sati dvārampi aguttaṁ hoti bhavaṅgampi āvajjanādīni vīthicittānipi. Yathā",
  "tika-s0403t28:25_4": "pana nagaradvāresu saṁvutesu kiñcāpi antogharādayo asaṁvutā, tathāpi antonagare sabbaṁ",
  "tika-s0403t28:25_5": "bhaṇḍaṁ surakkhitaṁ sugopitameva hoti. Nagaradvāresu hi pihitesu corānaṁ paveso natthi,",
  "tika-s0403t28:25_6": "evamevaṁ javane sīlādīsu uppannesu dvārampi suguttaṁ hoti bhavaṅgampi āvajjanādīni",
  "tika-s0403t28:25_7": "vīthicittānipi, tasmā javanakkhaṇe uppajjamānopi cakkhundriyasaṁvaroti vuttoti.",
  "tika-s0403t28:26": "Saṁvarena samannāgato puggalo saṁvutoti āha “upeto”ti. Ayamevettha attho sundarataroti upari pāḷiyaṁ sandissanato vuttaṁ. Tenāha “tathā hī”tiādi.",
  "tika-s0403t28:27_0": "Yanti ādesoti iminā liṅgavipallāsena saddhiṁ vacanavipallāso katoti dasseti, nipātapadaṁ",
  "tika-s0403t28:27_1": "vā etaṁ puthuvacanatthaṁ. Vighātakarāti cittavighātakarā, kāyacittadukkhanibbattakā",
  "tika-s0403t28:27_2": "vā. Yathāvuttakilesahetukā dāhānubandhā vipākā eva vipākapariḷāhā. Yathā panettha",
  "tika-s0403t28:27_3": "āsavā aññe ca vighātakarā kilesapariḷāhā sambhavanti, taṁ dassetuṁ “cakkhudvārasmiñhī”tiādi",
  "tika-s0403t28:27_4": "vuttaṁ. Taṁ suviññeyyameva. Ettha ca saṁvaraṇūpāyo, saṁvaritabbaṁ, saṁvaro, yato",
  "tika-s0403t28:27_5": "so saṁvaro, yattha saṁvaro, yathā saṁvaro, yañca saṁvaraphalanti ayaṁ vibhāgo veditabbo.",
  "tika-s0403t28:27_6": "Kathaṁ? “Paṭisaṅkhā yoniso”ti hi saṁvaraṇūpāyo. Cakkhundriyaṁ saṁvaritabbaṁ. Saṁvaraggahaṇena",
  "tika-s0403t28:27_7": "gahitā sati saṁvaro. “Asaṁvutassā”ti saṁvaraṇāvadhi. Asaṁvarato hi saṁvaraṇaṁ. Saṁvaritabbaggahaṇasiddho",
  "tika-s0403t28:27_8": "idha saṁvaravisayo. Cakkhundriyañhi saṁvaraṇaṁ ñāṇaṁ rūpārammaṇe saṁvarayatīti avuttasiddhoyamattho.",
  "tika-s0403t28:27_9": "Āsavatannimittakilesapariḷāhābhāvo phalaṁ. Evaṁ sotadvārādīsu yojetabbaṁ. Sabbatthevāti",
  "tika-s0403t28:27_10": "manodvāre pañcadvāre cāti sabbasmiṁ dvāre.",
  "tika-s0403t28:28_0": "Paṭisaṅkhāyoniso cīvarantiādīsu “sītassa paṭighātāyā”tiādinā paccavekkhaṇameva yoniso",
  "tika-s0403t28:28_1": "paṭisaṅkhā. Īdisanti evarūpaṁ iṭṭhārammaṇaṁ. Bhavapatthanāya assādayatoti bhavapatthanāmukhena",
  "tika-s0403t28:28_2": "bhāvitaṁ ārammaṇaṁ assādentassa. Cīvaranti nivāsanādi yaṁ kiñcicīvaraṁ. Paṭisevatīti",
  "tika-s0403t28:28_3": "nivāsanādivasena paribhuñjati. Yāvadevāti payojanaparimāṇaniyamanaṁ. Sītappaṭighātādiyeva",
  "tika-s0403t28:28_4": "hi yogino cīvarappaṭisevanappayojanaṁ. Sītassāti sītadhātukkhobhato vā utupariṇāmato",
  "tika-s0403t28:28_5": "vā uppannassa sītassa. Paṭighātāyāti paṭighātanatthaṁ tappaccayassa vikārassa vinodanatthaṁ.",
  "tika-s0403t28:28_6": "Uṇhassāti aggisantāpato uppannassa uṇhassa. Ḍaṁsādayo pākaṭāyeva. Puna yāvadevāti",
  "tika-s0403t28:28_7": "niyatappayojanaparimāṇaniyamanaṁ. Niyatañhi payojanaṁ cīvaraṁ paṭisevantassa hirikopīnappaṭicchādanaṁ,",
  "tika-s0403t28:28_8": "itaraṁ kadāci. Hirikopīnanti sambādhaṭṭhānaṁ. Yasmiñhi aṅge vivaṭe hirī kuppati vinassati,",
  "tika-s0403t28:28_9": "taṁ hiriyā kopanato hirikopīnaṁ, taṁpaṭicchādanatthaṁ cīvaraṁ paṭisevati.",
  "tika-s0403t28:29_0": "Piṇḍapātanti yaṁ kiñci āhāraṁ. So hi piṇḍolyena bhikkhuno patte patanato, tattha",
  "tika-s0403t28:29_1": "tattha laddhabhikkhāpiṇḍānaṁ pāto sannipātoti vā “piṇḍapāto”ti vuccati. Neva davāyāti",
  "tika-s0403t28:29_2": "na kīḷanāya. Na madāyāti na balamadamānamadapurisamadatthaṁ. Na maṇḍanāyāti na aṅgapaccaṅgānaṁ",
  "tika-s0403t28:29_3": "pīṇanabhāvatthaṁ. Na vibhūsanāyāti na tesaṁyeva sobhatthaṁ, chavisampattiatthanti",
  "tika-s0403t28:29_4": "attho. Imāni yathākkamaṁ mohadosasaṇṭhānavaṇṇarāgūpanissayappahānatthāni veditabbāni.",
  "tika-s0403t28:29_5": "Purimaṁ vā dvayaṁ attano saṁkilesuppattinisedhanatthaṁ, itaraṁ parassapi. Cattāripi",
  "tika-s0403t28:29_6": "kāmasukhallikānuyogassa pahānatthaṁ vuttānīti veditabbāni. Kāyassāti rūpakāyassa.",
  "tika-s0403t28:29_7": "Ṭhitiyā yāpanāyāti pabandhaṭṭhitatthañceva pavattiyā avicchedanatthañca, cirakālaṭṭhitatthaṁ",
  "tika-s0403t28:29_8": "jīvitindriyassa pavattāpanatthaṁ. Vihiṁsūparatiyāti jighacchādukkhassa uparamatthaṁ.",
  "tika-s0403t28:29_9": "Brahmacariyānuggahāyāti sāsanamaggabrahmacariyānaṁ anuggaṇhanatthaṁ. Itīti evaṁ iminā",
  "tika-s0403t28:29_10": "upāyena. Purāṇañca vedanaṁ paṭihaṅkhāmīti purāṇaṁ abhuttapaccayā uppajjanakavedanaṁ",
  "tika-s0403t28:29_11": "paṭihanissāmi. Navañca vedanaṁ na uppādessāmīti navaṁ bhuttapaccayā uppajjanakavedanaṁ",
  "tika-s0403t28:29_12": "na uppādessāmi. Tassā hi anuppajjanatthameva āhāraṁ paribhuñjati. Ettha abhuttapaccayā",
  "tika-s0403t28:29_13": "uppajjanakavedanā nāma yathāvuttajighacchānimittā vedanā. Sā hi abhuñjantassa bhiyyo",
  "tika-s0403t28:29_14": "bhiyyopavaḍḍhanavasena uppajjati, bhuttapaccayā anuppajjanakavedanāpi khudānimittāva",
  "tika-s0403t28:29_15": "aṅgadāhasūlādivedanā appavattā. Sā hi bhuttapaccayā anuppannāva na uppajjissati.",
  "tika-s0403t28:29_16": "Vihiṁsānimittatā cetāsaṁ vihiṁsāya viseso.",
  "tika-s0403t28:30_0": "Yātrā ca me bhavissatīti yāpanā ca me catunnaṁ iriyāpathānaṁ bhavissati. “Yāpanāyā”ti",
  "tika-s0403t28:30_1": "iminā jīvitindriyayāpanā vuttā, idha catunnaṁ iriyāpathānaṁ avicchedasaṅkhātā yāpanāti",
  "tika-s0403t28:30_2": "ayametāsaṁ viseso. Anavajjatā ca phāsuvihāro cāti ayuttapariyesanappaṭiggahaṇaparibhogaparivajjanena",
  "tika-s0403t28:30_3": "anavajjatā, parimitaparibhogena phāsuvihāro. Asappāyāparimitabhojanapaccayā aratitandīvijambhitāviññugarahādidosābhāvena",
  "tika-s0403t28:30_4": "vā anavajjatā. Sappāyaparimitabhojanapaccayā kāyabalasambhavena phāsuvihāro. Yāvadatthaṁ",
  "tika-s0403t28:30_5": "udarāvadehakabhojanaparivajjanena vā seyyasukhapassasukhamiddhasukhādīnaṁ abhāvato",
  "tika-s0403t28:30_6": "anavajjatā. Catupañcālopamattaūnabhojanena catuiriyāpathayogyatāpādanato phāsuvihāro. Vuttañhetaṁ –",
  "tika-s0403t28:31": "“Cattāro pañca ālope, abhutvā udakaṁ pive;",
  "tika-s0403t28:32": "Alaṁ phāsuvihārāya, pahitattassa bhikkhuno”ti. ;",
  "tika-s0403t28:33_0": "Ettāvatā ca payojanapariggaho, majjhimā ca paṭipadā dīpitā hoti. Yātrā ca me bhavissatīti",
  "tika-s0403t28:33_1": "payojanapariggahadīpanā. Yātrā hi naṁ āhārūpayogaṁ payojeti. Dhammikasukhāpariccāgahetuko",
  "tika-s0403t28:33_2": "phāsuvihāro majjhimā paṭipadā antadvayaparivajjanato.",
  "tika-s0403t28:34_0": "Senāsananti senañca āsanañca. Yattha vihārādike seti nipajjati āsati nisīdati, taṁ",
  "tika-s0403t28:34_1": "senāsanaṁ. Utuparissayavinodanappaṭisallānārāmatthanti utuyeva parisahanaṭṭhena parissayo",
  "tika-s0403t28:34_2": "sarīrābādhacittavikkhepakaro, tassa vinodanatthaṁ, anuppannassa anuppādanatthaṁ,",
  "tika-s0403t28:34_3": "uppannassa vūpasamanatthañcāti attho. Atha vā yathāvutto utu ca sīhabyagghādipākaṭaparissayo",
  "tika-s0403t28:34_4": "ca rāgadosādipaṭicchannaparissayo ca utuparissayo, tassa vinodanatthañceva ekībhāvaphāsukatthañca.",
  "tika-s0403t28:34_5": "Cīvarappaṭisevane hirīkopīnappaṭicchādanaṁ viya taṁ niyatapayojananti puna “yāvadevā”ti vuttaṁ.",
  "tika-s0403t28:35_0": "Gilānapaccayabhesajjaparikkhāranti rogassa paccanīkappavattiyā gilānapaccayo, tato",
  "tika-s0403t28:35_1": "eva bhisakkassa anuññātavatthutāya bhesajjaṁ, jīvitassa parivārasambhārabhāvehi parikkhāro",
  "tika-s0403t28:35_2": "cāti gilānapaccayabhesajjaparikkhāro, taṁ. Veyyābādhikānanti veyyābādhato dhātukkhobhato",
  "tika-s0403t28:35_3": "ca taṁnibbattakuṭṭhagaṇḍapīḷakādirogato uppannānaṁ. Vedanānanti dukkhavedanānaṁ.",
  "tika-s0403t28:35_4": "Abyābajjhaparamatāyāti niddukkhaparamabhāvāya. Yāva taṁ dukkhaṁ sabbaṁ pahīnaṁ hoti,",
  "tika-s0403t28:35_5": "tāva paṭisevāmīti yojanā. Evamettha saṅkhepeneva pāḷivaṇṇanā veditabbā. Navavedanuppādatopīti",
  "tika-s0403t28:35_6": "na kevalaṁ āyatiṁ eva vipākapariḷāhā, atha kho atibhojanapaccayā alaṁsāṭakādīnaṁ",
  "tika-s0403t28:35_7": "viya navavedanuppādatopi veditabbā.",
  "tika-s0403t28:36_0": "Kammaṭṭhānikassa calanaṁ nāma kammaṭṭhānapariccāgoti āha “calati kampati kammaṭṭhānaṁ",
  "tika-s0403t28:36_1": "vijahatī”ti. “Khamo hoti sītassa uṇhassā”ti ettha ca lomasanāgattherassa vatthu kathetabbaṁ.",
  "tika-s0403t28:36_2": "Thero kira cetiyapabbate piyaṅguguhāya padhānaghare viharanto antaraṭṭhake himapātasamaye",
  "tika-s0403t28:36_3": "lokantarikanirayaṁ paccavekkhitvā kammaṭṭhānaṁ avijahantova abbhokāse vītināmesi.",
  "tika-s0403t28:36_4": "Gimhasamaye ca pacchābhattaṁ bahicaṅkame kammaṭṭhānaṁ manasikaroto sedāpissa kacchehi",
  "tika-s0403t28:36_5": "muccanti. Atha naṁ antevāsiko āha – “idha, bhante, nisīdatha, sītalo okāso”ti. Thero",
  "tika-s0403t28:36_6": "“uṇhabhayenevamhi, āvuso, idha nisinno”ti avīcimahānirayaṁ paccavekkhitvā nisīdiyeva.",
  "tika-s0403t28:36_7": "Uṇhanti cettha aggisantāpova veditabbo sūriyasantāpassa parato vuccamānattā. Sūriyasantāpavasena",
  "tika-s0403t28:36_8": "panetaṁ vatthu vuttaṁ.",
  "tika-s0403t28:37_0": "Yo ca dve tayo vāre bhattaṁ vā pānīyaṁ vā alabhamānopi anamatagge saṁsāre attano",
  "tika-s0403t28:37_1": "pettivisayūpapattiṁ paccavekkhitvā avedhanto kammaṭṭhānaṁ na vijahatiyeva. Ḍaṁsamakasavātātapasamphassehi",
  "tika-s0403t28:37_2": "phuṭṭho cepi tiracchānūpapattiṁ paccavekkhitvā avedhanto kammaṭṭhānaṁ na vijahatiyeva.",
  "tika-s0403t28:37_3": "Sarīsapasamphassena phuṭṭho cāpi anamatagge saṁsāre sīhabyagghādimukhesu anekavāraṁ",
  "tika-s0403t28:37_4": "parivattitapubbabhāvaṁ paccavekkhitvā avedhanto kammaṭṭhānaṁ na vijahatiyeva padhāniyatthero",
  "tika-s0403t28:37_5": "viya, ayaṁ “khamo jighacchāya…pe… sarīsapasamphassāna”nti veditabbo. Theraṁ kira",
  "tika-s0403t28:37_6": "khaṇḍacelavihāre kaṇikārapadhāniyaghare ariyavaṁsadhammaṁ suṇantaññeva ghoraviso",
  "tika-s0403t28:37_7": "sappo ḍaṁsi. Thero jānitvāpi pasannacitto nisinno dhammaṁyeva suṇāti, visavego thaddho",
  "tika-s0403t28:37_8": "ahosi. Thero upasampadamāḷaṁ ādiṁ katvā sīlaṁ paccavekkhitvā “visuddhasīlomhī”ti",
  "tika-s0403t28:37_9": "pītiṁ uppādesi, saha pītuppādā visaṁ nivattitvā pathaviṁ pāvisi. Thero tattheva cittekaggataṁ",
  "tika-s0403t28:37_10": "labhitvā vipassanaṁ vaḍḍhetvā arahattaṁ pāpuṇi.",
  "tika-s0403t28:38_0": "Yo pana akkosavasena durutte duruttattāyeva ca durāgate api antimavatthusaññite vacanapathe",
  "tika-s0403t28:38_1": "sutvā khantiguṇaṁyeva paccavekkhitvā na vedhati dīghabhāṇakaabhayatthero viya, ayaṁ",
  "tika-s0403t28:38_2": "“khamo duruttānaṁ durāgatānaṁ vacanapathāna”nti veditabbo. Thero kira paccayasantosabhāvanārāmatāya",
  "tika-s0403t28:38_3": "mahāariyavaṁsappaṭipadaṁ kathesi, sabbo mahāgāmo āgacchati, therassa mahāsakkāro",
  "tika-s0403t28:38_4": "uppajji. Taṁ aññataro mahāthero adhivāsetuṁ asakkonto “dīghabhāṇako ‘ariyavaṁsaṁ",
  "tika-s0403t28:38_5": "kathemī’ti sabbarattiṁ kolāhalaṁ karotī”tiādīhi akkosi. Ubhopi ca attano attano vihāraṁ",
  "tika-s0403t28:38_6": "gacchantā gāvutamattaṁ ekapathena agamaṁsu. Sakalagāvutampi so taṁ akkosiyeva. Tato",
  "tika-s0403t28:38_7": "yattha dvinnaṁ vihārānaṁ maggo bhijjati, tattha ṭhatvā dīghabhāṇakatthero taṁ vanditvā",
  "tika-s0403t28:38_8": "“eso, bhante, tumhākaṁ maggo”ti āha. So assuṇanto viya agamāsi. Theropi vihāraṁ gantvā",
  "tika-s0403t28:38_9": "pāde pakkhāletvā nisīdi. Tamenaṁ antevāsiko “kiṁ, bhante, sakalagāvutaṁ paribhāsantaṁ",
  "tika-s0403t28:38_10": "na kiñci avocutthā”ti āha. Thero “khantiyevāvuso, mayhaṁ bhāro, na akkhanti, ekapaduddhārepi",
  "tika-s0403t28:38_11": "kammaṭṭhānaviyogaṁ na passāmī”ti āha.",
  "tika-s0403t28:39_0": "Vacanameva tadatthaṁ ñāpetukāmānañca patho upāyoti āha “vacanameva vacanapatho”ti.",
  "tika-s0403t28:39_1": "Asukhaṭṭhena vā tibbā. Yañhi na sukhaṁ, taṁ aniṭṭhaṁ tibbanti vuccati. Adhivāsakajātiko",
  "tika-s0403t28:39_2": "hotīti yathāvuttavedanānaṁ adhivāsakasabhāvo hoti. Cittalapabbate padhāniyattherassa",
  "tika-s0403t28:39_3": "kira rattiṁ padhānena vītināmetvā ṭhitassa udaravāto uppajjati. So taṁ adhivāsetuṁ",
  "tika-s0403t28:39_4": "asakkonto āvattati parivattati. Tamenaṁ caṅkamanapasse ṭhito piṇḍapātiyatthero āha",
  "tika-s0403t28:39_5": "– “āvuso, pabbajito nāma adhivāsanasīlo hotī”ti. So “sādhu, bhante”ti adhivāsetvā",
  "tika-s0403t28:39_6": "niccalo sayi. Vāto nābhito yāva hadayaṁ phālesi. Thero vedanaṁ vikkhambhetvā vipassanto",
  "tika-s0403t28:39_7": "muhuttena anāgāmī hutvā parinibbāyi. Evaṁ sabbatthāti “uṇhena phuṭṭhassa sītaṁ patthayato”tiādinā",
  "tika-s0403t28:39_8": "sabbattha uṇhādinimittaṁ kāmāsavuppatti veditabbā. Natthi sugatibhave sītaṁ vā uṇhaṁ",
  "tika-s0403t28:39_9": "vāti aniṭṭhaṁ sītaṁ vā uṇhaṁ vā natthīti adhippāyo. Attaggāhe sati attaniyaggāhoti",
  "tika-s0403t28:39_10": "āha “mayhaṁ sītaṁ uṇhanti gāho diṭṭhāsavo”ti.",
  "tika-s0403t28:40_0": "Ahaṁ samaṇoti “ahaṁ samaṇo, kiṁ mama jīvitena vā maraṇena vā”ti evaṁ cintetvāti adhippāyo.",
  "tika-s0403t28:40_1": "Paccavekkhitvāti gāmappavesappayojanādiñca paccavekkhitvā. Paṭikkamatīti hatthiādīnaṁ",
  "tika-s0403t28:40_2": "samīpagamanato apakkamati. Ṭhāyanti etthāti ṭhānaṁ, kaṇṭakānaṁ ṭhānaṁ kaṇṭakaṭṭhānaṁ,",
  "tika-s0403t28:40_3": "yattha kaṇṭakāni santi, taṁ okāsanti vuttaṁ hoti. Amanussaduṭṭhānīti amanussasañcārena",
  "tika-s0403t28:40_4": "dūsitāni, saparissayānīti attho. Aniyatavatthubhūtanti aniyatasikkhāpadassa kāraṇabhūtaṁ.",
  "tika-s0403t28:40_5": "Vesiyādibhedatoti vesiyāvidhavāthullakumārikāpaṇḍakapānāgārabhikkhunibhedato. Samānanti",
  "tika-s0403t28:40_6": "samaṁ, avisamanti attho. Akāsi vāti tādisaṁ anācāraṁ akāsi vā. Sīlasaṁvarasaṅkhātenāti",
  "tika-s0403t28:40_7": "kathaṁ parivajjanaṁ sīlaṁ? Anāsanaparivajjanena hi anācāraparivajjanaṁ vuttaṁ. Anācārāgocaraparivajjanaṁ",
  "tika-s0403t28:40_8": "cārittasīlatāya sīlasaṁvaro. Tathā hi bhagavatā “pātimokkhasaṁvarasaṁvuto viharatī”ti",
  "tika-s0403t28:40_9": "sīlasaṁvaravibhajane ācāragocarasampattiṁ dassentena “atthi anācāro, atthi agocaro”tiādinā",
  "tika-s0403t28:40_10": "ācāragocarā vibhajitvā dassitā. “Caṇḍaṁ hatthiṁ parivajjetī”ti vacanato hatthiādiparivajjanampi",
  "tika-s0403t28:40_11": "bhagavato vacanānuṭṭhānanti katvā ācārasīlamevāti veditabbaṁ.",
  "tika-s0403t28:41_0": "Itipīti imināpi kāraṇena ayonisomanasikārasamuṭṭhitattāpi, lobhādisahagatattāpi,",
  "tika-s0403t28:41_1": "kusalappaṭipakkhatopītiādīhi kāraṇehi ayaṁ vitakko akusaloti attho. Iminā nayena",
  "tika-s0403t28:41_2": "sāvajjotiādīsupi attho veditabbo. Ettha ca akusalotiādinā diṭṭhadhammikaṁ kāmavitakkassa",
  "tika-s0403t28:41_3": "ādīnavaṁ dasseti, dukkhavipākoti iminā samparāyikaṁ. Attabyābādhāya saṁvattatītiādīsupi",
  "tika-s0403t28:41_4": "imināva nayena ādīnavavibhāvanā veditabbā. Uppannassa kāmavitakkassa anadhivāsanaṁ",
  "tika-s0403t28:41_5": "nāma puna tādisassa anuppādanaṁ. Taṁ panassa pahānaṁ vinodanaṁ byantikaraṇaṁ anabhāvagamananti",
  "tika-s0403t28:41_6": "ca vattuṁ vaṭṭatīti pāḷiyaṁ – “uppannaṁ kāmavitakkaṁ nādhivāsetī”ti vatvā “pajahatī”tiādi",
  "tika-s0403t28:41_7": "vuttanti tamatthaṁ dassento “anadhivāsento kiṁ karotī”tiādimāha. Pahānañcettha vikkhambhanameva,",
  "tika-s0403t28:41_8": "na samucchedoti dassetuṁ “vinodetī”tiādi vuttanti vikkhambhanavaseneva attho dassito.",
  "tika-s0403t28:41_9": "Uppannuppanneti tesaṁ pāpavitakkānaṁ uppādāvatthāgahaṇaṁ vā kataṁ siyā anavasesaggahaṇaṁ",
  "tika-s0403t28:41_10": "vā. Tesu paṭhamaṁ sandhāyāha “uppannamatte”ti, sampatijāteti attho. Anavasesaggahaṇaṁ",
  "tika-s0403t28:41_11": "byāpanicchāyaṁ hotīti dassetuṁ “satakkhattumpi uppannuppanne”ti vuttaṁ.",
  "tika-s0403t28:42_0": "Ñātivitakkoti “amhākaṁ ñātayo sukhajīvino sampattiyuttā”tiādinā gehassitapemavasena",
  "tika-s0403t28:42_1": "ñātake ārabbha uppannavitakko. Janapadavitakkoti “amhākaṁ janapado subhikkho sampannasasso",
  "tika-s0403t28:42_2": "ramaṇīyo”tiādinā gehassitapemavasena janapadaṁ ārabbha uppannavitakko. Ukkuṭikappadhānādīhi",
  "tika-s0403t28:42_3": "dukkhe nijjiṇṇe samparāye sattā sukhī honti amarāti dukkarakārikāya paṭisaṁyutto",
  "tika-s0403t28:42_4": "amaratthāya vitakko. Taṁ vā ārabbha amarāvikkhepadiṭṭhisahagato amaro ca so vitakko",
  "tika-s0403t28:42_5": "cāti amarāvitakko. Parānuddayatāpaṭisaṁyuttoti paresu upaṭṭhākādīsu sahananditādivasena",
  "tika-s0403t28:42_6": "pavatto anuddayatāpatirūpako gehassitapemappaṭisaṁyutto vitakko. Lābhasakkārasilokappaṭisaṁyuttoti",
  "tika-s0403t28:42_7": "cīvarādilābhena ca sakkārena ca kittisaddena ca ārammaṇakaraṇavasena paṭisaṁyutto.",
  "tika-s0403t28:42_8": "Anavaññattippaṭisaṁyuttoti “aho vata maṁ pare na avajāneyyuṁ, na heṭṭhā katvā maññeyyuṁ,",
  "tika-s0403t28:42_9": "pāsāṇacchattaṁ viya garuṁ kareyyu”nti uppannavitakko.",
  "tika-s0403t28:43_0": "Kāmavitakko kāmasaṅkappanasabhāvato kāmāsavappattiyā sātisayattā ca kāmanākāroti",
  "tika-s0403t28:43_1": "āha “kāmavitakko panettha kāmāsavo”ti. Tabbisesoti kāmāsavaviseso bhavasabhāvattāti",
  "tika-s0403t28:43_2": "adhippāyo. Kāmavitakkādike vinodeti attano santānato nīharati etenāti vinodanaṁ,",
  "tika-s0403t28:43_3": "vīriyanti āha “vīriyasaṁvarasaṅkhātena vinodanenā”ti.",
  "tika-s0403t28:44_0": "“Satta bojjhaṅgā bhāvitā bahulīkatā vijjāvimuttiyo paripūrentī”ti vacanato vijjāvimuttīnaṁ",
  "tika-s0403t28:44_1": "anadhigamo tato ca sakalavaṭṭadukkhānativatti abhāvanāya ādīnavo. Vuttavipariyāyena",
  "tika-s0403t28:44_2": "bhagavato orasaputtabhāvādivasena ca bhāvanāya ānisaṁso veditabbo. Thomentoti āsavapahānassa",
  "tika-s0403t28:44_3": "dukkarattā tāya eva dukkarakiriyāya taṁ abhitthavanto. Saṁvareneva pahīnāti saṁvarena",
  "tika-s0403t28:44_4": "pahīnā eva. Tena vuttaṁ “na appahīnesuyeva pahīnasaññī”ti.",
  "tika-s0403t28:45": "Āsavasuttavaṇṇanā niṭṭhitā.",
  "tika-s0403t28:46": "5. Dārukammikasuttavaṇṇanā",
  "tika-s0403t28:47_0": "59. Pañcame puttasambādhasayananti puttehi sambādhasayanaṁ. Ettha puttasīsena dārapariggahaṁ",
  "tika-s0403t28:47_1": "puttadāresu uppilo viya. Tena tesaṁ rogādihetu sokābhibhavena ca cittassa saṁkiliṭṭhataṁ",
  "tika-s0403t28:47_2": "dasseti. Kāmabhogināti iminā pana rāgābhibhavanti. Ubhayenapi vikkhittacittataṁ dasseti.",
  "tika-s0403t28:47_3": "Kāsikacandananti ujjalacandanaṁ. Taṁ kira vaṇṇavisesasamujjalaṁ hoti pabhassaraṁ,",
  "tika-s0403t28:47_4": "tadatthameva naṁ saṇhataraṁ karonti. Tenevāha “saṇhacandana”nti, kāsikavatthañca",
  "tika-s0403t28:47_5": "candanañcāti attho. Mālāgandhavilepananti vaṇṇasobhatthañceva sugandhabhāvatthañca",
  "tika-s0403t28:47_6": "mālaṁ, sugandhabhāvatthāya gandhaṁ, chavirāgakaraṇatthañceva subhatthañca vilepanaṁ",
  "tika-s0403t28:47_7": "dhārentena. Jātarūparajatanti suvaṇṇañceva avasiṭṭhadhanañca sādiyantena. Sabbenapi",
  "tika-s0403t28:47_8": "kāmesu abhigiddhabhāvameva pakāseti.",
  "tika-s0403t28:48": "Dārukammikasuttavaṇṇanā niṭṭhitā.",
  "tika-s0403t28:49": "6. Hatthisāriputtasuttavaṇṇanā",
  "tika-s0403t28:50_0": "60. Chaṭṭhe hatthiṁ sāretīti hatthisārī, tassa puttoti hatthisāriputto. So kira sāvatthiyaṁ",
  "tika-s0403t28:50_1": "hatthiācariyassa putto bhagavato santike pabbajitvā tīṇi piṭakāni uggahetvā sukhumesu",
  "tika-s0403t28:50_2": "khandhadhātuāyatanādīsu atthantaresu kusalo ahosi. Tena vuttaṁ – “therānaṁ bhikkhūnaṁ",
  "tika-s0403t28:50_3": "abhidhammakathaṁ kathentānaṁ antarantarā kathaṁ opātetī”ti. Tattha antarantarā kathaṁ",
  "tika-s0403t28:50_4": "opātetīti therehi vuccamānassa kathāpabandhassa antare antare attano kathaṁ pavesetīti",
  "tika-s0403t28:50_5": "attho. Pañcahi saṁsaggehīti savanasaṁsaggo, dassanasaṁsaggo, samullāpasaṁsaggo, sambhogasaṁsaggo,",
  "tika-s0403t28:50_6": "kāyasaṁsaggoti imehi pañcahi saṁsaggehi. Kiṭṭhakhādakoti kiṭṭhaṭṭhāne uppannasassañhi",
  "tika-s0403t28:50_7": "kiṭṭhanti vuttaṁ kāraṇūpacārena. Sippiyo suttiyo. Sambukāti saṅkhamāha.",
  "tika-s0403t28:51_0": "Gihibhāve vaṇṇaṁ kathesīti kassapasammāsambuddhassa kira sāsane dve sahāyakā ahesuṁ,",
  "tika-s0403t28:51_1": "aññamaññaṁ samaggā ekatova sajjhāyanti. Tesu eko anabhirato gihibhāve cittaṁ uppādetvā",
  "tika-s0403t28:51_2": "itarassa ārocesi. So gihibhāve ādīnavaṁ, pabbajjāya ānisaṁsaṁ dassetvā ovadi. So",
  "tika-s0403t28:51_3": "taṁ sutvā abhiramitvā puna ekadivasaṁ tādise citte uppanne taṁ etadavoca – “mayhaṁ,",
  "tika-s0403t28:51_4": "āvuso, evarūpaṁ cittaṁ uppajjati, imāhaṁ pattacīvaraṁ tuyhaṁ dassāmī”ti. So pattacīvaralobhena",
  "tika-s0403t28:51_5": "tassa gihibhāve ānisaṁsaṁ dassetvā pabbajjāya ādīnavaṁ kathesi. Tassa taṁ sutvāva",
  "tika-s0403t28:51_6": "gihibhāvato cittaṁ nivattetvā pabbajjāyameva abhirami. Evamesa tadā sīlavantassa",
  "tika-s0403t28:51_7": "bhikkhuno gihibhāve ānisaṁsakathāya kathitattā idāni cha vāre vibbhamitvā sattamavāre",
  "tika-s0403t28:51_8": "pabbajitvā mahāmoggallānassa mahākoṭṭhikattherassa ca abhidhammakathaṁ kathentānaṁ",
  "tika-s0403t28:51_9": "antarantarā kathaṁ opātesi. Atha naṁ mahākoṭṭhikatthero apasādesi. So mahāsāvakassa",
  "tika-s0403t28:51_10": "kathite patiṭṭhātuṁ asakkonto vibbhamitvā gihi jāto. Poṭṭhapādassa panāyaṁ gihisahāyako",
  "tika-s0403t28:51_11": "ahosi, tasmā vibbhamitvā dvīhatīhaccayena poṭṭhapādassa santikaṁ gato. Atha naṁ so",
  "tika-s0403t28:51_12": "disvā – “samma, kiṁ tayā kataṁ, evarūpassa nāma satthu sāsanā apasakkantosi, ehi",
  "tika-s0403t28:51_13": "pabbajituṁ dāni te vaṭṭatī”ti taṁ gahetvā bhagavato santikaṁ agamāsi. Tasmiṁ ṭhāne",
  "tika-s0403t28:51_14": "pabbajitvā arahattaṁ pāpuṇi. Tena vuttaṁ “sattame vāre pabbajitvā arahattaṁ pāpuṇī”ti.",
  "tika-s0403t28:52": "Hatthisāriputtasuttavaṇṇanā niṭṭhitā.",
  "tika-s0403t28:53": "7. Majjhesuttavaṇṇanā",
  "tika-s0403t28:54_0": "61. Sattame mantāti ya-kāralopena niddeso, karaṇatthe vā etaṁ paccattavacanaṁ. Tenāha",
  "tika-s0403t28:54_1": "“tāya ubho ante viditvā”ti. Phassavasena nibbattattāti dvayadvayasamāpattiyaṁ aññamaññaṁ",
  "tika-s0403t28:54_2": "samphassavasena nibbattattā, “phassapaccayā taṇhā, taṇhāpaccayā upādānaṁ, upādānapaccayā",
  "tika-s0403t28:54_3": "bhavo, bhavapaccayā jātī”ti iminā cānukkamena phassasamuṭṭhānattā imassa kāyassa",
  "tika-s0403t28:54_4": "phassavasena nibbattattāti vuttaṁ. Eko antoti ettha ayaṁ anta-saddo antaabbhantaramariyādalāmakaabhāvakoṭṭhāsapadapūraṇasamīpādīsu",
  "tika-s0403t28:54_5": "dissati. “Antapūro udarapūro”tiādīsu hi ante antasaddo. “Caranti loke parivārachannā",
  "tika-s0403t28:54_6": "anto asuddhā, bahi sobhamānā”tiādīsu abbhantare. “Kāyabandhanassa anto jīrati sā",
  "tika-s0403t28:54_7": "haritantaṁ vā panthantaṁ vā selantaṁ vā udakantaṁ vā”tiādīsu mariyādāyaṁ. “Antamidaṁ,",
  "tika-s0403t28:54_8": "bhikkhave, jīvikāna”ntiādīsu lāmake. “Esevanto dukkhassā”tiādīsu abhāve. Sabbapaccayasaṅkhayo",
  "tika-s0403t28:54_9": "hi dukkhassa abhāvo koṭītipi vuccati. “Tayo antā”tiādīsu koṭṭhāse. “Iṅgha tāva suttantaṁ",
  "tika-s0403t28:54_10": "vā gāthāyo vā abhidhammaṁ vā pariyāpuṇassu, suttante okāsaṁ kārāpetvā”ti ca ādīsu",
  "tika-s0403t28:54_11": "padapūraṇe. “Gāmantaṁ vā osaṭo gāmantasenāsana”ntiādīsu samīpe. Svāyamidha koṭṭhāse",
  "tika-s0403t28:54_12": "vattatīti ayameko koṭṭhāsoti.",
  "tika-s0403t28:55": "Santo paramatthato vijjamāno dhammasamūhoti sakkāyo, pañcupādānakkhandhā. Tenāha “tebhūmakavaṭṭa”nti. Sesamettha suviññeyyameva.",
  "tika-s0403t28:56": "Majjhesuttavaṇṇanā niṭṭhitā.",
  "tika-s0403t28:57": "8. Purisindriyañāṇasuttavaṇṇanā",
  "tika-s0403t28:58_0": "62. Aṭṭhame nibbattivasena apāyasaṁvattaniyena vā kammunā apāyesu niyuttoti āpāyiko",
  "tika-s0403t28:58_1": "nerayikoti etthāpi eseva nayo. Avīcimhi uppajjitvā tattha āyukappasaññitaṁ antarakappaṁ",
  "tika-s0403t28:58_2": "tiṭṭhatīti kappaṭṭho. Nirayūpapattipariharaṇavasena tikicchituṁ asakkuṇeyyoti atekiccho.",
  "tika-s0403t28:58_3": "Akhaṇḍānīti ekadesenapi akhaṇḍitāni. Bhinnakālato paṭṭhāya bījaṁ bījatthāya na upakappati.",
  "tika-s0403t28:58_4": "Apūtīnīti udakatemanena apūtikāni. Pūtikañhi bījaṁ bījatthāya na upakappati. Avātātapahatānīti",
  "tika-s0403t28:58_5": "vātena ca ātapena ca na hatāni nirojataṁ na pāpitāni. Nirojañhi kasaṭaṁ bījaṁ bījatthāya",
  "tika-s0403t28:58_6": "na upakappati. “Sārādānī”ti vattabbe ā-kārassa rassattaṁ katvā pāḷiyaṁ “sāradānī”ti",
  "tika-s0403t28:58_7": "vuttanti āha “sārādānī”ti. Taṇḍulasārassa ādānato sārādāni, gahitasārāni patiṭṭhitasārāni.",
  "tika-s0403t28:58_8": "Nissarañhi bījaṁ bījatthāya na upakappati. Sukhasayitānīti cattāro māse koṭṭhe pakkhittaniyāmeneva",
  "tika-s0403t28:58_9": "sukhasayitāni suṭṭhu sannicitāni. Maṇḍakhetteti ūsakhārādidosehi aviddhaste sārakkhette.",
  "tika-s0403t28:58_10": "Abhidoti abhi-saddena samānatthanipātapadanti āha “abhiaḍḍharatta”nti. Natthi etassa",
  "tika-s0403t28:58_11": "bhidāti vā abhido. “Abhidaṁ aḍḍharatta”nti vattabbe upayogatthe paccattavacanaṁ.",
  "tika-s0403t28:58_12": "Aḍḍharattanti ca accantasaṁyogavacanaṁ, bhummatthe vā. Tasmā abhido aḍḍharattanti",
  "tika-s0403t28:58_13": "abhinne aḍḍharattasamayeti attho. Puṇṇamāsiyañhi gaganamajjhassa purato vā pacchato",
  "tika-s0403t28:58_14": "vā cande ṭhite aḍḍharattasamayo bhinno nāma hoti, majjhe eva pana ṭhite abhinno nāma.",
  "tika-s0403t28:59_0": "Suppabuddhasunakkhattādayoti ettha suppabuddho kira sākiyo “mama dhītaraṁ chaḍḍetvā",
  "tika-s0403t28:59_1": "nikkhanto, mama puttaṁ pabbājetvā tassa veriṭṭhāne ṭhito cā”ti imehi dvīhi kāraṇehi",
  "tika-s0403t28:59_2": "satthari āghātaṁ bandhitvā ekadivasaṁ “na dāni nimantitaṭṭhānaṁ gantvā bhuñjituṁ",
  "tika-s0403t28:59_3": "dassāmī”ti gamanamaggaṁ pidahitvā antaravīthiyaṁ suraṁ pivanto nisīdi. Athassa satthari",
  "tika-s0403t28:59_4": "bhikkhusaṅghaparivute taṁ ṭhānaṁ āgate “satthā āgato”ti ārocesuṁ. So āha – “purato",
  "tika-s0403t28:59_5": "gacchāti tassa vadetha, nāyaṁ mayā mahallakataro, nāssa maggaṁ dassāmī”ti. Punappunaṁ",
  "tika-s0403t28:59_6": "vuccamānopi tatheva nisīdi. Satthā mātulassa santikā maggaṁ alabhitvā tatova nivatti.",
  "tika-s0403t28:59_7": "Sopi carapurisaṁ pesesi – “gaccha tassa kathaṁ sutvā ehī”ti. Satthāpi nivattanto",
  "tika-s0403t28:59_8": "sitaṁ katvā ānandattherena – “ko nu kho, bhante, sitapātukamme paccayo”ti puṭṭho",
  "tika-s0403t28:59_9": "āha – “passasi, ānanda, suppabuddha”nti. Passāmi, bhante. Bhāriyaṁ tena kammaṁ kataṁ",
  "tika-s0403t28:59_10": "mādisassa buddhassa maggaṁ adentena, ito sattame divase heṭṭhāpāsāde pāsādamūle pathaviyā",
  "tika-s0403t28:59_11": "pavisissatī”ti ācikkhi.",
  "tika-s0403t28:60_0": "Sunakkhattopi pubbe bhagavantaṁ upasaṅkamitvā dibbacakkhuparikammaṁ pucchi. Athassa",
  "tika-s0403t28:60_1": "bhagavā kathesi. So dibbacakkhuṁ nibbattetvā ālokaṁ vaḍḍhetvā olokento devaloke nandanavanacittalatāvanaphārusakavanamissakavanesu",
  "tika-s0403t28:60_2": "dibbasampattiṁ anubhavamāne devaputte ca devadhītaro ca disvā – “etesaṁ evarūpāya",
  "tika-s0403t28:60_3": "attabhāvasampattiyā ṭhitānaṁ kira madhuro nu kho saddo bhavissatī”ti saddaṁ sotukāmo",
  "tika-s0403t28:60_4": "hutvā dasabalaṁ upasaṅkamitvā dibbasotadhātuparikammaṁ pucchi. Bhagavā panassa –",
  "tika-s0403t28:60_5": "“dibbasotadhātussa upanissayo natthī”ti ñatvā parikammaṁ na kathesi. Na hi buddhā",
  "tika-s0403t28:60_6": "yaṁ na bhavissati, tassa parikammaṁ kathenti. So bhagavati āghātaṁ bandhitvā cintesi",
  "tika-s0403t28:60_7": "– “ahaṁ samaṇaṁ gotamaṁ paṭhamaṁ dibbacakkhuparikammaṁ pucchiṁ, so mayhaṁ ‘sampajjatu",
  "tika-s0403t28:60_8": "vā mā vā sampajjatū’ti kathesi. Ahaṁ pana paccattapurisakārena taṁ nibbattetvā dibbasotadhātuparikammaṁ",
  "tika-s0403t28:60_9": "pucchiṁ, taṁ me na kathesi. Addhā evaṁ hoti ‘ayaṁ rājapabbajito dibbacakkhuñāṇaṁ",
  "tika-s0403t28:60_10": "nibbattetvā, dibbasotañāṇaṁ nibbattetvā, cetopariyakammañāṇaṁ nibbattetvā, āsavānaṁ",
  "tika-s0403t28:60_11": "khaye ñāṇaṁ nibbattetvā, mayā samasamo bhavissatī’ti issāmacchariyavasena mayhaṁ",
  "tika-s0403t28:60_12": "na kathetī”ti bhiyyoso āghātaṁ bandhitvā kāsāyāni chaḍḍetvā gihibhāvaṁ patvāpi na",
  "tika-s0403t28:60_13": "tuṇhībhūto vihāsi. Dasabalaṁ pana asatā tucchena abbhācikkhitvā apāyūpago ahosi.",
  "tika-s0403t28:60_14": "Tampi bhagavā byākāsi. Vuttañhetaṁ – “evampi kho, bhaggava, sunakkhatto licchaviputto",
  "tika-s0403t28:60_15": "mayā vuccamāno apakkameva imasmā dhammavinayā, yathā taṁ āpāyiko”ti. Tena vuttaṁ",
  "tika-s0403t28:60_16": "“aparepi suppabuddhasunakkhattādayo bhagavatā ñātāvā”ti. Ādi-saddena kokālikādīnaṁ saṅgaho daṭṭhabbo.",
  "tika-s0403t28:61_0": "Susīmo paribbājakoti evaṁnāmako vedaṅgesu kusalo paṇḍito paribbājako. Aññatitthiyā",
  "tika-s0403t28:61_1": "hi parihīnalābhasakkārasilokā “samaṇo gotamo na jātigottādīni ārabbha lābhaggappatto",
  "tika-s0403t28:61_2": "jāto, kaviseṭṭho panesa uttamakavitāya sāvakānaṁ bandhaṁ bandhitvā deti. Te taṁ uggaṇhitvā",
  "tika-s0403t28:61_3": "upaṭṭhākānaṁ upanisinnakathampi anumodanampi sarabhaññampīti evamādīni kathenti.",
  "tika-s0403t28:61_4": "Te tesaṁ pasannānaṁ lābhaṁ upasaṁharanti. Sace mayaṁ yaṁ samaṇo gotamā jānāti, tato",
  "tika-s0403t28:61_5": "thokaṁ jāneyyāma, attano samayaṁ tattha pakkhipitvā mayampi upaṭṭhākānaṁ katheyyāma.",
  "tika-s0403t28:61_6": "Tato etehi lābhitarā bhaveyyāma. Ko nu kho samaṇassa gotamassa santike pabbajitvā",
  "tika-s0403t28:61_7": "khippameva uggaṇhituṁ sakkhissatī”ti evaṁ cintetvā “susimo paṭibalo”ti disvā upasaṅkamitvā",
  "tika-s0403t28:61_8": "evamāhaṁsu “ehi tvaṁ, āvuso susīma, samaṇe gotame brahmacariyaṁ cara, tvaṁ dhammaṁ",
  "tika-s0403t28:61_9": "pariyāpuṇitvā amhe vāceyyāsi, taṁ mayaṁ dhammaṁ pariyāpuṇitvā gihīnaṁ bhāsissāma,",
  "tika-s0403t28:61_10": "evaṁ mayampi sakkatā bhavissāma garukatā mānitā pūjitā lābhino cīvarapiṇḍapātasenāsanagilānapaccayabhesajjaparikkhārāna”nti.",
  "tika-s0403t28:62_0": "Atha susīmo paribbājako tesaṁ vacanaṁ sampaṭicchitvā yenānando tenupasaṅkami, upasaṅkamitvā",
  "tika-s0403t28:62_1": "pabbajjaṁ yāci. Thero ca taṁ ādāya bhagavantaṁ upasaṅkamitvā etamatthaṁ ārocesi.",
  "tika-s0403t28:62_2": "Bhagavā pana cintesi “ayaṁ paribbājako titthiyasamaye ‘ahaṁ pāṭiekko satthā’ti paṭijānamāno",
  "tika-s0403t28:62_3": "carati, ‘idheva maggabrahmacariyaṁ carituṁ icchāmī’ti kira vadati, kiṁ nu kho mayi",
  "tika-s0403t28:62_4": "pasanno, udāhu mayhaṁ vā mama sāvakānaṁ dhammakathāya pasanno”ti. Athassa ekaṭṭhānepi",
  "tika-s0403t28:62_5": "pasādābhāvaṁ ñatvā “ayaṁ mama sāsane ‘dhammaṁ thenessāmī’ti pabbajati, itissa āgamanaṁ",
  "tika-s0403t28:62_6": "aparisuddhaṁ, nipphatti nu kho kīdisā”ti olokento “kiñcāpi ‘dhammaṁ thenessāmī’ti",
  "tika-s0403t28:62_7": "pabbajati, katipāheneva pana ghaṭetvā arahattaṁ gaṇhissatī”ti ñatvā “tenahānanda,",
  "tika-s0403t28:62_8": "susīmaṁ pabbājethā”ti āha. Taṁ sandhāyetaṁ vuttaṁ “evaṁ bhagavatā ko ñāto? Susīmo paribbājako”ti.",
  "tika-s0403t28:63_0": "Santatimahāmattoti so kira ekasmiṁ kāle rañño pasenadissa paccantaṁ kupitaṁ vūpasametvā",
  "tika-s0403t28:63_1": "āgato. Athassa rājā tuṭṭho satta divasāni rajjaṁ datvā ekaṁ naccagītakusalaṁ itthiṁ",
  "tika-s0403t28:63_2": "adāsi. So satta divasāni surāmadamatto hutvā sattame divase sabbālaṅkārappaṭimaṇḍito",
  "tika-s0403t28:63_3": "hatthikkhandhavaragato nahānatitthaṁ gacchanto satthāraṁ piṇḍāya pavisantaṁ dvārantare",
  "tika-s0403t28:63_4": "disvā hatthikkhandhavaragatova sīsaṁ cāletvā vandi. Satthā sitaṁ katvā “ko nu kho,",
  "tika-s0403t28:63_5": "bhante, sitapātukaraṇe hetū”ti ānandattherena puṭṭho sitakāraṇaṁ ācikkhanto āha –",
  "tika-s0403t28:63_6": "“passasi, ānanda, santatimahāmattaṁ, ajjeva sabbābharaṇappaṭimaṇḍito mama santikaṁ",
  "tika-s0403t28:63_7": "āgantvā cātuppadikagāthāvasāne arahattaṁ patvā parinibbāyissatī”ti. Tena vuttaṁ “evaṁ",
  "tika-s0403t28:63_8": "ko ñāto bhagavatāti? Santatimahāmatto”ti.",
  "tika-s0403t28:64": "Purisindriyañāṇasuttavaṇṇanā niṭṭhitā.",
  "tika-s0403t28:65": "9. Nibbedhikasuttavaṇṇanā",
  "tika-s0403t28:66": "63. Navame parihāyati attano phalaṁ pariggahetvā vattati, tassa vā kāraṇabhāvaṁ upagacchatīti pariyāyoti idha kāraṇaṁ vuttanti āha “nibbijjhanakāraṇa”nti.",
  "tika-s0403t28:67_0": "“Anujānāmi, bhikkhave, ahatānaṁ vatthānaṁ diguṇaṁ saṅghāṭi”nti ettha hi paṭalaṭṭho",
  "tika-s0403t28:67_1": "guṇaṭṭho. “Accenti kālā tarayanti rattiyo, vayoguṇā anupubbaṁ jahantī”ti ettha rāsaṭṭho",
  "tika-s0403t28:67_2": "guṇaṭṭho. “Sataguṇā dakkhiṇā pāṭikaṅkhitabbā”ti ettha ānisaṁsaṭṭho. “Antaṁ antaguṇaṁ,",
  "tika-s0403t28:67_3": "kayirā mālāguṇe bahū”ti ettha bandhanaṭṭho guṇaṭṭho. Idhāpi esova adhippetoti āha",
  "tika-s0403t28:67_4": "“bandhanaṭṭhena guṇā”ti. Kāmarāgassa saṁyojanassa paccayabhāvena vatthukāmesupi bandhanaṭṭho",
  "tika-s0403t28:67_5": "rāsaṭṭho vā guṇaṭṭho daṭṭhabbo. Cakkhuviññeyyāti vā cakkhuviññāṇataṁdvārikaviññāṇehi",
  "tika-s0403t28:67_6": "jānitabbā. Sotaviññeyyātiādīsupi eseva nayo. Iṭṭhārammaṇabhūtāti sabhāveneva iṭṭhārammaṇajātikā,",
  "tika-s0403t28:67_7": "iṭṭhārammaṇabhāvaṁ vā pattā. Kamanīyāti kāmetabbā. Manavaḍḍhanakāti manoharā. Etena",
  "tika-s0403t28:67_8": "parikappanatopi iṭṭhārammaṇabhāvaṁ saṅgaṇhāti. Piyajātikāti piyāyitabbasabhāvā. Kāmūpasañhitāti",
  "tika-s0403t28:67_9": "kāmarāgena upecca sambandhanīyā sambandhā kātabbā. Tenāha “ārammaṇaṁ katvā”tiādi.",
  "tika-s0403t28:67_10": "Saṅkapparāgoti vā subhādivasena saṅkappitavutthamhi uppannarāgo. Evamettha vatthukāmaṁ",
  "tika-s0403t28:67_11": "paṭikkhipitvā kilesakāmo vutto tasseva vasena tesampi kāmabhāvasiddhito, kilesakāmassapi",
  "tika-s0403t28:67_12": "iṭṭhavedanā diṭṭhādisampayogabhedena pavattiākārabhedena ca atthi vicittakāti tato",
  "tika-s0403t28:67_13": "visesetuṁ “citravicitrārammaṇānī”ti āha, nānappakārāni rūpādiārammaṇānīti attho.",
  "tika-s0403t28:68": "Athettha dhīrā vinayanti chandanti atha etesu ārammaṇesu dhitisampannā paṇḍitā chandarāgaṁ vinayanti.",
  "tika-s0403t28:69_0": "Tajjātikanti taṁsabhāvaṁ, atthato pana tassa kāmassa anurūpanti vuttaṁ hoti. Puññassa",
  "tika-s0403t28:69_1": "bhāgo puññabhāgo, puññakoṭṭhāso. Tena nibbatto, tattha vā bhavoti puññabhāgiyo. Apuññabhāgiyoti",
  "tika-s0403t28:69_2": "etthāpi eseva nayo. Vipākoyeva vepakkanti āha “vohāravipāka”nti.",
  "tika-s0403t28:70_0": "Sabbasaṅgāhikāti kusalākusalasādhāraṇā. Saṁvidahanacetanāti sampayuttadhammesu saṁvidahanalakkhaṇā",
  "tika-s0403t28:70_1": "cetanā. Urattāḷinti uraṁ tāḷetvā. Ekapadanti ekapadacitaṁ mantaṁ. Tenāha “ekapadamantaṁ vā”tiādi.",
  "tika-s0403t28:71": "Nibbedhikasuttavaṇṇanā niṭṭhitā.",
  "tika-s0403t28:72": "10. Sīhanādasuttavaṇṇanā",
  "tika-s0403t28:73_0": "64. Dasame tathāgatabalānīti aññehi asādhāraṇāni tathāgatasseva balāni. Nanu cetāni",
  "tika-s0403t28:73_1": "sāvakānampi ekaccāni uppajjantīti? Kāmaṁ uppajjanti, yādisāni pana buddhānaṁ ṭhānāṭṭhānañāṇādīni,",
  "tika-s0403t28:73_2": "na tādisāni tadaññesaṁ kadāci uppajjantīti aññehi asādhāraṇāni. Imameva hi yathāvuttaṁ",
  "tika-s0403t28:73_3": "lesaṁ apekkhitvā sādhāraṇabhāvato āsayānusayañāṇādīsu eva asādhāraṇasamaññā niruḷhā.",
  "tika-s0403t28:73_4": "Yathā pubbabuddhānaṁ balāni puññassa sampattiyā āgatāni, tathā āgatabalānīti vā tathāgatabalāni.",
  "tika-s0403t28:73_5": "Usabhassa idaṁ āsabhaṁ, seṭṭhaṭṭhānaṁ. Pamukhanādanti seṭṭhanādaṁ. Paṭivedhañāṇañceva",
  "tika-s0403t28:73_6": "desanāñāṇañcāti ettha paññāya pabhāvitaṁ attano ariyaphalāvahaṁ paṭivedhañāṇaṁ. Karuṇāya",
  "tika-s0403t28:73_7": "pabhāvitaṁ sāvakānaṁ ariyaphalāvahaṁ desanāñāṇaṁ. Tattha paṭivedhañāṇaṁ uppajjamānaṁ",
  "tika-s0403t28:73_8": "uppannanti duvidhaṁ. Tañhi abhinikkhamanato yāva arahattamaggā uppajjamānaṁ, phalakkhaṇe",
  "tika-s0403t28:73_9": "uppannaṁ nāma. Tusitabhavanato yāva mahābodhipallaṅke arahattamaggā uppajjamānaṁ,",
  "tika-s0403t28:73_10": "phalakkhaṇe uppannaṁ nāma. Dīpaṅkarato paṭṭhāya yāva arahattamaggā uppajjamānaṁ,",
  "tika-s0403t28:73_11": "phalakkhaṇe uppannaṁ nāma. Desanāñāṇampi pavattamānaṁ pavattanti duvidhaṁ. Tañhi",
  "tika-s0403t28:73_12": "yāva aññātakoṇḍaññassa sotāpattimaggā pavattamānaṁ, phalakkhaṇe pavattaṁ nāma. Tesu",
  "tika-s0403t28:73_13": "paṭivedhañāṇaṁ lokuttaraṁ, desanāñāṇaṁ lokiyaṁ. Ubhayampi panetaṁ aññehi asādhāraṇaṁ,",
  "tika-s0403t28:73_14": "buddhānaññeva orasañāṇaṁ.",
  "tika-s0403t28:74_0": "Ṭhānañca ṭhānato pajānātīti kāraṇañca kāraṇato pajānāti. Yasmā tattha phalaṁ tiṭṭhati",
  "tika-s0403t28:74_1": "tadāyattavuttitāya uppajjati ceva pavattati ca, tasmā ṭhānanti vuccati. Bhagavā “ye",
  "tika-s0403t28:74_2": "ye dhammā yesaṁ yesaṁ dhammānaṁ hetū paccayā uppādāya, taṁ taṁ ṭhānaṁ, ye ye dhammā",
  "tika-s0403t28:74_3": "yeyaṁ yeyaṁ dhammānaṁ na hetū na paccayā uppādāya, taṁ taṁ aṭṭhāna”nti pajānanto",
  "tika-s0403t28:74_4": "ṭhānato aṭṭhānato yathābhūtaṁ pajānāti.",
  "tika-s0403t28:75_0": "Samādiyantīti samādānāni, tāni pana samādiyitvā katāni hontīti āha “samādiyitvā katāna”nti.",
  "tika-s0403t28:75_1": "Kammameva vā kammasamādānanti etena “samādāna”nti saddassa apubbatthābhāvaṁ dasseti",
  "tika-s0403t28:75_2": "muttagatasadde gatasaddassa viya. Gatīti nirayādigatiyo. Upadhīti attabhāvo. Kāloti",
  "tika-s0403t28:75_3": "kammassa vipaccanārahakālo. Payogoti vipākuppattiyā paccayabhūtā kiriyā.",
  "tika-s0403t28:76_0": "Catunnaṁ jhānānanti paccanīkajjhāpanaṭṭhena ārammaṇūpanijjhānaṭṭhena ca catunnaṁ",
  "tika-s0403t28:76_1": "rūpāvacarajjhānānaṁ. Catukkanayena hetaṁ vuttaṁ. Aṭṭhannaṁ vimokkhānanti “rūpī rūpāni",
  "tika-s0403t28:76_2": "passatī”tiādīnaṁ aṭṭhannaṁ vimokkhānaṁ. Tiṇṇaṁ samādhīnanti savitakkasavicārādīnaṁ",
  "tika-s0403t28:76_3": "tiṇṇaṁ samādhīnaṁ. Navannaṁ anupubbasamāpattīnanti paṭhamajjhānasamāpattiādīnaṁ navannaṁ",
  "tika-s0403t28:76_4": "anupubbasamāpattīnaṁ. Ettha ca paṭipāṭiyā aṭṭhannaṁ samādhītipi nāmaṁ, samāpattītipi",
  "tika-s0403t28:76_5": "cittekaggatāsabbhāvato, nirodhasamāpattiyā tadabhāvato na samādhīti nāmaṁ. Hānabhāgiyaṁ",
  "tika-s0403t28:76_6": "dhammanti appaguṇehi paṭhamajjhānādīhi vuṭṭhitassa saññāmanasikārānaṁ kāmādipakkhandanaṁ.",
  "tika-s0403t28:76_7": "Visesabhāgiyaṁ dhammanti paguṇehi paṭhamajjhānādīhi vuṭṭhitassa saññāmanasikārānaṁ",
  "tika-s0403t28:76_8": "dutiyajjhānādipakkhandanaṁ. Iti saññāmanasikārānaṁ kāmādidutiyajjhānādipakkhandanāni",
  "tika-s0403t28:76_9": "hānabhāgiyavisesabhāgiyadhammāti dassitāni. Tehi pana jhānānaṁ taṁsabhāvatā dhammasaddena",
  "tika-s0403t28:76_10": "vuttā. Tasmāti vuttamevatthaṁ hetubhāvena paccāmasati. Vodānanti paguṇatāsaṅkhātaṁ",
  "tika-s0403t28:76_11": "vodānaṁ. Tañhi paṭhamajjhānādīhi vuṭṭhahitvā dutiyajjhānādīnaṁ adhigamassa paccayattā",
  "tika-s0403t28:76_12": "“vuṭṭhāna”nti vuttaṁ. Ye pana “nirodhato phalasamāpattiyā vuṭṭhānanti pāḷi natthī”ti",
  "tika-s0403t28:76_13": "vadanti. Te “nirodhā vuṭṭhahantassa nevasaññānāsaññāyatanaṁ phalasamāpattiyā anantarapaccayena",
  "tika-s0403t28:76_14": "paccayo”ti imāya pāḷiyaṁ paṭisedhetabbā.",
  "tika-s0403t28:77": "Sīhanādasuttavaṇṇanā niṭṭhitā.",
  "tika-s0403t28:78": "Mahāvaggavaṇṇanā niṭṭhitā."
}