{
  "tika-s0105t7:0": "9. Poṭṭhapādasuttavaṇṇanā",
  "tika-s0105t7:1": "Poṭṭhapādaparibbājakavatthuvaṇṇanā",
  "tika-s0105t7:2_0": "406. Evaṁ mahāsīhanādasuttaṁ saṁvaṇṇetvā idāni poṭṭhapādasuttaṁ saṁvaṇṇento yathānupubbaṁ",
  "tika-s0105t7:2_1": "saṁvaṇṇanokāsassa pattabhāvaṁ vibhāvetuṁ, mahāsīhanādasuttassānantaraṁ saṅgītassa",
  "tika-s0105t7:2_2": "suttassa poṭṭhapādasuttabhāvaṁ vā pakāsetuṁ ‘‘evaṁ me sutaṁ…pe… sāvatthiyanti poṭṭhapādasutta’’nti",
  "tika-s0105t7:2_3": "āha. ‘‘Sāvatthiya’’nti idaṁ samīpatthe bhummanti dassetuṁ ‘‘sāvatthiṁ upanissāyā’’ti",
  "tika-s0105t7:2_4": "vuttaṁ, cīvarādipaccayapaṭibaddhatāya upanissayaṁ katvāti attho. Jeto nāma rājakumāro,",
  "tika-s0105t7:2_5": "tena ropitattā saṁvaḍḍhitattā paripālitattā jetassa vanaṁ upavananti atthamāha ‘‘jetassa",
  "tika-s0105t7:2_6": "kumārassa vane’’ti. Sudatto nāma gahapati anāthānaṁ piṇḍassa dāyakattā anāthapiṇḍiko.",
  "tika-s0105t7:2_7": "Tena jetassa hatthato aṭṭhārasahiraññakoṭisantharaṇena taṁ kiṇitvā aṭṭhārasahiraññakoṭīheva",
  "tika-s0105t7:2_8": "senāsanaṁ kārāpetvā aṭṭhārasahiraññakoṭīheva vihāramahaṁ niṭṭhāpetvā evaṁ catupaññāsahiraññakoṭipariccāgena",
  "tika-s0105t7:2_9": "so ārāmo buddhappamukhassa bhikkhusaṅghassa niyyātito. Tenāha ‘‘anāthapiṇḍikena gahapatinā",
  "tika-s0105t7:2_10": "ārāmo kārito’’ti. Pupphaphalapallavādiguṇasampattiyā, pāṇino nivāsaphāsutādinā vā",
  "tika-s0105t7:2_11": "visesena pabbajitā tato tato āgamma ramanti anukkaṇṭhitā hutvā nivasanti etthāti",
  "tika-s0105t7:2_12": "ārāmo. Atha vā yathāvuttaguṇasampattiyā tattha tattha gatepi attano abbhantare ānetvā rametīti ārāmo.",
  "tika-s0105t7:3_0": "Phoṭo yassa pādesu jātoti poṭṭhapādo. Phoṭo poṭṭhoti hi pariyāyo. Paribbājako duvidho",
  "tika-s0105t7:3_1": "channaparibbājako, acchannaparibbājako ca. Tattha acchannaparibbājakopi acelako ājīvakoti",
  "tika-s0105t7:3_2": "duvidho. Tesu acelako sabbena sabbaṁ naggo, ājīvako pana upari ekameva vatthaṁ upakacchakantare",
  "tika-s0105t7:3_3": "pavesetvā pariharati, heṭṭhā naggo. Ayaṁ pana duvidhopesa na hotīti vuttaṁ ‘‘channaparibbājako’’ti,",
  "tika-s0105t7:3_4": "vatthacchāyāchādanapabbajjūpagatattā channaparibbājakasaṅkhyaṁ gatoti attho . Brāhmaṇamahāsāloti",
  "tika-s0105t7:3_5": "mahāvibhavatāya mahāsārataṁ patto brāhmaṇo. Gaṇācariyoti sāpekkhatāya samāso. Samayanti",
  "tika-s0105t7:3_6": "sāmaññaniddeso, ekasesaniddeso vā, taṁ taṁ samayanti attho. Pavadantīti pakārato",
  "tika-s0105t7:3_7": "vadanti, attanā attanā uggahitaniyāmena yathā tathā samayaṁ vadantīti attho. Tārukkhoti",
  "tika-s0105t7:3_8": "tassa nāmaṁ. Pabhuti saddena todeyyajāṇusoṇīsoṇadaṇḍakūṭadantādike saṅgaṇhāti, ādisaddena",
  "tika-s0105t7:3_9": "pana channaparibbājakādike. Tinduko nāma kāḷakkhandharukkho. Cīranti panti. Tindukā",
  "tika-s0105t7:3_10": "cīraṁ ettha santīti tindukacīro. Tathā ekā sālā etthāti ekasālako. Bhūtapubbagatiyā",
  "tika-s0105t7:3_11": "tamatthaṁ vitthārato dassento ‘‘yasmā’’tiādimāha. Iti katvāti iminā kāraṇena. ‘‘Tasmi’’ntiādinā",
  "tika-s0105t7:3_12": "yathāpāṭhaṁ vibhatyantadassanaṁ.",
  "tika-s0105t7:4_0": "Anekākārānavasesañeyyatthavibhāgato, aparāparuppattito ca bhagavato ñāṇaṁ loke patthaṭamiva",
  "tika-s0105t7:4_1": "hotīti vuttaṁ ‘‘sabbaññutaññāṇaṁ pattharitvā’’ti, yato tassa ñāṇajālatā vuccati.",
  "tika-s0105t7:4_2": "Veneyyānaṁ tadantogadhabhāvo heṭṭhā vuttova. Veneyyasattapariggaṇhanatthaṁ samannāhāre",
  "tika-s0105t7:4_3": "kate paṭhamaṁ nesaṁ veneyyabhāveneva upaṭṭhānaṁ hoti, atha saraṇagamanādivasena kiccanipphatti",
  "tika-s0105t7:4_4": "vīmaṁsīyatīti āha ‘‘kinnu kho bhavissatīti upaparikkhanto’’ti. Nirodhanti saññānirodhaṁ.",
  "tika-s0105t7:4_5": "Nirodhā vuṭṭhānanti tato nirodhato vuṭṭhānaṁ saññuppattiṁ. Sabbabuddhānaṁ ñāṇena",
  "tika-s0105t7:4_6": "saṁsanditvāti yathā te nirodhaṁ, nirodhato vuṭṭhānañca byākariṁsu, byākarissanti",
  "tika-s0105t7:4_7": "ca, tathā byākaraṇavasena saṁsanditvā. Katipāhaccayenāti dvīhatīhaccayena. Pāḷiyameva",
  "tika-s0105t7:4_8": "hi imamatthaṁ vakkhati. Saraṇaṁ gamissatīti ‘‘saraṇa’’miti gamissati. ‘‘Hatthisāriputtoti",
  "tika-s0105t7:4_9": "hatthisārino putto’’ti (dī. ni. ṭī. 1.406) ācariyena vuttaṁ. Adhunā pana ‘‘citto",
  "tika-s0105t7:4_10": "hatthisāriputto’’ tveva pāṭho dissati, citto nāma hatthācariyassa puttoti attho.",
  "tika-s0105t7:5_0": "Surattadupaṭṭanti rajanena sammā rattaṁ diguṇaṁ antaravāsakaṁ parivattanavasena nivāsetvā.",
  "tika-s0105t7:5_1": "‘‘Yugandharapabbataṁ parikkhipitvā’’ti idaṁ parikappavacanaṁ ‘‘tādiso atthi ce, taṁ",
  "tika-s0105t7:5_2": "viyā’’ti. Meghavaṇṇanti rattameghavaṇṇaṁ, sañjhāpabhānurañjitameghasaṅkāsanti attho.",
  "tika-s0105t7:5_3": "Paṭhamena cettha saṇṭhānasampattiṁ dasseti, dutiyena vaṇṇasampattiṁ. Ekaṁsavaragatanti",
  "tika-s0105t7:5_4": "vāmaṁsavarappavattaṁ. Tathā hi suttanipātaṭṭhakathāyaṁ vaṅgīsasuttavaṇṇanāyaṁ vuttaṁ",
  "tika-s0105t7:5_5": "‘‘ekaṁsanti ca vāmaṁsaṁ pārupitvā ṭhitassetaṁ adhivacanaṁ. Yato yathā vāmaṁsaṁ pārupitvā",
  "tika-s0105t7:5_6": "ṭhitaṁ hoti, tathā cīvaraṁ katvāti evamassattho veditabbo’’ti [su. ni. aṭṭha. nigrodhakappasutta",
  "tika-s0105t7:5_7": "(vaṅgīsasutta) vaṇṇanā] tattha etanti ‘‘ekaṁsaṁ cīvaraṁ katvā’’ti vacanaṁ. Yatoti",
  "tika-s0105t7:5_8": "yathāvuttavacanassa pārupitvā ṭhitasseva adhivacanattā evamassa attho veditabboti",
  "tika-s0105t7:5_9": "sambandho. Paccagghanti ekaṁ katvā anadhiṭṭhitakāle pāṭekkaṁ mahagghaṁ, paccagghaṁ",
  "tika-s0105t7:5_10": "vā abhinavaṁ, abbhuṇhe taṅkhaṇe nibbattanti attho. Purimañcettha atthavikappaṁ keci",
  "tika-s0105t7:5_11": "na icchati. Tathā hi ācariyeneva udānaṭṭhakathāyaṁ vuttaṁ ‘‘paccaggheti abhinave,",
  "tika-s0105t7:5_12": "paccekaṁ mahagghatāya paccaggheti keci, taṁ na sundaraṁ. Na hi buddhā bhagavanto",
  "tika-s0105t7:5_13": "mahagghaṁ paṭiggaṇhanti, paribhuñjanti cā’’ti, idhāpi tena pacchimoyeva atthavikappo",
  "tika-s0105t7:5_14": "gahito. Abhinavatāya ‘‘paccaggha’’nti ca idaṁ ādito tathā laddhavohārena, anaññaparibhogatāya",
  "tika-s0105t7:5_15": "ca vuttaṁ, tathā vā satthu adhiṭṭhānena taṁ pattaṁ sabbakālaṁ ‘‘paccaggha’’ntveva",
  "tika-s0105t7:5_16": "vuccati. Selamayapattanti muggavaṇṇasilāmayaṁ catumahārājadattiyaṁ pattaṁ. Ayameva",
  "tika-s0105t7:5_17": "hi bhagavatā niccaparibhutto patto samacittasuttavaṇṇanādīsupi (a. ni. aṭṭha. 2.2.37) tathā vuttattā.",
  "tika-s0105t7:6_0": "407.Attano rucivasena ajjhāsayavasena, na parehi ussāhitoti adhippāyo. ‘‘Atippagabhāvameva",
  "tika-s0105t7:6_1": "disvā’’ti ca idaṁ bhūtakathanaṁ na tāva bhikkhācaraṇavelā sampattāti dassanatthaṁ.",
  "tika-s0105t7:6_2": "Bhagavā hi tadā kālasseva vihārato nikkhanto ‘‘vāsanābhāgiyāya dhammadesanāya poṭṭhapādaṁ",
  "tika-s0105t7:6_3": "anuggaṇhissāmī’’ti. Pāḷiyaṁ atippago khoti ettha ‘‘pago’’ti idaṁ kaccāyanamatena",
  "tika-s0105t7:6_4": "pa-iccupasaggato o-kāraga-kārāgamane siddhaṁ. Pa-saddoyeva pātoatthaṁ vadati. Aññesaṁ",
  "tika-s0105t7:6_5": "pana saddavidūnaṁ matena pātopadamiva nepātikaṁ. Teneva tattha tattha aṭṭhakathāsu",
  "tika-s0105t7:6_6": "(dī. ni. aṭṭha. 3.1) vuttaṁ ‘‘atippago khoti ativiya pāto’’ti. Apica paṭhamaṁ gacchati",
  "tika-s0105t7:6_7": "divasabhāvena pavattatīti pagoti nibbacanaṁ iminā dassitaṁ. Duvidho khalusaddo viya",
  "tika-s0105t7:6_8": "hi pagoti saddo nāmanipātopasaggavasena tividho. Evañhi idha ‘‘atippagabhāvameva",
  "tika-s0105t7:6_9": "disvā’’ti vacanaṁ upapannaṁ hoti.",
  "tika-s0105t7:7_0": "Yaṁnūnāti esa nipāto aññattha saṁsayaparidīpano, idha pana saṁsayapatirūpakaparidīpanova.",
  "tika-s0105t7:7_1": "Kasmā ‘‘saṁsayaparidīpane’’ti vuttaṁ, nanu buddhānaṁ saṁsayo natthīti āha ‘‘buddhānañcā’’tiādi.",
  "tika-s0105t7:7_2": "Saṁsayo nāma natthi bodhimūle eva tassa samugghāṭitattā. Parivitakkapubbabhāgoti",
  "tika-s0105t7:7_3": "adhippetakiccassa pubbabhāge pavattaparivitakko. Esāti ‘‘karissāma, na karissāmā’’tiādiko",
  "tika-s0105t7:7_4": "esa cittācāro sabbabuddhānaṁ labbhati sambhavati vicāraṇavaseneva pavattanato, na",
  "tika-s0105t7:7_5": "pana saṁsayavasena. Tenāhāti yenesa sabbabuddhānaṁ labbhati, tena bhagavā evamāhāti",
  "tika-s0105t7:7_6": "imameva pāḷiṁ imassa atthassa sādhakaṁ karoti. Ayaṁ aṭṭhakathāto aparo nayo – yaṁnūnāti",
  "tika-s0105t7:7_7": "parikappane nipāto. ‘‘Upasaṅkameyya’’nti kiriyāpadena vuccamānoyeva hi attho anena",
  "tika-s0105t7:7_8": "jotīyati. Tasmā ahaṁ yaṁnūna yadi pana upasaṅkameyyaṁ sādhu vatāti yojanā. ‘‘Yadi",
  "tika-s0105t7:7_9": "panā’’ti idampi tena samānatthanti vuttaṁ ‘‘yadi panāhanti attho’’ti.",
  "tika-s0105t7:8_0": "408.Assāti paribbājakaparisāya. Uddhaṁgamanavasenāti unnatabahulatāya uggantvā uggantvā",
  "tika-s0105t7:8_1": "pavattanavasena. Disāsu patthaṭavasenāti vipulabhāvena bhūtaparamparāya sabbadisāsu",
  "tika-s0105t7:8_2": "pattharaṇavasena. Ettha ca pāḷiyaṁ yathā unnatapāyo saddo unnādo, evaṁ vipulabhāvena",
  "tika-s0105t7:8_3": "uparūpari pavattopi unnādoyevāti tadubhayaṁ ekajjhaṁ katvā ‘‘unnādiniyā’’ti vuttaṁ,",
  "tika-s0105t7:8_4": "puna tadubhayameva vibhāgaṁ katvā ‘‘uccāsaddamahāsaddāyā’’ti. Ato pāḷinayānurūpameva",
  "tika-s0105t7:8_5": "atthaṁ vivaratīti daṭṭhabbaṁ. Idāni paribbājakaparisāya uccāsaddamahāsaddatākāraṇaṁ,",
  "tika-s0105t7:8_6": "tassa ca pavattiākāraṁ dassento ‘‘tesañhī’’tiādimāha. Bālātapeti abhinavuggatasūriyātape.",
  "tika-s0105t7:8_7": "Kāmassādo nāma kāmaguṇassādo. Bhavassādo nāma kāmarāgādisahagato bhavesu assādo.",
  "tika-s0105t7:9_0": "Sūriyuggamane khajjopanamiva nippabhataṁ sandhāya vuttaṁ ‘‘khajjopanakūpamā jātā’’ti.",
  "tika-s0105t7:9_1": "Lābhasakkāropi no parihīnoti attho bāverujātakena (jā. 1.4.154) dīpetabbo. Parisadosoti",
  "tika-s0105t7:9_2": "parisāya pavattadoso.",
  "tika-s0105t7:10_0": "409.Saṇṭhapesīti saññamanavasena sammadeva ṭhapesi. Saṇṭhapanañcettha tiracchānakathāya",
  "tika-s0105t7:10_1": "aññamaññasmiṁ agāravassa cajāpanavasena ācārasikkhāpanaṁ , yathāvuttadosassa nigūhanañca",
  "tika-s0105t7:10_2": "hotīti āha ‘‘sikkhāpesī’’tiādi. Nanti parisaṁ. Appasaddanti nissaddaṁ uccāsaddamahāsaddābhāvaṁ.",
  "tika-s0105t7:10_3": "‘‘Eko nisīdatī’’tiādi atthāpattidassanaṁ. Vuddhinti lābhaguṇavuddhiṁ. Patthayamānoti",
  "tika-s0105t7:10_4": "patthayanahetu. Mānante hi lakkhaṇe, hetumhi ca icchanti saddavidū. Idāni tamatthaṁ",
  "tika-s0105t7:10_5": "vitthāretuṁ ‘‘paribbājakā kirā’’tiādi āraddhaṁ. Aparaddhanti aparajjhitaṁ. Nappamajjantīti",
  "tika-s0105t7:10_6": "pamādaṁ na āpajjanti, na agāravaṁ karontīti vuttaṁ hoti.",
  "tika-s0105t7:11_0": "410.No āgate ānandoti amhākaṁ bhagavati āgate ānando pīti hoti. ‘‘Cirassaṁ kho bhante",
  "tika-s0105t7:11_1": "bhagavā imaṁ pariyāyamakāsī’’ti vacanaṁ pubbepi tattha āgatapubbattā vuttavacanamiva",
  "tika-s0105t7:11_2": "hotīti codanaṁ samuṭṭhāpetvā pariharanto ‘‘kasmā āhā’’tiādimāha. Piyasamudācārāti",
  "tika-s0105t7:11_3": "piyālāpā. Tasmāti tathā piyasamudācārassa pavattanato. Na kevalaṁ ayameva, atha kho",
  "tika-s0105t7:11_4": "aññepi pabbajitā yebhuyyena bhagavato apacitiṁ karontevāti tadaññesampi bāhullakammena",
  "tika-s0105t7:11_5": "tadatthaṁ sādhetuṁ ‘‘bhagavantañhī’’tiādi vuttaṁ. Tattha kāraṇamāha ‘‘uccākulīnatāyā’’ti",
  "tika-s0105t7:11_6": ", mahāsammatarājato paṭṭhāya asambhinnakhattiyakulatāyāti attho. Tathā hi soṇadaṇḍena",
  "tika-s0105t7:11_7": "vuttaṁ ‘‘samaṇo khalu bho gotamo uccākulā pabbajito asambhinnakhattiyakulā’’ti, (dī.",
  "tika-s0105t7:11_8": "ni. 1.304) tena sāsane appasannānampi kulagāravena bhagavati apacitiṁ dasseti. Etasmiṁ",
  "tika-s0105t7:11_9": "antare kā nāma kathāti yathāvuttaparicchedabbhantare kīdisā nāma kathā. Vippakatāti",
  "tika-s0105t7:11_10": "āraddhā hutvā apariyositā. ‘‘Kā kathā vippakatā’’ti pana vadanto atthato tassā pariyosāpanaṁ",
  "tika-s0105t7:11_11": "paṭijānāti nāma. Kā kathāti ca avisesacodanā, tasmā yassā tassā sabbassāpi kathāya",
  "tika-s0105t7:11_12": "pariyosāpanaṁ paṭiññātaṁ hoti, tañca paṭijānanaṁ padesaññuno avisaṁyanti āha ‘‘yāva…pe…",
  "tika-s0105t7:11_13": "sabbaññupavāraṇaṁ pavāresī’’ti. Esāti paribbājakaparisāya kathitā rājakathādikā.",
  "tika-s0105t7:11_14": "Nissārāti niratthakabhāvena sārarahitā.",
  "tika-s0105t7:12": "Abhisaññānirodhakathāvaṇṇanā",
  "tika-s0105t7:13_0": "411. ‘‘Tiṭṭhatesā’’ti etassa āpannamatthaṁ dassento ‘‘sace’’tiādimāha. Sukāraṇanti",
  "tika-s0105t7:13_1": "sundaraṁ atthāvahaṁ hitāvahaṁ kāraṇaṁ. Yatthāti aññatarissaṁ sālāyaṁ. Nānātitthasaṅkhātāsu",
  "tika-s0105t7:13_2": "laddhīsu niyuttāti nānātitthiyāṇiyasaddena. Ṇikasaddena vā ka-kārassa ya-kāraṁ katvā",
  "tika-s0105t7:13_3": "yathā ‘‘antiyo’’ti. ‘‘Ayaṁ kiṁ vadati ayaṁ kiṁ vadatī’’ti kutūhalaṁ kolāhalamettha",
  "tika-s0105t7:13_4": "atthīti kotūhalā, sā eva sālā kotūhalasālāti āha ‘‘kotūhaluppattiṭṭhānato’’ti. Upasaggamattaṁ",
  "tika-s0105t7:13_5": "dhātvatthānuvattanato. Saññāsīsenāyaṁ desanā, tasmā saññāsahagatā sabbepi dhammā",
  "tika-s0105t7:13_6": "gayhanti, tattha pana cittaṁ padhānanti vuttaṁ ‘‘cittanirodhe’’ti. Pahānavasena pana",
  "tika-s0105t7:13_7": "accantanirodhassa tehi anadhippetattā, avisayattā ca ‘‘khaṇikanirodhe’’ti āha. Kāmaṁ",
  "tika-s0105t7:13_8": "sopi tesaṁ avisayova, atthato pana nirodhakathā vuccamānā tattheva tiṭṭhati, tasmā",
  "tika-s0105t7:13_9": "atthāpattimattaṁ pati tathā vuttanti veditabbaṁ. Tassāti abhisaññānirodhakathāya.",
  "tika-s0105t7:13_10": "‘‘Kittighoso’’ti ‘aho buddhānubhāvo, bhavantarapaṭicchannampi kāraṇaṁ evaṁ hatthāmalakaṁ",
  "tika-s0105t7:13_11": "viya paccakkhato dasseti, sāvake ca edise saṁvarasamādāne patiṭṭhāpetī’ti thutighoso",
  "tika-s0105t7:13_12": "yāva bhavaggā pattharatīti. Ācariyena vuttaṁ. Idāni pana ‘‘sakalajambudīpe bhagavato",
  "tika-s0105t7:13_13": "kathākittighoso pattharatī’’ti pāṭho dissati. Paṭibhāgakiriyanti paḷāsavasena paṭibhāgabhūtaṁ",
  "tika-s0105t7:13_14": "payogaṁ. Bhavantarasamayanti tatra tatra vuṭṭhānasamayaṁ abhūtaparikappitaṁ kiñci",
  "tika-s0105t7:13_15": "ussāriyavatthuṁ attano samayaṁ katvā kathenti. Kiñcideva sikkhāpadanti ‘‘ekamūlakena",
  "tika-s0105t7:13_16": "bhavitabbaṁ, ettakaṁ velaṁ ekasmiṁyeva ṭhāne nisīditabba’’nti evamādikaṁ kiñcideva",
  "tika-s0105t7:13_17": "kāraṇaṁ sikkhākoṭṭhāsaṁ katvā paññapenti. Nirodhakathanti nirodhasamāpattikathaṁ.",
  "tika-s0105t7:14_0": "Tesūti kotūhalasālāyaṁ sannipatitesu nānātitthiyasamaṇabrāhmaṇesu. Ekacceti eke.",
  "tika-s0105t7:14_1": "Purimoti ‘‘ahetū appaccayā purisassa saññā uppajjantipi nirujjhantipī’’tiādinā vuttavādī.",
  "tika-s0105t7:14_2": "Etthāti catūsu vādīsu. Yvāyaṁ idha uppajjatīti sambandho. Samāpattinti asaññībhavāvahaṁ",
  "tika-s0105t7:14_3": "vāyokasiṇaparikammaṁ, ākāsakasiṇaparikammaṁ vā rūpāvacaracatutthajjhānasamāpattiṁ,",
  "tika-s0105t7:14_4": "pañcamajjhānasamāpattiṁ vā. Nirodheti heṭṭhā vuttanayena saññānirodhe. Hetuṁ apassantoti",
  "tika-s0105t7:14_5": "yena hetunā asaññībhave saññāya nirodho sabbaso anuppādo, yena ca tato cutassa idha",
  "tika-s0105t7:14_6": "pañcavokārabhave saññāya uppādo, tadubhayampi hetuṁ avisayatāya apassanto.",
  "tika-s0105t7:15_0": "Dutiyoti ‘‘saññā hi bho purisassa attā’’tiādinā vuttavādī. Nanti paṭhamavādiṁ. Nisedhetvāti",
  "tika-s0105t7:15_1": "‘‘na kho pana metaṁ bho evaṁ bhavissatī’’ti evaṁ paṭikkhipitvā. Migasiṅgatāpasassāti",
  "tika-s0105t7:15_2": "evaṁnāmakatāpasassa. Tassa kira matthake migasiṅgākārena dve cūḷā uṭṭhahiṁsu, ‘‘isisiṅgo’’tipi",
  "tika-s0105t7:15_3": "tassa nāmaṁ. Asaññakabhāvanti muñchāpattiyā kiriyāmayasaññāvasena vigatasaññibhāvaṁ.",
  "tika-s0105t7:15_4": "Vakkhati hi ‘‘visaññī hutvā’’ti. Cattālīsanipāte āgatanayena migasiṅgatāpasavatthuṁ",
  "tika-s0105t7:15_5": "saṅkhepato dassetuṁ ‘‘migasiṅgatāpaso kirā’’tiādi vuttaṁ. Vikkhambhanavasena kilesānaṁ",
  "tika-s0105t7:15_6": "santāpanato attantapo. Dukkaratapatāya ghoratapo tibbatapo. Nibbisevanabhāvāpādanena",
  "tika-s0105t7:15_7": "sabbaso milāpitacakkhāditikkhindriyatāya paramadhitindriyo.Sakkavimānanti paṇḍukambalasilāsanaṁ",
  "tika-s0105t7:15_8": "sandhāyāha. Tañhi tathārūpapaccayā kadāci uṇhaṁ, kadāci thaddhaṁ, kadāci calitaṁ",
  "tika-s0105t7:15_9": "hoti. ‘‘Sakka…pe… patthetī’’ti ayoniso cintetvā pesesi. Bhaggoti bhañjitakusalajjhāsayo,",
  "tika-s0105t7:15_10": "adhunā pana ‘‘laggo’’ti pāṭhaṁ likhanti. Tena dibbaphassenāti hatthaggahaṇamattadibbaphassena.",
  "tika-s0105t7:15_11": "Tanti tathā saññāpaṭilābhaṁ. Evamāhāti evaṁ ‘‘saññā hi bho purisassa attā’’tiādinā",
  "tika-s0105t7:15_12": "ākārena saññānirodhamāha. Imināva nayena ito paresupi dvīsu ṭhānesu pāḷimāharitvā yojanā veditabbā.",
  "tika-s0105t7:16_0": "Tatiyoti ‘‘santi hi bho samaṇabrāhmaṇā’’tiādinā vuttavādī. Āthabbaṇapayoganti āthabbaṇavedavihitaṁ",
  "tika-s0105t7:16_1": "āthabbaṇikānaṁ visaññibhāvāpādanappayogaṁ. Upakaḍḍhanaṁ āharaṇaṁ. Apakaḍḍhanaṁ apaharaṇaṁ",
  "tika-s0105t7:16_2": ". Āthabbaṇaṁ payojetvāti āthabbaṇavede āgataṁ aggijuhanapubbakaṁ mantapadaṁ payojetvā",
  "tika-s0105t7:16_3": "sīsacchinnatādidassanena saññānirodhamāha. Tassāti yassa sīsacchinnatādi dassitaṁ, tassa.",
  "tika-s0105t7:17_0": "Catutthoti ‘‘santi hi bho devatā mahiddhikā’’tiādinā vuttavādī. Yakkhadāsīnanti devadāsīnaṁ,",
  "tika-s0105t7:17_1": "yā ‘‘yogavatiyo’’tipi vuccanti, yoginiyotipi pākaṭā. Madaniddanti surāmadanimittakaṁ",
  "tika-s0105t7:17_2": "supanaṁ. Devatūpahāranti naccanagāyanādinā devatānaṁ pūjaṁ. Surāpātinti pātipuṇṇaṁ",
  "tika-s0105t7:17_3": "suraṁ. Divāti atidivā, ussūreti attho. Tanti tathā supitvā vuṭṭhahanaṁ. Suttakāle",
  "tika-s0105t7:17_4": "devatānaṁ saññāpakaḍḍhanavasena nirodhaṁ samāpannā, pabuddhakāle saññupakaḍḍhanavasena",
  "tika-s0105t7:17_5": "nirodhā vuṭṭhitāti maññamānoti adhippāyo.",
  "tika-s0105t7:18_0": "Eḷamūgakathā viyāti imesaṁ paṇḍitamānīnaṁ kathā andhabālakathāsadisī. Cattāro nirodheti",
  "tika-s0105t7:18_1": "aññamaññavidhure cattāropi nirodhe. Ekena bhavitabbanti ekasabhāveneva bhavitabbaṁ.",
  "tika-s0105t7:18_2": "Na bahunāti na ca aññamaññaviruddhena bahuvidhena nānāsabhāvena bhavitabbaṁ. Tenāpi",
  "tika-s0105t7:18_3": "ekenāti ekasabhāvabhūtena tenāpi nirodhena. Aññenevāti tehi vuttākārato aññākāreneva",
  "tika-s0105t7:18_4": "bhavitabbaṁ. Soti ekasabhāvabhūto nirodho. Aññatra sabbaññunāti sabbaññubuddhaṁ ṭhapetvā.",
  "tika-s0105t7:18_5": "Idhāti kotūhalasālāyaṁ. Ayaṁ nirodho ayaṁ nirodhoti dvikkhattuṁ byāpanicchāvacanaṁ",
  "tika-s0105t7:18_6": "satthā attano desanāvilāsena anekākāravokāraṁ nirodhaṁ vibhāvessatīti dassanatthaṁ",
  "tika-s0105t7:18_7": "kataṁ. Aho nūnāti ettha ahoti acchariye nipāto, nūnāti anussaraṇe. Tasmā aho nūna",
  "tika-s0105t7:18_8": "bhagavāti anaññasādhāraṇadesanattā bhagavā nirodhampi aho acchariyaṁ katvā ārādheyya",
  "tika-s0105t7:18_9": "maññeti adhippāyo. Aho nūna sugatoti etthāpi eseva nayo. Acchariyavibhāvanato eva",
  "tika-s0105t7:18_10": "cettha dvikkhattuṁ āmeḍitavacanaṁ. Acchariyatthopi hesa ahosaddo anussaraṇamukheneva",
  "tika-s0105t7:18_11": "poṭṭhapādena gahito. Tasmā vuttaṁ ‘‘anussaraṇatthe nipātadvaya’’nti. Tenāti anussaraṇatthamukhena",
  "tika-s0105t7:18_12": "pavattanato. ‘‘Aho…pe… sugato’’ti vacanena etadahosīti yojanā. ‘‘Yaṁtaṁsaddā niccasambandhā’’ti",
  "tika-s0105t7:18_13": "sādhippāyaṁ yojanaṁ dassetuṁ ‘‘yo etesa’’ntiādimāha. Kāladesapuggalādivibhāgena bahubhedattā",
  "tika-s0105t7:18_14": "imesaṁ nirodhadhammānanti bahutte sāmivacanaṁ, kusalasaddayoge cetaṁ bhummatthe daṭṭhabbaṁ.",
  "tika-s0105t7:18_15": "Kusalo nipuṇo chekoti pariyāyavacanametaṁ. Aho nūna katheyyāti acchariyaṁ katvā katheyya",
  "tika-s0105t7:18_16": "maññe. So sugatoti sambandho. Ciṇṇavasitāyāti nirodhasamāpattiyaṁ ciṇṇavasībhāvattā.",
  "tika-s0105t7:18_17": "Sabhāvaṁ jānātīti nirodhasabhāvaṁ yāthāvato jānāti.",
  "tika-s0105t7:19": "Ahetukasaññuppādanirodhakathāvaṇṇanā",
  "tika-s0105t7:20_0": "412.Gharamajjheyevapakkhalitāti yathā gharato bahi gantukāmā purisā maggaṁ anotaritvā",
  "tika-s0105t7:20_1": "gharavivare samatale vivaṭaṅgaṇe eva pakkhalanaṁ pattā, evaṁsampadamidanti attho.",
  "tika-s0105t7:20_2": "Asādhāraṇo hetu, sādhāraṇo paccayoti evamādivibhāgo aññatra vutto, idha pana tena",
  "tika-s0105t7:20_3": "vibhāgena payojanaṁ natthi saññāya akāraṇabhāvapaṭikkhepaparattā codanāyāti vuttaṁ",
  "tika-s0105t7:20_4": "‘‘kāraṇasseva nāma’’nti. Yaṁ pana pāḷiyaṁ vuttaṁ ‘‘sahetū hi poṭṭhapāda sappaccayā",
  "tika-s0105t7:20_5": "purisassa saññā uppajjantipi nirujjhantipī’’ti, tattha sahetū sappaccayā uppajjanti,",
  "tika-s0105t7:20_6": "uppannā pana nirujjhantiyeva, na tiṭṭhantīti dassanatthaṁ ‘‘nirujjhantipī’’ti vacanaṁ,",
  "tika-s0105t7:20_7": "na tu nirodhassa sahetusapaccayatādassanatthaṁ. Uppādoyeva hi sahetuko, na nirodho.",
  "tika-s0105t7:20_8": "Yadi hi nirodhopi sahetuko siyā, tassapi puna nirodhena bhavitabbaṁ aṅkurādīnaṁ puna",
  "tika-s0105t7:20_9": "aṅkurādinā viya, na ca tassa puna nirodho atthi, tasmā vuttanayeneva pāḷiyā attho",
  "tika-s0105t7:20_10": "veditabbo. Ayañca nayo khaṇanirodhavasena vutto. Yo pana yathāparicchinnakālavasena",
  "tika-s0105t7:20_11": "sabbaso anuppādanirodho, so ‘‘sahetuko’’ti veditabbo tathārūpāya paṭipattiyā vinā",
  "tika-s0105t7:20_12": "abhāvato. Tenāha bhagavā ‘‘sikkhā ekā saññā uppajjati, sikkhā ekā saññā nirujjhatī’’ti",
  "tika-s0105t7:20_13": "(dī. ni. 1.412) tato eva ca aṭṭhakathāyampi (dī. ni. aṭṭha. 1.413) vuttaṁ ‘‘saññāya",
  "tika-s0105t7:20_14": "sahetukaṁ uppādanirodhaṁ dīpetu’’nti. Etañhi pāḷivacanaṁ, aṭṭhakathāvacanañca anuppādanirodhaṁ",
  "tika-s0105t7:20_15": "sandhāya vuttanti daṭṭhabbaṁ. Sikkhāti hetvatthe paccattavacanaṁ, ya-kāralopo vā",
  "tika-s0105t7:20_16": "‘‘saṅkhyāpi tamhā vanapattā pakkamitabba’’ntiādīsu (ma. ni. 1.192) viya. Hetubhāvo",
  "tika-s0105t7:20_17": "cassā upari āvi bhavissati. Ekasaddo ca aññapariyāyo, na saṅkhyāvācī ‘‘ittheke sato",
  "tika-s0105t7:20_18": "sattassā’’tiādīsu (dī. ni. 1.85-91, 94-98; ma. ni. 3.21) viyāti āha ‘‘sikkhāya ekaccā",
  "tika-s0105t7:20_19": "saññā jāyantī’’ti. Sesapadesupi eseva nayo.",
  "tika-s0105t7:21_0": "413.Vitthāretukamyatāti vitthāretukāmatāya. Pucchāvasenāti kathetukamyatāpucchāvasena,",
  "tika-s0105t7:21_1": "vitthāretukamyatāpucchāvasenāti vā samāso. ‘‘Poṭṭhapādassevāyaṁ pucchā’’ti āsaṅkāya",
  "tika-s0105t7:21_2": "‘‘bhagavā avocā’’ti pāḷiyaṁ vuttaṁ. Saññāya…pe… dīpetuṁ tā dassentoti yojetabbaṁ",
  "tika-s0105t7:21_3": ". Tatthāti tassaṁ upari vakkhamānāya desanāya. Tatiyāti adhipaññāsikkhā āgatāti sambandho.",
  "tika-s0105t7:21_4": "‘‘Ayaṁ…pe… desitoti ettha sammādiṭṭhisammāsaṅkappavasena āgatā. Kasmāti ce? Pariyāpannattā,",
  "tika-s0105t7:21_5": "sabhāvato, upakārato ca yathārahaṁ paññākkhandhe avarodhattā saṅgahitattāti adhippāyo.",
  "tika-s0105t7:21_6": "Tathā hi cūḷavedallasutte vuttaṁ ‘‘yā cāvuso visākha sammādiṭṭhi, yo ca sammāsaṅkappo",
  "tika-s0105t7:21_7": ", ime dhammā paññākkhandhe saṅgahitā’’ti (ma. ni. 1.462) kāmañcettha vuttanayena",
  "tika-s0105t7:21_8": "tissopi sikkhā āgatā, tathāpi adhicittasikkhāya eva abhisaññānirodho dassito. Itarā",
  "tika-s0105t7:21_9": "pana tassā sambhārabhāvena ānītāti ayamattho pāḷivasena veditabbo.",
  "tika-s0105t7:22_0": "Pañcakāmaguṇikarāgoti pañca kāmakoṭṭhāse ārabbha uppajjanakarāgo. Asamuppannakāmacāroti",
  "tika-s0105t7:22_1": "vattamānuppannatāvasena nasamuppanno yo koci kāmacāro, yā kāci lobhuppatti. Adhunā",
  "tika-s0105t7:22_2": "pana ‘‘asamuppannakāmarāgo’’ti pāṭho, so ayuttova atthato viruddhattā. Kāmarāgo cettha",
  "tika-s0105t7:22_3": "visayavasena niyamitattā kāmaguṇārammaṇova lobho daṭṭhabbo, kāmacāro pana jhānanikantibhavarāgādippabhedo",
  "tika-s0105t7:22_4": "sabbopi lobhacāro. Kāmanaṭṭhena, kāmesu pavattanaṭṭhena ca kāmacāro. Sabbepi hi tebhūmakadhammā",
  "tika-s0105t7:22_5": "kāmanīyaṭṭhena kāmā. Yasmā ubhayesampi sahacaraṇañāyena kāmasaññābhāvo hoti, tasmā",
  "tika-s0105t7:22_6": "‘‘kāmasaññā’’ti paduddhāraṁ katvā tadubhayameva niddiṭṭhanti veditabbaṁ. ‘‘Tatthā’’tiādi",
  "tika-s0105t7:22_7": "asamuppannakāmacārato pañcakāmaguṇikarāgassa visesadassanaṁ, asamuppannakāmacārasseva",
  "tika-s0105t7:22_8": "vā idhādhippetabhāvadassanaṁ. Kāmaṁ pañcakāmaguṇikarāgopi asamuppanno eva anāgāmimaggena",
  "tika-s0105t7:22_9": "samugghāṭīyati, tasmiṁ pana samugghāṭitepi na sabbo rāgo samugghāṭaṁ gacchati tassa",
  "tika-s0105t7:22_10": "aggamaggena samugghāṭitattā. Tasmā pañcakāmaguṇikarāgaggahaṇena itarassa sabbassa",
  "tika-s0105t7:22_11": "gahaṇaṁ na hotīti ubhayatthasādhāraṇena pariyāyena ubhayameva saṅgahetvā pāḷiyaṁ",
  "tika-s0105t7:22_12": "kāmasaññāggahaṇaṁ kataṁ, ato tadubhayaṁ sarūpato, visesato ca dassetvā sabbasaṅgāhikabhāvato",
  "tika-s0105t7:22_13": "‘‘asamuppannakāmacāro pana imasmiṁ ṭhāne vaṭṭatī’’ti vuttaṁ. Tasmāti asamuppannakāmacārasseva",
  "tika-s0105t7:22_14": "idha vaṭṭanato ayamattho veditabboti yojanā. Tassāti paṭhamajjhānasamaṅgino puggalassa.",
  "tika-s0105t7:22_15": "Sadisattāti kāmasaññādibhāvena samānattā, etena pāḷiyaṁ ‘‘purimā’’ti idaṁ sadisakappanāvasena",
  "tika-s0105t7:22_16": "vuttanti dasseti. Anāgatā hi idha ‘‘nirujjhatī’’ti vuttā anuppādassa adhippetattā.",
  "tika-s0105t7:22_17": "Tasmā anāgatameva dassetuṁ ‘‘anuppannāva nuppajjatī’’ti vuttaṁ.",
  "tika-s0105t7:23_0": "Vivekajapītisukhasaṅkhātāti vivekajapītisukhehi saha akkhātā, na vivekajapītisukhānīti",
  "tika-s0105t7:23_1": "akkhātā. Taṁsampayuttā hi saññāyeva idhādhippetā, na vivekajapītisukhāni. Atha vā",
  "tika-s0105t7:23_2": "vivekajapītisukhakoṭṭhāsikāti attho. Saṅkhātasaddo hettha koṭṭhāsattho ‘‘adinnaṁ",
  "tika-s0105t7:23_3": "theyyasaṅkhātaṁ ādiyeyyā’’tiādīsu (pārā. 89, 91) viya. Kāmacchandādioḷārikaṅgappahānavasena",
  "tika-s0105t7:23_4": "nānatthasaññāpaṭighasaññāhi nipuṇatāya sukhumā. Bhūtatāya saccā. Tadevatthaṁ dasseti",
  "tika-s0105t7:23_5": "‘‘bhūtā’’ti iminā. Sukhumabhāvena, paramatthabhāvena ca aviparītasabhāvāti attho.",
  "tika-s0105t7:23_6": "Evaṁ byāsavasena yathāpāṭhamatthaṁ dassetvā samāsavasenapi yathāpāṭhameva dassento",
  "tika-s0105t7:23_7": "‘‘atha vā’’tiādimāha. Samāsabyāsavasena hi dvidhā pāṭho dissati. ‘‘Kāmacchandādioḷārikaṅgappahānavasenā’’ti",
  "tika-s0105t7:23_8": "iminā sampayuttadhammānaṁ bhāvanānubhāvasiddhā, saññāya saṇhasukhumatā nīvaraṇavikkhambhanavasena",
  "tika-s0105t7:23_9": "viññāyatīti dasseti. Bhūtatāyāti sukhumabhāvena, paramatthabhāvena ca aviparītatāya,",
  "tika-s0105t7:23_10": "vijjamānatāya vā. Vivekajehīti nīvaraṇavivekato jātehi. Idāni jhānasamaṅgīvasena",
  "tika-s0105t7:23_11": "vuttassa dutiyapadassa atthaṁ dassetuṁ ‘‘sā assā’’tiādi vuttaṁ. Sabbatthāti sabbavāresu.",
  "tika-s0105t7:24_0": "Samāpajjanādhiṭṭhānaṁ viya vuṭṭhānampijhāne pariyāpannaṁ hoti yathā taṁ dhammānaṁ",
  "tika-s0105t7:24_1": "bhaṅgakkhaṇo dhammesu, āvajjanapaccavekkhaṇāni pana na jhānapariyāpannāni, tasmā",
  "tika-s0105t7:24_2": "jhānapariyāpannameva vasīkaraṇaṁ gahetvā ‘‘samāpajjanto, adhiṭṭhahanto, vuṭṭhahanto",
  "tika-s0105t7:24_3": "ca sikkhatī’’ti vuttaṁ. Tanti paṭhamajjhānaṁ. Tena…pe… jhānenāti idampi ‘‘sikkhā’’ti",
  "tika-s0105t7:24_4": "etassa saṁvaṇṇanāpadaṁ. Tenāti ca hetumhi karaṇavacanaṁ, paṭhamajjhānena hetunāti",
  "tika-s0105t7:24_5": "attho. Hetubhāvo cettha jhānassa vivekajapītisukhasukhumasaccasaññāya uppattiyā sahajātādipaccayabhāvo.",
  "tika-s0105t7:24_6": "Kāmasaññāya pana nirodhassa upanissayapaccayabhāvova. So ca kho suttantapariyāyena.",
  "tika-s0105t7:24_7": "Tathā ceva heṭṭhā saṁvaṇṇitaṁ ‘‘tathārūpāya paṭipattiyā vinā abhāvato’’ti etenupāyenāti",
  "tika-s0105t7:24_8": "yvāyaṁ paṭhamajjhānatappaṭipakkhasaññāvasena ‘‘sikkhā ekā saññā uppajjati, sikkhā",
  "tika-s0105t7:24_9": "ekā saññā nirujjhatī’’ti ettha nayo vutto, etena nayena. Sabbatthāti sabbavāresu.",
  "tika-s0105t7:25_0": "414. Idāni ākiñcaññāyatanaparamāya eva saññāya dassane kāraṇaṁ vibhāvento ‘‘yasmā",
  "tika-s0105t7:25_1": "panā’’tiādimāha. Yasmā idañca…pe… uddhaṭanti sambandho. Kesaṁ panidaṁ aṅgato sammasananti",
  "tika-s0105t7:25_2": "vuttaṁ ‘‘aṭṭhasamāpattiyā’’tiādi. Aṅgatoti jhānaṅgato. Idañhi anupadadhammavipassanāya",
  "tika-s0105t7:25_3": "lakkhaṇavacanaṁ. Anupadadhammavipassanañhi karonto samāpattiṁ patvā aṅgatova sammasanaṁ",
  "tika-s0105t7:25_4": "karoti, na ca saññā samāpattiyā kiñci aṅgaṁ hoti. Atha ca panetaṁ vuttaṁ ‘‘idañca",
  "tika-s0105t7:25_5": "saññā saññāti evaṁ aṅgato sammasanaṁ uddhaṭa’’nti, tasmā lakkhaṇavacanametaṁ. Aṅgatoti",
  "tika-s0105t7:25_6": "vā avayavatoti attho, anupadadhammatoti vuttaṁ hoti. Kalāpatoti samūhato. Yasmā panettha",
  "tika-s0105t7:25_7": "samāpattivasena taṁtaṁsaññānaṁ uppādanirodhe vuccamāne aṅgavasena so vutto hoti,",
  "tika-s0105t7:25_8": "tasmā ‘‘idañcā’’tiādinā aṅgatova sammasanaṁ dassetīti veditabbaṁ. Tasmāti saññāvaseneva",
  "tika-s0105t7:25_9": "aṅgato sammasanassa uddhaṭattā. Tadevāti ākiñcaññāyatanameva, na nevasaññānāsaññāyatanaṁ",
  "tika-s0105t7:25_10": "tattha paṭusaññābhāvato.",
  "tika-s0105t7:26_0": "‘‘Yo’’ti vattabbe ‘‘yato’’ti vuttanti āha ‘‘yo nāmā’’ti yathā ‘‘ādimhī’’ti vattabbe",
  "tika-s0105t7:26_1": "‘‘ādito’’ti vuccati atthe pariggayhamāne yathāyuttavibhattiyāva to-saddassa labbhanato.",
  "tika-s0105t7:26_2": "Nāma-saddo cettha kho-saddo viya vācāsiliṭṭhatāmattaṁ. Sassedanti sakaṁ, attanā adhigatajhānaṁ,",
  "tika-s0105t7:26_3": "tasmiṁ saññā sakasaññā, sā etassatthīti sakasaññīti vuttaṁ ‘‘attano paṭhamajjhānasaññāya",
  "tika-s0105t7:26_4": "saññavā’’ti. Īkāro cettha upari vuccamānanirodhapādakatāya sātisayāya jhānasaññāya",
  "tika-s0105t7:26_5": "atthibhāvajotako daṭṭhabbo. Tenevāha ‘‘anupubbena saññaggaṁ phusatī’’tiādi. Tasmā",
  "tika-s0105t7:26_6": "tattha tattha sakasaññitāggahaṇena tasmiṁ tasmiṁ jhāne sabbaso suciṇṇavasībhāvo dīpitoti veditabbaṁ.",
  "tika-s0105t7:27_0": "Lokiyānanti niddhāraṇe sāmivacanaṁ, sāmiatthe eva vā. Yadaggena hi taṁ tesu seṭṭhaṁ,",
  "tika-s0105t7:27_1": "tadaggena tesampi seṭṭhanti. Vibhattāvadhiatthe vā sāmivacanaṁ . Ettha pana ‘‘lokiyāna’’nti",
  "tika-s0105t7:27_2": "visesanaṁ lokuttarasamāpattīhi tassa aseṭṭhabhāvato kataṁ. Sesaṁ ‘‘kiccakārakasamāpattīna’’nti",
  "tika-s0105t7:27_3": "pana visesanaṁ akiccakārakasamāpattito tassa aseṭṭhabhāvatoti daṭṭhabbaṁ. Akiccakārakatā",
  "tika-s0105t7:27_4": "cassā ‘‘yatheva hi tattha saññā, evaṁ phassādayopī’’ti, ‘‘yadaggena hi tattha dhammā",
  "tika-s0105t7:27_5": "saṅkhārāvasesabhāvappattiyā pakativipassakānaṁ sammasituṁ asakkuṇeyyarūpena ṭhitā,",
  "tika-s0105t7:27_6": "tadaggena heṭṭhimasamāpattidhammā viya paṭukiccakaraṇasamatthāpi na hontī’’ti ca",
  "tika-s0105t7:27_7": "aṭṭhakathāsu (visuddhi. 1.287) paṭusaññākiccābhāvavacanato viññāyati. Svāyamattho",
  "tika-s0105t7:27_8": "paramatthamañjūsāya nāma visuddhimaggaṭīkāya āruppakathāyaṁ (visuddhi. ṭī. 1.286)",
  "tika-s0105t7:27_9": "ācariyena savisesaṁ vutto, tasmā tattha vuttanayeneva veditabbo. Keci pana ‘‘yathā",
  "tika-s0105t7:27_10": "heṭṭhimā heṭṭhimā samāpattiyo uparimānaṁ uparimānaṁ samāpattīnaṁ adhiṭṭhānakiccaṁ",
  "tika-s0105t7:27_11": "sādhenti, na evaṁ nevasaññānāsaññāyatanasamāpatti kassacipi adhiṭṭhānaṁ sādheti,",
  "tika-s0105t7:27_12": "tasmā sā akiccakārikā itarā kiccakārikā’’ti vadanti, tadayuttaṁ tassāpi vipassanācittaparidamanādīnaṁ",
  "tika-s0105t7:27_13": "adhiṭṭhānakiccasādhanato, tasmā purimoyeva attho yutto. Kasmā cetaṁ tesamagganti",
  "tika-s0105t7:27_14": "āha ‘‘ākiñcaññāyatanasamāpattiya’’ntiādi. ‘‘Itī’’ti vatvā ‘‘lokiyānaṁ…pe… aggattā’’ti",
  "tika-s0105t7:27_15": "tassattho vutto, ‘‘aggattā’’ti ettha vā nidassanametaṁ.",
  "tika-s0105t7:28_0": "Pakappetīti saṁvidahati. Jhānaṁ samāpajjanto hi jhānasukhaṁ attani saṁvidahati nāma.",
  "tika-s0105t7:28_1": "Abhisaṅkharotīti āyūhati sampiṇḍeti. Sampiṇḍanattho hi samudāyattho. Yasmā pana nikantivasena",
  "tika-s0105t7:28_2": "cetanākiccassa matthakappatti, tasmā phalūpacārena kāraṇaṁ dassento ‘‘nikantiṁ…pe…",
  "tika-s0105t7:28_3": "nāmā’’ti vuttaṁ. Imā ākiñcaññāyatanasaññāti idāni labbhamānā ākiñcaññāyatanasaññā",
  "tika-s0105t7:28_4": ". Taṁsamatikkameneva uparijhānatthāya cetanābhisaṅkharaṇasambhavato nirujjheyyuṁ.",
  "tika-s0105t7:28_5": "Aññāti ākiñcaññāyatanasaññāhi aññā. Oḷārikāti tato thūlatarā. Kā pana tāti āha ‘‘bhavaṅgasaññā’’ti.",
  "tika-s0105t7:28_6": "Ākiñcaññāyatanato vuṭṭhāya eva hi uparijhānatthāya cetanābhisaṅkharaṇāni bhaveyyuṁ,",
  "tika-s0105t7:28_7": "evañca ākiñcaññāyatanasaññā nirujjheyyuṁ, vuṭṭhānañca bhavaṅgavasena hoti, tato parampi",
  "tika-s0105t7:28_8": "yāva uparijhānasamāpajjanaṁ, tāva antarantarā bhavaṅgasaññā uppajjeyyuṁ, tā ca ākiñcaññāyatanasaññāhi",
  "tika-s0105t7:28_9": "oḷārikāti adhippāyo.",
  "tika-s0105t7:29_0": "Cetentovāti nevasaññānāsaññāyatanajjhānaṁ ekaṁ dve cittavārepi samāpajjanavasena",
  "tika-s0105t7:29_1": "pakappento eva. Na cetetīti tathā heṭṭhimajhānesu viya vā pubbābhogābhāvato na pakappeti",
  "tika-s0105t7:29_2": "nāma. Pubbābhogavasena hi jhānaṁ pakappento idha ‘‘cetetī’’ti vutto. Abhisaṅkharontovāti",
  "tika-s0105t7:29_3": "tattha appahīnanikantikatāvasena āyūhanto eva. Nābhisaṅkharotīti tathā heṭṭhimajhānesu",
  "tika-s0105t7:29_4": "viya vā pubbābhogābhāvato nāyūhati nāma. ‘‘Ahametaṁ jhānaṁ nibbattemi upasampādemi",
  "tika-s0105t7:29_5": "samāpajjāmī’’ti hi evaṁ abhisaṅkharaṇaṁ tattha sālayasseva hoti, na anālayassa, tasmā",
  "tika-s0105t7:29_6": "ekadvicittakkhaṇikampi jhānaṁ pavattento tattha appahīnanikantikatāya ‘‘abhisaṅkharonto",
  "tika-s0105t7:29_7": "evā’’ti vutto. Yasmā panassa tathā heṭṭhimajhānesu viya vā tattha pubbābhogo natthi,",
  "tika-s0105t7:29_8": "tasmā ‘‘na abhisaṅkharotī’’ti vuttaṁ. ‘‘Imassa bhikkhuno’’tiādi vuttassevatthassa",
  "tika-s0105t7:29_9": "vivaraṇaṁ. Tattha yasmā imassa…pe… atthi, tasmā ‘‘na ceteti, nābhisaṅkharotī’’ti",
  "tika-s0105t7:29_10": "ca vuttanti adhippāyo. Ābhogasamannāhāroti ābhogasaṅkhāto, ābhogavasena vā cittassa",
  "tika-s0105t7:29_11": "ārammaṇābhimukhaṁ, ārammaṇassa vā cittābhimukhaṁ anvāhāro. ‘‘Svāyamattho’’tiādinā",
  "tika-s0105t7:29_12": "tadevatthaṁ upamāya paṭipādeti. Puttagharācikkhaṇenāti puttagharassa ārocananayena.",
  "tika-s0105t7:30_0": "Gantvā ādāya āgatanti sambandho. Pacchābhāgeti āsanasālāya pacchimadisāyaṁ ṭhitassa",
  "tika-s0105t7:30_1": "pitugharassa pacchābhāge. Tatoti puttagharato. Laddhagharamevāti yatonena bhikkhā",
  "tika-s0105t7:30_2": "laddhā, tameva gharaṁ puttagehameva. Āsanasālā viya ākiñcaññāyatanasamāpatti tato",
  "tika-s0105t7:30_3": "pitugharaputtagharaṭṭhāniyānaṁ nevasaññānāsaññāyatananirodhasamāpattīnaṁ upagantabbato.",
  "tika-s0105t7:30_4": "Pitugehaṁ viya nevasaññānāsaññāyatanasamāpatti amanasikātabbato, majjhe ṭhitattā",
  "tika-s0105t7:30_5": "ca. Puttagehaṁ viya nirodhasamāpatti manasikātabbato, pariyante ṭhitattā ca. Pitugharaṁ",
  "tika-s0105t7:30_6": "amanasikaritvāti pavisitvā samatikkantampi pitugharaṁ amanasikaritvā. Puttagharasseva",
  "tika-s0105t7:30_7": "ācikkhaṇaṁ viya ekaṁ dve cittavāre samāpajjitabbampi nevasaññānāsaññāyatanaṁ amanasikaritvā",
  "tika-s0105t7:30_8": "parato nirodhasamāpattatthāya eva manasikāro daṭṭhabbo. Evaṁ amanasikārasāmaññena,",
  "tika-s0105t7:30_9": "manasikārasāmaññena ca upamopameyyatā vuttā ācikkhaṇenapi manasikārasseva jotanato.",
  "tika-s0105t7:30_10": "Na hi manasikārena vinā ācikkhaṇaṁ sambhavati.",
  "tika-s0105t7:31_0": "Tājhānasaññāti ekaṁ dve cittavāre pavattā nevasaññānāsaññāyatanajhānasaññā. Nirodhasamāpattiyañhi",
  "tika-s0105t7:31_1": "yathārahaṁ catutthāruppakusalakiriyajavanaṁ dvikkhattumeva javati, na taduttari.",
  "tika-s0105t7:31_2": "Nirujjhantīti sarasavaseneva nirujjhanti, pubbābhisaṅkhārabalena pana upari anuppādo.",
  "tika-s0105t7:31_3": "Yathā ca jhānasaññānaṁ, evaṁ itarasaññānampīti āha ‘‘aññā cā’’tiādi. Nuppajjanti",
  "tika-s0105t7:31_4": "yathāparicchinnakālanti adhippāyo. So evaṁ paṭipanno bhikkhūti yathāvutte saññagge",
  "tika-s0105t7:31_5": "ṭhitabhāvena paṭipanno bhikkhu, so ca kho anāgāmī vā arahā vā dvīhi phalehi samannāgamo,",
  "tika-s0105t7:31_6": "tiṇṇaṁ saṅkhārānaṁ paṭippassaddhi, soḷasavidhā ñāṇacariyā, navavidhā samādhicariyāti",
  "tika-s0105t7:31_7": "imesaṁ vasena nirodhapaṭipādanapaṭipattiṁ paṭipannoti attho. Anupubbanirodhavasena",
  "tika-s0105t7:31_8": "cittacetasikānaṁ appavattiyeva saññāvedanāsīsena ‘‘saññāvedayitanirodha’’nti vuttā.",
  "tika-s0105t7:31_9": "Phusatīti ettha phusanaṁ nāma vindanaṁ paṭiladdhīti dasseti ‘‘vindati paṭilabhatī’’ti",
  "tika-s0105t7:31_10": "iminā. Atthato pana vuttanayena yathāparicchinnakālaṁ cittacetasikānaṁ sabbaso appavattiyeva.",
  "tika-s0105t7:32_0": "Niratthakatāya upasaggamattaṁ, tasmā saññā icceva attho. Nirodhapadena anantarikaṁ",
  "tika-s0105t7:32_1": "katvā samāpattipade vattabbe tesaṁ dvinnamantare sampajānapadaṁ ṭhapitanti āha ‘‘nirodhapadena",
  "tika-s0105t7:32_2": "antarikaṁ katvā vutta’’nti. Tena vuttaṁ ‘‘anu…pe… attho’’ti, tena ayuttasamāsoyaṁ",
  "tika-s0105t7:32_3": "yathārutapāṭhoti dasseti. Tatrāpīti tasmiṁ yathāpadamanupubbiṭhapanepi ayaṁ visesatthoti",
  "tika-s0105t7:32_4": "yojanā. Sampajānantassāti taṁ taṁ samāpattiṁ samāpajjitvā vuṭṭhāya tattha tattha",
  "tika-s0105t7:32_5": "saṅkhārānaṁ sammasanavasena pajānantassa puggalassa. Anteti yathāvuttāya nirodhapaṭipādanapaṭipattiyā",
  "tika-s0105t7:32_6": "pariyosāne. Dutiyavikappe sampajānantassāti sampajānakārino, iminā nirodhasamāpattisamāpajjanakassa",
  "tika-s0105t7:32_7": "bhikkhuno ādito paṭṭhāya sabbapāṭihārikapaññāya saddhiṁ atthasādhikā paññā kiccato",
  "tika-s0105t7:32_8": "dassitā hoti. Tenāha ‘‘paṇḍitassa bhikkhuno’’ti. Vacanasesāpekkhā’ napekkhatā dvinnaṁ vikappānaṁ viseso.",
  "tika-s0105t7:33_0": "Saṁvaṇṇanokāsānuppattito nirodhasamāpattikathā kathetabbā. Sabbākārenāti nirodhasamāpattiyā",
  "tika-s0105t7:33_1": "sarūpaviseso, samāpajjanako, samāpajjanaṭṭhānaṁ, samāpajjanakāraṇaṁ, samāpajjanākāroti",
  "tika-s0105t7:33_2": "evamādinā sabbappakārena . Tatthāti visuddhimagge (visuddhi. 1.307) kathitatovāti",
  "tika-s0105t7:33_3": "kathitaṭṭhānato eva, tevīsatimaparicchedatoti attho, na idha taṁ vadāma punaruttibhāvato,",
  "tika-s0105t7:33_4": "ganthagarukabhāvato cāti adhippāyo.",
  "tika-s0105t7:34_0": "Pāḷiyaṁ evaṁ kho ahanti ettha ākārattho evaṁ-saddo uggahitākāradassananti katvā.",
  "tika-s0105t7:34_1": "Evaṁ poṭṭhapādāti ettha pana sampaṭicchanattho tatheva anujānananti katvā. Tenāha",
  "tika-s0105t7:34_2": "‘‘suuggatitaṁ tayā’ti anujānanto’’ti.",
  "tika-s0105t7:35_0": "415. Saññā aggā etthāti saññaggaṁ, ākiñcaññāyatanaṁ. Avasesasamāpattīsupi saññaggaṁ",
  "tika-s0105t7:35_1": "atthīti ettha pana saññaggabhāvo ‘‘saññagga’’nti vutto, saññāyeva agganti tulyādhikaraṇasamāso",
  "tika-s0105t7:35_2": "vā. ‘‘Puthū’’ti ayaṁ liṅgavipallāso, nikāralopo vāti vuttaṁ ‘‘bahūnī’’ti. ‘‘Yathā’’ti",
  "tika-s0105t7:35_3": "iminā karaṇappakārasaṅkhāto pakāraviseso gahito, na pakārasāmaññanti dasseti ‘‘pathavīkasiṇādīsū’’tiādinā.",
  "tika-s0105t7:35_4": "‘‘Idaṁ vuttaṁ hotī’’tiādi tabbivaraṇaṁ. Jhānānaṁ tāva yutto karaṇabhāvo saññānirodhaphusanassa",
  "tika-s0105t7:35_5": "sādhakatamabhāvato, kasiṇānaṁ pana kathanti? Tesampi so yutto eva. Yadaggena hi jhānānaṁ",
  "tika-s0105t7:35_6": "nirodhaphusanassa sādhakatamabhāvo, tadaggena kasiṇānampi tadavinābhāvato. Anekakaraṇāpi",
  "tika-s0105t7:35_7": "ca kiriyā hotiyeva yathā ‘‘aññena maggena yānena dīpikāya gacchatī’’ti.",
  "tika-s0105t7:36_0": "Ekavāranti sakiṁ. Purimasaññānirodhanti kāmasaññānirodhaṁ, na pana nirodhasamāpattisaññitaṁ",
  "tika-s0105t7:36_1": "saññānirodhaṁ. Ekaṁ saññagganti ekaṁ saññābhūtaṁ aggaṁ, eko saññaggabhāvo vā heṭṭhimāya",
  "tika-s0105t7:36_2": "saññāya ukkaṭṭhabhāvato. Saññā ca sā aggañcāti hi saññaggaṁ, na saññāsu agganti.",
  "tika-s0105t7:36_3": "Yathā pana saññā aggo etthāti saññaggaṁ, ākiñcaññāyatanaṁ, evaṁ sesajhānampi. Yena",
  "tika-s0105t7:36_4": "ca nimittena jhānaṁ ‘‘saññagga’’nti vuttaṁ, tadeva saññāsaṅkhātaṁ nimittaṁ bhāvalopena,",
  "tika-s0105t7:36_5": "bhāvappadhānena vā idhādhippetaṁ. Dve vāreti dvikkhattuṁ. Satasahassaṁ saññaggānīti",
  "tika-s0105t7:36_6": "migapadavaḷañjananiddeso. Sesakasiṇesūti kasiṇānameva gahaṇaṁ nirodhakathāya adhikatattā,",
  "tika-s0105t7:36_7": "tato eva cettha jhānaggahaṇenapi kasiṇajjhānāni eva gahitānīti veditabbaṁ. Yathā",
  "tika-s0105t7:36_8": "‘‘pathavīkasiṇena karaṇabhūtenā’’ti tadārammaṇikaṁ jhānaṁ anāmasitvā vuttaṁ, evaṁ",
  "tika-s0105t7:36_9": "‘‘paṭhamajjhānena karaṇabhūtenā’’ti tadārammaṇaṁ anāmasitvā vadati. ‘‘Itī’’tiādinā",
  "tika-s0105t7:36_10": "tadevatthaṁ saṅgahetvā nigamanaṁ karoti. Sabbampīti ekavāraṁ samāpannajjhānasaññampi.",
  "tika-s0105t7:36_11": "Saṅgahetvāti sañjānanalakkhaṇena taṁsabhāvānativattanato saṅgahaṁ katvā, samāpajjanavasena,",
  "tika-s0105t7:36_12": "sañjānanalakkhaṇena ca ekatāti vuttaṁ hoti. Aparāparanti punappunaṁ. Bahūni saññaggāni honti.",
  "tika-s0105t7:37_0": "416. Paṭhamanaye jhānapadaṭṭhānaṁ vipassanaṁ vaḍḍhentassa puggalassa vasena saññāñāṇāni",
  "tika-s0105t7:37_1": "dassitāni. Dutiyanaye pana yasmā vipassanaṁ ussukkāpetvā maggena ghaṭentassa maggañāṇaṁ",
  "tika-s0105t7:37_2": "uppajjati, tasmā vipassanāmaggavasena saññāñāṇāni dassitāni. Tatiyanaye ca yasmā",
  "tika-s0105t7:37_3": "paṭhamanayo oḷāriko, dutiyanayopi missakoti tadubhayaṁ asambhāvetvā accantasukhumagambhīraṁ",
  "tika-s0105t7:37_4": "nibbattitalokuttarameva dassetuṁ maggaphalavasena saññāñāṇāni dassitāni. Tayopete",
  "tika-s0105t7:37_5": "nayā maggasodhanavasena dassitā.",
  "tika-s0105t7:38_0": "‘‘Ayaṁ panettha sāro’’ti vibhāvetuṁ tipiṭakamahāsivattheravādo ābhato. Tathā hi ‘‘arahattaphalasaññāya",
  "tika-s0105t7:38_1": "uppādā’’tiādinā (dī. ni. aṭṭha. 1.416) theravādānukūlameva upari attho saṁvaṇṇitoti.",
  "tika-s0105t7:38_2": "Ime bhikkhūti purimavādino bhikkhū. Tadā dīghanikāyatantiṁ parivattante imaṁ ṭhānaṁ",
  "tika-s0105t7:38_3": "patvā yathāvuttapaṭipāṭiyā tayo naye kathente bhikkhū sandhāya evaṁ thero vadati.",
  "tika-s0105t7:38_4": "Nirodhaṁ pucchitvā tasmiṁ kathite tadanantaraṁ saññāñāṇuppattiṁ pucchanto atthato",
  "tika-s0105t7:38_5": "nirodhā vuṭṭhānaṁ pucchati nāma. Nirodhato ca vuṭṭhānaṁ arahattaphaluppattiyā vā",
  "tika-s0105t7:38_6": "siyā, anāgāmiphaluppattiyā vā, tattha saññā padhānā, tadanantarañca paccavekkhaṇañāṇanti",
  "tika-s0105t7:38_7": "tadubhayaṁ niddhārento thero ‘‘poṭṭhapādo heṭṭhā’’tiādimāha. Tattha bhagavāti ālapanavacanaṁ.",
  "tika-s0105t7:39_0": "Yathā maggavīthiyaṁ maggaphalañāṇesu uppannesu niyamato maggaphalapaccavekkhaṇañāṇāni",
  "tika-s0105t7:39_1": "honti, evaṁ phalasamāpattivīthiyaṁ phalapaccavekkhaṇañāṇanti vuttaṁ ‘‘pacchā paccavekkhaṇañāṇa’’nti.",
  "tika-s0105t7:39_2": "‘‘Idaṁ arahattaphala’’nti paccavekkhaṇañāṇassa uppattiākāradassanaṁ. Ayameva paccayo",
  "tika-s0105t7:39_3": "idappaccayo ma-kārassa da-kāraṁ katvā. Da-kārenapi pakatipadamicchanti keci saddavidū.",
  "tika-s0105t7:39_4": "So pana theravāde na phalasamādhisaññā evāti āha ‘‘phalasamādhisaññāpaccayā’’ti,",
  "tika-s0105t7:39_5": "arahattaphalasamādhisahagatasaññāpaccayāti attho. Kirāti anussaraṇatthe nipāto. Yathādhigatadhammānussaraṇapakkhiyā",
  "tika-s0105t7:39_6": "hi paccavekkhaṇā. Samādhisīsena cettha sabbaṁ arahattaphalaṁ gahitaṁ sahacaraṇañāyena,",
  "tika-s0105t7:39_7": "tasmiṁ asati paccavekkhaṇāya asambhavoti pāḷiyaṁ ‘‘idappaccayā’’ti vuttaṁ. Evamidha",
  "tika-s0105t7:39_8": "dīghabhāṇakānaṁ matena phalapaccavekkhaṇāya ekantikatā dassitā. Cūḷadukkhakkhandhasuttaṭṭhakathāyaṁ",
  "tika-s0105t7:39_9": "pana evaṁ vuttaṁ ‘‘sā pana na sabbesaṁ paripuṇṇā hoti. Eko hi pahīnakilesameva paccavekkhati,",
  "tika-s0105t7:39_10": "eko avasiṭṭhakilesameva, eko maggameva, eko phalameva, eko nibbānameva. Imāsu pana",
  "tika-s0105t7:39_11": "pañcasu paccavekkhaṇāsu ekaṁ vā dve vā no laddhuṁ na vaṭṭantī’’ti (ma. ni. aṭṭha.",
  "tika-s0105t7:39_12": "1.175), tadetaṁ majjhimabhāṇakānaṁ matena vuttaṁ. Ābhidhammikā pana vadanti –",
  "tika-s0105t7:40": "‘‘Maggaṁ phalañca nibbānaṁ, paccavekkhati paṇḍito;",
  "tika-s0105t7:41": "Hīne kilese sese ca, paccavekkhati vā na vā’’ti. (abhidhammatthasaṅgahaṭṭhakathāyaṁ kammaṭṭhānasaṅgahavibhāge visuddhibhede);",
  "tika-s0105t7:42": "Saññāattakathāvaṇṇanā",
  "tika-s0105t7:43_0": "417.‘‘Gāmasūkaro’’ti iminā vanasūkaramapaneti. Evañhi upamāvacanaṁ sūpapannaṁ hotīti.",
  "tika-s0105t7:43_1": "Desanāya saṇhabhāvena sārambhamakkhaissādimalavisodhanato sutamayañāṇaṁ nhāpitaṁ",
  "tika-s0105t7:43_2": "viya, sukhumabhāvena anuvilittaṁ viya, tilakkhaṇabbhāhatatāya kuṇḍalādyālaṅkāravibhūsitaṁ",
  "tika-s0105t7:43_3": "viya ca hoti. Tadanupavisato ñāṇassa, tathābhāvā taṁsamaṅgino ca puggalassa tathābhāvāpatti,",
  "tika-s0105t7:43_4": "nirodhakathāya nivedanañcassa sirisayane pavesanasadisanti āha ‘‘saṇhasukhuma…pe…",
  "tika-s0105t7:43_5": "ārāpitopī’’ti. Tatthāti tissaṁ nirodhakathāyaṁ. Mandabuddhitāya sukhaṁ na vindanto",
  "tika-s0105t7:43_6": "alabhanto, ajānanto vā. Malavidūsitatāya gūthaṭṭhānasadisaṁ. Attano laddhinti attadiṭṭhiṁ.",
  "tika-s0105t7:43_7": "Anumatiṁ gahetvāti anuññaṁ gahetvā ‘‘ediso me attā’’ti anujānāpetvā, attano laddhiyaṁ",
  "tika-s0105t7:43_8": "patiṭṭhāpetvāti vuttaṁ hoti.",
  "tika-s0105t7:44_0": "Pāḷiyaṁ kaṁ panāti oḷāriko, manomayo, arūpīti tiṇṇaṁ attavādānaṁ vasena tividhesu",
  "tika-s0105t7:44_1": "attānesu kataraṁ attānaṁ paccesīti attho. ‘‘Desanāya sukusalo’’ti iminā ‘‘avassaṁ",
  "tika-s0105t7:44_2": "me bhagavā laddhiṁ viddhaṁsessatī’’ti tassa manasikāraṁ dasseti. Pariharantoti viddhaṁsanato",
  "tika-s0105t7:44_3": "apanento, arūpī attāti attano laddhiṁ nigūhantoti adhippāyo. Pāḷiyaṁ ‘‘oḷārikaṁ kho’’tiādimhi",
  "tika-s0105t7:44_4": "paribbājakavacane ayamadhippāyo – yasmā catusantatirūpappabandhaṁ ekattavasena gahetvā",
  "tika-s0105t7:44_5": "rūpībhāvato ‘‘oḷāriko attā’’ti pacceti attavādī, annapānopaṭṭhānatañcassa parikappetvā",
  "tika-s0105t7:44_6": "‘‘sassato’’ti maññati, rūpībhāvato eva ca saññāya aññattaṁ ñāyāgatameva, yaṁ vedavādino",
  "tika-s0105t7:44_7": "‘‘annamayo, pānamayo’’ti ca dvidhā voharanti, tasmā paribbājako taṁ attavādimataṁ",
  "tika-s0105t7:44_8": "attānaṁ sandhāya ‘‘oḷārikaṁ kho’’tiādimāhāti.",
  "tika-s0105t7:45_0": "‘‘Oḷāriko ca hi te poṭṭhapāda attā abhavissā’’tiādimhi bhagavato vacane cāyamadhippāyo",
  "tika-s0105t7:45_1": "– yadi attā rūpī bhaveyya, evaṁ sati rūpaṁ attā siyā, na ca saññī saññāya arūpabhāvato,",
  "tika-s0105t7:45_2": "rūpadhammānañca asañjānanasabhāvattā. Rūpī ca samāno yadi tava matena nicco, saññā",
  "tika-s0105t7:45_3": "ca aparāparaṁ pavattanato tattha tattha bhijjatīti bhedasabbhāvato aniccā , evampi",
  "tika-s0105t7:45_4": "‘‘aññā saññā, añño attā’’ti saññāya abhāvato acetanova attā hoti, tasmā esa attā",
  "tika-s0105t7:45_5": "na kammassa kārako, na ca phalassa upabhuñjanakoti āpannamevāti imaṁ dosaṁ dassento",
  "tika-s0105t7:45_6": "bhagavā ‘‘oḷāriko cā’’tiādimāhāti. Tatthāti ‘‘rūpī attā’’ti vāde. Paccāgacchatoti",
  "tika-s0105t7:45_7": "sesakiriyāpekkhāya kammattheyeva upayogavacanaṁ, paccāgacchatoti ca paccāgacchantassa,",
  "tika-s0105t7:45_8": "jānantassa, paṭicca vādena pavattassāti vā attho. ‘‘Aññā ca saññā uppajjati, aññā",
  "tika-s0105t7:45_9": "ca saññā nirujjhantī’’ti kasmā vuttaṁ, nanu uppādapubbako nirodho, na ca uppannaṁ",
  "tika-s0105t7:45_10": "anirujjhanakaṁ nāma atthīti codanaṁ sodhetuṁ ‘‘catunnaṁ khandhāna’’ntiādi vuttaṁ.",
  "tika-s0105t7:45_11": "Satipi nesaṁ ekālambaṇavatthukabhāve uppādanirodhādhikārattā ekuppādanirodhabhāvova",
  "tika-s0105t7:45_12": "vutto. Aparāparanti poṅkhānupoṅkha.",
  "tika-s0105t7:46_0": "418-420. Pāḷiyaṁ manomayanti jhānamanaso vasena manomayaṁ. Yo hi bāhirapaccayanirapekkho,",
  "tika-s0105t7:46_1": "so manasāva nibbattoti manomayo. Rūpaloke nibbattasarīraṁ sandhāya vadati. Yaṁ vedavādino",
  "tika-s0105t7:46_2": "‘‘ānandamayo , viññāṇamayo’’ti ca dvidhā voharanti. Tatrāpīti ‘‘manomayo attā’’ti",
  "tika-s0105t7:46_3": "vādepi. Dose dinneti ‘‘aññāva saññā bhavissatī’’tiādinā dose dinne attano laddhiṁyeva",
  "tika-s0105t7:46_4": "vadanto ‘‘arūpiṁ kho’’tiādimāhāti sambandho. Idhāpi purimavāde vuttanayena ‘‘yadi",
  "tika-s0105t7:46_5": "attā manomayo sabbaṅgapaccaṅgī ahīnindriyo bhaveyya, evaṁ sati rūpaṁ attā siyā, na",
  "tika-s0105t7:46_6": "ca saññī saññāya arūpabhāvato’’tiādi sabbaṁ dosadassanaṁ veditabbaṁ. Tamatthañhi",
  "tika-s0105t7:46_7": "dassento bhagavā ‘‘manomayo ca hi te poṭṭhapādā’’tiādimavoca. Kasmā panāyaṁ paribbājako",
  "tika-s0105t7:46_8": "paṭhamaṁ oḷārikaṁ attānaṁ paṭijānitvā taṁ laddhiṁ vissajjetvā puna manomayaṁ attānaṁ",
  "tika-s0105t7:46_9": "paṭijānāti? Tampi vissajjitvā puna arūpiṁ attānaṁ paṭijānātīti? Kāmañcettha kāraṇaṁ",
  "tika-s0105t7:46_10": "‘‘tato so arūpī attāti evaṁladdhiko samānopi…pe… ādimāhā’’ti heṭṭhā vuttameva, tathāpi",
  "tika-s0105t7:46_11": "ime titthiyā nāma anavaṭṭhitacittā thusarāsimhi nikhātakhāṇuko viya cañcalāti kāraṇantarampi",
  "tika-s0105t7:46_12": "dassetuṁ ‘‘yathā nāmā’’tiādi vuttaṁ. Saññā nappatiṭṭhātīti ārammaṇe sañjānanavasena",
  "tika-s0105t7:46_13": "saññā na patiṭṭhāti, ārammaṇe saññaṁ na karotīti vuttaṁ hoti. Saññāpatiṭṭhānakāleti etthāpi ayaṁ nayo.",
  "tika-s0105t7:47_0": "Tatrāpīti ‘‘arūpī attā’’ti vādepi. Saññāyāti pakatisaññāya, evaṁ bhadantadhammapālattherena",
  "tika-s0105t7:47_1": "(dī. ni. ṭī. 1.418-420) vuttaṁ. Aññasmiṁ titthāyatane uppādanirodhanti hi sambandho.",
  "tika-s0105t7:47_2": "Tena vedikānaṁ matena nānakkhaṇe uppannāya nānārammaṇāya saññāya uppādanirodhamicchatīti",
  "tika-s0105t7:47_3": "dasseti. Keci pana ‘‘ācariyasaññāyā’’ti paṭhanti, tadayuttaṁ atthassa viruddhattā,",
  "tika-s0105t7:47_4": "therena ca anuddhaṭattā. Aparāparaṁ pavattāya saññāya uppādavayadassanato uppādanirodhaṁ",
  "tika-s0105t7:47_5": "icchati. Tathāpi ‘‘saññā saññā’’ti pavattasamaññaṁ ‘‘attā’’ti gahetvā tassa avicchedaṁ",
  "tika-s0105t7:47_6": "parikappento sassataṁ maññati. Tenāha ‘‘attānaṁ pana sassataṁ maññatī’’ti. Tasmāti",
  "tika-s0105t7:47_7": "aparāparaṁ pavattasaññāya nāmamattena sassataṁ maññanato. Saññāya uppādanirodhamatte",
  "tika-s0105t7:47_8": "aṭṭhatvā taduttari sassataggāhassa gahaṇato dosaṁ dassetīti adhippāyo. Tathevāti",
  "tika-s0105t7:47_9": "yathā ‘‘rūpī attā, manomayo attā’’ti ca vādadvaye attano asaññatā, evañcassa ‘‘acetanatā’’tiādidosappasaṅgo",
  "tika-s0105t7:47_10": "dunnivāro , tatheva imasmiṁ vādepīti attho. Micchādassanenāti attadiṭṭhisaṅkhātena",
  "tika-s0105t7:47_11": "micchābhinivesena. Abhibhūtattāti anādikālabhāvitabhāvena ajjhotthaṭattā, nivāritañāṇacārattāti",
  "tika-s0105t7:47_12": "vuttaṁ hoti. Yena santatighanena, samūhaghanena ca vañcito bālo pabandhavasena pavattamānaṁ",
  "tika-s0105t7:47_13": "dhammasamūhaṁ micchāgāhavasena ‘‘attā’’ti ca ‘‘nicco’’ti ca abhinivissa voharati,",
  "tika-s0105t7:47_14": "taṁ ekattasaññitaṁ santatighanaṁ, samūhaghanañca vinibhujja yāthāvato jānanaṁ ghanavinibbhogo,",
  "tika-s0105t7:47_15": "so ca sabbena sabbaṁ titthiyānaṁ natthi. Tasmā ayampi paribbājako tādisassa ñāṇaparipākassa",
  "tika-s0105t7:47_16": "abhāvato vuccamānampi nānattaṁ nāññāsīti āha ‘‘taṁ nānattaṁ ajānanto’’ti. Saññā nāmāyaṁ",
  "tika-s0105t7:47_17": "nānārammaṇā nānākkhaṇe uppajjati, veti cāti vedikānaṁ mataṁ. Saññāya uppādanirodhaṁ",
  "tika-s0105t7:47_18": "passantopi saññāmayaṁ saññābhūtaṁ attānaṁ parikappetvā yathāvuttaghanavinibbhogābhāvato",
  "tika-s0105t7:47_19": "niccameva katvā diṭṭhimaññanāya maññati. Tathābhūtassa ca tassa saṇhasukhumaparamagambhīradhammatā",
  "tika-s0105t7:47_20": "na ñāyatevāti idaṁ kāraṇaṁ passantena bhagavatā ‘‘dujjānaṁ kho’’tiādi vuttanti dassento",
  "tika-s0105t7:47_21": "‘‘athassa bhagavā’’tiādimāha.",
  "tika-s0105t7:48_0": "Diṭṭhiādīsu ‘‘evameta’’nti dassanaṁ abhinivisanaṁ diṭṭhi. Tassā eva pubbabhāgabhūtaṁ",
  "tika-s0105t7:48_1": "‘‘evameta’’nti nijjhānavasena khamanaṁ khanti. Tathā rocanaṁ ruci.‘‘Aññathāyevā’’tiādi",
  "tika-s0105t7:48_2": "tesaṁ diṭṭhiādīnaṁ vibhajja dassanaṁ. Tattha aññathāyevāti yathā ariyavinaye antadvayaṁ",
  "tika-s0105t7:48_3": "anupagamma majjhimapaṭipadāvasena dassanaṁ hoti, tato aññathāyeva. Aññadevāti yaṁ",
  "tika-s0105t7:48_4": "paramatthato vijjati khandhāyatanādi, tassa cāpi aniccatādi, tato aññadeva paramatthato",
  "tika-s0105t7:48_5": "avijjamānaṁ attasassatādikaṁ tayā khamate ceva ruccate cāti attho. Ābhuso yuñjanaṁ",
  "tika-s0105t7:48_6": "āyogo. Tena vuttaṁ ‘‘yuttapayuttatā’’ti. Paṭipattiyāti paramattacintanādiparibbājakapaṭipattiyā.",
  "tika-s0105t7:48_7": "Ācariyassa bhāvo ācariyakaṁ, yathā tathā ovādānusāsanaṁ, tadassatthīti ācariyako",
  "tika-s0105t7:48_8": "yathā ‘‘saddho’’ti āha ‘‘aññatthā’’tiādi. Aññasmiṁ titthāyatane tava ācariyabhāvo",
  "tika-s0105t7:48_9": "atthīti yojanā. ‘‘Tenā’’tiādi saha yojanāya yathāvākyaṁ dassanaṁ. ‘‘Ayaṁ paramattho,",
  "tika-s0105t7:48_10": "ayaṁ sammutī’’ti imassa vibhāgassa dubbibhāgattā dujjānaṁ etaṁ nānattaṁ. ‘‘Yajjetaṁ",
  "tika-s0105t7:48_11": "dujjānaṁ tāva tiṭṭhatu, aññaṁ panatthaṁ bhagavantaṁ pucchāmī’’ti cintetvā tathā paṭipannataṁ",
  "tika-s0105t7:48_12": "dassetuṁ ‘‘atha paribbājako’’tiādi vuttaṁ. Añño vā saññātoti saññāsabhāvato aññasabhāvo",
  "tika-s0105t7:48_13": "vā attā hotūti attho. Adhunā pana ‘‘aññā vā saññā’’ti pāṭho dissati. Assāti attano.",
  "tika-s0105t7:49_0": "Lokīyati dissati, patiṭṭhahati vā ettha puññapāpaṁ, tabbipāko cāti loko, attā. So",
  "tika-s0105t7:49_1": "hissa kārako, vedako cāti icchito. Diṭṭhigatanti ‘‘sassato attā ca loko cā’’tiādi",
  "tika-s0105t7:49_2": "(dī. ni. 1.31; udā. 55) nayapavattaṁ diṭṭhigataṁ. Na hesa diṭṭhābhiniveso diṭṭhadhammikādiatthanissito",
  "tika-s0105t7:49_3": "tadasaṁvattanato. Yo hi taṁ saṁvattanako, so ‘‘taṁ nissito’’ti vattabbataṁ labheyya",
  "tika-s0105t7:49_4": "yathā taṁ puññañāṇasambhāro. Eteneva nayena na dhammanissitatāpi saṁvaṇṇetabbā. Brahmacariyassa",
  "tika-s0105t7:49_5": "ādi ādibrahmacariyaṁ, tadeva ādibrahmacariyakaṁ yathā ‘‘vinayo eva venayiko’’ti (pārā.",
  "tika-s0105t7:49_6": "aṭṭha. 8). Tenāha ‘‘sikkhattayasaṅkhātassā’’tiādi. Sabbampi vākyaṁ antogadhāvadhāraṇaṁ",
  "tika-s0105t7:49_7": "tassa avadhāraṇaphalattāti vuttaṁ ‘‘ādimatta’’nti. Tadidha adhisīlasikkhāva. Sā hi",
  "tika-s0105t7:49_8": "sikkhattayasaṅgahite sāsanabrahmacariye ādibhūtā, na aññattha viya ājīvaṭṭhamakādi",
  "tika-s0105t7:49_9": "ādibrahmacariyakanti dasseti ‘‘adhisīlasikkhāmatta’’nti iminā. Nibbindanatthāyāti",
  "tika-s0105t7:49_10": "ukkaṇṭhitabhāvāya. ‘‘Abhijānanāyāti ñātapariññāvasena abhijānanatthāya. Sambujjhanatthāyāti",
  "tika-s0105t7:49_11": "tīraṇapahānapariññāvasena sambodhanatthāyā’’ti vadanti. Apica abhijānanāyāti abhiññāpaññāvasena",
  "tika-s0105t7:49_12": "jānanāya. Taṁ pana vaṭṭassa paccakkhakaraṇameva hotīti āha ‘‘paccakkhakiriyāyā’’ti.",
  "tika-s0105t7:49_13": "Sambujjhanatthāyāti pariññābhisamayavasena paṭivedhatthāya. Diṭṭhābhinivesassa saṁsāravaṭṭe",
  "tika-s0105t7:49_14": "nibbidāvirāganirodhupasamāsaṁvattanaṁ vaṭṭantogadhattā, tassa vaṭṭasambandhanato",
  "tika-s0105t7:49_15": "ca. Tathā abhiññāsambodhanibbānāsaṁvattanañca daṭṭhabbaṁ.",
  "tika-s0105t7:50_0": "Kāmaṁ taṇhāpi dukkhasabhāvā eva, tassā pana samudayabhāvena visuṁ gahitattā ‘‘taṇhaṁ",
  "tika-s0105t7:50_1": "ṭhapetvā’’ti vuttaṁ. Pabhāvanatoti uppādanato. Dukkhaṁ pabhāventīpi taṇhā avijjādipaccayantarasahitā",
  "tika-s0105t7:50_2": "eva pabhāveti, na kevalāti āha ‘‘sappaccayā’’ti. Appavattīti appavattinimittaṁ. Na",
  "tika-s0105t7:50_3": "pavattanti ettha dukkhasamudayā, etasmiṁ vā adhigateti hi appavatti. Dukkhanirodhaṁ",
  "tika-s0105t7:50_4": "nibbānaṁ gacchati, tadatthañca sā paṭipajjitabbāti dukkhanirodhagāminipaṭipadā. Maggapātubhāvoti",
  "tika-s0105t7:50_5": "maggasamuppādo. Phalasacchikiriyāti phalassādhigamavasena paccakkhakaraṇaṁ. Taṁ ākāranti",
  "tika-s0105t7:50_6": "taṁ tuṇhībhāvasaṅkhātaṁ gamanaliṅga ārocento viya, na pana abhimukhaṁ āroceti.",
  "tika-s0105t7:51_0": "421. Samantato niggaṇhanavasena todanaṁ vijjhanaṁ sannitodakaṁ. Manogaṇādīnaṁ visesanassa",
  "tika-s0105t7:51_1": "napuṁsakaliṅgena niddiṭṭhattā ‘‘vācāya sannitodakenā’’ti vuttaṁ. Tenāha ‘‘vacanapatodakenā’’ti.",
  "tika-s0105t7:51_2": "Atha vā ‘‘vācāyā’’ti idaṁ ‘‘sannitodakenā’’ti ettha karaṇavacanaṁ daṭṭhabbaṁ. ‘‘Vacanapatodakenā’’ti",
  "tika-s0105t7:51_3": "hi vacanena patodakenāti attho, ‘‘vācāyā’’ti vā sambandhe sāmivacanaṁ. Vācāya sannitodanakiriyāya",
  "tika-s0105t7:51_4": "sajjhabbharitamakaṁsūti yojetabbaṁ. ‘‘Sajjhabbharita’’nti etassa ‘‘saṁ adhi abhi",
  "tika-s0105t7:51_5": "aribha’’nti padacchedo, samantato bhusaṁ aritanti attho, satamattehi tuttakehi viya",
  "tika-s0105t7:51_6": "vividhehi paribbājakavācātodanehi tudiṁ sūti vuttaṁ hoti. Tathā hi vuttaṁ ‘‘upari",
  "tika-s0105t7:51_7": "vijjhiṁsū’’ti. Sabhāvato vijjamānanti paramatthasabhāvato upalabbhamānaṁ, na pakatiādi",
  "tika-s0105t7:51_8": "viya anupalabbhamānaṁ. Tacchanti saccaṁ. Tathanti aviparītaṁ. Atthato vevacanameva",
  "tika-s0105t7:51_9": "taṁ padattayaṁ. Navalokuttaradhammesūti visaye bhummaṁ, te dhamme visayaṁ katvā.",
  "tika-s0105t7:51_10": "Ṭhitasabhāvanti avaṭṭhitasabhāvaṁ, taduppādakanti attho. Lokuttaradhammaniyāmaniyatanti",
  "tika-s0105t7:51_11": "lokuttaradhammasampāpananiyāmena niyataṁ. Idāni pana ‘‘lokuttaradhammaniyāmata’’nti",
  "tika-s0105t7:51_12": "pāṭho, so na porāṇo ācariyena anuddhaṭattā. Kasmā panesā paṭipadā dhammaṭṭhitatā",
  "tika-s0105t7:51_13": "dhammaniyāmatāti āha ‘‘buddhānañhī’’tiādi. Sāti paṭipadā. Edisāti ‘‘dhammaṭṭhitata’’ntiādinā vuttappakārā.",
  "tika-s0105t7:52": "Cittahatthisāriputtapoṭṭhapādavatthuvaṇṇanā",
  "tika-s0105t7:53_0": "422. Hatthiṁ sāreti dametīti hatthisārī, hatthācariyo. Sukhumesu atthantaresūti khandhāyatanādīsu",
  "tika-s0105t7:53_1": "sukhumañāṇagocaresu dhammesu. Abhidhammiko kiresa. Kusaloti pubbepi buddhasāsane",
  "tika-s0105t7:53_2": "kataparicayatāya cheko. Tādise citteti gihibhāvacitte. Itaro pana taṁ sutvāva na",
  "tika-s0105t7:53_3": "vibbhami, pabbajjāyameva abhiramīti adhippāyo. Gihibhāve ānisaṁsakathāya kathitattāti",
  "tika-s0105t7:53_4": "ettha sīlavantassa bhikkhuno tathā kathanena vibbhamane niyojitattā idāni sayampi",
  "tika-s0105t7:53_5": "sīlavā eva hutvā cha vāre vibbhamīti adhippāyo gahetabbo. Kammasarikkhakena hi kammaphalena",
  "tika-s0105t7:53_6": "bhavitabbaṁ. Kathentānanti anādare sāmivacanaṁ. Mahāsāvakassa kathiteti mahāsāvakabhūtena",
  "tika-s0105t7:53_7": "mahākoṭṭhikattherena apasādanavasena kathite, kathananimittaṁ patiṭṭhaṁ laddhuṁ asakkontoti",
  "tika-s0105t7:53_8": "attho. ‘‘Vibbhamitvā gihī jāto’’ti idaṁ sattamavāramiva vuttaṁ. Dhammapadaṭṭhakathāyaṁ",
  "tika-s0105t7:53_9": "(dha. pa. aṭṭha. 1.3 cittahatthattheravatthu) pana kudālapaṇḍitajātake (jā. aṭṭha.",
  "tika-s0105t7:53_10": "1.1.7 kuddālajātakavaṇṇanā) ca chakkhattumeva vibbhamanavāro vutto. Gihisahāyakoti",
  "tika-s0105t7:53_11": "gihikāle sahāyako. Apasakkantopi nāmāti api nāma apasakkanto, gārayhavacanametaṁ.",
  "tika-s0105t7:53_12": "Pabbajituṁ vaṭṭatīti pabbajjā vaṭṭati.",
  "tika-s0105t7:54_0": "423.Paññācakkhunonatthitāyāti suvuttaduruttasamavisamadassanasamatthassa paññācakkhuno",
  "tika-s0105t7:54_1": "abhāvena. Yādisena cakkhunā so ‘‘cakkhumā’’ti vutto, taṁ dassetuṁ ‘‘subhāsitā’’tiādi",
  "tika-s0105t7:54_2": "vuttaṁ. Ayaṁ aṭṭhakathāto aparo nayo – ekaṁsikāti ekantikā, nibbānavahabhāvena nicchitāti",
  "tika-s0105t7:54_3": "vuttaṁ hoti. Paññattāti vavatthapitā. Na ekaṁsikāti na ekantikā nibbānāvahabhāvena",
  "tika-s0105t7:54_4": "nicchitā vaṭṭantogadhabhāvatoti adhippāyo. Ayamattho hi ‘‘kasmā cete poṭṭhapāda mayā",
  "tika-s0105t7:54_5": "ekaṁsikā dhammā desitā paññattā, ete poṭṭhapāda atthasaṁhitā…pe… nibbānāya saṁvattantī’’tiādisuttapadehi",
  "tika-s0105t7:54_6": "saṁsandati sametīti.",
  "tika-s0105t7:55": "Ekaṁsikadhammavaṇṇanā",
  "tika-s0105t7:56_0": "425.‘‘Kasmā ārabhī’’ti kāraṇaṁ pucchitvā ‘‘aniyyānikabhāvadassanattha’’nti payojanaṁ",
  "tika-s0105t7:56_1": "vissajjitaṁ. Phale hi siddhe hetupi siddho hotīti, ayaṁ ācariyamati (dī. ni. ṭī.",
  "tika-s0105t7:56_2": "1.425) apare pana ‘‘edisesu atthasaddo kāraṇe vattati, hetvatthe ca paccattavacanaṁ,",
  "tika-s0105t7:56_3": "tasmā aniyyānikabhāvadassananti ettha aniyyānikabhāvadassanakāraṇā’’ti atthamicchanti.",
  "tika-s0105t7:56_4": "Paññāpitaniṭṭhāyāti paveditavimuttimaggassa. Vaṭṭadukkhapariyosānaṁ gacchati etāyāti",
  "tika-s0105t7:56_5": "niṭṭhāti hi vimutti vuttā ‘‘goṭṭhā paṭṭhitagāvo’’ti (ma. ni. 1.156) mahāsīhanādasuttapade",
  "tika-s0105t7:56_6": "viya ṭhā-saddassa gatiatthe pavattanato. Niṭṭhāmaggo ca idha uttarapadalopena ‘‘niṭṭhā’’ti",
  "tika-s0105t7:56_7": "adhippeto. Tasseva hi niyyānikatā, aniyyānikatā ca vuccati, na niṭṭhāya. Niyyātīti",
  "tika-s0105t7:56_8": "niyyānikā ya-kārassa ka-kāraṁ katvā. Anīyasaddo hi bahulaṁ kattutthābhidhāyako, na",
  "tika-s0105t7:56_9": "niyyānikā aniyyānikā, tassā bhāvo tathā. Niyyānaṁ vā niggamanaṁ nissaraṇaṁ, vaṭṭadukkhassa",
  "tika-s0105t7:56_10": "vūpasamoti attho, niyyānameva niyyānikaṁ, na niyyānikaṁ aniyyānikaṁ, so eva bhāvo",
  "tika-s0105t7:56_11": "sabhāvo aniyyānikabhāvo, tassa dassanatthanti yojetabbaṁ.",
  "tika-s0105t7:57_0": "‘‘Sabbe hī’’tiādi tadatthavivaraṇaṁ. Amataṁ nibbānaṁ niṭṭhamiti paññapeti yathāti",
  "tika-s0105t7:57_1": "sambandho. Lokathūpikādivasena niṭṭhaṁ paññapentīti ‘‘nibbānaṁ nibbāna’’nti vacanasāmaññamattaṁ",
  "tika-s0105t7:57_2": "gahetvā tathā paññapenti. Lokathūpikā nāma brahmabhūmi vuccati lokassa thūpikasadisatāparikappanena.",
  "tika-s0105t7:57_3": "Keci pana ‘‘nevasaññānāsaññāyatanabhūmiṁ lokathūpikā’’ti vadanti, tadayuttaṁ aṭṭhakathāsu",
  "tika-s0105t7:57_4": "tathā avacanato. Ādisaddena cettha ‘‘añño puriso, aññā pakatī’’ti pakatipurisantarāvabodho",
  "tika-s0105t7:57_5": "mokkho, buddhiādiguṇavinimuttassa attano asakattani avaṭṭhānaṁ mokkho, kāyavipattikati",
  "tika-s0105t7:57_6": "jātibandhānaṁ apavajjanavasena appavatto mokkho, parena purisena palokatā mokkho,",
  "tika-s0105t7:57_7": "taṁsamīpatā mokkho, taṁsamāyogo mokkhoti evamādīnaṁ saṅgaho daṭṭhabbo. Tasmiṁ tasmiñhi",
  "tika-s0105t7:57_8": "samaye niṭṭhaṁ apaññapento nāma natthi. Brāhmaṇānaṁ paṭhamajjhānabrahmaloko niṭṭhā.",
  "tika-s0105t7:57_9": "Tattha hi nesaṁ niccābhiniveso yathā taṁ bakassa brahmuno, (ma. ni. 1.501) vekhanasāditāpasānaṁ",
  "tika-s0105t7:57_10": "ābhassarā, sañcayādiparibbājakānaṁ subhakiṇhā, ājīvakānaṁ ‘‘anantamānaso’’ti parikappito",
  "tika-s0105t7:57_11": "asaññībhavo. Imasmiṁ pana sāsane arahattaṁ niṭṭhā, sabbepi cete diṭṭhivasena brahmalokādīni",
  "tika-s0105t7:57_12": "arahattamaññanāya ‘‘nibbānaṁ nibbāna’’nti vacanasāmaññamattaṁ gahetvā tathā paññapenti,",
  "tika-s0105t7:57_13": "na pana paramatthato nesaṁsamaye nibbānapaññāpanassa labbhanatoti āha ‘‘sā ca na",
  "tika-s0105t7:57_14": "niyyānikā’’tiādi. Yathāpaññattāti yena yena pakārena paññattā, paññattappakārā hutvāti",
  "tika-s0105t7:57_15": "attho. Na niyyātīti ‘‘yenākārena niṭṭhā pāpuṇīyatī’’ti tehi paveditā, tenākārena",
  "tika-s0105t7:57_16": "tassā apattabbatāya na niyyāti. Paṇḍitehi paṭikkhittāti ‘‘nāyaṁ niṭṭhā paṭipadā vaṭṭassa",
  "tika-s0105t7:57_17": "anatikkamanato’’ti buddhādīhi paṇḍitehi paṭikkhittā. Nivattatīti paṭikkhepakāraṇavacanaṁ,",
  "tika-s0105t7:57_18": "yasmā tehi paññattā niṭṭhā paṭipadā na niyyāti na gacchati, aññadatthu taṁsamaṅginaṁ",
  "tika-s0105t7:57_19": "puggalaṁ saṁsāre eva paribbhamāpentī nivattati, tasmā paṇḍitehi paṭikkhittāti attho.",
  "tika-s0105t7:57_20": "Tanti aniyyānikabhāvaṁ.",
  "tika-s0105t7:58_0": "Jānaṁ, passanti ca puthuvacanavipariyāyoti āha ‘‘jānantā passantā’’ti. Gacchantādisaddānañhi",
  "tika-s0105t7:58_1": "‘‘yā pana bhikkhunī jānaṁ sabhikkhukaṁ ārāmaṁ anāpucchā paviseyyā’’tiādīsu (pāci.",
  "tika-s0105t7:58_2": "1024) liṅgavasena vipariyāyo, jānantīti attho. ‘‘Yācaṁ adadamappiyo’’tiādīsu (pārā.",
  "tika-s0105t7:58_3": "346; jā. 1.7.55) vibhattivasena, yācantassāti attho. Idha pana puthuvacanavasenāti",
  "tika-s0105t7:58_4": "veditabbaṁ. Padhānaṁ jānanaṁ nāma paccakkhato jānanaṁ tassa jeṭṭhabhāvato, dassanamappadhānaṁ",
  "tika-s0105t7:58_5": "tassa saṁsayānubandhattāti ayaṁ kamo vutto ‘‘jānaṁ passa’’nti. Tenettha jānanena",
  "tika-s0105t7:58_6": "dassanaṁ viseseti. Evañhi diṭṭhapubbāni kho tasmiṁ loke manussānaṁ sarīrasaṇṭhānādīnīti",
  "tika-s0105t7:58_7": "ekato adhippāyadassanaṁ sūpapannaṁ hoti. Ayañhetthādhippāyo ‘‘kiṁ tumhākaṁ ekantasukhe",
  "tika-s0105t7:58_8": "loke paccakkhato ñāṇadassanaṁ atthī’’ti. Jānanti vā tassa lokassa anumānavisayataṁ",
  "tika-s0105t7:58_9": "vuccati, passanti paccakkhato visayataṁ. Idaṁ vuttaṁ hoti ‘‘api tumhākaṁ loko paccakkhato",
  "tika-s0105t7:58_10": "ñāto, udāhu anumānato’’ti.",
  "tika-s0105t7:59_0": "Yasmā pana loke paccakkhabhūto attho indriyagocarabhāvena pākaṭo, tasmā pākaṭena",
  "tika-s0105t7:59_1": "atthena adhippāyaṁ dassetuṁ ‘‘diṭṭhapubbānī’’tiādi vuttaṁ. Diṭṭhapadena vā dassanaṁ,",
  "tika-s0105t7:59_2": "tadanugatañca jānanaṁ gahetvā tadubhayeneva atthena adhippāyaṁ vibhāvetuṁ evaṁ vuttantipi",
  "tika-s0105t7:59_3": "daṭṭhabbaṁ. Diṭṭhapubbānīti hi dassanena, tadanugatena ca ñāṇena gahitapubbānīti",
  "tika-s0105t7:59_4": "attho. Evañca katvā ‘‘sarīrasaṇṭhānādīnī’’ti samariyādavacanaṁ samatthitaṁ hoti.",
  "tika-s0105t7:59_5": "‘‘Appāṭihīrakata’’nti ayaṁ anunāsikalopaniddesoti āha ‘‘appāṭihīrakaṁ ta’’nti. Taṁ",
  "tika-s0105t7:59_6": "vacanaṁ appāṭihīrakaṁ sampajjatīti sambandho. Appāṭihīrapade anunāsikalopo, ‘‘kata’’nti",
  "tika-s0105t7:59_7": "ca ekaṁ padanti keci, tadayuttaṁ samāsasambhavato, anunāsikalopassa ca avattabbattā.",
  "tika-s0105t7:59_8": "Evamettha vaṇṇayanti – paṭipakkhaharaṇato paṭihāriyaṁ, tadeva pāṭihāriyaṁ. Attanā",
  "tika-s0105t7:59_9": "uttaravirahitavacanaṁ. Pāṭihāriyamevettha ‘‘pāṭihīraka’’nti vuttaṁ parehi vuccamānauttarehi",
  "tika-s0105t7:59_10": "sauttarattā, na pāṭihīrakanti appāṭihīrakaṁ. Virahattho cettha a-saddo. Tenāha ‘‘paṭiharaṇavirahita’’nti.",
  "tika-s0105t7:59_11": "Sauttarañhi vacanaṁ tena uttaravacanena paṭiharīyati viparivattīyati, tasmā uttaravacanaṁ",
  "tika-s0105t7:59_12": "paṭiharaṇaṁ nāma, tato virahitanti attho. Tasmā eva niyyānassa paṭiharaṇamaggassa",
  "tika-s0105t7:59_13": "abhāvato ‘‘aniyyānika’’nti vattabbataṁ labhati. Tena vuttaṁ ‘‘aniyyānika’’nti.",
  "tika-s0105t7:60_0": "426.Vilāso itthilīḷā, yo ‘‘siṅgārabhāvajā kiriyā’’tipi vuccati. Ākappo kesabandhavatthaggahaṇādiākāraviseso,",
  "tika-s0105t7:60_1": "vesasaṁvidhānaṁ vā. Ādisaddena hāvādīnaṁ saṅgaho. Hāvāti hi cāturiyaṁ vuccati.",
  "tika-s0105t7:61": "Tayoattapaṭilābhavaṇṇanā",
  "tika-s0105t7:62_0": "428. Āhito ahaṁmāno etthāti attā, attabhāvoti āha ‘‘attabhāvapaṭilābho’’ti. Kathaṁ",
  "tika-s0105t7:62_1": "dassetīti vuttaṁ ‘‘oḷārikattabhāvapaṭilābhenā’’tiādi. Kāmabhavaṁ dasseti itarabhavadvayattabhāvato",
  "tika-s0105t7:62_2": "oḷārikattā. Rūpabhavaṁ dasseti jhānamanena nibbattaṁ hutvā rūpībhāvena upalabbhanato.",
  "tika-s0105t7:62_3": "Arūpabhavaṁ dasseti arūpībhāvena upalabbhanato. Saṁkilesikā dhammā nāma dvādasa akusalacittuppādā",
  "tika-s0105t7:62_4": "tadabhāve kassaci saṁkilesassa asambhavato. Vodāniyā dhammā nāma samathavipassanā",
  "tika-s0105t7:62_5": "tāsaṁ vasena sabbaso cittavodānassa sijjhanato.",
  "tika-s0105t7:63_0": "429. Paṭipakkhadhammānaṁ asamucchede sati na kadācipi anavajjadhammānaṁ vā pāripūrī,",
  "tika-s0105t7:63_1": "vepullaṁ vā sambhavati, samucchede pana sati sambhavatīti maggaphalapaññānameva gahaṇaṁ",
  "tika-s0105t7:63_2": "daṭṭhabbaṁ, tā hi sakiṁ paripuṇṇāpi aparihīnadhammattā paripuṇṇā eva bhavanti. Taruṇapītīti",
  "tika-s0105t7:63_3": "uppannamattā aladdhāsevanā dubbalapīti. Balavatuṭṭhīti punappunaṁ uppattiyā laddhāsevanā",
  "tika-s0105t7:63_4": "uparivisesādhigamassa paccayabhūtā thiratarā pīti. Idāni saṅkhepato piṇḍatthaṁ dassento",
  "tika-s0105t7:63_5": "‘‘kiṁ vutta’’ntiādimāha . Tattha yaṁ vihāraṁ sayaṁ…pe… viharissatīti avocumhāti sambandho.",
  "tika-s0105t7:63_6": "Idaṁ vuttaṁ hoti – yaṁ vihāraṁ ‘‘saṁkilesikavodāniyadhammānaṁ pahānābhivuddhiniṭṭhaṁ",
  "tika-s0105t7:63_7": "paññāya pāripūrivepullabhūtaṁ imasmiṁyeva attabhāve aparappaccayena ñāṇena paccakkhato",
  "tika-s0105t7:63_8": "sampādetvā viharissatī’’ti kathayimhāti. Tatthāti tasmiṁ vihāre. Tassāti ovādakarassa",
  "tika-s0105t7:63_9": "bhikkhuno. Evaṁ viharatoti vuttappakārena viharaṇahetu, viharantassa vā. Tannimittaṁ",
  "tika-s0105t7:63_10": "pāmojjaṁ, pamodappabhavā pīti, tappaccayabhūtaṁ passaddhidvayaṁ, tathā sūpaṭṭhitā",
  "tika-s0105t7:63_11": "sati, ukkaṁsagatatāya uttamañāṇaṁ. Sukho ca vihāro bhavissatīti yojanā. Kāyacittapassaddhī",
  "tika-s0105t7:63_12": "hi ‘‘passaddhī’’ti vuttā, ayameva vā pāṭho. ‘‘Nāmakāyapassaddhī’’tipi paṭhanti, tadayuttameva",
  "tika-s0105t7:63_13": "passaddhidvayassa avinābhāvato. Kasmā panesa sukho vihāroti āha ‘‘sabbavihāresū’’tiādi,",
  "tika-s0105t7:63_14": "sabbesupi iriyāpathavihārādīsu santapaṇītatāya imasseva sukhattā ‘‘sukho vihāro’’ti",
  "tika-s0105t7:63_15": "vattabbataṁ arahatīti vuttaṁ hoti. Kathaṁ sukhoti vuttaṁ ‘‘upasanto paramamadhuro’’ti.",
  "tika-s0105t7:64_0": "Paṭhamajjhāne paṭiladdhamatte hīnabhāvato pīti dubbalā pāmojjapakkhikā, subhāvite",
  "tika-s0105t7:64_1": "pana tasmiṁ paguṇe sā paṇītā balavabhāvato paripuṇṇakiccā pītīti vuttaṁ ‘‘paṭhamajjhāne",
  "tika-s0105t7:64_2": "pāmojjādayo chapi dhammā labbhantī’’ti. Pāmojjaṁ nivattatīti dubbalapītisaṅkhātaṁ",
  "tika-s0105t7:64_3": "pāmojjaṁ chasu dhammesu nivattati hāyati. Vitakkavicārakkhobhavirahitena hi catukkanayavibhatte",
  "tika-s0105t7:64_4": "dutiyajjhāne sabbadā pīti balavatī eva hoti, na paṭhamajjhāne viya kadāci dubbalāti",
  "tika-s0105t7:64_5": "evaṁ vuttaṁ. Pīti nivattati tappahāneneva tatiyajjhānassa labbhanato. ‘‘Sukho vihāro’’ti",
  "tika-s0105t7:64_6": "iminā samādhi gahitoti āha ‘‘tathā catutthe’’ti. Ye pana ‘‘sukho vihāro’ti etena",
  "tika-s0105t7:64_7": "sukhaṁ gahita’’nti vadanti, tesaṁ matena santavuttitāya upekkhāpi catutthajjhāne",
  "tika-s0105t7:64_8": "‘‘sukha’’micceva bhāsitāti (vibha. aṭṭha. 232; visuddhi. 2.644; mahāni. aṭṭha. 27;",
  "tika-s0105t7:64_9": "paṭi. ma. aṭṭha. 105) katvā tathā vuttanti daṭṭhabbaṁ. Imasmiṁyeva dīghanikāye (dī.",
  "tika-s0105t7:64_10": "ni. 1.432; 3.166, 358) āgataṁ anekadhā desanānayamuddharitvā idha desitanayaṁ niyametuṁ",
  "tika-s0105t7:64_11": "‘‘imesū’’tiādi vuttaṁ. Suddha…pe… kathitanti uparimaggaṁ akathetvā kevalaṁ vipassanāpādakameva",
  "tika-s0105t7:64_12": "jhānaṁ kathitaṁ. Catūhi…pe… kathitāti vipassanāpādakabhāvena jhānāni kathetvā tato",
  "tika-s0105t7:64_13": "paraṁ vipassanāpubbakā cattāropi maggā kathitā. Catutthajjhānikaphalasamāpatti kathitāti",
  "tika-s0105t7:64_14": "paṭhamajjhānikādikā phalasamāpattiyo akathetvā catutthajjhānikā eva phalasamāpatti",
  "tika-s0105t7:64_15": "kathitā. Pītivevacanameva katvāti dvinnaṁ pītīnaṁ ekasmiṁ cittuppāde anuppajjanato",
  "tika-s0105t7:64_16": "pāmojjaṁ pītivevacanameva katvā, tadubhayaṁ abhedato katvāti vuttaṁ hoti. Pītisukhānaṁ",
  "tika-s0105t7:64_17": "apariccattattā, ‘‘sukho vihāro’’ti ca sātisayassa sukhavihārassa gahitattā ‘‘dutiyajjhānikaphalasamāpatti",
  "tika-s0105t7:64_18": "nāmakathitā’’ti vuttaṁ. Kāmaṁ paṭhamajjhānepi pītisukhāni labbhanti, tāni pana vitakkavicāraparikkhobhena",
  "tika-s0105t7:64_19": "na tattha santapaṇītāni, idha ca santapaṇītāneva adhippetāni, tasmā dutiyajjhānikā",
  "tika-s0105t7:64_20": "eva phalasamāpatti gahitā, na paṭhamajjhānikāti daṭṭhabbaṁ.",
  "tika-s0105t7:65_0": "432-437.Vibhāvanatthoti pakāsanattho sarūpato nirūpanattho ‘‘na samaṇo gotamo brāhmaṇe",
  "tika-s0105t7:65_1": "jiṇṇe …pe… abhivādeti vā paccuṭṭheti vā āsanena vā nimantetī’’tiādīsu (a. ni. 8.11;",
  "tika-s0105t7:65_2": "pārā. 2) viya. Tenāha ‘‘ayaṁ so’’tiādi. ‘‘Ayaṁ attapaṭilābho so evā’’ti evaṁ sarūpato",
  "tika-s0105t7:65_3": "vibhāvetvā pakāsetvā. Ayanti hi bhagavatā pubbe vuttaṁ attapaṭilābhaṁ āsannapaccakkhabhāvena",
  "tika-s0105t7:65_4": "paccāmasati, soti pana parehi pucchiyamānaṁ parammukhabhāvena. Na naṁ evaṁ vadāmāti",
  "tika-s0105t7:65_5": "ettha nanti oḷārikamattapaṭilābhaṁ. Sappāṭihīrakatanti ettha pubbe vuttanayena attho",
  "tika-s0105t7:65_6": "veditabbo. Parehi coditavacanapaṭihārakaṁ sauttaravacanaṁ sappāṭihīrakanti hi ayameva",
  "tika-s0105t7:65_7": "viseso. Tucchoti musā abhūto. Soti manomayo, arūpo vā attapaṭilābho. Svevāti so eva",
  "tika-s0105t7:65_8": "oḷāriko attapaṭilābho. Tasmiṁ samaye sacco hotīti tasmiṁ paccuppannasamaye vijjamāno",
  "tika-s0105t7:65_9": "hoti. Attapaṭilābhotveva niyyātesīti attapaṭilābhasaddena tathā eva pariyosāpesi,",
  "tika-s0105t7:65_10": "na pana naṁ ‘‘attapaṭilābho’’ti saṅkhyaṁ gacchatīti paññattiṁ sarūpato nīharitvā",
  "tika-s0105t7:65_11": "dassesīti adhippāyo. Rūpādayo cettha dhammāti rūpavedanādayo eva ettha loke sabhāvadhammā.",
  "tika-s0105t7:65_12": "Nāmamattametanti rūpādike pañcakkhandhe upādāya nāmapaññattimattametaṁ ‘‘attapaṭilābho’’ti.",
  "tika-s0105t7:65_13": "Evarūpā vohārāti ‘‘oḷāriko attapaṭilābho’’tiādivohārā. Nāmapaññattivasenāti nāmabhūtapaññattimattavasena.",
  "tika-s0105t7:65_14": "‘‘Attapaṭilābho’ti saṅkhyaṁ gacchatī’’ti niyyātanatthaṁ.",
  "tika-s0105t7:66_0": "438.Evañca pana vatvāti rūpādike upādāya paññattimattametaṁ attapaṭilābhoti imamatthaṁ",
  "tika-s0105t7:66_1": "‘‘yasmiṁ citta samaye’’tiādinā vatvā. Paṭipucchitvāti yathā pare puccheyyuṁ, tathā",
  "tika-s0105t7:66_2": "kālavibhāgato paṭipadāni pucchitvā. Vinayanatthanti yathāpucchitassa atthassa ñāpanavasena",
  "tika-s0105t7:66_3": "vinayanatthāya. Ye te atītā dhammāti atītasamaye atītattapaṭilābhassa upādānabhūtā",
  "tika-s0105t7:66_4": "rūpādayo dhammā. Te etarahi natthi niruddhattā. Tato eva ‘‘ahesu’’nti saṅkhyaṁ gatā.",
  "tika-s0105t7:66_5": "Tasmāti upādānassa atītasmiṁyeva samaye labbhanato. Sopīti tadupādāno me attapaṭilābhopi.",
  "tika-s0105t7:66_6": "Tasmiṁyeva samayeti atīte eva samaye. Sacco ahosīti bhūto vijjamāno viya ahosi. Anāgatapaccuppannānanti",
  "tika-s0105t7:66_7": "anāgatānañcevapaccuppannānañca rūpādidhammānaṁ upādānabhūtānaṁ. Tadā abhāvāti tasmiṁ",
  "tika-s0105t7:66_8": "atītasamaye abhāvā avijjamānattā. Tadupādānabhūto anāgato, paccuppanno ca attapaṭilābho",
  "tika-s0105t7:66_9": "tasmiṁ atīta samaye mogho tuccho musā natthīti attho. Atthatoti paññattiatthato.",
  "tika-s0105t7:66_10": "Nāmamattamevāti samaññāmattameva. Paramatthato anupalabbhamānattā attapaṭilābhaṁ paṭijānāti.",
  "tika-s0105t7:67_0": "‘‘Eseva nayo’’ti iminā ye te anāgatā dhammā, te etarahi natthi, ‘‘bhavissantī’’ti",
  "tika-s0105t7:67_1": "pana saṅkhyaṁ gatā, tasmā sopi me attapaṭilābho tasmiṁyeva samaye sacco bhavissati.",
  "tika-s0105t7:67_2": "Atītapaccuppannānaṁ pana dhammānaṁ tadā abhāvā tasmiṁ samaye ‘‘mogho atīto, mogho",
  "tika-s0105t7:67_3": "paccuppanno’’ti evaṁ atthato nāmamattameva attapaṭilābhaṁ paṭijānāti. Ye ime paccuppannā",
  "tika-s0105t7:67_4": "dhammā, te etarahi ‘‘atthī’’ti saṅkhyaṁ gatā, tasmā yvāyaṁ me attapaṭilābho, so idāni",
  "tika-s0105t7:67_5": "sacco hoti. Atītānāgatānaṁ pana dhammānaṁ adhunā abhāvā etarahi ‘‘mogho atīto, mogho",
  "tika-s0105t7:67_6": "anāgato’’ti evaṁ atthato nāmamattameva attapaṭilābhaṁ paṭijānātīti imamatthaṁ atidisati.",
  "tika-s0105t7:68_0": "439-443.Saṁsanditunti samānetuṁ. Gavāti gāvito. Tatthāti khīrādīsu pañcagorasesu.",
  "tika-s0105t7:68_1": "Yasmiṁ samaye khīraṁ hotīti yasmiṁ kāle bhūtupādāyasaññitaṁ upādānavisesaṁ upādāya",
  "tika-s0105t7:68_2": "khīrapaññatti hoti. Na tasmiṁ…pe… gacchati khīrapaññattiupādānassa bhūtupādāyarūpassa",
  "tika-s0105t7:68_3": "dadhiādipaññattiyā anupādānato. Paṭiniyatavatthukā hi etā lokasamaññā. Tenāha ‘‘ye",
  "tika-s0105t7:68_4": "dhamme upādāyā’’tiādi. Saṅkhāyati kathīyati etāyāti saṅkhā. Attaṁ nīharitvā uccanti",
  "tika-s0105t7:68_5": "vadanti etāyāti nirutti. Taṁ tadatthaṁ namanti sattā etenāti nāmaṁ, tathā voharanti",
  "tika-s0105t7:68_6": "etenāti vohāro, paññattiyeva. ‘‘Yasmiṁ samaye’’tiādinā khīre vuttanayaṁ dadhiādīsupi",
  "tika-s0105t7:68_7": "‘‘esa nayo sabbatthā’’ti atidisati.",
  "tika-s0105t7:69_0": "Samanujānanamattakānīti ‘‘idaṁ khīraṁ, idaṁ dadhī’’tiādinā tādisesu bhūtupādāyarūpavisesesu",
  "tika-s0105t7:69_1": "loke paramparāgataṁ paññattiṁ appaṭikkhipitvā samanujānanaṁ viya paccayavisesavisiṭṭhaṁ",
  "tika-s0105t7:69_2": "rūpādikhandhasamūhaṁ upādāya ‘‘oḷāriko attapaṭilābho’’ti ca ‘‘manomayo attapaṭilābho’’ti",
  "tika-s0105t7:69_3": "ca ‘‘arūpo attapaṭilābho’’ti ca tathā tathā samanujānanamattakāni, na ca tabbinimutto",
  "tika-s0105t7:69_4": "upādānato añño koci paramatthato atthīti vuttaṁ hoti. Niruttimattakānīti saddaniruttiyā",
  "tika-s0105t7:69_5": "gahaṇūpāyamattakāni. ‘‘Satto phasso’’tiādinā hi saddaggahaṇuttarakālaṁ tadanuviddhapaṇṇattiggahaṇamukheneva",
  "tika-s0105t7:69_6": "tadatthāvabodho. Tathā cāhu –",
  "tika-s0105t7:70": "‘‘Paṭhamaṁ saddaṁ sotena, tītaṁ dutiyacetasā;",
  "tika-s0105t7:71": "Nāmaṁ tatiyacittena, atthaṁ catutthacetasā’’ti. (maṇisāramañjusāṭīkāyaṁ paccayasaṅgahavibhāgepi);",
  "tika-s0105t7:72_0": "Vacanapathamattakānīti tasseva vevacanaṁ. Niruttiyeva hi aññesampi diṭṭhānugatimāpajjantānaṁ",
  "tika-s0105t7:72_1": "kāraṇaṭṭhena vacanapatho. Vohāramattakānīti tathā tathā vohāramattakāni. Nāmapaṇṇattimattakānīti",
  "tika-s0105t7:72_2": "tasseva pariyāyo, taṁtaṁnāmapaññāpanamattakānīti attho. Sabbametanti ‘‘attapaṭilābho’’ti",
  "tika-s0105t7:72_3": "vā ‘‘satto’’ti vā ‘‘poso’’ti vā sabbametaṁ vohāramattakaṁ. Kasmāti ce, paramatthato",
  "tika-s0105t7:72_4": "anupalabbhanatoti dassetuṁ ‘‘yasmā’’tiādi vuttaṁ. Suññoti paramatthato vivitto.",
  "tika-s0105t7:73_0": "Yajjevaṁ kasmā cesā buddhehipi vuccatīti codanaṁ sodhento ‘‘buddhānaṁ panā’’tiādimāha.",
  "tika-s0105t7:73_1": "Sammutiyā vohārassa kathanaṁ sammutikathā. Paramatthassa sabhāvadhammassa kathanaṁ",
  "tika-s0105t7:73_2": "paramatthakathā. Paramatthasannissitakathābhāvato aniccādikathāpi ‘‘paramatthakathā’’ti",
  "tika-s0105t7:73_3": "vuttā. Paramatthadhammoyeva hi ‘‘anicco, dukkho’’ti ca vuccati, na sammutidhammo.",
  "tika-s0105t7:74": "‘‘Aniccā sabbe saṅkhārā, dukkhānattā ca saṅkhatā;",
  "tika-s0105t7:75": "Nibbānañceva paññatti, anattā iti nicchayā’’ ti. (pari. 257) –",
  "tika-s0105t7:76_0": "Vacanato panesa ‘‘anattā’’ti vuccati, khandhādipaññatti pana tajjāpaññatti viya paramatthasannissayā,",
  "tika-s0105t7:76_1": "āsannatarā ca, puggalapaññattiādayo viya na dūre , tasmā khandhādikathāpi ‘‘paramatthakathā’’ti",
  "tika-s0105t7:76_2": "vuttā, khandhādisīsena vā tadupādānasabhāvadhammā eva gahitāti daṭṭhabbaṁ. Nanu ca",
  "tika-s0105t7:76_3": "sabhāvadhammāpi sammutimukheneva desanamārohanti, na paramatthamukhena, tasmā sabbāpi",
  "tika-s0105t7:76_4": "desanā sammutikathāva siyāti? Nayidamevaṁ kathetabbadhammavibhāgena kathāvibhāgassa",
  "tika-s0105t7:76_5": "adhippetattā, na ca saddo kenaci pavattinimittena vinā atthaṁ pakāsetīti.",
  "tika-s0105t7:77_0": "Kasmā cevaṁ dubbidhā buddhānaṁ kathā pavattatīti anuyogaṁ kāraṇavibhāvanena pariharituṁ",
  "tika-s0105t7:77_1": "‘‘tattha yo’’tiādi vuttaṁ. Atthaṁ vijānituṁ catusaccaṁ paṭivijjhituṁ vaṭṭato niyyātuṁ",
  "tika-s0105t7:77_2": "arahattasaṅkhātaṁ jayaggāhaṁ gahetuṁ sakkoti. Yasmā paramatthakathāya eva saccasampaṭivedho,",
  "tika-s0105t7:77_3": "ariyasaccakathā ca sikhāppattā desanā, tasmā vineyyapuggalavasena ādito sammutikathaṁ",
  "tika-s0105t7:77_4": "kathentopi bhagavā parato paramatthakathaṁyeva kathetīti āha ‘‘tassā’’tiādi. ‘‘Āditova",
  "tika-s0105t7:77_5": "sammutikathaṁ kathetī’’ti hi vadanto parato paramatthakathampi kathetīti dīpeti,",
  "tika-s0105t7:77_6": "itarattha pana ‘‘āditova kathetī’’ti avadanto sabbatthapīti. ‘‘Tathā’’tiādinā kathādvayakathane",
  "tika-s0105t7:77_7": "pariyāyantaraṁ vibhāveti. Bodhetvāti veneyyajjhāsayānurūpaṁ tathā tathā desetabbamatthaṁ",
  "tika-s0105t7:77_8": "jānāpetvā, iminā pana imamatthaṁ dasseti – katthaci sammutikathāpubbikā paramatthakathā",
  "tika-s0105t7:77_9": "hoti puggalajjhāsayavasena, katthaci paramatthakathāpubbikā sammutikathā, iti vineyyadammakusalassa",
  "tika-s0105t7:77_10": "satthu veneyyajjhāsayavasena tathā tathā desanā pavattatīti. Sabbattha pana bhagavā",
  "tika-s0105t7:77_11": "dhammataṁ avijahanto eva sammutimanuvattati, sammutiṁ apariccajantoyeva dhammataṁ",
  "tika-s0105t7:77_12": "vibhāveti, naṁ tattha abhinivesātidhāvanāni. Vuttañhetaṁ bhagavatā ‘‘janapadaniruttiṁ",
  "tika-s0105t7:77_13": "nābhiniviseyya, samaññaṁ nātidhāveyyā’’ti (dī. ni. ṭī. 1.439-443).",
  "tika-s0105t7:78_0": "Paṭhamaṁ sammutikathākathanaṁ pana veneyyavasena yebhuyyena buddhānamāciṇṇanti taṁ",
  "tika-s0105t7:78_1": "kāraṇena saddhiṁ dassento ‘‘pakatiyā panā’’tiādimāha. Lūkhākārāti veneyyānamanabhisambujjhanavasena",
  "tika-s0105t7:78_2": "lūkhasadisā. Nanu ca sammuti nāma paramatthato avijjamānattā abhūtā, taṁ kathaṁ buddhā",
  "tika-s0105t7:78_3": "kathentīti vuttaṁ ‘‘sammutikathaṁ kathentāpī’’tiādi. Saccamevāti tathameva . Sabhāvamevāti",
  "tika-s0105t7:78_4": "sammutibhāvena taṁsabhāvameva. Tenāha ‘‘amusāvā’’ti. Paramatthassa pana saccādibhāve",
  "tika-s0105t7:78_5": "vattabbameva natthi.",
  "tika-s0105t7:79_0": "Ko panimesaṁ sammutiparamatthadhammānaṁ visesoti? Yasmiṁ bhinne, buddhiyā vā avayavavinibbhoge",
  "tika-s0105t7:79_1": "kate na taṁsaññā, so ghaṭapaṭādippabhedo sammuti, tabbipariyāyato paramattho. Na",
  "tika-s0105t7:79_2": "hi kakkhaḷaphusanādisabhāve ayaṁ nayo labbhati. Evaṁ santepi vuttanayena sammuti",
  "tika-s0105t7:79_3": "ca saccasabhāvā evāti āha ‘‘duve saccāni akkhāsī’’tiādi. Tattha duve saccāni akkhāsīti",
  "tika-s0105t7:79_4": "nānādesabhāsākusalo tiṇṇaṁ vedānamatthasaṁvaṇṇanako ācariyo viya nānāvidhasammutiparamatthakusalo",
  "tika-s0105t7:79_5": "bhagavā veneyyajjhāsayānurūpaṁ duveyeva saccāni akkhāsīti attho. Taṁ sarūpato, parimāṇato",
  "tika-s0105t7:79_6": "ca dasseti ‘‘sammutiṁ paramatthañca, tatiyaṁ nūpalabbhatī’’ti iminā. Vadataṁ varoti",
  "tika-s0105t7:79_7": "sabbesaṁ vadantānaṁ varo. Lokasaṅketamattasiddhā sammuti. Paramo uttamo aviparīto",
  "tika-s0105t7:79_8": "yathābhūtasabhāvo paramattho.",
  "tika-s0105t7:80_0": "Idāni nesaṁ saccasabhāvaṁ saha kāraṇena dassetuṁ ‘‘saṅketavacana’’nti gāthā vuttā.",
  "tika-s0105t7:80_1": "Yasmā lokasammutikāraṇaṁ, tasmā saṅketavacanaṁ saccaṁ, yasmā ca dhammānaṁ bhūtalakkhaṇaṁ,",
  "tika-s0105t7:80_2": "tasmā paramatthavacanaṁ saccanti yojanā. Lokasammutikāraṇanti hi saṅketavacanassa",
  "tika-s0105t7:80_3": "saccabhāve kāraṇadassanaṁ, lokasiddhā sammuti saṅketavacanassa avisaṁvādanatāya kāraṇanti",
  "tika-s0105t7:80_4": "attho, visaṁvādanābhāvato saṅketavacanaṁ saccanti vuttaṁ hoti. Dhammānaṁ bhūtalakkhaṇanti",
  "tika-s0105t7:80_5": "ca paramatthavacanassa saccabhāve kāraṇadassanaṁ. Sabhāvadhammānaṁ yo bhūto aviparīto",
  "tika-s0105t7:80_6": "sabhāvo, tassa lakkhaṇaṁ aṅganaṁ ñāpananti attho, yāthāvato avisaṁvādanavasena pavattanato",
  "tika-s0105t7:80_7": "paramatthavacanaṁ saccanti adhippāyo. Anaṅgaṇasuttaṭīkāyaṁ pana ācariyeneva nissakkavacanena",
  "tika-s0105t7:80_8": "padamulliṅgetvā ‘‘lokasammutikāraṇāti lokasamaññaṁ nissāya pavattanato. Dhammānanti",
  "tika-s0105t7:80_9": "sabhāvadhammānaṁ. Bhūtakāraṇāti yathābhūtasabhāvaṁ nissāya pavattanato’’ti vuttaṁ.",
  "tika-s0105t7:81": "Aññattha pana –",
  "tika-s0105t7:82": "‘‘Tasmā voharakusalassa, lokanāthassa satthuno;",
  "tika-s0105t7:83": "Sammutiṁ voharantassa, musāvādo na jāyatī’’ti. (ma. ni. aṭṭha. 1.57; a. ni. aṭṭha. 1.170; itivu. aṭṭha. 24) –",
  "tika-s0105t7:84_0": "Ayampi guṇaparidīpanī gāthā dissati. Tattha tasmāti saccassa duvidhattā, saṅketavacanassa",
  "tika-s0105t7:84_1": "vā saccabhāvato. Sammutiṁ voharantassāti ‘‘puggalo satto’’tiādinā lokasamaññaṁ kathentassa",
  "tika-s0105t7:84_2": "musāvādo nāma na jāyatīti attho. Apica ‘‘aṭṭhahi kāraṇehi bhagavā puggala kathaṁ",
  "tika-s0105t7:84_3": "katheti hirottappadīpanatthaṁ, kammassakatādīpanatthaṁ, paccattapurisakāradīpanatthaṁ,",
  "tika-s0105t7:84_4": "ānantariyadīpanatthaṁ, brahmavihāradīpanatthaṁ, pubbenivāsadīpanatthaṁ, dakkhiṇāvisuddhidīpanatthaṁ,",
  "tika-s0105t7:84_5": "lokasammutiyā appahānatthañcā’’tiādinā (ma. ni. aṭṭha. 1.57; a. ni. aṭṭha. 1.170;",
  "tika-s0105t7:84_6": "itivu. aṭṭha. 24; kathā. anuṭī. 1) tattha tattha vuttakāraṇampi āharitvā idha vattabbaṁ.",
  "tika-s0105t7:85_0": "Yadi tathāgato paramatthasaccaṁ sammadeva abhisambujjhitvā ṭhitopi lokasamaññābhūtaṁ",
  "tika-s0105t7:85_1": "sammutisaccaṁ gahetvāva vadati, evañcettha ko lokiyamahājanehi visesoti vuttaṁ ‘‘yāhī’’tiādi,",
  "tika-s0105t7:85_2": "ayaṁ pāḷiyaṁ sambandho. Idaṁ vuttaṁ hoti – lokiyamahājano appahīnaparāmāsattā ‘‘etaṁ",
  "tika-s0105t7:85_3": "mamā’’tiādinā parāmasanto voharati. Tathāgato pana sabbaso pahīnaparāmāsattā aparāmasantova",
  "tika-s0105t7:85_4": "yasmā lokasamaññāhi vinā lokiyo attho lokena dubbiññeyyo, tasmā tāhi taṁ voharati.",
  "tika-s0105t7:85_5": "Tathā voharanto ca attano desanāvilāsena veneyyasatte paramatthasacce patiṭṭhāpetīti.",
  "tika-s0105t7:85_6": "Desanaṁ vinivaṭṭetvāti heṭṭhā vuttāya diṭṭhābhinivesapaṭisaññuttāya vaṭṭakathāya",
  "tika-s0105t7:85_7": "vinivattetvā vivecetvā. Arahattanikūṭena niṭṭhāpesīti ‘‘aparāmasa’’nti iminā padena",
  "tika-s0105t7:85_8": "taṇhāmānaparāmāsappahānakittanena tappahāyakaarahattasaṅkhātanikūṭena desanaṁ pariyosāpesi.",
  "tika-s0105t7:85_9": "Yaṁ panettha atthato na vibhattaṁ, taṁ suviññeyyameva.",
  "tika-s0105t7:86_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t7:86_1": "suvimalavipulapaññāveyyattiyajananāya sādhuvilāsiniyā nāma līnatthapakāsaniyā poṭṭhapādasuttavaṇṇanāya līnatthapakāsanā.",
  "tika-s0105t7:87": "Poṭṭhapādasuttavaṇṇanā niṭṭhitā."
}