{
  "tika-vin05t32:0": "32. Garukāpattivuṭṭhānavinicchayakathā",
  "tika-vin05t32:1_0": "236.Garukāpattivuṭṭhānanti parivāsamānattādīhi vinayakammehi garukāpattito vuṭṭhānaṁ.",
  "tika-vin05t32:1_1": "Tattha tividho parivāso paṭicchannaparivāso suddhantaparivāso samodhānaparivāsoti.",
  "tika-vin05t32:1_2": "Tesu paṭicchannaparivāso tāva yathāpaṭicchannāya āpattiyā dātabbo. Kassaci hi ekāhappaṭicchannā",
  "tika-vin05t32:1_3": "āpatti hoti, kassaci dvīhappaṭicchannā, kassaci ekāpatti hoti, kassaci dve tisso",
  "tika-vin05t32:1_4": "tatuttari vā. Tasmā paṭicchannaparivāsaṁ dentena paṭhamaṁ tāva paṭicchannabhāvo jānitabbo.",
  "tika-vin05t32:1_5": "Ayañhi āpatti nāma dasahākārehi paṭicchannā hoti.",
  "tika-vin05t32:2_0": "Tatrāyaṁ mātikā – āpatti ca hoti āpattisaññī ca, pakatatto ca hoti pakatattasaññī",
  "tika-vin05t32:2_1": "ca, anantarāyiko ca hoti anantarāyikasaññī ca, pahu ca hoti pahusaññī ca, chādetukāmo",
  "tika-vin05t32:2_2": "ca hoti chādeti cāti. Tattha āpatti ca hoti āpattisaññī cāti yaṁ āpanno, sā āpattiyeva",
  "tika-vin05t32:2_3": "hoti, sopi ca tattha āpattisaññīyeva. Iti jānanto chādeti, channā hoti, atha panāyaṁ",
  "tika-vin05t32:2_4": "tattha anāpattisaññī, acchannā hoti. Anāpatti pana āpattisaññāyapi anāpattisaññāyapi",
  "tika-vin05t32:2_5": "chādentena acchāditāva hoti, lahukaṁ vā garukāti garukaṁ vā lahukāti chādeti, alajjipakkhe",
  "tika-vin05t32:2_6": "tiṭṭhati, āpatti pana acchannā hoti, garukaṁ lahukāti maññamāno deseti, neva desitā",
  "tika-vin05t32:2_7": "hoti, na channā, garukaṁ vā garukāti ñatvā chādeti, channā hoti, garukalahukabhāvaṁ",
  "tika-vin05t32:2_8": "na jānāti, āpattiṁ chādemīti chādeti, channāva hoti.",
  "tika-vin05t32:3_0": "Pakatattoti tividhaṁ ukkhepanīyakammaṁ akato. So ce pakatattasaññī hutvā chādeti,",
  "tika-vin05t32:3_1": "channā hoti. Atha “mayhaṁ saṅghena kammaṁ kata”nti apakatattasaññī hutvā chādeti,",
  "tika-vin05t32:3_2": "acchannā hoti. Apakatattena pana pakatattasaññinā vā apakatattasaññinā vā chāditāpi",
  "tika-vin05t32:3_3": "acchannāva hoti. Vuttampi cetaṁ –",
  "tika-vin05t32:4": "“Āpajjati garukaṁ sāvasesaṁ,",
  "tika-vin05t32:5": "Chādeti anādariyaṁ paṭicca;",
  "tika-vin05t32:6": "Na bhikkhunī no ca phuseyya vajjaṁ,",
  "tika-vin05t32:7": "Pañhā mesā kusalehi cintitā”ti. –",
  "tika-vin05t32:8": "Ayañhi pañho ukkhittakena kathito.",
  "tika-vin05t32:9_0": "Anantarāyikoti yassa dasasu antarāyesu ekopi natthi, so ce anantarāyikasaññī hutvā",
  "tika-vin05t32:9_1": "chādeti, channā hoti. Sacepi so bhīrujātikatāya andhakāre amanussacaṇḍamigabhayena",
  "tika-vin05t32:9_2": "antarāyikasaññī hutvā chādeti, acchannāva hoti. Yassapi pabbatavihāre vasantassa",
  "tika-vin05t32:9_3": "kandaraṁ vā nadiṁ vā atikkamitvā ārocetabbaṁ hoti, antarāmagge ca caṇḍavāḷaamanussādibhayaṁ",
  "tika-vin05t32:9_4": "atthi, magge ajagarā nipajjanti, nadī pūrā hoti, etasmiṁ pana satiyeva antarāye antarāyikasaññī",
  "tika-vin05t32:9_5": "chādeti, acchannā hoti. Antarāyikassa pana antarāyikasaññāya chādayato acchannāva.",
  "tika-vin05t32:10_0": "Pahūti so sakkoti bhikkhuno santikaṁ gantuñceva ārocetuñca, so ce pahusaññī hutvā",
  "tika-vin05t32:10_1": "chādeti, channā hoti. Sacassa mukhe appamattako gaṇḍo vā hoti, hanukavāto vā vijjhati,",
  "tika-vin05t32:10_2": "danto vā rujjati, bhikkhā vā mandā laddhā hoti, tāvatakena pana neva vattuṁ na sakkoti,",
  "tika-vin05t32:10_3": "na gantuṁ, apica kho “na sakkomī”ti saññī hoti, ayaṁ pahu hutvā appahusaññī nāma.",
  "tika-vin05t32:10_4": "Iminā chāditāpi acchāditā. Appahunā pana vattuṁ vā gantuṁ vā asamatthena pahusaññinā",
  "tika-vin05t32:10_5": "vā appahusaññinā vā chāditā hoti, acchāditāva.",
  "tika-vin05t32:11_0": "Chādetukāmo ca hoti chādeti cāti idaṁ uttānatthameva. Sace pana “chādessāmī”ti dhuranikkhepaṁ",
  "tika-vin05t32:11_1": "katvā purebhatte vā pacchābhatte vā paṭhamayāmādīsu vā lajjidhammaṁ okkamitvā antoaruṇeyeva",
  "tika-vin05t32:11_2": "āroceti, ayaṁ chādetukāmo na chādeti nāma. Yassa pana abhikkhuke ṭhāne vasantassa",
  "tika-vin05t32:11_3": "āpajjitvā sabhāgassa bhikkhuno āgamanaṁ āgamentassa, sabhāgassa santikaṁ vā gacchantassa",
  "tika-vin05t32:11_4": "aḍḍhamāsopi māsopi atikkamati, ayaṁ na chādetukāmo chādeti nāma, ayampi acchannāva",
  "tika-vin05t32:11_5": "hoti. Yo pana āpannamattova aggiṁ akkantapuriso viya sahasā pakkamitvā sabhāgaṭṭhānaṁ",
  "tika-vin05t32:11_6": "gantvā āvikaroti, ayaṁ na chādetukāmova na chādeti nāma. Sace pana sabhāgaṁ disvāpi",
  "tika-vin05t32:11_7": "“ayaṁ me upajjhāyo vā ācariyo vā”ti lajjāya nāroceti, channāva hoti āpatti. Upajjhāyādibhāvo",
  "tika-vin05t32:11_8": "hi idha appamāṇaṁ, averisabhāgamattameva pamāṇaṁ. Tasmā averisabhāgassa santike ārocetabbā.",
  "tika-vin05t32:11_9": "Yo pana visabhāgo hoti sutvā pakāsetukāmo, evarūpassa upajjhāyassapi santike na ārocetabbā.",
  "tika-vin05t32:12_0": "Tattha purebhattaṁ vā āpattiṁ āpanno hotu pacchābhattaṁ vā divā vā rattiṁ vā, yāva",
  "tika-vin05t32:12_1": "aruṇaṁ na uggacchati, tāva ārocetabbaṁ. Uddhaste aruṇe paṭicchannā hoti, paṭicchādanapaccayā",
  "tika-vin05t32:12_2": "ca dukkaṭaṁ āpajjati, sabhāgasaṅghādisesaṁ āpannassa pana santike āvikātuṁ na vaṭṭati.",
  "tika-vin05t32:12_3": "Sace āvikaroti, āpatti āvikatā hoti, dukkaṭā pana na muccati. Tasmā suddhassa santike",
  "tika-vin05t32:12_4": "āvikātabbā. Āvikaronto ca “tuyhaṁ santike ekaṁ āpattiṁ āvikaromī”ti vā “ācikkhāmī”ti",
  "tika-vin05t32:12_5": "vā ārocemī”ti vā “mama ekaṁ āpattiṁ āpannabhāvaṁ jānāhī”ti vā vadatu, “ekaṁ garukāpattiṁ",
  "tika-vin05t32:12_6": "āvikaromī”tiādinā vā nayena vadatu, sabbehipi ākārehi appaṭicchannāva hotīti kurundiyaṁ",
  "tika-vin05t32:12_7": "vuttaṁ. Sace pana “lahukāpattiṁ āvikaromī”tiādinā nayena vadati, paṭicchannāva hoti.",
  "tika-vin05t32:12_8": "Vatthuṁ āroceti, āpattiṁ āroceti, ubhayaṁ āroceti, tividhenapi ārocitāva hoti.",
  "tika-vin05t32:13_0": "237. Iti imāni dasa kāraṇāni upaparikkhitvā paṭicchannaparivāsaṁ dentena paṭhamameva",
  "tika-vin05t32:13_1": "paṭicchannabhāvo jānitabbo, tato paṭicchannadivase ca āpattiyo ca sallakkhetvā sace",
  "tika-vin05t32:13_2": "ekāhappaṭicchannā hoti, “ahaṁ, bhante, ekaṁ āpattiṁ āpajjiṁ sañcetanikaṁ sukkavissaṭṭhiṁ",
  "tika-vin05t32:13_3": "ekāhappaṭicchanna”nti evaṁ yācāpetvā khandhake āgatanayeneva kammavācaṁ vatvā parivāso",
  "tika-vin05t32:13_4": "dātabbo. Atha dvīhatīhādipaṭicchannā hoti, “dvīhappaṭicchannaṁ, tīhappaṭicchannaṁ,",
  "tika-vin05t32:13_5": "catūhappaṭicchannaṁ, pañcāhappaṭicchannaṁ…pe… cuddasāhappaṭicchanna”nti evaṁ yāva",
  "tika-vin05t32:13_6": "cuddasadivasāni divasavasena yojanā kātabbā, pañcadasadivasapaṭicchannāya “pakkhapaṭicchanna”nti",
  "tika-vin05t32:13_7": "yojanā kātabbā. Tato yāva ekūnatiṁsatimo divaso, tāva “atirekapakkhapaṭicchanna”nti,",
  "tika-vin05t32:13_8": "tato “māsapaṭicchannaṁ, atirekamāsapaṭicchannaṁ, dvemāsapaṭicchannaṁ, atirekadvemāsapaṭicchannaṁ,",
  "tika-vin05t32:13_9": "temāsa…pe… atirekaekādasamāsapaṭicchanna”nti evaṁ yojanā kātabbā. Saṁvacchare puṇṇe",
  "tika-vin05t32:13_10": "“ekasaṁvaccharapaṭicchanna”nti, tato paraṁ “atirekasaṁvaccharaṁ, dvesaṁvacchara”nti",
  "tika-vin05t32:13_11": "evaṁ yāva “saṭṭhisaṁvaccharaṁ, atirekasaṭṭhisaṁvaccharapaṭicchanna”nti vā tato vā",
  "tika-vin05t32:13_12": "bhiyyopi vatvā yojanā kātabbā.",
  "tika-vin05t32:14_0": "Sace pana dve tisso tatuttari vā āpattiyo honti, yathā “ekaṁ āpatti”nti vuttaṁ, evaṁ",
  "tika-vin05t32:14_1": "“dve āpattiyo, tisso āpattiyo”ti vattabbaṁ. Tato paraṁ pana sataṁ vā hotu sahassaṁ",
  "tika-vin05t32:14_2": "vā, “sambahulā”ti vattuṁ vaṭṭati. Nānāvatthukāsupi “ahaṁ, bhante, sambahulā saṅghādisesā",
  "tika-vin05t32:14_3": "āpattiyo āpajjiṁ ekaṁ sukkavissaṭṭhiṁ, ekaṁ kāyasaṁsaggaṁ, ekaṁ duṭṭhullavācaṁ, ekaṁ",
  "tika-vin05t32:14_4": "attakāmaṁ, ekaṁ sañcarittaṁ, ekāhappaṭicchannāyo”ti evaṁ gaṇanavasena vā “ahaṁ, bhante,",
  "tika-vin05t32:14_5": "sambahulā saṅghādisesā āpattiyo āpajjiṁ nānāvatthukā ekāhappaṭicchannāyo”ti evaṁ",
  "tika-vin05t32:14_6": "vatthukittanavasena vā “ahaṁ, bhante, sambahulā saṅghādisesā āpattiyo āpajjiṁ ekāhappaṭicchannāyo”ti",
  "tika-vin05t32:14_7": "evaṁ nāmamattavasena vā yojanā kātabbā. Tattha nāmaṁ duvidhaṁ sajātisādhāraṇaṁ sabbasādhāraṇañca.",
  "tika-vin05t32:14_8": "Tattha saṅghādisesoti sajātisādhāraṇaṁ. Āpattīti sabbasādhāraṇaṁ. Tasmā “sambahulā",
  "tika-vin05t32:14_9": "āpattiyo āpajjiṁ ekāhappaṭicchannāyo”ti evaṁ sabbasādhāraṇanāmavasenapi vaṭṭati.",
  "tika-vin05t32:14_10": "Idañhi parivāsādivinayakammaṁ vatthuvasena gottavasena nāmavasena āpattivasena ca kātuṁ vaṭṭatiyeva.",
  "tika-vin05t32:15_0": "Tattha sukkavissaṭṭhīti vatthu ceva gottañca. Saṅghādisesoti nāmañceva āpatti ca.",
  "tika-vin05t32:15_1": "Tattha “sukkavissaṭṭhiṁ kāyasaṁsagga”ntiādinā vacanenapi “nānāvatthukāyo”ti vacanenapi",
  "tika-vin05t32:15_2": "vatthu ceva gottañca gahitaṁ hoti. “Saṅghādiseso”ti vacanenapi “āpattiyo”ti vacanenapi",
  "tika-vin05t32:15_3": "nāmañceva āpatti ca gahitā hoti. Tasmā etesu yassa kassaci vasena kammavācā kātabbā.",
  "tika-vin05t32:15_4": "Idha pana sabbāpattīnaṁ sādhāraṇavasena sambahulanayeneva ca sabbattha kammavācaṁ",
  "tika-vin05t32:15_5": "yojetvā dassayissāma. Ekañhi āpattiṁ āpajjitvā “sambahulā”ti vinayakammaṁ karontassapi",
  "tika-vin05t32:15_6": "vuṭṭhāti ekaṁ vinā sambahulānaṁ abhāvato. Sambahulā pana āpajjitvā “ekaṁ āpajji”nti",
  "tika-vin05t32:15_7": "karontassa na vuṭṭhāti, tasmā sambahulanayeneva yojayissāma. Seyyathidaṁ – paṭicchannaparivāsaṁ",
  "tika-vin05t32:15_8": "dentena sace ekāhappaṭicchannā āpatti hoti.",
  "tika-vin05t32:16_0": "“Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ, bhante, saṅghaṁ",
  "tika-vin05t32:16_1": "sambahulānaṁ āpattīnaṁ ekāhappaṭicchannānaṁ ekāhaparivāsaṁ yācāmi. Ahaṁ, bhante,",
  "tika-vin05t32:16_2": "sambahulā āpattiyo āpajjiṁ ekāhappaṭicchannāyo, dutiyampi, bhante, saṅghaṁ sambahulānaṁ",
  "tika-vin05t32:16_3": "āpattīnaṁ ekāhappaṭicchannānaṁ ekāhaparivāsaṁ yācāmi. Ahaṁ, bhante, sambahulā āpattiyo",
  "tika-vin05t32:16_4": "āpajjiṁ ekāhappaṭicchannāyo, tatiyampi, bhante, saṅghaṁ sambahulānaṁ āpattīnaṁ ekāhappaṭicchannānaṁ",
  "tika-vin05t32:16_5": "ekāhaparivāsaṁ yācāmīti –",
  "tika-vin05t32:17": "Evaṁ tikkhattuṁ yācāpetvā –",
  "tika-vin05t32:18_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:18_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yācati, yadi",
  "tika-vin05t32:18_2": "saṅghassa pattakallaṁ, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ",
  "tika-vin05t32:18_3": "ekāhaparivāsaṁ dadeyya, esā ñatti.",
  "tika-vin05t32:19_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:19_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yācati, saṅgho",
  "tika-vin05t32:19_2": "itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:19_3": "deti, yassāyasmato khamati itthannāmassa bhikkhuno sambahulānaṁ āpattīnaṁ ekāhappaṭicchannānaṁ",
  "tika-vin05t32:19_4": "ekāhaparivāsassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:20": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:21": "“Dinno saṅghena itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāso, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:22": "Evaṁ yo yo āpanno hoti, tassa tassa nāmaṁ gahetvā kammavācā kātabbā.",
  "tika-vin05t32:23": "Kammavācāpariyosāne ca tena bhikkhunā māḷakasīmāyameva “parivāsaṁ samādiyāmi, vattaṁ samādiyāmī”ti vattaṁ samādātabbaṁ, samādiyitvā tattheva saṅghassa ārocetabbaṁ. Ārocentena ca –",
  "tika-vin05t32:24_0": "“Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ",
  "tika-vin05t32:24_1": "āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ",
  "tika-vin05t32:24_2": "āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivasāmi, vediyāmahaṁ,",
  "tika-vin05t32:24_3": "bhante, vediyatīti maṁ saṅgho dhāretū”ti –",
  "tika-vin05t32:25": "Evaṁ ārocetabbaṁ. Imañca atthaṁ gahetvā yāya kāyaci vācāya ārocetuṁ vaṭṭatiyeva.",
  "tika-vin05t32:26_0": "Ārocetvā sace nikkhipitukāmo hoti, “parivāsaṁ nikkhipāmi, vattaṁ nikkhipāmī”ti nikkhipitabbaṁ.",
  "tika-vin05t32:26_1": "Ekapadenapi cettha nikkhitto hoti parivāso, dvīhi pana sunikkhittoyeva. Samādānepi",
  "tika-vin05t32:26_2": "eseva nayo. Nikkhittakālato paṭṭhāya pakatattaṭṭhāne tiṭṭhati. Māḷakato bhikkhūsu",
  "tika-vin05t32:26_3": "nikkhantesu ekassapi santike nikkhipituṁ vaṭṭati, māḷakato nikkhamitvā satiṁ paṭilabhantena",
  "tika-vin05t32:26_4": "sahagacchantassa santike nikkhipitabbaṁ. Sace sopi pakkanto, aññassa yassa māḷake",
  "tika-vin05t32:26_5": "nārocitaṁ, tassa ārocetvā nikkhipitabbaṁ. Ārocentena ca avasāne “vediyatīti maṁ āyasmā",
  "tika-vin05t32:26_6": "dhāretū”ti vattabbaṁ. Dvinnaṁ ārocentena “āyasmantā dhārentū”ti, tiṇṇaṁ ārocentena",
  "tika-vin05t32:26_7": "“āyasmanto dhārentū”ti vattabbaṁ. Sace appabhikkhuko vihāro hoti, sabhāgā bhikkhū",
  "tika-vin05t32:26_8": "vasanti, vattaṁ anikkhipitvā vihāreyeva rattipariggaho kātabbo. Atha na sakkā sodhetuṁ,",
  "tika-vin05t32:26_9": "vuttanayeneva vattaṁ nikkhipitvā paccūsasamaye ekena bhikkhunā saddhiṁ parikkhittassa",
  "tika-vin05t32:26_10": "vihārassa parikkhepato, aparikkhittassa vihārassa parikkhepārahaṭṭhānato dve leḍḍupāte",
  "tika-vin05t32:26_11": "atikkamitvā mahāmaggato okkamma gumbena vā vatiyā vā paṭicchannaṭṭhāne nisīditabbaṁ,",
  "tika-vin05t32:26_12": "antoaruṇeyeva vuttanayena vattaṁ samādiyitvā ārocetabbaṁ. Ārocentena sace navakataro",
  "tika-vin05t32:26_13": "hoti, “āvuso”ti vattabbaṁ. Sace vuḍḍhataro, “bhante”ti vattabbaṁ. Sace añño koci",
  "tika-vin05t32:26_14": "bhikkhu kenacideva karaṇīyena taṁ ṭhānaṁ āgacchati, sace esa taṁ passati, saddaṁ",
  "tika-vin05t32:26_15": "vāssa suṇāti, ārocetabbaṁ, anārocentassa ratticchedo ceva vattabhedo ca. Atha dvādasahatthaṁ",
  "tika-vin05t32:26_16": "upacāraṁ okkamitvā ajānantasseva gacchati, ratticchedo hotiyeva, vattabhedo pana",
  "tika-vin05t32:26_17": "natthi, uggate aruṇe vattaṁ nikkhipitabbaṁ. Sace so bhikkhu kenacideva karaṇīyena",
  "tika-vin05t32:26_18": "pakkanto hoti, yaṁ aññaṁ sabbapaṭhamaṁ passati, tassa ārocetvā nikkhipitabbaṁ. Vihāraṁ",
  "tika-vin05t32:26_19": "gantvāpi yaṁ paṭhamaṁ passati, tassa ārocetvā nikkhipitabbaṁ. Ayaṁ nikkhittavattassa parihāro.",
  "tika-vin05t32:27_0": "238. Evaṁ yattakāni divasāni āpatti paṭicchannā hoti, tattakāni tato adhikatarāni",
  "tika-vin05t32:27_1": "vā kukkuccavinodanatthāya parivasitvā saṅghaṁ upasaṅkamitvā vattaṁ samādiyitvā mānattaṁ",
  "tika-vin05t32:27_2": "yācitabbaṁ. Ayañhi vatte samādinne eva mānattāraho hoti nikkhittavattena parivutthattā.",
  "tika-vin05t32:27_3": "Anikkhittavattassa pana puna samādānakiccaṁ natthi. So hi paṭicchannadivasātikkameneva",
  "tika-vin05t32:27_4": "mānattāraho hoti, tasmā tassa mānattaṁ dātabbameva. Taṁ dentena –",
  "tika-vin05t32:28_0": "“Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ",
  "tika-vin05t32:28_1": "āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ",
  "tika-vin05t32:28_2": "āpattīnaṁ ekāhappaṭicchannānaṁ ekāhaparivāsaṁ adāsi, sohaṁ, bhante, parivutthaparivāso",
  "tika-vin05t32:28_3": "saṅghaṁ sambahulānaṁ āpattīnaṁ ekāhappaṭicchannānaṁ chārattaṁ mānattaṁ yācāmi. Ahaṁ,",
  "tika-vin05t32:28_4": "bhante…pe… sohaṁ parivutthaparivāso, dutiyampi, bhante, saṅghaṁ sambahulānaṁ āpattīnaṁ",
  "tika-vin05t32:28_5": "ekāhappaṭicchannānaṁ chārattaṁ mānattaṁ yācāmi. Ahaṁ, bhante…pe… sohaṁ parivutthaparivāso,",
  "tika-vin05t32:28_6": "tatiyampi, bhante, saṅghaṁ sambahulānaṁ āpattīnaṁ ekāhappaṭicchannānaṁ chārattaṁ",
  "tika-vin05t32:28_7": "mānattaṁ yācāmī”ti –",
  "tika-vin05t32:29": "Evaṁ tikkhattuṁ yācāpetvā –",
  "tika-vin05t32:30_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:30_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho",
  "tika-vin05t32:30_2": "itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:30_3": "adāsi, so parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ",
  "tika-vin05t32:30_4": "chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno",
  "tika-vin05t32:30_5": "sambahulānaṁ āpattīnaṁ ekāhappaṭicchannānaṁ chārattaṁ mānattaṁ dadeyya, esā ñatti.",
  "tika-vin05t32:31_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:31_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho",
  "tika-vin05t32:31_2": "itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:31_3": "adāsi, so parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ",
  "tika-vin05t32:31_4": "chārattaṁ mānattaṁ yācati, saṅgho itthannāmassa bhikkhuno sambahulānaṁ āpattīnaṁ",
  "tika-vin05t32:31_5": "ekāhappaṭicchannānaṁ chārattaṁ mānattaṁ deti, yassāyasmato khamati itthannāmassa",
  "tika-vin05t32:31_6": "bhikkhuno sambahulānaṁ āpattīnaṁ ekāhappaṭicchannānaṁ chārattaṁ mānattassa dānaṁ,",
  "tika-vin05t32:31_7": "so tuṇhassa. Yassa nakkhamati, so bhāseyya.",
  "tika-vin05t32:32": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:33": "“Dinnaṁ saṅghena itthannāmassa bhikkhuno sambahulānaṁ āpattīnaṁ ekāhappaṭicchannānaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:34": "Evaṁ kammavācā kātabbā.",
  "tika-vin05t32:35": "Kammavācāpariyosāne ca tena bhikkhunā māḷakasīmāyameva “mānattaṁ samādiyāmi, vattaṁ samādiyāmī”ti vattaṁ samādātabbaṁ, samādiyitvā tattheva saṅghassa ārocetabbaṁ. Ārocentena ca –",
  "tika-vin05t32:36_0": "“Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ",
  "tika-vin05t32:36_1": "āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ",
  "tika-vin05t32:36_2": "āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso saṅghaṁ",
  "tika-vin05t32:36_3": "sambahulānaṁ āpattīnaṁ ekāhappaṭicchannānaṁ chārattaṁ mānattaṁ yāciṁ, tassa me saṅgho",
  "tika-vin05t32:36_4": "sambahulānaṁ āpattīnaṁ ekāhappaṭicchannānaṁ chārattaṁ mānattaṁ adāsi, sohaṁ mānattaṁ",
  "tika-vin05t32:36_5": "carāmi, vediyāmahaṁ bhante, vediyatīti maṁ saṅgho dhāretū”ti –",
  "tika-vin05t32:37": "Evaṁ ārocetabbaṁ. Imañca pana atthaṁ gahetvā yāya kāyaci vācāya ārocetuṁ vaṭṭatiyeva.",
  "tika-vin05t32:38_0": "Ārocetvā sace nikkhipitukāmo hoti, “mānattaṁ nikkhipāmi, vattaṁ nikkhipāmī”ti saṅghamajjhe",
  "tika-vin05t32:38_1": "nikkhipitabbaṁ. Māḷakato bhikkhūsu nikkhantesu ekassapi santike nikkhipituṁ vaṭṭati.",
  "tika-vin05t32:38_2": "Māḷakato nikkhamitvā satiṁ paṭilabhantena sahagacchantassa santike nikkhipitabbaṁ.",
  "tika-vin05t32:38_3": "Sace sopi pakkanto, aññassa yassa māḷake nārocitaṁ, tassa ārocetvā nikkhipitabbaṁ.",
  "tika-vin05t32:38_4": "Ārocentena pana avasāne “vediyatīti maṁ āyasmā dhāretū”ti vattabbaṁ. Dvinnaṁ ārocentena",
  "tika-vin05t32:38_5": "“āyasmantā dhārentū”ti, tiṇṇaṁ ārocentena “āyasmanto dhārentū”ti vattabbaṁ. Nikkhittakālato",
  "tika-vin05t32:38_6": "paṭṭhāya pakatattaṭṭhāne tiṭṭhati. Sace appabhikkhuko vihāro hoti, sabhāgā bhikkhū",
  "tika-vin05t32:38_7": "vasanti, vattaṁ anikkhipitvā antovihāreyeva rattiyo gaṇetabbā. Atha na sakkā sodhetuṁ,",
  "tika-vin05t32:38_8": "vuttanayeneva vattaṁ nikkhipitvā paccūsasamaye catūhi pañcahi vā bhikkhūhi saddhiṁ",
  "tika-vin05t32:38_9": "parikkhittassa vihārassa parikkhepato, aparikkhittassa parikkhepārahaṭṭhānato dve",
  "tika-vin05t32:38_10": "leḍḍupāte atikkamitvā mahāmaggato okkamma gumbena vā vatiyā vā paṭicchannaṭṭhāne",
  "tika-vin05t32:38_11": "nisīditabbaṁ, antoaruṇeyeva vuttanayena vattaṁ samādiyitvā ārocetabbaṁ. Sace añño",
  "tika-vin05t32:38_12": "koci bhikkhu kenacideva karaṇīyena taṁ ṭhānaṁ āgacchati, sace esa taṁ passati, saddaṁ",
  "tika-vin05t32:38_13": "vāssa suṇāti, ārocetabbaṁ. Anārocentassa ratticchedo ceva vattabhedo ca, atha dvādasahatthaṁ",
  "tika-vin05t32:38_14": "upacāraṁ okkamitvā ajānantasseva gacchati, ratticchedo hoti eva, vattabhedo pana",
  "tika-vin05t32:38_15": "natthi. Ārocitakālato paṭṭhāya ekaṁ bhikkhuṁ ṭhapetvā sesehi sati karaṇīye gantumpi",
  "tika-vin05t32:38_16": "vaṭṭati, aruṇe uṭṭhite tassa bhikkhussa santike vattaṁ nikkhipitabbaṁ. Sace sopi",
  "tika-vin05t32:38_17": "kenaci kammena pure aruṇeyeva gacchati, aññaṁ vihārato nikkhantaṁ vā āgantukaṁ vā",
  "tika-vin05t32:38_18": "yaṁ paṭhamaṁ passati, tassa santike ārocetvā vattaṁ nikkhipitabbaṁ. Ayañca yasmā",
  "tika-vin05t32:38_19": "gaṇassa ārocetvā bhikkhūnañca atthibhāvaṁ sallakkhetvāva vasi, tenassa ūne gaṇe caraṇadoso",
  "tika-vin05t32:38_20": "vā vippavāso vā na hoti. Sace na kañci passati, vihāraṁ gantvāpi yaṁ paṭhamaṁ passati,",
  "tika-vin05t32:38_21": "tassa ārocetvā nikkhipitabbaṁ. Ayaṁ nikkhittavattassa parihāro.",
  "tika-vin05t32:39_0": "239. Evaṁ chārattaṁ mānattaṁ akhaṇḍaṁ caritvā yattha siyā vīsatigaṇo bhikkhusaṅgho,",
  "tika-vin05t32:39_1": "tattha so bhikkhu abbhetabbo. Abbhentehi ca paṭhamaṁ abbhānāraho kātabbo. Ayañhi",
  "tika-vin05t32:39_2": "nikkhittavattattā pakatattaṭṭhāne ṭhito, pakatattassa ca abbhānaṁ kātuṁ na vaṭṭati,",
  "tika-vin05t32:39_3": "tasmā vattaṁ samādāpetabbo, vatte samādinne abbhānāraho hoti. Tenapi vattaṁ samādiyitvā",
  "tika-vin05t32:39_4": "ārocetvā abbhānaṁ yācitabbaṁ. Anikkhittavattassa puna vattasamādānakiccaṁ natthi.",
  "tika-vin05t32:39_5": "So hi chārattātikkameneva abbhānāraho hoti, tasmā so abbhetabbo. Abbhentena ca –",
  "tika-vin05t32:40_0": "“Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ",
  "tika-vin05t32:40_1": "āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ",
  "tika-vin05t32:40_2": "āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso saṅghaṁ",
  "tika-vin05t32:40_3": "sambahulānaṁ āpattīnaṁ ekāhappaṭicchannānaṁ chārattaṁ mānattaṁ yāciṁ, tassa me saṅgho",
  "tika-vin05t32:40_4": "sambahulānaṁ āpattīnaṁ ekāhappaṭicchannānaṁ chārattaṁ mānattaṁ adāsi, sohaṁ, bhante,",
  "tika-vin05t32:40_5": "ciṇṇamānatto saṅghaṁ abbhānaṁ yācāmi. Ahaṁ, bhante…pe… sohaṁ ciṇṇamānatto dutiyampi,",
  "tika-vin05t32:40_6": "bhante, saṅghaṁ abbhānaṁ yācāmi. Ahaṁ, bhante…pe… sohaṁ ciṇṇamānatto tatiyampi, bhante,",
  "tika-vin05t32:40_7": "saṅghaṁ abbhānaṁ yācāmī”ti –",
  "tika-vin05t32:41": "Evaṁ tikkhattuṁ yācāpetvā –",
  "tika-vin05t32:42_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:42_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho",
  "tika-vin05t32:42_2": "itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:42_3": "adāsi, so parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ",
  "tika-vin05t32:42_4": "chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ",
  "tika-vin05t32:42_5": "chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa",
  "tika-vin05t32:42_6": "pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:43_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:43_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho",
  "tika-vin05t32:43_2": "itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:43_3": "adāsi, so parivutthaparivāso saṅghaṁ sambahulānaṁ āpattīnaṁ ekāhappaṭicchannānaṁ",
  "tika-vin05t32:43_4": "chārattaṁ mānattaṁ yāci, saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ",
  "tika-vin05t32:43_5": "chārattaṁ mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ",
  "tika-vin05t32:43_6": "bhikkhuṁ abbheti, yassāyasmato khamati itthannāmassa bhikkhuno abbhānaṁ, so tuṇhassa.",
  "tika-vin05t32:43_7": "Yassa nakkhamati, so bhāseyya.",
  "tika-vin05t32:44": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:45": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:46": "Evaṁ kammavācā kātabbā.",
  "tika-vin05t32:47": "Evaṁ tāva ekāhappaṭicchannāya āpattiyā paṭicchannaparivāso mānattadānaṁ abbhānañca veditabbaṁ. Imināva nayena dvīhādipaṭicchannāsupi tadanurūpā kammavācā kātabbā.",
  "tika-vin05t32:48": "240. Sace pana appaṭicchannā āpatti hoti, parivāsaṁ adatvā mānattameva datvā ciṇṇamānatto abbhetabbo. Kathaṁ? Mānattaṁ dentena tāva –",
  "tika-vin05t32:49_0": "“Ahaṁ, bhante, sambahulā āpattiyo āpajjiṁ appaṭicchannāyo, sohaṁ, bhante, saṅghaṁ",
  "tika-vin05t32:49_1": "sambahulānaṁ āpattīnaṁ appaṭicchannānaṁ chārattaṁ mānattaṁ yācāmi. Ahaṁ, bhante…pe…",
  "tika-vin05t32:49_2": "dutiyampi, bhante, saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:49_3": "yācāmi. Ahaṁ, bhante…pe… tatiyampi, bhante, saṅghaṁ sambahulānaṁ āpattīnaṁ appaṭicchannānaṁ",
  "tika-vin05t32:49_4": "chārattaṁ mānattaṁ yācāmī”ti –",
  "tika-vin05t32:50": "Tikkhattuṁ yācāpetvā –",
  "tika-vin05t32:51_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:51_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yācati, yadi",
  "tika-vin05t32:51_2": "saṅghassa pattakallaṁ, saṅgho itthannāmassa bhikkhuno sambahulānaṁ āpattīnaṁ appaṭicchannānaṁ",
  "tika-vin05t32:51_3": "chārattaṁ mānattaṁ dadeyya, esā ñatti.",
  "tika-vin05t32:52_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:52_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yācati, saṅgho",
  "tika-vin05t32:52_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:52_3": "deti, yassāyasmato khamati itthannāmassa bhikkhuno sambahulānaṁ āpattīnaṁ appaṭicchannānaṁ",
  "tika-vin05t32:52_4": "chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:53": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:54": "“Dinnaṁ saṅghena itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:55": "Evaṁ kammavācā kātabbā.",
  "tika-vin05t32:56": "Kammavācāpariyosāne ca vattasamādānaṁ vattanikkhepo mānattacaraṇañca sabbaṁ vuttanayeneva veditabbaṁ. Ārocentena pana –",
  "tika-vin05t32:57_0": "“Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ",
  "tika-vin05t32:57_1": "āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ",
  "tika-vin05t32:57_2": "āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ carāmi, vediyāmahaṁ,",
  "tika-vin05t32:57_3": "bhante, vediyatīti maṁ saṅgho dhāretū”ti –",
  "tika-vin05t32:58": "Evaṁ ārocetabbaṁ.",
  "tika-vin05t32:59": "Ekassa dvinnaṁ tiṇṇaṁ vā ārocentena paṭicchannamānatte vuttanayeneva ārocetabbaṁ. Ciṇṇamānatto ca yattha siyā vīsatigaṇo bhikkhusaṅgho, tattha so abbhetabbo. Abbhentena ca –",
  "tika-vin05t32:60_0": "“Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ",
  "tika-vin05t32:60_1": "āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ",
  "tika-vin05t32:60_2": "āpattīnaṁ appaṭicchannānaṁ chārattaṁ mānattaṁ adāsi, sohaṁ ciṇṇamānatto saṅghaṁ abbhānaṁ",
  "tika-vin05t32:60_3": "yācāmi. Ahaṁ, bhante…pe… sohaṁ ciṇṇamānatto dutiyampi, bhante, saṅghaṁ abbhānaṁ yācāmi.",
  "tika-vin05t32:60_4": "Ahaṁ, bhante…pe… sohaṁ ciṇṇamānatto tatiyampi, bhante, saṅghaṁ abbhānaṁ yācāmī”ti –",
  "tika-vin05t32:61": "Evaṁ tikkhattuṁ yācāpetvā –",
  "tika-vin05t32:62_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:62_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho",
  "tika-vin05t32:62_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:62_3": "adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho",
  "tika-vin05t32:62_4": "itthannāmaṁ bhikkhuṁ abbheyya, esā ñatti.",
  "tika-vin05t32:63_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:63_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho",
  "tika-vin05t32:63_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:63_3": "adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti,",
  "tika-vin05t32:63_4": "yassāyasmato khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:64": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:65": "Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:66": "Evaṁ kammavācaṁ vatvā abbhetabbo. Evaṁ appaṭicchannāya āpattiyā vuṭṭhānaṁ veditabbaṁ.",
  "tika-vin05t32:67_0": "241. Sace kassaci ekāpatti paṭicchannā hoti, ekā appaṭicchannā, tassa paṭicchannāya",
  "tika-vin05t32:67_1": "āpattiyā parivāsaṁ datvā parivutthaparivāsassa mānattaṁ dentena appaṭicchannāpattiṁ",
  "tika-vin05t32:67_2": "paṭicchannāpattiyā samodhānetvāpi dātuṁ vaṭṭati. Kathaṁ? Sace paṭicchannāpatti ekāhappaṭicchannā hoti –",
  "tika-vin05t32:68_0": "“Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ",
  "tika-vin05t32:68_1": "āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ",
  "tika-vin05t32:68_2": "āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso, ahaṁ,",
  "tika-vin05t32:68_3": "bhante, sambahulā āpattiyo āpajjiṁ appaṭicchannāyo, sohaṁ, bhante, saṅghaṁ tāsaṁ",
  "tika-vin05t32:68_4": "sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yācāmī”ti –",
  "tika-vin05t32:69": "Tikkhattuṁ yācāpetvā –",
  "tika-vin05t32:70_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:70_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho",
  "tika-vin05t32:70_2": "itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:70_3": "adāsi, so parivutthaparivāso, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:70_4": "so saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ",
  "tika-vin05t32:70_5": "mānattaṁ yācati, yadi saṅghassa pattakallaṁ, saṅgho itthannāmassa bhikkhuno tāsaṁ",
  "tika-vin05t32:70_6": "sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ dadeyya, esā ñatti.",
  "tika-vin05t32:71_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:71_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho",
  "tika-vin05t32:71_2": "itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:71_3": "adāsi, so parivutthaparivāso, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:71_4": "so saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ",
  "tika-vin05t32:71_5": "mānattaṁ yācati, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca",
  "tika-vin05t32:71_6": "appaṭicchannānañca chārattaṁ mānattaṁ deti, yassāyasmato khamati itthannāmassa bhikkhuno",
  "tika-vin05t32:71_7": "tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattassa",
  "tika-vin05t32:71_8": "dānaṁ, so tuṇhassa. Yassa nakkhamati, so bhāseyya.",
  "tika-vin05t32:72": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:73_0": "“Dinnaṁ saṅghena itthannāmassa bhikkhuno tāsaṁ sambahulānaṁ āpattīnaṁ paṭicchannānañca",
  "tika-vin05t32:73_1": "appaṭicchannānañca chārattaṁ mānattaṁ, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:74": "Evaṁ kammavācā kātabbā.",
  "tika-vin05t32:75": "Kammavācāpariyosāne ca vattasamādānādi sabbaṁ vuttanayameva. Ārocentena pana –",
  "tika-vin05t32:76_0": "“Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ",
  "tika-vin05t32:76_1": "āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ",
  "tika-vin05t32:76_2": "āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso, ahaṁ,",
  "tika-vin05t32:76_3": "bhante, sambahulā āpattiyo āpajjiṁ appaṭicchannāyo, sohaṁ, bhante, saṅghaṁ tāsaṁ",
  "tika-vin05t32:76_4": "sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāciṁ,",
  "tika-vin05t32:76_5": "tassa me saṅgho tāsaṁ sambahulānaṁ āpattīnaṁ paṭicchannānañca appaṭicchannānañca",
  "tika-vin05t32:76_6": "chārattaṁ mānattaṁ adāsi, sohaṁ mānattaṁ carāmi, vediyāmahaṁ, bhante, vediyatīti",
  "tika-vin05t32:76_7": "maṁ saṅgho dhāretū”ti –",
  "tika-vin05t32:77": "Evaṁ ārocetabbaṁ.",
  "tika-vin05t32:78": "Samādinnamānattena ca anūnaṁ katvā vuttanayena chārattaṁ mānattaṁ caritabbaṁ. Ciṇṇamānatto ca yattha siyā vīsatigaṇo bhikkhusaṅgho, tattha so abbhetabbo. Abbhentena ca –",
  "tika-vin05t32:79_0": "“Ahaṁ, bhante, sambahulā āpattiyo āpajjiṁ ekāhappaṭicchannāyo, sohaṁ saṅghaṁ sambahulānaṁ",
  "tika-vin05t32:79_1": "āpattīnaṁ ekāhappaṭicchannānaṁ ekāhaparivāsaṁ yāciṁ, tassa me saṅgho sambahulānaṁ",
  "tika-vin05t32:79_2": "āpattīnaṁ ekāhappaṭicchannānaṁ ekāhaparivāsaṁ adāsi, sohaṁ parivutthaparivāso, ahaṁ,",
  "tika-vin05t32:79_3": "bhante, sambahulā āpattiyo āpajjiṁ appaṭicchannāyo, sohaṁ, bhante, saṅghaṁ tāsaṁ",
  "tika-vin05t32:79_4": "sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ yāciṁ,",
  "tika-vin05t32:79_5": "tassa me saṅgho tāsaṁ sambahulānaṁ āpattīnaṁ paṭicchannānañca appaṭicchannānañca",
  "tika-vin05t32:79_6": "chārattaṁ mānattaṁ adāsi, sohaṁ, bhante, ciṇṇamānatto saṅghaṁ abbhānaṁ yācāmī”ti –",
  "tika-vin05t32:80": "Evaṁ tikkhattuṁ yācāpetvā –",
  "tika-vin05t32:81_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:81_1": "so saṅghaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci, saṅgho",
  "tika-vin05t32:81_2": "itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:81_3": "adāsi, so parivutthaparivāso, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:81_4": "so saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ",
  "tika-vin05t32:81_5": "mānattaṁ yāci, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannāñca",
  "tika-vin05t32:81_6": "appaṭicchannānañca chārattaṁ mānattaṁ adāsi, so ciṇṇamānatto saṅghaṁ abbhānaṁ yācati,",
  "tika-vin05t32:81_7": "yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:82_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t32:82_1": "so saṅghaṁ tāsaṁ sambahulānaṁ āpattīnaṁ ekāhappaṭicchannānaṁ ekāhaparivāsaṁ yāci,",
  "tika-vin05t32:82_2": "saṅgho itthannāmassa bhikkhuno sambahulānaṁ āpattīnaṁ ekāhappaṭicchannānaṁ ekāhaparivāsaṁ",
  "tika-vin05t32:82_3": "adāsi, so parivutthaparivāso, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:82_4": "so saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ",
  "tika-vin05t32:82_5": "mānattaṁ yāci, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca",
  "tika-vin05t32:82_6": "appaṭicchannānañca chārattaṁ mānattaṁ adāsi, so ciṇṇamānatto saṅghaṁ abbhānaṁ yācati,",
  "tika-vin05t32:82_7": "saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno",
  "tika-vin05t32:82_8": "abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:83": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:84": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:85": "Evaṁ kammavācaṁ katvā abbhetabbo.",
  "tika-vin05t32:86": "Paṭicchannaparivāsakathā niṭṭhitā.",
  "tika-vin05t32:87_0": "242. Suddhantaparivāso samodhānaparivāsoti dve avasesā. Tattha suddhantaparivāso",
  "tika-vin05t32:87_1": "duvidho cūḷasuddhanto mahāsuddhantoti. Duvidhopi cesa rattiparicchedaṁ sakalaṁ vā",
  "tika-vin05t32:87_2": "ekaccaṁ vā ajānantassa ca assarantassa ca tattha vematikassa ca dātabbo. Āpattipariyantaṁ",
  "tika-vin05t32:87_3": "pana “ettakā ahaṁ āpattiyo āpanno”ti jānātu vā mā vā, akāraṇametaṁ, tattha yo upasampadato",
  "tika-vin05t32:87_4": "paṭṭhāya anulomakkamena vā ārocitadivasato paṭṭhāya paṭilomakkamena vā “asukañca",
  "tika-vin05t32:87_5": "asukañca divasaṁ vā pakkhaṁ vā māsaṁ vā saṁvaccharaṁ vā tava suddhabhāvaṁ jānāsī”ti",
  "tika-vin05t32:87_6": "pucchiyamāno “āma, bhante, jānāmi, ettakaṁ nāma kālaṁ ahaṁ suddho”ti vadati, tassa",
  "tika-vin05t32:87_7": "dinno suddhantaparivāso cūḷasuddhantoti vuccati.",
  "tika-vin05t32:88_0": "Taṁ gahetvā parivasantena yattakaṁ kālaṁ attano suddhiṁ jānāti, tattakaṁ apanetvā",
  "tika-vin05t32:88_1": "avasesaṁ māsaṁ vā dvemāsaṁ vā parivasitabbaṁ. Sace “māsamattaṁ asuddhomhī”ti sallakkhetvā",
  "tika-vin05t32:88_2": "aggahesi, parivasanto ca puna aññaṁ māsaṁ sarati, tampi māsaṁ parivasitabbameva,",
  "tika-vin05t32:88_3": "puna parivāsadānakiccaṁ natthi. Atha “dvemāsaṁ asuddhomhī”ti sallakkhetvā aggahesi,",
  "tika-vin05t32:88_4": "parivasanto ca “māsamattamevāhaṁ asuddhomhī”ti sanniṭṭhānaṁ karoti, māsameva parivasitabbaṁ,",
  "tika-vin05t32:88_5": "puna parivāsadānakiccaṁ natthi. Ayañhi suddhantaparivāso nāma uddhampi ārohati, heṭṭhāpi",
  "tika-vin05t32:88_6": "orohati. Idamassa lakkhaṇaṁ. Aññasmiṁ pana āpattivuṭṭhāne idaṁ lakkhaṇaṁ – yo appaṭicchannaṁ",
  "tika-vin05t32:88_7": "āpattiṁ “paṭicchannā”ti vinayakammaṁ karoti, tassāpatti vuṭṭhāti. Yo paṭicchannaṁ",
  "tika-vin05t32:88_8": "“appaṭicchannā”ti vinayakammaṁ karoti, tassa na vuṭṭhāti. Acirapaṭicchannaṁ “cirapaṭicchannā”ti",
  "tika-vin05t32:88_9": "karontassapi vuṭṭhāti, cirapaṭicchannaṁ “acirapaṭicchannā”ti karontassa na vuṭṭhāti.",
  "tika-vin05t32:88_10": "Ekaṁ āpattiṁ āpajjitvā “sambahulā”ti karontassa vuṭṭhāti ekaṁ vinā sambahulānaṁ abhāvato.",
  "tika-vin05t32:88_11": "Sambahulā pana āpajjitvā “ekaṁ āpajji”nti karontassa na vuṭṭhāti.",
  "tika-vin05t32:89_0": "Yo pana yathāvuttena anulomapaṭilomanayena pucchiyamānopi rattipariyantaṁ na jānāti",
  "tika-vin05t32:89_1": "nassarati, vematiko vā hoti, tassa dinno suddhantaparivāso mahāsuddhantoti vuccati.",
  "tika-vin05t32:89_2": "Taṁ gahetvā gahitadivasato paṭṭhāya yāva upasampadadivaso, tāva rattiyo gaṇetvā parivasitabbaṁ,",
  "tika-vin05t32:89_3": "ayaṁ uddhaṁ nārohati, heṭṭhā pana orohati. Tasmā sace parivasanto rattiparicchede",
  "tika-vin05t32:89_4": "sanniṭṭhānaṁ karoti “māso vā saṁvaccharo vā mayhaṁ āpannassā”ti, māsaṁ vā saṁvaccharaṁ vā parivasitabbaṁ.",
  "tika-vin05t32:90_0": "Parivāsayācanadānalakkhaṇaṁ panettha evaṁ veditabbaṁ – tena bhikkhunā saṅghaṁ upasaṅkamitvā",
  "tika-vin05t32:90_1": "ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā",
  "tika-vin05t32:90_2": "añjaliṁ paggahetvā evamassa vacanīyo –",
  "tika-vin05t32:91_0": "“Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi,",
  "tika-vin05t32:91_1": "rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi,",
  "tika-vin05t32:91_2": "āpattipariyante vematiko, rattipariyante vematiko, sohaṁ saṅghaṁ tāsaṁ āpattīnaṁ",
  "tika-vin05t32:91_3": "suddhantaparivāsaṁ yācāmī”ti.",
  "tika-vin05t32:92": "Dutiyampi yācitabbo. Tatiyampi yācitabbo.",
  "tika-vin05t32:93": "Byattena bhikkhunā paṭibalena saṅgho ñāpetabbo –",
  "tika-vin05t32:94_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:94_1": "āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati,",
  "tika-vin05t32:94_2": "rattipariyantaṁ nassarati, āpattipariyante vematiko, rattipariyante vematiko, so",
  "tika-vin05t32:94_3": "saṅghaṁ tāsaṁ āpattīnaṁ suddhantaparivāsaṁ yācati, yadi saṅghassa pattakallaṁ, saṅgho",
  "tika-vin05t32:94_4": "itthannāmassa bhikkhuno tāsaṁ āpattīnaṁ suddhantaparivāsaṁ dadeyya, esā ñatti.",
  "tika-vin05t32:95_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:95_1": "āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati,",
  "tika-vin05t32:95_2": "rattipariyantaṁ nassarati, āpattipariyante vematiko, rattipariyante vematiko, so",
  "tika-vin05t32:95_3": "saṅghaṁ tāsaṁ āpattīnaṁ suddhantaparivāsaṁ yācati, saṅgho itthannāmassa bhikkhuno",
  "tika-vin05t32:95_4": "tāsaṁ āpattīnaṁ suddhantaparivāsaṁ deti, yassāyasmato khamati itthannāmassa bhikkhuno",
  "tika-vin05t32:95_5": "tāsaṁ āpattīnaṁ suddhantaparivāsassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:96": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:97": "“Dinno saṅghena itthannāmassa bhikkhuno tāsaṁ āpattīnaṁ. Suddhantaparivāso, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:98": "Evaṁ suddhantaparivāso dātabbo.",
  "tika-vin05t32:99": "Kammavācāpariyosāne vattasamādānādi sabbaṁ vuttanayameva. Ārocentena pana –",
  "tika-vin05t32:100_0": "“Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi,",
  "tika-vin05t32:100_1": "rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi,",
  "tika-vin05t32:100_2": "āpattipariyante vematiko, rattipariyante vematiko, sohaṁ, bhante, saṅghaṁ tāsaṁ āpattīnaṁ",
  "tika-vin05t32:100_3": "suddhantaparivāsaṁ yāciṁ, tassa me saṅgho tāsaṁ āpattīnaṁ suddhantaparivāsaṁ adāsi,",
  "tika-vin05t32:100_4": "sohaṁ parivasāmi, vediyāmahaṁ, bhante, vediyatīti maṁ saṅgho dhāretū”ti ārocetabbaṁ.",
  "tika-vin05t32:101": "Ekassa dvinnaṁ vā tiṇṇaṁ vā ārocanaṁ vuttanayameva. Parivutthaparivāsassa mānattaṁ dentena –",
  "tika-vin05t32:102_0": "“Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi,",
  "tika-vin05t32:102_1": "rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi,",
  "tika-vin05t32:102_2": "āpattipariyante vematiko, rattipariyante vematiko, sohaṁ, bhante, saṅghaṁ tāsaṁ āpattīnaṁ",
  "tika-vin05t32:102_3": "suddhantaparivāsaṁ yāciṁ, tassa me saṅgho tāsaṁ āpattīnaṁ suddhantaparivāsaṁ adāsi,",
  "tika-vin05t32:102_4": "sohaṁ, bhante, parivutthaparivāso saṅghaṁ tāsaṁ āpattīnaṁ chārattaṁ mārattaṁ yācāmī”ti –",
  "tika-vin05t32:103": "Evaṁ tikkhattuṁ yācāpetvā –",
  "tika-vin05t32:104_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:104_1": "āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati,",
  "tika-vin05t32:104_2": "rattipariyantaṁ nassarati, āpattipariyante vematiko, rattipariyante vematiko, so",
  "tika-vin05t32:104_3": "saṅghaṁ tāsaṁ āpattīnaṁ suddhantaparivāsaṁ yāci, saṅgho itthannāmassa bhikkhuno tāsaṁ",
  "tika-vin05t32:104_4": "āpattīnaṁ suddhantaparivāsaṁ adāsi, so parivutthaparivāso saṅghaṁ tāsaṁ āpattīnaṁ",
  "tika-vin05t32:104_5": "chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno",
  "tika-vin05t32:104_6": "tāsaṁ āpattīnaṁ chārattaṁ mānattaṁ dadeyya, esā ñatti.",
  "tika-vin05t32:105_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:105_1": "āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati,",
  "tika-vin05t32:105_2": "rattipariyantaṁ nassarati, āpattipariyante vematiko, rattipariyante vematiko, so",
  "tika-vin05t32:105_3": "saṅghaṁ tāsaṁ āpattīnaṁ suddhantaparivāsaṁ yāci, saṅgho itthannāmassa bhikkhuno tāsaṁ",
  "tika-vin05t32:105_4": "āpattīnaṁ suddhantaparivāsaṁ adāsi, so parivutthaparivāso saṅghaṁ tāsaṁ āpattīnaṁ",
  "tika-vin05t32:105_5": "chārattaṁ mānattaṁ yācati, saṅgho itthannāmassa bhikkhuno tāsaṁ āpattīnaṁ chārattaṁ",
  "tika-vin05t32:105_6": "mānattaṁ deti, yassāyasmato khamati itthannāmassa bhikkhuno tāsaṁ āpattīnaṁ chārattaṁ",
  "tika-vin05t32:105_7": "mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:106": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:107": "“Dinnaṁ saṅghena itthannāmassa bhikkhuno tāsaṁ āpattīnaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:108": "Evaṁ kammavācā kātabbā.",
  "tika-vin05t32:109": "Kammavācāpariyosāne mānattasamādānādi sabbaṁ vuttanayameva. Ārocentena pana –",
  "tika-vin05t32:110_0": "“Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi,",
  "tika-vin05t32:110_1": "rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi,",
  "tika-vin05t32:110_2": "āpattipariyante vematiko, rattipariyante vematiko, sohaṁ saṅghaṁ tāsaṁ āpattīnaṁ",
  "tika-vin05t32:110_3": "suddhantaparivāsaṁ yāciṁ, tassa me saṅgho tāsaṁ āpattīnaṁ suddhantaparivāsaṁ adāsi,",
  "tika-vin05t32:110_4": "sohaṁ parivutthaparivāso saṅghaṁ tāsaṁ āpattīnaṁ chārattaṁ mānattaṁ yāciṁ, tassa",
  "tika-vin05t32:110_5": "me saṅgho tāsaṁ āpattīnaṁ chārattaṁ mānattaṁ adāsi, sohaṁ mānattaṁ carāmi, vediyāmahaṁ,",
  "tika-vin05t32:110_6": "bhante, vediyatīti maṁ saṅgho dhāretū”ti –",
  "tika-vin05t32:111": "Evaṁ ārocetabbaṁ.",
  "tika-vin05t32:112": "Ciṇṇamānatto ca yattha siyā vīsatigaṇo bhikkhusaṅgho, tattha so bhikkhu abbhetabbo. Abbhentena ca –",
  "tika-vin05t32:113_0": "“Ahaṁ, bhante, sambahulā saṅghādisesā āpattiyo āpajjiṁ, āpattipariyantaṁ na jānāmi,",
  "tika-vin05t32:113_1": "rattipariyantaṁ na jānāmi, āpattipariyantaṁ nassarāmi, rattipariyantaṁ nassarāmi,",
  "tika-vin05t32:113_2": "āpattipariyante vematiko, rattipariyante vematiko, sohaṁ saṅghaṁ tāsaṁ āpattīnaṁ",
  "tika-vin05t32:113_3": "suddhantaparivāsaṁ yāciṁ, tassa me saṅgho tāsaṁ āpattīnaṁ suddhantaparivāsaṁ adāsi,",
  "tika-vin05t32:113_4": "sohaṁ parivutthaparivāso saṅghaṁ tāsaṁ āpattīnaṁ chārattaṁ mānattaṁ yāciṁ, tassa",
  "tika-vin05t32:113_5": "me saṅgho tāsaṁ āpattīnaṁ chārattaṁ mānattaṁ adāsi, sohaṁ bhante ciṇṇamānatto saṅghaṁ",
  "tika-vin05t32:113_6": "abbhānaṁ yācāmī”ti –",
  "tika-vin05t32:114": "Evaṁ tikkhattuṁ yācāpetvā –",
  "tika-vin05t32:115_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:115_1": "āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati,",
  "tika-vin05t32:115_2": "rattipariyantaṁ nassarati, āpattipariyante vematiko, rattipariyante vematiko, so",
  "tika-vin05t32:115_3": "saṅghaṁ tāsaṁ āpattīnaṁ suddhantaparivāsaṁ yāci, saṅgho itthannāmassa bhikkhuno tāsaṁ",
  "tika-vin05t32:115_4": "āpattīnaṁ suddhantaparivāsaṁ adāsi, so parivutthaparivāso saṅghaṁ tāsaṁ āpattīnaṁ",
  "tika-vin05t32:115_5": "chārattaṁ mānattaṁ yāci, saṅgho itthannāmassa bhikkhuno tāsaṁ āpattīnaṁ chārattaṁ",
  "tika-vin05t32:115_6": "mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ,",
  "tika-vin05t32:115_7": "saṅgho itthannāmaṁ bhikkhuṁ abbheyya, esā ñatti.",
  "tika-vin05t32:116_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:116_1": "āpajji, āpattipariyantaṁ na jānāti, rattipariyantaṁ na jānāti, āpattipariyantaṁ nassarati,",
  "tika-vin05t32:116_2": "rattipariyantaṁ nassarati, āpattipariyante vematiko, rattipariyante vematiko, so",
  "tika-vin05t32:116_3": "saṅghaṁ tāsaṁ āpattīnaṁ suddhantaparivāsaṁ yāci, saṅgho itthannāmassa bhikkhuno tāsaṁ",
  "tika-vin05t32:116_4": "āpattīnaṁ suddhantaparivāsaṁ adāsi, so parivutthaparivāso saṅghaṁ tāsaṁ āpattīnaṁ",
  "tika-vin05t32:116_5": "chārattaṁ mānattaṁ yāci, saṅgho itthannāmassa bhikkhuno tāsaṁ āpattīnaṁ chārattaṁ",
  "tika-vin05t32:116_6": "mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ",
  "tika-vin05t32:116_7": "abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa",
  "tika-vin05t32:116_8": "nakkhamati, so bhāseyya.",
  "tika-vin05t32:117": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:118": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:119": "Evaṁ kammavācaṁ katvā abbhetabbo.",
  "tika-vin05t32:120": "Suddhantaparivāsakathā niṭṭhitā.",
  "tika-vin05t32:121_0": "243.Samodhānaparivāso pana tividho hoti – odhānasamodhāno agghasamodhāno missakasamodhānoti.",
  "tika-vin05t32:121_1": "Tattha odhānasamodhāno nāma antarāpattiṁ āpajjitvā paṭicchādentassa parivutthadivase",
  "tika-vin05t32:121_2": "odhunitvā makkhetvā purimāya āpattiyā mūladivasaparicchede pacchā āpannaṁ āpattiṁ",
  "tika-vin05t32:121_3": "samodahitvā dātabbaparivāso vuccati.",
  "tika-vin05t32:122_0": "Ayaṁ panettha vinicchayo – yo paṭicchannāya āpattiyā parivāsaṁ gahetvā parivasanto",
  "tika-vin05t32:122_1": "vā mānattāraho vā mānattaṁ caranto vā abbhānāraho vā anikkhittavatto aññaṁ āpattiṁ",
  "tika-vin05t32:122_2": "āpajjitvā purimāya āpattiyā samā vā ūnatarā vā rattiyo paṭicchādeti, tassa mūlāyapaṭikassanena",
  "tika-vin05t32:122_3": "te parivutthadivase ca mānattaciṇṇadivase ca sabbe odhunitvā adivase katvā pacchā",
  "tika-vin05t32:122_4": "āpannāpattiṁ mūlaāpattiyaṁ samodhāya parivāso dātabbo. Tena sace mūlāpatti pakkhapaṭicchannā,",
  "tika-vin05t32:122_5": "antarāpatti ūnakapakkhapaṭicchannā, puna pakkhameva parivāso parivasitabbo. Athāpi",
  "tika-vin05t32:122_6": "antarāpatti pakkhapaṭicchannāva, pakkhameva parivasitabbaṁ. Etenupāyena yāva saṭṭhivassapaṭicchannā",
  "tika-vin05t32:122_7": "mūlāpatti, tāva vinicchayo veditabbo. Saṭṭhivassānipi parivasitvā mānattāraho hutvāpi",
  "tika-vin05t32:122_8": "hi ekadivasaṁ antarāpattiṁ paṭicchādetvā puna saṭṭhivassāni parivāsāraho hoti. Evaṁ",
  "tika-vin05t32:122_9": "mānattacārikamānattārahakālepi āpannāya āpattiyā mūlāyapaṭikassane kate mānattaciṇṇadivasāpi",
  "tika-vin05t32:122_10": "parivāsavutthadivasāpi sabbe makkhitāva honti. Sace pana nikkhittavatto āpajjati,",
  "tika-vin05t32:122_11": "mūlāyapaṭikassanāraho nāma na hoti. Kasmā? Yasmā na so parivasanto āpanno, pakatattaṭṭhāne",
  "tika-vin05t32:122_12": "ṭhito āpanno, tasmā tassā āpattiyā visuṁ mānattaṁ caritabbaṁ. Sace paṭicchannā hoti,",
  "tika-vin05t32:122_13": "parivāsopi vasitabbo.",
  "tika-vin05t32:123_0": "“Sace pana antarāpatti mūlāpattito atirekapaṭicchannā hoti, tattha kiṁ kātabba”nti",
  "tika-vin05t32:123_1": "vutte mahāsumatthero āha “atekiccho ayaṁ puggalo, atekiccho nāma āvikārāpetvā vissajjetabbo”ti.",
  "tika-vin05t32:123_2": "Mahāpadumatthero panāha “kasmā atekiccho nāma, nanu ayaṁ samuccayakkhandhako nāma",
  "tika-vin05t32:123_3": "buddhānaṁ ṭhitakālasadiso, āpatti nāma paṭicchannā vā hotu appaṭicchannā vā samakaūnataraatirekapaṭicchannā",
  "tika-vin05t32:123_4": "vā, vinayadharassa kammavācaṁ yojetuṁ samatthabhāvoyevettha pamāṇaṁ, tasmā yā atirekapaṭicchannā",
  "tika-vin05t32:123_5": "hoti, taṁ mūlāpattiṁ katvā tattha itaraṁ samodhāya parivāso dātabbo”ti. Ayaṁ odhānasamodhāno nāma.",
  "tika-vin05t32:124_0": "Taṁ dentena paṭhamaṁ mūlāya paṭikassitvā pacchā parivāso dātabbo. Sace koci bhikkhu",
  "tika-vin05t32:124_1": "pakkhapaṭicchannāya āpattiyā parivasanto antarā anikkhittavattova puna pañcāhappaṭicchannaṁ",
  "tika-vin05t32:124_2": "āpattiṁ āpajjati, tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā",
  "tika-vin05t32:124_3": "vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā evamassa vacanīyo –",
  "tika-vin05t32:125_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:125_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:125_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:125_3": "āpattiyo āpajjiṁ pañcāhappaṭicchannāyo, sohaṁ, bhante, saṅghaṁ antarā sambahulānaṁ",
  "tika-vin05t32:125_4": "āpattīnaṁ pañcāhappaṭicchannānaṁ mūlāyapaṭikassanaṁ yācāmī”ti.",
  "tika-vin05t32:126": "Dutiyampi yācitabbo. Tatiyampi yācitabbo.",
  "tika-vin05t32:127": "Byattena bhikkhunā paṭibalena saṅgho ñāpetabbo –",
  "tika-vin05t32:128_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:128_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:128_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:128_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t32:128_4": "saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yācati,",
  "tika-vin05t32:128_5": "yadi saṅghassa pattakallaṁ, saṅgho itthannāmaṁ bhikkhuṁ antarā sambahulānaṁ āpattīnaṁ",
  "tika-vin05t32:128_6": "pañcāhappaṭicchannānaṁ mūlāya paṭikasseyya, esā ñatti.",
  "tika-vin05t32:129_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:129_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:129_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:129_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t32:129_4": "saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yācati,",
  "tika-vin05t32:129_5": "saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:129_6": "mūlāya paṭikassati, yassāyasmato khamati itthannāmassa bhikkhuno antarā sambahulānaṁ",
  "tika-vin05t32:129_7": "āpattīnaṁ pañcāhappaṭicchannānaṁ mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t32:130": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:131": "“Paṭikassito saṅghena itthannāmo bhikkhu antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanā, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:132": "Evaṁ mūlāyapaṭikassanā kātabbā.",
  "tika-vin05t32:133": "Evañca samodhānaparivāso dātabbo. Tena bhikkhunā saṅghaṁ upasaṅkamitvā…pe… evamassa vacanīyo –",
  "tika-vin05t32:134_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:134_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:134_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:134_3": "āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ",
  "tika-vin05t32:134_4": "pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ",
  "tika-vin05t32:134_5": "āpattīnaṁ pañcāhappaṭicchannānaṁ mūlāya paṭikassi, sohaṁ, bhante, saṅghaṁ antarā",
  "tika-vin05t32:134_6": "sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yācāmī”ti.",
  "tika-vin05t32:135": "Dutiyampi yācitabbo. Tatiyampi yācitabbo.",
  "tika-vin05t32:136": "Byattena bhikkhunā paṭibalena saṅgho ñāpetabbo –",
  "tika-vin05t32:137_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:137_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:137_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:137_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t32:137_4": "saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci,",
  "tika-vin05t32:137_5": "saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:137_6": "mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:137_7": "purimāsu āpattīsu samodhānaparivāsaṁ yācati, yadi saṅghassa pattakallaṁ, saṅgho itthannāmassa",
  "tika-vin05t32:137_8": "bhikkhuno antarā sambahulānaṁ āpattīnaṁ pañcāhappaṭicchannānaṁ purimāsu āpattīsu",
  "tika-vin05t32:137_9": "samodhānaparivāsaṁ dadeyya, esā ñatti.",
  "tika-vin05t32:138_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:138_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:138_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:138_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t32:138_4": "saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci,",
  "tika-vin05t32:138_5": "saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:138_6": "mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:138_7": "purimāsu āpattīsu samodhānaparivāsaṁ yācati, saṅgho itthannāmassa bhikkhuno antarā",
  "tika-vin05t32:138_8": "sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ",
  "tika-vin05t32:138_9": "deti, yassāyasmato khamati itthannāmassa bhikkhuno antarā sambahulānaṁ āpattīnaṁ",
  "tika-vin05t32:138_10": "pañcāhappaṭicchannānaṁ purimāsu āpattīsu samodhānaparivāsassa dānaṁ, so tuṇhassa.",
  "tika-vin05t32:138_11": "Yassa nakkhamati, so bhāseyya.",
  "tika-vin05t32:139": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:140_0": "“Dinno saṅghena itthannāmassa bhikkhuno antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:140_1": "purimāsu āpattīsu samodhānaparivāso, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:141": "Evaṁ samodhānaparivāso dātabbo.",
  "tika-vin05t32:142": "Kammavācāpariyosāne ca vattasamādānādi sabbaṁ pubbe vuttanayameva. Ārocentena pana –",
  "tika-vin05t32:143_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:143_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:143_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:143_3": "āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ",
  "tika-vin05t32:143_4": "pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ",
  "tika-vin05t32:143_5": "āpattīnaṁ pañcāhappaṭicchannānaṁ mūlāya paṭikassi, sohaṁ saṅghaṁ antarā sambahulānaṁ",
  "tika-vin05t32:143_6": "āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāciṁ, tassa",
  "tika-vin05t32:143_7": "me saṅgho antarā sambahulānaṁ āpattīnaṁ pañcāhappaṭicchannānaṁ purimāsu āpattīsu",
  "tika-vin05t32:143_8": "samodhānaparivāsaṁ adāsi, sohaṁ parivasāmi, vediyāmahaṁ, bhante, vediyatīti maṁ saṅgho dhāretū”ti –",
  "tika-vin05t32:144": "Evaṁ ārocetabbaṁ.",
  "tika-vin05t32:145": "Parivutthaparivāsassa mānattaṁ dentena –",
  "tika-vin05t32:146_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:146_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:146_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:146_3": "āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ",
  "tika-vin05t32:146_4": "pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ",
  "tika-vin05t32:146_5": "āpattīnaṁ pañcāhappaṭicchannānaṁ mūlāya paṭikassi, sohaṁ saṅghaṁ antarā sambahulānaṁ",
  "tika-vin05t32:146_6": "āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāciṁ, tassa",
  "tika-vin05t32:146_7": "me saṅgho antarā sambahulānaṁ āpattīnaṁ pañcāhappaṭicchannānaṁ purimāsu āpattīsu",
  "tika-vin05t32:146_8": "samodhānaparivāsaṁ adāsi, sohaṁ, bhante, parivutthaparivāso saṅghaṁ sambahulānaṁ",
  "tika-vin05t32:146_9": "āpattīnaṁ chārattaṁ mānattaṁ yācāmī”ti –",
  "tika-vin05t32:147": "Evaṁ tikkhattuṁ yācāpetvā –",
  "tika-vin05t32:148_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:148_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:148_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:148_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t32:148_4": "saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci,",
  "tika-vin05t32:148_5": "saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:148_6": "mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:148_7": "purimāsu āpattīsu samodhānaparivāsaṁ yāci, saṅgho itthannāmassa bhikkhuno antarā",
  "tika-vin05t32:148_8": "sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ",
  "tika-vin05t32:148_9": "adāsi, so parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yācati,",
  "tika-vin05t32:148_10": "yadi saṅghassa pattakallaṁ, saṅgho itthannāmassa bhikkhuno antarā sambahulānaṁ āpattīnaṁ",
  "tika-vin05t32:148_11": "chārattaṁ mānattaṁ dadeyya, esā ñatti.",
  "tika-vin05t32:149_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:149_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:149_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:149_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t32:149_4": "saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci,",
  "tika-vin05t32:149_5": "saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:149_6": "mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:149_7": "purimāsu āpattīsu samodhānaparivāsaṁ yāci, saṅgho itthannāmassa bhikkhuno antarā",
  "tika-vin05t32:149_8": "sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ",
  "tika-vin05t32:149_9": "adāsi, so parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yācati,",
  "tika-vin05t32:149_10": "saṅgho itthannāmassa bhikkhuno sambahulānaṁ āpattīnaṁ chārattaṁ mānattaṁ deti, yassāyasmato",
  "tika-vin05t32:149_11": "khamati itthannāmassa bhikkhuno sambahulānaṁ āpattīnaṁ chārattaṁ mānattassa dānaṁ,",
  "tika-vin05t32:149_12": "so tuṇhassa. Yassa nakkhamati, so bhāseyya.",
  "tika-vin05t32:150": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:151": "“Dinnaṁ saṅghena itthannāmassa bhikkhuno antarā sambahulānaṁ āpattīnaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:152": "Evaṁ kammavācā kātabbā.",
  "tika-vin05t32:153": "Kammavācāpariyosāne ca mānattasamādānādi sabbaṁ vuttanayameva. Ārocentena pana –",
  "tika-vin05t32:154_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:154_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:154_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:154_3": "āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ",
  "tika-vin05t32:154_4": "pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ",
  "tika-vin05t32:154_5": "āpattīnaṁ pañcāhappaṭicchannānaṁ mūlāya paṭikassi, sohaṁ saṅghaṁ antarā sambahulānaṁ",
  "tika-vin05t32:154_6": "āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāciṁ, tassa",
  "tika-vin05t32:154_7": "me saṅgho antarā sambahulānaṁ āpattīnaṁ pañcāhappaṭicchannānaṁ purimāsu āpattīsu",
  "tika-vin05t32:154_8": "samodhānaparivāsaṁ adāsi, sohaṁ parivutthaparivāso saṅghaṁ sambahulānaṁ āpattīnaṁ",
  "tika-vin05t32:154_9": "chārattaṁ mānattaṁ yāciṁ, tassa me saṅgho sambahulānaṁ āpattīnaṁ chārattaṁ mānattaṁ",
  "tika-vin05t32:154_10": "adāsi, sohaṁ mānattaṁ carāmi, vediyāmahaṁ bhante, vediyatīti maṁ saṅgho dhāretū”ti –",
  "tika-vin05t32:155": "Evaṁ ārocetabbaṁ.",
  "tika-vin05t32:156": "Ciṇṇamānattaṁ abbhentena ca –",
  "tika-vin05t32:157_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:157_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:157_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:157_3": "āpattiyo āpajjiṁ pañcāhappaṭicchannāyo, sohaṁ saṅghaṁ antarā sambahulānaṁ āpattīnaṁ",
  "tika-vin05t32:157_4": "pañcāhappaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ",
  "tika-vin05t32:157_5": "āpattīnaṁ pañcāhappaṭicchannānaṁ mūlāya paṭikassi, sohaṁ saṅghaṁ antarā sambahulānaṁ",
  "tika-vin05t32:157_6": "āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ yāciṁ, tassa",
  "tika-vin05t32:157_7": "me saṅgho antarā sambahulānaṁ āpattīnaṁ pañcāhappaṭicchannānaṁ purimāsu āpattīsu",
  "tika-vin05t32:157_8": "samodhānaparivāsaṁ adāsi, sohaṁ parivutthaparivāso saṅghaṁ sambahulānaṁ āpattīnaṁ",
  "tika-vin05t32:157_9": "chārattaṁ mānattaṁ yāciṁ, tassa me saṅgho sambahulānaṁ āpattīnaṁ chārattaṁ mānattaṁ",
  "tika-vin05t32:157_10": "adāsi, sohaṁ, bhante, ciṇṇamānatto saṅghaṁ abbhānaṁ yācāmī”ti –",
  "tika-vin05t32:158": "Evaṁ tikkhattuṁ yācāpetvā –",
  "tika-vin05t32:159_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:159_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:159_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:159_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t32:159_4": "saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci,",
  "tika-vin05t32:159_5": "saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:159_6": "mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:159_7": "purimāsu āpattīsu samodhānaparivāsaṁ yāci, saṅgho itthannāmassa bhikkhuno antarā",
  "tika-vin05t32:159_8": "sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ",
  "tika-vin05t32:159_9": "adāsi, so parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yāci,",
  "tika-vin05t32:159_10": "saṅgho itthannāmassa bhikkhuno sambahulānaṁ āpattīnaṁ chārattaṁ mānattaṁ adāsi, so",
  "tika-vin05t32:159_11": "ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ",
  "tika-vin05t32:159_12": "bhikkhuṁ abbheyya, esā ñatti.",
  "tika-vin05t32:160_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:160_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:160_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:160_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t32:160_4": "saṅghaṁ antarā sambahulānaṁ āpattīnaṁ pañcāhappaṭicchannānaṁ mūlāyapaṭikassanaṁ yāci,",
  "tika-vin05t32:160_5": "saṅgho itthannāmaṁ bhikkhuṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:160_6": "mūlāya paṭikassi, so saṅghaṁ antarā sambahulānaṁ āpattīnaṁ pañcāhappaṭicchannānaṁ",
  "tika-vin05t32:160_7": "purimāsu āpattīsu samodhānaparivāsaṁ yāci, saṅgho itthannāmassa bhikkhuno antarā",
  "tika-vin05t32:160_8": "sambahulānaṁ āpattīnaṁ pañcāhappaṭicchannānaṁ purimāsu āpattīsu samodhānaparivāsaṁ",
  "tika-vin05t32:160_9": "adāsi, so parivutthaparivāso saṅghaṁ sambahulānaṁ āpattīnaṁ chārattaṁ mānattaṁ yāci,",
  "tika-vin05t32:160_10": "saṅgho itthannāmassa bhikkhuno sambahulānaṁ āpattīnaṁ chārattaṁ mānattaṁ adāsi, so",
  "tika-vin05t32:160_11": "ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato",
  "tika-vin05t32:160_12": "khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:161": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:162": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:163": "Evaṁ kammavācā kātabbā.",
  "tika-vin05t32:164_0": "Sace mānattāraho vā mānattaṁ caranto vā abbhānāraho vā anikkhittavatto antarāpattiṁ",
  "tika-vin05t32:164_1": "āpajjitvā paṭicchādeti, vuttanayeneva purimāpattiyā antarāpattiyā ca divasaparicchedaṁ",
  "tika-vin05t32:164_2": "sallakkhetvā tadanurūpāya kammavācāya mūlāya paṭikassitvā parivāsaṁ datvā parivutthaparivāsassa",
  "tika-vin05t32:164_3": "mānattaṁ datvā ciṇṇamānatto abbhetabbo. Sace pana paṭicchannāya āpattiyā parivasanto",
  "tika-vin05t32:164_4": "antarāpattiṁ āpajjitvā na paṭicchādeti, tassa mūlāyapaṭikassanāyeva kātabbā, puna",
  "tika-vin05t32:164_5": "parivāsadānakiccaṁ natthi. Mūlāyapaṭikassanena pana parivutthadivasānaṁ makkhitattā",
  "tika-vin05t32:164_6": "puna ādito paṭṭhāya parivasitabbaṁ. Parivutthaparivāsassa ca mūlāpattiyā antarāpattiṁ",
  "tika-vin05t32:164_7": "samodhānetvā mānattaṁ dātabbaṁ, ciṇṇamānatto ca abbhetabbo. Kathaṁ? Mūlāyapaṭikassanaṁ",
  "tika-vin05t32:164_8": "karontena tāva sace mūlāpatti pakkhapaṭicchannā hoti,",
  "tika-vin05t32:165_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:165_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:165_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:165_3": "āpattiyo āpajjiṁ appaṭicchannāyo, sohaṁ, bhante, saṅghaṁ antarāsambahulānaṁ āpattīnaṁ",
  "tika-vin05t32:165_4": "appaṭicchannānaṁ mūlāyapaṭikassanaṁ yācāmī”ti –",
  "tika-vin05t32:166": "Tikkhattuṁ yācāpetvā –",
  "tika-vin05t32:167_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:167_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:167_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:167_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:167_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācati, yadi saṅghassa",
  "tika-vin05t32:167_5": "pattakallaṁ, saṅgho itthannāmaṁ bhikkhuṁ antarā sambahulānaṁ āpattīnaṁ appaṭicchannānaṁ",
  "tika-vin05t32:167_6": "mūlāya paṭikasseyya, esā ñatti.",
  "tika-vin05t32:168_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:168_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:168_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:168_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:168_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācati, saṅgho",
  "tika-vin05t32:168_5": "itthannāmaṁ bhikkhuṁ antarā sambahulānaṁ āpattīnaṁ appaṭicchannānaṁ mūlāya paṭikassati,",
  "tika-vin05t32:168_6": "yassāyasmato khamati itthannāmassa bhikkhuno antarā sambahulānaṁ āpattīnaṁ appaṭicchannānaṁ",
  "tika-vin05t32:168_7": "mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t32:169": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:170": "“Paṭikassito saṅghena itthannāmo bhikkhu, antarā sambahulānaṁ āpattīnaṁ appaṭicchannānaṁ mūlāya paṭikassanā khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:171": "Evaṁ kammavācā kātabbā.",
  "tika-vin05t32:172": "Evaṁ mūlāya paṭikassitena puna ādito paṭṭhāya parivasitabbaṁ. Parivasantena ca –",
  "tika-vin05t32:173_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:173_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:173_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:173_3": "āpattiyo āpajjiṁ paṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ",
  "tika-vin05t32:173_4": "mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ",
  "tika-vin05t32:173_5": "mūlāya paṭikassi, sohaṁ parivasāmi, vediyāmahaṁ, bhante, vediyatīti maṁ saṅgho dhāretū”ti –",
  "tika-vin05t32:174": "Ārocetabbaṁ.",
  "tika-vin05t32:175": "Parivutthaparivāsassa mānattaṁ dentena –",
  "tika-vin05t32:176_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:176_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:176_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:176_3": "āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ",
  "tika-vin05t32:176_4": "mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ",
  "tika-vin05t32:176_5": "mūlāya paṭikassi, sohaṁ, bhante, parivutthaparivāso saṅghaṁ tāsaṁ sambahulānaṁ āpattīnaṁ",
  "tika-vin05t32:176_6": "paṭicchannānañca appaṭicchannānañca chārattaṁ mānattaṁ yācāmī”ti –",
  "tika-vin05t32:177": "Tikkhattuṁ yācāpetvā –",
  "tika-vin05t32:178_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:178_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:178_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:178_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:178_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho",
  "tika-vin05t32:178_5": "antarā sambahulānaṁ āpattīnaṁ appaṭicchannānaṁ mūlāya paṭikassi, so parivutthaparivāso",
  "tika-vin05t32:178_6": "saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ",
  "tika-vin05t32:178_7": "mānattaṁ yācati, yadi saṅghassa pattakallaṁ, saṅgho itthannāmassa bhikkhuno tāsaṁ",
  "tika-vin05t32:178_8": "sambahulānaṁ āpattīnaṁ paṭicchannānañca appaṭicchannānañca chārattaṁ mānattaṁ dadeyya, esā ñatti.",
  "tika-vin05t32:179_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:179_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:179_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:179_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:179_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho",
  "tika-vin05t32:179_5": "antarā sambahulānaṁ āpattīnaṁ appaṭicchannānaṁ mūlāya paṭikassi, so parivutthaparivāso",
  "tika-vin05t32:179_6": "saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ",
  "tika-vin05t32:179_7": "mānattaṁ yācati, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca",
  "tika-vin05t32:179_8": "appaṭicchannānañca chārattaṁ mānattaṁ deti, yassāyasmato khamati itthannāmassa bhikkhuno",
  "tika-vin05t32:179_9": "tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ mānattassa",
  "tika-vin05t32:179_10": "dānaṁ, so tuṇhassa. Yassa nakkhamati, so bhāseyya.",
  "tika-vin05t32:180": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:181_0": "“Dinnaṁ saṅghena itthannāmassa bhikkhuno tāsaṁ sambahulānaṁ āpattīnaṁ paṭicchannānañca",
  "tika-vin05t32:181_1": "appaṭicchannānañca chārattaṁ mānattaṁ, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:182": "Evaṁ kammavācā kātabbā.",
  "tika-vin05t32:183": "Kammavācāpariyosāne mānattasamādānādi sabbaṁ vuttanayameva. Ārocentena pana –",
  "tika-vin05t32:184_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:184_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:184_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:184_3": "āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ",
  "tika-vin05t32:184_4": "mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ appaṭicchannānaṁ",
  "tika-vin05t32:184_5": "mūlāya paṭikassi, sohaṁ parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca",
  "tika-vin05t32:184_6": "appaṭicchannānañca chārattaṁ mānattaṁ yāciṁ, tassa me saṅgho tāsaṁ sambahulānaṁ āpattīnaṁ",
  "tika-vin05t32:184_7": "paṭicchannānañca appaṭicchannānañca chārattaṁ mānattaṁ adāsi, sohaṁ mānattaṁ carāmi,",
  "tika-vin05t32:184_8": "vediyāmahaṁ bhante, vediyatīti maṁ saṅgho dhāretū”ti –",
  "tika-vin05t32:185": "Evaṁ ārocetabbaṁ.",
  "tika-vin05t32:186": "Ciṇṇamānattaṁ abbhentena ca –",
  "tika-vin05t32:187_0": "“Ahaṁ, bhante, sambahulā āpattiyo āpajjiṁ pakkhapaṭicchannāyo, sohaṁ saṅghaṁ sambahulānaṁ",
  "tika-vin05t32:187_1": "āpattīnaṁ pakkhapaṭicchannānaṁ pakkhaparivāsaṁ yāciṁ, tassa me saṅgho sambahulānaṁ",
  "tika-vin05t32:187_2": "āpattīnaṁ pakkhapaṭicchannānaṁ pakkhaparivāsaṁ adāsi, sohaṁ parivasanto antarā sambahulā",
  "tika-vin05t32:187_3": "āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ appaṭicchannānaṁ",
  "tika-vin05t32:187_4": "mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ apaṭicchannānaṁ",
  "tika-vin05t32:187_5": "mūlāya paṭikassi, sohaṁ parivutthaparivāso saṅghaṁ tāsaṁ sambahulānaṁ āpattīnaṁ paṭicchannānañca",
  "tika-vin05t32:187_6": "appaṭicchannānañca chārattaṁ mānattaṁ yāciṁ, tassa me saṅgho tāsaṁ sambahulānaṁ āpattīnaṁ",
  "tika-vin05t32:187_7": "paṭicchannānañca appaṭicchannānañca chārattaṁ mānattaṁ adāsi, sohaṁ bhante ciṇṇamānatto",
  "tika-vin05t32:187_8": "saṅghaṁ abbhānaṁ yācāmī”ti –",
  "tika-vin05t32:188": "Tikkhattuṁ yācāpetvā –",
  "tika-vin05t32:189_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:189_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:189_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:189_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:189_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho",
  "tika-vin05t32:189_5": "antarā sambahulānaṁ āpattīnaṁ appaṭicchannānaṁ mūlāya paṭikassi, so parivutthaparivāso",
  "tika-vin05t32:189_6": "saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ",
  "tika-vin05t32:189_7": "mānattaṁ yāci, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca",
  "tika-vin05t32:189_8": "appaṭicchannānañca chārattaṁ mānattaṁ adāsi, so ciṇṇamānatto saṅghaṁ abbhānaṁ yācati,",
  "tika-vin05t32:189_9": "yadi saṅghassa pattakallaṁ, saṅgho itthannāmaṁ bhikkhuṁ abbheyya, esā ñatti.",
  "tika-vin05t32:190_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t32:190_1": "so saṅghaṁ sambahulānaṁ āpattīnaṁ pakkhapaṭicchannānaṁ pakkhaparivāsaṁ yāci, saṅgho",
  "tika-vin05t32:190_2": "itthannāmassa bhikkhuno sambahulānaṁ āpattīnaṁ pakkhapaṭicchannānaṁ pakkhaparivāsaṁ",
  "tika-vin05t32:190_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:190_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho",
  "tika-vin05t32:190_5": "antarā sambahulānaṁ āpattīnaṁ appaṭicchannānaṁ mūlāya paṭikassi, so parivutthaparivāso",
  "tika-vin05t32:190_6": "saṅghaṁ tāsaṁ sambahulānaṁ āpattīnaṁ paṭicchannānañca appaṭicchannānañca chārattaṁ",
  "tika-vin05t32:190_7": "mānattaṁ yāci, saṅgho itthannāmassa bhikkhuno tāsaṁ sambahulānaṁ āpattīnaṁ paṭicchannānañca",
  "tika-vin05t32:190_8": "appaṭicchannānañca chārattaṁ mānattaṁ adāsi, so ciṇṇamānatto saṅghaṁ abbhānaṁ yācati,",
  "tika-vin05t32:190_9": "saṅgho itthannāmaṁ bhikkhuṁ abbheti, yassāyasmato khamati itthannāmassa bhikkhuno",
  "tika-vin05t32:190_10": "abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:191": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:192": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:193": "Evaṁ kammavācā kātabbā.",
  "tika-vin05t32:194_0": "Imināva nayena mānattārahamānattacārikaabbhānārahakālesupi antarāpattiṁ āpajjitvā",
  "tika-vin05t32:194_1": "appaṭicchādentassa mūlāyapaṭikassanameva katvā mūlāpattiyā antarāpattiṁ samodhānetvā",
  "tika-vin05t32:194_2": "mānattaṁ datvā ciṇṇamānattassa abbhānaṁ kātabbaṁ. Ettha pana “sohaṁ parivasanto”ti",
  "tika-vin05t32:194_3": "āgataṭṭhāne “sohaṁ parivutthaparivāso mānattāraho”ti vā “sohaṁ mānattaṁ caranto”ti",
  "tika-vin05t32:194_4": "vā “sohaṁ ciṇṇamānatto abbhānāraho”ti vā vattabbaṁ.",
  "tika-vin05t32:195_0": "Sace pana appaṭicchannāya āpattiyā mānattaṁ caranto antarāpattiṁ āpajjitvā na paṭicchādeti,",
  "tika-vin05t32:195_1": "so mūlāya paṭikassitvā antarāpattiyā puna mānattaṁ datvā ciṇṇamānatto abbhetabbo.",
  "tika-vin05t32:195_2": "Kathaṁ? Mūlāyapaṭikassanaṁ karontena tāva –",
  "tika-vin05t32:196_0": "“Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ",
  "tika-vin05t32:196_1": "āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ",
  "tika-vin05t32:196_2": "āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ caranto antarā",
  "tika-vin05t32:196_3": "sambahulā āpattiyo āpajjiṁ appaṭicchannāyo, sohaṁ, bhante, saṅghaṁ antarā sambahulānaṁ",
  "tika-vin05t32:196_4": "āpattīnaṁ appaṭicchannānaṁ mūlāyapaṭikassanaṁ yācāmī”ti –",
  "tika-vin05t32:197": "Tikkhattuṁ yācāpetvā –",
  "tika-vin05t32:198_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:198_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho",
  "tika-vin05t32:198_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:198_3": "adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:198_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācati, yadi saṅghassa",
  "tika-vin05t32:198_5": "pattakallaṁ, saṅgho itthannāmaṁ bhikkhuṁ antarā sambahulānaṁ āpattīnaṁ appaṭicchannānaṁ",
  "tika-vin05t32:198_6": "mūlāya paṭikasseyya, esā ñatti.",
  "tika-vin05t32:199_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:199_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho",
  "tika-vin05t32:199_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:199_3": "adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:199_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yācati, saṅgho",
  "tika-vin05t32:199_5": "itthannāmaṁ bhikkhuṁ antarā sambahulānaṁ āpattīnaṁ appaṭicchannānaṁ mūlāya paṭikassati,",
  "tika-vin05t32:199_6": "yassāyasmato khamati itthannāmassa bhikkhuno antarā sambahulānaṁ āpattīnaṁ appaṭicchannānaṁ",
  "tika-vin05t32:199_7": "mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t32:200": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:201": "“Paṭikassito saṅghena itthannāmo bhikkhu, antarā sambahulānaṁ āpattīnaṁ appaṭicchannānaṁ mūlāyapaṭikassanā khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:202": "Evaṁ kammavācā kātabbā.",
  "tika-vin05t32:203": "Evaṁ mūlāya paṭikassitvā mānattaṁ dentena –",
  "tika-vin05t32:204_0": "“Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ",
  "tika-vin05t32:204_1": "āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ",
  "tika-vin05t32:204_2": "āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ caranto antarā",
  "tika-vin05t32:204_3": "sambahulā āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ",
  "tika-vin05t32:204_4": "appaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ",
  "tika-vin05t32:204_5": "appaṭicchannānaṁ mūlāya paṭikassi, sohaṁ, bhante, saṅghaṁ antarā sambahulānaṁ āpattīnaṁ",
  "tika-vin05t32:204_6": "appaṭicchannānaṁ chārattaṁ mānattaṁ yācāmī”ti –",
  "tika-vin05t32:205": "Tikkhattuṁ yācāpetvā –",
  "tika-vin05t32:206_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:206_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho",
  "tika-vin05t32:206_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:206_3": "adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:206_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho",
  "tika-vin05t32:206_5": "antarā sambahulānaṁ āpattīnaṁ appaṭicchannānaṁ mūlāya paṭikassi, so saṅghaṁ antarā",
  "tika-vin05t32:206_6": "sambahulānaṁ āpattīnaṁ appaṭicchannānaṁ chārattaṁ mānattaṁ yācati, yadi saṅghassa",
  "tika-vin05t32:206_7": "pattakallaṁ, saṅgho itthannāmassa bhikkhuno antarā sambahulānaṁ āpattīnaṁ appaṭicchannānaṁ",
  "tika-vin05t32:206_8": "chārattaṁ mānattaṁ dadeyya, esā ñatti.",
  "tika-vin05t32:207_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:207_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho",
  "tika-vin05t32:207_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:207_3": "adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:207_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho",
  "tika-vin05t32:207_5": "antarā sambahulānaṁ āpattīnaṁ appaṭicchannānaṁ mūlāya paṭikassi, so saṅghaṁ antarā",
  "tika-vin05t32:207_6": "sambahulānaṁ āpattīnaṁ appaṭicchannānaṁ chārattaṁ mānattaṁ yācati, saṅgho itthannāmassa",
  "tika-vin05t32:207_7": "bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ deti,",
  "tika-vin05t32:207_8": "yassāyasmato khamati itthannāmassa bhikkhuno antarā sambahulānaṁ āpattīnaṁ appaṭicchannānaṁ",
  "tika-vin05t32:207_9": "chārattaṁ mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:208": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:209": "“Dinnaṁ saṅghena itthannāmassa bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:210": "Evaṁ kammavācā kātabbā.",
  "tika-vin05t32:211": "Kammavācāpariyosāne mānattasamādānādi sabbaṁ vuttanayameva. Ārocentena pana –",
  "tika-vin05t32:212_0": "“Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ",
  "tika-vin05t32:212_1": "āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ",
  "tika-vin05t32:212_2": "āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ caranto antarā",
  "tika-vin05t32:212_3": "sambahulā āpattiyo āpajjiṁ appaṭicchannāyo, sohaṁ saṅghaṁ antarā sambahulānaṁ āpattīnaṁ",
  "tika-vin05t32:212_4": "appaṭicchannānaṁ chārattaṁ mānattaṁ yāciṁ, taṁ maṁ saṅgho antarā sambahulānaṁ āpattīnaṁ",
  "tika-vin05t32:212_5": "appaṭicchannānaṁ mūlāya paṭikassi, sohaṁ saṅghaṁ antarā sambahulānaṁ āpattīnaṁ appaṭicchannānaṁ",
  "tika-vin05t32:212_6": "chārattaṁ mānattaṁ yāciṁ, tassa me saṅgho antarā sambahulānaṁ āpattīnaṁ appaṭicchannānaṁ",
  "tika-vin05t32:212_7": "chārattaṁ mānattaṁ adāsi, sohaṁ mānattaṁ carāmi, vediyāmahaṁ, bhante, vediyatīti",
  "tika-vin05t32:212_8": "maṁ saṅgho dhāretū”ti –",
  "tika-vin05t32:213": "Evaṁ ārocetabbaṁ.",
  "tika-vin05t32:214": "Ciṇṇamānattaṁ abbhentena ca –",
  "tika-vin05t32:215_0": "“Ahaṁ, bhante, sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ",
  "tika-vin05t32:215_1": "āpattīnaṁ appaṭicchannānaṁ chārattaṁ mānattaṁ yāciṁ, tassa me saṅgho sambahulānaṁ",
  "tika-vin05t32:215_2": "āpattīnaṁ appaṭicchannānaṁ chārattaṁ mānattaṁ adāsi, sohaṁ mānattaṁ caranto antarā",
  "tika-vin05t32:215_3": "sambahulā āpattiyo āpajjiṁ appaṭicchannāyo, sohaṁ saṅghaṁ sambahulānaṁ āpattīnaṁ",
  "tika-vin05t32:215_4": "appaṭicchannānaṁ mūlāyapaṭikassanaṁ yāciṁ, taṁ maṁ saṅgho antarā sambahulānaṁ āpattīnaṁ",
  "tika-vin05t32:215_5": "appaṭicchannānaṁ mūlāya paṭikassi, sohaṁ saṅghaṁ antarā sambahulānaṁ āpattīnaṁ appaṭicchannānaṁ",
  "tika-vin05t32:215_6": "chārattaṁ mānattaṁ yāciṁ, tassa me saṅgho antarā sambahulānaṁ āpattīnaṁ appaṭicchannānaṁ",
  "tika-vin05t32:215_7": "chārattaṁ mānattaṁ adāsi, sohaṁ, bhante, ciṇṇamānatto saṅghaṁ abbhānaṁ yācāmī”ti –",
  "tika-vin05t32:216": "Tikkhattuṁ yācāpetvā –",
  "tika-vin05t32:217_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:217_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho",
  "tika-vin05t32:217_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:217_3": "adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:217_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho",
  "tika-vin05t32:217_5": "antarā sambahulānaṁ āpattīnaṁ appaṭicchannānaṁ mūlāya paṭikassi, so saṅghaṁ antarā",
  "tika-vin05t32:217_6": "sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa",
  "tika-vin05t32:217_7": "bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ adāsi,",
  "tika-vin05t32:217_8": "so ciṇṇamānatto saṅghaṁ abbhānaṁ yācati, yadi saṅghassa pattakallaṁ, saṅgho itthannāmaṁ",
  "tika-vin05t32:217_9": "bhikkhuṁ abbheyya, esā ñatti.",
  "tika-vin05t32:218_0": "“Suṇātu me, bhante, saṅgho, ayaṁ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t32:218_1": "so saṅghaṁ sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho",
  "tika-vin05t32:218_2": "itthannāmassa bhikkhuno sambahulānaṁ āpattīnaṁ appaṭicchannānaṁ chārattaṁ mānattaṁ",
  "tika-vin05t32:218_3": "adāsi, so mānattaṁ caranto antarā sambahulā āpattiyo āpajji appaṭicchannāyo, so saṅghaṁ",
  "tika-vin05t32:218_4": "antarā sambahulānaṁ āpattīnaṁ appaṭicchannānaṁ mūlāyapaṭikassanaṁ yāci, taṁ saṅgho",
  "tika-vin05t32:218_5": "antarā sambahulānaṁ āpattīnaṁ appaṭicchannānaṁ mūlāya paṭikassi, so saṅghaṁ antarā",
  "tika-vin05t32:218_6": "sambahulānaṁ āpattīnaṁ appaṭicchannānaṁ chārattaṁ mānattaṁ yāci, saṅgho itthannāmassa",
  "tika-vin05t32:218_7": "bhikkhuno antarā sambahulānaṁ āpattīnaṁ appaṭicchannānaṁ chārattaṁ mānattaṁ adāsi,",
  "tika-vin05t32:218_8": "so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ abbheti, yassāyasmato",
  "tika-vin05t32:218_9": "khamati itthannāmassa bhikkhuno abbhānaṁ, so tuṇhassa. Yassa nakkhamati, so bhāseyya.",
  "tika-vin05t32:219": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:220": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:221": "Evaṁ kammavācaṁ katvā abbhetabbo.",
  "tika-vin05t32:222_0": "Abbhānārahakālepi antarāpattiṁ āpajjitvā appaṭicchādentassa imināva nayena mūlāyapaṭikassanā",
  "tika-vin05t32:222_1": "mānattadānaṁ abbhānañca veditabbaṁ. Kevalaṁ panettha “mānattaṁ caranto”ti avatvā",
  "tika-vin05t32:222_2": "“ciṇṇamānatto abbhānāraho”ti vattabbaṁ.",
  "tika-vin05t32:223": "Odhānasamodhānaparivāsakathā niṭṭhitā.",
  "tika-vin05t32:224_0": "244.Agghasamodhāno nāma sambahulāsu āpattīsu yā ekā vā dve vā tisso vā sambahulā",
  "tika-vin05t32:224_1": "vā āpattiyo sabbacirapaṭicchannāyo, tāsaṁ agghena samodhāya tāsaṁ rattiparicchedavasena",
  "tika-vin05t32:224_2": "avasesānaṁ ūnatarapaṭicchannānaṁ āpattīnaṁ parivāso dīyati, ayaṁ vuccati agghasamodhāno.",
  "tika-vin05t32:224_3": "Yassa pana sataṁ āpattiyo dasāhappaṭicchannā, aparampi sataṁ āpattiyo dasāhappaṭicchannāti",
  "tika-vin05t32:224_4": "evaṁ dasakkhattuṁ katvā āpattisahassaṁ divasasataṁ paṭicchannaṁ hoti, tena kiṁ kātabbanti?",
  "tika-vin05t32:224_5": "Sabbā samodahitvā dasa divase parivasitabbaṁ. Evaṁ ekeneva dasāhena divasasatampi",
  "tika-vin05t32:224_6": "parivasitabbameva hoti. Vuttampi cetaṁ –",
  "tika-vin05t32:225": "“Dasasataṁ rattisataṁ, āpattiyo chādayitvāna;",
  "tika-vin05t32:226": "Dasa rattiyo vasitvāna, mucceyya pārivāsiko”ti. ;",
  "tika-vin05t32:227": "Ayaṁ agghasamodhāno nāma.",
  "tika-vin05t32:228_0": "Tassa ārocanadānalakkhaṇaṁ evaṁ veditabbaṁ – sace kassaci bhikkhuno ekā āpatti ekāhappaṭicchannā",
  "tika-vin05t32:228_1": "hoti, ekā āpatti dvīhappaṭicchannā, ekā tīhapaṭicchannā, ekā catūhappaṭicchannā,",
  "tika-vin05t32:228_2": "ekā pañcāhappaṭicchannā, ekā chāhappaṭicchannā, ekā sattāhappaṭicchannā, ekā aṭṭhāhappaṭicchannā,",
  "tika-vin05t32:228_3": "ekā navāhappaṭicchannā, ekā dasāhappaṭicchannā hoti, tena bhikkhunā saṅghaṁ upasaṅkamitvā",
  "tika-vin05t32:228_4": "ekaṁsaṁ uttarāsaṅgaṁ karitvā…pe… evamassa vacanīyo –",
  "tika-vin05t32:229_0": "“Ahaṁ, bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo",
  "tika-vin05t32:229_1": "sambahulā āpattiyo dvīhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t32:229_2": "sohaṁ, bhante, saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena",
  "tika-vin05t32:229_3": "samodhānaparivāsaṁ yācāmī”ti.",
  "tika-vin05t32:230": "Dutiyampi yācitabbo. Tatiyampi yācitabbo.",
  "tika-vin05t32:231": "Byattena bhikkhunā paṭibalena saṅgho ñāpetabbo –",
  "tika-vin05t32:232_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:232_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t32:232_2": "so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ",
  "tika-vin05t32:232_3": "yācati, yadi saṅghassa pattakallaṁ, saṅgho itthannāmassa bhikkhuno tāsaṁ āpattīnaṁ",
  "tika-vin05t32:232_4": "yā āpattiyo dasāhappaṭicchannāyo, tāsaṁ agghena samodhānaparivāsaṁ dadeyya, esā ñatti.",
  "tika-vin05t32:233_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:233_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t32:233_2": "so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ",
  "tika-vin05t32:233_3": "yācati, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo,",
  "tika-vin05t32:233_4": "tāsaṁ agghena samodhānaparivāsaṁ deti, yassāyasmato khamati itthannāmassa bhikkhuno",
  "tika-vin05t32:233_5": "tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsassa",
  "tika-vin05t32:233_6": "dānaṁ, so tuṇhassa. Yassa nakkhamati, so bhāseyya.",
  "tika-vin05t32:234": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:235": "“Dinno saṅghena itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāso, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:236": "Evaṁ kammavācā kātabbā.",
  "tika-vin05t32:237": "Kammavācāpariyosāne vattasamādānādi sabbaṁ vuttanayameva. Ārocentena pana –",
  "tika-vin05t32:238_0": "“Ahaṁ, bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo…pe…",
  "tika-vin05t32:238_1": "sambahulā āpattiyo dasāhappaṭicchannāyo, sohaṁ saṅghaṁ tāsaṁ āpattīnaṁ yā āpattiyo",
  "tika-vin05t32:238_2": "dasāhappaṭicchannāyo, tāsaṁ agghena samodhānaparivāsaṁ yāciṁ, tassa me saṅgho tāsaṁ",
  "tika-vin05t32:238_3": "āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi,",
  "tika-vin05t32:238_4": "sohaṁ parivasāmi, vediyāmahaṁ, bhante, vediyatīti maṁ saṅgho dhāretū”ti –",
  "tika-vin05t32:239": "Evaṁ ārocetabbaṁ.",
  "tika-vin05t32:240": "Parivutthaparivāsassa mānattaṁ dentena –",
  "tika-vin05t32:241_0": "“Ahaṁ, bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo…pe…",
  "tika-vin05t32:241_1": "sambahulā āpattiyo dasāhappaṭicchannāyo, sohaṁ saṅghaṁ tāsaṁ āpattīnaṁ yā āpattiyo",
  "tika-vin05t32:241_2": "dasāhappaṭicchannāyo, tāsaṁ agghena samodhānaparivāsaṁ yāciṁ, tassa me saṅgho tāsaṁ",
  "tika-vin05t32:241_3": "āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi,",
  "tika-vin05t32:241_4": "sohaṁ, bhante, parivutthaparivāso saṅghaṁ tāsaṁ āpattīnaṁ chārattaṁ mānattaṁ yācāmī”ti –",
  "tika-vin05t32:242": "Tikkhattuṁ yācāpetvā –",
  "tika-vin05t32:243_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:243_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t32:243_2": "so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ",
  "tika-vin05t32:243_3": "yāci, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo,",
  "tika-vin05t32:243_4": "tāsaṁ agghena samodhānaparivāsaṁ adāsi, so parivutthaparivāso saṅghaṁ tāsaṁ āpattīnaṁ",
  "tika-vin05t32:243_5": "chārattaṁ mānattaṁ yācati, yadi saṅghassa pattakallaṁ, saṅgho itthannāmassa bhikkhuno",
  "tika-vin05t32:243_6": "tāsaṁ āpattīnaṁ chārattaṁ mānattaṁ dadeyya, esā ñatti.",
  "tika-vin05t32:244_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:244_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t32:244_2": "so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ",
  "tika-vin05t32:244_3": "yāci, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo,",
  "tika-vin05t32:244_4": "tāsaṁ agghena samodhānaparivāsaṁ adāsi, so parivutthaparivāso saṅghaṁ tāsaṁ āpattīnaṁ",
  "tika-vin05t32:244_5": "chārattaṁ mānattaṁ yācati, saṅgho itthannāmassa bhikkhuno tāsaṁ āpattīnaṁ chārattaṁ",
  "tika-vin05t32:244_6": "mānattaṁ deti, yassāyasmato khamati itthannāmassa bhikkhuno tāsaṁ āpattīnaṁ chārattaṁ",
  "tika-vin05t32:244_7": "mānattassa dānaṁ, so tuṇhassa. Yassa nakkhamati, so bhāseyya.",
  "tika-vin05t32:245": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:246": "“Dinnaṁ saṅghena itthannāmassa bhikkhuno tāsaṁ āpattīnaṁ chārattaṁ mānattaṁ, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:247": "Evaṁ kammavācā kātabbā.",
  "tika-vin05t32:248": "Kammavācāpariyosāne ca mānattasamādānādi sabbaṁ vuttanayameva. Ārocentena pana –",
  "tika-vin05t32:249_0": "“Ahaṁ, bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo…pe…",
  "tika-vin05t32:249_1": "sambahulā āpattiyo dasāhappaṭicchannāyo, sohaṁ saṅghaṁ tāsaṁ āpattīnaṁ yā āpattiyo",
  "tika-vin05t32:249_2": "dasāhappaṭicchannāyo, tāsaṁ agghena samodhānaparivāsaṁ yāciṁ, tassa me saṅgho tāsaṁ",
  "tika-vin05t32:249_3": "āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi,",
  "tika-vin05t32:249_4": "sohaṁ parivutthaparivāso saṅghaṁ tāsaṁ āpattīnaṁ chārattaṁ mānattaṁ yāciṁ, tassa",
  "tika-vin05t32:249_5": "me saṅgho tāsaṁ āpattīnaṁ chārattaṁ mānattaṁ adāsi, sohaṁ mānattaṁ carāmi, vediyāmahaṁ,",
  "tika-vin05t32:249_6": "bhante, vediyatīti maṁ saṅgho dhāretū”ti ārocetabbaṁ.",
  "tika-vin05t32:250": "Ciṇṇamānatto abbhetabbo. Abbhentena ca –",
  "tika-vin05t32:251_0": "“Ahaṁ, bhante, sambahulā saṅghādisesā āpattiyo āpajjiṁ sambahulā āpattiyo ekāhappaṭicchannāyo…pe…",
  "tika-vin05t32:251_1": "sambahulā āpattiyo dasāhappaṭicchannāyo, sohaṁ saṅghaṁ tāsaṁ āpattīnaṁ yā āpattiyo",
  "tika-vin05t32:251_2": "dasāhappaṭicchannāyo, tāsaṁ agghena samodhānaparivāsaṁ yāciṁ, tassa me saṅgho tāsaṁ",
  "tika-vin05t32:251_3": "āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ adāsi,",
  "tika-vin05t32:251_4": "sohaṁ parivutthaparivāso saṅghaṁ tāsaṁ āpattīnaṁ chārattaṁ mānattaṁ yāciṁ, tassa",
  "tika-vin05t32:251_5": "me saṅgho tāsaṁ āpattīnaṁ chārattaṁ mānattaṁ adāsi, sohaṁ, bhante, ciṇṇamānatto saṅghaṁ",
  "tika-vin05t32:251_6": "abbhānaṁ yācāmī”ti –",
  "tika-vin05t32:252": "Tikkhattuṁ yācāpetvā –",
  "tika-vin05t32:253_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:253_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t32:253_2": "so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ",
  "tika-vin05t32:253_3": "yāci, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo,",
  "tika-vin05t32:253_4": "tāsaṁ agghena samodhānaparivāsaṁ adāsi, so parivutthaparivāso saṅghaṁ tāsaṁ āpattīnaṁ",
  "tika-vin05t32:253_5": "chārattaṁ mānattaṁ yāci, saṅgho itthannāmassa bhikkhuno tāsaṁ āpattīnaṁ chārattaṁ",
  "tika-vin05t32:253_6": "mānattaṁ adāsi, so ciṇṇamānatto saṅghaṁ abbhānaṁ yācati, yadi saṅghassa pattakallaṁ,",
  "tika-vin05t32:253_7": "saṅgho itthannāmaṁ bhikkhuṁ abbheyya, esā ñatti.",
  "tika-vin05t32:254_0": "“Suṇātu me, bhante, saṅgho, ayaṁ itthannāmo bhikkhu sambahulā saṅghādisesā āpattiyo",
  "tika-vin05t32:254_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t32:254_2": "so saṅghaṁ tāsaṁ āpattīnaṁ yā āpattiyo dasāhappaṭicchannāyo, tāsaṁ agghena samodhānaparivāsaṁ",
  "tika-vin05t32:254_3": "yāci, saṅgho itthannāmassa bhikkhuno tāsaṁ āpattīnaṁ yā āpattiyo dasāhappaṭicchannāyo,",
  "tika-vin05t32:254_4": "tāsaṁ agghena samodhānaparivāsaṁ adāsi, so parivutthaparivāso saṅghaṁ tāsaṁ āpattīnaṁ",
  "tika-vin05t32:254_5": "chārattaṁ mānattaṁ yāci, saṅgho itthannāmassa bhikkhuno tāsaṁ āpattīnaṁ chārattaṁ",
  "tika-vin05t32:254_6": "mānattaṁ adāsi, so ciṇṇamānatto saṅghaṁ abbhānaṁ yācati, saṅgho itthannāmaṁ bhikkhuṁ",
  "tika-vin05t32:254_7": "abbheti, yassāyasmato khamati itthannāmassa bhikkhuno abbhānaṁ, so tuṇhassa. Yassa",
  "tika-vin05t32:254_8": "nakkhamati, so bhāseyya.",
  "tika-vin05t32:255": "“Dutiyampi etamatthaṁ vadāmi…pe… tatiyampi etamatthaṁ vadāmi…pe….",
  "tika-vin05t32:256": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t32:257": "Evaṁ kammavācaṁ katvā abbhetabbo.",
  "tika-vin05t32:258": "Agghasamodhānaparivāsakathā niṭṭhitā.",
  "tika-vin05t32:259": "245.Missakasamodhāno nāma – yo nānāvatthukā āpattiyo ekato katvā dīyati. Tatrāyaṁ nayo –",
  "tika-vin05t32:260_0": "“Ahaṁ, bhante, sambahulā saṅghādisesā āpattiyo āpajjiṁ ekaṁ sukkavissaṭṭhiṁ, ekaṁ",
  "tika-vin05t32:260_1": "kāyasaṁsaggaṁ, ekaṁ duṭṭhullavācaṁ, ekaṁ attakāmaṁ, ekaṁ sañcarittaṁ, ekaṁ kuṭikāraṁ,",
  "tika-vin05t32:260_2": "ekaṁ vihārakāraṁ, ekaṁ duṭṭhadosaṁ, ekaṁ aññabhāgiyaṁ, ekaṁ saṅghabhedakaṁ, ekaṁ",
  "tika-vin05t32:260_3": "saṅghabhedānuvattakaṁ, ekaṁ dubbacaṁ, ekaṁ kuladūsakaṁ, sohaṁ, bhante, saṅghaṁ tāsaṁ",
  "tika-vin05t32:260_4": "āpattīnaṁ samodhānaparivāsaṁ yācāmī”ti –",
  "tika-vin05t32:261": "Tikkhattuṁ yācāpetvā tadanurūpāya kammavācāya parivāso dātabbo.",
  "tika-vin05t32:262_0": "Ettha ca “saṅghādisesā āpattiyo āpajji nānāvatthukāyo”tipi “saṅghādisesā āpattiyo",
  "tika-vin05t32:262_1": "āpajji”itipi evaṁ pubbe vuttanayena vatthuvasenapi gottavasenapi nāmavasenapi āpattivasenapi",
  "tika-vin05t32:262_2": "yojetvā kammaṁ kātuṁ vaṭṭatiyeva, tasmā na idha visuṁ kammavācaṁ yojetvā dassayissāma",
  "tika-vin05t32:262_3": "pubbe sabbāpattisādhāraṇaṁ katvā yojetvā dassitāya eva kammavācāya nānāvatthukāhipi",
  "tika-vin05t32:262_4": "āpattīhi vuṭṭhānasambhavato sāyevettha kammavācā alanti.",
  "tika-vin05t32:263": "Missakasamodhānaparivāsakathā niṭṭhitā.",
  "tika-vin05t32:264_0": "246. Sace koci bhikkhu parivasanto vibbhamati, sāmaṇero vā hoti, vibbhamantassa sāmaṇerassa",
  "tika-vin05t32:264_1": "ca parivāso na ruhati. So ce puna upasampajjati, tassa tadeva purimaṁ parivāsadānaṁ,",
  "tika-vin05t32:264_2": "yo parivāso dinno, sudinno, yo parivuttho, suparivuttho, avaseso parivasitabbo. Sacepi",
  "tika-vin05t32:264_3": "mānattāraho mānattaṁ caranto abbhānāraho vā vibbhamati, sāmaṇero vā hoti, so ce puna",
  "tika-vin05t32:264_4": "upasampajjati, tassa tadeva purimaṁ parivāsadānaṁ, yo parivāso dinno, sudinno, yo",
  "tika-vin05t32:264_5": "parivuttho, suparivuttho, yaṁ mānattaṁ dinnaṁ, sudinnaṁ, yaṁ mānattaṁ ciṇṇaṁ, taṁ",
  "tika-vin05t32:264_6": "suciṇṇaṁ, so bhikkhu abbhetabbo.",
  "tika-vin05t32:265_0": "Sace koci bhikkhu parivasanto ummattako hoti khittacitto vedanāṭṭo, ummattakassa",
  "tika-vin05t32:265_1": "khittacittassa vedanāṭṭassa ca parivāso na ruhati. So ce puna anummattako hoti akhittacitto",
  "tika-vin05t32:265_2": "avedanāṭṭo, tadeva purimaṁ parivāsadānaṁ, yo parivāso dinno, sudinno, yo parivuttho,",
  "tika-vin05t32:265_3": "suparivuttho, avaseso parivasitabbo. Mānattārahādīsupi eseva nayo.",
  "tika-vin05t32:266_0": "Sace koci parivasanto ukkhittako hoti, ukkhittakassa parivāso na ruhati. Sace puna",
  "tika-vin05t32:266_1": "osārīyati, tassa tadeva purimaṁ parivāsadānaṁ, yo parivāso dinno, sudinno, yo parivuttho,",
  "tika-vin05t32:266_2": "suparivuttho, avaseso parivasitabbo. Mānattārahādīsupi eseva nayo.",
  "tika-vin05t32:267_0": "Sace kassaci bhikkhuno itthiliṅgaṁ pātubhavati, tassa sāyeva upajjhā, sāyeva upasampadā,",
  "tika-vin05t32:267_1": "puna upajjhā na gahetabbā, upasampadā ca na kātabbā, bhikkhuupasampadato pabhuti",
  "tika-vin05t32:267_2": "yāva vassagaṇanā, sāyeva vassagaṇanā, na ito paṭṭhāya vassagaṇanā kātabbā. Appatirūpaṁ",
  "tika-vin05t32:267_3": "dānissā bhikkhūnaṁ majjhe vasituṁ, tasmā bhikkhunupassayaṁ gantvā bhikkhunīhi saddhiṁ",
  "tika-vin05t32:267_4": "vasitabbaṁ. Yā desanāgāminiyo vā vuṭṭhānagāminiyo vā āpattiyo bhikkhūnaṁ bhikkhunīhi",
  "tika-vin05t32:267_5": "sādhāraṇā, tāsaṁ bhikkhunīhi kātabbaṁ, vinayakammameva bhikkhunīnaṁ santike kātabbaṁ.",
  "tika-vin05t32:267_6": "Yā pana bhikkhūnaṁ bhikkhunīhi asādhāraṇā sukkavissaṭṭhiādikā āpattiyo, tāhi āpattīhi",
  "tika-vin05t32:267_7": "anāpatti, liṅge parivatte tā āpattiyo vuṭṭhitāva honti, puna pakatiliṅge uppannepi",
  "tika-vin05t32:267_8": "tāhi āpattīhi tassa anāpattiyeva. Bhikkhuniyā purisaliṅge pātubhūtepi eseva nayo. Vuttañcetaṁ –",
  "tika-vin05t32:268_0": "“Tena kho pana samayena aññatarassa bhikkhuno itthiliṅgaṁ pātubhūtaṁ hoti. Bhagavato",
  "tika-vin05t32:268_1": "etamatthaṁ ārocesuṁ. Anujānāmi bhikkhave taṁyeva upajjhaṁ, taṁyeva upasampadaṁ, tāniyeva",
  "tika-vin05t32:268_2": "vassāni bhikkhunīhi saṅgamituṁ, yā āpattiyo bhikkhūnaṁ bhikkhunīhi sādhāraṇā, tā",
  "tika-vin05t32:268_3": "āpattiyo bhikkhunīnaṁ santike vuṭṭhātuṁ. Yā āpattiyo bhikkhūnaṁ bhikkhunīhi asādhāraṇā,",
  "tika-vin05t32:268_4": "tāhi āpattīhi anāpatti.",
  "tika-vin05t32:269_0": "“Tena kho pana samayena aññatarissā bhikkhuniyā purisaliṅgaṁ pātubhūtaṁ hoti. Bhagavato",
  "tika-vin05t32:269_1": "etamatthaṁ ārocesuṁ. Anujānāmi bhikkhave taṁyeva upajjhaṁ, taṁyeva upasampadaṁ, tāniyeva",
  "tika-vin05t32:269_2": "vassāni bhikkhūhi saṅgamituṁ, yā āpattiyo bhikkhunīnaṁ bhikkhūhi sādhāraṇā, tā āpattiyo",
  "tika-vin05t32:269_3": "bhikkhūnaṁ santike vuṭṭhātuṁ. Yā āpattiyo bhikkhunīnaṁ bhikkhūhi asādhāraṇā, tāhi",
  "tika-vin05t32:269_4": "āpattīhi anāpattī”ti.",
  "tika-vin05t32:270_0": "247.Ayaṁ panettha pāḷimuttakavinicchayo – imesu dvīsu liṅgesu purisaliṅgaṁ uttamaṁ,",
  "tika-vin05t32:270_1": "itthiliṅgaṁ hīnaṁ, tasmā purisaliṅgaṁ balavaakusalena antaradhāyati, itthiliṅgaṁ",
  "tika-vin05t32:270_2": "dubbalakusalena patiṭṭhāti. Itthiliṅgaṁ pana antaradhāyantaṁ dubbalaakusalena antaradhāyati,",
  "tika-vin05t32:270_3": "purisaliṅgaṁ balavakusalena patiṭṭhāti. Evaṁ ubhayampi akusalena antaradhāyati, kusalena paṭilabbhati.",
  "tika-vin05t32:271_0": "Tattha sace dvinnaṁ bhikkhūnaṁ ekato sajjhāyaṁ vā dhammasākacchaṁ vā katvā ekāgāre",
  "tika-vin05t32:271_1": "nipajjitvā niddaṁ okkantānaṁ ekassa itthiliṅgaṁ pātubhavati, ubhinnampi sahaseyyāpatti",
  "tika-vin05t32:271_2": "hoti. So ce paṭibujjhitvā attano vippakāraṁ disvā dukkhī dummano rattibhāgeyeva itarassa",
  "tika-vin05t32:271_3": "āroceyya, tena samassāsetabbo “hotu mā cintayittha, vaṭṭasseveso doso, sammāsambuddhena",
  "tika-vin05t32:271_4": "dvāraṁ dinnaṁ, bhikkhu vā hotu bhikkhunī vā, anāvaṭo dhammo, avārito saggamaggo”ti.",
  "tika-vin05t32:271_5": "Samassāsetvā evaṁ vattabbaṁ “tumhehi bhikkhunupassayaṁ gantuṁ vaṭṭati, atthi pana",
  "tika-vin05t32:271_6": "te kāci sandiṭṭhā bhikkhuniyo”ti. Sacassā honti tādisā bhikkhuniyo, “atthī”ti, no",
  "tika-vin05t32:271_7": "ce honti, “natthī”ti vatvā so bhikkhu vattabbo “mama saṅgahaṁ karotha, idāni maṁ",
  "tika-vin05t32:271_8": "paṭhamaṁ bhikkhunupassayaṁ nethā”ti. Tena bhikkhunā taṁ gahetvā tassā vā sandiṭṭhānaṁ",
  "tika-vin05t32:271_9": "attano vā sandiṭṭhānaṁ bhikkhunīnaṁ santikaṁ gantabbaṁ. Gacchantena ca na ekakena",
  "tika-vin05t32:271_10": "gantabbaṁ, catūhi pañcahi bhikkhūhi saddhiṁ jotikañca kattaradaṇḍakañca gahetvā saṁvidahanaṁ",
  "tika-vin05t32:271_11": "parimocetvā “mayaṁ asukaṁ nāma ṭhānaṁ gacchāmā”ti gantabbaṁ. Sace bahigāme dūre vihāro",
  "tika-vin05t32:271_12": "hoti, antarāmagge gāmantaranadīpārarattivippavāsagaṇaohīyanāpattīhi anāpatti. Bhikkhunupassayaṁ",
  "tika-vin05t32:271_13": "gantvā tā bhikkhuniyo vattabbā “asukaṁ nāma bhikkhuṁ jānāthā”ti? “Āma, ayyā”ti. Tassa",
  "tika-vin05t32:271_14": "itthiliṅgaṁ pātubhūtaṁ, saṅgahaṁ dānissā karothāti. Tā ce “sādhu ayyā, idāni mayampi",
  "tika-vin05t32:271_15": "sajjhāyissāma, dhammaṁ sossāma, gacchatha tumhe”ti vatvā saṅgahaṁ karonti, ārādhikā",
  "tika-vin05t32:271_16": "ca honti saṅgāhikā lajjiniyo, tā kopetvā aññattha na gantabbaṁ. Gacchati ce, gāmantaranadīpārarattivippavāsagaṇaohīyanāpattīhi na muccati.",
  "tika-vin05t32:272_0": "Sace pana lajjiniyo honti, na saṅgāhikāyo, aññattha gantuṁ labbhati. Sacepi alajjiniyo",
  "tika-vin05t32:272_1": "honti, saṅgahaṁ pana karonti, tāpi pariccajitvā aññattha gantuṁ labbhati. Sace lajjiniyo",
  "tika-vin05t32:272_2": "ca saṅgāhikā ca, ñātikā na honti, āsannagāme pana aññā ñātikā honti paṭijagganikā,",
  "tika-vin05t32:272_3": "tāsampi santikaṁ gantuṁ vaṭṭatīti vadanti. Gantvā sace bhikkhubhāvepi nissayapaṭipanno,",
  "tika-vin05t32:272_4": "patirūpāya bhikkhuniyā santike nissayo gahetabbo, mātikā vā vinayo vā uggahito suggahito,",
  "tika-vin05t32:272_5": "puna uggaṇhanakāraṇaṁ natthi. Sace bhikkhubhāvepi parisāvacaro, tassa santikeyeva",
  "tika-vin05t32:272_6": "upasampannā sūpasampannā, aññassa santike nissayo gahetabbo. Pubbe taṁ nissāya vasantehipi",
  "tika-vin05t32:272_7": "aññassa santike nissayo gahetabbo. Paripuṇṇavassasāmaṇerenapi aññassa santike upajjhā gahetabbā.",
  "tika-vin05t32:273_0": "Yaṁ panassa bhikkhubhāve adhiṭṭhitaṁ ticīvarañca patto ca, taṁ adhiṭṭhānaṁ vijahati,",
  "tika-vin05t32:273_1": "puna adhiṭṭhātabbaṁ. Saṅkaccikā ca udakasāṭikā ca gahetabbā. Yaṁ atirekacīvaraṁ vā",
  "tika-vin05t32:273_2": "atirekapatto vā vinayakammaṁ katvā ṭhapito hoti, tampi sabbaṁ vinayakammaṁ vijahati,",
  "tika-vin05t32:273_3": "puna kātabbaṁ. Paṭiggahitatelamadhuphāṇitādīnipi paṭiggahaṇaṁ vijahanti. Sace paṭiggahaṇato",
  "tika-vin05t32:273_4": "sattame divase liṅgaṁ parivattati, puna paṭiggahetvā sattāhaṁ vaṭṭati. Yaṁ pana bhikkhukāle",
  "tika-vin05t32:273_5": "aññassa bhikkhuno santakaṁ paṭiggahitaṁ, taṁ paṭiggahaṇaṁ na vijahati. Yampi ubhinnaṁ",
  "tika-vin05t32:273_6": "sādhāraṇaṁ avibhajitvā ṭhapitaṁ, taṁ pakatatto rakkhati. Yaṁ pana vibhattaṁ etasseva",
  "tika-vin05t32:273_7": "santakaṁ, taṁ paṭiggahaṇaṁ vijahati. Vuttañcetaṁ parivāre –",
  "tika-vin05t32:274": "“Telaṁ madhu phāṇitañcāpi sappiṁ, sāmaṁ gahetvā nikkhipeyya;",
  "tika-vin05t32:275": "Avītivatte sattāhe, sati paccaye paribhuñjantassa āpatti;",
  "tika-vin05t32:276": "Pañhā mesā kusalehi cintitā”ti. ;",
  "tika-vin05t32:277_0": "Idañhi liṅgaparivattanaṁ sandhāya vuttaṁ. Paṭiggahaṇaṁ nāma liṅgaparivattanena, kālakiriyāya,",
  "tika-vin05t32:277_1": "sikkhāpaccakkhānena, hīnāyāvattanena, anupasampannassa dānena, anapekkhavissajjanena,",
  "tika-vin05t32:277_2": "acchinditvā gahaṇena ca vijahati. Tasmā sacepi harītakakhaṇḍampi paṭiggahetvā ṭhapitamatthi,",
  "tika-vin05t32:277_3": "sabbamassa paṭiggahaṇaṁ vijahati. Bhikkhuvihāre pana yaṁ kiñcissā santakaṁ paṭiggahetvā",
  "tika-vin05t32:277_4": "vā appaṭiggahetvā vā ṭhapitaṁ, sabbassa sāva issarā, āharāpetvā gahetabbaṁ. Yaṁ panettha",
  "tika-vin05t32:277_5": "thāvaraṁ tassā santakaṁ senāsanaṁ vā uparopakā vā, te yassicchati, tassa dātabbā.",
  "tika-vin05t32:277_6": "Terasasu sammutīsu yā bhikkhukāle laddhā sammuti, sabbā paṭippassambhati, purimikāya",
  "tika-vin05t32:277_7": "senāsanaggāho paṭippassambhati. Sace pacchimikāya senāsane gahite liṅgaṁ parivattati,",
  "tika-vin05t32:277_8": "bhikkhusaṅgho cassā uppannalābhaṁ dātukāmo hoti, apaloketvā dātabbo.",
  "tika-vin05t32:278_0": "Sace bhikkhunīhi sādhāraṇāya paṭicchannāya āpattiyā parivasantassa liṅgaṁ parivattati,",
  "tika-vin05t32:278_1": "puna pakkhamānattameva dātabbaṁ. Sace mānattaṁ carantassa parivattati, puna pakkhamānattameva",
  "tika-vin05t32:278_2": "dātabbaṁ. Sace ciṇṇamānattassa parivattati, bhikkhunīhi abbhānakammaṁ kātabbaṁ. Sace",
  "tika-vin05t32:278_3": "akusalavipāke parikkhīṇe pakkhamānattakāle punadeva liṅgaṁ parivattati, chārattaṁ",
  "tika-vin05t32:278_4": "mānattameva dātabbaṁ. Sace ciṇṇe pakkhamānatte parivattati, bhikkhūhi abbhānakammaṁ kātabbanti.",
  "tika-vin05t32:279_0": "Bhikkhuniyā liṅgaparivattanepi vuttanayeneva sabbo vinicchayo veditabbo. Ayaṁ pana",
  "tika-vin05t32:279_1": "viseso – sace bhikkhunikāle āpannā sañcarittāpatti paṭicchannā hoti, parivāsadānaṁ",
  "tika-vin05t32:279_2": "natthi, chārattaṁ mānattameva dātabbaṁ. Sace pakkhamānattaṁ carantiyā liṅgaṁ parivattati,",
  "tika-vin05t32:279_3": "na tenattho, chārattaṁ mānattameva dātabbaṁ. Sace ciṇṇamānattāya parivattati, puna",
  "tika-vin05t32:279_4": "mānattaṁ adatvā bhikkhūhi abbhetabbo. Atha bhikkhūhi mānatte adinne puna liṅgaṁ parivattati,",
  "tika-vin05t32:279_5": "bhikkhunīhi pakkhamānattameva dātabbaṁ. Atha chārattaṁ mānattaṁ carantassa puna parivattati,",
  "tika-vin05t32:279_6": "pakkhamānattameva dātabbaṁ. Ciṇṇamānattassa pana liṅgaparivatte jāte bhikkhunīhi",
  "tika-vin05t32:279_7": "abbhānakammaṁ kātabbaṁ. Puna parivatte ca liṅge bhikkhunibhāve ṭhitāyapi yā āpattiyo",
  "tika-vin05t32:279_8": "pubbe paṭippassaddhā, tā suppaṭippassaddhā evāti.",
  "tika-vin05t32:280_0": "248. Ito paraṁ pārivāsikādīnaṁ vattaṁ dassayissāma – pārivāsikena bhikkhunā upajjhāyena",
  "tika-vin05t32:280_1": "hutvā na upasampādetabbaṁ, vattaṁ nikkhipitvā pana upasampādetuṁ vaṭṭati. Ācariyena",
  "tika-vin05t32:280_2": "hutvāpi kammavācā na sāvetabbā, aññasmiṁ asati vattaṁ nikkhipitvā sāvetuṁ vaṭṭati.",
  "tika-vin05t32:280_3": "Āgantukānaṁ nissayo na dātabbo. Yehipi pakatiyāva nissayo gahito, te vattabbā “ahaṁ",
  "tika-vin05t32:280_4": "vinayakammaṁ karomi, asukattherassa nāma santike nissayaṁ gaṇhatha, mayhaṁ vattaṁ",
  "tika-vin05t32:280_5": "mā karotha, mā maṁ gāmappavesanaṁ āpucchathā”ti. Sace evaṁ vuttepi karontiyeva, vāritakālato",
  "tika-vin05t32:280_6": "paṭṭhāya karontesupi anāpatti. Añño sāmaṇeropi na gahetabbo, upajjhaṁ datvā gahitasāmaṇeropi",
  "tika-vin05t32:280_7": "vattabbo “ahaṁ vinayakammaṁ karomi, mayhaṁ vattaṁ mā karotha, mā maṁ gāmappavesanaṁ",
  "tika-vin05t32:280_8": "āpucchathā”ti. Sace evaṁ vuttepi karontiyeva, vāritakālato paṭṭhāya karontesupi anāpatti.",
  "tika-vin05t32:280_9": "Na bhikkhunovādakasammuti sāditabbā, sammatenapi bhikkhuniyo na ovaditabbā, tasmā",
  "tika-vin05t32:280_10": "bhikkhusaṅghassa vattabbaṁ “bhante, ahaṁ vinayakammaṁ karomi, bhikkhunovādakaṁ jānāthā”ti.",
  "tika-vin05t32:280_11": "Paṭibalassa vā bhikkhussa bhāro kātabbo. Āgatā bhikkhuniyo “saṅghassa santikaṁ gacchatha,",
  "tika-vin05t32:280_12": "saṅgho vo ovādadāyakaṁ jānissatī”ti vā “ahaṁ vinayakammaṁ karomi, asukabhikkhussa",
  "tika-vin05t32:280_13": "nāma santikaṁ gacchatha, so vo ovādaṁ dassatī”ti vā vattabbā.",
  "tika-vin05t32:281_0": "Yāya āpattiyā saṅghena parivāso dinno hoti, sā āpatti na āpajjitabbā, aññā vā tādisikā",
  "tika-vin05t32:281_1": "tato vā pāpiṭṭhatarā, kammaṁ na garahitabbaṁ, kammikā na garahitabbā, na pakatattassa",
  "tika-vin05t32:281_2": "bhikkhuno uposatho ṭhapetabbo, na pavāraṇā ṭhapetabbā, palibodhatthāya vā pakkosanatthāya",
  "tika-vin05t32:281_3": "vā savacanīyaṁ na kātabbaṁ. Palibodhatthāya hi karonto “ahaṁ āyasmantaṁ imasmiṁ vatthusmiṁ",
  "tika-vin05t32:281_4": "savacanīyaṁ karomi, imamhā āvāsā parampi mā pakkama, yāva na taṁ adhikaraṇaṁ vūpasantaṁ",
  "tika-vin05t32:281_5": "hotī”ti evaṁ karoti, pakkosanatthāya karonto “ahaṁ taṁ savacanīyaṁ karomi, ehi mayā",
  "tika-vin05t32:281_6": "saddhiṁ vinayadharānaṁ sammukhībhāvaṁ gacchāhī”ti evaṁ karoti, tadubhayampi na kātabbaṁ.",
  "tika-vin05t32:281_7": "Vihāre jeṭṭhakaṭṭhānaṁ na kātabbaṁ, pātimokkhuddesakena vā dhammajjhesakena vā na",
  "tika-vin05t32:281_8": "bhavitabbaṁ, napi terasasu sammutīsu ekasammutivasenapi issariyakammaṁ kātabbaṁ,",
  "tika-vin05t32:281_9": "“karotu me āyasmā okāsaṁ, ahaṁ taṁ vattukāmo”ti evaṁ pakatattassa okāso na kāretabbo,",
  "tika-vin05t32:281_10": "vatthunā vā āpattiyā vā na codetabbo, “ayaṁ te doso”ti na sāretabbo, bhikkhūhi aññamaññaṁ",
  "tika-vin05t32:281_11": "yojetvā kalaho na kāretabbo, saṅghattherena hutvā pakatattassa bhikkhuno purato na",
  "tika-vin05t32:281_12": "gantabbaṁ na nisīditabbaṁ, dvādasahatthaṁ upacāraṁ muñcitvā ekakeneva gantabbañceva",
  "tika-vin05t32:281_13": "nisīditabbañca, yo hoti saṅghassa āsanapariyanto seyyāpariyanto vihārapariyanto, so tassa dātabbo.",
  "tika-vin05t32:282_0": "Tattha āsanapariyanto nāma bhattaggādīsu saṅghanavakāsanaṁ, svassa dātabbo, tattha",
  "tika-vin05t32:282_1": "nisīditabbaṁ. Seyyāpariyanto nāma seyyānaṁ pariyanto sabbalāmakaṁ mañcapīṭhaṁ. Ayañhi",
  "tika-vin05t32:282_2": "vassaggena attano pattaṭṭhāne seyyaṁ gahetuṁ na labhati, sabbabhikkhūhi vicinitvā",
  "tika-vin05t32:282_3": "gahitāvasesā maṅgulagūthabharitā vettalatādivinaddhā lāmakaseyyāvassa dātabbā. Yathā",
  "tika-vin05t32:282_4": "ca seyyā, evaṁ vasanaāvāsopi vassaggena attano pattaṭṭhāne tassa na vaṭṭati, sabbabhikkhūhi",
  "tika-vin05t32:282_5": "vicinitvā gahitāvasesā pana rajohatabhūmi jatukamūsikabharitā paṇṇasālā assa dātabbā.",
  "tika-vin05t32:282_6": "Sace pakatattā sabbe rukkhamūlikā abbhokāsikā ca honti, channaṁ na upenti, sabbepi",
  "tika-vin05t32:282_7": "etehi vissaṭṭhāvāsā nāma honti, tesu yaṁ icchati, taṁ labhati.",
  "tika-vin05t32:283_0": "Vassūpanāyikadivase paccayaṁ ekapasse ṭhatvā vassaggena gaṇhituṁ labhati, senāsanaṁ",
  "tika-vin05t32:283_1": "na labhati, nibaddhavassāvāsikaṁ senāsanaṁ gaṇhitu kāmena vattaṁ nikkhipitvā gahetabbaṁ.",
  "tika-vin05t32:283_2": "Ñātipavāritaṭṭhāne “ettake bhikkhū gahetvā āgacchathā”ti nimantitena “bhante, asukaṁ",
  "tika-vin05t32:283_3": "nāma kulaṁ bhikkhū nimantesi, etha, tattha gacchāmā”ti evaṁ saṁvidhāya bhikkhūnaṁ",
  "tika-vin05t32:283_4": "puresamaṇena vā pacchāsamaṇena vā hutvā kulāni na upasaṅkamitabbāni, “bhante, asukasmiṁ",
  "tika-vin05t32:283_5": "nāma gāme manussā bhikkhūnaṁ āgamanaṁ icchanti, sādhu vatassa, sace tesaṁ saṅgahaṁ",
  "tika-vin05t32:283_6": "kareyyāthā”ti evaṁ panassa vinayapariyāyena kathetuṁ vaṭṭati. Āgatāgatānaṁ ārocetuṁ",
  "tika-vin05t32:283_7": "harāyamānena āraññikadhutaṅgaṁ na samādātabbaṁ. Yenapi pakatiyā samādinnaṁ, tena",
  "tika-vin05t32:283_8": "dutiyaṁ bhikkhuṁ gahetvā araññe aruṇaṁ uṭṭhāpetabbaṁ, na ekakena vatthabbaṁ. Tathā",
  "tika-vin05t32:283_9": "bhattaggādīsu āsanapariyante nisajjāya harāyamānena piṇḍapātikadhutaṅgampi na samādātabbaṁ.",
  "tika-vin05t32:283_10": "Yo pana pakatiyāva piṇḍapātiko, tassa paṭisedho natthi, na ca tappaccayā piṇḍapāto",
  "tika-vin05t32:283_11": "nīharāpetabbo “mā maṁ jāniṁsū”ti. Nīhaṭabhatto hutvā vihāreyeva nisīditvā bhuñjanto",
  "tika-vin05t32:283_12": "“rattiyo gaṇayissāmi, gacchato me bhikkhuṁ disvā anārocentassa ratticchedo siyā”ti",
  "tika-vin05t32:283_13": "iminā kāraṇena piṇḍapāto na nīharāpetabbo, “mā maṁ ekabhikkhupi jānātū”ti ca iminā",
  "tika-vin05t32:283_14": "ajjhāsayena vihāre sāmaṇerehi pacāpetvā bhuñjitumpi na labhati, gāmaṁ piṇḍāya pavisitabbameva.",
  "tika-vin05t32:283_15": "Gilānassa pana navakammaācariyupajjhāyakiccādipasutassa vā vihāreyeva acchituṁ vaṭṭati.",
  "tika-vin05t32:284_0": "Sacepi gāme anekasatā bhikkhū vicaranti, na sakkā hoti ārocetuṁ, gāmakāvāsaṁ gantvā",
  "tika-vin05t32:284_1": "sabhāgaṭṭhāne vasituṁ vaṭṭati. Yasmā “pārivāsikena, bhikkhave, bhikkhunā āgantukena",
  "tika-vin05t32:284_2": "ārocetabbaṁ, āgantukassa ārocetabbaṁ, uposathe ārocetabbaṁ, pavāraṇāya ārocetabbaṁ,",
  "tika-vin05t32:284_3": "sace gilāno hoti, dūtenapi ārocetabba”nti vuttaṁ, tasmā kañci vihāraṁ gatena āgantukena",
  "tika-vin05t32:284_4": "tattha bhikkhūnaṁ ārocetabbaṁ. Sace sabbe ekaṭṭhāne ṭhite passati, ekaṭṭhāne ṭhiteneva",
  "tika-vin05t32:284_5": "ārocetabbaṁ. Atha rukkhamūlādīsu visuṁ ṭhitā honti, tattha tattha gantvā ārocetabbaṁ,",
  "tika-vin05t32:284_6": "sañcicca anārocentassa ratticchedo ca hoti, vattabhede ca dukkaṭaṁ. Atha vicinanto",
  "tika-vin05t32:284_7": "ekacce na passati, ratticchedova hoti, na vattabhede dukkaṭaṁ.",
  "tika-vin05t32:285_0": "Āgantukassapi attano vasanavihāraṁ āgatassa ekassa vā bahūnaṁ vā vuttanayeneva ārocetabbaṁ,",
  "tika-vin05t32:285_1": "ratticchedavattabhedāpi cettha vuttanayeneva veditabbā. Sace āgantukā muhuttaṁ vissamitvā",
  "tika-vin05t32:285_2": "vā avissamitvā eva vā vihāramajjhena gacchanti, tesampi ārocetabbaṁ. Sace tassa ajānantasseva",
  "tika-vin05t32:285_3": "gacchanti, ayañca gatakāle jānāti, gantvā ārocetabbaṁ, sampāpuṇituṁ vā sāvetuṁ vā",
  "tika-vin05t32:285_4": "asakkontassa ratticchedova hoti, na vattabhede dukkaṭaṁ. Yepi antovihāraṁ appavisitvā",
  "tika-vin05t32:285_5": "upacārasīmaṁ okkamitvā gacchanti, ayañca nesaṁ chattasaddaṁ vā ukkāsitasaddaṁ vā",
  "tika-vin05t32:285_6": "khipitasaddaṁ vā sutvā āgantukabhāvaṁ jānāti, gantvā ārocetabbaṁ, gatakāle jānantenapi",
  "tika-vin05t32:285_7": "anubandhitvā ārocetabbameva, sampāpuṇituṁ asakkontassa ratticchedova hoti, na vattabhede",
  "tika-vin05t32:285_8": "dukkaṭaṁ. Yopi rattiṁ āgantvā rattiṁyeva gacchati, sopissa ratticchedaṁ karoti, aññātattā",
  "tika-vin05t32:285_9": "pana vattabhede dukkaṭaṁ natthi. Sace ajānitvāva abbhānaṁ karoti, akatameva hotīti",
  "tika-vin05t32:285_10": "kurundiyaṁ vuttaṁ, tasmā adhikā rattiyo gahetvā kātabbaṁ. Ayaṁ apaṇṇakapaṭipadā.",
  "tika-vin05t32:286_0": "Nadīādīsu nāvāya gacchantampi paratīre ṭhitampi ākāse gacchantampi pabbatatalaaraññādīsu",
  "tika-vin05t32:286_1": "dūre ṭhitampi bhikkhuṁ disvā sace “bhikkhū”ti vavatthānaṁ atthi, nāvādīhi gantvā",
  "tika-vin05t32:286_2": "vā mahāsaddaṁ katvā vā vegena anubandhitvā vā ārocetabbaṁ, anārocentassa ratticchedo",
  "tika-vin05t32:286_3": "ceva vattabhede dukkaṭañca. Sace vāyamantopi sampāpuṇituṁ vā sāvetuṁ vā na sakkoti,",
  "tika-vin05t32:286_4": "ratticchedova hoti, na vattabhede dukkaṭaṁ. Saṅghasenābhayatthero pana visayāvisayena",
  "tika-vin05t32:286_5": "katheti “visaye kira anārocentassa ratticchedo ceva vattabhede dukkaṭañca hoti, avisaye",
  "tika-vin05t32:286_6": "pana ubhayampi natthī”ti. Karavīkatissatthero “samaṇo ayanti vavatthānameva pamāṇaṁ.",
  "tika-vin05t32:286_7": "Sacepi avisayo hoti, vattabhede dukkaṭameva natthi, ratticchedo pana hotiyevā”ti āha.",
  "tika-vin05t32:287_0": "Uposathadivase “uposathaṁ sampāpuṇissāmā”ti āgantukā bhikkhū āgacchanti, iddhiyā",
  "tika-vin05t32:287_1": "gacchantāpi uposathabhāvaṁ ñatvā otaritvā uposathaṁ karonti, tasmā āgantukasodhanatthaṁ",
  "tika-vin05t32:287_2": "uposathadivasepi ārocetabbaṁ. Pavāraṇāyapi eseva nayo. Gantuṁ asamatthena gilānena",
  "tika-vin05t32:287_3": "bhikkhuṁ pesetvā ārocāpetabbaṁ, anupasampannaṁ pesetuṁ na vaṭṭati.",
  "tika-vin05t32:288_0": "Na pārivāsikena bhikkhunā sabhikkhukā āvāsā vā anāvāsā vā abhikkhuko nānāsaṁvāsakehi",
  "tika-vin05t32:288_1": "vā sabhikkhuko āvāso vā anāvāso vā gantabbo aññatra pakatattena aññatra antarāyā.",
  "tika-vin05t32:288_2": "Yattha hi ekopi bhikkhu natthi, tattha na vasitabbaṁ. Na hi tattha vuttharattiyo",
  "tika-vin05t32:288_3": "gaṇanūpikā honti. Dasavidhe antarāye pana sacepi rattiyo gaṇanūpikā na honti, antarāyato",
  "tika-vin05t32:288_4": "parimuccanatthāya gantabbameva. Tena vuttaṁ “aññatra antarāyā”ti. Nānāsaṁvāsakehi",
  "tika-vin05t32:288_5": "saddhiṁ vinayakammaṁ kātuṁ na vaṭṭati, tesaṁ anārocanepi ratticchedo natthi, abhikkhukāvāsasadisameva",
  "tika-vin05t32:288_6": "hoti. Tena vuttaṁ “nānāsaṁvāsakehi vā sabhikkhuko”ti.",
  "tika-vin05t32:289_0": "Na pārivāsikena bhikkhunā pakatattena bhikkhunā saddhiṁ ekacchanne āvāse vā anāvāse",
  "tika-vin05t32:289_1": "vā vatthabbaṁ. Tattha āvāso nāma vasanatthāya katasenāsanaṁ. Anāvāso nāma cetiyagharaṁ",
  "tika-vin05t32:289_2": "bodhigharaṁ sammuñjanīaṭṭako dāruaṭṭako pānīyamāḷo vaccakuṭi dvārakoṭṭhakoti evamādi.",
  "tika-vin05t32:289_3": "“Etesu yattha katthaci ekacchanne chadanato udakapatanaṭṭhānaparicchinne okāse ukkhittakova",
  "tika-vin05t32:289_4": "vasituṁ na labhati, pārivāsiko pana antoāvāseyeva na labhatī”ti mahāpaccariyaṁ vuttaṁ.",
  "tika-vin05t32:289_5": "Mahāaṭṭhakathāyaṁ avisesena “udakapātena vārita”nti vuttaṁ. Kurundiyaṁ pana “etesu",
  "tika-vin05t32:289_6": "ettakesu pañcavaṇṇacchadanabaddhaṭṭhānesu pārivāsikassa ca ukkhittakassa ca pakatattena",
  "tika-vin05t32:289_7": "saddhiṁ udakapātena vārita”nti vuttaṁ. Tasmā nānūpacārepi ekacchanne na vaṭṭati.",
  "tika-vin05t32:289_8": "Sace panettha tadahupasampannepi pakatatte paṭhamaṁ pavisitvā nipannepi saṭṭhivassikopi",
  "tika-vin05t32:289_9": "pārivāsiko pacchā pavisitvā jānanto nipajjati, ratticchedo ceva vattabhede dukkaṭañca,",
  "tika-vin05t32:289_10": "ajānantassa ratticchedova, na vattabhede dukkaṭaṁ. Sace pana tasmiṁ nisinne pacchā",
  "tika-vin05t32:289_11": "pakatatto pavisitvā nipajjati, pārivāsiko ca jānāti, ratticchedo ceva vattabhede",
  "tika-vin05t32:289_12": "dukkaṭañca. No ce jānāti, ratticchedova, na vattabhede dukkaṭaṁ.",
  "tika-vin05t32:290_0": "Pārivāsikena bhikkhunā pakatattaṁ bhikkhuṁ tadahupasampannampi disvā āsanā vuṭṭhātabbaṁ,",
  "tika-vin05t32:290_1": "vuṭṭhāya ca “ahaṁ iminā sukhanisinno vuṭṭhāpito”ti parammukhenapi na gantabbaṁ, “idaṁ",
  "tika-vin05t32:290_2": "ācariya āsanaṁ, ettha nisīdathā”ti evaṁ pakatatto bhikkhu āsanena nimantetabboyeva.",
  "tika-vin05t32:290_3": "Navakena pana “mahātheraṁ obaddhaṁ karomī”ti pārivāsikattherassa santikaṁ na gantabbaṁ.",
  "tika-vin05t32:290_4": "Pārivāsikena pakatattena bhikkhunā saddhiṁ na ekāsane nisīditabbaṁ, na nīce āsane",
  "tika-vin05t32:290_5": "nisinne ucce āsane nisīditabbaṁ, na chamāyaṁ nisinne āsane nisīditabbaṁ, dvādasahatthaṁ",
  "tika-vin05t32:290_6": "pana upacāraṁ muñcitvā nisīdituṁ vaṭṭati. Pārivāsikena bhikkhunā pakatattena saddhiṁ",
  "tika-vin05t32:290_7": "na ekacaṅkame caṅkamitabbaṁ, na nīce caṅkame caṅkamante ucce caṅkame caṅkamitabbaṁ,",
  "tika-vin05t32:290_8": "na chamāyaṁ caṅkamante caṅkame caṅkamitabbaṁ. Ettha pana akataparicchedāya bhūmiyā",
  "tika-vin05t32:290_9": "caṅkamante paricchedaṁ katvā vālukaṁ ākiritvā ālambanaṁ yojetvā katacaṅkame nīcepi",
  "tika-vin05t32:290_10": "na caṅkamitabbaṁ, ko pana vādo iṭṭhakacayena sampanne vedikāparikkhitte. Sace pana",
  "tika-vin05t32:290_11": "pākāraparikkhitto hoti, dvārakoṭṭhakayutto pabbatantaravanantaragumbantaresu vā suppaṭicchanno,",
  "tika-vin05t32:290_12": "tādise caṅkame caṅkamituṁ vaṭṭati, appaṭicchannepi upacāraṁ muñcitvā vaṭṭati.",
  "tika-vin05t32:291_0": "Pārivāsikena bhikkhunā pārivāsikavuḍḍhatarena bhikkhunā saddhiṁ mūlāyapaṭikassanārahena",
  "tika-vin05t32:291_1": "mānattārahena mānattacārikena abbhānārahena bhikkhunā saddhiṁ na ekacchanne āvāse",
  "tika-vin05t32:291_2": "vā anāvāse vā vatthabbaṁ. Ettha pana sace vuḍḍhatare pārivāsike paṭhamaṁ nipanne",
  "tika-vin05t32:291_3": "itaro jānanto pacchā nipajjati, ratticchedo cassa hoti, vattabhede ca dukkaṭaṁ. Vuḍḍhatarassa",
  "tika-vin05t32:291_4": "pana ratticchedova, na vattabhede dukkaṭaṁ. Ajānitvā nipajjati, dvinnampi vattabhedo",
  "tika-vin05t32:291_5": "natthi, ratticchedo pana hoti. Atha navakapārivāsike paṭhamaṁ nipanne vuḍḍhataro",
  "tika-vin05t32:291_6": "pacchā nipajjati, navako ca jānāti, ratti cassa chijjati, vattabhede ca dukkaṭaṁ",
  "tika-vin05t32:291_7": "hoti. Vuḍḍhatarassa ratticchedova, na vattabhedo. No ce jānāti, dvinnampi vattabhedo",
  "tika-vin05t32:291_8": "natthi, ratticchedo pana hoti. Sace apacchāpurimaṁ nipajjanti, vuḍḍhatarassa ratticchedova,",
  "tika-vin05t32:291_9": "itarassa vattabhedopīti kurundiyaṁ vuttaṁ.",
  "tika-vin05t32:292_0": "Dve pārivāsikā samavassā, eko paṭhamaṁ nipanno, eko jānantova pacchā nipajjati, ratti",
  "tika-vin05t32:292_1": "cassa chijjati, vattabhede ca dukkaṭaṁ. Paṭhamaṁ nipannassa ratticchedova, na vattabhedo.",
  "tika-vin05t32:292_2": "Sace pacchā nipajjantopi na jānāti, dvinnampi vattabhedo natthi, ratticchedo pana",
  "tika-vin05t32:292_3": "hoti. Sace dvepi apacchāpurimaṁ nipajjanti, dvinnampi ratticchedoyeva, na vattabhedo.",
  "tika-vin05t32:292_4": "Sace hi dve pārivāsikā ekato vaseyyuṁ, te aññamaññassa ajjhācāraṁ ñatvā agāravā vā",
  "tika-vin05t32:292_5": "vippaṭisārino vā hutvā taṁ vā āpattiṁ āpajjeyyuṁ tato pāpiṭṭhataraṁ vā, vibbhameyyuṁ",
  "tika-vin05t32:292_6": "vā, tasmā nesaṁ sahaseyyā sabbapakārena paṭikkhittā. Mūlāyapaṭikassanārahādayo cettha",
  "tika-vin05t32:292_7": "pārivāsikānaṁ pakatattaṭṭhāne ṭhitāti veditabbā. Tasmā pārivāsikena bhikkhunā mūlāyapaṭikassanārahena",
  "tika-vin05t32:292_8": "mānattārahena mānattacārikena abbhānārahena bhikkhunā saddhiṁ na ekāsane nisīditabbaṁ,",
  "tika-vin05t32:292_9": "na nīce āsane nisinne ucce āsane nisīditabbaṁ, na chamāya nisinne āsane nisīditabbaṁ,",
  "tika-vin05t32:292_10": "na ekacaṅkame caṅkamitabbaṁ, na nīce caṅkame caṅkamante ucce caṅkame caṅkamitabbaṁ,",
  "tika-vin05t32:292_11": "na chamāya caṅkamante caṅkame caṅkamitabbaṁ.",
  "tika-vin05t32:293_0": "“Na, bhikkhave, pārivāsikena bhikkhunā sāditabbaṁ pakatattānaṁ bhikkhūnaṁ abhivādanaṁ",
  "tika-vin05t32:293_1": "paccuṭṭhānaṁ añjalikammaṁ sāmīcikammaṁ āsanābhihāro seyyābhihāro pādodakaṁ pādapīṭhaṁ",
  "tika-vin05t32:293_2": "pādakathalikaṁ pattacīvarapaṭiggahaṇaṁ nahāne piṭṭhiparikammaṁ, yo sādiyeyya, āpatti",
  "tika-vin05t32:293_3": "dukkaṭassā”ti vacanato pakatattānaṁ bhikkhūnaṁ ṭhapetvā navakataraṁ pārivāsikaṁ avasesānaṁ",
  "tika-vin05t32:293_4": "antamaso mūlāyapaṭikassanārahādīnampi abhivādanādiṁ sādiyantassa dukkaṭaṁ, saddhivihārikānampi",
  "tika-vin05t32:293_5": "sādiyantassa dukkaṭameva. Tasmā te vattabbā “ahaṁ vinayakammaṁ karomi, mayhaṁ vattaṁ",
  "tika-vin05t32:293_6": "mā karotha, mā maṁ gāmappavesanaṁ āpucchathā”ti. Sace saddhāpabbajitā kulaputtā “tumhe,",
  "tika-vin05t32:293_7": "bhante, tumhākaṁ vinayakammaṁ karothā”ti vatvā vattaṁ karonti, gāmappavesanampi āpucchantiyeva,",
  "tika-vin05t32:293_8": "vāritakālato paṭṭhāya anāpatti.",
  "tika-vin05t32:294_0": "“Anujānāmi, bhikkhave, pārivāsikānaṁ bhikkhūnaṁ mithū yathāvuḍḍhaṁ abhivādanaṁ paccuṭṭhānaṁ",
  "tika-vin05t32:294_1": "añjalikammaṁ sāmīcikammaṁ āsanābhihāraṁ seyyābhihāraṁ pādodakaṁ pādapīṭhaṁ pādakathalikaṁ",
  "tika-vin05t32:294_2": "pattacīvarapaṭiggahaṇaṁ nahāne piṭṭhiparikamma”nti vacanato pana pārivāsikānaṁ bhikkhūnaṁ",
  "tika-vin05t32:294_3": "aññamaññaṁ yo yo vuḍḍho, tena tena navakatarassa abhivādanādiṁ sādituṁ vaṭṭati.",
  "tika-vin05t32:295_0": "“Anujānāmi, bhikkhave, pārivāsikānaṁ bhikkhūnaṁ pañca yathāvuḍḍhaṁ uposathaṁ pavāraṇaṁ",
  "tika-vin05t32:295_1": "vassikasāṭikaṁ oṇojanaṁ bhatta”nti vacanato imāni uposathādīni pañca pakatattehipi",
  "tika-vin05t32:295_2": "saddhiṁ vuḍḍhapaṭipāṭiyā kātuṁ vaṭṭati, tasmā pātimokkhe uddissamāne hatthapāse nisīdituṁ",
  "tika-vin05t32:295_3": "vaṭṭati. Mahāpaccariyaṁ pana “pāḷiyā anisīditvā pāḷiṁ vihāya hatthapāsaṁ amuñcantena",
  "tika-vin05t32:295_4": "nisīditabba”nti vuttaṁ. Pārisuddhiuposathe kariyamāne saṅghanavakaṭṭhāne nisīditvā",
  "tika-vin05t32:295_5": "tattheva nisinnena attano pāḷiyā pārisuddhiuposatho kātabbo. Pavāraṇāyapi saṅghanavakaṭṭhāne",
  "tika-vin05t32:295_6": "nisīditvā tattheva nisinnena attano pāḷiyā pavāretabbaṁ. Saṅghena ghaṇṭiṁ paharitvā",
  "tika-vin05t32:295_7": "bhājiyamānaṁ vassikasāṭikampi attano pattaṭṭhāne gahetuṁ vaṭṭati.",
  "tika-vin05t32:296_0": "Oṇojananti vissajjanaṁ vuccati. Sace hi pārivāsikassa dve tīṇi uddesabhattādīni pāpuṇanti,",
  "tika-vin05t32:296_1": "aññā cassa puggalikabhattapaccāsā hoti, tāni paṭipāṭiyā gahetvā “bhante, heṭṭhā gāhetha,",
  "tika-vin05t32:296_2": "ajja mayhaṁ bhattapaccāsā atthi, sveva gaṇhissāmī”ti vatvā vissajjetabbāni. Evaṁ",
  "tika-vin05t32:296_3": "tāni punadivasesu gaṇhituṁ labhati. “Punadivase sabbapaṭhamaṁ tassa dātabba”nti kurundiyaṁ",
  "tika-vin05t32:296_4": "vuttaṁ. Yadi pana na gaṇhāti na vissajjeti, punadivase na labhati. Idaṁ oṇojanaṁ",
  "tika-vin05t32:296_5": "nāma pārivāsikasseva odissa anuññātaṁ. Kasmā? Tassa hi saṅghanavakaṭṭhāne nisinnassa",
  "tika-vin05t32:296_6": "bhattagge yāgukhajjakādīni pāpuṇanti vā na vā, tasmā “so bhikkhāhārena mā kilamitthā”ti",
  "tika-vin05t32:296_7": "idamassa saṅgahakaraṇatthāya odissa anuññātaṁ.",
  "tika-vin05t32:297_0": "Bhattanti āgatāgatehi vuḍḍhapaṭipāṭiyā gahetvā gantabbaṁ vihāre saṅghassa catussālabhattaṁ.",
  "tika-vin05t32:297_1": "Etaṁ yathāvuḍḍhaṁ labhati, pāḷiyā pana gantuṁ vā ṭhātuṁ vā na labhati, tasmā pāḷito",
  "tika-vin05t32:297_2": "osakkitvā hatthapāse ṭhitena hatthaṁ pasāretvā yathā seno nipatitvā gaṇhāti, evaṁ",
  "tika-vin05t32:297_3": "gaṇhitabbaṁ. Ārāmikasamaṇuddesehi āharāpetuṁ na labhati. Sace sayameva āharanti,",
  "tika-vin05t32:297_4": "vaṭṭati. Rañño mahāpeḷabhattepi eseva nayo. Catussālabhatte pana sace oṇojanaṁ kattukāmo",
  "tika-vin05t32:297_5": "hoti, attano atthāya ukkhitte piṇḍe “ajja me bhattaṁ atthi, sveva gaṇhissāmī”ti vattabbaṁ.",
  "tika-vin05t32:297_6": "“Punadivase dve piṇḍe labhatī”ti mahāpaccariyaṁ vuttaṁ. Uddesabhattādīnipi pāḷito",
  "tika-vin05t32:297_7": "osakkitvāva gahetabbāni, yattha pana nisīdāpetvā parivisanti, tattha sāmaṇerānaṁ",
  "tika-vin05t32:297_8": "jeṭṭhakena, bhikkhūnaṁ saṅghanavakena hutvā nisīditabbaṁ. Idaṁ pārivāsikavattaṁ.",
  "tika-vin05t32:298_0": "Mūlāyapaṭikassanārahānaṁ mānattārahānaṁ mānattacārikānaṁ abbhānārahānañca idameva",
  "tika-vin05t32:298_1": "vattanti veditabbaṁ. Mānattacārikassa vatte pana “devasikaṁ ārocetabba”nti viseso.",
  "tika-vin05t32:298_2": "Ratticchedesu ca “tayo kho, upāli, pārivāsikassa bhikkhuno ratticchedā, sahavāso",
  "tika-vin05t32:298_3": "vippavāso anārocanā”ti vacanato yvāyaṁ “pakatattena bhikkhunā saddhiṁ ekacchanne”tiādinā",
  "tika-vin05t32:298_4": "nayena vutto sahavāso, yo ca ekasseva vāso, yā cāyaṁ āgantukādīnaṁ anārocanā, etesu",
  "tika-vin05t32:298_5": "tīsu ekenapi kāraṇena pārivāsikassa bhikkhuno ratticchedo hoti.",
  "tika-vin05t32:299_0": "Mānattacārikassa pana “cattāro kho, upāli, mānattacārikassa bhikkhuno ratticchedā,",
  "tika-vin05t32:299_1": "sahavāso, vippavāso, anārocanā, ūne gaṇe caraṇa”nti vacanato imesu catūsu kāraṇesu",
  "tika-vin05t32:299_2": "ekenapi ratticchedo hoti. Gaṇoti cettha cattāro vā atirekā vā. Tasmā sacepi tīhi",
  "tika-vin05t32:299_3": "bhikkhūhi saddhiṁ vasati, ratticchedo hotiyeva.",
  "tika-vin05t32:300": "Iti pāḷimuttakavinayavinicchayasaṅgahe",
  "tika-vin05t32:301": "Garukāpattivuṭṭhānavinicchayakathā samattā."
}