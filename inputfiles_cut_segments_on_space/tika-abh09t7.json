{
  "tika-abh09t7:0": "1. Dhammasaṅgaṇīmātikā",
  "tika-abh09t7:1": "Tikapadatthavaṇṇanā",
  "tika-abh09t7:2_0": "Tattha abhidhammassa mātikāti ettha kenaṭṭhena abhidhammo? Dhammātirekadhammavisesaṭṭhena.",
  "tika-abh09t7:2_1": "Atirekavisesatthadīpako hi ettha abhi-saddo ‘‘bāḷhā me dukkhā vedanā abhikkamanti,",
  "tika-abh09t7:2_2": "no paṭikkamanti (saṁ. ni. 4.87; 5.195, 1022; ma. ni. 3.384, 389), abhikkantavaṇṇā’’tiādīsu",
  "tika-abh09t7:2_3": "(saṁ. ni. 1.1; khu. pā. 5.1; su. ni. maṅgalasutta; vi. va. 857) viya, tasmā yathā",
  "tika-abh09t7:2_4": "samussitesu bahūsu chattesu ceva dhajesu ca yaṁ atirekappamāṇaṁ, visesavaṇṇasaṇṭhānañca",
  "tika-abh09t7:2_5": "chattaṁ, taṁ aticchattaṁ, yo atirekappamāṇo, visesavaṇṇasaṇṭhāno ca dhajo, so atiddhajoti",
  "tika-abh09t7:2_6": "ca vuccati, evameva ayampi dhammo dhammātirekadhammavisesaṭṭhena ‘‘abhidhammo’’ti",
  "tika-abh09t7:2_7": "vuccati. Bhagavatā hi suttantaṁ patvā khandhāyatanadhātusaccaindriyapaccayākārādayo",
  "tika-abh09t7:2_8": "dhammā ekadesena vibhattā, na nippadesena, abhidhammaṁ patvā pana anekehi nayavisesehi",
  "tika-abh09t7:2_9": "nippadesatova vibhattā. Evaṁ dhammātirekadhammavisesaṭṭhena ‘‘abhidhammo’’ti veditabbo.",
  "tika-abh09t7:3_0": "Kenaṭṭhena mātikā? Mātusamaṭṭhena. Mātā viyāti hi mātikā yathā padumikaṁ mukhanti.",
  "tika-abh09t7:3_1": "Yathā hi mātā nānāvidhe putte pasavati, te pāleti, poseti ca, evamayampi nānāvidhe",
  "tika-abh09t7:3_2": "dhamme, atthe ca pasavati, te ca avinassamāne pāleti, poseti ca, tasmā ‘‘mātikā’’ti",
  "tika-abh09t7:3_3": "vuccati. Mātikaṁ hi nissāya dhammasaṅgaṇīādisattappakaraṇavasena vitthāriyamānā anantāparimāṇā",
  "tika-abh09t7:3_4": "dhammā, atthā ca tāya pasutā, pālitā, positā viya ca honti. Tathā hi dhammasaṅgaṇippakaraṇe",
  "tika-abh09t7:3_5": "catasso vibhattiyo cittavibhatti rūpavibhatti nikkheparāsi atthuddhāroti . Tattha",
  "tika-abh09t7:3_6": "nānānayehi ekūnanavuticittavibhāvinī cittavibhatti vitthāriyamānā anantāparimāṇabhāṇavārā",
  "tika-abh09t7:3_7": "hoti, tadanantaraṁ ekavidhādinā rūpavibhāvinī rūpavibhatti vitthāriyamānā anantāparimāṇabhāṇavārā",
  "tika-abh09t7:3_8": "hoti, tadanantaraṁ mūlakhandhadvārādīni nikkhipitvā desito nikkheparāsi vitthāriyamāno",
  "tika-abh09t7:3_9": "anantāparimāṇabhāṇavāro hoti, tadanantaraṁ tepiṭakassa buddhavacanassa aṭṭhakathābhūto",
  "tika-abh09t7:3_10": "atthuddhāro vitthāriyamāno anantāparimāṇabhāṇavāro hoti. Evamidaṁ dhammasaṅgaṇippakaraṇaṁ",
  "tika-abh09t7:3_11": "vācanāmaggato atirekaterasamattabhāṇavārampi samānaṁ vitthāriyamānaṁ anantāparimāṇabhāṇavāraṁ hoti.",
  "tika-abh09t7:4_0": "Tathā vibhaṅgappakaraṇe khandhavibhaṅgo",
  "tika-abh09t7:4_1": "āyatanadhātusaccaindriyapaccayākārasatipaṭṭhānasammappadhānaiddhipādabojjhaṅgamaggaṅgajhānaappamaññāsikkhāpadapaṭisambhidāñāṇakhuddakavatthudhammahadayavibhaṅgāti",
  "tika-abh09t7:4_2": "aṭṭhārasa vibhaṅgā vibhattā, te suttantabhājanīyaabhidhammabhājanīyādinānānayehi",
  "tika-abh09t7:4_3": "vitthāriyamānā paccekaṁ anantāparimāṇabhāṇavārā honti. Evamidaṁ vibhaṅgappakaraṇaṁ",
  "tika-abh09t7:4_4": "vācanāmaggato pañcatiṁsamattabhāṇavārampi samānaṁ vitthāriyamānaṁ anantāparimāṇabhāṇavāraṁ hoti.",
  "tika-abh09t7:5": "Tathā dhātukathāpakaraṇaṁ ‘‘saṅgaho asaṅgaho’’tiādinā cuddasavidhena vibhattaṁ vācanāmaggato atirekachabhāṇavāramattampi samānaṁ vitthāriyamānaṁ anantāparimāṇabhāṇavāraṁ hoti.",
  "tika-abh09t7:6_0": "Tathā puggalapaññattippakaraṇaṁ khandhapaññatti āyatanadhātusaccaindriyapuggalapaññattīti",
  "tika-abh09t7:6_1": "chabbidhena vibhattaṁ vācanāmaggato atirekapañcabhāṇavāramattampi vitthāriyamānaṁ",
  "tika-abh09t7:6_2": "anantāparimāṇabhāṇavāraṁ hoti.",
  "tika-abh09t7:7_0": "Tathā kathāvatthuppakaraṇaṁ sakavāde pañca suttasatāni, paravāde pañca suttasatānīti",
  "tika-abh09t7:7_1": "suttasahassaṁ samodhānetvā vibhattaṁ vācanāmaggato saṅgītiāropitanayena dīghanikāyappamāṇampi",
  "tika-abh09t7:7_2": "vitthāriyamānaṁ anantāparimāṇabhāṇavāraṁ hoti.",
  "tika-abh09t7:8_0": "Tathā yamakappakaraṇaṁ mūlayamakaṁ khandhāyatanadhātusaccasaṅkhāraanusayacittadhammaindriyayamakanti",
  "tika-abh09t7:8_1": "dasavidhena vibhattaṁ vācanāmaggato vīsabhāṇavārasatampi vitthāriyamānaṁ anantāparimāṇabhāṇavāraṁ hoti.",
  "tika-abh09t7:9_0": "Paṭṭhānappakaraṇaṁ hetupaccayaārammaṇapaccayādicatuvīsatipaccaye gahetvā tikapaṭṭhānādicatuvīsatividhena",
  "tika-abh09t7:9_1": "vibhattaṁ paccekaṁ katipayabhāṇavārampi vitthāriyamānaṁ anantāparimāṇabhāṇavāraṁ",
  "tika-abh09t7:9_2": "hoti. Evaṁ anantāparimāṇānaṁ dhammānaṁ, atthānañca pasavanato, pālanato, posanato",
  "tika-abh09t7:9_3": "ca ‘‘mātā viyāti mātikā’’ti vuccati. Pālanaposanañcettha sammuṭṭhānaṁ, viraddhānañca",
  "tika-abh09t7:9_4": "pāḷiatthānaṁ mātikānusārena sallakkhetvā samānayanato, rakkhaṇato ca veditabbaṁ.",
  "tika-abh09t7:9_5": "Sā panāyaṁ paricchedato dhammasaṅgaṇīmātikā vibhaṅgamātikā dhātukathāmātikā puggalapaññattimātikā",
  "tika-abh09t7:9_6": "kathāvatthumātikā yamakamātikā paṭṭhānamātikāti sattannaṁ pakaraṇānaṁ ādimhi ṭhapitā sattavidhā hoti.",
  "tika-abh09t7:10_0": "Tattha dhammasaṅgaṇīmātikā ādi, sāpi tikamātikā dukamātikāti duvidhā. Tattha dvāvīsati",
  "tika-abh09t7:10_1": "tikā tikamātikā nāma. Dvecattālīsasatadukā dukamātikā nāma, sā puna āhaccabhāsitā",
  "tika-abh09t7:10_2": "sāvakabhāsitāti duvidhā. Tattha dvāvīsati tikā ceva, ‘‘hetū dhammā na hetū dhammā…pe…",
  "tika-abh09t7:10_3": "saraṇā dhammā araṇā dhammā’’ti ime ca sataṁ dukāti ayaṁ āhaccabhāsitā sammāsambuddhadesitā",
  "tika-abh09t7:10_4": "sattannaṁ pakaraṇānaṁ mātikā nāma, tadanantarā ‘‘vijjābhāgino dhammā avijjābhāgino",
  "tika-abh09t7:10_5": "dhammā…pe… khayeñāṇaṁ anuppādeñāṇa’’nti ime dvācattālīsa suttantikadukā dhammasenāpatisāriputtattherena",
  "tika-abh09t7:10_6": "ṭhapitattā sāvakabhāsitā nāma. Ime ṭhapento pana thero na sāmukkaṁsikena attano ñāṇena",
  "tika-abh09t7:10_7": "ṭhapesi, ekuttariyaṁ pana ekakanipātadukanipātasaṅgītisuttadasuttarasuttehi samodhānetvā",
  "tika-abh09t7:10_8": "ābhidhammikattherānaṁ suttantaṁ patvā akilamanatthaṁ ṭhapesi.",
  "tika-abh09t7:11_0": "Sā puna sappadesanippadesavasena dve koṭṭhāsā honti. Ettha hi nava tikā, ekasattati",
  "tika-abh09t7:11_1": "ca dukā sappadesānaṁ sāvasesānaṁ nāmarūpānaṁ pariggahitattā sappadesā nāma, avasesā",
  "tika-abh09t7:11_2": "terasa tikā, ekasattati ca dukā nippadesānaṁ niravasesānaṁ nāmarūpānaṁ gahitattā",
  "tika-abh09t7:11_3": "nippadesā nāma. Tesaṁ vibhāgo tattha tattheva āvi bhavissati. Tathā nāmalābhavasena",
  "tika-abh09t7:11_4": "dvidhā. Sabbeva hi ete tikadukā ādipadavasena, sabbapadavasena cāti dvidhā nāmaṁ",
  "tika-abh09t7:11_5": "labhanti. Tattha ‘‘kusalā dhammā, akusalā dhammā, abyākatā dhammā’’ti ayaṁ tāva ādipadavasena",
  "tika-abh09t7:11_6": "laddhanāmo kusalattiko nāma. ‘‘Sukhāya vedanāya sampayuttā dhammā…pe… dhammā’’ti",
  "tika-abh09t7:11_7": "ayaṁ sabbapadavasena laddhanāmo vedanāttiko nāma. Evaṁ sabbesampi tikadukānaṁ nāmaṁ veditabbaṁ.",
  "tika-abh09t7:12_0": "Sā panesā pañcadasahi paricchedehi vavatthitā. Tikānaṁ hi eko paricchedo, dukānaṁ",
  "tika-abh09t7:12_1": "cuddasa . ‘‘Hetū dhammā nahetū dhammā’’tiādayo hi cha dukā ganthato ca atthato ca",
  "tika-abh09t7:12_2": "aññamaññasambandhena kaṇṇikā viya, ghaṭā viya ca hutvā ṭhitattā ‘‘hetugocchako’’ti",
  "tika-abh09t7:12_3": "vuccati. Tato apare ‘‘sappaccayā dhammā’’tiādayo satta dukā aññamaññaṁ asambandhā",
  "tika-abh09t7:12_4": "kevalaṁ dukasāmaññena uccinitvā gocchakantare ṭhapitattā, aññehi ca antaradukehi",
  "tika-abh09t7:12_5": "cūḷakattā ‘‘cūḷantaradukā’’ti veditabbā. Tato paraṁ āsavadukādīnaṁ channaṁ dukānaṁ",
  "tika-abh09t7:12_6": "vasena āsavagocchako nāma. Tato saṁyojanadukādīnaṁ channaṁ vasena saṁyojanagocchako",
  "tika-abh09t7:12_7": "nāma. Tathā ganthaoghayoganīvaraṇadukādīnaṁ channaṁ channaṁ vasena ganthaoghayoganīvaraṇagocchakā",
  "tika-abh09t7:12_8": "nāma. Parāmāsadukādīnaṁ pañcannaṁ vasena parāmāsagocchako nāma. Tato paraṁ sārammaṇadukādayo",
  "tika-abh09t7:12_9": "catuddasa dukā mahantaradukā nāma. Tato paraṁ upādānadukādayo cha dukā upādānagocchako",
  "tika-abh09t7:12_10": "nāma. Tato kilesadukādayo aṭṭhadukā kilesagocchako nāma. Tato paraṁ dassanenapahātabbadukādayo",
  "tika-abh09t7:12_11": "aṭṭhārasa dukā abhidhammamātikāya pariyosāne ṭhapitattā piṭṭhidukā nāma. Vijjābhāgiyadukādayo",
  "tika-abh09t7:12_12": "pana dvācattālīsa dukā suttantikadukā nāma. Evametissā pañcadasahi paricchedehi vavatthitāya",
  "tika-abh09t7:12_13": "tāva ayaṁ atthavaṇṇanā bhavissati.",
  "tika-abh09t7:13": "Kusalattikavaṇṇanā",
  "tika-abh09t7:14": "Yasmā panettha tikamātikā ādi, tatthāpi kusalattiko ādi, tasmā kusalattikassa tāva –",
  "tika-abh09t7:15": "Atthato bhūmibhedā ca, paccekaṁ sampayogato;",
  "tika-abh09t7:16": "Uddesato ca dhammānaṁ, lakkhaṇādivibhāgato.",
  "tika-abh09t7:17": "Saṅgahā suññato ceva, visayādippabhedato;",
  "tika-abh09t7:18": "Yathānurūpaṁ sabbattha, veditabbo vinicchayo.",
  "tika-abh09t7:19_0": "Tattha atthato tāva kusalā dhammāti ettha kusalasaddo ārogyānavajjachekasukhavipākesu",
  "tika-abh09t7:19_1": "dissati. Ayaṁ hi ‘‘kacci nu bhoto kusalaṁ, kacci bhoto anāmaya’’ntiādīsu (jā. 1.15.246;",
  "tika-abh09t7:19_2": "2.20.129) ārogye dissati. ‘‘Katamo pana, bhante, kāyasamācāro kusalo ? Yo kho, mahārāja,",
  "tika-abh09t7:19_3": "kāyasamācāro anavajjo’’tiādīsu (ma. ni. 2.361) anavajje. ‘‘Kusalo tvaṁ rathassa aṅgapaccaṅgāna’’ntiādīsu",
  "tika-abh09t7:19_4": "(ma. ni. 2.87) cheke. ‘‘Kusalassa kammassa katattā upacitattā’’tiādīsu (dha. sa.",
  "tika-abh09t7:19_5": "431) sukhavipāke. Svāyamidha ārogyepi anavajjepi sukhavipākepi vattati. Yatheva hi",
  "tika-abh09t7:19_6": "rūpakāye nibyādhitāya ārogyaṭṭhena kusalaṁ vuttaṁ, evaṁ arūpadhammepi kilesabyādhino",
  "tika-abh09t7:19_7": "abhāvena ārogyaṭṭhena kusalaṁ veditabbaṁ. Kilesavajjassa pana abhāvā anavajjaṭṭhena kusalaṁ.",
  "tika-abh09t7:20_0": "Dhamma-saddo panāyaṁ pariyattihetuguṇanissattanijjīvatādīsu dissati. Ayaṁ hi ‘‘dhammaṁ",
  "tika-abh09t7:20_1": "pariyāpuṇāti suttaṁ geyya’’ntiādīsu (a. ni. 4.102) pariyattiyaṁ dissati. ‘‘Hetumhi",
  "tika-abh09t7:20_2": "ñāṇaṁ dhammapaṭisambhidā’’tiādīsu (vibha. 720) hetumhi. ‘‘Na hi dhammo adhammo ca,",
  "tika-abh09t7:20_3": "ubho samavipākino’’tiādīsu (theragā. 304) guṇe. ‘‘Dhammesu dhammānupassī viharatī’’tiādīsu",
  "tika-abh09t7:20_4": "(dī. ni. 2.373) nissattanijjīvatāyaṁ, svāyamidhāpi nissattanijjīvatāyameva vaṭṭati.",
  "tika-abh09t7:21_0": "Vacanattho panettha – kucchite pāpadhamme salayanti calayanti kampenti viddhaṁsentīti",
  "tika-abh09t7:21_1": "kusalā. Kucchitena vā ākārena sayantīti kusā, te kuse lunanti chindantīti kusalā.",
  "tika-abh09t7:21_2": "Kucchitānaṁ vā sānato tanukaraṇato ñāṇaṁ kusaṁ nāma, tena kusena lātabbā parivattetabbāti",
  "tika-abh09t7:21_3": "kusalā. Atha vā kosallaṁ vuccati paññā, tato kosallato sambhūtattā kusalā. Idaṁ pana",
  "tika-abh09t7:21_4": "anantare vuttañcāti nibbacanadvayaṁ kiñcāpi nippariyāyato ñāṇasampayuttānameva yujjati,",
  "tika-abh09t7:21_5": "ruḷhīvasena pana taṁsadisatāya ñāṇavippayuttānampīti gahetabbaṁ. Yathā vā kusā ubhayabhāgagataṁ",
  "tika-abh09t7:21_6": "hatthappadesaṁ lunanti, evamimepi uppannānuppannabhāvena ubhayabhāgagataṁ saṁkilesapakkhaṁ",
  "tika-abh09t7:21_7": "lunanti, tasmā kusā viya lunantīti kusalā. Attano pana sabhāvaṁ dhārentīti dhammā,",
  "tika-abh09t7:21_8": "dhārīyanti vā paccayehi, dhārīyanti vā yathāsabhāvato ādhārīyantītipi dhammā. Na",
  "tika-abh09t7:21_9": "kusalā akusalā, mittapaṭipakkhā amittā viya kusalapaṭipakkhāti attho. Na byākatāti",
  "tika-abh09t7:21_10": "abyākatā, kusalākusalabhāvena akathitāti attho. Tesu anavajjasukhavipākalakkhaṇā",
  "tika-abh09t7:21_11": "kusalā, sāvajjadukkhavipākalakkhaṇā akusalā, avipākalakkhaṇā abyākatā.",
  "tika-abh09t7:22_0": "Kiṁ panetāni kusalāti vā dhammāti vātiādīni ekatthāni, udāhu nānatthānīti? Kiñcettha",
  "tika-abh09t7:22_1": "yadi tāva ekatthāni, ‘‘kusalā dhammā’’ti idaṁ ‘‘kusalā kusalā’’ti vuttasadisaṁ hoti.",
  "tika-abh09t7:22_2": "Atha nānatthāni, tikadukānaṁ chakkacatukkabhāvo āpajjati, padānañca asambandho ‘‘kusalā",
  "tika-abh09t7:22_3": "rūpaṁ cakkhumā’’tiādīnaṁ viya. Athāpi yadi etāni ekatthāni, kusalākusalābyākatapadānaṁ",
  "tika-abh09t7:22_4": "tiṇṇampi dhammānaṁ dhammasabhāvena ekattā kusalādīnampi ekattaṁ āpajjati. Atha ‘‘kusalapadato",
  "tika-abh09t7:22_5": "akusalādipadassa aññattaṁ siyā’’ti vadatha, na etāni ekatthāni. Tadā dhammo nāma",
  "tika-abh09t7:22_6": "bhāvo. Bhāvato ca añño abhāvoti. Evaṁ aññoññāpekkhāya abhāvattamāpannehi dhammehi",
  "tika-abh09t7:22_7": "anaññe kusalādayopi abhāvā eva siyunti? Sabbametaṁ akāraṇaṁ, kasmā? Yathānumativohārasiddhito,",
  "tika-abh09t7:22_8": "na hi ‘‘kusalā dhammā’’tiādīni padāni yathā kusalā kusalāti, evaṁ atthavisesābhāvena",
  "tika-abh09t7:22_9": "paṇḍitehi anumatāni, nāpi kusalā rūpaṁ cakkhumā-saddā viya aññamaññaṁ anolokitatthabhāvena,",
  "tika-abh09t7:22_10": "atha kho anavajjaiṭṭhavipākattādisaṅkhātassa atthavisesassa, sabhāvasādhāraṇādiatthasāmaññassa",
  "tika-abh09t7:22_11": "ca jotakattena yathākkamaṁ anumatāni. Kusala-saddo hi dhamma-saddassa purato vuccamāno",
  "tika-abh09t7:22_12": "kusalākusalādisabbasādhāraṇasāmaññatthadīpakaṁ dhamma-saddaṁ akusalādito nivattetvā",
  "tika-abh09t7:22_13": "attano attano atthavisesavisiṭṭhatthadīpakaṁ karoti. Evaṁ paccekaṁ bhinnavisayānampi",
  "tika-abh09t7:22_14": "nesaṁ visesanavisesitabbabhāvena pavattiyaṁ ekatthatāya paṇḍitānumatatāya yathāvuttadosāropane",
  "tika-abh09t7:22_15": "kāraṇaṁ vuttaṁ, sabbametaṁ akāraṇaṁ. Evaṁ tato paresupi sabbattha yathānurūpato ñātabbaṁ.",
  "tika-abh09t7:22_16": "Ayaṁ tāva padatthato vinicchayo.",
  "tika-abh09t7:23": "Kusalapadattho",
  "tika-abh09t7:24": "Bhūmibhedāti tesu kusalākusalābyākatesu dhammesu kusalā tāva dhammā bhūmibhedato catubbidhā honti – kāmāvacarā rūpāvacarā arūpāvacarā lokuttarāti. Ayaṁ bhūmibhedato vinicchayo.",
  "tika-abh09t7:25_0": "Sampayogatoti evaṁ bhūmibhedato catubbidhānampi nesaṁ paccekaṁ sampayogato vinicchayo",
  "tika-abh09t7:25_1": "veditabbo. Tattha kāmāvacarā tāva sampayogato aṭṭhavidhā honti. Seyyathidaṁ? Somanassasahagataṁ",
  "tika-abh09t7:25_2": "ñāṇasampayuttaṁ asaṅkhāraṁ, tathā sasaṅkhāraṁ. Upekkhāsahagataṁ ñāṇasampayuttaṁ asaṅkhāraṁ,",
  "tika-abh09t7:25_3": "tathā sasaṅkhāraṁ. Somanassasahagataṁ ñāṇavippayuttaṁ asaṅkhāraṁ, tathā sasaṅkhāraṁ.",
  "tika-abh09t7:25_4": "Upekkhāsahagataṁ ñāṇavippayuttaṁ asaṅkhāraṁ, tathā sasaṅkhāranti. Tattha iṭṭhārammaṇatā,",
  "tika-abh09t7:25_5": "saddhābāhullatā, visuddhadiṭṭhitā, ānisaṁsadassāvitā ca ekādasa pītisambojjhaṅgakāraṇāni",
  "tika-abh09t7:25_6": "cāti imehi tāva kāraṇehi somanassasahagatabhāvo veditabbo. Ñāṇasampattiṁ pana patthetvā",
  "tika-abh09t7:25_7": "katakammato, brahmādiupapattito, paññādasakavasena indriyaparipākato, vikkhambhanena",
  "tika-abh09t7:25_8": "kilesadūribhāvato ca sattavidhadhammavicayasambojjhaṅgakāraṇato ca ñāṇasampayuttatā",
  "tika-abh09t7:25_9": "veditabbā. Attano vā paresaṁ vā vasena pavatto pubbapayogo saṅkhāro nāma.",
  "tika-abh09t7:26_0": "Tena uppannaṁ sasaṅkhāraṁ, tadabhāvā asaṅkhārañca veditabbaṁ. Etesu hi yathāvuttasomanassañāṇahetuṁ",
  "tika-abh09t7:26_1": "āgamma pahaṭṭho ‘‘atthi dinna’’nti ādinayappavattaṁ sammādiṭṭhiṁ purakkhatvā asaṁsīdanto,",
  "tika-abh09t7:26_2": "parehi ca anussāhito dānādīni puññāni karoti, tadāssa somanassasahagataṁ ñāṇasampayuttaṁ",
  "tika-abh09t7:26_3": "paṭhamaṁ kusalaṁ uppajjati. Yadā pana vuttanayena haṭṭhatuṭṭho sammādiṭṭhiṁ purakkhatvā",
  "tika-abh09t7:26_4": "amuttacāgitādivasena saṁsīdamāno, attano paṭisaṅkhārena vā parehi vā ussāhito karoti,",
  "tika-abh09t7:26_5": "tadāssa tadeva sasaṅkhāraṁ dutiyaṁ kusalaṁ hoti. Yadā pana ñātijanādipaṭipattidassanena",
  "tika-abh09t7:26_6": "jātaparicayā bāladārakādayo bhikkhuādidassanena somanassajātā sahasā dānavandanādīni",
  "tika-abh09t7:26_7": "karonti, tadā ñāṇavippayuttaṁ tatiyaṁ kusalaṁ uppajjati. Yadā pana ñātiādīhi ussāhitā",
  "tika-abh09t7:26_8": "evaṁ paṭipajjanti, tadā tadeva catutthaṁ sasaṅkhāracittaṁ hoti. Yadā pana somanassahetuno",
  "tika-abh09t7:26_9": "abhāvena visuṁ catūsupi vikappesu somanassarahitā honti, tadā sesāni cattāri upekkhāsahagatāni",
  "tika-abh09t7:26_10": "kusalāni uppajjanti. Evaṁ paccekaṁ sampayogato vinicchayo veditabbo.",
  "tika-abh09t7:27_0": "Uddesato ca dhammānanti evaṁ sampayogato aṭṭhavidhesu kusalesu paccekaṁ dhammānaṁ",
  "tika-abh09t7:27_1": "uddesatopi vinicchayo veditabbo. Tattha paṭhamakusale tāva pāḷiyā sarūpena āgatā",
  "tika-abh09t7:27_2": "tiṁsa dhammā, yevāpanakā navāti ekūnacattālīsa dhammā honti. Seyyathidaṁ – phasso",
  "tika-abh09t7:27_3": "vedanā saññā cetanā cittaṁ vitakko vicāro pīti vīriyaṁ cittekaggatā jīvitaṁ saddhā",
  "tika-abh09t7:27_4": "sati hirī ottappaṁ alobho adoso amoho kāyapassaddhi cittapassaddhi kāyalahutā cittalahutā",
  "tika-abh09t7:27_5": "kāyamudutā cittamudutā kāyakammaññatā cittakammaññatā kāyapāguññatā cittapāguññatā",
  "tika-abh09t7:27_6": "kāyujukatā cittujukatāti ime sarūpena āgatā tiṁsadhammā. Chando adhimokkho manasikāro",
  "tika-abh09t7:27_7": "tatramajjhattatā karuṇā muditā kāyaduccaritavirati vacīduccaritavirati micchājīvaviratīti",
  "tika-abh09t7:27_8": "ime yevāpanakā navāti.",
  "tika-abh09t7:28": "Padabhājanīye pana –",
  "tika-abh09t7:29_0": "‘‘Yasmiṁ samaye kāmāvacaraṁ kusalaṁ cittaṁ uppannaṁ hoti…pe… tasmiṁ samaye phasso",
  "tika-abh09t7:29_1": "hoti, vedanā…pe… saññā cetanā cittaṁ vitakko vicāro pīti sukhaṁ cittassekaggatā saddhindriyaṁ",
  "tika-abh09t7:29_2": "vīriyindriyaṁ satindriyaṁ samādhindriyaṁ paññindriyaṁ manindriyaṁ somanassindriyaṁ",
  "tika-abh09t7:29_3": "jīvitindriyaṁ sammādiṭṭhi sammāsaṅkappo sammāvāyāmo sammāsati sammāsamādhi saddhābalaṁ",
  "tika-abh09t7:29_4": "vīriyabalaṁ satibalaṁ samādhibalaṁ paññābalaṁ hiribalaṁ ottappabalaṁ alobho adoso",
  "tika-abh09t7:29_5": "amoho anabhijjhā abyāpādo sammādiṭṭhi hirī ottappaṁ kāyapassaddhi cittapassaddhi",
  "tika-abh09t7:29_6": "kāyalahutā cittalahutā kāyamudutā cittamudutā kāyakammaññatā cittakammaññatā kāyapāguññatā",
  "tika-abh09t7:29_7": "cittapāguññatā kāyujukatā cittujukatā sati sampajaññaṁ samatho vipassanā paggāho",
  "tika-abh09t7:29_8": "avikkhepo hotī’’ti (dha. sa. 1) –",
  "tika-abh09t7:30_0": "Evaṁ sarūpato uddiṭṭhā chapaññāsa dhammā ‘‘ye vā pana tasmiṁ samaye aññepi atthi",
  "tika-abh09t7:30_1": "paṭiccasamuppannā arūpino dhammā’’ti (dha. sa. 1) evaṁ yevāpanakavasena sāmaññato",
  "tika-abh09t7:30_2": "uddiṭṭhā, aṭṭhakathāyaṁ cassā tesu tesu suttappadesesu āgate gahetvā sarūpato niddiṭṭhā",
  "tika-abh09t7:30_3": "chandādayo navāti pañcasaṭṭhi dhammā āgatā. Yasmā pana tesu sarūpena āgatā jhānaṅgaindriyamaggaṅgabalamūlādīnaṁ",
  "tika-abh09t7:30_4": "vasena ekasseva bahukiccatādassanatthaṁ punappunaṁ gahetvā pariyāyena chapaññāsavidhena",
  "tika-abh09t7:30_5": "desitāpi agahitaggahaṇena yathāvuttā samatiṁseva dhammā honti, te pana savibhattikā",
  "tika-abh09t7:30_6": "avibhattikāti duvidhā. Tattha phassādayo aṭṭhārasa ekakattā avibhattikā. Vedanādayo",
  "tika-abh09t7:30_7": "dvādasa dhammā aṭṭhatiṁsappabhedena yathāyogaṁ vibhattattā savibhattikā, yevāpanakā",
  "tika-abh09t7:30_8": "pana avibhattikā eva. Tasmā te sabbepi nippariyāyena ekūnacattālīsa dhammāva honti. Honti cettha –",
  "tika-abh09t7:31": "Phassādipañcakaṁ pañcajhānaṅgānindriyaṭṭhakaṁ;",
  "tika-abh09t7:32": "Maggaṅgapañcakaṁ sattabalaṁ mūlattikampi ca.",
  "tika-abh09t7:33": "Kammapathattikañceva , lokapāladukaṁ tathā;",
  "tika-abh09t7:34": "Passaddhiādī cha dukā, tīṇi piṭṭhidukāniti.",
  "tika-abh09t7:35": "Sattarasahi rāsīhi, chapaññāseva pāḷiyaṁ;",
  "tika-abh09t7:36": "Vuttā sabhāvato tiṁsa, dhammā agahitaggahe.",
  "tika-abh09t7:37": "Phasso jīvitasaññā ca, cetanā cārapītiyo;",
  "tika-abh09t7:38": "Cha dukā kāyapassaddhi-pamukhāṭṭhārasekakā.",
  "tika-abh09t7:39": "Cittaṁ vitakko saddhā ca, hiriottappiyampi ca;",
  "tika-abh09t7:40": "Alobho ca adoso ca, satta dvidhā vibhāvitā.",
  "tika-abh09t7:41": "Vedanā tividhā vīriyaṁ, sati ca catudhā matā;",
  "tika-abh09t7:42": "Chaddhā ekaggatā paññā, sattadhāva vibhāvitā.",
  "tika-abh09t7:43": "Viratī appamaññāyo, manakkāro chandamajjhattā;",
  "tika-abh09t7:44": "Dhimokkho yevāpanakā, navete paṭhame mane.",
  "tika-abh09t7:45": "Pañcasaṭṭhividheneva, pariyāyena desitā;",
  "tika-abh09t7:46": "Navādhikā ca tettiṁsa, dhammāva paramatthatoti.",
  "tika-abh09t7:47_0": "Ettha ca sarūpena āgatā tiṁsa dhammā, yevāpanakesu cattāro cāti catuttiṁsa dhammā",
  "tika-abh09t7:47_1": "ekakkhaṇe niyatā labbhanti, sesā pana karuṇādayo pañca karuṇāpubbabhāgamuditāpubbabhāgavasena,",
  "tika-abh09t7:47_2": "kāyaduccaritavacīduccaritamicchājīvehi viramaṇavasena ca cittassa pavattikālesu eva",
  "tika-abh09t7:47_3": "uppajjitvā aññathānuppajjanato aniyatā. Te ca yasmā dukkhitasukhitasattavasena, kāyaduccaritādittayavasena",
  "tika-abh09t7:47_4": "ca paccekaṁ bhinnavisayattā ekato na uppajjanti, tasmā karuṇāpubbabhāgādivasena pavattesu",
  "tika-abh09t7:47_5": "pañcasu cittakkhaṇesu niyatā catuttiṁsa, karuṇādīsu ekanti pañcatiṁsa dhammā uppajjanti,",
  "tika-abh09t7:47_6": "kevalaṁ pana dānādivasena pavattiyaṁ niyatā catuttiṁseva uppajjantīti veditabbaṁ.",
  "tika-abh09t7:47_7": "Ayaṁ dhammuddesato vinicchayo.",
  "tika-abh09t7:48_0": "Lakkhaṇādivibhāgatoti evaṁ uddiṭṭhānaṁ dhammānaṁ lakkhaṇarasādito vinicchayo veditabbo.",
  "tika-abh09t7:48_1": "Phusatīti phasso. Svāyaṁ phusanalakkhaṇo, saṅghaṭṭanaraso, sannipātapaccupaṭṭhāno,",
  "tika-abh09t7:48_2": "āpāthagatavisayapadaṭṭhāno. Ayaṁ hi arūpadhammopi samāno ārammaṇe phusanākārena pavattatīti",
  "tika-abh09t7:48_3": "phusanalakkhaṇo, sā cassa phusanākārappavatti ambilādidassane kheḷuppādādinā ñātabbā.",
  "tika-abh09t7:48_4": "Ekadesena pana anallīyamānopi rūpaṁ viya cakkhuṁ, saddo viya ca sotaṁ cittamārammaṇañca",
  "tika-abh09t7:48_5": "saṅghaṭṭetīti saṅghaṭṭanaraso. Tikasannipātasaṅkhātassa pana attano kāraṇassa vasena",
  "tika-abh09t7:48_6": "paveditattā sannipātapaccupaṭṭhāno, phalaṭṭhena paccupaṭṭhānena panesa vedanāpaccupaṭṭhāno",
  "tika-abh09t7:48_7": "nāma hoti. Tajjāsamannāhārena ceva indriyena ca parikkhate visaye anantarāyena uppajjanato",
  "tika-abh09t7:48_8": "āpāthagatavisayapadaṭṭhānoti vuccati. Vedanādhiṭṭhānabhāvato panesa niccammā gāvī",
  "tika-abh09t7:48_9": "viya daṭṭhabbo. Lakkhaṇādīsu ca tesaṁ tesaṁ dhammānaṁ sabhāvo vā sāmaññaṁ vā lakkhaṇaṁ",
  "tika-abh09t7:48_10": "nāma, kiccaṁ vā sampatti vā raso nāma, upaṭṭhānākāro vā phalaṁ vā paccupaṭṭhānaṁ",
  "tika-abh09t7:48_11": "nāma, āsannakāraṇaṁ padaṭṭhānaṁ nāma. Evaṁ uparipi sabbattha lakkhaṇādīnaṁ nānattaṁ veditabbaṁ.",
  "tika-abh09t7:49_0": "Vedayatīti vedanā, sā vedayitalakkhaṇā, sabhāvabhedato panesā pañcavidhā hoti – sukhaṁ",
  "tika-abh09t7:49_1": "dukkhaṁ somanassaṁ domanassaṁ upekkhāti. Tattha iṭṭhaphoṭṭhabbānubhavanalakkhaṇaṁ",
  "tika-abh09t7:49_2": "sukhaṁ, sampayuttānaṁ upabrūhanarasaṁ, kāyikaassādapaccupaṭṭhānaṁ, kāyindriyapadaṭṭhānaṁ.",
  "tika-abh09t7:49_3": "Aniṭṭhaphoṭṭhabbānubhavanalakkhaṇaṁ dukkhaṁ, sampayuttānaṁ milāpanarasaṁ, kāyikābādhapaccupaṭṭhānaṁ,",
  "tika-abh09t7:49_4": "kāyindriyapadaṭṭhānaṁ. Iṭṭhārammaṇānubhavanalakkhaṇaṁ somanassaṁ, yathā tathā vā",
  "tika-abh09t7:49_5": "iṭṭhākārasambhogarasaṁ, sampayuttānaṁ upabrūhanarasaṁ vā, cetasikaassādapaccupaṭṭhānaṁ,",
  "tika-abh09t7:49_6": "iṭṭhākāradassanapadaṭṭhānaṁ. Aniṭṭhārammaṇānubhavanalakkhaṇaṁ domanassaṁ, yathā tathā",
  "tika-abh09t7:49_7": "vā aniṭṭhākārasambhogarasaṁ, sampayuttānaṁ milāpanarasaṁ vā, cetasikābādhapaccupaṭṭhānaṁ,",
  "tika-abh09t7:49_8": "ekantena hadayavatthupadaṭṭhānaṁ. Majjhattavedayitalakkhaṇā upekkhā, sampayuttānaṁ",
  "tika-abh09t7:49_9": "nātiupabrūhanamilāpanarasā, santabhāvapaccupaṭṭhānā, nippītikacittapadaṭṭhānā. Ettha",
  "tika-abh09t7:49_10": "ca sukhaṁ, dukkhañca ekantamabyākataṁ, domanassamekantamakusalaṁ, somanassupekkhā",
  "tika-abh09t7:49_11": "pana siyā kusalā, siyā akusalā, siyā abyākatā. Idha pana kusalā somanassavedanā adhippetā.",
  "tika-abh09t7:50_0": "Nīlādibhedaṁ ārammaṇaṁ sañjānātīti saññā. Sā sañjānanalakkhaṇā, paccābhiññāṇarasā,",
  "tika-abh09t7:50_1": "punasañjānanapaccayanimittakaraṇarasā vā dāruādīsu tacchakādayo viya, yathāgahitanimittavasena",
  "tika-abh09t7:50_2": "abhinivesakaraṇapaccupaṭṭhānā hatthidassakaandhā viya, ārammaṇe anogāḷhavuttitāya",
  "tika-abh09t7:50_3": "aciraṭṭhānapaccupaṭṭhānā vā vijju viya, yathāupaṭṭhitavisayapadaṭṭhānā tiṇapurisesu",
  "tika-abh09t7:50_4": "migapotakānaṁ purisāti uppannasaññā viya.",
  "tika-abh09t7:51_0": "Cetetīti cetanā, saddhiṁ attanā sampayuttadhamme ārammaṇe abhisandahatīti attho.",
  "tika-abh09t7:51_1": "Sā cetanābhāvalakkhaṇā, āyūhanarasā, sā ca kusalākusalesu eva hoti. Itaresu pana",
  "tika-abh09t7:51_2": "taṁsadisatāya saṁvidahanapaccupaṭṭhānā sakiccaparakiccasādhakā jeṭṭhasissamahāvaḍḍhakiādayo",
  "tika-abh09t7:51_3": "viya. Accāyikakammānussaraṇādīsu panāyaṁ sampayuttesu ussāhanabhāvena pavattamānā pākaṭā hoti.",
  "tika-abh09t7:52_0": "Ārammaṇaṁ cintetīti cittaṁ, viññāṇaṁ. Vitthārato panassa vacanattho cittaduke āvi",
  "tika-abh09t7:52_1": "bhavissati. Tadetaṁ vijānanalakkhaṇaṁ cittaṁ, pubbaṅgamarasaṁ, nirantarappavattito",
  "tika-abh09t7:52_2": "sandhānapaccupaṭṭhānaṁ, nāmarūpapadaṭṭhānaṁ.",
  "tika-abh09t7:53": "Vitakketi ūheti, vitakkanamattameva vā soti vitakko. Svāyamārammaṇe cittassa abhiropanalakkhaṇo, āhananapariyāhananaraso, ārammaṇe cittassa ānayanapaccupaṭṭhāno.",
  "tika-abh09t7:54_0": "Ārammaṇe tena cittaṁ vicarati, vicaraṇamattameva vā soti vicāro. Svāyamārammaṇānumajjanalakkhaṇo,",
  "tika-abh09t7:54_1": "tattha sahajātānuyojanaraso, cittassa anuppabandhanapaccupaṭṭhāno. Abhiniropanānumajjanavasena",
  "tika-abh09t7:54_2": "panesaṁ yathākkamaṁ oḷārikasukhumatāya ghaṇṭābhighāto viya cetaso paṭhamābhinipāto",
  "tika-abh09t7:54_3": "vitakko, ghaṇṭānuravo viya anuppabandho vicāro. Vipphāravā cettha vitakko ākāse uppatitukāmapakkhino",
  "tika-abh09t7:54_4": "pakkhavikkhepo viya, santavutti vicāro ākāse uppatitassa pakkhino pakkhapasāraṇaṁ",
  "tika-abh09t7:54_5": "viya. So pana nesaṁ viseso paṭhamadutiyajjhānesu pākaṭo hoti. Ubhopi panete sampayuttadhammapadaṭṭhānā.",
  "tika-abh09t7:55": "Piṇayatīti pīti. Sā sampiyāyanalakkhaṇā, kāyacittapīṇanarasā, pharaṇarasā vā, odagyapaccupaṭṭhānā, somanassasahagatacittapadaṭṭhānā.",
  "tika-abh09t7:56_0": "Vīrānaṁ bhāvo, kammaṁ vā vīriyaṁ, vividhena vā upāyena īrayitabbaṁ pavattayitabbanti",
  "tika-abh09t7:56_1": "vīriyaṁ. Tañca ussāhalakkhaṇaṁ, sahajātānaṁ upatthambhanarasaṁ, asaṁsīdanabhāvapaccupaṭṭhānaṁ,",
  "tika-abh09t7:56_2": "‘‘saṁviggo yoniso padahatī’’ti (a. ni. 4.113) vacanato saṁvegapadaṭṭhānaṁ, vīriyārambhavatthupadaṭṭhānaṁ",
  "tika-abh09t7:56_3": "vā. Idaṁ pana kusalapakkhe padaṭṭhānaṁ, akusalādipakkhe pana sādhāraṇavasena yathā",
  "tika-abh09t7:56_4": "tathā vā dukkhavinodanakāmatāpadaṭṭhānaṁ, sampayuttadhammapadaṭṭhānaṁ vā. Taṁ samāraddhaṁ",
  "tika-abh09t7:56_5": "sabbāsaṁ sampattīnaṁ mūlaṁ hotīti daṭṭhabbaṁ.",
  "tika-abh09t7:57_0": "Eko aggo visayo assāti ekaggaṁ, cittaṁ, tassa bhāvo ekaggatā, cittassa ekaggatā cittekaggatā,",
  "tika-abh09t7:57_1": "samādhissetaṁ nāmaṁ. Sā avisāraṇalakkhaṇā, sahajātānaṁ sampiṇḍanarasā nahānīyacuṇṇānaṁ",
  "tika-abh09t7:57_2": "udakaṁ viya, upasamapaccupaṭṭhānā, ñāṇapaccupaṭṭhānā vā, sukhapadaṭṭhānā, akusalādisādhāraṇavasena",
  "tika-abh09t7:57_3": "panetthāpi paccupaṭṭhānapadaṭṭhānāni vuttanayena yojetvā ñātabbāni. Nivāte dīpaccīnaṁ",
  "tika-abh09t7:57_4": "ṭhiti viya cetaso ṭhitīti daṭṭhabbā.",
  "tika-abh09t7:58_0": "Ettha ca kiñcāpi ārammaṇaṁ bhinditvā anupavisantā viya kusalapakkhe cattāro dhammā",
  "tika-abh09t7:58_1": "ārammaṇaṁ ogāhanti saddhā sati ekaggatā paññāti, teneva saddhā ‘‘okappanā’’ti vuttā,",
  "tika-abh09t7:58_2": "sati ca ‘‘apilāpanā’’ti, ekaggatā ‘‘avaṭṭhitī’’ti, paññā ‘‘pariyogāhanā’’ti ca vuttā.",
  "tika-abh09t7:58_3": "Akusalapakkhe ca tayo taṇhā diṭṭhi avijjāti. Tena te eva ‘‘oghā’’ti vuttā. Tathāpi",
  "tika-abh09t7:58_4": "nesaṁ lakkhaṇādito nānattampi siddhameva. Akusalapakkhe pana ekaggatā uddhaccasamāgatattā",
  "tika-abh09t7:58_5": "‘‘ogāhanā’’ti na vuttā. Akusaladhammā hi ekavisaye sampiṇḍanakiccena samādhinā yuttāpi",
  "tika-abh09t7:58_6": "udakasittarajuṭṭhānaṁ viya taṅkhaṇaññeva vikiraṇasabhāvā honti. Teneva hettha upacārappanāppatti",
  "tika-abh09t7:58_7": "na hoti, kusaladhammā pana yasmā udakaṁ āsiñcitvā āsiñcitvā ākoṭanamajjanādīni katvā",
  "tika-abh09t7:58_8": "upalittaṭṭhānaṁ viya sakalampi divasaṁ niccalapavattanasamatthāti upacārappanāppattāpi",
  "tika-abh09t7:58_9": "hoti, tasmā tattha ogāhanāti vuttāti gahetabbaṁ.",
  "tika-abh09t7:59_0": "Jīvanti tena, jīvanamattaṁ vā tanti jīvitaṁ, taṁ sahajātānupālanalakkhaṇaṁ, tesaṁ",
  "tika-abh09t7:59_1": "pavattanarasaṁ, tesaññeva ṭhapanapaccupaṭṭhānaṁ, yāpayitabbadhammapadaṭṭhānaṁ. Attano",
  "tika-abh09t7:59_2": "ṭhitikkhaṇe eva cetaṁ te dhamme anupāleti udakaṁ viya uppalādīni, na bhaṅgakkhaṇe.",
  "tika-abh09t7:59_3": "Sayaṁ bhijjamānattā sayaṁ pavattitadhammasambandheneva pavattati niyāmako viyāti daṭṭhabbaṁ.",
  "tika-abh09t7:60_0": "Saddahanti etāya, sayaṁ vā saddahati, saddahanamattaṁ vā esāti saddhā. Sā saddahanalakkhaṇā,",
  "tika-abh09t7:60_1": "okappanalakkhaṇā vā, pasādanarasā udakappasādakamaṇi viya, pakkhandanarasā vā oghuttārakavīrapuriso",
  "tika-abh09t7:60_2": "viya, akālusiyapaccupaṭṭhānā, adhimuttipaccupaṭṭhānā vā, saddheyyavatthupadaṭṭhānā,",
  "tika-abh09t7:60_3": "saddhammasavanādisotāpattiyaṅgapadaṭṭhānā vā, hatthavittabījāni viya daṭṭhabbā.",
  "tika-abh09t7:61_0": "Saranti tāya, sayaṁ vā sarati, saraṇamattameva vā esāti sati. Sā apilāpanalakkhaṇā,",
  "tika-abh09t7:61_1": "asammosanarasā, ārakkhapaccupaṭṭhānā, visayābhimukhabhāvapaccupaṭṭhānā vā, thirasaññāpadaṭṭhānā,",
  "tika-abh09t7:61_2": "kāyādisatipaṭṭhānapadaṭṭhānā vā. Ārammaṇe daḷhapatiṭṭhitattā pana esikā viya, cakkhudvārādirakkhaṇato",
  "tika-abh09t7:61_3": "dovāriko viya ca daṭṭhabbā.",
  "tika-abh09t7:62_0": "Kāyaduccaritādīhi hirīyatīti hirī, lajjāyetaṁ adhivacanaṁ. Tehiyeva ottappatīti ottappaṁ,",
  "tika-abh09t7:62_1": "pāpato ubbegassetaṁ adhivacanaṁ. Tattha pāpato jigucchanalakkhaṇā hirī, uttāsalakkhaṇaṁ",
  "tika-abh09t7:62_2": "ottappaṁ. Lajjanākārena pāpakānaṁ akaraṇarasā hirī, uttāsākārena ottappaṁ. Asucimakkhitassa,",
  "tika-abh09t7:62_3": "aggisantattassa ca ayoguḷassa gahetuṁ avisahanaṁ viya etesaṁ yathākkamaṁ jigucchanasantāsākārehi",
  "tika-abh09t7:62_4": "pāpākaraṇaṁ veditabbaṁ. Vuttākāreneva ca pāpato saṁkocanapaccupaṭṭhānāni etāni, attaparagāravapadaṭṭhānāni",
  "tika-abh09t7:62_5": "kulavadhūvesiyā bhāvo viya, lokapālakāni cāti daṭṭhabbāni. Ubhinnampi panesaṁ samuṭṭhānaṁ",
  "tika-abh09t7:62_6": "adhipati sabhāvo lakkhaṇena cāti mātikaṁ ṭhapetvā yathākkamaṁ ajjhattabahiddhāsamuṭṭhānatā,",
  "tika-abh09t7:62_7": "attalokādhipatitā, lajjābhayasabhāvasaṇṭhitatā, sappatissavavajjabhayadassāvitālakkhaṇatā",
  "tika-abh09t7:62_8": "ca aṭṭhasāliniyaṁ (dha. sa. aṭṭha. 1 balarāsivaṇṇanā) vitthārato vibhattā, atthikehi",
  "tika-abh09t7:62_9": "taṁ tattheva gahetabbaṁ.",
  "tika-abh09t7:63_0": "Na lubbhati etena, sayaṁ vā na lubbhati, alubbhanamattameva vā tanti alobho. Adosāmohesupi",
  "tika-abh09t7:63_1": "eseva nayo. Tesu alobho ārammaṇe cittassa agedhalakkhaṇo, alaggabhāvalakkhaṇo vā",
  "tika-abh09t7:63_2": "kamaladale jalabindu viya, apariggaharaso muttabhikkhu viya, anallīnabhāvapaccupaṭṭhāno",
  "tika-abh09t7:63_3": "asucimhi patitapuriso viya.",
  "tika-abh09t7:64": "Adoso acaṇḍikkalakkhaṇo, avirodhalakkhaṇo vā anukūlamitto viya, āghātavinayanaraso, pariḷāhavinayanaraso vā candanaṁ viya, sommabhāvapaccupaṭṭhāno puṇṇacando viya.",
  "tika-abh09t7:65_0": "Amoho yathāsabhāvappaṭivedhalakkhaṇo, akkhalitappaṭivedhalakkhaṇo vā kusalissāsakkhittausuppaṭivedho",
  "tika-abh09t7:65_1": "viya, visayobhāsanaraso anuddhaṭo padīpo viya, asammohapaccupaṭṭhāno araññagatasudesako",
  "tika-abh09t7:65_2": "viya. Tayopi cete sabbakusalānaṁ mūlabhūtāti daṭṭhabbā.",
  "tika-abh09t7:66_0": "Apica alobho cettha dānahetu, adoso sīlahetu, amoho bhāvanāhetu. Tīhipi cetehi yathāpaṭipāṭiyā",
  "tika-abh09t7:66_1": "nekkhammasaññā abyāpādasaññā avihiṁsāsaññā honti, tathā adhikaūnaviparītaggahaṇānaṁ",
  "tika-abh09t7:66_2": "abhāvo, tathā piyavippayogaappiyasampayogaicchitālābhadukkhānaṁ, jātijarāmaraṇadukkhānaṁ,",
  "tika-abh09t7:66_3": "petanirayatiracchānagatidukkhānañca abhāvo, tathā bhogamittaattasampattipaccayabhāvo,",
  "tika-abh09t7:66_4": "tathā kāmasukhapariccāgaattakilamathapariccāgamajjhimapaṭipattīnaṁ sambhavo, tathā",
  "tika-abh09t7:66_5": "asubhaappamāṇadhātusaññānaṁ, aniccadukkhaanattasaññānaṁ, dibbabrahmaariyavihārānañca",
  "tika-abh09t7:66_6": "sambhavo hotīti evamādīhi nayehi tesaṁ vitthāro veditabbo.",
  "tika-abh09t7:67_0": "Ettha ca amoho nāma paññā, sā pajānanalakkhaṇā. Viññāṇaṁ vijānanalakkhaṇaṁ. Saññā",
  "tika-abh09t7:67_1": "sañjānanalakkhaṇā. Kiṁ panetāsaṁ saññāviññāṇapaññānaṁ nānattanti? Sañjānanavijānanapajānanameva.",
  "tika-abh09t7:67_2": "Etāsaṁ hi samānepi jānanabhāve saññāya ‘‘nīlaṁ pīta’’ntiādinā puna saññuppādakamattena",
  "tika-abh09t7:67_3": "ākārena sañjānanamattameva hoti, ajātabuddhidārakassa viya cittavaṭṭādibhāvamattākārena",
  "tika-abh09t7:67_4": "kahāpaṇādidassanaṁ, na tato uddhaṁ. Viññāṇassa pana yathāvuttena ca tato visiṭṭhena",
  "tika-abh09t7:67_5": "ca aniccādinā ākārena jānanaṁ hoti, gāmikapurisassa viya yathāvuttena ceva upabhogārahatādinā",
  "tika-abh09t7:67_6": "ca ākārena kahāpaṇādidassanaṁ, na tato uddhaṁ. Paññāya pana tehi ca yathāvuttehi",
  "tika-abh09t7:67_7": "nānappakārehi ca maggapātubhāvādihetūhi sabbehi ākārehi pajānanaṁ hoti, heraññikassa",
  "tika-abh09t7:67_8": "viya yathāvuttehi ceva chekakūṭaaddhasārādisabbehi ākārehi ca kahāpaṇādidassanaṁ.",
  "tika-abh09t7:67_9": "Paññāya hi ajānitabbaṁ nāma natthi. Evaṁ sañjānanavijānanapajānanākārehi etāsaṁ nānattaṁ",
  "tika-abh09t7:67_10": "veditabbaṁ. Ettha ca cakkhuviññāṇādīni vitakkavīriyādisahajātapaccayavirahato rūpādīsu",
  "tika-abh09t7:67_11": "saññākiccato adhikavijānanakiccaṁ kātuṁ na sakkonti, balapariṇāyakāni viya senaṅgāni",
  "tika-abh09t7:67_12": "paññānuvattakāneva hontīti veditabbāni. Tenāha bhagavā ‘‘pañcahi viññāṇehi na kañci",
  "tika-abh09t7:67_13": "dhammaṁ paṭivijānāti aññatra abhinipātamattā’’tiādi (vibha. 766).",
  "tika-abh09t7:68_0": "Kāyapassambhanaṁ kāyapassaddhi. Cittapassambhanaṁ cittapassaddhi. Kāyoti panettha",
  "tika-abh09t7:68_1": "vedanādayo tayo khandhā. Ubhopi panetā kāyacittadarathavūpasamalakkhaṇā, kāyacittadarathanimmaddanarasā,",
  "tika-abh09t7:68_2": "kāyacittānaṁ aparipphandasītibhāvapaccupaṭṭhānā, kāyacittapadaṭṭhānā. Kāyacittānañca",
  "tika-abh09t7:68_3": "avūpasamakarauddhaccādikilesapaṭipakkhabhūtāti daṭṭhabbā.",
  "tika-abh09t7:69_0": "Kāyalahubhāvo kāyalahutā. Cittalahubhāvo cittalahutā. Evaṁ uparipi padattho daṭṭhabbo.",
  "tika-abh09t7:69_1": "Kāyacittānaṁ garubhāvavūpasamalakkhaṇā kāyalahutā, cittalahutā ca, tesaṁ garubhāvanimmaddanarasā,",
  "tika-abh09t7:69_2": "tesaṁ adandhatāpaccupaṭṭhānā, tesaṁ garubhāvakarathinamiddhādikilesapaṭipakkhabhūtāti daṭṭhabbā.",
  "tika-abh09t7:70_0": "Kāyacittānaṁ thaddhabhāvavūpasamalakkhaṇā kāyamudutā, cittamudutā ca, tesaṁ thaddhabhāvanimmaddanarasā,",
  "tika-abh09t7:70_1": "appaṭighātapaccupaṭṭhānā, kāyacittapadaṭṭhānā, tesaṁ thaddhabhāvakaradiṭṭhimānādikilesapaṭipakkhabhūtāti daṭṭhabbā.",
  "tika-abh09t7:71_0": "Kāyacittānaṁ akammaññabhāvavūpasamalakkhaṇā kāyakammaññatā, cittakammaññatā ca, tesaṁ",
  "tika-abh09t7:71_1": "akammaññabhāvanimmaddanarasā, kāyacittānaṁ ārammaṇakaraṇasampattipaccupaṭṭhānā, tesaṁ",
  "tika-abh09t7:71_2": "akammaññabhāvakarāvasesanīvaraṇapaṭipakkhabhūtāti daṭṭhabbā. Pasādanīyavatthūsu pasādāvahā,",
  "tika-abh09t7:71_3": "hitakiriyāsu viniyogakkhamabhāvāvahā suvaṇṇavisuddhi viyāti daṭṭhabbā.",
  "tika-abh09t7:72_0": "Kāyacittānaṁ agelaññabhāvalakkhaṇā kāyapāguññatā, cittapāguññatā ca, tesaṁ gelaññanimmaddanarasā,",
  "tika-abh09t7:72_1": "nirādīnavapaccupaṭṭhānā, tesaṁ gelaññakaraassaddhiyādikilesapaṭipakkhabhūtāti daṭṭhabbā.",
  "tika-abh09t7:72_2": "Kāyacittānaṁ ajjavalakkhaṇā kāyujukatā, cittujukatā ca, tesaṁ kuṭilabhāvanimmaddanarasā,",
  "tika-abh09t7:72_3": "ajimhatāpaccupaṭṭhānā, tesaṁ kuṭilabhāvakaramāyāsāṭheyyādipaṭipakkhabhūtāti daṭṭhabbā.",
  "tika-abh09t7:72_4": "Sabbepete passaddhiādayo dhammā kāyacittapadaṭṭhānāti veditabbā.",
  "tika-abh09t7:73_0": "Kiṁ panettha passaddhādayo dhammā uddhaccādiṁ vinodetuṁ na sakkonti, yena ime passaddhādayo",
  "tika-abh09t7:73_1": "dhammā na visuṁ vibhattāti? No na sakkonti, ime pana sahitā eva sakkonti, itarathā",
  "tika-abh09t7:73_2": "tesaṁ uppattiyā eva asambhavato. Yathā vā passaddhādīsu vijjamānesu mohāhirikādīnaṁ",
  "tika-abh09t7:73_3": "ujupaṭipakkhabhāvena amohahiriādayo honti, evametepi uddhaccādiujupaṭipakkhabhāvena",
  "tika-abh09t7:73_4": "icchitabbāti gahetabbā. Yasmā cettha dvīhi dvīhi eva yathāsakaṁ paṭipakkhā haritabbā,",
  "tika-abh09t7:73_5": "tasmā te ete eva dvidhā vibhattā, na amohādayoti ñātabbā.",
  "tika-abh09t7:74_0": "Yevāpanakesu chandoti kattukāmatāyetaṁ adhivacanaṁ, tasmā so kattukāmatālakkhaṇo,",
  "tika-abh09t7:74_1": "ārammaṇapariyesanaraso, ārammaṇena atthikatāpaccupaṭṭhāno, tadevassa padaṭṭhānaṁ.",
  "tika-abh09t7:74_2": "Ārammaṇaggahaṇe cāyaṁ cetaso hatthappasāraṇaṁ viya daṭṭhabbo. Ayañca yasmā virajjitabbādīsupi",
  "tika-abh09t7:74_3": "nekkhammādinā saha lobhavisadisena kattukāmatākārena pavattati, tasmā asekhānampi",
  "tika-abh09t7:74_4": "uppajjati. Lobho pana subhasukhādivipallāsapubbakena abhisaṅgākāreneva pavattatīti",
  "tika-abh09t7:74_5": "ayametesaṁ viseso. Evaṁ mettākaruṇādīnampi lobhādīhi viseso yathānurūpaṁ ñātabbo.",
  "tika-abh09t7:75_0": "Adhimuccanaṁ adhimokkho. So sanniṭṭhānalakkhaṇo, asaṁsappanaraso, nicchayapaccupaṭṭhāno,",
  "tika-abh09t7:75_1": "sanniṭṭhātabbadhammapadaṭṭhāno, ārammaṇe niccalabhāvena indakhīlo viya daṭṭhabbo.",
  "tika-abh09t7:75_2": "Nanu ca saddhāpi adhimokkhoti vuccati. Tathā hi adhimokkhalakkhaṇe indaṭṭhaṁ kāretīti",
  "tika-abh09t7:75_3": "saddhindriyanti vuccatīti? Saccaṁ, sā ca kho sampasādanabhāvena adhimokkho, ayaṁ",
  "tika-abh09t7:75_4": "pana yathā tathā vā nicchayabhāvenāti na koci virodho.",
  "tika-abh09t7:76_0": "Kiriyā kāro, manasmiṁ kāro manasikāro, purimamanato visadisaṁ manaṁ karotītipi manasikāro,",
  "tika-abh09t7:76_1": "svāyaṁ ārammaṇapaṭipādako vīthipaṭipādako javanapaṭipādakoti tippakāro, tattha ārammaṇapaṭipādako",
  "tika-abh09t7:76_2": "idha manasikāro. So sāraṇalakkhaṇo, sampayuttānaṁ ārammaṇesu payojanaraso, ārammaṇābhimukhabhāvapaccupaṭṭhāno,",
  "tika-abh09t7:76_3": "ārammaṇapadaṭṭhāno, saṅkhārakkhandhapariyāpanno. Ārammaṇapaṭipādakattena sampayuttānaṁ",
  "tika-abh09t7:76_4": "sārathi viya daṭṭhabbo. Vīthipaṭipādakoti pana pañcadvārāvajjanassetaṁ adhivacanaṁ.",
  "tika-abh09t7:76_5": "Javanapaṭipādakoti manodvārāvajjanassa, na te idha adhippetā. Ettha cāyaṁ manasikāro",
  "tika-abh09t7:76_6": "samannāhāramattākārena ārammaṇe sampayuttānaṁ payojako, cetanā cetokiriyābhāvena,",
  "tika-abh09t7:76_7": "vitakko pana saṅkappākārena, upanijjhāyanākārena ca abhiniropako. Teneva hettha padabhājanīye",
  "tika-abh09t7:76_8": "‘‘takko saṅkappoti ca, jhānaṅga’’nti ca vuccatīti ayametesaṁ viseso.",
  "tika-abh09t7:77_0": "Tesu tesu dhammesu majjhattatā tatramajjhattatā. Sā cittacetasikānaṁ samavāhitalakkhaṇā,",
  "tika-abh09t7:77_1": "ūnādhikatānivāraṇarasā, pakkhapātupacchedanarasā vā, majjhattabhāvapaccupaṭṭhānā,",
  "tika-abh09t7:77_2": "samappavattasampayuttadhammapadaṭṭhānā. Sampayuttadhammānaṁ ajjhupekkhaṇena samappavattānaṁ",
  "tika-abh09t7:77_3": "ājānīyānaṁ ajjhupekkhakasārathi viya daṭṭhabbā.",
  "tika-abh09t7:78_0": "Paradukkhe sati sādhūnaṁ hadayakampanaṁ karotīti karuṇā, kirati vā paradukkhaṁ hiṁsati",
  "tika-abh09t7:78_1": "ca, kirīyati vā dukkhitesu pasārīyatīti karuṇā. Sā paradukkhāpanayanākārappavattilakkhaṇā,",
  "tika-abh09t7:78_2": "paradukkhāsahanarasā, avihiṁsāpaccupaṭṭhānā, dukkhābhibhūtānaṁ anāthabhāvadassanapadaṭṭhānā.",
  "tika-abh09t7:78_3": "Modanti tāya taṁsamaṅgino, sayaṁ vā modati, modanamattameva vā tanti muditā. Sā pamodalakkhaṇā,",
  "tika-abh09t7:78_4": "anissāyanarasā, arativighātapaccupaṭṭhānā, sattānaṁ sampattidassanapadaṭṭhānā.",
  "tika-abh09t7:79_0": "Kasmā panettha mettupekkhā na vuttāti? Pubbe gahitattā. Adoso eva hi sattesu hitapharaṇavasena",
  "tika-abh09t7:79_1": "pavattiyaṁ mettā. Tatramajjhattatā eva ca iṭṭhāniṭṭhasattesu majjhattākārena pavattiyaṁ",
  "tika-abh09t7:79_2": "upekkhā. Te ca dhammā niyatā, kevalaṁ pana nesaṁ sattesu mettupekkhābhāvena pavatti",
  "tika-abh09t7:79_3": "aniyatāti. Kāyaduccaritato virati kāyaduccaritavirati. Sesapadadvayepi eseva nayo.",
  "tika-abh09t7:79_4": "Lakkhaṇādito panetā tissopi kāyaduccaritādivatthūnaṁ avītikkamalakkhaṇā, tato saṁkocanarasā,",
  "tika-abh09t7:79_5": "tesaṁ akiriyapaccupaṭṭhānā, saddhāhirottappaappicchatādiguṇapadaṭṭhānā, pāpakiriyato",
  "tika-abh09t7:79_6": "cittassa vimukhabhāvabhūtāti daṭṭhabbā. Evaṁ lakkhaṇādito vinicchayo veditabbo.",
  "tika-abh09t7:80_0": "Saṅgahāti evaṁ ye ime imasmiṁ kāmāvacarapaṭhamakusale vibhattā ekūnacattālīsa dhammā,",
  "tika-abh09t7:80_1": "sabbete khandhato catubbidhā honti – vedanākkhandho saññākkhandho saṅkhārakkhandho",
  "tika-abh09t7:80_2": "viññāṇakkhandhoti. Tattha rāsaṭṭhena somanassavedanā vedanākkhandho, tathā saññā",
  "tika-abh09t7:80_3": "saññākkhandho, cittaṁ viññāṇakkhandho, avasesā phassādayo chattiṁsa dhammā saṅkhārakkhandhoti veditabbā.",
  "tika-abh09t7:81_0": "Nanu ca yadi rāsaṭṭhena khandho, phassādīnaṁ tāva anekattā saṅkhārakkhandhatā yuttā,",
  "tika-abh09t7:81_1": "kathaṁ pana vedanādīnaṁ tiṇṇaṁ khandhatāti? Upacārato. Paccekaṁ hi atītādibhedabhinnesu",
  "tika-abh09t7:81_2": "vedanāsaññāviññāṇesu niruḷhopi khandha-saddo tadekadesesu ekekavedanādīsupi samudāyopacārena",
  "tika-abh09t7:81_3": "voharīyatīti tadekadesepi tabbohāro, yathā rukkhassa sākhāya chijjamānāya ‘‘rukkho",
  "tika-abh09t7:81_4": "chijjatī’’tiādīsu viyāti. Evaṁ khandhato catubbidhā honti.",
  "tika-abh09t7:82_0": "Te puna āyatanato duvidhā honti – manāyatanaṁ dhammāyatananti. Sañjātisamosaraṇaṭṭhānaṭṭhena",
  "tika-abh09t7:82_1": "hettha cittaṁ manāyatanaṁ, sesā pana aṭṭhatiṁsa dhammā dhammāyatananti. Evaṁ āyatanato",
  "tika-abh09t7:82_2": "duvidhā honti. Te puna dhātuvasena duvidhā manoviññāṇadhātu dhammadhātūti. Nissattanijjīvaṭṭhena",
  "tika-abh09t7:82_3": "hettha cittaṁ manoviññāṇadhātu, sesā dhammadhātūti. Evaṁ dhātuvasena duvidhā.",
  "tika-abh09t7:83_0": "Tathā āhārānāhāravasena. Tattha phasso cetanā cittanti ime tayo dhammā visesapaccayattena",
  "tika-abh09t7:83_1": "yathākkamaṁ ‘‘phassāhāro manosañcetanāhāro viññāṇāhāro’’ti vuccanti, avasesā na āhārāti.",
  "tika-abh09t7:83_2": "Kiṁ panete paccayā na honti, ye na āhārāti vucceyyunti? No na honti, visesapaccayā",
  "tika-abh09t7:83_3": "pana na honti, phassādayo pana tesaṁ dhammānaṁ visesapaccayā honti, visesato vedanādayo",
  "tika-abh09t7:83_4": "ca āharanti. Phassāhāro hi tisso vedanāyo āharati, manosañcetanāhāro tayo bhave,",
  "tika-abh09t7:83_5": "viññāṇāhāro paṭisandhināmarūpaṁ. Nanu ca so vipāko, idaṁ pana kusalaviññāṇanti? Kiñcāpi",
  "tika-abh09t7:83_6": "evaṁ, taṁsarikkhatāya pana viññāṇāhārotveva vuttaṁ. Yasmā vā ime ‘‘arūpino āhārā",
  "tika-abh09t7:83_7": "sampayuttakānaṁ dhammānaṁ taṁsamuṭṭhānānañca rūpānaṁ āhārapaccayena paccayo’’ti (paṭṭhā.",
  "tika-abh09t7:83_8": "1.1.15) vacanato kabaḷīkārāhāro viya rūpakāyassa upatthambhakaṭṭhena nāmakāyassa",
  "tika-abh09t7:83_9": "āhārapaccayā honti, tasmā imeva ‘‘āhārā’’ti vuttāti veditabbaṁ. Evaṁ āhārānāhāravasena duvidhā.",
  "tika-abh09t7:84_0": "Tathā indriyānindriyato. Tattha saddhā vīriyaṁ sati ekaggatā amoho cittaṁ somanassavedanā",
  "tika-abh09t7:84_1": "jīvitanti ime aṭṭha dhammā adhipatiyaṭṭhena yathākkamaṁ ‘‘saddhindriyaṁ vīriyindriyaṁ",
  "tika-abh09t7:84_2": "satindriyaṁ samādhindriyaṁ paññindriyaṁ manindriyaṁ somanassindriyaṁ jīvitindriya’’nti",
  "tika-abh09t7:84_3": "vuccanti, avasesā na ‘‘indriyānī’’ti. Evaṁ indriyānindriyato duvidhā.",
  "tika-abh09t7:85_0": "Tathā jhānaṅgājhānaṅgavasena. Tattha vitakko vicāro pīti somanassaṁ ekaggatāti ime",
  "tika-abh09t7:85_1": "pañca dhammā upanijjhāyanaṭṭhena ‘‘jhānaṅgānī’’ti vuccanti, itare ‘‘ajhānaṅgānī’’ti.",
  "tika-abh09t7:85_2": "Evaṁ jhānaṅgājhānaṅgavasena duvidhā.",
  "tika-abh09t7:86_0": "Tathā maggaṅgāmaggaṅgavasena. Tattha amoho vitakko viratittayaṁ vīriyaṁ sati ekaggatāti",
  "tika-abh09t7:86_1": "ime aṭṭha dhammā niyyānaṭṭhena, vimokkhaṭṭhena ca yathākkamaṁ ‘‘sammādiṭṭhi sammāsaṅkappo",
  "tika-abh09t7:86_2": "sammāvācā sammākammanto sammāājīvo sammāvāyāmo sammāsati sammāsamādhī’’ti nāmena",
  "tika-abh09t7:86_3": "‘‘maggaṅgānī’’ti vuccanti, itare ‘‘amaggaṅgānī’’ti. Pāḷiyaṁ pana lokiyacitte viratīnaṁ",
  "tika-abh09t7:86_4": "aniyatattā, yevāpanakattā ca tā vajjetvā ‘‘pañcaṅgiko maggo hotī’’ti (dha. sa. 58,",
  "tika-abh09t7:86_5": "121) vuccati. Evaṁ maggaṅgāmaggaṅgavasena duvidhā.",
  "tika-abh09t7:87": "Tathā balābalavasena. Tattha saddhāvīriyaṁ sati samādhi paññā hirī ottappanti ime satta dhammā akampiyaṭṭhena balānīti vuccanti, itare abalānīti. Evaṁ balābalavasena duvidhā.",
  "tika-abh09t7:88_0": "Tathā hetunahetuvasena. Tattha alobho adoso amohoti ime tayo dhammā mūlaṭṭhena hetūti",
  "tika-abh09t7:88_1": "vuccanti, itare nahetūti. Evaṁ hetunahetuvasena duvidhā. Evaṁ phassāphassavedanāvedanā",
  "tika-abh09t7:88_2": "saññāsaññācittācittādivasenapi vuttanayānusārena yathāyogaṁ saṅgahavibhāgo veditabbo.",
  "tika-abh09t7:88_3": "Ayamettha saṅkhepo, vitthāro pana padabhājanīyasaṅgahavāre (dha. sa. 103 ādayo),",
  "tika-abh09t7:88_4": "tadaṭṭhakathāyañca (dha. sa. aṭṭha. 58-120) gahetabbo. Evaṁ saṅgahato vinicchayo veditabbo.",
  "tika-abh09t7:89_0": "Suññato cevāti evaṁ khandhādīhi saṅgahitesu tesu dhammesu tabbinimutto kārakavedakādisabhāvo",
  "tika-abh09t7:89_1": "attā vā sassato vā bhāvo na upalabbhati. Suññā te dhammā attena vā attaniyena vā,",
  "tika-abh09t7:89_2": "kevalaṁ paṭiccasamuppannā, salakkhaṇadhāraṇato dhammamattā, niccasukhādisāravirahato",
  "tika-abh09t7:89_3": "asārā, pavattakaniyāmakābhāvato apariṇāyakā aniccā, dukkhā, anattā, anattaniyā ca",
  "tika-abh09t7:89_4": "hutvā pavattantīti ayamettha saṅkhepo, vitthāro pana padabhājanīyasuññatavāre, tadaṭṭhakathāyañca",
  "tika-abh09t7:89_5": "gahetabboti. Evaṁ suññato vinicchayo veditabbo.",
  "tika-abh09t7:90": "Niṭṭhitā paṭhamakusalassa atthavaṇṇanā.",
  "tika-abh09t7:91_0": "Dutiyādīsupi paṭhamakusale vuttanayena dhammuddesādinā sabbo vinicchayo veditabbo.",
  "tika-abh09t7:91_1": "Na kevalañca ettheva, ito paresupi sabbattha heṭṭhā vuttasadisānaṁ padānaṁ, dhammānañca",
  "tika-abh09t7:91_2": "attho, sabbo ca vinicchayo ettha vuttanayeneva veditabbo. Ito paraṁ pana apubbameva",
  "tika-abh09t7:91_3": "vaṇṇayissāma. Dutiyacitte tāva sasaṅkhārabhāvamattameva paṭhamacittato viseso, sesaṁ",
  "tika-abh09t7:91_4": "tādisameva. Dutiyakusalaṁ.",
  "tika-abh09t7:92_0": "Tatiyepi dhammuddese amohābhāvā indriyamaggaṅgabalamūlasaṅgahesu paññindriyasammādiṭṭhimaggaṅgapaññābalaamohamūlānaṁ",
  "tika-abh09t7:92_1": "parihāniyā saddhindriyādīnaṁ bhāvova viseso, sesaṁ tādisameva. Tathā catutthe sasaṅkhārabhāvamattameva",
  "tika-abh09t7:92_2": "viseso. Tatiyacatutthāni.",
  "tika-abh09t7:93_0": "Pañcamachaṭṭhasattamaṭṭhamesu pana sukhasomanassaṭṭhānesu upekkhābhāvo, pītiyā ca",
  "tika-abh09t7:93_1": "abhāvo. Teneva jhānaṅgasaṅgahavāre caturaṅgajjhānatāva viseso, sesaṁ paṭhamadutiyatatiyacatutthacittasadisameva.",
  "tika-abh09t7:93_2": "Upekkhāsahagatesu cettha catūsu karuṇāmuditā na uppajjantīti keci vadanti, parikammabhūtānaṁ",
  "tika-abh09t7:93_3": "panettha tāsaṁ uppattiyā mahāaṭṭhakathāyaṁ anuññātattā upacārappattā pana uppajjanti,",
  "tika-abh09t7:93_4": "na itarāti gahetabbaṁ. Pañcamachaṭṭhasattamaṭṭhamāni.",
  "tika-abh09t7:94_0": "Visayādippabhedatoti evaṁ dhammuddesādinā vibhattāni aṭṭha kāmāvacarakusalāni ārammaṇavibhāgato",
  "tika-abh09t7:94_1": "paccekaṁ chabbidhāni honti rūpārammaṇaṁ…pe… dhammārammaṇanti. Tattha nīlādibhedabhinnā,",
  "tika-abh09t7:94_2": "atītānāgatapaccuppannaajjhattikabāhiraoḷārikasukhumādibhedabhinnā ca vaṇṇadhātu rūpārammaṇaṁ",
  "tika-abh09t7:94_3": "nāma. Evaṁ saddārammaṇādīsupi yathānurūpaṁ bhedo veditabbo.",
  "tika-abh09t7:95_0": "Ettha ca phoṭṭhabbanti āpodhātuvajjitabhūtattayaṁ, dhammārammaṇanti pañcārammaṇāni",
  "tika-abh09t7:95_1": "vajjetvā avasesā rūpārūpapaññattiyo veditabbā, sesaṁ tādisameva. Keci panettha ‘‘cakkhuviññāṇādīnamāpāthagatāni",
  "tika-abh09t7:95_2": "etānārammaṇāni rūpārammaṇādivohāraṁ labhanti, anāpāthagatāni pana atītānāgatadūrasukhumādibhedabhinnāni",
  "tika-abh09t7:95_3": "dhammārammaṇānevā’’ti vadanti, taṁ na yuttaṁ dibbacakkhādīnaṁ rūpārammaṇatādivacanato.",
  "tika-abh09t7:96_0": "Anāpāthagatā eva hi tāni dibbacakkhuādīnaṁ ārammaṇaṁ, na ca tāni dhammārammaṇāni.",
  "tika-abh09t7:96_1": "Rūpādayo hi pañca paccekaṁ dvīsu dvīsu dvāresu ekasmiṁ khaṇe āpāthamāgantvā taṁtaṁdvārikajavanānaṁ,",
  "tika-abh09t7:96_2": "tadanantare manodvārikānañca aparabhāge ca diṭṭhasutādivasenānussarantassa suddhamanodvārikānañca",
  "tika-abh09t7:96_3": "ārammaṇāni honti. Tathā hi nānāvaṇṇavicittacetiyādidassanaṁ karontassa, dhammaṁ suṇantassa,",
  "tika-abh09t7:96_4": "bherisaddādīhi vā pūjādiṁ karontassa ca gandhamālādīni ghāyitvā, khādanīyabhojanīyādiñca",
  "tika-abh09t7:96_5": "sāyitvā, sukhasamphassāni attharaṇapāvuraṇādīni ca phusitvā manāpabhāvaṁ ñatvā tehi",
  "tika-abh09t7:96_6": "cetiyapūjaṁ karontassa, tattha tattha akusalaṁ vā uppādentassa, tasmiṁ tasmiṁ khaṇe",
  "tika-abh09t7:96_7": "gayhamānāni rūpādipañcārammaṇāni sākhāya akkamanaṁ, pathaviyaṁ chāyāpharaṇañca ekakkhaṇe",
  "tika-abh09t7:96_8": "kurumānaṁ rukkhagge nilīyamānaṁ pakkhino sarīraṁ viya yathāsakaṁ pasādañca ghaṭṭetvā",
  "tika-abh09t7:96_9": "tasmiṁyeva khaṇe bhavaṅgacalanapaccayabhāvena manodvārepi āpāthamāgantvā tato bhavaṅgaṁ",
  "tika-abh09t7:96_10": "vicchinditvā uppannānaṁ āvajjanādivoṭṭhabbanapariyosānānaṁ, vīthicittānaṁ, tadanantarānañca",
  "tika-abh09t7:96_11": "kusalākusalādijavanānaṁ ārammaṇaṁ hutvā tadanantarāsu manodvāravīthīsu ca aparabhāge",
  "tika-abh09t7:96_12": "tathārūpaṁ paccayaṁ āgamma attanā pūjādikaraṇakālesu, diṭṭhasutaghāyitasāyitaphuṭṭhavasenānussarantassa,",
  "tika-abh09t7:96_13": "paccakkhato anubhuyyamānāni viya manodvāre ca ārammaṇāni honti.",
  "tika-abh09t7:97_0": "Athāpi pañcahi dvārehi agahitapubbāni buddharūpādīni, dibbarūpādīni ca pañcārammaṇāni",
  "tika-abh09t7:97_1": "savanavasena sallakkhetvā javanakkhaṇe vā aparabhāge sutavaseneva anussaritvā vā",
  "tika-abh09t7:97_2": "pasādaṁ, kammaphalasaddhādiṁ, lobhādiñca uppādentassāpi manodvāre āpāthamāgacchanti.",
  "tika-abh09t7:97_3": "Abhiññānaṁ pana suddhamanodvāre eva, tasmā evaṁ pañcadvāre, manodvāre, suddhamanodvāre",
  "tika-abh09t7:97_4": "ca āpāthagatāni atītādibhedabhinnāni sabbānipi pañcārammaṇāni kadācipi dhammārammaṇaṁ",
  "tika-abh09t7:97_5": "na honti, taditarā nāmarūpapaññattiyo dhammārammaṇanti gahetabbaṁ. Nanu cetāni iṭṭhakantamanāpāni",
  "tika-abh09t7:97_6": "ārammaṇāni lobhassa vatthu, kathamettha kusalaṁ uppajjatīti? Niyamādikāraṇato. Cittaṁ",
  "tika-abh09t7:97_7": "hi ‘‘kusalameva mayā kattabba’’nti pubbe niyamitavasena sabbattha akusalappavattiṁ",
  "tika-abh09t7:97_8": "nivattetvā kusale pariṇāmanavasena ca abhiṇhaṁ āsevitakusalasamudācāravasena ca sappurisūpanissayādiupanissayavasena",
  "tika-abh09t7:97_9": "ca yonisoābhujitavasena cāti imehi kāraṇehi kusalaṁ hutvā uppajjatīti veditabbaṁ.",
  "tika-abh09t7:97_10": "Evamimesu chasu ārammaṇesu uppajjanato paccekaṁ chabbidhāni honti. Ārammaṇavavatthānakathā.",
  "tika-abh09t7:98_0": "Evaṁ ārammaṇabhedabhinnesu rūpārammaṇaṁ tāva kusalaṁ dasapuññakiriyavatthuvasena",
  "tika-abh09t7:98_1": "dasavidhaṁ hoti. Tattha ekekaṁ pana kāyakammaṁ vacīkammaṁ manokammanti tividhaṁ.",
  "tika-abh09t7:98_2": "Tattha kāyadvāre pavattaṁ kāyakammaṁ, vacīdvāre pavattaṁ vacīkammaṁ, manodvāre pavattaṁ",
  "tika-abh09t7:98_3": "manokammaṁ. Tattha kāyadvāranti kāyaviññatti. Vacīdvāranti vacīviññatti. Tāsaṁ vibhāgo",
  "tika-abh09t7:98_4": "rūpavibhattiyaṁ āvi bhavissati. Manodvāranti sabbaṁ cetanāsampayuttaṁ cittaṁ vuccati,",
  "tika-abh09t7:98_5": "visesato kusalākusalaṁ. Taṁ hi sahajātānaṁ cetanānaṁ, kāyaṅgavācaṅgacopanaṁ asampāpuṇitvā",
  "tika-abh09t7:98_6": "pavattānaṁ suddhamanokammānaṁ pavattiokāsadānato dvāranti vuccati, imesu pana tīsu",
  "tika-abh09t7:98_7": "dvāresu pavattā cetanā kāyakammādayo nāma. Apica pāṇātipātādayo, pāṇātipātāveramaṇiādayo",
  "tika-abh09t7:98_8": "ca kāyakammaṁ nāma, musāvādādayo, musāvādāveramaṇiādayo ca vacīkammaṁ nāma, abhijjhādayo,",
  "tika-abh09t7:98_9": "anabhijjhādayo ca manokammaṁ nāma.",
  "tika-abh09t7:99_0": "Kusalapakkhe pana dānādidasapuññakiriyavatthūni ca yathārahaṁ kāyavacīmanokammāni",
  "tika-abh09t7:99_1": "honti. Evaṁ yebhuyyavuttito cesa kāyakammādibhāvo vutto pāṇātipātādīnampi vacīdvārādīsu",
  "tika-abh09t7:99_2": "pavattito kesañci purisānaṁ vanacarakādibhāvo viya, dvārānañca kāyakammadvārādibhāvo",
  "tika-abh09t7:99_3": "kesañci gāmānaṁ brāhmaṇagāmādibhāvo viya. Akusale tāva ettha pāṇātipātādikāyakammaṁ",
  "tika-abh09t7:99_4": "kāyadvāre, vacīdvāre ca yathārahaṁ samuṭṭhāti, no manodvāre. Tathā musāvādādivacīkammaṁ.",
  "tika-abh09t7:99_5": "Pāṇātipātādinipphādanatthaṁ hi manodvāre eva cintentassa cetanābyāpādādīsu kammapathappattesu",
  "tika-abh09t7:99_6": "vā kammapathaṁ appattesu vā manokammesu eva pavisanato kāyakammādibhāvaṁ na pāpuṇāti.",
  "tika-abh09t7:99_7": "Nanu vijjāmayenāpi kevalaṁ manokammena pāṇātipātādiṁ karontīti? Na aloṇabhojanadabbhasayanamantaparijappanādikāyavacīpayogaṁ",
  "tika-abh09t7:99_8": "vinā tassāsijjhanato. Abhijjhādimanokammaṁ pana tīsupi dvāresu samuṭṭhāti. Abhijjhāya",
  "tika-abh09t7:99_9": "hi kāyena parabhaṇḍaggāhādīnaṁ, byāpādena daṇḍaparāmasanādīnaṁ, micchādiṭṭhiyā titthiyavandanādīnaṁ",
  "tika-abh09t7:99_10": "karaṇakāle, vācāya parasampattipatthanāya ‘‘haññantu bajjhantū’’ti anatthapatthanāya",
  "tika-abh09t7:99_11": "ca titthiyatthutitadatthadīpanādīnañca yathākkamaṁ pavattikāle ca tassa manokammassa",
  "tika-abh09t7:99_12": "kāyavācāsu pavatti veditabbā.",
  "tika-abh09t7:100_0": "Kāmāvacarakusalaṁ pana pāṇātipātāveramaṇiādikaṁ kāyavacīmanokammaṁ paccekaṁ dvārattayepi",
  "tika-abh09t7:100_1": "pavattati. Tattha pāṇātipātādīhi samphappalāpapariyosānehi sattahi viramantassa tāva",
  "tika-abh09t7:100_2": "hatthamuddāya, vacībhedena ca samādiyanakāle, manasā viramaṇakāle ca tesaṁ kāyavacīkammānaṁ",
  "tika-abh09t7:100_3": "tīsu dvāresu pavatti veditabbā. Anabhijjhādīhi sahagatena cetasā tajjassa kāyapayogassa,",
  "tika-abh09t7:100_4": "‘‘paravittupakaraṇaṁ ciraṭṭhitikaṁ hotu, sabbe sattā averā hontu, so bhagavā arahaṁ",
  "tika-abh09t7:100_5": "sammāsambuddho’’tiādinā vacīpayogassa, kevalaṁ manopayogassa ca karaṇakāle manokammassa",
  "tika-abh09t7:100_6": "tīsupi dvāresu pavatti veditabbā. Ettha ca pañcadvāre uppannāni javanāni kāyavacīkammāni",
  "tika-abh09t7:100_7": "na honti, manokammāni eva. Tāni ca na kammapathappattāni, kevalaṁ kusalādīni honti.",
  "tika-abh09t7:100_8": "Manodvāre paṭutarappavattāni eva hi kammapathappattāni manokammāni honti, rūpārūpajavanāni",
  "tika-abh09t7:100_9": "pana ekantaṁ bhāvanāmayaṁ manokammameva manodvāre eva ca pavattanti.",
  "tika-abh09t7:101_0": "Kiñcāpi abhiññāñāṇāni viññattidvayajanakāni, tathāpi kāyavacīkammavohāraṁ na labhanti,",
  "tika-abh09t7:101_1": "lokuttarakusalaṁ pana kāyavacīdvāresu anuppajjamānampi micchāvācākammantājīvānaṁ",
  "tika-abh09t7:101_2": "samucchedappahānakārīnaṁ viratīnaṁ vasena kāyavacīkammampi hoti, taditaramaggaṅgavasena",
  "tika-abh09t7:101_3": "manokammampīti ekakkhaṇe tīṇipi kammāni honti, tañca bhāvanāmayaṁ, dvāraṁ panassa",
  "tika-abh09t7:101_4": "manodvārameva. Yathā ca pāṇātipātāveramaṇiyādīnaṁ vasena kusalassa dvārattaye pavatti",
  "tika-abh09t7:101_5": "vuttā, evaṁ dasapuññakiriyavatthūnampi vasena vattabbā. Aṭṭhakathāsu pana na vicāritā,",
  "tika-abh09t7:101_6": "tathāpi nayato evaṁ veditabbā.",
  "tika-abh09t7:102_0": "Tesu dānaṁ kāyakammameva, vacīkammampi vā. Pattānuppadānaṁ, abbhanumodanaṁ, desanā",
  "tika-abh09t7:102_1": "vacīkammameva. Sīlaṁ apacitisahagataṁ, veyyāvaccasahagatañca kāyakammampi atthi,",
  "tika-abh09t7:102_2": "vacīkammampi atthi. Tattha sīlassa kāyavacīkammabhāvo siddho eva. Apacitiyā pana",
  "tika-abh09t7:102_3": "pupphapūjādinā, vandanādinā vā pavattikāle kāyakammabhāvo, thutimayapūjādinā pavattikāle",
  "tika-abh09t7:102_4": "vacīkammabhāvo ca veditabbo. Veyyāvaccassāpi sahatthā karaṇakāle kāyakammabhāvo,",
  "tika-abh09t7:102_5": "gilānādīnaṁ catupaccayasamādāpanādivasena, garūhi āṇattasaddena ārocanapakkosanādivasena",
  "tika-abh09t7:102_6": "vacīkammabhāvo ca veditabbo. Bhāvanā, savanaṁ, diṭṭhijukammañca manokammameva, abbhanumodanampīti",
  "tika-abh09t7:102_7": "keci. Savanampi hi sotadvārānusārena manodvāre eva dhammatthasallakkhaṇavasena pavattikāle manokammameva.",
  "tika-abh09t7:103_0": "Tattha dānaṁ apaciti veyyāvaccaṁ pattānuppadānaṁ desanāti imāni pañca kāyavacīdvāresu",
  "tika-abh09t7:103_1": "eva pavattanti, na manodvāre. Ettha ca pattānuppadānadesanānaṁ kāyavikārena pattiṁ",
  "tika-abh09t7:103_2": "dentassa, dhammaṁ desentassa ca kāyadvārepi pavatti veditabbā. Sīlaṁ bhāvanā abbhanumodanaṁ",
  "tika-abh09t7:103_3": "savanaṁ diṭṭhijukammanti imāni pana pañca tīsupi dvāresu pavattanti, ‘‘na punevaṁ",
  "tika-abh09t7:103_4": "karissāmī’’ti cettha manasāva duccaritato viramantassa, abbhanumodantassa ca vasena",
  "tika-abh09t7:103_5": "sīlabbhanumodanānaṁ manodvārepi pavatti veditabbā. Yaṁ pana aṭṭhasāliniyaṁ ‘‘dānamayaṁ",
  "tika-abh09t7:103_6": "kāyavacīmanokammavasena tividhaṁ hotī’’tiādi vuttaṁ, taṁ pubbacetanāvasena manodvāre",
  "tika-abh09t7:103_7": "pavattaṁ gahetvā pariyāyato vuttaṁ, nippariyāyato kāyavacīdvārappavattā sanniṭṭhānacetanāva.",
  "tika-abh09t7:103_8": "Teneva hi tattheva vuttaṁ ‘‘vinayapariyāyaṁ patvā hi ‘dassāmi karissāmī’ti vācā bhinnā",
  "tika-abh09t7:103_9": "hotīti. Iminā lakkhaṇena dānaṁ nāma hoti, abhidhammapariyāyaṁ patvā pana vijjamānakavatthuṁ",
  "tika-abh09t7:103_10": "ārabbha manasā cintitakālato paṭṭhāya kusalaṁ hoti. Aparabhāge kāyena vā vācāya vā",
  "tika-abh09t7:103_11": "kattabbaṁ karissatī’’ti (dha. sa. aṭṭha. 1). Itarathā ‘‘dassāmī’’ti cintitamattenāpi",
  "tika-abh09t7:103_12": "dānaṁ nāma bhaveyya, tathā ca tādisaṁ vatthuṁ yathācintitaniyāmena adentassa dhuranikkhepe",
  "tika-abh09t7:103_13": "adinnādānampi siyā. Evaṁ manasā pāṇātipātādayopi siyuṁ, tañca na yuttaṁ, tasmā vuttanayeneva",
  "tika-abh09t7:103_14": "gahetabbaṁ. Atha vā ‘‘sabbaṁ sāpateyyaṁ dinnaññeva haratū’’ti pariccajanasambhavato",
  "tika-abh09t7:103_15": "dānassa manodvārepi pavatti veditabbā.",
  "tika-abh09t7:104_0": "Ettha ca dānasīlādikāyakammānaṁ kāyadvāre pavattiyaṁ kammaṁ kāyakammameva, dvārampi",
  "tika-abh09t7:104_1": "kāyadvārameva. Vacīdvāre pavattiyaṁ kammaṁ kāyakammameva, dvāraṁ pana vacīdvāraṁ.",
  "tika-abh09t7:104_2": "Manodvāre pavattiyampi kammaṁ kāyakammaṁ, dvāraṁ pana manodvāraṁ. Desanābbhanumodanādīnaṁ",
  "tika-abh09t7:104_3": "vacīkammānaṁ vacīdvāre pavattiyaṁ kammampi vacīkammaṁ, dvārampi vacīdvārameva. Kāyadvāre",
  "tika-abh09t7:104_4": "pavattiyampi kammaṁ vacīkammameva, dvāraṁ pana kāyadvāraṁ. Manodvāre pavattiyampi",
  "tika-abh09t7:104_5": "kammaṁ vacīkammaṁ, dvāraṁ pana manodvāraṁ. Bhāvanādimanokammānaṁ manodvāre pavattiyaṁ",
  "tika-abh09t7:104_6": "kammampi manokammaṁ, dvārampi manodvārameva. Kāyadvāre pavattiyampi kammaṁ manokammameva,",
  "tika-abh09t7:104_7": "dvāraṁ pana kāyadvāraṁ. Vacīdvāre pavattiyampi kammaṁ manokammameva, dvāraṁ pana",
  "tika-abh09t7:104_8": "vacīdvāraṁ. Evaṁ pāṇātipātādīnaṁ, pāṇātipātāveramaṇiādīnañca vuttānusārena kammavavatthānaṁ,",
  "tika-abh09t7:104_9": "dvāravavatthānañca yathānurūpaṁ yojetvā asaṅkarato ñātabbaṁ.",
  "tika-abh09t7:105": "Dvārakammavavatthānakathā niṭṭhitā.",
  "tika-abh09t7:106_0": "Idāni yasmā dasavidhāni cetāni puññakiriyavatthūni tīsu evaṁ saṅgayhanti dānamaye",
  "tika-abh09t7:106_1": "sīlamaye bhāvanāmayeti. Pattānuppadānaṁ hi dānamaye saṅgayhati, ‘‘abbhanumodanampī’’ti",
  "tika-abh09t7:106_2": "(dha. sa. aṭṭha. 156-159 puññakiriyavatthādikathā) aṭṭhakathāyaṁ. Apacitiveyyāvaccāni",
  "tika-abh09t7:106_3": "sīlamaye. Desanāsavanadiṭṭhijukammāni bhāvanāmaye, tasmā rūpārammaṇassa kusalassa",
  "tika-abh09t7:106_4": "dānasīlabhāvanāvasena dvārattayappavattiṁ yojetvā dassessāma. Tadanusāreneva itaresaṁ",
  "tika-abh09t7:106_5": "vasenāpi sakkā ñātunti. Kusalaṁ hi vaṇṇārammaṇaṁ hutvā uppajjamānaṁ dānasīlabhāvanāvaseneva",
  "tika-abh09t7:106_6": "tīsu dvāresu pavattati. Kathaṁ? Yadā hi nīlapītādivaṇṇavicittaṁ pupphavatthādideyyadhammaṁ",
  "tika-abh09t7:106_7": "labhitvā ‘‘vaṇṇadānaṁ me bhavissatī’’ti vaṇṇavasena ābhujitvā cetiyādīsu sahatthena",
  "tika-abh09t7:106_8": "pūjeti, tadā rūpārammaṇaṁ dānamayaṁ kāyadvāre pavattati, tañca pubbacetanā sanniṭṭhānacetanā",
  "tika-abh09t7:106_9": "aparacetanāti tividhaṁ hoti. Evaṁ uparipi sabbavāresu tividhatā veditabbā. Yadā pana",
  "tika-abh09t7:106_10": "tadeva yathāvuttavatthuṁ vācāya āṇāpetvā puttadārādīhi dāpeti, tadārūpārammaṇaṁ dānamayaṁ",
  "tika-abh09t7:106_11": "vacīdvāre pavattati. Yadā pana tadeva vijjamānakavatthuṁ ‘‘dassāmī’’ti cinteti, paccāsīsati,",
  "tika-abh09t7:106_12": "yathādhippāyaṁ nipphādessati, tadā pubbacetanāvasena pariyāyato dānamayaṁ manodvāre",
  "tika-abh09t7:106_13": "pavattati nāma. Evaṁ rūpārammaṇaṁ dānamayaṁ dvāravasena tividhaṁ hoti.",
  "tika-abh09t7:107_0": "Yadā pana vuttappakāravaṇṇaṁ deyyadhammaṁ labhitvā ‘‘evaṁ manāpavaṇṇānaṁ pariccajanaṁ",
  "tika-abh09t7:107_1": "nāma mayhaṁ kulavaṁsāgatavattameta’’nti sahatthā pūjeti, tādisavaṇṇavantaṁ vā parapariggahitādibhogasampattiṁ",
  "tika-abh09t7:107_2": "pariccajitvā sīlaṁ rakkhati, tadā rūpārammaṇaṁ sīlaṁ kāyadvāre ca pavattati. Yadā",
  "tika-abh09t7:107_3": "pana vuttappakāravaṇṇaṁ deyyadhammaṁ kulavaṁsādivasena vācāya āṇāpetvā parehi dāpeti,",
  "tika-abh09t7:107_4": "tādisaṁ vā parapariggahitādiṁ vācāya apanetvā sīlaṁ rakkhati, tadā rūpārammaṇaṁ sīlaṁ",
  "tika-abh09t7:107_5": "vacīdvāre pavattati. Yadā pana tādisaṁ vijjamānakavatthuṁ kulavaṁsādivasena ‘‘dassāmī’’ti,",
  "tika-abh09t7:107_6": "tādisaṁ parapariggahitādikaṁ anāmasitvā ‘‘sīlaṁ rakkhissāmī’’ti vā cinteti, tadā",
  "tika-abh09t7:107_7": "rūpārammaṇaṁ sīlaṁ manodvāre pavattati. Evaṁ rūpārammaṇaṁ sīlamayaṁ dvāravasena tividhaṁ hoti.",
  "tika-abh09t7:108_0": "Yadā pana vuttappakāraṁ vaṇṇavantaṁ datvā tadeva vaṇṇaṁ, sabbaṁ vā rūpāyatanaṁ caṅkamanto",
  "tika-abh09t7:108_1": "aniccādito vipassati, tadā rūpārammaṇaṁ bhāvanāmayaṁ kāyadvāre pavattati. Tadeva",
  "tika-abh09t7:108_2": "vacībhedaṁ katvā sammasantassa rūpārammaṇaṁ bhāvanāmayaṁ vacīdvāre pavattati. Tadeva",
  "tika-abh09t7:108_3": "kāyaṅgavācaṅgaṁ acopetvā sammasantassa rūpārammaṇaṁ bhāvanāmayaṁ manodvāre pavattati.",
  "tika-abh09t7:108_4": "Evaṁ rūpārammaṇaṁ bhāvanāmayaṁ dvāravasena tividhaṁ hoti. Iti rūpārammaṇassa kusalassa",
  "tika-abh09t7:108_5": "tividhapuññakiriyavatthuvasena navasu kammadvāresu pavattivibhāgo veditabbo. Imināva",
  "tika-abh09t7:108_6": "nayena rūpārammaṇassa kusalassa dasapuññakiriyavatthuvasenāpi tiṁsāya kammadvāresu",
  "tika-abh09t7:108_7": "pavattivibhāgo yojetvā ñātabbo. Yathā ca rūpārammaṇassa, evaṁ saddārammaṇādīnampi",
  "tika-abh09t7:108_8": "pañcannaṁ kusalānaṁ puññakiriyavatthudvārehi vibhāgo, yojanānayo ca yathānurūpaṁ ñātabbo.",
  "tika-abh09t7:109_0": "Apica saddaṁ nāma kandamūlaṁ viya hatthena gahetvā dātuṁ na sakkā. Yadā pana ‘‘saddadānaṁ",
  "tika-abh09t7:109_1": "me’’ti ābhujitvā bheriāditūriye tiṇṇaṁ ratanānaṁ deti, tehi upahāraṁ vā karoti, dhammakathikādīnaṁ",
  "tika-abh09t7:109_2": "sarabhesajjādiṁ deti, dhammassavanaṁ ghoseti, sarabhaññadhammakathādiṁ vā karoti,",
  "tika-abh09t7:109_3": "tadā kusalaṁ saddārammaṇaṁ hoti. Evaṁ gandhādivatthupariccāgepi gandhādiārammaṇaṁ.",
  "tika-abh09t7:109_4": "Dhammārammaṇaṁ pana ojājīvitindriyatadāyattānaṁ vasena ñātabbaṁ. Yadā hi ojavantāni",
  "tika-abh09t7:109_5": "annapānasappinavanītādīni ‘‘ojadānaṁ me bhavissatī’’ti deti, gilānānaṁ bhesajjaṁ",
  "tika-abh09t7:109_6": "vā vejjaṁ vā upanetvā, pāṇoparodhakaṁ āvudhajālakuminādiṁ vināsetvā vā, vajjhappatte",
  "tika-abh09t7:109_7": "pāṇino mocetvā vā ‘‘jīvitadānaṁ me bhavissati jīvitāyattavuttitāya, pañcapasādasoḷasasukhumarūpacittacetasikānaṁ",
  "tika-abh09t7:109_8": "vasena pasādādidānaṁ me bhavissatī’’ti ca manasi karoti, tadā kusalaṁ dhammārammaṇaṁ",
  "tika-abh09t7:109_9": "hoti. Sesaṁ tādisameva.",
  "tika-abh09t7:110_0": "Ayaṁ nānāvatthūsu ṭhitārammaṇānaṁ yojanā. Ekavatthusmimpi chārammaṇaṁ labbhateva.",
  "tika-abh09t7:110_1": "Piṇḍapātasmiṁ hi manāpo vaṇṇo, khādanakāle murumurāyanasaddo, gandho, raso, phoṭṭhabbaṁ,",
  "tika-abh09t7:110_2": "ojā, tadāyattā vā jīvitapasādādayo, tabbisayāni ca viññāṇādīnīti chārammaṇampi veditabbaṁ.",
  "tika-abh09t7:110_3": "Evaṁ cīvarādīsu ceva vatthādīsu ca yathānurūpaṁ ñātabbaṁ. Etthapi dānasīlabhāvanāmayatā,",
  "tika-abh09t7:110_4": "kāyavacīmanokammabhāvo ca vuttanayeneva veditabbo. Yathā ca kusalānaṁ, evaṁ akusalānampi",
  "tika-abh09t7:110_5": "ārammaṇakammadvāravavatthānaṁ, apuññakiriyavatthūsu yojanānayo ca vuttānusārena yathāyogaṁ ñātabbo.",
  "tika-abh09t7:111_0": "Evaṁ ārammaṇato, puññakiriyavatthuto, kammato, dvārato ca anekasahassappabhedesu",
  "tika-abh09t7:111_1": "cetesu kusalesu upaḍḍhāni pana ñāṇasampayuttāni catunnaṁ adhipatīnaṁ vasena paccekaṁ",
  "tika-abh09t7:111_2": "catubbidhāni, ñāṇavippayuttāni pana upaḍḍhāni vīmaṁsādhipativajjitādhipatittayavasena",
  "tika-abh09t7:111_3": "paccekaṁ tividhāni, tadubhayāni puna hīnattikavasena paccekaṁ tividhāni, tāni puna",
  "tika-abh09t7:111_4": "aparimāṇesu pana cakkavāḷesu paccekaṁ aparimāṇesu sattesu ekekasmiṁ atītānāgatapaccuppannaoḷārikasukhumatādīhi",
  "tika-abh09t7:111_5": "anantehi pakārehi uppajjanato anantāparimāṇāni honti. Tāni sabbāni sambuddho anantena",
  "tika-abh09t7:111_6": "buddhañāṇena mahātulāya tulayamāno viya, mahātumbe pakkhipitvā minayamāno viya sabbākārato",
  "tika-abh09t7:111_7": "paricchinditvā mahākaruṇāya kāmāvacaraṭṭhena sarikkhatāya ekattaṁ upanetvā, puna",
  "tika-abh09t7:111_8": "somanassupekkhāsahagataṭṭhena, ñāṇasampayuttavippayuttaṭṭhena, asaṅkhārikasasaṅkhārikaṭṭhena",
  "tika-abh09t7:111_9": "ca koṭṭhāse katvā desesi, yathā taṁ lokavidū satthā devamanussānanti. Ayamettha saṅkhepo,",
  "tika-abh09t7:111_10": "vitthāro pana ādito paṭṭhāya dhammasaṅgaṇiyā (dha. sa. 1), tadaṭṭhakathāya ca aṭṭhasāliniyā",
  "tika-abh09t7:111_11": "(dha. sa. aṭṭha. 1) sabbākārato ñātabboti. Evaṁ visayādippabhedato vinicchayo veditabbo.",
  "tika-abh09t7:112": "Kāmāvacarakusaladhammā niṭṭhitā.",
  "tika-abh09t7:113_0": "Rūpāvacaradhammā pana kusalā jhānaṅgasampayogabhedato pañcavidhā honti. Seyyathidaṁ",
  "tika-abh09t7:113_1": "– vitakkavicārapītisukhekaggatāsampayuttaṁ paṭhamajjhānikaṁ, tato vūpasantaṁ atikkantavitakkaṁ",
  "tika-abh09t7:113_2": "vicārapītisukhekaggatāsampayuttaṁ dutiyajjhānikaṁ, tato vūpasantaṁ atikkantavicāraṁ",
  "tika-abh09t7:113_3": "pītisukhekaggatāsampayuttaṁ tatiyajjhānikaṁ, tato vūpasantaṁ virattapītikaṁ sukhekaggatāsampayuttaṁ",
  "tika-abh09t7:113_4": "catutthajjhānikaṁ, tato vūpasantaṁ atthaṅgatasukhaṁ upekkhekaggatāsampayuttaṁ pañcamajjhānikanti.",
  "tika-abh09t7:113_5": "Evaṁ sampayogabhedato vinicchayo veditabbo.",
  "tika-abh09t7:114_0": "Dhammuddesādito pana paṭhamajjhāne tāva kāmāvacarapaṭhamakusale vuttesu ṭhapetvā",
  "tika-abh09t7:114_1": "viratittayaṁ sesā chattiṁsa dhammā honti. Tattha chandādayo cattāro, karuṇā, muditā",
  "tika-abh09t7:114_2": "cāti cha yevāpanakā. Sesaṁ suññatavārapariyosānaṁ sabbaṁ kāmāvacarapaṭhamakusale",
  "tika-abh09t7:114_3": "vuttasadisameva. Kevalaṁ hi viratīnaṁ abhāvo, saṅgahavāre pañcamaggaṅgabhāvo, bhūmantaravasena",
  "tika-abh09t7:114_4": "rūpāvacarabhāvo ca viseso, sesaṁ tādisameva. Paṭhamajjhānaṁ.",
  "tika-abh09t7:115": "Tathā dutiyajjhānepi kevalaṁ dhammuddese vitakkābhāvo, saṅgahavāre catukkajjhānaṅgamaggaṅgabhāvo ca viseso, sesaṁ paṭhamasadisameva. Dutiyaṁ.",
  "tika-abh09t7:116": "Tathā tatiyajjhānepi kevalaṁ dhammuddese vicārābhāvo, saṅgahavāre tivaṅgikajjhānatā ca viseso, sesaṁ dutiyasadisameva. Tatiyaṁ.",
  "tika-abh09t7:117": "Tathā catutthe kevalaṁ dhammuddese pītiyā abhāvo, koṭṭhāsavāre duvaṅgikajjhānabhāvo ca viseso, sesaṁ tatiyasadisameva. Catutthaṁ.",
  "tika-abh09t7:118_0": "Tathā pañcame kevalaṁ dhammuddese karuṇāmuditādīnaṁ abhāvo, somanassaṭṭhāne upekkhābhāvo,",
  "tika-abh09t7:118_1": "koṭṭhāsavāre jhānindriyesu upekkhājhānaṅgabhāvo, upekkhindriyabhāvo ca viseso, sesaṁ",
  "tika-abh09t7:118_2": "catutthasamameva. Pañcamaṁ.",
  "tika-abh09t7:119_0": "Padabhājanīye pana vitakkavicārānaṁ vūpasamā dutiyaṁ, pītiyā ca virāgā tatiyaṁ, somanassassa",
  "tika-abh09t7:119_1": "ca atthaṅgamā catutthanti catukkanayopi āgato, so tikkhapaññānaṁ ekappahāreneva vitakkavicārasamatikkamasambhavato",
  "tika-abh09t7:119_2": "vutto. Tattha dutiyādīnaṁ sabbaso pañcakanaye tatiyādisamattā tattha vuttanayeneva",
  "tika-abh09t7:119_3": "sabbo vinicchayo veditabbo tattheva antogadhabhāvo cāti. Catukkanayo.",
  "tika-abh09t7:120_0": "Visayādippabhedato pana vinicchayaṁ pañcakanayeneva vakkhāma, tadanusārato eva catukkanayavasenāpi",
  "tika-abh09t7:120_1": "sakkā ñātunti. Evaṁ upari lokuttarepi. Pañcavidhāpi cete rūpāvacarakusaladhammā kasiṇārammaṇabhedato",
  "tika-abh09t7:120_2": "paccekaṁ aṭṭhavidhā honti pathavīkasiṇaṁ āpotejovāyonīlapītalohitodātakasiṇañcāti,",
  "tika-abh09t7:120_3": "ālokākāsakasiṇehi saddhiṁ dasavidhā honti. Padabhājanīye (dha. sa. 202) pana ālokakasiṇassa",
  "tika-abh09t7:120_4": "odātakasiṇena saṅgahitattā aggahaṇaṁ daṭṭhabbaṁ, ākāsakasiṇassa pana ugghāṭanāsambhavato",
  "tika-abh09t7:120_5": "anāruppajjhānikattā. Taṁ hi punappunaṁ ugghāṭiyamānampi ākāsameva hoti, tasmā tatthuppannaṁ",
  "tika-abh09t7:120_6": "rūpāvacarapañcamajjhānaṁ bhavavisesāya, diṭṭhadhammasukhavihārāya ca saṁvattati,",
  "tika-abh09t7:120_7": "abhiññāya, vipassanāya ca pādakampi hoti, anāruppattā pana nirodhapādakaṁ na hoti.",
  "tika-abh09t7:120_8": "Sesāni pana nava kasiṇāni nirodhapādakānipīti ayametesaṁ viseso. Ānāpānajjhānassāpi",
  "tika-abh09t7:120_9": "panettha vāyokasiṇe saṅgaho daṭṭhabboti. Kasiṇakathā.",
  "tika-abh09t7:121": "Evaṁ kasiṇavasena aṭṭhavidhā cete abhibhāyatanavasena pana paccekaṁ aṭṭhavidhā honti. Bhagavatā hi –",
  "tika-abh09t7:122_0": "‘‘Ajjhattaṁ arūpasaññī bahiddhā rūpāni passati parittāni, tāni abhibhuyya…pe… appamāṇāni.",
  "tika-abh09t7:122_1": "Tāni abhibhuyya …pe… parittāni suvaṇṇadubbaṇṇāni…pe… appamāṇāni suvaṇṇadubbaṇṇāni",
  "tika-abh09t7:122_2": "suvisuddhaṁ nīlaṁ pītaṁ lohitaṁ odāta’’nti (dha. sa. 211 ādayo) –",
  "tika-abh09t7:123_0": "Aṭṭha abhibhāyatanāni desitāni, tāni ca kasiṇesveva abhibhavitvā samāpajjanavasena",
  "tika-abh09t7:123_1": "jhānuppattivisesato, anārammaṇavisesato. Tattha hi ajjhattaṁ arūpasaññīti alābhitāya",
  "tika-abh09t7:123_2": "vā anatthikatāya vā ajjhattarūpe kasiṇavasena parikammasaññāvirahitova. Bahiddhā",
  "tika-abh09t7:123_3": "rūpāni passatīti bahiddhā aṭṭha kasiṇarūpāni parikammavasena ceva appanāvasena ca",
  "tika-abh09t7:123_4": "passati. Parittānīti khuddakaparimāṇāni, tāni abhibhuyya passanto ca sampannagahaṇiko",
  "tika-abh09t7:123_5": "kaṭacchumattaṁ bhattaṁ labhitvā ‘‘kiṁ ettha bhuñjitabbaṁ atthī’’ti saṅkaḍḍhitvā sabbaṁ",
  "tika-abh09t7:123_6": "ekakabaḷameva karoti, evameva ñāṇuttariko ‘‘kimettha parittake ārammaṇe samāpajjitabbaṁ",
  "tika-abh09t7:123_7": "atthi, nāyaṁ mama bhāro’’ti tāni abhibhavitvā saha nimittuppādeneva appanaṁ nibbatteti,",
  "tika-abh09t7:123_8": "tasmā taṁ jhānaṁ ‘‘abhibhāyatana’’nti vuccati. Appamāṇānīti mahantāni. Tāni abhibhuyyāti",
  "tika-abh09t7:123_9": "mahagghaso ekaṁ bhattapātiṁ labhitvā viya ñāṇuttaro appamāṇaṁ labhitvā ‘‘etaṁ vā",
  "tika-abh09t7:123_10": "hotu aññaṁ vā, kimettha samāpajjitabba’’nti appanaṁ nibbatteti. Suvaṇṇadubbaṇṇānīti",
  "tika-abh09t7:123_11": "parisuddhāparisuddhavaṇṇāni . Parisuddhāni hi nīlādīni, aparisuddhāni ca suvaṇṇadubbaṇṇānīti",
  "tika-abh09t7:123_12": "idha adhippetāni, etānipi ‘‘suvaṇṇāni vā hontu dubbaṇṇāni vā, parittaappamāṇavaseneva",
  "tika-abh09t7:123_13": "abhibhāyatanānī’’ti āgamaṭṭhakathāsu (dī. ni. aṭṭa. 2.173; ma. ni. aṭṭha. 2.249;",
  "tika-abh09t7:123_14": "a. ni. aṭṭha. 3.8.65) vaṇṇitāni. Vaṇṇābhogassa hi atthitāya purimāni abhibhāyatanāni",
  "tika-abh09t7:123_15": "vaṇṇābhogarahitasahitatāya ettha kevalato visesasabbhāvā catudhā vuttāni, nīlādīni",
  "tika-abh09t7:123_16": "pana cattāri suvisuddhavaṇṇavasena sukhārohatāya ñāṇuttariko abhibhavitvā appanaṁ",
  "tika-abh09t7:123_17": "nibbatteti, tasmā ārammaṇavisesābhāvepi jhānuppattivisesato imesaṁ aṭṭhannaṁ abhibhāyatanānaṁ",
  "tika-abh09t7:123_18": "vasena paccekaṁ aṭṭhavidhā hontīti veditabbā. Abhibhāyatanakathā.",
  "tika-abh09t7:124_0": "Tāni puna yathā ca abhibhāyatanavasena, evaṁ vimokkhavasenāpi paccekaṁ tividhā honti.",
  "tika-abh09t7:124_1": "Bhagavatā hi ‘‘rūpī rūpāni passati, ajjhattaṁ arūpasaññī bahiddhā rūpāni passati,",
  "tika-abh09t7:124_2": "subhantveva adhimutto hotī’’ti (dha. sa. 240 ādayo; dī. ni. 3.339, 358; a. ni. 8.66)",
  "tika-abh09t7:124_3": "tayo vimokkhā desitā. Te ca kasiṇesveva adhimuccanavasena jhānuppattivisesato, bhāvanārammaṇavisesato",
  "tika-abh09t7:124_4": "kimidaṁ adhimuccanaṁ nāma? Paccanīkadhammehi suṭṭhu vimuccanaṁ, ārammaṇesu ca suṭṭhu",
  "tika-abh09t7:124_5": "abhirati, pitu mātu aṅke vissaṭṭhaṅgapaccaṅgassa dārakassa sayanaṁ viya aniggahitabhāvena",
  "tika-abh09t7:124_6": "nirāsaṅkatāya ārammaṇe pavattīti vuttaṁ hoti. Tattha rūpīti ajjhattaṁ kesādīsu uppāditaṁ",
  "tika-abh09t7:124_7": "rūpajjhānaṁ rūpaṁ nāma, tadassa atthīti rūpī. Ajjhattampi hi kesādīsu nīlaṁ, medādīsu",
  "tika-abh09t7:124_8": "pītaṁ, maṁsādīsu lohitaṁ, dantādīsu odātañca vaṇṇakasiṇavasena ābhujitvā parikammaṁ",
  "tika-abh09t7:124_9": "karontassa rūpajjhānāni, kasiṇaṁ ugghāṭetvā ca arūpajjhānāni uppajjanteva . Rūpāni",
  "tika-abh09t7:124_10": "passatīti bahiddhāpi nīlakasiṇādirūpāni jhānacakkhunā passati, iminā ajjhattabahiddhavatthukesu",
  "tika-abh09t7:124_11": "kasiṇesu jhānappaṭilābho dassito. Ajjhattaṁ arūpasaññīti attano kesādīsu anuppāditarūpāvacarajjhāno,",
  "tika-abh09t7:124_12": "iminā bahiddhā paṭiladdhajjhānatā dassitā. Subhantveva adhimutto hotīti iminā suvisuddhesu",
  "tika-abh09t7:124_13": "nīlādivaṇṇakasiṇesu ‘‘subha’’nti adhimuttivasena paṭiladdhajjhānatā dassitā. Evaṁ",
  "tika-abh09t7:124_14": "ārammaṇavisesābhāvepi adhimuttivasena jhānuppattivisesato imesaṁ tiṇṇaṁ vimokkhānaṁ",
  "tika-abh09t7:124_15": "vasena paccekaṁ tividhā hontīti veditabbā. Vimokkhakathā.",
  "tika-abh09t7:125_0": "Yathā ca vimokkhato, evaṁ paṭipadābhedato paccekaṁ catubbidhā honti dukkhapaṭipadaṁ",
  "tika-abh09t7:125_1": "dandhābhiññaṁ, dukkhapaṭipadaṁ khippābhiññaṁ, sukhapaṭipadaṁ dandhābhiññaṁ, sukhapaṭipadaṁ",
  "tika-abh09t7:125_2": "khippābhiññanti. Tattha paṭhamasamannāhārato paṭṭhāya yāva upacāraṁ uppajjati, tāva",
  "tika-abh09t7:125_3": "pavattā jhānabhāvanā ‘‘paṭipadā’’ti vuccati. Sā ekaccassa dukkhā nīvaraṇādipaccanīkadhammasamudācāragahanatāya",
  "tika-abh09t7:125_4": "asukhasevanā hoti, ekaccassa tadabhāvato sukhā. Upacārato pana paṭṭhāya yāva appanā,",
  "tika-abh09t7:125_5": "tāva pavattā paññā ‘‘abhiññā’’ti vuccati. Sā ekaccassa dandhā asīghappavattinī, ekaccassa",
  "tika-abh09t7:125_6": "khippā. Asappāyasevino dukkhā paṭipadā hoti dandhā ca abhiññā, sappāyasevino sukhā",
  "tika-abh09t7:125_7": "paṭipadā hoti khippā ca abhiññā. Pubbāparakālesu sappāyāsappāyasevanavasena vomissatā",
  "tika-abh09t7:125_8": "ca veditabbā. Tathā palibodhupacchedādikaṁ pubbakiccaṁ asampādentassa paṭipadā dukkhā,",
  "tika-abh09t7:125_9": "sampādentassa sukhā paṭipadā. Appanākosallaṁ asampādentassa dandhābhiññā, sampādentassa",
  "tika-abh09t7:125_10": "khippā. Kilesindriyānaṁ vā tikkhamudutāya paṭhamā, vipariyāyena catutthā, vomissatāya",
  "tika-abh09t7:125_11": "majjhimā dveti veditabbā. Taṇhāvijjābhibhavanānabhibhavanavasena vā samathavipassanāsu",
  "tika-abh09t7:125_12": "katādhikārākatādhikāratāvasena vāpi etāsaṁ pabhedo veditabbo. Paṭhamajjhānādiāgamanavasenāpi",
  "tika-abh09t7:125_13": "dutiyādīnaṁ paṭipadābhiññābhedo hotiyevāti daṭṭhabbaṁ. Evaṁ paṭipadāvasena paccekaṁ",
  "tika-abh09t7:125_14": "catubbidhā hontīti veditabbā. Paṭipadākathā.",
  "tika-abh09t7:126_0": "Yathā ca paṭipadāhi, evaṁ ārammaṇabhedatopi paccekaṁ catubbidhā honti parittaṁ parittārammaṇaṁ,",
  "tika-abh09t7:126_1": "parittaṁ appamāṇārammaṇaṁ, appamāṇaṁ parittārammaṇaṁ, appamāṇaṁ appamāṇārammaṇanti.",
  "tika-abh09t7:126_2": "Tattha yaṁ appaguṇaṁ, uparijjhānassa paccayo bhavituṁ na sakkoti, idaṁ parittaṁ.",
  "tika-abh09t7:126_3": "Yaṁ pana avaḍḍhite ārammaṇe pavattaṁ, taṁ parittaṁ ārammaṇaṁ assāti parittārammaṇaṁ.",
  "tika-abh09t7:126_4": "Vipariyāyato appamāṇaṁ appamāṇārammaṇaṁ. Tadubhayavomissatāya majjhe itaradvayaṁ",
  "tika-abh09t7:126_5": "veditabbaṁ. Evaṁ ārammaṇabhedato catubbidhā hontīti veditabbā. Ārammaṇakathā.",
  "tika-abh09t7:127": "Yathā ca paṭipadārammaṇehi, evaṁ adhipatīnaṁ vasena paccekaṁ catubbidhatā, hīnattikavasena puna tividhatā ca yojetvā veditabbā.",
  "tika-abh09t7:128": "Dasakasiṇamūlavibhāgakathā niṭṭhitā.",
  "tika-abh09t7:129_0": "Yathā kasiṇamūlesu, evaṁ brahmavihāramūlesupi yathāyogaṁ vibhāgo veditabbo – mettākaruṇāmuditāvasena",
  "tika-abh09t7:129_1": "hi ādito cattāri jhānāni paccekaṁ tividhā honti mettāsahagataṁ, karuṇāsahagataṁ,",
  "tika-abh09t7:129_2": "muditāsahagatanti. Pañcamajjhānaṁ pana upekkhābrahmavihāravasena ekavidhaṁ upekkhāsahagatanti.",
  "tika-abh09t7:129_3": "Purimesu hi tīsu pañcamajjhānaṁ nuppajjati. Kasmā? Somanassāvippayogato, somanassasamuṭṭhitānaṁ",
  "tika-abh09t7:129_4": "byāpādavihiṁsāratīnaṁ yathākkamaṁ nissaraṇattā, pacchime ca tikacatukkajjhānaṁ nuppajjati.",
  "tika-abh09t7:129_5": "Kasmā? Upekkhāvedanāsampayogato, tassā ca paṭighānunayanissaraṇato majjhattākārena",
  "tika-abh09t7:129_6": "pavattito, tāni puna paṭipadārammaṇādhipatihīnattikabhedehi pubbe vuttanayena yojetvā",
  "tika-abh09t7:129_7": "veditabbāni. Ettha ca appasattārammaṇavasena parittārammaṇatā, bahusattārammaṇavasena",
  "tika-abh09t7:129_8": "appamāṇārammaṇatā ca ekasmiṁ satte appanaṁ pāpetvā anukkamena ekāvāsaekavīthigāmādigatasattesu",
  "tika-abh09t7:129_9": "pāpanavasena vaḍḍhanā ca veditabbā. Dhammuddese panettha karuṇāsahagate muditāvirahitā",
  "tika-abh09t7:129_10": "pañcatiṁsa dhammā, tesu chandādayo cattāro, karuṇā cāti pañceva yevāpanakā, karuṇā",
  "tika-abh09t7:129_11": "ca niyatāti veditabbā. Evaṁ muditāsahagatepi. Kevalaṁ karuṇāvirahitā muditā niyatā",
  "tika-abh09t7:129_12": "pavattāti ayamettha viseso. Avasesabrahmavihāradvaye, pana kasiṇāsubhādīsu ca sabbattha",
  "tika-abh09t7:129_13": "karuṇāmuditāvirahitā ca catuttiṁsa dhammā, tattha ca chandādayo cattārova yevāpanakā",
  "tika-abh09t7:129_14": "veditabbāti. Brahmavihāramūlavibhāgakathā.",
  "tika-abh09t7:130_0": "Asubhabhedato pana paṭhamajjhānamevekaṁ dasavidhaṁ hoti uddhumātakasaññāsahagataṁ",
  "tika-abh09t7:130_1": "vinīlakavipubbakavicchiddakavikkhāyitakavikkhittakahatavikkhittakalohitakapuḷavakaaṭṭhikasaññāsahagatanti,",
  "tika-abh09t7:130_2": "dasavidhepi cetasmiṁ asubhe paṭikūlattā, dubbalattā ca vitakkabaleneva jhānaṁ tiṭṭhati,",
  "tika-abh09t7:130_3": "na vinā vitakkena sīghasotāya nadiyā arittabaleneva nāvā viya, tasmā paṭhamajjhānamevettha",
  "tika-abh09t7:130_4": "uppajjati, samathavipassanādiānisaṁsadassāvitāya, panettha nīvaraṇappahānena ca pītisomanassaṁ",
  "tika-abh09t7:130_5": "uppajjati bahuvetanalābhadassanena pupphachaḍḍakassa gūtharāsimhi viya, upasantabyādhidukkhassa",
  "tika-abh09t7:130_6": "ca rogino vamanavirecanappavattiyaṁ viyāti daṭṭhabbaṁ. Taṁ pana dasavidhampi paṭhamajjhānaṁ",
  "tika-abh09t7:130_7": "paṭipadārammaṇādhipatihīnattikavasena paccekaṁ yojetvā veditabbaṁ. Ettha ca asubhārammaṇassa",
  "tika-abh09t7:130_8": "avaḍḍhanīyatāya khuddake uddhumātakādiṭṭhāne uppannaṁ nimittaṁ parittārammaṇaṁ, mahante",
  "tika-abh09t7:130_9": "appamāṇārammaṇaṁ veditabbaṁ. Etesu pana dasasu asubhesu sāmaññato dvattiṁsākāravasena,",
  "tika-abh09t7:130_10": "navasivathikapabbavasena ca pavattā kāyagatāsati saṅgahitā, vaṇṇakasiṇesu ca kesādīnaṁ",
  "tika-abh09t7:130_11": "koṭṭhāsānaṁ nīlādivaṇṇārammaṇā, catukkapañcakajjhānavasena uppannā kāyagatāsati ca",
  "tika-abh09t7:130_12": "saṅgahitā. Padabhājanīye visuṁ na vuttā, tasmā tesaṁ vasenāpi vibhāgo veditabbo.",
  "tika-abh09t7:130_13": "Asubhamūlavibhāgakathā.",
  "tika-abh09t7:131_0": "Evaṁ ārammaṇādibhedato ca bhinnānaṁ rūpāvacarakusaladhammānaṁ kāladesādibhedena anantatā,",
  "tika-abh09t7:131_1": "bhagavatā ca ekattaṁ upanetvā desitabhāvo, vitthāranayātideso ca kāmāvacarakusale",
  "tika-abh09t7:131_2": "vuttānusārena yathānurūpaṁ ñātabbo. Ito paraṁ arūpāvacarādīsupi visesamattameva vakkhāma.",
  "tika-abh09t7:131_3": "Evaṁ visayādippabhedato vinicchayo veditabbo.",
  "tika-abh09t7:132": "Rūpāvacarakusaladhammā niṭṭhitā.",
  "tika-abh09t7:133_0": "Arūpāvacarā pana kusaladhammā sampayogato na bhinnā, sabbepi upekkhekaggatāsampayuttāva,",
  "tika-abh09t7:133_1": "dhammuddesāditopi sabbaso rūpāvacarapañcamajjhānasadisā. Arūpāvacarabhāvo eva hettha",
  "tika-abh09t7:133_2": "viseso. Visayādippabhedatoti ettha pana ārammaṇato te catubbidhā honti. Seyyathidaṁ",
  "tika-abh09t7:133_3": "– ākāsānañcāyatanaṁ viññāṇañcāyatanaṁ ākiñcaññāyatanaṁ nevasaññānāsaññāyatananti.",
  "tika-abh09t7:133_4": "Tattha hi kasiṇugghāṭimākāse ‘‘ananto ākāso’’ti pavattaṁ paṭhamaṁ, tasmiṁ paṭhamāruppaviññāṇe",
  "tika-abh09t7:133_5": "‘‘anantaṁ viññāṇa’’nti pavattaṁ dutiyaṁ, tassa paṭhamāruppaviññāṇassa abhāve ‘‘natthi",
  "tika-abh09t7:133_6": "kiñcī’’ti pavattaṁ tatiyaṁ, tasmiṁ tatiye ‘‘santametaṁ paṇītameta’’nti pavattaṁ catutthaṁ.",
  "tika-abh09t7:133_7": "Purimapurimehi pacchimapacchimaṁ santasantatarasantatamanti ca veditabbaṁ.",
  "tika-abh09t7:134_0": "Nanu rūpāvacaresu vitakkādiaṅgasamatikkamato uparūparijhānānaṁ santatarādibhāvo vutto,",
  "tika-abh09t7:134_1": "aṅgātikkamarahitesu pana āruppesu kathanti? Ārammaṇātikkamato. Etesu hi kasiṇarūpasamatikkamato",
  "tika-abh09t7:134_2": "paṭhamaṁ jhānaṁ rūpāvacarapañcamajjhānato santaṁ, tatopi kasiṇugghāṭimākāsātikkamato",
  "tika-abh09t7:134_3": "dutiyaṁ, tatopi ākāse pavattaviññāṇātikkamato tatiyaṁ, tatopi ākāse pavattaviññāṇassa",
  "tika-abh09t7:134_4": "samatikkamato catutthanti. Evaṁ aṅgasamattepi thūlathūlātikkamena sukhumasukhumārammaṇatāya",
  "tika-abh09t7:134_5": "uparūparijjhānānaṁ santatarādibhāvo veditabbo samāyāmavitthārānampi vatthānaṁ suttasukhumatarādibhāvo",
  "tika-abh09t7:134_6": "viya. Nanu abhāvārammaṇatāya tatiyāruppaṁ santapaṇītato manasi karontassa catutthāruppassa",
  "tika-abh09t7:134_7": "kathaṁ tattha nikantipariyādānaṁ, kathaṁ ca samatikkamo vā hotīti? Asamāpajjitukāmatāya,",
  "tika-abh09t7:134_8": "sā ca attano santapaṇītatāya. Yathā hi rājā dantakārādisippikānaṁ atisukhumamanāpasippaṁ",
  "tika-abh09t7:134_9": "disvā ‘‘chekā vatime ācariyā’’ti tesaṁ chekatāya tussantopi na taṁ sippikabhāvaṁ",
  "tika-abh09t7:134_10": "pattheti, taṁ samatikkamma rājabhāve eva tiṭṭhati, evaṁsampadamidaṁ daṭṭhabbaṁ. Evaṁ",
  "tika-abh09t7:134_11": "ārammaṇabhedato catubbidhānampetesaṁ puna paṭipadārammaṇādhipatihīnattikabhedehi",
  "tika-abh09t7:134_12": "pubbe vuttanayeneva paccekaṁ bhedo veditabbo.",
  "tika-abh09t7:135_0": "Ettha ca rūpāvacaracatutthajjhānanikanti pariyādānadukkhatāya paṭhamāruppassa, paṭhamāruppādinikantipariyādānadukkhatāya",
  "tika-abh09t7:135_1": "dutiyāruppādīnañca dukkhapaṭipadatā, pariyādiṇṇanikantikassa tadappanāparivāsadandhatāya",
  "tika-abh09t7:135_2": "dandhābhiññatā, vipariyāyena itarā ca veditabbā. Parittakasiṇugghāṭimākāsamūlakānaṁ",
  "tika-abh09t7:135_3": "pana catunnaṁ parittārammaṇatā, vipariyāyānaṁ appamāṇārammaṇatā veditabbā. Rūpārūpāvacarā",
  "tika-abh09t7:135_4": "panettha adhipatisahitāva uppajjanti, na vinā adhipatīhi. Kāmāvacarā tu adhipatirahitāpi",
  "tika-abh09t7:135_5": "uppajjanti , te ca ārammaṇādhipati sahajātādhipatīti dvepi labbhanti. Rūpārūpāvacarā",
  "tika-abh09t7:135_6": "pana sahajātādhipatimeva, netaraṁ. Tattha ca chandādhipatinā sahajātā dhammā chandādhipateyyā,",
  "tika-abh09t7:135_7": "chando pana adhipati eva, na chandādhipateyyo. Itare pana adhipateyyāva, nādhipatayo",
  "tika-abh09t7:135_8": "aññassa attanā sahajātassa chandassa, itaresañca adhipatiyatthassa abhāvā. Ekasmiṁ",
  "tika-abh09t7:135_9": "hi cittuppāde chandādīsu catūsupi vijjamānesu yathāpaccayaṁ sahajātādhipati ekova",
  "tika-abh09t7:135_10": "labbhati. Evaṁ vīriyādhipatiyādīsupi yathānurūpaṁ ñātabbaṁ. Evaṁ visayādippabhedato vinicchayo ñātabbo.",
  "tika-abh09t7:136": "Arūpāvacarakusaladhammā niṭṭhitā.",
  "tika-abh09t7:137_0": "Lokuttarā pana kusalā maggasampayogabhedato catubbidhā. Seyyathidaṁ – sotāpattimaggasampayuttaṁ",
  "tika-abh09t7:137_1": "sakadāgāmimaggasampayuttaṁ anāgāmimaggasampayuttaṁ arahattamaggasampayuttanti. Nanu",
  "tika-abh09t7:137_2": "catūsupi cetesu maggasampayogo samāno aṭṭhannampi maggaṅgānaṁ sabbattha uppattito",
  "tika-abh09t7:137_3": "kathaṁ tattha bhedoti? Anusayappahānasaṅkhātassa maggakiccassa bhedato. Anusaye mārento",
  "tika-abh09t7:137_4": "gacchatīti hi maggo. Maggā hi yathāsakaṁ anusaye pajahanti eva, nimittā vuṭṭhahanti,",
  "tika-abh09t7:137_5": "pavattañca chindanti nāmāti vuccanti. Nimittanti ca pañcakkhandhā, pavattantipi te",
  "tika-abh09t7:137_6": "eva. Taṁ duvidhaṁ upādinnakaṁ, anupādinnakañca.",
  "tika-abh09t7:138_0": "Tatthapi sotāpattimaggo diṭṭhānusayaṁ, vicikicchānusayaṁ, tadekaṭṭhe ca kilese, taṁsahajātāni",
  "tika-abh09t7:138_1": "diṭṭhisampayuttāni, vicikicchāsampayuttañcāti pañcākusalacittāni ca uppajjamānova",
  "tika-abh09t7:138_2": "samugghāteti, samugghātento ca apāyabhavato ceva sugatibhavato ca ṭhapetvā satta",
  "tika-abh09t7:138_3": "bhave tadavasesato vuṭṭhāti . Tattha yadetaṁ paṭhamamaggānuppattiyaṁ uppajjamānārahaṁ",
  "tika-abh09t7:138_4": "diṭṭhivicikicchāsampayuttapañcacittasamuṭṭhānaṁ rūpaṁ, taṁ rūpakkhandho, tāni pañca",
  "tika-abh09t7:138_5": "cittāni viññāṇakkhandho, taṁsampayuttā vedanādayo itare tayo khandhā. Ime anupādinnapañcakkhandhā",
  "tika-abh09t7:138_6": "anupādinnanimittaṁ, anupādinnappavattaṁ nāma. Tato paṭhamamaggo vuṭṭhāti, taṁ chindati",
  "tika-abh09t7:138_7": "nāma. Yadetaṁ apāyabhave, sugatiyañca ṭhapetvā satta bhave tadavasese ca paṭhamamaggānuppattiyaṁ",
  "tika-abh09t7:138_8": "āyatiṁ uppajjamānārahaṁ kammajakkhandhapañcakaṁ, taṁ upādinnanimittaṁ, upādinnappavattaṁ",
  "tika-abh09t7:138_9": "nāma. Tato paṭhamamaggo vuṭṭhāti, tañca chindati nāma. Tatova paṭhamamaggo anusayaṁ",
  "tika-abh09t7:138_10": "pajahantova nimittā vuṭṭhahati, pavattañca chindati nāmāti veditabbaṁ. Evaṁ itaramaggesupi",
  "tika-abh09t7:138_11": "upādinnānupādinnanimittappavattaṁ vuṭṭhānaṁ chindanaṁ yathānurūpaṁ ñātabbaṁ.",
  "tika-abh09t7:139_0": "Sakadāgāmimaggo pana oḷārikakāmarāgānusayaṁ, paṭighānusayaṁ, tadekaṭṭhe ca kilese,",
  "tika-abh09t7:139_1": "taṁsahajātāni ca tathā pavattāni cattāri diṭṭhivippayuttāni, dve ca domanassasahagatānīti",
  "tika-abh09t7:139_2": "cha akusalacittāni ca uppajjamānova samugghāteti, samugghātento ca kāmasugatito ṭhapetvā",
  "tika-abh09t7:139_3": "ekabhavaṁ tadavasesato vuṭṭhāti, patanubhūtāva taṁsamaṅgino kāmarāgabyāpādā adhimattā,",
  "tika-abh09t7:139_4": "te ca kadāci viraḷāva uppajjantīti veditabbā.",
  "tika-abh09t7:140_0": "Anāgāmimaggopi tāneva tanusahagatakāmarāgappaṭighānusayavasena uppannāni cha cittāni",
  "tika-abh09t7:140_1": "uppajjamānova samugghāteti, samugghātento ca kāmabhavato vuṭṭhāti. Arahattamaggo",
  "tika-abh09t7:140_2": "pana rūparāgaarūparāgamānāvijjānusaye, uddhaccaṁ, tadekaṭṭhe sabbe kilese ca taṁsahajātāni",
  "tika-abh09t7:140_3": "cattāri diṭṭhivippayuttāni, uddhaccasahagatañcāti pañcākusalacittāni ca uppajjamānova",
  "tika-abh09t7:140_4": "samugghāteti, samugghātento ca rūpārūpato, sabbabhavatopi vuṭṭhāti. Sesaṁ paṭhamamagge",
  "tika-abh09t7:140_5": "vuttānusārato veditabbaṁ. Evaṁ anusayappahānasaṅkhātakiccabhedato catunnaṁ maggānaṁ bhedo veditabbo.",
  "tika-abh09t7:141_0": "Tadevaṁ maggasampayogabhedato catubbidhaṁ, puna jhānaṅgasampayogabhedato paccekaṁ",
  "tika-abh09t7:141_1": "pañcavidhā honti. Kathaṁ? Paṭhamamaggasampayuttaṁ tāva vitakkavicārapītisukhekaggatāsampayuttaṁ",
  "tika-abh09t7:141_2": "paṭhamajjhānikaṁ, vicārapītisukhekaggatāsampayuttaṁ dutiyajjhānikaṁ, pītisukhekaggatāsampayuttaṁ",
  "tika-abh09t7:141_3": "tatiyajjhānikaṁ, sukhekaggatāsampayuttaṁ catutthajjhānikaṁ, upekkhekaggatāsampayuttaṁ",
  "tika-abh09t7:141_4": "pañcamajjhānikañcāti pañcavidhaṁ hoti. Evaṁ dutiyamaggādisampayuttā cāti vīsatividhā",
  "tika-abh09t7:141_5": "honti, ettha ca catukkanayavasena soḷasavidhatāpi yojetabbā. Kiṁ panettha evaṁ jhānaṅgayogabhedassa",
  "tika-abh09t7:141_6": "niyāmakaṁ kāraṇanti? Saṅkhārupekkhāñāṇaṁ. Tasmiṁ hi vuṭṭhānagāminivipassanābhūte",
  "tika-abh09t7:141_7": "somanassasahagate ariyamaggā pañcamajjhānikā na uppajjanti, somanassasahagatā catukkajjhānikāva",
  "tika-abh09t7:141_8": "uppajjanti, upekkhāsahagate ca catukkajjhānikā na uppajjanti, upekkhāsahagatā pañcamajjhānikāva uppajjanti.",
  "tika-abh09t7:142_0": "Nanu cettha saṅkhārupekkhāñāṇaṁ somanassupekkhāsahagatattā catukkapañcamajjhānikānaṁ",
  "tika-abh09t7:142_1": "somanassupekkhāsahagatabhāvassa niyāmakahetu, vitakkādiaṅgasamatikkamato pana nesaṁ",
  "tika-abh09t7:142_2": "dutiyādijjhānabhāvassa niyāmakena aññena bhavitabbaṁ. Na hi saṅkhārupekkhāñāṇaṁ vitakkādivikalaṁ",
  "tika-abh09t7:142_3": "uppajjati. Yena taṁ niyāmakaṁ bhaveyya, kiṁ taṁ niyāmakakāraṇanti? Pādakajjhānaṁ,",
  "tika-abh09t7:142_4": "sammasitajjhānaṁ vā. Rūpārūpāvacaresu hi yaṁ yaṁ jhānaṁ samāpajjitvā tatuṭṭhāya ye",
  "tika-abh09t7:142_5": "keci pakiṇṇakasaṅkhāre sammasitvā ye magge uppādeti, te sabbe taṁtaṁjhānasadisāva",
  "tika-abh09t7:142_6": "honti. Yaṁ yaṁ vā pana jhānaṁ, taṁsampayutte ca aniccādito vipassitvā ye ye magge",
  "tika-abh09t7:142_7": "uppādeti, te ca taṁtaṁjhānasadisāva honti bhūmivaṇṇasadisavaṇṇā godhā viya. Tattha",
  "tika-abh09t7:142_8": "ca sukkhavipassakassa uppannamaggāpi, samāpattilābhinā jhānaṁ pādakaṁ akatvā asammasitvāva",
  "tika-abh09t7:142_9": "uppāditamaggāpi paṭhamajjhānaṁ pādakaṁ katvā taṁ taṁ vā sammasitvā uppāditamaggāpi",
  "tika-abh09t7:142_10": "sabbe ekasadisā paṭhamajjhānikāva honti. Na hi lokuttaramaggo appanaṁ appatto nāma",
  "tika-abh09t7:142_11": "atthi. Dutiyatatiyacatutthajjhānāni pādakāni katvā vā tattha gate dhamme sammasitvā",
  "tika-abh09t7:142_12": "vā uppāditamaggā yathākkamaṁ caturaṅgikā, tivaṅgikā, duvaṅgikā ca honti. Pañcamajjhānaṁ,",
  "tika-abh09t7:142_13": "pana āruppajjhānāni ca pādakaṁ katvā vā tattha gate dhamme sammasitvā vā uppāditamaggā",
  "tika-abh09t7:142_14": "upekkhekaggatāvasena duvaṅgikāva honti. Etesañca pañcannaṁ jhānikānampi pubbabhāge",
  "tika-abh09t7:142_15": "vipassanā somanassasahagatāpi hoti upekkhāsahagatāpi, vuṭṭhānagāminī pana vipassanā",
  "tika-abh09t7:142_16": "catukkajjhānikānaṁ somanassasahagatā hoti. Pañcamajjhānikānaṁ pana upekkhāsahagatāvāti",
  "tika-abh09t7:142_17": "tadeva pādakajjhānaṁ, sammasitajjhānaṁ vā niyāmakakāraṇanti veditabbaṁ. Evaṁ sampayogato vinicchayo.",
  "tika-abh09t7:143_0": "Dhammuddesādito pana paṭhamajjhānikesu tāva catūsu kāmāvacarapaṭhamakusale vuttadhammesu",
  "tika-abh09t7:143_1": "ṭhapetvā karuṇāmuditā sattatiṁsa dhammā honti. Viratiyo panettha niyatā, pāḷiyañca",
  "tika-abh09t7:143_2": "(dha. sa. 277) rūpena niddiṭṭhā, chandādayo ca cattāro yevāpanakāti veditabbā.",
  "tika-abh09t7:144_0": "Saṅgahavāre pana bodhipakkhiyadhammesu pubbe saṅgahitāvasesānaṁ satipaṭṭhānasammappadhānaiddhipādabojjhaṅgānaṁ",
  "tika-abh09t7:144_1": "vasena atirekā cattāro saṅgahā veditabbā. Paṭhamajjhānikamaggasampayuttesu hi dhammesu",
  "tika-abh09t7:144_2": "sati upaṭṭhānaṭṭhena satipaṭṭhānaṁ, sā visayabhedena catubbidhā, itare assatipaṭṭhānāti",
  "tika-abh09t7:144_3": "sabbeva te dvidhā honti. Tathā vīriyaṁ padahanaṭṭhena sammappadhānaṁ, taṁ kiccabhedena",
  "tika-abh09t7:144_4": "catubbidhaṁ, itare asammappadhānāti. Tathā chando vīriyaṁ cittaṁ amohoti cattāro",
  "tika-abh09t7:144_5": "dhammā ijjhanakaṭṭhena yathākkamaṁ ‘‘chandiddhipādo vīriyacittavīmaṁsiddhipādo’’ti",
  "tika-abh09t7:144_6": "nāmena ‘‘iddhipādā’’ti vuccanti, itare ‘‘aniddhipādā’’ti. Tathā sati amoho vīriyaṁ",
  "tika-abh09t7:144_7": "pīti passaddhi samādhi tatramajjhattatāti ime satta dhammā bujjhanaṭṭhena yathākkamaṁ",
  "tika-abh09t7:144_8": "‘‘satisambojjhaṅgo dhammavicayasambojjhaṅgo vīriyapītipassaddhisamādhiupekkhāsambojjhaṅgo’’ti",
  "tika-abh09t7:144_9": "vuccanti, itare abojjhaṅgāti evaṁ cattāro saṅgahā.",
  "tika-abh09t7:145_0": "Sesaṁ sabbaṁ lakkhaṇādito paṭṭhāya suññatavārapariyosānaṁ kāmāvacarapaṭhamakusale",
  "tika-abh09t7:145_1": "vuttasadisameva , kevalaṁ pana maggaṅgasaṅgahe ‘‘aṭṭhaṅgiko maggo hotī’’ti (dha.",
  "tika-abh09t7:145_2": "sa. 337) padabhājanīye sarūpeneva niddiṭṭhaṁ, indriyasaṅgahe paññindriyaṭṭhāne paṭhamamaggassa",
  "tika-abh09t7:145_3": "anaññātaññassāmītindriyaṁ gahetvā itaramaggānaṁ aññindriyaṁ gahetvāva aṭṭhindriyanti",
  "tika-abh09t7:145_4": "aṭṭhindriyatā, sabbattha lokuttaratā ca viseso, sesaṁ tādisameva. Paṭhamajjhānikā cattāro maggā.",
  "tika-abh09t7:146": "Tathā dutiyajjhānikesupi kevalaṁ dhammuddese vitakkābhāvo, saṅgahavāre caturaṅgajjhānatā, sattaṅgamaggatā ca viseso, sesaṁ paṭhamajjhānikasadisameva. Dutiyajjhānikamaggā.",
  "tika-abh09t7:147": "Tathā tatiyajjhānikesupi kevalaṁ dhammuddese vicārābhāvo, saṅgahavāre tivaṅgikajjhānatā ca viseso, sesaṁ dutiyajjhānikasadisameva. Tatiyajjhānikamaggā.",
  "tika-abh09t7:148_0": "Tathā catutthajjhānikesupi kevalaṁ dhammuddese pītiyā abhāvo, koṭṭhāsavāre duvaṅgikajjhānatā,",
  "tika-abh09t7:148_1": "chaḷaṅgikabojjhaṅgatā ca viseso, sesaṁ tatiyajjhānikasadisameva. Catutthajjhānikamaggā.",
  "tika-abh09t7:149": "Tathā pañcamajjhānikesupi kevalaṁ sabbattha vedanāparivattanameva viseso, sesaṁ catutthajjhānikasadisameva. Pañcamajjhānikamaggā. Evaṁ dhammuddesādito vinicchayo.",
  "tika-abh09t7:150_0": "Visayādippabhedato pana sabbepi lokuttarakusalā ārammaṇato nibbānārammaṇāva, tasmā",
  "tika-abh09t7:150_1": "na tato nesaṁ bhedo, paṭipadādibhedato pana pubbe vuttanayena paccekaṁ bhedo veditabbo.",
  "tika-abh09t7:150_2": "Ettha ca yo nāmarūpapariggahato paṭṭhāya kilamanto vipassanaṁ ārabhitvā dukkhena",
  "tika-abh09t7:150_3": "kasirena kilese vikkhambheti, tassa dukkhā paṭipadā hoti. Yo pana vikkhambhitakileso,",
  "tika-abh09t7:150_4": "so vipassanāparivāsaṁ vāsento cirena maggapātubhāvaṁ pāpuṇāti, tassa dandhābhiññā",
  "tika-abh09t7:150_5": "hoti. Iminā nayena itarā tissopi paṭipadābhiññāyo veditabbā. Yathā ca paṭipadādibhedato,",
  "tika-abh09t7:150_6": "evaṁ vimokkhabhedatopi paccekaṁ dvidhā honti – suññatavimokkho appaṇihitavimokkhoti.",
  "tika-abh09t7:151_0": "Tattha suññatanti, appaṇihitanti ca lokuttaramaggassa nāmaṁ. So hi āgamanato saguṇato",
  "tika-abh09t7:151_1": "ārammaṇatoti tīhi kāraṇehi nāmaṁ labhati. Kathaṁ? Idha bhikkhu vipassanākammaṭṭhāniko",
  "tika-abh09t7:151_2": "ādito paṭṭhāya ‘‘aniccaṁ dukkhamanattā’’ti tividhaṁ anupassanaṁ āropetvā sammasanto",
  "tika-abh09t7:151_3": "vicarati, sacassa vuṭṭhānagāminivipassanā tebhūmake saṅkhāre anattato vipassati,",
  "tika-abh09t7:151_4": "ayaṁ attasuññatādassanaṭṭhena suññatā nāma hoti. Sace dukkhato vipassati, ayaṁ taṇhāpaṇidhirahitaṭṭhena",
  "tika-abh09t7:151_5": "appaṇihitā nāma hoti, tā ubhopi āgamanīyaṭṭhāne ṭhatvā attano attano maggassa yathākkamaṁ",
  "tika-abh09t7:151_6": "suññatamaggo appaṇihitamaggoti nāmaṁ denti. Evaṁ āgamanato nāmalābho veditabbo. Nanu",
  "tika-abh09t7:151_7": "suttantesu sace vuṭṭhānagāminivipassanā aniccato passati, tassā vasena maggo animittavimokkho",
  "tika-abh09t7:151_8": "hotīti katvā tayo vimokkhā kathitāti? Saccaṁ, api ca kho pariyāyato kathitā, nippariyāyato",
  "tika-abh09t7:151_9": "pana sayampi sanimittā attano maggassa animittanāmaṁ dātuṁ asakkuṇeyyatāya dve eva",
  "tika-abh09t7:151_10": "vimokkhā hontīti. Tissopi hi vipassanā niccanimittaṁ, sukhanimittañca ugghāṭanena",
  "tika-abh09t7:151_11": "animittavohāraṁ labhanti, tissopi nimittabhūtesu khandhesu caraṇato sanimittāva,",
  "tika-abh09t7:151_12": "tasmā sayaṁ āgamanīyaṭṭhāne ṭhatvā attano maggassa nippariyāyato animittanāmaṁ dātuṁ",
  "tika-abh09t7:151_13": "na sakkonti. Yasmā pana maggo sayaṁ rāgādīhi suñño, rāgādinimittapaṇidhirahito ca,",
  "tika-abh09t7:151_14": "tasmā saguṇeneva suññatanāmaṁ, appaṇihitanāmañca labhati. Evamassa saguṇato nāmalābho",
  "tika-abh09t7:151_15": "veditabbo. Yasmā pana nibbānaṁ rāgādīhi, saṅkhārehi ca suññattā, rāgādinimittapaṇidhirahitattā",
  "tika-abh09t7:151_16": "ca ‘‘suññataṁ, animittaṁ, appaṇihita’’nti ca vuccati, tasmā taṁ ārammaṇaṁ katvā uppannamaggopi",
  "tika-abh09t7:151_17": "‘‘suññato, animitto, appaṇihito’’ti ca nāmaṁ labhati. Evaṁ ārammaṇato nāmalābho veditabbo.",
  "tika-abh09t7:152_0": "Tesu idha āgamanatova maggo nāmaṁ labhati, na saguṇato, nāpi ārammaṇato, saguṇārammaṇato",
  "tika-abh09t7:152_1": "nāmalābhassa suttantesu pariyāyadesitattā. Teneva hettha maggānaṁ saguṇārammaṇatopi",
  "tika-abh09t7:152_2": "animittavimokkhataṁ aggahetvā suññataappaṇihitavimokkhatāva āgamanato vuttā, tañcāgamanaṁ",
  "tika-abh09t7:152_3": "duvidhaṁ vipassanāgamanaṁ, maggāgamanañca. Tattha vipassanāgamanato maggo ca suññatādināmaṁ",
  "tika-abh09t7:152_4": "labhati, maggāgamanato ca labhateva, idha pana maggassa adhippetattā vipassanāgamanatova",
  "tika-abh09t7:152_5": "veditabbaṁ. Evaṁ vimokkhabhedato paccekaṁ dvidhā honti. Evaṁ visayādippabhedato vinicchayo.",
  "tika-abh09t7:153": "Lokuttarakusaladhammā niṭṭhitā.",
  "tika-abh09t7:154": "Niṭṭhitā ca mohavicchedaniyā nāma",
  "tika-abh09t7:155": "Abhidhammamātikatthasaṁvaṇṇanāya",
  "tika-abh09t7:156": "‘‘Kusalā dhammā’’ti padassa atthavaṇṇanā.",
  "tika-abh09t7:157": "Akusalapadattho",
  "tika-abh09t7:158": "Lobhamūlavaṇṇanā",
  "tika-abh09t7:159_0": "Akusalā pana dhammā bhūmito ekavidhā kāmāvacarāva, sampayogato pana mūlavasena tividhā",
  "tika-abh09t7:159_1": "honti lobhamūlā dosamūlā mohamūlāti. Tattha lobhamūlā aṭṭhavidhā somanassasahagataṁ",
  "tika-abh09t7:159_2": "diṭṭhigatasampayuttaṁ asaṅkhāraṁ, tathā sasaṅkhāraṁ, somanassasahagataṁ diṭṭhigatavippayuttaṁ",
  "tika-abh09t7:159_3": "asaṅkhāraṁ, tathā sasaṅkhāraṁ, upekkhāsahagataṁ diṭṭhigatasampayuttaṁ asaṅkhāraṁ,",
  "tika-abh09t7:159_4": "tathā sasaṅkhāraṁ, upekkhāsahagataṁ diṭṭhigatavippayuttaṁ asaṅkhāraṁ, tathā sasaṅkhāranti.",
  "tika-abh09t7:160_0": "Tattha iṭṭhārammaṇe lobhabahulatādīhi kāraṇehi somanassasahagatatā, asaddhammasavanaakalyāṇamittatādīhi",
  "tika-abh09t7:160_1": "diṭṭhisampayuttatā ca veditabbā. Yadā hi ‘‘natthi kāmesu ādīnavo’’tiādinā nayena",
  "tika-abh09t7:160_2": "micchādiṭṭhiṁ purakkhatvā haṭṭhatuṭṭho kāme vā paribhuñjati, diṭṭhamaṅgalādīni vā",
  "tika-abh09t7:160_3": "sārato pacceti sabhāvatikkheneva anussāhitena cittena, tadā paṭhamaṁ akusalacittaṁ",
  "tika-abh09t7:160_4": "uppajjati. Yadā mandena samussāhitena, tadā dutiyaṁ. Yadā micchādiṭṭhiṁ apurakkhatvā",
  "tika-abh09t7:160_5": "kevalaṁ haṭṭhatuṭṭho methunaṁ vā sevati, parasampattiṁ vā abhijjhāyati, parabhaṇḍaṁ",
  "tika-abh09t7:160_6": "vā harati sabhāvatikkhenānussāhitena, tadā tatiyaṁ. Yadā samussāhitena, tadā catutthaṁ.",
  "tika-abh09t7:160_7": "Yadā pana kāmānaṁ vā asampattiṁ āgamma, aññesaṁ vā somanassahetūnaṁ abhāvena catūsupi",
  "tika-abh09t7:160_8": "vikappesu somanassarahitatā hoti, tadā sesāni cattāri upekkhāsahagatāni uppajjantīti",
  "tika-abh09t7:160_9": "ayaṁ sampayogato vinicchayo.",
  "tika-abh09t7:161_0": "Dhammuddesato pana paṭhamākusale tāva niyatā pāḷiyaṁ sarūpenāgatā soḷasa, yevāpanakavasena",
  "tika-abh09t7:161_1": "cattāroti vīsati dhammā honti. Kathaṁ? Phasso vedanā saññā cetanā cittaṁ vitakko",
  "tika-abh09t7:161_2": "vicāro pīti vīriyaṁ ekaggatā jīvitaṁ ahirikaṁ anottappaṁ lobho moho micchādiṭṭhīti",
  "tika-abh09t7:161_3": "ime sarūpenāgatā soḷasa dhammā, chando adhimokkho manasikāro uddhaccanti ime yevāpanakā",
  "tika-abh09t7:161_4": "cattāroti. Padabhājanīye pana pubbe vuttanayeneva ‘‘phassapañcakaṁ jhānaṅgapañcakaṁ",
  "tika-abh09t7:161_5": "vīriyasamādhimanosomanassajīvitavasena indriyāni pañca, micchādiṭṭhisaṅkappavāyāmasamādhivasena",
  "tika-abh09t7:161_6": "maggaṅgāni cattāri, vīriyasamādhiahirikānottappavasena balāni cattāri, lobho mohoti",
  "tika-abh09t7:161_7": "dve mūlāni, abhijjhā micchādiṭṭhīti dve kammapathāni, ahirikaṁ anottappanti lokanāsadukaṁ,",
  "tika-abh09t7:161_8": "samatho paggāho avikkhepo cāti evaṁ sarūpenāgatānaṁ dvattiṁsadhammānaṁ soḷasasu eva",
  "tika-abh09t7:161_9": "samavarodho, savibhattikāvibhattikabhedo ca kāmāvacarapaṭhamakusale vuttānusārato",
  "tika-abh09t7:161_10": "ñātabbo. Ayaṁ dhammuddesato vinicchayo.",
  "tika-abh09t7:162_0": "Lakkhaṇādivibhāgato pana na hirīyatīti ahiriko, ahirikassa bhāvo ahirikkaṁ, na ottappaṁ",
  "tika-abh09t7:162_1": "anottappaṁ. Tesu ahirikkaṁ kāyaduccaritādīhi ajigucchanalakkhaṇaṁ, alajjālakkhaṇaṁ",
  "tika-abh09t7:162_2": "vā, anottappaṁ teheva asārajjanalakkhaṇaṁ, anuttāsalakkhaṇaṁ vā, sesaṁ hiriottappānaṁ",
  "tika-abh09t7:162_3": "vuttappaṭipakkhavasena veditabbaṁ.",
  "tika-abh09t7:163_0": "Lubbhati tena, sayaṁ vā lubbhati, lubbhanamattameva vā tanti lobho. So ārammaṇagahaṇalakkhaṇo",
  "tika-abh09t7:163_1": "makkaṭālepo viya, abhisaṅgaraso tattakapāle khittamaṁsapesi viya, apariccāgapaccupaṭṭhāno",
  "tika-abh09t7:163_2": "telañjanarāgo viya, saññojanīyadhammesu assādadassanapadaṭṭhāno. Taṇhānadibhāvena",
  "tika-abh09t7:163_3": "vaḍḍhamāno sīghasotā nadī viya mahāsamuddaṁ apāyameva gahetvā gacchatīti daṭṭhabbo.",
  "tika-abh09t7:164_0": "Muyhanti tena, sayaṁ vā muyhati, muyhanamattameva vā tanti moho. So cittassa andhakāralakkhaṇo,",
  "tika-abh09t7:164_1": "aññāṇalakkhaṇo vā, asampaṭivedharaso, ārammaṇasabhāvacchādanaraso vā, asammāpaṭipattipaccupaṭṭhāno,",
  "tika-abh09t7:164_2": "andhakārapaccupaṭṭhāno vā, ayonisomanasikārapadaṭṭhāno, sabbākusalānaṁ mūlanti daṭṭhabbo.",
  "tika-abh09t7:165_0": "Micchā passanti tāya, sayaṁ vā micchā passati, micchādassanamattameva vā esāti micchādiṭṭhi.",
  "tika-abh09t7:165_1": "Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā, ariyānaṁ",
  "tika-abh09t7:165_2": "adassanakāmatādipadaṭṭhānā, paramaṁ vajjanti daṭṭhabbā.",
  "tika-abh09t7:166_0": "Uddhatabhāvo uddhaccaṁ. Taṁ avūpasamalakkhaṇaṁ, anavaṭṭhānarasaṁ, bhantatāpaccupaṭṭhānaṁ,",
  "tika-abh09t7:166_1": "ayonisomanasikārapadaṭṭhānaṁ, cittavikkhepoti daṭṭhabbo. Seso panettha suññatavārapariyosāno",
  "tika-abh09t7:166_2": "sabbopi vinicchayo kusalādhikāre vuttānusārato veditabbo. Kevalaṁ saṅgahavāre pāḷiyaṁ",
  "tika-abh09t7:166_3": "āgatavasena pañcindriyatā, caturaṅgamaggatā, catubbidhabalatā, dvehetutā, sabbattha",
  "tika-abh09t7:166_4": "akusalabhāvo ca viseso, sesaṁ tādisameva. Paṭhamākusalaṁ niṭṭhitaṁ.",
  "tika-abh09t7:167_0": "Yathā ca paṭhame, evaṁ dutiyepi sasaṅkhāratā, yevāpanakesu thinamiddhānaṁ sambhavo,",
  "tika-abh09t7:167_1": "niyatatā ca viseso. Tattha thinanatā thinaṁ, middhanatā middhaṁ, anussāhanasaṁsīdanatā,",
  "tika-abh09t7:167_2": "sattivighāto cāti attho. Tattha thinaṁ anussāhalakkhaṇaṁ, vīriyavinodanarasaṁ, saṁsīdanapaccupaṭṭhānaṁ.",
  "tika-abh09t7:167_3": "Middhaṁ akammaññatālakkhaṇaṁ, onahanarasaṁ, līnatāpaccupaṭṭhānaṁ, pacalāyikāniddāpaccupaṭṭhānaṁ",
  "tika-abh09t7:167_4": "vā, ubhayampi aratitandivijambhikādīsu ayonisomanasikārapadaṭṭhānaṁ. Dutiyaṁ.",
  "tika-abh09t7:168_0": "Tatiye sabbopi vinicchayo paṭhamākusale vuttanayova. Kevalaṁ diṭṭhiyā abhāvo, yevāpanakesu",
  "tika-abh09t7:168_1": "mānassa sambhavo, aniyatatā ca, saṅgahavāre tivaṅgikamaggatā ca viseso, sesaṁ tādisameva.",
  "tika-abh09t7:168_2": "Tattha maññatīti māno. So uṇṇatilakkhaṇo, sampaggaharaso, ketukamyatāpaccupaṭṭhāno,",
  "tika-abh09t7:168_3": "diṭṭhivippayuttalobhapadaṭṭhāno, ummādo viya daṭṭhabbo. Tatiyaṁ.",
  "tika-abh09t7:169": "Yathā ca tatiye, evaṁ catutthepi. Thinamiddhañcettha sasaṅkhāratā ca adhikā, sesaṁ tādisameva. Catutthaṁ.",
  "tika-abh09t7:170_0": "Pañcamachaṭṭhasattamaṭṭhamesu somanassaṭṭhāne upekkhāsambhavo, pītiyā ca abhāvo,",
  "tika-abh09t7:170_1": "tato eva saṅgahavāre caturaṅgajjhānatā ca viseso, sesaṁ sabbaṁ paṭhamadutiyatatiyacatutthacittasadisameva.",
  "tika-abh09t7:171": "Lobhamūlā niṭṭhitā.",
  "tika-abh09t7:172": "Dosamūlavaṇṇanā",
  "tika-abh09t7:173_0": "Dosamūlā pana dvidhā domanassasahagataṁ paṭighasampayuttaṁ asaṅkhāraṁ, tathā sasaṅkhāraṁ.",
  "tika-abh09t7:173_1": "Evaṁ sampayogato. Dhammuddesādito pana paṭhame tāva paṭhamākusale vuttesu pītilobhadiṭṭhiyo",
  "tika-abh09t7:173_2": "vajjetvā dosaṁ , yevāpanakesu aniyatāni issāmacchariyakukkuccāni, somanassaṭṭhāne",
  "tika-abh09t7:173_3": "domanassañca pakkhipitvā ekavīsati dhammā honti. Yevāpanakā cettha satta. Tattha",
  "tika-abh09t7:173_4": "dussanti tena, sayaṁ vā dussati, dussanamattameva vā tanti doso. So caṇḍikkalakkhaṇo",
  "tika-abh09t7:173_5": "pahaṭāsīviso viya, visappanaraso visanipāto viya, attano nissayadahanaraso vā dāvaggi",
  "tika-abh09t7:173_6": "viya, dussanapaccupaṭṭhāno laddhokāso viya sapatto, āghātavatthupadaṭṭhāno, visasaṁsaṭṭhapūtimuttaṁ",
  "tika-abh09t7:173_7": "viya daṭṭhabbo. Issāyanā issā. Sā parasampattīnaṁ usūyanalakkhaṇā, tattheva anabhiratirasā,",
  "tika-abh09t7:173_8": "tato vimukhabhāvapaccupaṭṭhānā, parasampattipadaṭṭhānā, saññojananti daṭṭhabbā. Maccherabhāvo",
  "tika-abh09t7:173_9": "macchariyaṁ. Taṁ laddhānaṁ vā labhitabbānaṁ vā attano sampattīnaṁ nigūhanalakkhaṇaṁ,",
  "tika-abh09t7:173_10": "tāsaññeva parehi sādhāraṇabhāvaakkhamanarasaṁ, saṅkocanapaccupaṭṭhānaṁ, kaṭukañcukatāpaccupaṭṭhānaṁ",
  "tika-abh09t7:173_11": "vā, attasampattipadaṭṭhānaṁ, cetaso virūpabhāvoti daṭṭhabbaṁ. Kucchitaṁ kataṁ kukataṁ,",
  "tika-abh09t7:173_12": "tassa bhāvo kukkuccaṁ. Taṁ pacchānutāpalakkhaṇaṁ, katākatānusocanarasaṁ, vippaṭisārapaccupaṭṭhānaṁ,",
  "tika-abh09t7:173_13": "katākatapadaṭṭhānaṁ, dāsabyamiva daṭṭhabbaṁ. Saṅgahavāre dukkhena saddhiṁ caturaṅgajjhānatā,",
  "tika-abh09t7:173_14": "domanassena pañcindriyatā, tivaṅgikamaggatā, dosamohavasena dvihetukatā ca veditabbā.",
  "tika-abh09t7:173_15": "Seso pana sabbo vinicchayo paṭhamākusale vuttasadiso eva. Yathā ca paṭhame, evaṁ",
  "tika-abh09t7:173_16": "dutiyepi, sasaṅkhāratā pana thinamiddhehi saddhiṁ navayevāpanakatā ca viseso, sesaṁ tādisameva.",
  "tika-abh09t7:174": "Dosamūlā niṭṭhitā.",
  "tika-abh09t7:175": "Mohamūlavaṇṇanā",
  "tika-abh09t7:176_0": "Mohamūlāpi dvidhā upekkhāsahagataṁ vicikicchāsampayuttaṁ, tathā uddhaccasampayuttanti.",
  "tika-abh09t7:176_1": "Tattha paṭhame dhammuddesato tāva phassapañcakaṁ vitakko vicāro vīriyaṁ ekaggatā",
  "tika-abh09t7:176_2": "jīvitaṁ ahirikaṁ anottappaṁ moho vicikicchāti sarūpenāgatā cuddasa , uddhaccaṁ manasikāroti",
  "tika-abh09t7:176_3": "yevāpanakā dve cāti soḷasa dhammā honti, ekaggatā cettha cittaṭṭhitimattā, indriyamaggabalabhāvaṁ",
  "tika-abh09t7:176_4": "na sampāpuṇāti. Tato eva saṅgahavāre samādhiṁ vajjetvā upekkhāya saddhiṁ cattāri",
  "tika-abh09t7:176_5": "indriyāni, dve maggaṅgāni, tīṇi balāni honti. Moho panettha ekova hetu. Seso panettha",
  "tika-abh09t7:176_6": "sabbo vinicchayo vuttanayo eva.",
  "tika-abh09t7:177_0": "Tattha vigatā cikicchā etissāti vicikicchā. Sā saṁsayalakkhaṇā, kampanarasā, anicchayapaccupaṭṭhānā,",
  "tika-abh09t7:177_1": "anekaṁsabhāvapaccupaṭṭhānā vā, ayonisomanasikārapadaṭṭhānā, paṭipattiantarāyakarāti",
  "tika-abh09t7:177_2": "daṭṭhabbā. Yathā ca vicikicchāsampayutte, evaṁ uddhaccasampayuttepi. Kevalaṁ vicikicchāya",
  "tika-abh09t7:177_3": "abhāvo, adhimokkhassa ca bhāvo, tato eva balavatarasamādhitā, teneva saṅgahavāre",
  "tika-abh09t7:177_4": "samādhinā saddhiṁ pañcindriyatā, tivaṅgikamaggatā, catubbalatā ca hoti. Uddhaccañcettha",
  "tika-abh09t7:177_5": "sarūpeneva niddiṭṭhaṁ, adhimokkhamanasikārā dve yevāpanakavasenāti ayaṁ viseso, sesaṁ",
  "tika-abh09t7:177_6": "tādisameva. Imāni pana dve cittāni nānāvisaye, ekavisaye ca asaṇṭhahanato pavaṭṭanakāni.",
  "tika-abh09t7:177_7": "Uddhaccasahagataṁ hi laddhādhimokkhatāya laddhapatiṭṭhaṁ ekārammaṇeyeva patiṭṭhāya",
  "tika-abh09t7:177_8": "patiṭṭhāya pavaṭṭati caturassamaṇi viya, itaraṁ nānārammaṇesu vaṭṭamaṇi viyāti daṭṭhabbaṁ.",
  "tika-abh09t7:177_9": "Uddhaccasahagatañca ṭhapetvā sesā ekādasa paṭisandhiṁ janentīti veditabbaṁ.",
  "tika-abh09t7:178_0": "Visayādippabhedato panete dvādasapi vatthārammaṇavasena tāva chabbidhā honti. Tesu",
  "tika-abh09t7:178_1": "lobhamohamūlā pana dasa pañcadvāre hadayavatthuṁ nissāyeva, manodvāre nissāya vā",
  "tika-abh09t7:178_2": "anissāya vā javanakiccaṁ sādhayamānā chabbidhā. Tathā dosamūlā nissāyeva pana pavattanti.",
  "tika-abh09t7:178_3": "Lobhamūlā pana adinnādānakāmamicchācāramusāvādapesuññasamphappalāpābhijjhāsaṅkhātānaṁ",
  "tika-abh09t7:178_4": "channaṁ kammapathānaṁ vasena chabbidhā. Diṭṭhisampayuttā panettha micchādiṭṭhivasenāpīti",
  "tika-abh09t7:178_5": "sattavidhā honti. Dosamūlā pana pāṇābhipātādinnādānamusāvādapesuññapharusasamphappalāpabyāpādavasena",
  "tika-abh09t7:178_6": "sattavidhā honti. Dasannampi panesaṁ dvārakammavasena ceva vīmaṁsāvajjitādhipatittayavasena",
  "tika-abh09t7:178_7": "ca kusale vuttanayena vibhāgo veditabbo. Ekantahīnattā hīnattikabhedo natthi. Ārammaṇādhipati",
  "tika-abh09t7:178_8": "panettha lobhamūlesu eva, na itaresu, mohamūlesu pana sahajātādhipatipi natthi, tathā",
  "tika-abh09t7:178_9": "kammapathabhedopi. Na hi pavaṭṭamānaṁ kañci adhipatiṁ karoti. Doso vā savisayaṁ,",
  "tika-abh09t7:178_10": "vicikicchācittañca paṭipattimantarāyakarattena duccaritahetubhūtampi pāṇātipātādīnaṁ",
  "tika-abh09t7:178_11": "dosalobhamūlacitteheva sanniṭṭhāpaniyato kammapathabhedaṁ na gacchati, pubbabhāge",
  "tika-abh09t7:178_12": "eva pana hetu hoti. Tenevassa apāyahetutā paṭhamamaggavajjhatāti daṭṭhabbaṁ. Atītādibhedato",
  "tika-abh09t7:178_13": "pana dvādasannaṁ paccekamanantatā, seso ca vinicchayo kusalādhikāre vuttanayeneva veditabboti.",
  "tika-abh09t7:179": "Akusalā dhammā niṭṭhitā.",
  "tika-abh09t7:180": "Abyākatapadattho",
  "tika-abh09t7:181": "Ahetukakusalavipākavaṇṇanā",
  "tika-abh09t7:182_0": "Abyākatā pana dhammā jātito catubbidhā vipākakiriyarūpanibbānavasena. Tattha vipākābyākatā",
  "tika-abh09t7:182_1": "dhammā jātito ca dvidhā honti kusalākusalavipākavasena. Tattha kusalavipākā bhūmito",
  "tika-abh09t7:182_2": "catubbidhā kāmarūpārūpāvacaralokuttaravipākavasena. Tattha kāmāvacaravipākā ahetukā",
  "tika-abh09t7:182_3": "sahetukāti duvidhā. Tattha alobhādisahajātahetuvirahitā ahetukā. Te sampayogavatthārammaṇādibhedato",
  "tika-abh09t7:182_4": "aṭṭhavidhā. Seyyathidaṁ – upekkhāsahagataṁ cakkhuviññāṇaṁ, tathā sotaghānajivhāviññāṇaṁ,",
  "tika-abh09t7:182_5": "sukhasahagataṁ kāyaviññāṇaṁ, upekkhāsahagatā manodhātu, somanassasahagatā manoviññāṇadhātu,",
  "tika-abh09t7:182_6": "tathā upekkhāsahagatā cāti. Cakkhuviññāṇādīni hi cattāri cakkhupasādādīsu catūsu",
  "tika-abh09t7:182_7": "upādāyarūpesu upādāyarūpānaṁ ghaṭṭanānighaṁsassa picupiṇḍe picupiṇḍassevātidubbalatāya",
  "tika-abh09t7:182_8": "upekkhāvedanāsampayuttāneva honti. Kāyaviññāṇaṁ pana kāyindriye phoṭṭhabbabhūtattayaghaṭṭanānighaṁsassa",
  "tika-abh09t7:182_9": "adhikaraṇimatthake ṭhapitapicupiṇḍe kūṭapahārasseva balavatāya pasādanissayesupi",
  "tika-abh09t7:182_10": "bhūtesu paṭighātasambhavato sukhasahagataṁ hoti, manodhātu attano gahaṇadubbalatāya",
  "tika-abh09t7:182_11": "atiiṭṭhepi upekkhāsahagatāva, manoviññāṇadhātu pana atiiṭṭhe somanassasahagatā, iṭṭhamajjhatte",
  "tika-abh09t7:182_12": "upekkhāsahagatāti ayaṁ sampayogato vinicchayo.",
  "tika-abh09t7:183_0": "Dhammuddesādito pana cakkhuviññāṇe tāva phassapañcakaṁ, ekaggatā, jīvitanti sarūpenāgatā",
  "tika-abh09t7:183_1": "satta, yevāpanakavasena manasikāro eko cāti aṭṭha dhammā honti. Saṅgahato panettha",
  "tika-abh09t7:183_2": "khandhāyatanadhātuāhārindriyavasena pañcevasaṅgahā. Tattha cakkhuviññāṇadhātudhammadhātuvasena",
  "tika-abh09t7:183_3": "dhātusaṅgaho, mano upekkhājīvitindriyavasena indriyasaṅgaho ca veditabbo. Sesaṁ vuttanayameva.",
  "tika-abh09t7:183_4": "Ettha ca vijjamānāpi vedanā jhānaṅgataṁ na gacchati, indriyaṁ pana hoti. Ekaggatā",
  "tika-abh09t7:183_5": "indriyamaggaṅgabalabhāvampi na gacchati atidubbalattā. Vitakkapacchimakaṁ hi jhānaṁ,",
  "tika-abh09t7:183_6": "hetupacchimako maggo, balañca. Yathā cettha, evaṁ sotaghānajivhākāyaviññāṇesupi.",
  "tika-abh09t7:183_7": "Kevalaṁ pana saṅgahavāre sotaviññāṇadhātuādivasena dhātusaṅgaho, kāyaviññāṇe vedanāparivattanañca",
  "tika-abh09t7:183_8": "viseso. Yathā cettha, evaṁ manodhātuyāpi. Kevalaṁ pana vitakkavicārā dve yevāpanakā",
  "tika-abh09t7:183_9": "ca adhimokkhoti tayo dhammā adhikā. Saṅgahavāre manodhātudhammadhātuvasena dhātusaṅgaho,",
  "tika-abh09t7:183_10": "vitakkavicārupekkhekaggatāhi catūhi jhānaṅgasaṅgaho ca viseso. Pāḷiyaṁ panettha kiñcāpi",
  "tika-abh09t7:183_11": "jhānaṅgasaṅgaho na uddhaṭo, tathāpi savitakkesu niyamena jhānaṅgatāsambhavato gahetabbova.",
  "tika-abh09t7:183_12": "Yathā cettha, evaṁ manoviññāṇadhātudvayepi. Somanassasahagatatāya panettha pīti adhikā,",
  "tika-abh09t7:183_13": "saṅgahavāre ca pañcaṅgajjhānatā, vedanāparivattanaṁ, ubhayatthāpi manoviññāṇadhātudhammadhātuvasena",
  "tika-abh09t7:183_14": "dhātusaṅgaho ca viseso, sesaṁ tādisameva.",
  "tika-abh09t7:184_0": "Visayādippabhedato pana cakkhuviññāṇādīni pañca yathākkamaṁ cakkhādiekekameva vatthuṁ",
  "tika-abh09t7:184_1": "nissāya paccuppanne, iṭṭhe ca rūpādiekekārammaṇe eva kiriyamanodhātuanantaraṁ ālokākāsavāyujalapathavīsahakārīni",
  "tika-abh09t7:184_2": "pasādakādīni dassanasavanaghāyanasāyanaphusanakiccāni sādhayamānāni cakkhudvārādīsu",
  "tika-abh09t7:184_3": "ekekasmiṁ eva vipaccanti. Evametesaṁ vatthudvārārammaṇakiccāni visuṁ niyatāni. Ṭhānaṁ",
  "tika-abh09t7:184_4": "pana tesaṁ pañcannampi ekameva, tena nesaṁ na bhedo. Manodhātu pana hadayavatthuṁ",
  "tika-abh09t7:184_5": "nissāyeva paccuppannesu rūpādīsu pañcasupi ārammaṇesu pañcaviññāṇānantaraṁ sampaṭicchanakiccaṁ",
  "tika-abh09t7:184_6": "sādhayamānā pañcasupi dvāresu pavattati, somanassasahagatā manoviññāṇadhātu pana",
  "tika-abh09t7:184_7": "hadayavatthuṁ nissāyeva atiiṭṭhe paccuppanne pañcārammaṇe vipākamanodhātuanantaraṁ",
  "tika-abh09t7:184_8": "santīraṇakiccaṁ, chasupi dvāresu chasu balavakāmāvacarārammaṇesu atītādīsu javanānantaraṁ",
  "tika-abh09t7:184_9": "tadārammaṇakiccañca sādhayamānā vipaccati. Evametissā dvārārammaṇakiccaṭṭhānāni anibaddhāni,",
  "tika-abh09t7:184_10": "tato tehi bhedo hoti, vatthu pana tattheva nibaddhaṁ, tato na bhedo, evamupekkhāsahagatāyapi.",
  "tika-abh09t7:184_11": "Kevalaṁ panesā dvāravinimuttāpi hutvā sugatiyaṁ jaccandhabadhirajaccummattakādīnaṁ",
  "tika-abh09t7:184_12": "paṭisandhikāle purimacuticittānantaraṁ kammabalenopaṭṭhitaṁ kammakammanimittagatinimittesu",
  "tika-abh09t7:184_13": "aññataraṁ atītādibhedaṁ chabbidhampi kāmāvacarārammaṇamārabbha paṭisandhikiccaṁ,",
  "tika-abh09t7:184_14": "tadanantarato paṭṭhāya yāvatāyukaṁ bhavaṅgakiccaṁ, ante cutikiccañca, vuttanayena",
  "tika-abh09t7:184_15": "santīraṇatadārammaṇakiccāni ca sādhayamānā imesu pañcasu ṭhānesu vipaccatīti ayaṁ",
  "tika-abh09t7:184_16": "viseso, sesaṁ tādisameva.",
  "tika-abh09t7:185_0": "Ettha ca vadhabandhādivasappavatte aniṭṭhārammaṇe khantipaṭisaṅkhānādivasena kusaluppattito",
  "tika-abh09t7:185_1": "tannibbattānaṁ paṭisandhiādiviññāṇānaṁ kammanimittañce ārammaṇaṁ hoti, aniṭṭheneva",
  "tika-abh09t7:185_2": "tena bhavitabbaṁ. Evaṁ iṭṭhavisaye uppannānaṁ kusalavipākānaṁ aniṭṭhārammaṇesu anuppattito",
  "tika-abh09t7:185_3": "kammagatinimittameva tesaṁ ārammaṇaṁ hotīti viññāyati. Vicāretvā yathā avirodho hoti,",
  "tika-abh09t7:185_4": "tathā gahetabbaṁ. Evaṁ iṭṭhavisaye uppannakusalato nibbattānampi paṭisandhiādiviññāṇānaṁ",
  "tika-abh09t7:185_5": "kammanimittārammaṇatāya avirodho ñātabbo. Atītādibhedato pana aṭṭhannampi paccekamanantaratā",
  "tika-abh09t7:185_6": "heṭṭhā vuttanayena gahetabbā.",
  "tika-abh09t7:186": "Ahetukakusalavipākā niṭṭhitā.",
  "tika-abh09t7:187": "Sahetukakusalavipākavaṇṇanā",
  "tika-abh09t7:188_0": "Alobhādivipākahetusampayuttā pana sahetukā, te sampayogato kāmāvacarakusalā viya",
  "tika-abh09t7:188_1": "aṭṭhavidhā. Somanassañāṇādisampayogo panettha āgamanādito veditabbo. Tihetukaṁ hi",
  "tika-abh09t7:188_2": "kāmāvacarakusalaṁ tihetukadvihetukapaṭisandhiyo datvā pavatte chasu dvāresu soḷasa",
  "tika-abh09t7:188_3": "vipākāni deti, duhetukaṁ pana kusalaṁ duhetukāhetukapaṭisandhiyo datvā pavatte chasu",
  "tika-abh09t7:188_4": "dvāresu tihetukarahitāni dvādasa vipākāni deti. Asaṅkhārikasasaṅkhārikabhāvo panettha",
  "tika-abh09t7:188_5": "paccayavisesatopi hoti. Balavapaccayenāpi hi uppannaṁ asaṅkhārikaṁ hoti, dubbalenāpi",
  "tika-abh09t7:188_6": "itaraṁ. Keci pana asaṅkhārikena sasaṅkhāravipākānaṁ, sasaṅkhārikena ca asaṅkhārikānaṁ",
  "tika-abh09t7:188_7": "uppattiṁ na icchanti. Yasmā panetāni paṭisandhidāyakato aññenāpi kammena pavatte",
  "tika-abh09t7:188_8": "akusalavipākāni pavattanti, paṭṭhāne ca ‘‘sahetukaṁ bhavaṅgaṁ ahetukassa bhavaṅgassa",
  "tika-abh09t7:188_9": "anantarapaccayena paccayo’’ti (paṭṭhā. 3.1.102) vuttaṁ, tasmā ahetukapaṭisandhikassa",
  "tika-abh09t7:188_10": "puggalassa sugatiyaṁ pavatte sahetukānipi vipākāni pavattanti. Duggatiyaṁ, pana rūpāvacarabhūmiyañca",
  "tika-abh09t7:188_11": "ahetukāneva pavattanti. Tesupi atiiṭṭhe ārammaṇe somanassasahagatāni, iṭṭhamajjhatte",
  "tika-abh09t7:188_12": "upekkhāsahagatānīti evaṁ āgamanādito sampayogabhedo veditabbo.",
  "tika-abh09t7:189_0": "Dhammuddesādito pana yāva suññatavārapariyosānā kāmāvacarakusalasadisova sabbo vinicchayo,",
  "tika-abh09t7:189_1": "kevalañcettha yevāpanakesu karuṇāmuditā na santi sattārammaṇattā. Ekantaparittārammaṇā",
  "tika-abh09t7:189_2": "hi kāmāvacaravipākā. Viratiyopettha lokiyesu ekantakusalasabhāvattā na santi. ‘‘Pañcasikkhāpadā",
  "tika-abh09t7:189_3": "kusalā evā’’ti (vibha. 715 ādayo) hi vuttaṁ. Phassādayo cettha vipākattā ādāse mukhanimittaṁ",
  "tika-abh09t7:189_4": "viya nirussāhasantā, kusalā pana mukhaṁ viya saussāhā. Saṅgahavāre ca pañcaṅgiko",
  "tika-abh09t7:189_5": "maggo hoti, ayaṁ viseso. Sesaṁ tādisameva.",
  "tika-abh09t7:190_0": "Visayādippabhedato pana yvāyaṁ kusalesu kammadvārapuññakiriyādhipatīhi bhedo vutto,",
  "tika-abh09t7:190_1": "so idha natthi aviññattijanakato, avipākadhammato, tathā appavattito ca. Hīnattikabhedo",
  "tika-abh09t7:190_2": "pana atthi hīnamajjhimappaṇītānaṁ kusalānaṁ vipākattā , tathā dvārārammaṇādibhedo.",
  "tika-abh09t7:190_3": "Ete hi hadayavatthuṁ nissāya dvāravinimuttā hutvā devamanussesu dvihetukatihetukānaṁ",
  "tika-abh09t7:190_4": "heṭṭhā vuttanayena paṭisandhibhavaṅgacutikiccāni, chadvāre chasu ārammaṇesu tadārammaṇakiccañca",
  "tika-abh09t7:190_5": "sādhayamānā evaṁ catūsu ṭhānesu vipaccanti. Evametesaṁ dvārārammaṇakiccaṭṭhānāni",
  "tika-abh09t7:190_6": "anibaddhāni, tato tehi bhedo hoti. Vatthu pana tattheva nibaddhaṁ, tato na bhedo.",
  "tika-abh09t7:190_7": "Atītādibhedato panetthāpi anantatā vuttanayā evāti.",
  "tika-abh09t7:191": "Kāmāvacarasahetukakusalavipākā niṭṭhitā.",
  "tika-abh09t7:192": "Rūpāvacaravipākavaṇṇanā",
  "tika-abh09t7:193_0": "Rūpāvacaravipākāpi sampayogabhedato attano kusalā viya pañcavidhā honti. Sabbo cettha",
  "tika-abh09t7:193_1": "vinicchayabhedo kusale vuttanayo eva. Vipākabhāvato panettha yathā hatthiādīnaṁ chāyā",
  "tika-abh09t7:193_2": "taṁsadisā, evaṁ kusalāgamanato ca jhānaṅgādisampayuttadhammasamāyogo, paṭipadādibhedo",
  "tika-abh09t7:193_3": "ca hoti. Apicettha tividhāya paṭhamajjhānabhūmiyā paṭhamajjhānavipākā, tathā dutiyajjhānabhūmiyā",
  "tika-abh09t7:193_4": "dutiyajjhānavipākā tatiyajjhānavipākā ca, tatiyajjhānabhūmiyā catutthajjhānavipākā,",
  "tika-abh09t7:193_5": "vehapphalapañcasuddhāvāsavasena chabbidhāya catutthajjhānabhūmiyā pañcamajjhānavipākā",
  "tika-abh09t7:193_6": "ca vuttanayena paṭisandhibhavaṅgacutikiccāni sādhayamānā hadayavatthuṁ nissāya dvāravinimuttāva",
  "tika-abh09t7:193_7": "kammanimittasaṅkhātapaññattārammaṇā hutvā vipaccantīti ayaṁ viseso, sesaṁ tādisameva.",
  "tika-abh09t7:194": "Rūpāvacaravipākā niṭṭhitā.",
  "tika-abh09t7:195": "Arūpāvacaravipākavaṇṇanā",
  "tika-abh09t7:196_0": "Evaṁ arūpāvacaravipākāpi ārammaṇabhedato attano kusalā viya catubbidhā honti. Vinicchayo",
  "tika-abh09t7:196_1": "ca sabbo kusale vuttanayova. Kusalato cettha viseso rūpāvacaravipāke vuttanayena",
  "tika-abh09t7:196_2": "veditabbo. Kevalaṁ panettha kammanimittabhūtapaññattārammaṇo ākāsānañcāyatanavipāko",
  "tika-abh09t7:196_3": "paṭhamāruppabhūmiyaṁ, tathā mahaggatārammaṇo viññāṇañcāyatanavipāko dutiyāruppabhūmiyaṁ,",
  "tika-abh09t7:196_4": "kammanimittabhūtapaññattārammaṇo ākiñcaññāyatanavipāko tatiyāruppabhūkhiyaṁ, mahaggatārammaṇo",
  "tika-abh09t7:196_5": "nevasaññānāsaññāyatanavipāko catutthāruppabhūmiyañca avatthukā vuttanayena paṭisandhibhavaṅgacutikiccāni",
  "tika-abh09t7:196_6": "sādhayamānāva pavattantīti ayameva viseso.",
  "tika-abh09t7:197": "Arūpāvacaravipākā niṭṭhitā.",
  "tika-abh09t7:198": "Lokuttaravipākavaṇṇanā",
  "tika-abh09t7:199_0": "Tathā lokuttaravipākāpi attano kusalā viya taṁtaṁmaggaphalattā catubbidhā, jhānaṅgayogabhedato",
  "tika-abh09t7:199_1": "paccekaṁ pañca pañca katvā vīsatividhāva honti. Vinicchayo cettha kusale vuttanayova.",
  "tika-abh09t7:199_2": "Kevalaṁ saṅgahavāre sotāpattimaggaphalaṁ sakadāgāmimaggaphalaṁ anāgāmimaggaphalanti",
  "tika-abh09t7:199_3": "imesaṁ tiṇṇaṁ aññindriyaṁ, arahattaphalassa ca aññātāvindriyaṁ paññindriyaṭṭhāne",
  "tika-abh09t7:199_4": "gahetvā aṭṭhindriyatā, bojjhaṅgamaggaṅgādibodhipakkhiyadhammā, paṭipadādibhedo ca",
  "tika-abh09t7:199_5": "maggāgamanavaseneva hotīti veditabbo. Adhipatibhedopettha labbhati. Lokuttarakusalā",
  "tika-abh09t7:199_6": "hi attano phalānaṁ anantaruppattito, javanavuttito ca adhipatiṁ vidhātuṁ sakkonti,",
  "tika-abh09t7:199_7": "lokiyā pana viparītato na sakkonti. Tenāhu porāṇā ‘‘vipāke adhipatī natthi ṭhapetvā",
  "tika-abh09t7:199_8": "lokuttara’’nti (dha. sa. aṭṭha. 505). Vimokkhabhedato panete maggāgamanato tividhā",
  "tika-abh09t7:199_9": "honti suññataanimittaappaṇihitavimokkhavasena. Maggā hi vipassanāgamanato ‘‘suññato",
  "tika-abh09t7:199_10": "appaṇihito’’ti dve nāmāni labhitvā saguṇārammaṇato pariyāyena animittātipi vuccanti,",
  "tika-abh09t7:199_11": "tasmā sayaṁ āgamanīyaṭṭhāne ṭhatvā attano attano anantaraphalānaṁ nippariyāyato tīṇipi",
  "tika-abh09t7:199_12": "nāmāni denti. Aparabhāge pana phalasamāpattibhūtānaṁ na denti. Tattha vipassanāgamanatova",
  "tika-abh09t7:199_13": "magge vuttanayena duvidho nāmalābho veditabbo. Te ca na maggā viya ekacittakkhaṇikā,",
  "tika-abh09t7:199_14": "maggavīthiyaṁ pana dvattikkhattuṁ, phalasamāpattivīthiyaṁ sakalampi divasaṁ appanājavanavaseneva",
  "tika-abh09t7:199_15": "nirantaraṁ mahaggatajavanāni viya pavattantīti ayaṁ viseso.",
  "tika-abh09t7:200": "Lokuttaravipākā niṭṭhitā.",
  "tika-abh09t7:201_0": "Akusalavipākā pana kāmāvacarāva, lobhādisampayuttahetu abhāvato ahetukā eva ca honti.",
  "tika-abh09t7:201_1": "Te sampayogato upekkhāsahagataṁ cakkhuviññāṇaṁ, tathā sotaghānajivhāviññāṇāni, tathā",
  "tika-abh09t7:201_2": "dukkhasahagataṁ kāyaviññāṇaṁ, upekkhāsahagatā manodhātu, tathā manoviññāṇadhātūti",
  "tika-abh09t7:201_3": "sattavidhā. Vinicchayo panesa sabbattha tādisāhetukakusalavipākesu vuttanayo eva.",
  "tika-abh09t7:201_4": "Kevalaṁ panāniṭṭhārammaṇatā, kāyaviññāṇassa dukkhasahagatatā, upekkhāsahagatamanoviññāṇadhātuyā",
  "tika-abh09t7:201_5": "uddhaccavajjitākusalapaccayā catūsu apāyesu paṭisandhibhavaṅgacutikiccāni, sugatiyañca",
  "tika-abh09t7:201_6": "santīraṇatadārammaṇakiccāni ca sādhanavasena pavatti ca viseso, sesaṁ tādisameva.",
  "tika-abh09t7:202": "Akusalavipākā niṭṭhitā.",
  "tika-abh09t7:203": "Niṭṭhitā ca vipākābyākatā.",
  "tika-abh09t7:204": "Ahetukakiriyāvaṇṇanā",
  "tika-abh09t7:205_0": "Kiriyābyākatā pana kāmarūpārūpāvacaravasena tividhā. Tattha kāmāvacarakiriyā ahetukā",
  "tika-abh09t7:205_1": "sahetukāti duvidhā. Tattha sahajātahetuvirahitā ahetukā. Tā sampayogādito tividhā",
  "tika-abh09t7:205_2": "upekkhāsahagatā manodhātu, somanassasahagatā manoviññāṇadhātu, tathā upekkhāsahagatāti.",
  "tika-abh09t7:205_3": "Kiriyāti karaṇamattaṁ, kiccamattanti attho. Sabbesuyeva hi kiriyacittesu yaṁ āvajjanakiccadvayaṁ,",
  "tika-abh09t7:205_4": "taṁ ajavanavuttito moghapupphaṁ viya. Yaṁ javanavuttikaṁ, taṁ nirānusayasantānappavattito",
  "tika-abh09t7:205_5": "chinnamūlarukkhapupphaṁ viya aphalaṁ hoti. Taṁtaṁāvajjanajavanakiccasādhanavasena",
  "tika-abh09t7:205_6": "pavattattā pana kiccamattataṁ upādāya ‘‘kiriyā’’ti vuttaṁ. Tattha manodhātuyā vipākamanodhātuyaṁ",
  "tika-abh09t7:205_7": "vuttanayena sabbo vinicchayo veditabbo. Kevalaṁ pana pañcadvāre iṭṭhesu vā aniṭṭhesu",
  "tika-abh09t7:205_8": "vā pañcārammaṇesu pañcapasāde ghaṭṭitesu uppannabhavaṅgupacchedānantaraṁ tameva pañcārammaṇamārabbha",
  "tika-abh09t7:205_9": "hadayavatthuṁ nissāyevāvajjanakiccaṁ sādhayamānā pañcasupi dvāresu pavattatīti ayaṁ viseso.",
  "tika-abh09t7:206_0": "Manoviññāṇadhātudvayampi yathākkamaṁ kusalavipākāhetukamanoviññāṇadhātudvayasadisaṁ,",
  "tika-abh09t7:206_1": "vīriyaṁ panettha adhikaṁ, vīriyūpatthambhova samādhi balavā hoti. Tato evettha saṅgahavāre",
  "tika-abh09t7:206_2": "vīriyasamādhimanosomanassajīvitindriyānaṁ pañcannaṁ vasena indriyasaṅgaho hoti, idhāpi",
  "tika-abh09t7:206_3": "balasaṅgaho nattheva. Yaṁ panettha padabhājanīye samādhivīriyānaṁ niddese ‘‘samādhibalaṁ",
  "tika-abh09t7:206_4": "vīriyabala’’nti (dha. sa. 570-572) balavevacanaṁ vuttaṁ, taṁ itarāhetukacittasampayuttehi",
  "tika-abh09t7:206_5": "imesaṁ balavataratādassanatthaṁ pariyāyato vuttaṁ. Tato eva hi saṅgahavāre ‘‘dve",
  "tika-abh09t7:206_6": "balāni hontī’’ti na vuttaṁ, tasmā ahetukesu nippariyāyato balaṁ natthi evāti gahetabbaṁ.",
  "tika-abh09t7:207_0": "Visayādippabhedato panettha somanassasahagatā tāva hadayavatthuññeva nissāya pañcadvāre",
  "tika-abh09t7:207_1": "voṭṭhabbanakiccāya ca, manodvāre anuḷāresu chasu kāmāvacarārammaṇesu āvajjanakiccāya",
  "tika-abh09t7:207_2": "ca manoviññāṇadhātuyā anantaraṁ javanakiccaṁ sādhayamānā khīṇāsavānaññeva hasitaṁ",
  "tika-abh09t7:207_3": "uppādentī pavattati. Hasitaṁ hi somanassasahagatakāmāvacareheva javanehi, tesu asekhānaṁ",
  "tika-abh09t7:207_4": "pañcahi kiriyājavanehi, sekhānaṁ pana kusalehi ceva diṭṭhivippayuttalobhamūlehi cāti",
  "tika-abh09t7:207_5": "chahi, puthujjanānaṁ diṭṭhisampayuttehi cāti aṭṭhahīti terasahi cittehi uppajjati.",
  "tika-abh09t7:207_6": "Upekkhāsahagatā pana pañcadvāre hadayavatthuññeva nissāya santīraṇakiccāya vipākamanoviññāṇadhātuyā",
  "tika-abh09t7:207_7": "anantaraṁ voṭṭhabbanakiccaṁ, manodvāre sabbesu chasupi ārammaṇesu savatthukā, avatthukā",
  "tika-abh09t7:207_8": "vā bhavaṅgacalanānantaraṁ āvajjanakiccaṁ sādhayamānā pavattati. Ayaṁ hi tīsu bhavesu",
  "tika-abh09t7:207_9": "kassaci sacittakapuggalassa na kismiñci visaye na uppajjati, sabbaññutaññāṇasadisaṁ",
  "tika-abh09t7:207_10": "mahāgamanaṁ nāmetaṁ cittanti ayaṁ viseso, sesaṁ tādisameva.",
  "tika-abh09t7:208": "Ahetukakiriyā niṭṭhitā.",
  "tika-abh09t7:209": "Sahetukakāmāvacarakiriyāvaṇṇanā",
  "tika-abh09t7:210_0": "Alobhādikiriyāhetusampayuttā pana sahetukā, te sampayogato kusalā viya aṭṭhavidhā.",
  "tika-abh09t7:210_1": "Sabbopettha vinicchayo kusalesu vuttanayo eva. Kevalaṁ panettha viratiyo na santi,",
  "tika-abh09t7:210_2": "kusalā ca sekhaputhujjanānaṁ vuttanayena chasu dvāresu vatthuṁ nissāya vā anissāya",
  "tika-abh09t7:210_3": "vā javanakiccaṁ sādhayamānā pavattanti, ime pana asekhānanti ayaṁ viseso. Kāmāvacarakiriyā.",
  "tika-abh09t7:211": "Rūpāvacarakiriyāvaṇṇanā",
  "tika-abh09t7:212_0": "Rūpāvacarakiriyā ca kusalā viya pañcavidhā. Vinicchayo ca tattha vuttanayo eva. Kevalaṁ",
  "tika-abh09t7:212_1": "hi kusalā sekhaputhujjanānaṁ paññattārammaṇā , abhiññāvasena pavattaṁ pañcamajjhānaṁ",
  "tika-abh09t7:212_2": "sabbārammaṇañca hutvā manodvāre hadayavatthuññeva nissāya javanakiccaṁ sādhayamānā",
  "tika-abh09t7:212_3": "pavattanti, ime pana asekhānanti ayameva viseso. Rūpāvacarakiriyā.",
  "tika-abh09t7:213": "Arūpāvacarakiriyāvaṇṇanā",
  "tika-abh09t7:214_0": "Arūpāvacarakiriyā ca kusalā viya catubbidhā. Vinicchayo ca tattha vuttanayo eva.",
  "tika-abh09t7:214_1": "Kevalaṁ hi kusalā sekhaputhujjanānaṁ savatthukā, avatthukā vā heṭṭhā vuttanayena",
  "tika-abh09t7:214_2": "yathāyogaṁ paññattimahaggatārammaṇā manodvāre javanakiccaṁ sāyemānā pavattanti, ime",
  "tika-abh09t7:214_3": "pana asekhānanti ayaṁ viseso. Arūpāvacarakiriyā.",
  "tika-abh09t7:215": "Kiriyābyākatā niṭṭhitā.",
  "tika-abh09t7:216": "Pakiṇṇakakathāvaṇṇanā",
  "tika-abh09t7:217_0": "Ettha ṭhatvā sabbe cittacetasikadhamme jātisaṅgahādito samodhānetvā pakiṇṇakakathā",
  "tika-abh09t7:217_1": "vattabbā. Yathāvuttāni hi cittāni kusalāni ekavīsati, akusalāni dvādasa, vipākāni",
  "tika-abh09t7:217_2": "chattiṁsa, kiriyāni vīsati cāti sabbānipi ekūnanavutividhāni, lokuttarānaṁ jhānaṅgayogabhedato",
  "tika-abh09t7:217_3": "cattālīsavidhattā ekavīsasataṁ vā honti. Tesu kāmāvacarāni catupaññāsa, rūpāvacarāni",
  "tika-abh09t7:217_4": "pannarasa, arūpāvacarāni dvādasa, lokuttarāni aṭṭha, cattālīsaṁ vā. Kāmāvacaresu",
  "tika-abh09t7:217_5": "ca kusalāni aṭṭha, vipākāni tevīsati, kiriyāni ekādasa, ahetukāni aṭṭhārasa. Sesāni",
  "tika-abh09t7:217_6": "pana catubhūmakānipi sahetukāni. Tesu ca jātito cittagaṇanā pubbe vuttāva . Cetasikā",
  "tika-abh09t7:217_7": "pana saddhā sati hirīottappaṁ alobho adoso kāyapassaddhādayo dvādasa, tatramajjhattatā",
  "tika-abh09t7:217_8": "amoho appamaññādvayaṁ, viratittayañca moho ahirikaṁ anottappaṁ uddhaccañca lobho",
  "tika-abh09t7:217_9": "diṭṭhi doso vicikicchā ca māno issā macchariyaṁ kukkuccaṁ thinaṁ middhañca phasso",
  "tika-abh09t7:217_10": "vedanā saññā cetanā ekaggatā jīvitindriyañca manasikāro ca vitakko vicāro pīti vīriyaṁ",
  "tika-abh09t7:217_11": "chando adhimokkho cāti dvepaññāsa honti.",
  "tika-abh09t7:218_0": "Tattha tatramajjhattatā, appamaññādvayaṁ, mānādīni cha, manasikāro chando adhimokkho",
  "tika-abh09t7:218_1": "cāti dvādasa dhammā yathāṭhāne yevāpanakā eva, viratittayaṁ, uddhaccañca katthaci",
  "tika-abh09t7:218_2": "yevāpanakā. Tesu ca tatramajjhattatā manasikāro chando adhimokkho uddhaccaṁ viratiyoti",
  "tika-abh09t7:218_3": "ime ṭhapetvā sesā aṭṭha yathāṭhāne aniyatā eva, viratiyo pana katthaci aniyatā, ime",
  "tika-abh09t7:218_4": "pana ekādasa ṭhapetvā sesā ekacattālīsa dhammā niyatā eva. Tattha saddhādayo pañcavīsati",
  "tika-abh09t7:218_5": "dhammā kusalābyākatāyeva, mohādayo cuddasa akusalā eva, phassādayo terasa kusalākusalābyākatā",
  "tika-abh09t7:218_6": "tijātikā. Ekantato hi kusalā vā abyākatā vā dhammā natthi, kusalacittasampayuttasamaye",
  "tika-abh09t7:218_7": "pana kusalā, abyākatacittasampayuttasamaye abyākatā ca honti. Mohādayo pana sarūpeneva",
  "tika-abh09t7:218_8": "akusalā, itare ca taṁsampayogena sabbepi cete atthanā sampayuttacittabhedena bhedavantova hontīti veditabbā.",
  "tika-abh09t7:219_0": "Tesu hi saddhādayo ekūnavīsati sabbesu kusalesu ceva sahetukābyākatesu cāti ekūnasaṭṭhicittesu",
  "tika-abh09t7:219_1": "uppajjanti, tato paccekaṁ ekūnasaṭṭhippabhedā ca honti. Evamaññepi ñātabbā . Amoho",
  "tika-abh09t7:219_2": "tesu ñāṇavippayuttāni dvādasa ṭhapetvā sesesu, appamaññā pana kāmāvacaresu sahetukakiriyakusalesu",
  "tika-abh09t7:219_3": "ceva pañcamajjhānavajjitarūpāvacaresu cāti aṭṭhavīsaticittesu, viratiyo pana kāmāvacarakusalesu,",
  "tika-abh09t7:219_4": "lokuttaresu cāti soḷasasu. Evamete pañcavīsati dhammā kusalābyākatesu uppajjanato",
  "tika-abh09t7:219_5": "kusalābyākatā nāma jātā. Akusalesu pana mohādayo cattāro dvādasasupi akusalacittesu",
  "tika-abh09t7:219_6": "uppajjanti, lobho aṭṭhasu lobhamūlesu, diṭṭhi tattha diṭṭhisampayuttesu, māno diṭṭhivippayuttesu,",
  "tika-abh09t7:219_7": "doso issā macchariyaṁ kukkuccaṁ paṭighasampayuttesu, thinamiddhaṁ pañcasu sasaṅkhārikesu,",
  "tika-abh09t7:219_8": "vicikicchā vicikicchāsampayutte evāti. Evamete cuddasapi sayaṁ akusalattā, akusalesveva",
  "tika-abh09t7:219_9": "uppajjanato ca akusalā nāma.",
  "tika-abh09t7:220_0": "Itaresu ca phassādayo satta dhammā sabbacittesu, na hi taṁ cittamatthi, yaṁ imesu",
  "tika-abh09t7:220_1": "ekenāpi vinā uppajjati. Sabbatthakā hi ete. Vitakkādayo pana yathāyogikā. Tesu hi",
  "tika-abh09t7:220_2": "vitakko tāva dvipañcaviññāṇavajjitakāmāvacaresu ceva ekādasasu paṭhamajjhānikarūpāvacaralokuttaresu",
  "tika-abh09t7:220_3": "cāti pañcapaññāsacittesu uppajjati. Vicāro pana tesu ceva tathā dutiyajjhānikacittesu",
  "tika-abh09t7:220_4": "cāti chasaṭṭhicittesu. Pīti catutthajjhānikavajjitasomanassasahagatesu. Vīriyaṁ dvipañcaviññāṇamanodhātusantīraṇattikavajjitesu.",
  "tika-abh09t7:220_5": "Chando ahetukamomūhavajjitesu. Adhimokkho dvipañcaviññāṇavicikicchāyuttavajjitesu.",
  "tika-abh09t7:220_6": "Evamete terasa kusalākusalābyākatesu uppajjanato tijātikā nāma jātā. Sampayuttacittabhedena",
  "tika-abh09t7:220_7": "cesaṁ paccekaṁ gaṇanābhedopi veditabbo. Yathā hi cittaṁ salakkhaṇato ekavidhampi",
  "tika-abh09t7:220_8": "sampayogāvatthādibhedeneva bhinnaṁ, tathā cetasikāpi paccekanti ñātabbā, visesaṁ",
  "tika-abh09t7:220_9": "pana nesaṁ vakkhāma.",
  "tika-abh09t7:221_0": "Vatthusaṅgahe pana nesaṁ cittesu tāva kāmāvacaravipākamanodhātuhasitāni, dosasampayuttapaṭigharūpāvacarapaṭhamamaggāni",
  "tika-abh09t7:221_1": "cāti tecattālīsa cittāni heṭṭhā vuttanayena yathāsakaṁ vatthūni nissāyeva uppajjanti,",
  "tika-abh09t7:221_2": "arūpāvacaravipākāni pana anissāyeva, sesāni dvecattālīsa nissāyapi, āruppesupi uppajjanato",
  "tika-abh09t7:221_3": "anissāyapi. Arūpīnaṁ hi chapi vatthūni na santi, rūpīnaṁ pana ghānādīni tīṇi, sabbattha",
  "tika-abh09t7:221_4": "ca taṁtaṁvatthurahitānaṁ sabbattha niyataviññāṇānipi, asaññīnaṁ pana sabbānipi vatthuviññāṇāni",
  "tika-abh09t7:221_5": "na santi. Tesaṁ hi jīvitanavakameva rūpaṁ paṭisandhi, pavattiyaṁ bhavaṅgaṁ, maraṇakāle",
  "tika-abh09t7:221_6": "cuti ca hutvā pavattati. Yathā cettha cittānaṁ, evaṁ taṁsampayuttacetasikānampi vatthuto",
  "tika-abh09t7:221_7": "saṅgahabhedo veditabbo. Ayaṁ pana viseso – tesu hi doso issā macchariyaṁ kukkuccañca",
  "tika-abh09t7:221_8": "hadayavatthuṁ nissāya kāmaloke eva uppajjati. Karuṇāmuditā pana rūpalokepi, na arūpe.",
  "tika-abh09t7:221_9": "Tattha hi rūpāvacarapubbabhāgānipi na uppajjanti, sesā pana sabbe nissāyapi anissāyapi",
  "tika-abh09t7:221_10": "tīsupi bhavesu uppajjanti. Tattha hi phassādayo satta chapi vatthūni, itare pana",
  "tika-abh09t7:221_11": "hadayamevāti, sesaṁ cittasamaṁ.",
  "tika-abh09t7:222_0": "Kiccadvārasaṅgahe pana nesaṁ cittaṁ yathā ca cuddasahi kiccehi chadvārikadvāravinimuttabhāvena,",
  "tika-abh09t7:222_1": "evaṁ pavattikkamo veditabbo. Yadā hi kusalākusalabalena tīsu bhūmīsu sattā nibbattanti,",
  "tika-abh09t7:222_2": "tadā tesaṁ maraṇakāle yebhuyyena channaṁ dvārānamaññatarasmiṁ paccupaṭṭhitaṁ kammakammanimittagatinimittānamaññataraṁ",
  "tika-abh09t7:222_3": "gahetvā upekkhāsahagatavipākāhetukamanoviññāṇadhātudvayañceva aṭṭha mahāvipākāni,",
  "tika-abh09t7:222_4": "nava rūpārūpavipākāni ceti ekūnavīsati cittāni heṭṭhā vuttanayena yathāsakabhūmīsu",
  "tika-abh09t7:222_5": "paṭisandhi hutvā uppajjanti, tāneva bhavaṅgacutivasena dvāravinimuttāni nāma honti.",
  "tika-abh09t7:222_6": "Maraṇakāle hi sattānaṁ asaññisattavirahitānaṁ bhavantare paṭisandhijanakaṁ atītaṁ",
  "tika-abh09t7:222_7": "kammaṁ vā taṁkammakaraṇakāle visayopakaraṇādibhūtaṁ rūpādichabbidhampi atītādibhedaṁ",
  "tika-abh09t7:222_8": "kālavinimuttañca kammanimittaṁ vā upapajjamānabhavānurūpaṁ kapparukkhamātukucchinirayaggijālādigatinimittaṁ",
  "tika-abh09t7:222_9": "vā kammabalena yathārahaṁ channaṁ dvārānamaññatarasmiṁ sāyanhe pabbatacchāyā pathaviyaṁ",
  "tika-abh09t7:222_10": "viya cittasantāne allīyamānaṁ upaṭṭhāti. Evaṁ upaṭṭhite ca tasmiṁ ārammaṇe kammabalena",
  "tika-abh09t7:222_11": "nirantaraṁ pavattamānacittasantānassa āyukkhayakammakkhayaubhayakkhayaupacchedakakammānamaññatarena",
  "tika-abh09t7:222_12": "paccāsannamaraṇassa tassa tassa vīthicittabhavaṅgānantaraṁ cuticittaṁ hoti, tadanantaraṁ",
  "tika-abh09t7:222_13": "kammakammanimittādīsu yathāgahitaṁ ārabbha yathārahaṁ tīsu bhavesu yaṁ kiñci paṭisandhicittaṁ",
  "tika-abh09t7:222_14": "bhavantare paṭhamacittaṁ hutvā uppajjati.",
  "tika-abh09t7:223_0": "Tattha ca duhetukāhetukacutiyānantaraṁ dasa kāmāvacarapaṭisandhiyova honti, na itarā,",
  "tika-abh09t7:223_1": "kāmāvacaratihetukāya cutiyā sabbāpi honti, rūpāvacarāya pana cutiyāpi ahetukapaṭisandhirahitā,",
  "tika-abh09t7:223_2": "arūpāvacarāya cutiyā heṭṭhimavajjitāruppapaṭisandhiyo ceva kāmāvacaratihetukapaṭisandhiyo",
  "tika-abh09t7:223_3": "ca, asaññīnaṁ pana rūpacutito bhavantare gahitapubbaṁ kammādimevārabbha ahetukarahitā",
  "tika-abh09t7:223_4": "kāmāvacarapaṭisandhiyova honti, na itarā. Puthujjanānaṁ, pana sotāpannasakadāgāmīnañca",
  "tika-abh09t7:223_5": "cutiyā suddhāvāsesu paṭisandhi na hoti, sekhānaṁ dvihetukāhetukāsaññipaṭisandhiyo,",
  "tika-abh09t7:223_6": "asekhānaṁ pana sabbāpi paṭisandhiyo na honti. Te hi cutito nirupadhisesanibbānena",
  "tika-abh09t7:223_7": "anupādāparinibbānappattā nāma honti. Evaṁ gahitapaṭisandhinirodhato paraṁ tadeva",
  "tika-abh09t7:223_8": "cittaṁ tasmiññevārammaṇe bhavaṅgaṁ hutvā cutipariyosānaṁ asati vīthicittuppāde supinampi",
  "tika-abh09t7:223_9": "adisvā niddokkamanakālādīsu aparimāṇasaṅkhampi nadīsotaṁ viya nirantaraṁ pavattati.",
  "tika-abh09t7:223_10": "Evaṁ ekūnavīsativiññāṇānaṁ paṭisandhibhavaṅgacutivasena pavattikkamo veditabbo.",
  "tika-abh09t7:224_0": "Evaṁ pana vattamāne bhavaṅgasantāne yadā indriyaparipākamāgamma sabhāgapaccayantarasahitaṁ",
  "tika-abh09t7:224_1": "atimahantaṁ rūpārammaṇaṁ cakkhudvāre ghaṭṭeti, tadā ghaṭṭanānubhāvena dvikkhattuṁ",
  "tika-abh09t7:224_2": "tattha bhavaṅgacalanaṁ hoti, tadanantaraṁ bhavaṅgaṁ vocchinditvā tasmiṁ rūpārammaṇe",
  "tika-abh09t7:224_3": "kiriyamanodhātu āvajjanakiccaṁ sādhayamānā uppajjitvā nirujjhati, tathā tadanantaraṁ",
  "tika-abh09t7:224_4": "cakkhuviññāṇadvaye yathārahamekaṁ dassanakiccaṁ, tadanantaraṁ vipākamanodhātudvayā",
  "tika-abh09t7:224_5": "aññataraṁ sampaṭicchanakiccaṁ, tadanantaraṁ vipākamanoviññāṇadhātuttayā aññataraṁ",
  "tika-abh09t7:224_6": "santīraṇakiccaṁ, tadanantaraṁ upekkhāsahagatakiriyāhetukamanoviññāṇadhātu voṭṭhabbanakiccaṁ,",
  "tika-abh09t7:224_7": "tadanantaraṁ ekūnatiṁsakāmāvacarajavanesu yaṁ kiñci yathārahaṁ sattakkhattuṁ, chakkhattuṁ,",
  "tika-abh09t7:224_8": "maraṇakālādīsu pañcakkhattumeva vā javanakiccaṁ sādhayamānaṁ, tadanantaraṁ ekādasasu",
  "tika-abh09t7:224_9": "tadārammaṇakiccesu mahāvipākasantīraṇesu yathārahamekaṁ sakiṁ, dvikkhattuṁ vā tadārammaṇakiccaṁ",
  "tika-abh09t7:224_10": "sādhayamānaṁ uppajjitvā nirujjhati, tadanantaraṁ bhavaṅgasantati eva pavattati. Evaṁ",
  "tika-abh09t7:224_11": "cakkhudvāre sattakiccāni chacattālīsa cittāni sambhavanti.",
  "tika-abh09t7:225_0": "Yadā pana vuttanayena saddārammaṇādīni sotadvārādīsu ghaṭṭenti, tadāpi cakkhudvāre",
  "tika-abh09t7:225_1": "viya paccekañca chacattālīseva bhavanti. Kevalaṁ hettha āvajjanānantaraṁ cakkhuviññāṇaṭṭhāne",
  "tika-abh09t7:225_2": "sotaviññāṇādidvayāni yathākkamaṁ savanādikiccāni sādhayamānāni uppajjantīti. Evaṁ",
  "tika-abh09t7:225_3": "pañcadvāre atimahante pañcārammaṇe catupaññāsa kāmāvacaracittāneva sambhavanti. Keci",
  "tika-abh09t7:225_4": "panettha ‘‘sasaṅkhārikajavanāni pañcadvāre na uppajjanti pubbappayogāsambhavā, manodvāreyevetāni",
  "tika-abh09t7:225_5": "uppajjantī’’ti vadanti.",
  "tika-abh09t7:226_0": "Mahante pana tadārammaṇavajjitāni. Visayassa javanasamakālameva atītattā javanāvasāne",
  "tika-abh09t7:226_1": "bhavaṅgaṁ hoti. Paritte pana javanampi natthi. Voṭṭhabbanaṁ hettha javanaṭṭhāne ṭhatvā",
  "tika-abh09t7:226_2": "dvattikkhattuṁ pavattitvā nirujjhati, tato paraṁ bhavaṅgaṁ hoti. Ayaṁ pana vāro ‘‘diṭṭhaṁ",
  "tika-abh09t7:226_3": "viya me , sutaṁ viya me’’tiādikathanakāle labbhati. Atiparitte pana voṭṭhabbanappādā",
  "tika-abh09t7:226_4": "asaṇṭhahanato bhavaṅgacalanamattameva, na āvajjanādīni. Āvajjanena hi bhavaṅge āvaṭṭite",
  "tika-abh09t7:226_5": "voṭṭhabbanaṁ appatvā antarā cakkhuviññāṇānantaraṁ cittaṁ bhavaṅgaṁ otarissatīti netaṁ",
  "tika-abh09t7:226_6": "ṭhānaṁ vijjati, nāpi appavattamāne visaye pañcadvārikavīthicittāni pavattantīti.",
  "tika-abh09t7:226_7": "Ayaṁ pañcadvāre visayappavattibhedena cittappavattiniyamo.",
  "tika-abh09t7:227_0": "Manodvāre pana chasu ārammaṇesu āpāthagatesu vuttanayena bhavaṅgacalanamanodvārāvajjanānantaraṁ",
  "tika-abh09t7:227_1": "kusalākusalaphalanāvajjanakiriyacittesu pañcapaññāsajavanakiccesu yaṁ kiñci kāmāvacarārammaṇamārabbha",
  "tika-abh09t7:227_2": "pavattati, tato pabhuti kāmāvacarārammaṇe tadārammaṇaṁ hoti. Appanājavane ayaṁ pavattikkamo",
  "tika-abh09t7:227_3": "– samathavipassanākammaṭṭhānikānaṁ hi yathāsakavisaye uppāditapubbabhāgabhāvanānaṁ",
  "tika-abh09t7:227_4": "‘‘idāni appanā uppajjissatī’’ti bhavaṅgacalanāvajjanāvasāne ñāṇasampayuttakāmāvacarajavanesu",
  "tika-abh09t7:227_5": "aññatarasmiṁ yathārahaṁ parikammopacārānulomagotrabhunāmena catukkhattuṁ, tikkhattumeva",
  "tika-abh09t7:227_6": "vā uppajjitvā niruddhe catutthaṁ, pañcamaṁ vā mahaggatajavanesu yaṁ kiñci paṭhamakappanābhiññābhūtaṁ",
  "tika-abh09t7:227_7": "ekavārameva, jhānasamāpattibhūtaṁ anantavārampi javati. Lokuttarajavanesu pana kusalāni",
  "tika-abh09t7:227_8": "ekasantāne ekavārameva javanti, tadanantaraṁ yathāsakaṁ phalacittañca dvattivāraṁ,",
  "tika-abh09t7:227_9": "phalasamāpattivīthiyaṁ phalameva anantavārampi javati, nirodhasamāpattiyaṁ pana anupubbanirodhavasena",
  "tika-abh09t7:227_10": "paṭhamajjhānato yāvākiñcaññāyatanā yathākkamaṁ āvajjanaparikammādivaseneva samāpajjitvā",
  "tika-abh09t7:227_11": "vuṭṭhitassa gotrabhuto anantaraṁ catutthāruppajavane dvikkhattuṁ javitvā niruddhe",
  "tika-abh09t7:227_12": "yathāparicchinnakālañca cittaṁ na uppajjati, vuṭṭhānakāle ca āvajjanaparikammacittaniyāmena",
  "tika-abh09t7:227_13": "anāgāmiphalaṁ, arahattaphalaṁ vā yathārahamekavārameva uppajjati. Tattha ca kusalagotrabhuto",
  "tika-abh09t7:227_14": "anantaraṁ kusalañceva ādito phalattayañca appeti, kiriyāgotrabhuto kiriyaṁ, arahattaphalañca.",
  "tika-abh09t7:227_15": "Tatthāpi somanassasahagatato somanassasahagatameva, upekkhāsahagatato ca upekkhāsahagatameva",
  "tika-abh09t7:227_16": "appeti. Asekhānameva cettha arahattaphalakiriyājavanāni, yathāsakaṁ sekhānameva sesalokuttarāni,",
  "tika-abh09t7:227_17": "sekhaputhujjanānameva kusalākusalāni, tihetukānameva appanā honti, ayaṁ javananiyamo.",
  "tika-abh09t7:228_0": "Appanājavanato paraṁ pana tadārammaṇaṁ natthi. Javanārammaṇesu hi kāmāvacarabhūtesveva",
  "tika-abh09t7:228_1": "kāmāvacarapaṭisandhikānameva atimahante, vibhūte ca visaye tadārammaṇamuppajjati.",
  "tika-abh09t7:228_2": "Atiiṭṭhe panārammaṇe santīraṇakiriyājavanatadārammaṇāni somanassasahagatāni, iṭṭhamajjhatte,",
  "tika-abh09t7:228_3": "aniṭṭhe ca upekkhāsahagatāni honti. Yadā pana domanassānantaraṁ somanassassa paṭṭhāne",
  "tika-abh09t7:228_4": "paṭikkhittattā somanassapaṭisandhikassa atiiṭṭhādīsu paṭighe javite tadārammaṇabhavaṅgāni",
  "tika-abh09t7:228_5": "na uppajjanti, tadā aññaṁ paricitapubbaṁ parittārammaṇamārabbha anāvajjanampi nirodhato",
  "tika-abh09t7:228_6": "vuṭṭhahantassa sāmaññaphalaṁ viya antarā upekkhāsahagatasantīraṇaṁ uppajjati, tamanantaritvā",
  "tika-abh09t7:228_7": "bhavaṅgaṁ hotīti ayaṁ tadārammaṇaniyamo.",
  "tika-abh09t7:229_0": "Evaṁ pana bhavaṅgānantaraṁ chadvāre āvajjanādīni vīthicittāni. Iti yāvatāyukaṁ imināva",
  "tika-abh09t7:229_1": "kamena cittaniyāmato viññāṇāni pavattanti. Vīthicittānantaraṁ, pana bhavaṅgānantaraṁ",
  "tika-abh09t7:229_2": "vā sabbapacchimaṁ taṁ ekūnavīsatividhaṁ bhavaṅgameva tasmiññevārammaṇe cutikiccañca",
  "tika-abh09t7:229_3": "sādhayamānaṁ pavattati, tasmiṁ niruddhe satto cuto nāma hoti. Tatopi cutito puna",
  "tika-abh09t7:229_4": "paṭisandhibhavaṅgavīthicutiyoti evaṁ punappunaṁ cittasantānaṁ yantayuttagoṇo viya",
  "tika-abh09t7:229_5": "bhavādīsu yāvānupādāya āsavehi na vimuccati, tāvāvicchinnaṁ pavattati eva. Evaṁ pavattamāne",
  "tika-abh09t7:229_6": "ca cittasantāne ‘‘tvaṁ bhavaṅgaṁ nāma hoti, tvaṁ tadanantaraṁ āvajjanaṁ…pe… tvaṁ",
  "tika-abh09t7:229_7": "tadanantaraṁ tadārammaṇaṁ nāma hoti, tvaṁ pana bhavaṅga’’ntiādinā niyāmako kattā",
  "tika-abh09t7:229_8": "nāma natthi, cittaniyāmenevetaṁ pavattati.",
  "tika-abh09t7:230_0": "Pañcavidho hi niyāmo – bījaniyāmo utuniyāmo kammaniyāmo dhammaniyāmo cittaniyāmoti,",
  "tika-abh09t7:230_1": "tattha aṅkurapaṇṇadaṇḍapupphaphalādikkamena tesaṁ tesaṁ bījānaṁ aññoññavisadisarukkhatiṇagacchalatādisantāne",
  "tika-abh09t7:230_2": "attanā sadisaphaladānaṁ bījaniyāmo nāma. Tasmiṁ tasmiṁ samaye tesaṁ tesaṁ rukkhānaṁ",
  "tika-abh09t7:230_3": "ekappahārena pupphaphalapallavānaṁ gahaṇaṁ utuniyāmo nāma. Tassa tassa vā kusalākusalakammassa",
  "tika-abh09t7:230_4": "taṁtaṁsadisāsadisarūpārūpavipākadānaṁ, kammasarikkhakavipākadānañca kammaniyāmo nāma.",
  "tika-abh09t7:230_5": "Bodhisattānaṁ paṭisandhiggahaṇe, mātukucchito abhinikkhamane, abhisambodhidhammacakkappavattanādīsu",
  "tika-abh09t7:230_6": "ca dvattiṁsa pubbanimittāni dhammaniyāmo nāma. Yathāvuttena bhavaṅgāvajjanādikiccakkameneva",
  "tika-abh09t7:230_7": "cittappavatti cittaniyāmo nāma. Iminā pana cittaniyāmena yathākkamaṁ kiccavantesu",
  "tika-abh09t7:230_8": "cetesu cittesu dvipañcaviññāṇamanodhātujavanāni yathāsambhavaṁ ekakiccaṭṭhānāni,",
  "tika-abh09t7:230_9": "sesāni pana dviticatupañcakiccaṭṭhānāni, tāni ca pubbe vuttāni, suviññeyyāni ca.",
  "tika-abh09t7:230_10": "Evaṁ ekadvārikādīni ca. Yathā ca cittānaṁ, evaṁ taṁsampayuttacetasikānampi kiccadvāravasena",
  "tika-abh09t7:230_11": "saṅgaho veditabbo. Ayaṁ pana viseso – kiccato hi sabbatthakā tāva satta cittaṁ viya",
  "tika-abh09t7:230_12": "cuddasa kiccāni karonti. Vitakkavicārādhimokkhā pana tayo dassanādipañcakiccāni vajjetvā",
  "tika-abh09t7:230_13": "nava, vīriyaṁ tato sampaṭicchanasantīraṇāni vajjetvā satta, pīti voṭṭhabbanāvajjanānipi",
  "tika-abh09t7:230_14": "vajjetvā santīraṇena saddhiṁ cha, viratiappamaññāvajjitā pana vīsati kusalābyākatā",
  "tika-abh09t7:230_15": "ceva chando ca santīraṇampi vajjetvā pañca, tato appamaññā tadārammaṇampi vajjetvā",
  "tika-abh09t7:230_16": "cattāri, viratiyo pana kusalā javanakiccameva karonti. Dvārato ca viratiyo manodvārikā",
  "tika-abh09t7:230_17": "eva, tathā karuṇāmuditā, dvāravinimuttā ca pana honti. Manodvāre eva hi duccaritaviramaṇaṁ",
  "tika-abh09t7:230_18": "sattapaññattiggahaṇañca hoti. Akusalā pana chadvārikā, tatthāpi mānaissāmacchariyakukkuccāni",
  "tika-abh09t7:230_19": "manodvārikānevāti keci. Avasesā chadvārikā ceva dvāravinimuttā ca. Sesaṁ cittasadisameva.",
  "tika-abh09t7:230_20": "Ārammaṇasaṅgaho pana nesaṁ parittārammaṇattike āvi bhavissatīti. Ayaṁ pakiṇṇakakathā.",
  "tika-abh09t7:231": "Cittuppādakaṇḍavaṇṇanā niṭṭhitā.",
  "tika-abh09t7:232_0": "Abyākatapadaṁ pana neva tāva niṭṭhitaṁ. Abyākatesu hi vipākābyākataṁ, kiriyābyākatañca",
  "tika-abh09t7:232_1": "vibhattaṁ, rūpābyākataṁ, pana nibbānābyākatañca avasiṭṭhaṁ. Tattha rūpābyākataṁ tāva",
  "tika-abh09t7:232_2": "bhūmito kāmāvacarameva, na bhinnaṁ, tathā sampayogatopi asambhavo eva. Sārammaṇadhammānameva,",
  "tika-abh09t7:232_3": "hi aññamaññasampayogo, na itaresanti. Dhammuddesato panetaṁ aṭṭhavīsatividhaṁ hoti.",
  "tika-abh09t7:232_4": "Seyyathidaṁ – pathavīdhātu āpodhātu tejodhātu vāyodhātu cakkhu sotaṁ ghānaṁ jivhā",
  "tika-abh09t7:232_5": "kāyo rūpaṁ saddo gandho raso itthindriyaṁ purisindriyaṁ jīvitindriyaṁ hadayavatthu",
  "tika-abh09t7:232_6": "kāyaviññatti vacīviññatti ākāso rūpassa lahutā mudutā kammaññatā rūpassa upacayo",
  "tika-abh09t7:232_7": "santati jaratā aniccatā kabaḷīkāro āhāroti. Padabhājanīye panettha kiñcāpi hadayavatthu",
  "tika-abh09t7:232_8": "na āgataṁ, upari pana paṭṭhānapāḷiyaṁ ‘‘yaṁ rūpaṁ nissāya manodhātu ca manoviññāṇadhātu",
  "tika-abh09t7:232_9": "ca vattantī’’tiādinā (paṭṭhā. 1.1.8) sarūpeneva āgamissatīti taṁ idha gahitaṁ. Keci",
  "tika-abh09t7:232_10": "pana middharūpaṁ balarūpaṁ sambhavarūpaṁ jātirūpaṁ rogarūpanti imānipi pañca gahetvā",
  "tika-abh09t7:232_11": "‘‘tettiṁsa rūpāni hontī’’ti vadanti, te tesaṁ abhāvaṁ, antogadhabhāvañca vatvā paṭikkhipitabbā.",
  "tika-abh09t7:232_12": "Imesu hi middhaṁ rūpameva na hoti arūpadhammattā nīvaraṇānaṁ. Middheneva hi pacalāyikākārena",
  "tika-abh09t7:232_13": "rūpappavatti hoti, balarūpaṁ pana vāyodhātuyā antogadhaṁ taṁsabhāvattā, sambhavarūpaṁ",
  "tika-abh09t7:232_14": "āpodhātuyā, jātirūpaṁ upacayasantatīsu, rogarūpañca jaratāaniccatāsu pavisati sappaccayasamuṭṭhitarūpavikārabhedesu",
  "tika-abh09t7:232_15": "rogabyapadesatoti sabbaṁ rūpaṁ aṭṭhavīsatividhameva hoti. Ayaṁ dhammuddesato vinicchayo.",
  "tika-abh09t7:233_0": "Lakkhaṇādito panettha kakkhaḷattalakkhaṇā pathavīdhātu, patiṭṭhānarasā, sampaṭicchanapaccupaṭṭhānā.",
  "tika-abh09t7:233_1": "Paggharaṇalakkhaṇā āpodhātu, brūhanarasā, saṅgahapaccupaṭṭhānā. Uṇhattalakkhaṇā tejodhātu,",
  "tika-abh09t7:233_2": "paripācanarasā, maddavānuppadānapaccupaṭṭhānā. Vitthambhanalakkhaṇā vāyodhātu, samudīraṇarasā,",
  "tika-abh09t7:233_3": "abhinīhārapaccupaṭṭhānā. Catassopi cetā sesabhūtattayapadaṭṭhānā. Rūpābhighātārahabhūtappasādalakkhaṇaṁ,",
  "tika-abh09t7:233_4": "daṭṭhukāmatānidānakammasamuṭṭhānabhūtappasādalakkhaṇaṁ vā cakkhu, rūpesu āviñchanarasaṁ,",
  "tika-abh09t7:233_5": "cakkhuviññāṇassa ādhārabhāvapaccupaṭṭhānaṁ, daṭṭhukāmatānidānakammajabhūtapadaṭṭhānaṁ.",
  "tika-abh09t7:233_6": "Idaṁ pana yadetaṁ akkhikūpake patiṭṭhitaṁ nahārusuttakena matthaluṅgena ābaddhamaṁsayuttaṁ,",
  "tika-abh09t7:233_7": "yattha setampi atthi kaṇhampi lohitampi cattāripi mahābhūtāni, yañca semhussadattā",
  "tika-abh09t7:233_8": "setaṁ, pittussadattā kaṇhaṁ, ruhirussadattā lohitakaṁ, pathavussadattā patthiṇṇaṁ",
  "tika-abh09t7:233_9": "hoti, āpussadattā paggharati, tejussadattā paridayhati, vāyussadattā paribbhamati,",
  "tika-abh09t7:233_10": "yañca loke nīlapakhumasamākiṇṇaṁ kaṇhasukkamaṇḍalavicittaṁ nīluppaladalasannibhaṁ",
  "tika-abh09t7:233_11": "dīghaṁ puthulaṁ cakkhūti vuccati, tassa sasambhāracakkhuno setamaṇḍalaparikkhittassa",
  "tika-abh09t7:233_12": "kaṇhamaṇḍalassa majjhe abhimukhe ṭhitānaṁ sarīrasaṇṭhānuppattidese sattasu picupaṭalesu",
  "tika-abh09t7:233_13": "āsittatelaṁ picupaṭalāni viya satta akkhipaṭalāni byāpetvā dhāraṇanahāpanamaṇḍanabījanakiccāhi",
  "tika-abh09t7:233_14": "catūhi dhātīhi khattiyakumāro viya sandhāraṇābandhanaparipācanasamudīraṇakiccāhi",
  "tika-abh09t7:233_15": "catūhi dhātūhi katūpakāraṁ āyunā anupāliyamānaṁ vaṇṇagandharasādīhi parivutaṁ utucittāhārehi",
  "tika-abh09t7:233_16": "upatthambhiyamānaṁ pamāṇato ūkāsiramattaṁ cakkhuviññāṇādīnaṁ yathārahaṁ vatthudvārabhāvaṁ",
  "tika-abh09t7:233_17": "sādhayamānaṁ tiṭṭhati. Vuttampi cetaṁ dhammasenāpatinā –",
  "tika-abh09t7:234": "‘‘Yena cakkhupasādena, rūpāni manupassati;",
  "tika-abh09t7:235": "Parittaṁ sukhumaṁ etaṁ, ūkāsirasamūpama’’nti.",
  "tika-abh09t7:236_0": "Saddābhighātārahabhūtappasādalakkhaṇaṁ, sotukāmatānidānakammasamuṭṭhānabhūtappasādalakkhaṇaṁ",
  "tika-abh09t7:236_1": "vā sotaṁ, saddesu āviñchanarasaṁ, sotaviññāṇassa ādhārabhāvapaccupaṭṭhānaṁ, sotukāmatānidānakammajabhūtapadaṭṭhānaṁ",
  "tika-abh09t7:236_2": ". Idaṁ pana sasambhārasotabilassa anto tanutambalomācite aṅgulivedhakasaṇṭhāne padese",
  "tika-abh09t7:236_3": "vuttappakārāhi dhātuādīhi katūpakārānupālanaparivāropatthambhaṁ sotaviññāṇādīnaṁ",
  "tika-abh09t7:236_4": "yathārahaṁ vatthudvārabhāvaṁ sādhayamānaṁ tiṭṭhati.",
  "tika-abh09t7:237_0": "Gandhābhighātārahabhūtappasādalakkhaṇaṁ, ghāyitukāmatānidānakammasamuṭṭhānabhūtappasādalakkhaṇaṁ",
  "tika-abh09t7:237_1": "vā ghānaṁ, gandhesu āviñchanarasaṁ, ghānaviññāṇassa ādhārabhāvapaccupaṭṭhānaṁ, ghāyitukāmatānidānakammajabhūtapadaṭṭhānaṁ",
  "tika-abh09t7:237_2": ". Idañca sasambhāraghānabilassa anto ajapadasaṇṭhāne padese vuttappakāropakārānupālanaparivāropatthambhaṁ",
  "tika-abh09t7:237_3": "ghānaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.",
  "tika-abh09t7:238_0": "Rasābhighātārahabhūtappasādalakkhaṇā, sāyitukāmatānidānakammasamuṭṭhānabhūtappasādalakkhaṇā",
  "tika-abh09t7:238_1": "vā jivhā, rasesu āviñchanarasā, jivhāviññāṇassa ādhārabhāvapaccupaṭṭhānā, sāyitukāmatānidānakammajabhūtapadaṭṭhānā.",
  "tika-abh09t7:238_2": "Esā ca sasambhārajivhāmajjhassa upari uppaladalaggasaṇṭhāne padese vuttappakāropakārānupālanaparivāropatthambhā",
  "tika-abh09t7:238_3": "jivhāviññāṇādīnaṁ yathārahaṁ vatthudvārabhāvaṁ sādhayamānā tiṭṭhati.",
  "tika-abh09t7:239_0": "Phoṭṭhabbābhighātārahabhūtappasādalakkhaṇo, phusitukāmatānidānakammasamuṭṭhānabhūtappasādalakkhaṇo",
  "tika-abh09t7:239_1": "vā kāyo, phoṭṭhabbesu āviñchanaraso, kāyaviññāṇassa ādhārabhāvapaccupaṭṭhāno, phusitukāmatānidānakammajabhūtapadaṭṭhāno.",
  "tika-abh09t7:239_2": "Ayaṁ pana imasmiṁ kāye yāvatā upādinnā pathavīāpokoṭṭhāsā honti, tattha sabbattha",
  "tika-abh09t7:239_3": "kappāsapaṭale sneho viya anugato vuttappakāropakārānupālanaparivāropatthambho kāyaviññāṇādīnaṁ",
  "tika-abh09t7:239_4": "yathārahaṁ vatthudvārabhāvaṁ sādhayamāno tiṭṭhati. Keci (dha. sa. aṭṭha. 600) pana",
  "tika-abh09t7:239_5": "‘‘tejādhikānaṁ bhūtānaṁ pasādo cakkhu, vivaravāyuāpapathaviadhikānaṁ sotaghānajivhākāyā’’ti",
  "tika-abh09t7:239_6": "vadanti. Apare (dha. sa. a. 600) ‘‘tejosabhāvaṁ cakkhu, ākāsapathaviāpavāyusabhāvā",
  "tika-abh09t7:239_7": "sotaghānajivhākāyā’’ti vadanti. ‘‘Tejādisahakārittā, tejādiguṇarūpādivisayattā cā’’ti",
  "tika-abh09t7:239_8": "kāraṇañca yathākkamaṁ vadanti. Te ca vattabbā – ko panevamāha ‘‘sahakārisabhāveheva",
  "tika-abh09t7:239_9": "indriyehi bhavitabba’’nti, ‘‘rūpādayo vā tejādīnaṁ guṇā’’ti. Avinibbhogesu hi bhūtesu",
  "tika-abh09t7:239_10": "‘‘ayaṁ imassa guṇo, ayaṁ imassa guṇo’’ti na labbhā vattunti. Athāpi vadeyyuṁ ‘‘tejādiadhikesu",
  "tika-abh09t7:239_11": "sambhāresu rūpādīnaṁ adhikabhāvadassanato icchitabbametaṁ ‘rūpādayo tejādīnaṁ guṇā’’’ti,",
  "tika-abh09t7:239_12": "te vattabbā iccheyyāma, yadi āpādhikassa āsavassa gandhato pathaviadhike kappāse",
  "tika-abh09t7:239_13": "gandho adhikataro siyā, tejādhikassa ca uṇhodakassa vaṇṇatopi sītūdakassa vaṇṇo parihāyetha.",
  "tika-abh09t7:239_14": "Yasmā panetaṁ ubhayampi natthi, tasmā pahāyetha tametesaṁ nissayabhūtānaṁ visesakappanaṁ.",
  "tika-abh09t7:239_15": "Yathā avisesepi ekakalāpe bhūtānaṁ rūparasādayo aññamaññaṁ visadisā honti, evaṁ cakkhupasādādayopīti",
  "tika-abh09t7:239_16": "gahetabbametaṁ. Kiṁ panesaṁ visesakāraṇaṁ natthīti? No natthi. Kiṁ pana tanti? Kammameva",
  "tika-abh09t7:239_17": "nesaṁ asādhāraṇaṁ kāraṇaṁ janakataṇhājanitānaṁ bhūtānaṁ visesato. Bhūtavisese hi",
  "tika-abh09t7:239_18": "sati pasādova nuppajjati. Samānānaṁ hi bhūtānaṁ pasādo, na visamānānanti porāṇā.",
  "tika-abh09t7:239_19": "Evaṁ kammavisesato visesavantesu cetesu cakkhusotāni asampattavisayaggāhakāni attano",
  "tika-abh09t7:239_20": "nissayaṁ anallīnanissayeva visaye viññāṇahetuttā. Ghānajivhākāyā pana sampattavisayaggāhakā",
  "tika-abh09t7:239_21": "nissayavasena ceva sayañca attano nissayaṁ allīne eva visaye viññāṇahetuttā.",
  "tika-abh09t7:240_0": "Keci pana ‘‘cakkhusotānipi sampattavisayaggāhakāneva, dūre ṭhitesupi candarūpādīsu",
  "tika-abh09t7:240_1": "sīghayāyinayanaraṁsisaññogena, saddānañca paramparāyāgantvā sotabile ghaṭṭanena viññāṇuppattito.",
  "tika-abh09t7:240_2": "Teneva hi kuṭṭādiantaritesu, vicchiddapabbataleṇādigatesu ca rūpasaddesu viññāṇaṁ",
  "tika-abh09t7:240_3": "na uppajjatī’’ti vadanti. Tesampi hi cakkhuno dūrāsannesu candarukkhādīsu anupalakkhitakālabhedena",
  "tika-abh09t7:240_4": "raṁsisamāyojanasāmatthiyaṁ, saddānampi dūrāsannānaṁ aviditatābhedaṁ āgantvā sotabilaghaṭṭanasāmatthiyaṁ",
  "tika-abh09t7:240_5": "viññāṇuppattihetubhūtaṁ upagantabbaṁ. Tato paraṁ tattheva ṭhitānaññeva viññāṇuppādanasāmatthiyopagamanaṁ.",
  "tika-abh09t7:240_6": "Kuṭṭaleṇādiantaritānañca rūpasaddānaṁ sahakāripaccayavirahato anāpāthagamanaṁ. Itarathā",
  "tika-abh09t7:240_7": "tesampi tādisesu indriyasaññogaṁ na dhāvitabbaṁ. Gamananivāraṇampi uppattinivāraṇameva,",
  "tika-abh09t7:240_8": "tatheva sahakāripaccayavirahato yādiseva tesaṁ indriyasaññogo hoti, tādise viññāṇuppatti hotīti gahetabbaṁ.",
  "tika-abh09t7:241_0": "Cakkhu tāva dūre ṭhitānaṁ candādīnampi gahaṇato asampattaggāhakaṁ hotu, sotaṁ pana",
  "tika-abh09t7:241_1": "dūre rukkhaṁ chindantānaṁ, vatthaṁ dhovantānañca dūratova paññāyamānakāyavikārādinā",
  "tika-abh09t7:241_2": "saddhiṁ saddaṁ gahetuṁ asamatthatāya kathaṁ saṇikaṁ vavatthāpayamānaṁ taṁ asampattaggāhakaṁ",
  "tika-abh09t7:241_3": "hotīti? Tatthāpi ca kuṭhārivatthādīnaṁ paṭhamanipātasaddānaṁ mandatāya yathā hatthachijjamānasākhāpalāsacalanādisamuṭṭhitamandasaddānaṁ",
  "tika-abh09t7:241_4": "paramparāyāgamanaṁ natthi, tathā anāpāthagamanampi, pacchā pana ghaṭṭanānighaṁsassa",
  "tika-abh09t7:241_5": "balavatāya uppannamahāsaddānaṁ āgamanaṁ viya tattheva ṭhitānaññeva āpāthagamanaṁ",
  "tika-abh09t7:241_6": "hoti, itarathā dūrāsannādivavatthānāni na siyuṁ gandhādīnaṁ viya, tasmā asampattagocarānevetāni,",
  "tika-abh09t7:241_7": "ghānādīni ca sampattagocarānīti veditabbāni.",
  "tika-abh09t7:242_0": "Ahisuṁsumārapakkhikukkurasiṅgālasadisāni cetāni. Yathā hi ahi nāma bahisittasammaṭṭhaṭṭhāne",
  "tika-abh09t7:242_1": "nābhiramati, taṁ vihāya tiṇapaṇṇagahanavammikādivisamajjhāsayova hoti, evaṁ cakkhupi",
  "tika-abh09t7:242_2": "sammaṭṭhabhittiādiṁ vihāya itthipurisapupphalatācittādivisamajjhāsayaṁ hoti. Yathā",
  "tika-abh09t7:242_3": "ca suṁsumāropi bahi caraṇaṁ vihāya udake bilajjhāsayo hoti, evaṁ sotampi vātapānacchiddādibilajjhāsayaṁ",
  "tika-abh09t7:242_4": "hoti. Yathā hi gijjhādipakkhīpi bhūmirukkhādiṁ vihāya ākāse pakkhandanajjhāsayo hoti,",
  "tika-abh09t7:242_5": "evaṁ ghānampi uddhaggaṁ hutvā gandhapavesakavātākaḍḍhanatthaṁ ākāsajjhāsayaṁ hoti.",
  "tika-abh09t7:242_6": "Yathā kukkuro bahigāmacāraṁ vihāya āmisagavesī gāmajjhāsayo mahānasādininnacitto",
  "tika-abh09t7:242_7": "hoti, evaṁ jivhāpi āpajjhāsayā hoti. Yathā ca siṅgālo bahisusānacāraṁ vihāya maṁsagavesī",
  "tika-abh09t7:242_8": "susānajjhāsayo hoti, evaṁ kāyopi anupādinnaṁ sukhasamphassasayanādiṁ labhitvāpi upādinnajjhāsayo",
  "tika-abh09t7:242_9": "hoti. Aññaṁ hi upādinnakaṁ alabhamānā sattā attano jaṇṇukāni urantaraṁ pavesetvā",
  "tika-abh09t7:242_10": "hatthatale sīsaṁ katvāpi nipajjanti. Ālokavivaravāyujalapathavipaccayāni cetāni viññāṇuppādakāni.",
  "tika-abh09t7:242_11": "Evametesaṁ pañcannaṁ pasādānaṁ lakkhaṇarasapaccupaṭṭhānapadesanissayagocarajjhāsayappaccayabhedena",
  "tika-abh09t7:242_12": "vavatthānaṁ veditabbaṁ.",
  "tika-abh09t7:243_0": "Cakkhupaṭihananalakkhaṇaṁ rūpaṁ, cakkhuviññāṇassa visayabhāvarasaṁ, tasseva gocarabhāvapaccupaṭṭhānaṁ,",
  "tika-abh09t7:243_1": "catumahābhūtapadaṭṭhānaṁ, yathā cetassa, evaṁ sabbesampi upādārūpānaṁ padaṭṭhānaṁ",
  "tika-abh09t7:243_2": "veditabbaṁ, visesaṁ pana vakkhāma. Tayidaṁ rūpaṁ nīlapītalohitodātakāḷamañjiṭṭhasāmachāyātapaālokandhakārādivasena",
  "tika-abh09t7:243_3": "anekavidhaṁ. Keci pana ‘‘andhakāro nāma ālokābhāvamatto eva, tato eva tattha gatarūpāni",
  "tika-abh09t7:243_4": "na dissantī’’ti vadanti, taṁ na yuttaṁ. Yathā hi nīlameghamaṇiādīnaṁ chāyā ālokavisadisā",
  "tika-abh09t7:243_5": "vaṇṇāyatanabhūtā hoti, evaṁ bhitticchadanabhūmipabbatādicchāyā ca ghanībhūtā ghaṭarūpādicchādanato",
  "tika-abh09t7:243_6": "ālokavisadiso andhakāroti daṭṭhabbo, sotapaṭihananalakkhaṇo saddo, sotaviññāṇassa",
  "tika-abh09t7:243_7": "visayabhāvaraso, tasseva gocarabhāvapaccupaṭṭhāno. So gītabherisaddādivasena anekavidho.",
  "tika-abh09t7:243_8": "Ghānapaṭihananalakkhaṇo gandho, ghānaviññāṇassa visayabhāvaraso, tasseva gocarabhāvapaccupaṭṭhāno.",
  "tika-abh09t7:243_9": "So mūlagandhasāragandhādivasena anekavidho . Jivhāpaṭihananalakkhaṇo raso, jivhāviññāṇassa",
  "tika-abh09t7:243_10": "visayabhāvaraso, tasseva gocarabhāvapaccupaṭṭhāno. So mūlarasatacarasādīnaṁ vasena anekavidho.",
  "tika-abh09t7:244_0": "Itthibhāvalakkhaṇaṁ itthindriyaṁ, itthīti pakāsanarasaṁ, itthiliṅganimittakuttākappānaṁ",
  "tika-abh09t7:244_1": "kāraṇabhāvapaccupaṭṭhānaṁ. Purisabhāvalakkhaṇaṁ purisindriyaṁ, purisoti pakāsanarasaṁ,",
  "tika-abh09t7:244_2": "purisaliṅganimittakuttākappānaṁ kāraṇabhāvapaccupaṭṭhānaṁ. Ubhinnampesaṁ itthipurisaliṅgādīnaṁ",
  "tika-abh09t7:244_3": "kāraṇabhāvo na sarasato atthi kenaci paccayena nesaṁ paccayabhāvassa paṭṭhāne anāgatattā,",
  "tika-abh09t7:244_4": "attano pana janakapaccayabhūtaāgamanatova. Itthipurisānaṁ paṭiniyataliṅganimittakuttākappabhāvānuguṇarūpānampi",
  "tika-abh09t7:244_5": "niyamena uppajjanato, liṅganimittādivohārānañca tappadhānato paccayabhāvo, indriyabhāvo",
  "tika-abh09t7:244_6": "ca pariyāyato vutto. Teneva hi itthiubhatobyañjanakassa purisindriyābhāvepi purisaliṅganimittādibyañjanaṁ,",
  "tika-abh09t7:244_7": "purisaubhatobyañjanakassa itthindriyābhāvepi itthiliṅganimittādibyañjanañca purimakammato",
  "tika-abh09t7:244_8": "eva uppajjati. Yadi hi nesaṁ taṁtaṁindriyeneva paṭiniyatabyañjanāni uppajjeyyuṁ,",
  "tika-abh09t7:244_9": "dutiyabyañjanassa abhāvo āpajjati. Na hi tesaṁ bhāvadvayaṁ atthi. Yadi siyā, sabbadāpi",
  "tika-abh09t7:244_10": "byañjanadvayassa bhāvappasaṅgo siyā. Itthiubhatobyañjanakassa hi itthindriyameva",
  "tika-abh09t7:244_11": "vijjati, na itaraṁ. Tassa pana yadā itthiyaṁ rāgacittaṁ uppajjati, tadā purisabyañjanaṁ",
  "tika-abh09t7:244_12": "pātubhavati, itthibyañjanaṁ paṭicchannaṁ hoti. Tathā itarassa itaraṁ. Yasmā panesaṁ",
  "tika-abh09t7:244_13": "ekameva indriyaṁ niyataṁ , tasmā itthiubhatobyañjanako sayampi gabbhaṁ gaṇhāti, parampi",
  "tika-abh09t7:244_14": "gaṇhāpeti. Purisaubhatobyañjanako paraṁ gaṇhāpeti, sayaṁ pana na gaṇhāti. Yathā tesaṁ",
  "tika-abh09t7:244_15": "ubhatobyañjanakānaṁ kammasahāyaṁ rāgacittameva byañjanakāraṇaṁ, na bhāvo, evaṁ pakatitthipurisānampi",
  "tika-abh09t7:244_16": "bhāvadvayajanakakammādipaccayo eva taṁtaṁliṅganimittādikāraṇanti gahetabbaṁ. Ubhayampi",
  "tika-abh09t7:244_17": "cetaṁ paṭhamakappikānaṁ pavatte samuṭṭhāti, tato aparabhāge paṭisandhiyameva, sabbesaṁ",
  "tika-abh09t7:244_18": "pana pavatte eva parivattati. Imesu ca purisaliṅgaṁ uttamaṁ, itthiliṅgaṁ hīnaṁ, tasmā",
  "tika-abh09t7:244_19": "purisaliṅgaṁ balavaakusalena antaradhāyati, itthiliṅgaṁ dubbalakusalena patiṭṭhāti.",
  "tika-abh09t7:244_20": "Itthiliṅgaṁ pana antaradhāyantaṁ dubbalākusalena antaradhāyati, itaraṁ balavakusalena",
  "tika-abh09t7:244_21": "patiṭṭhāti. Evaṁ ubhayampi sugatiyaṁ akusaleneva antaradhāyati, kusaleneva patiṭṭhāti.",
  "tika-abh09t7:244_22": "Kāyappasādo viya ca sakalasarīrabyāpakameva, na ca kāyappasādādīnaṁ ṭhitokāse tiṭṭhati.",
  "tika-abh09t7:245_0": "Yadi evaṁ na sabbattha kāyabhāvindriyānīti? Nevaṁ paramatthato sabbattha, vinibbhujitvā",
  "tika-abh09t7:245_1": "panesaṁ okāsabhedaṁ paññāpetuṁ na sakkā rūparasādīnaṁ viya. Na hi paramatthato rūpe",
  "tika-abh09t7:245_2": "raso atthi. Yadi siyā, rūpaggahaṇeneva gahaṇaṁ gaccheyya. Evaṁ kāyabhāvindriyāni",
  "tika-abh09t7:245_3": "paramatthato na sabbattha, na ca sabbattha natthi vivecetuṁ asakkuṇeyyatāya heṭṭhā",
  "tika-abh09t7:245_4": "vuttalakkhaṇādivavatthānatopi cesaṁ asammissatā desato na vivekābhāvepi. Na kevalañca",
  "tika-abh09t7:245_5": "imāneva, sabbānipi rūpāni asammissāneva honti. Yathā hi pañcavaṇṇena kappāsena vaṭṭiṁ",
  "tika-abh09t7:245_6": "katvā dīpe jalite kiñcāpi jālā ekābaddhā viya honti, tassa tassa pana aṁsuno pāṭiyekkaṁ",
  "tika-abh09t7:245_7": "jālā aññamaññaṁ asammissāva. Evaṁ kāyabhāvindriyādīni ekasmiṁ ṭhāne samosaṭānipi",
  "tika-abh09t7:245_8": "bhinnaṭṭhānesu heṭṭhupariyādivasena natthi, tānipi asammissāneva honti.",
  "tika-abh09t7:246_0": "Sahajarūpānaṁ anupālanalakkhaṇaṁ jīvitindriyaṁ, tesaṁ pavattanarasaṁ, tesaṁyeva ṭhapanapaccupaṭṭhānaṁ,",
  "tika-abh09t7:246_1": "yāpayitabbadhammapadaṭṭhānaṁ. Atthikkhaṇe eva cetaṁ sahajarūpāni anupāleti udakaṁ",
  "tika-abh09t7:246_2": "viya uppalādīni, na bhaṅgakkhaṇe sayaṁ bhijjamānattā, yathāsakaṁ paccayuppannepi",
  "tika-abh09t7:246_3": "ca dhamme pāleti dhātī viya kumāraṁ, sayaṁpavattitadhammasambandheneva ca pavattati",
  "tika-abh09t7:246_4": "niyāmako viyāti daṭṭhabbaṁ.",
  "tika-abh09t7:247_0": "Manodhātumanoviññāṇadhātūnaṁ nissayalakkhaṇaṁ hadayavatthu, tāsaññeva dhātūnaṁ dhāraṇarasaṁ,",
  "tika-abh09t7:247_1": "ubbahanapaccupaṭṭhānaṁ. Idaṁ pana hadayavatthu yadetaṁ antosarīre dvinnaṁ thanānaṁ",
  "tika-abh09t7:247_2": "majjhe bāhirapattāni apanetvā adhomukhaṭṭhapitarattapadumamakulasaṇṭhānaṁ bahi maṭṭhaṁ,",
  "tika-abh09t7:247_3": "anto kosātakīphalassa abbhantarasadisaṁ, paññavantānaṁ thokaṁ vikasitaṁ, mandapaññānaṁ",
  "tika-abh09t7:247_4": "makuḷitaṁ, hadayamaṁsayamakaṁ parikkhipitvā vakkayakanakilomakapihakādayo tiṭṭhanti.",
  "tika-abh09t7:247_5": "Tassa sasambhārahadayamaṁsassa anto punnāgaṭṭhipatiṭṭhānamatte āvāṭake saṇṭhitaṁ",
  "tika-abh09t7:247_6": "addhapasatamattalohitaṁ saṇṭhāti. Tañca rāgacaritassa rattaṁ, dosacaritassa kāḷakaṁ,",
  "tika-abh09t7:247_7": "mohacaritassa maṁsadhovanaudakasadisaṁ, vitakkacaritassa kulatthayūsavaṇṇaṁ, saddhācaritassa",
  "tika-abh09t7:247_8": "kaṇikārapupphavaṇṇaṁ, buddhicaritassa acchaṁ vippasannaṁ anāvilaṁ paṇḍaraṁ parisuddhaṁ",
  "tika-abh09t7:247_9": "niddhotajātimaṇi viya jutimantaṁ hoti, byāpetvā sandhāraṇādikiccehi bhūtehi katūpakāraṁ",
  "tika-abh09t7:247_10": "āyunā anupāliyamānaṁ vaṇṇādiparivutaṁ utucittāhārehi upatthambhiyamānaṁ manodhātumanoviññāṇadhātūnañceva",
  "tika-abh09t7:247_11": "taṁsampayuttānañca vatthubhāvaṁ sādhayamānaṁ tiṭṭhati.",
  "tika-abh09t7:248_0": "Abhikkamādippavattakacittasamuṭṭhānavāyodhātuyā sahajarūpakāyasanthambhanasandhāraṇacalanassa",
  "tika-abh09t7:248_1": "paccayākāravikāralakkhaṇā kāyaviññatti, adhippāyappakāsanarasā, kāyavipphandanahetubhāvapaccupaṭṭhānā",
  "tika-abh09t7:248_2": ", cittasamuṭṭhānavāyodhātupadaṭṭhānā. Vacībhedappavattakacittasamuṭṭhānapathavīdhātuyā",
  "tika-abh09t7:248_3": "upādinnaghaṭṭanassa paccayākāravikāralakkhaṇā vacīviññatti, adhippāyappakāsanarasā,",
  "tika-abh09t7:248_4": "vacīghosassa hetubhāvapaccupaṭṭhānā, cittasamuṭṭhānapathavīdhātupadaṭṭhānā. Ubhopetā",
  "tika-abh09t7:248_5": "kāyavipphandanavacīghosehi sayaṁ viññeyyattā, adhippāyaviññāpanato ca ‘‘kāyavacīviññattiyo’’ti",
  "tika-abh09t7:248_6": "vuccanti. Cakkhusotapathasmiṁ hi ṭhatvā kenaci hatthavikārasīsukkhipanādikāyavikāre,",
  "tika-abh09t7:248_7": "sadde vā kate tathāpavattarūpasaddāyatanāni cakkhusotaviññeyyāni, na tāni viññattiyo,",
  "tika-abh09t7:248_8": "cittasamuṭṭhitakalāpagatāya pana vāyodhātuyā sahajātarūpakāyasandhāraṇacalanādīnaṁ",
  "tika-abh09t7:248_9": "paccayabhūto vikāro kāyaviññatti, tathā cittasamuṭṭhitapathavīdhātuyā upādinnaghaṭṭanassa",
  "tika-abh09t7:248_10": "paccayabhūto ākāravikāro vacīviññatti. Na ca tā cakkhusotaviññeyyā, tā pana manodvārikajavanehi",
  "tika-abh09t7:248_11": "tālapaṇṇādisaññāya udapānādīni viya yathāgahitakāyavikāravacīghosānusārena tiracchānānampi",
  "tika-abh09t7:248_12": "viññeyyā, tadanusāreneva ‘‘idañcidañca esa kāreti, vadati cā’’ti adhippāyo ca viññeyyo",
  "tika-abh09t7:248_13": "hoti, tasmā sayaṁ viññeyyato, adhippāyaviññāpanato ca ‘‘viññattiyo’’ti vuccanti.",
  "tika-abh09t7:249_0": "Tattha ca manodvārikajavanavīthiyaṁ sattasu kāmāvacarajavanesu kāyaviññattijanakesu",
  "tika-abh09t7:249_1": "purimehi chahi javanehi samuṭṭhitavāyodhātuyo upatthambhanasandhāraṇakiccameva kātuṁ",
  "tika-abh09t7:249_2": "sakkonti, abhikkamādiṁ pana nipphādetuṁ na sakkonti. Sattamajavanasamuṭṭhitā pana",
  "tika-abh09t7:249_3": "heṭṭhā chahi javanehi samuṭṭhitavāyodhātuyopatthambhaṁ labhitvā sattahi yugehi ākaḍḍhitabbabhāraṁ",
  "tika-abh09t7:249_4": "sakaṭaṁ sattamayugayuttagoṇo viya itarachayugayuttagoṇopatthambhaṁ labhitvā rūpakāyassa",
  "tika-abh09t7:249_5": "abhikkamapaṭikkamādiṁ kāretuṁ sakkoti, evaṁ vacīviññattijanakepi sattamajavanehi",
  "tika-abh09t7:249_6": "samuṭṭhitāya pathavīdhātuyāpi upādinnaghaṭṭanassa paccayabhāvo veditabbo. Idha pana",
  "tika-abh09t7:249_7": "purimajavanasamuṭṭhitāya upatthambhakattaṁ, sattamajavanasamuṭṭhitāya calanapaccayattañca",
  "tika-abh09t7:249_8": "natthi tesaṁ vāyodhātukiccattā, purimasahagatā pana pacchimā pathavīdhātu upādinnaghaṭṭanasamatthā",
  "tika-abh09t7:249_9": "hoti, sesaṁ tādisameva. Cittasamuṭṭhitakāye pana vāyodhātuyā calante tadupatthambhitatesamuṭṭhānikānampi",
  "tika-abh09t7:249_10": "calanato sakalakāyassa abhikkamādayo honti udake gacchante tattha patitatiṇapaṇṇāni viyāti daṭṭhabbaṁ.",
  "tika-abh09t7:250_0": "Rūpaparicchedalakkhaṇā ākāsadhātu, rūpapariyantappakāsanarasā, rūpamariyādapaccupaṭṭhānā,",
  "tika-abh09t7:250_1": "asamphuṭṭhabhāvapaccupaṭṭhānā, chiddavivarabhāvapaccupaṭṭhānā vā, paricchinnarūpapadaṭṭhānā,",
  "tika-abh09t7:250_2": "yāya paricchinnesu rūpesu ‘‘idamito uddhaṁ, adho, tiriya’’nti ca hoti.",
  "tika-abh09t7:251_0": "Adandhatālakkhaṇā rūpassalahutā, rūpānaṁ garubhāvavinodanarasā, lahuparivattitāpaccupaṭṭhānā,",
  "tika-abh09t7:251_1": "lahurūpapadaṭṭhānā. Athaddhatālakkhaṇā rūpassamudutā, rūpānaṁ thaddhabhāvavinodanarasā,",
  "tika-abh09t7:251_2": "sabbakiriyāsu avirodhitāpaccupaṭṭhānā, mudurūpapadaṭṭhānā. Sarīrakiriyānukūlakammaññabhāvalakkhaṇā",
  "tika-abh09t7:251_3": "rūpassakammaññatā, akammaññatāvinodanarasā, adubbalabhāvapaccupaṭṭhānā, kammaññatārūpapadaṭṭhānā.",
  "tika-abh09t7:251_4": "Etā pana tissopi aññamaññaṁ na vijahanti, garuthaddhaakammaññarūpapaṭipakkhabhāvena",
  "tika-abh09t7:251_5": "ca samuṭṭhitānaṁ utucittāhārajānaṁ lahumudukammaññabhūtānaṁ rūpānaṁ vikāratāya ca",
  "tika-abh09t7:251_6": "pariyāyato garuthaddhākammaññabhāvavinodanakiccā vuttā, na pana sabhāvato sayaṁ avijjamānattā.",
  "tika-abh09t7:252_0": "Ācayalakkhaṇo rūpassaupacayo, pubbantato rūpānaṁ ummujjāpanaraso, niyyātanapaccupaṭṭhāno,",
  "tika-abh09t7:252_1": "paripuṇṇabhāvapaccupaṭṭhāno vā, upacitarūpapadaṭṭhāno. Pavattilakkhaṇā rūpassasantati,",
  "tika-abh09t7:252_2": "anuppabandhanarasā, anupacchedapaccupaṭṭhānā, anuppabandhakarūpapadaṭṭhānā . Ubhayampetaṁ",
  "tika-abh09t7:252_3": "jātirūpassevādhivacanaṁ. Sampiṇḍitānaṁ hi catusamuṭṭhānikarūpānaṁ paṭhamuppatti upacayo",
  "tika-abh09t7:252_4": "nāma, uparūparuppatti santati nāma. Teneva tāsaṁ padabhājanīye ‘‘yo rūpassa upacayo,",
  "tika-abh09t7:252_5": "sā rūpassa santatī’’ti (dha. sa. 642) vuttaṁ, ākāranānattato pana visuṁ uddiṭṭhā.",
  "tika-abh09t7:253_0": "Rūpaparipākalakkhaṇā rūpassajaratā, upanayanarasā, sabhāvānapagamepi navabhāvāpagamapaccupaṭṭhānā",
  "tika-abh09t7:253_1": "vīhipurāṇabhāvo viya, paripaccamānarūpapadaṭṭhānā. Khaṇe khaṇe bhijjamānāpi cesā",
  "tika-abh09t7:253_2": "upādinnesu khaṇḍadantādito, anupādinnesu rukkhalatādīsu vaṇṇavikārādito ca antarantarā",
  "tika-abh09t7:253_3": "ca suviññeyyavikārattā ‘‘pākaṭajarā, savīcijarā’’ti ca vuccati, maṇikanakacandasūriyādīsu",
  "tika-abh09t7:253_4": "duviññeyyattā, nirantarattā ca ‘‘apākaṭajarā, avīcijarā’’ti vuccati. Īdisesu hi kappavināsādikāle",
  "tika-abh09t7:253_5": "vikārato jarā paññāyeyya. Sabbadāpi pana apaññāyamānavikārattā arūpadhammesu jarā",
  "tika-abh09t7:253_6": "paṭicchannajarā nāma. Na ca tattha vaṇṇavikārādayo jarā tesaṁ cakkhuviññeyyato. Na",
  "tika-abh09t7:253_7": "hi jarā cakkhuviññeyyā, manoviññeyyā pana hoti. Yathā oghena paribhinnabhūmiādidassanena",
  "tika-abh09t7:253_8": "adiṭṭhopi ogho suviññeyyo hoti, evaṁ vikāradassanena jarāti gahetabbaṁ.",
  "tika-abh09t7:254_0": "Paribhedalakkhaṇā rūpassaaniccatā, saṁsīdanarasā, khayavayapaccupaṭṭhānā, paribhijjamānarūpapadaṭṭhānā.",
  "tika-abh09t7:254_1": "Na kevalañcetāni upacayādicatūhi gahitāni jātijarāmaraṇāni rūpadhammānameva , arūpadhammānampi",
  "tika-abh09t7:254_2": "hontiyeva. Etāni ca imesaṁ sattānaṁ araññappavesakapaviṭṭhaparipātakapatitaghātakacorehi",
  "tika-abh09t7:254_3": "yathākkamaṁ sadisānīti daṭṭhabbāni.",
  "tika-abh09t7:255": "Ojālakkhaṇo kabaḷīkāro āhāro, rūpāharaṇaraso, upatthambhanapaccupaṭṭhāno, kabaḷaṁ katvā āharitabbavatthupadaṭṭhāno. Ayaṁ lakkhaṇādito vinicchayo.",
  "tika-abh09t7:256_0": "Saṅgahato pana sabbampetaṁ rūpaṁ khandhato ekavidhaṁ rūpakkhandhova hoti, tathā ahetukaṁ",
  "tika-abh09t7:256_1": "sappaccayaṁ saṅkhataṁ lokiyaṁ sāsavaṁ saññojanīyaṁ oghanīyaṁ yoganīyaṁ nīvaraṇīyaṁ",
  "tika-abh09t7:256_2": "parāmaṭṭhaṁ saṁkilesikaṁ anārammaṇaṁ appahātabbantiādinā ca ekavidhaṁ, taṁ puna bhūtopādāyavasena",
  "tika-abh09t7:256_3": "duvidhaṁ, tathā nipphannānipphannādivasena ca. Tattha pathavīādīni cattāri mahābhūtāni",
  "tika-abh09t7:256_4": "bhūtarūpaṁ nāma, sesaṁ upādārūpaṁ nāma. Pathavīādayo sattarasa, kabaḷīkāro āhāro",
  "tika-abh09t7:256_5": "ceti aṭṭhārasavidhampi paramatthato vijjamānattā nipphannarūpaṁ nāma, itaraṁ anipphannarūpaṁ",
  "tika-abh09t7:256_6": "nāma. Cakkhādayo pañca pasādā, bhāvadvayaṁ, jīvitindriyanti aṭṭhavidhampi indriyarūpaṁ",
  "tika-abh09t7:256_7": "nāma, itaraṁ anindriyaṁ. Tāni indriyāni ceva hadayañcāti navavidhampi upādinnaṁ,",
  "tika-abh09t7:256_8": "itaraṁ anupādinnaṁ, pañca pasādā, cattāro rūpasaddagandharasā, āpodhātuvivajjitabhūtattayañcāti",
  "tika-abh09t7:256_9": "dvādasavidhampi oḷārikarūpaṁ, santikerūpaṁ, sappaṭigharūpañca, sesaṁ sukhumarūpaṁ,",
  "tika-abh09t7:256_10": "dūrerūpaṁ, appaṭigharūpañca. Pasādā, hadayañca vatthurūpaṁ, itaraṁ avatthurūpaṁ.",
  "tika-abh09t7:256_11": "Pasādā, viññattidvayañca dvārarūpaṁ, itaraṁ advāraṁ. Pasādā ajjhattikarūpaṁ, gocaraggāhikarūpañca,",
  "tika-abh09t7:256_12": "itaraṁ bāhiraṁ, agocaraggāhikarūpañca. Cattāri bhūtarūpāni, rūpagandharasaojā cāti",
  "tika-abh09t7:256_13": "idaṁ suddhaṭṭhakaṁ avinibbhogarūpaṁ nāma, itaraṁ vinibbhogarūpaṁ.",
  "tika-abh09t7:257_0": "Cakkhu nacakkhūti evamādivasena ca duvidhaṁ hoti. Puna taṁ sanidassanattikavasena",
  "tika-abh09t7:257_1": "tividhaṁ hoti. Tattha rūpāyatanaṁ sanidassanasappaṭighaṁ, sesamoḷārikarūpaṁ anidassanasappaṭighaṁ,",
  "tika-abh09t7:257_2": "sabbampi sukhumarūpaṁ anidassanaappaṭighaṁ. Tathā kammajādittikavasena. Tattha navavidhaṁ",
  "tika-abh09t7:257_3": "upādinnarūpaṁ, suddhaṭṭhakaṁ, ākāso ca kammajaṁ nāma, viññattidvayaṁ, lahutādittayañca",
  "tika-abh09t7:257_4": "saddo ca akammajaṁ nāma, upacayādicatubbidhaṁ lakkhaṇarūpaṁ ajaṁ nāma. Suddhaṭṭhakaṁ,",
  "tika-abh09t7:257_5": "ākāso, viññattidvayaṁ, lahutādittayaṁ, saddo ca cittajaṁ nāma, tadavasesaṁ lakkhaṇarūpavirahitaṁ",
  "tika-abh09t7:257_6": "acittajaṁ nāma, lakkhaṇarūpaṁ ajaṁ nāma. Suddhaṭṭhakaṁ, ākāso, lahutādittayañca āhārajaṁ",
  "tika-abh09t7:257_7": "nāma, sesaṁ lakkhaṇavajjitaṁ anāhārajaṁ nāma, lakkhaṇaṁ ajaṁ nāma. Suddhaṭṭhakaṁ,",
  "tika-abh09t7:257_8": "ākāso, lahutādittayaṁ, saddo ca utujaṁ nāma, sesaṁ lakkhaṇavirahitaṁ anutujaṁ nāma,",
  "tika-abh09t7:257_9": "lakkhaṇaṁ ajaṁ nāma. Lakkhaṇāni hi jāyamānajīyamānaparibhijjamānadhammānaṁ sabhāvatāya",
  "tika-abh09t7:257_10": "kutoci jātivohāraṁ na labhanti bhesampi jātiādippasaṅgato. Na hi ‘‘jāti jāyati, jarā",
  "tika-abh09t7:257_11": "jīrati, maraṇaṁ mīyatī’’ti voharituṁ yuttaṁ anavaṭṭhānato. Tadavasesānaṁ pana ākāsaviññattādianipphannānaṁ",
  "tika-abh09t7:257_12": "yadipi paramatthato avijjamānatāya na kutoci uppatti atthi, tathāpi tathā tathā pavattarūpaṁ",
  "tika-abh09t7:257_13": "upādāya nesaṁ vijjamānavohārasseva hetusamuppannavohārassāpi virodhābhāvato sahetukatā",
  "tika-abh09t7:257_14": "vuttā. Yaṁ pana pāḷiyaṁ ‘‘rūpāyatanaṁ…pe… rūpassa upacayo rūpassa santati kabaḷīkāro",
  "tika-abh09t7:257_15": "āhāro. Ime dhammā cittasamuṭṭhānā’’tiādīsu (dha. sa. 1202) jātiyāpi kutoci jātattaṁ",
  "tika-abh09t7:257_16": "vuttaṁ, taṁ rūpajanakapaccayānaṁ kiccānubhāvalakkhaṇe diṭṭhattā rūpuppattikkhaṇe",
  "tika-abh09t7:257_17": "vijjamānataṁ sandhāya vuttaṁ, jarāmaraṇānaṁ pana rūpuppattikkhaṇe abhāvato na vuttaṁ.",
  "tika-abh09t7:257_18": "‘‘Jarāmaraṇaṁ, bhikkhave, aniccaṁ saṅkhataṁ paṭiccasamuppanna’’nti (saṁ. ni. 2.20)",
  "tika-abh09t7:257_19": "idaṁ pana jarāmaraṇasīsena tathāpavattaviññāṇanāmarūpādīnameva gahitattā vuttanti",
  "tika-abh09t7:257_20": "veditabbaṁ. Yaṁ taṁ rūpaṁ ajjhattikaṁ, taṁ upādā, yaṁ taṁ rūpaṁ bāhiraṁ, taṁ atthi",
  "tika-abh09t7:257_21": "upādā, atthi no upādāti evamādinā nayenāpi tividhaṁ hoti.",
  "tika-abh09t7:258_0": "Puna taṁ sabbaṁ diṭṭhasutamutaviññātavasena catubbidhaṁ hoti. Tattha rūpāyatanaṁ",
  "tika-abh09t7:258_1": "diṭṭhaṁ nāma, saddo sutaṁ nāma, gandharasaphoṭṭhabbāni patvāva gahetabbato mutaṁ",
  "tika-abh09t7:258_2": "nāma, sesaṁ manasā viññātabbato viññātaṁ nāma. Tathā rūparūpacatukkādivasena catubbidhaṁ,",
  "tika-abh09t7:258_3": "tattha aṭṭhārasavidhaṁ nipphannaṁ rūparūpaṁ nāma, ākāso paricchedarūpaṁ nāma, viññattidvayaṁ,",
  "tika-abh09t7:258_4": "lahutādittayañca vikārarūpaṁ nāma, upacayādicatubbidhaṁ lakkhaṇarūpaṁ nāma. Tathā",
  "tika-abh09t7:258_5": "hadayavatthu vatthu, na dvāraṁ nāma, viññattidvayaṁ dvāraṁ, na vatthu nāma, cakkhādayo",
  "tika-abh09t7:258_6": "pañca pasādā vatthu ceva dvārañca nāma, sesaṁ neva vatthu na dvāraṁ nāmāti evamādinā nayena catubbidhaṁ.",
  "tika-abh09t7:259_0": "Taṁ puna ekajādivasena pañcavidhaṁ. Navavidhaṁ hi upādinnarūpaṁ kammeneva, viññattidvayañca",
  "tika-abh09t7:259_1": "citteneva uppajjanato ekajaṁ nāma, saddo utucittehi uppajjanato dvijaṁ nāma, lahutādittayaṁ",
  "tika-abh09t7:259_2": "utucittāhārehi uppajjanato tijaṁ nāma, suddhaṭṭhakaṁ, ākāso ca catūhipi uppajjanato",
  "tika-abh09t7:259_3": "catujjaṁ nāma, lakkhaṇāni ajaṁ nāma. Evamādinā pañcavidhaṁ hoti.",
  "tika-abh09t7:260_0": "Taṁ puna cakkhusotaghānajivhākāyamanaindriyaviññeyyavasena chabbidhaṁ. Sattaviññāṇadhātuviññeyyavasena",
  "tika-abh09t7:260_1": "sattavidhaṁ. Tadeva manoviññāṇadhātuviññeyyaṁ bhūtopādāyavasena dvidhā katvā aṭṭhavidhaṁ",
  "tika-abh09t7:260_2": "hoti. Tattha hi āpodhātu manoviññāṇeneva viññeyyaṁ bhūtarūpaṁ nāma, itaraṁ pasādasahitasukhumarūpaṁ",
  "tika-abh09t7:260_3": "manoviññāṇaviññeyyopādāyarūpaṁ nāma. Tadeva puna manoviññāṇaviññeyyopādāyarūpaṁ indriyānindriyavasena",
  "tika-abh09t7:260_4": "dvidhā katvā navavidhaṁ hoti. Taṁ puna pasādavisayaāpodhātubhāvahadayajīvitaparicchedavikāralakkhaṇaāhāravasena dasavidhaṁ hoti.",
  "tika-abh09t7:261_0": "Tadeva puna cakkhāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ rūpāyatanaṁ",
  "tika-abh09t7:261_1": "saddāyatanaṁ gandhāyatanaṁ rasāyatanaṁ phoṭṭhabbāyatanaṁ dhammāyatananti evaṁ āyatanato",
  "tika-abh09t7:261_2": "ekādasavidhaṁ hoti, tathā dhātuvasena. Tattha āpodhātuvivajjitabhūtattayaṁ phoṭṭhabbāyatanaṁ",
  "tika-abh09t7:261_3": "phoṭṭhabbadhātu ‘‘kāyaviññeyyaṁ, kāyaviññāṇaviññeyya’’nti ca vuccati, sukhumarūpaṁ",
  "tika-abh09t7:261_4": "dhammāyatanaṁ dhammadhātūti, tadeva pasādasahitaṁ ‘‘manoviññeyyaṁ, manoviññāṇaviññeyya’’nti",
  "tika-abh09t7:261_5": "ca vuttaṁ. Sesaṁ suviññeyyameva.",
  "tika-abh09t7:262_0": "Kasmā panettha āpodhātuvivajjitānaññeva bhūtānaṁ phoṭṭhabbatā vuttā, nanu āpodhātupi",
  "tika-abh09t7:262_1": "sītavasena phusitvā veditabbāti? Na sītassāpi tejodhātuttā. Uṇhameva hi sītanti byapadissati.",
  "tika-abh09t7:262_2": "Kaṭhinākaṭhinataṁ upādāya rukkhādiviraḷacchāyā viya, taṁ vā upādāya sandacchāyādi,",
  "tika-abh09t7:262_3": "aññathā kassetaṁ sītattaṁ sabhāvaṁ siyā. ‘‘Āpodhātuyā’’ iti ce. Yadi evaṁ uṇhodakādīsu",
  "tika-abh09t7:262_4": "āpattaṁ na siyā āpotejānañca sahapavattānaṁ viruddhalakkhaṇattā, na ca sā tejosannidhāne",
  "tika-abh09t7:262_5": "sītattaṁ vihāya tiṭṭhati. Na hi sabhāvā kenaci sahabhāvena taṁsabhāvaṁ jahanti abhāvāpattito,",
  "tika-abh09t7:262_6": "nāpissā sītabhāvaṁ muñcitvā aparasabhāvo atthi, yena sahabhāvo yujjeyya. Yadi siyā",
  "tika-abh09t7:262_7": "‘‘āpo sītatta’’nti, bhāvadvayaṁ siyā aññoññavilakkhaṇasabhāvattā bhāvassa, athāpi",
  "tika-abh09t7:262_8": "na sītattaṁ, āpodhātuyā sarūpaṁ sītaguṇo, so ca uṇhasannidhāne vigacchati, guṇīrūpameva",
  "tika-abh09t7:262_9": "tiṭṭhatīti ce? Tadā tahiṁ sayaṁ aphoṭṭhabbāva āpodhātu, na niyataphassavatīti ca",
  "tika-abh09t7:262_10": "siyā, yo ca sītaphasso guṇoti suvutto, so amhehi tejodhātuvisesoti.",
  "tika-abh09t7:263_0": "Ayameva visesoti ce, nanu sītattaṁ, uṇhattañca aññoññaviruddhaṁ, kathaṁ tejodhātuyā",
  "tika-abh09t7:263_1": "sabhāvaṁ siyāti? Nāyaṁ doso ekakalāpe tesaṁ sambhavābhāvato, bhinnakalāpesu pana",
  "tika-abh09t7:263_2": "pavattiyaṁ ālokandhakāranīlapītādīnaṁ vaṇṇāyatanatā viya tejodhātuttaṁ na virujjhatīti.",
  "tika-abh09t7:263_3": "Yadi āpodhātuyā na sītattaṁ sarūpaṁ, kiṁ panassā sarūpanti? Dravatā. Yadi evaṁ dravatāpi",
  "tika-abh09t7:263_4": "phusitvā ñātabbato phoṭṭhabbaṁ siyāti? Na sītādiṁ phusitvā manasāva vaṇṇaṁ disvā",
  "tika-abh09t7:263_5": "ñātabbato. Andhakāre sayantā hi atisītalatāya pattādiṁ phusitvā ‘‘udakaṁ etthā’’ti",
  "tika-abh09t7:263_6": "āsaṅkitā honti, udakaṁ vā phusitvā sappādisaññino, tasmā aphoṭṭhabbameva āpodhātu,",
  "tika-abh09t7:263_7": "itarabhūtattayameva phoṭṭhabbanti gahetabbaṁ.",
  "tika-abh09t7:264_0": "Kiṁ panetaṁ bhūtattayaṁ ekato ārammaṇaṁ katvā kāyaviññāṇaṁ uppajjituṁ sakkoti, na",
  "tika-abh09t7:264_1": "sakkotīti? Na sakkoti. Kasmā? Ābhujitavasena vā ussadavasena vā tesu ekamevārammaṇaṁ",
  "tika-abh09t7:264_2": "katvā uppajjanato. Ābhujitavasena hi odanathāliyaṁ sitthaṁ gahetvā thaddhamudubhāvaṁ",
  "tika-abh09t7:264_3": "vīmaṁsantassa, uṇhodakabhājane vā hatthaṁ otāretvā uṇhabhāvaṁ vīmaṁsantassa, uṇhasamaye",
  "tika-abh09t7:264_4": "vā vātapānaṁ vivaritvā vātena sarīraṁ paharāpentassa ca tattha tattha kiñcāpi itaraṁ",
  "tika-abh09t7:264_5": "bhūtattayampi atthi, yathābhujitaṁ pana taṁtaṁpathavītejovāyodhātumeva yathākkamaṁ",
  "tika-abh09t7:264_6": "ārabbha kāyaviññāṇaṁ uppajjati. Evaṁ ābhujitavasena ārammaṇaṁ karoti nāma. Ussadavasena",
  "tika-abh09t7:264_7": "pana bhuñjanasamaye sakkharaṁ ḍaṁsantassa, magge vā aggiṁ akkamantassa, balavavātena",
  "tika-abh09t7:264_8": "vā kaṇṇasakkhaliyampi paharantassa ca tattha tattha kiñcāpi itarabhūtattayampi atthi,",
  "tika-abh09t7:264_9": "yathāussadaṁ pana taṁtaṁpathavītejovāyodhātumevārabbha yathākkamaṁ kāyaviññāṇaṁ uppajjati.",
  "tika-abh09t7:264_10": "Aggimhi vā nimuggasakalasarīrassa yadipi ekappahārena agginā kāyo ghaṭṭīyati, yasmiṁ",
  "tika-abh09t7:264_11": "yasmiṁ pana ṭhāne kāyappasādo ussanno hoti, yattha yattha vā pana visayaghaṭṭanānighaṁso",
  "tika-abh09t7:264_12": "balavā hoti, tattha tattheva paṭhamaṁ kāyaviññāṇaṁ uppajjati, pacchā itaraṭṭhānesu.",
  "tika-abh09t7:264_13": "Khaṇaparittatāya pana sahasā parivattitvā uppajjanavasena ekappahārena sakalasarīraṁ",
  "tika-abh09t7:264_14": "ḍayhamānaṁ viya khāyati. Na hi ekasmiṁ khaṇe bahūni viññāṇāni uppajjanti, byāpetvā",
  "tika-abh09t7:264_15": "vā ekaṁ. Ekekasmiṁ pana avinibbhoge kāyadasake ekameva kāyaviññāṇaṁ ussadavasena",
  "tika-abh09t7:264_16": "uppajjati, evaṁ itaravatthūsupi viññāṇānaṁ avinibbhoge padese ekekānameva uppatti",
  "tika-abh09t7:264_17": "veditabbā. Evaṁ ussadavasena ārammaṇaṁ karoti nāma.",
  "tika-abh09t7:265_0": "Kena pana cittassa ārammaṇasaṅkanti hotīti? Ajjhāsayato, visayādhimattato vā. Nānāṭhānesu",
  "tika-abh09t7:265_1": "hi cittapaṭimādīni passitukāmassa paṭhamaṁ ekaṭṭhāne disvā tato itaraṭṭhānesu ca",
  "tika-abh09t7:265_2": "rūpāni passituṁ sarasenāvajjanaṁ uppajjati. Evaṁ ajjhāsayato saṅkanti hoti. Rūpārammaṇaṁ",
  "tika-abh09t7:265_3": "pana mahantampi passantassa sabbatūriyanigghose uṭṭhite taṁ vā suṇantassa manuññāmanuññe",
  "tika-abh09t7:265_4": "adhimattagandharasaphoṭṭhabbe indriyesu ghaṭṭite itaritare cittaṁ saṅkamati, evaṁ",
  "tika-abh09t7:265_5": "visayādhimattato saṅkanti hotīti ayamettha saṅgahato vinicchayo. Suññato, pana atītādivasena",
  "tika-abh09t7:265_6": "paccekaṁ anantappabhedato ca vinicchayo cittavibhattiyaṁ vuttanayānusārena yathānurūpaṁ veditabbo.",
  "tika-abh09t7:266_0": "Samuṭṭhānato, panettha bhavayonīsu pavattikkamato ca pakiṇṇakakathā veditabbā – catusamuṭṭhānikāni",
  "tika-abh09t7:266_1": "hi rūpāni uppajjamānāni dvīsu bhavesu catūsu yonīsu dasakādikalāpavaseneva paṭisandhippavattīsu",
  "tika-abh09t7:266_2": "yathāsambhavaṁ samuppajjanti. Tattha kammajesu tāva vīsatiyā kāmāvacarakusalākusalehi",
  "tika-abh09t7:266_3": "kāmalokeyeva saṁsedajānaṁ, opapātikānañca cha vatthūni, bhāvadvaye aññataraṁ, jīvitañcāti",
  "tika-abh09t7:266_4": "aṭṭha rūpāni yathāsambhavaṁ paṭisandhito paṭṭhāya pātubhavanti. Tāni ca suddhaṭṭhakaṁ,",
  "tika-abh09t7:266_5": "jīvitañca jīvitanavakaṁ, tadeva navakaṁ cakkhunā saha cakkhudasakaṁ, sotena sotadasakaṁ,",
  "tika-abh09t7:266_6": "ghānena ghānadasakaṁ, jivhāya jivhādasakaṁ, kāyena kāyadasakaṁ, hadayavatthunā vatthudasakaṁ,",
  "tika-abh09t7:266_7": "bhāvaññatarena bhāvadasakañcāti nava kalāpā hutvā uppajjanti. Napuṁsakānaṁ panettha",
  "tika-abh09t7:266_8": "bhāvadasakaṁ natthi, tathā jaccandhādīnaṁ cakkhusotaghānadasakāni. Evaṁ aṇḍajajalābujānampi,",
  "tika-abh09t7:266_9": "tesaṁ pana paṭisandhicittena saha kāyavatthubhāvadasakāneva uppajjanti, tato pavattikāle",
  "tika-abh09t7:266_10": "jīvitanavakacakkhudasakādīni yathānurūpaṁ uppajjanti. Rūpabhave pana ghānadasakādittayaṁ,",
  "tika-abh09t7:266_11": "bhāvadasakadvayaṁ, udaragginavakañca natthi, sesāni pañcahi rūpāvacarakusalakammehi",
  "tika-abh09t7:266_12": "paṭisandhito pabhuti uppajjanti. Aññaññīnaṁ pana pañcamajjhānakusalena jīvitanavakameva.",
  "tika-abh09t7:266_13": "Evaṁ kāmarūpāvacarakammasamuṭṭhitā nava rūpakalāpā dvīsu bhavesu catūsu yonīsu yathāsambhavaṁ",
  "tika-abh09t7:266_14": "paṭisandhito paṭṭhāya yāva cuticittoparisattarasamacittassa ṭhiti, tāva cittassa",
  "tika-abh09t7:266_15": "uppādaṭhitibhaṅgasaṅkhātesu tīsu khaṇesu nirantaraṁ ajjhattasantāne eva uppajjanti,",
  "tika-abh09t7:266_16": "tato pabhuti anuppajjitvā cuticittena saha nirujjhanti.",
  "tika-abh09t7:267_0": "Cittajāni pana pañcavokārabhave dvipañcaviññāṇaāruppavipākavajjitapañcasattaticittehi",
  "tika-abh09t7:267_1": "attano attano uppattikkhaṇe eva samuṭṭhāpitāni paṭhamabhavaṅgamupādāya cuticittapariyosānaṁ",
  "tika-abh09t7:267_2": "ajjhattasantāne eva suddhaṭṭhakaṁ, tadeva kāyaviññattiyā saha kāyaviññattinavakaṁ,",
  "tika-abh09t7:267_3": "vacīviññattisaddehi vacīviññattidasakaṁ, lahutādittayena lahutādekādasakaṁ, kāyaviññattilahutādīhi",
  "tika-abh09t7:267_4": "dvādasakaṁ, vacīviññattisaddalahutādīhi terasakañcāti cha kalāpā hutvā yathāyogaṁ",
  "tika-abh09t7:267_5": "pavattanti. Rūpajanakacittesu cettha somanassasahagatakāmāvacarajavanāni iriyāpathaviññattihasanasahitaṁ",
  "tika-abh09t7:267_6": "sabbaṁ cittajarūpaṁ samuṭṭhāpenti, sesakāmāvacarajavanābhiññāvoṭṭhabbanāni hasanavajjaṁ,",
  "tika-abh09t7:267_7": "appanājavanāni ca iriyāpathādivirahitameva, yathāpavattaṁ pana iriyāpathaṁ avinassamānaṁ",
  "tika-abh09t7:267_8": "upatthambhenti. Sesāni pana rūpāvacaravipākamanodhātutadārammaṇāni ekūnavīsati tampi",
  "tika-abh09t7:267_9": "na karonti, suddhaṭṭhakaṁ, saddanavakaṁ, lahutādekādasakaṁ, saddalahutādidvādasakañcāti",
  "tika-abh09t7:267_10": "cattāro kalāpe uppādenti, tatthāpi sabbesampi paṭisandhicittāni, arahantānaṁ cuticittāni,",
  "tika-abh09t7:267_11": "arūpabhavūpapannāni ca na kiñci rūpaṁ samuṭṭhāpenti, āruppavipākadvipañcaviññāṇāni",
  "tika-abh09t7:267_12": "sabbathā na uppādentīti.",
  "tika-abh09t7:268_0": "Āhārajāni pana kāmabhave eva ajjhohaṭāhāre ṭhitena ṭhitippattena ojāsaṅkhātena āhārena",
  "tika-abh09t7:268_1": "samuṭṭhitāni ajjhattasantāne eva suddhaṭṭhakaṁ, lahutādekādasakañcāti dve kalāpā",
  "tika-abh09t7:268_2": "hutvā yāvatāyukaṁ pavattanti, na rūpabhūmiyaṁ. Utujāni ajjhattikabāhirena tejodhātusaṅkhātena",
  "tika-abh09t7:268_3": "ṭhitippattena utunā ajjhattasantāne samuṭṭhitāni suddhaṭṭhakaṁ, saddanavakaṁ, lahutādekādasakaṁ,",
  "tika-abh09t7:268_4": "saddalahutādekādasakaṁ, saddalahutādidvādasakañcāti cattāro kalāpā hutvā yāvatāyukaṁ,",
  "tika-abh09t7:268_5": "bahiddhā pana pathavīpabbatadevabrahmavimānādīsu suddhaṭṭhakaṁ, samuddaghosādisaddanavakañcāti",
  "tika-abh09t7:268_6": "dve kalāpāva hutvā pavattanti. Ākāsalakkhaṇāni cettha sabbakalāpesu vijjamānānipi",
  "tika-abh09t7:268_7": "kalāpasaṅgahe vohārābhāvā na gaṇīyanti. Paṭisandhikkhaṇe cettha utucittāhārajāni",
  "tika-abh09t7:268_8": "na honti, na sabbatthāpi uppattikkhaṇe jarāmaraṇānīti evaṁ catusamuṭṭhānikarūpassa",
  "tika-abh09t7:268_9": "bhavayonīsu, paṭisandhippavattīsu ca pavattikkamo veditabbo.",
  "tika-abh09t7:269_0": "Apica dvācattālīsāya koṭṭhāsānaṁ vasenāpi cettha tassa ajjhattaṁ, mahābhūtādivasena",
  "tika-abh09t7:269_1": "bahiddhā ca pavatti evaṁ veditabbā – ajjhattikā hi kesā lomā…pe… karīsaṁ matthaluṅganti",
  "tika-abh09t7:269_2": "ime vīsati pathavādhikakoṭṭhāsā, pittaṁ…pe… muttanti ime dvādasa āpādhikakoṭṭhāsā,",
  "tika-abh09t7:269_3": "yena ca santappati, yena ca jīrati, yena ca pariḍayhati, yena ca asitapītakhāyitasāyitaṁ",
  "tika-abh09t7:269_4": "sammāpariṇāmaṁ gacchatīti ime cattāro tejādhikakoṭṭhāsā, uddhaṁgamo adhogamo kucchisayo",
  "tika-abh09t7:269_5": "koṭṭhāsayo aṅgamaṅgānusārī assāsapassāso cāti ime cha vāyuadhikakoṭṭhāsāti dvecattālīsa",
  "tika-abh09t7:269_6": "koṭṭhāsā honti. Tesu udariyaṁ karīsaṁ pubbo muttanti ime cattāro koṭṭhāsā utujā.",
  "tika-abh09t7:269_7": "Evametesu ekekaṁ utujaṭṭhakameva hoti, sedo assu kheḷo siṅghāṇikāti ime cattāro utucittajā,",
  "tika-abh09t7:269_8": "tesu ekekasmiṁ dve dve aṭṭhakā honti. Asitādiparipācako tejo kammajova, tattha jīvitanavakameva.",
  "tika-abh09t7:269_9": "Assāsapassāso pana cittajova, tattha cittajasaddanavakameva. Ime dasa koṭṭhāse ṭhapetvā",
  "tika-abh09t7:269_10": "sesā dvattiṁsa catujā.",
  "tika-abh09t7:270_0": "Tattha aṭṭhasu tejovāyokoṭṭhāsesu ekekasmiṁ jīvitanavakañceva tīṇi ca utucittāhārajaṭṭhakāni",
  "tika-abh09t7:270_1": "honti, vāyokoṭṭhāsesu cettha utucittajasaddanavakampi hoti, sesesu catuvīsatiyā koṭṭhāsesu",
  "tika-abh09t7:270_2": "kesalomanakhadantānaṁ maṁsavinimuttaṭṭhānaṁ ṭhapetvā sabbattha dve kāyabhāvadasakāni,",
  "tika-abh09t7:270_3": "tīṇi ca aṭṭhakāni, maṁsamuttesu pana kesādīsu utujaṭṭhakameva hoti. Tāni ca yathāvuttadasakanavakaṭṭhakāni",
  "tika-abh09t7:270_4": "sakalasarīrabyāpīsu tacamaṁsaruhirādīsu, abyāpīsu ca kesādīsu koṭṭhāsesu avinibbhoge",
  "tika-abh09t7:270_5": "ekasmiṁ aṇupadese hontīti paccekaṁ anantāparimāṇā, anantadhātupaccayattā tesaṁ sarīrasmiṁ",
  "tika-abh09t7:270_6": "hi paramāṇubhedasañcuṇṇāni anantāni cattāri mahābhūtāni ceva saupādārūpāni ca aññoññapaccayabhūtāni",
  "tika-abh09t7:270_7": "ajjhattaṁ dvācattālīsakoṭṭhāsasarīrārohapariṇāhasaṇṭhānādinā, bahiddhā ca pathavīpabbatādinā",
  "tika-abh09t7:270_8": "ca ākārena yathāpaccayaṁ samuppannāni. Māyākārādayo viya na bālajanappabodhakāni honti.",
  "tika-abh09t7:271_0": "Pathavīdhātu cettha sukhumasañcuṇṇā rajabhūtā eva āpodhātuyā saṅgahitā, tejodhātuyā",
  "tika-abh09t7:271_1": "anupālitā, vāyodhātuyā vitthambhitā, vaṇṇādīhi parivāritā na vikiriyamānā ajjhattaṁ",
  "tika-abh09t7:271_2": "itthipurisamigapakkhidevabrahmādisarīrabhāvaṁ, bahiddhā ca pathavīpabbatarukkhadevabrahmalokacandasūriyanakkhattamaṇikanakādibhāvañca",
  "tika-abh09t7:271_3": "upagacchati, yūsagatā bandhanabhūtā panettha āpodhātu pathavīpatiṭṭhitā. Avasesānupālanavitthambhanaparipācanaparivāritā",
  "tika-abh09t7:271_4": "na paggharati, apaggharamānā pīṇitabhāvaṁ dasseti, usumattagatā tejodhātu sesadhātupatiṭṭhānasaṅgahavitthambhanaparivāritā",
  "tika-abh09t7:271_5": "imaṁ kāyaṁ paripāceti, vaṇṇasampattiñcassa apūtibhāvañca sādheti, vāyodhātu vitthambhanasamudīraṇasabhāvā",
  "tika-abh09t7:271_6": "sesadhātupatiṭṭhānasaṅgahānupālanaparivāritā vitthambheti cāleti, sarīravimānādīnaṁ",
  "tika-abh09t7:271_7": "gamanādipadavītiharaṇādīnaṁ ṭhitiñca sampādeti. Catassopi cetā sambhūya pathavīadhikatāya",
  "tika-abh09t7:271_8": "kesādibhāvaṁ, pathavīpabbatādibhāvañca, āpādhikatāya pittādibhāvaṁ, samuddajalādibhāvañca,",
  "tika-abh09t7:271_9": "vāyuadhikatāya uddhaṅgamavātādibhāvaṁ, pathavīsandhārakavātādibhāvañca, tejādhikatāya",
  "tika-abh09t7:271_10": "paripācakaggiādibhāvaṁ, narakaggiādibhāvañca sādhenti, yāsaṁ pakopena rogajarāmaraṇañceva",
  "tika-abh09t7:271_11": "kappavināsādayo ca honti. Evametāsaṁ cuṇṇavicuṇṇānaṁ dhātūnaṁ sañcayattā paccekaṁ",
  "tika-abh09t7:271_12": "anantāparimāṇā kalāpā eva ajjhattikakoṭṭhāsā honti, tathā bāhirāni rūpāni. Tāni ca",
  "tika-abh09t7:271_13": "tena tena paccayena tathātathākārena samuditāva uppajjanti ceva uppajjissanti ca.",
  "tika-abh09t7:272_0": "Yadi paṭhamaṁ dhātuyo aṇurūpena ṭhatvā pacchā saṁyujjanti, tathā ṭhāne viniyogābhāvato",
  "tika-abh09t7:272_1": "aparenāpi pariyāyena cettha kammajaṁ kammapaccayaṁ kammapaccayautusamuṭṭhānaṁ, āhārajaṁ",
  "tika-abh09t7:272_2": "āhārapaccayaṁ āhārapaccayautusamuṭṭhānaṁ, utujaṁ utupaccayaṁ utupaccayautusamuṭṭhānaṁ,",
  "tika-abh09t7:272_3": "cittajaṁ cittapaccayaṁ cittapaccayautusamuṭṭhānanti evaṁ samuṭṭhānabhedo veditabbo.",
  "tika-abh09t7:272_4": "Tattha upādinnarūpaṁ kammajaṁ nāma, maṁsamuttakesalomadantasiṅghāṇikādi kammapaccayaṁ",
  "tika-abh09t7:272_5": "nāma, sampattikaramahāmeghapathavīpabbatādi, cakkaratanadevavimānādi ca kammapaccayautusamuṭṭhānaṁ",
  "tika-abh09t7:272_6": "nāma. Āhārato samuṭṭhitaṁ suddhaṭṭhakaṁ āhārajaṁ nāma, kabaḷīkāro āhāro āhārajassa",
  "tika-abh09t7:272_7": "janako hutvā kammajassa anupālako hotīti tadanupālitaṁ kammajarūpaṁ āhārapaccayaṁ",
  "tika-abh09t7:272_8": "nāma, visabhāgāhāraṁ sevitvā ātape gacchantassa kāḷakuṭṭhādīni uppajjanti, idaṁ āhārapaccayautusamuṭṭhānaṁ",
  "tika-abh09t7:272_9": "nāma. Kammajaututo samuṭṭhitaṁ suddhaṭṭhakaṁ utujaṁ nāma, tasmiṁ utu aññaṁ aṭṭhakaṁ",
  "tika-abh09t7:272_10": "samuṭṭhāpeti, idaṁ utupaccayaṁ nāma, tasmimpi utu aññaṁ aṭṭhakaṁ samuṭṭhāpeti, idaṁ",
  "tika-abh09t7:272_11": "utupaccayautusamuṭṭhānaṁ nāma. Evaṁ upādinnake tisso eva santatiyo ghaṭṭetuṁ sakkonti,",
  "tika-abh09t7:272_12": "anupādinnake pana valāhako utujaṁ nāma, vuṭṭhidhārā utupaccayaṁ nāma, deve pana vuṭṭhe",
  "tika-abh09t7:272_13": "pathavī gandhaṁ muñcati, bījāni viruhantīti evaṁ yaṁ anantaṁ santativasena pavattaṁ,",
  "tika-abh09t7:272_14": "etaṁ utupaccayautusamuṭṭhānaṁ nāma. Cittato samuṭṭhitaṁ suddhaṭṭhakādi cittajaṁ nāma,",
  "tika-abh09t7:272_15": "cittena pacchājātapaccayabhāvena upatthambhito kāyo cittapaccayaṁ nāma, abhiññācittena",
  "tika-abh09t7:272_16": "bahiddhā samuṭṭhāpitahatthiassādikaṁ cittapaccayautusamuṭṭhānaṁ nāma. Pakiṇṇakakathā.",
  "tika-abh09t7:273": "Rūpābyākataṁ niṭṭhitaṁ.",
  "tika-abh09t7:274": "Nibbānābyākatavaṇṇanā",
  "tika-abh09t7:275_0": "Nibbānābyākataṁ pana bhūmito lokuttarameva, dhammatopi ca ekameva, bhedo natthi,",
  "tika-abh09t7:275_1": "lakkhaṇādito pana santilakkhaṇaṁ nibbānaṁ, nivattilakkhaṇaṁ, asaṅkhatalakkhaṇaṁ vā,",
  "tika-abh09t7:275_2": "accutirasaṁ , animittapaccupaṭṭhānaṁ, asaṅkhatatāya panassa kārakahetuvirahato padaṭṭhānaṁ",
  "tika-abh09t7:275_3": "natthi, pāpakahetuvasena panetaṁ ‘‘dukkhanirodhagāminipaṭipadā’’tiādivacanato (vibha.",
  "tika-abh09t7:275_4": "206) ‘‘ariyamaggapadaṭṭhāna’’nti vattuṁ vaṭṭati. Saṅgahato pana bhedābhāvā khandhesu",
  "tika-abh09t7:275_5": "saṅgahaṁ na gacchati, āyatanādīsu dhammāyatanadhammadhātūsu saṅgahaṁ gacchati. Suññato",
  "tika-abh09t7:275_6": "pana attasuññaṁ, salakkhaṇadhāraṇato anattakaṁ dhammamattaṁ, asaṅkhatatāya vā accantattā",
  "tika-abh09t7:275_7": "ca aniccatāsuññaṁ, dukkhatāsuññaṁ, rāgādisuññaṁ, nimittasuññanti pavattaṁ suññanti gahetabbaṁ.",
  "tika-abh09t7:276_0": "Bhedato pana santilakkhaṇādisabhāvato ekavidhampi kāraṇapariyāyato saupādisesanibbānadhātu,",
  "tika-abh09t7:276_1": "anupādisesanibbānadhātu ceti duvidhaṁ hoti. Sarasavasena pana parikappitākārabhedato",
  "tika-abh09t7:276_2": "suññataṁ animittaṁ appaṇihitanti tividhaṁ hoti. Saṅkhatadhammabhedamupādāya paṭikkhipitabbākārato",
  "tika-abh09t7:276_3": "na cittaṁ, na cetasikaṁ, na rūpaṁ, na atītaṁ, na anāgataṁ, na paccuppannaṁ, na maggo,",
  "tika-abh09t7:276_4": "na phalantiādinā anantappakāraṁ hoti.",
  "tika-abh09t7:277": "Nibbānābyākataṁ niṭṭhitaṁ.",
  "tika-abh09t7:278_0": "Evaṁ imasmiṁ kusalattike avutto sabhāvadhammo nāma natthi. Asabhāvadhammesu panettha",
  "tika-abh09t7:278_1": "kiñcāpi rūpadhammānaṁ paricchedākāsalakkhaṇāni eva vuttāni, kasiṇādipaṭibhāganimittāni",
  "tika-abh09t7:278_2": "pana kasiṇugghāṭimākāso, viññāṇābhāvo, nirodhasamāpatti, tisso nāmapuggalaupādāpaññattiyo,",
  "tika-abh09t7:278_3": "arūpadhammānaṁ aniccatādilakkhaṇādayo ca na vuttā, tathāpi tesampi sabhāvadhammabyatirekābhāvato",
  "tika-abh09t7:278_4": "gahaṇaṁ hoti, tasmā ayaṁ tiko nippadesattikoti veditabbo . Yathā cettha, evaṁ ito",
  "tika-abh09t7:278_5": "paresupi tikadukesu paññattiggahaṇābhāvepi niravasesaparamatthaggahaṇeneva nippadesatā,",
  "tika-abh09t7:278_6": "vipariyāyato sappadesatā ca veditabbā. Yattha pana sammutiggahaṇaṁ atthi, tattha vakkhāma.",
  "tika-abh09t7:279": "Rūpanibbānakaṇḍo niṭṭhito.",
  "tika-abh09t7:280": "Iti mohavicchedaniyā",
  "tika-abh09t7:281": "Abhidhammamātikatthasaṁvaṇṇanāya",
  "tika-abh09t7:282": "Kusalattikasaṁvaṇṇanā niṭṭhitā.",
  "tika-abh09t7:283": "Vedanāttikādivaṇṇanā",
  "tika-abh09t7:284": "Idāni kusalattikānantaraṁ vedanāttikādīnaṁ atthavaṇṇanā anuppattā, yasmā pana yvāyaṁ kusalattikassa –",
  "tika-abh09t7:285": "‘‘Atthato bhūmibhedā ca, paccekaṁ sampayogato;",
  "tika-abh09t7:286": "Uddesato ca dhammānaṁ, lakkhaṇādivibhāgato’’ti. –",
  "tika-abh09t7:287_0": "Ādinā mātikaṁ nikkhipitvā ‘‘kusalā tāva dhammā bhūmito catubbidhā honti kāmāvacarā…pe…",
  "tika-abh09t7:287_1": "lokuttarā’’tievamādinā vinicchayanayo vutto, so eva sesattikadukānampi yathāyogaṁ",
  "tika-abh09t7:287_2": "hoti. Yathā hi ettha, evaṁ ‘‘sukhāya vedanāya sampayuttā tāva dhammā bhūmito tividhā",
  "tika-abh09t7:287_3": "honti kāmāvacarā rūpāvacarā lokuttarā’’tiādinā anukkamena sabbattikadukānampi paṇḍitehi",
  "tika-abh09t7:287_4": "sakkā vinicchayanayaṁ sallakkhetuṁ, tasmā taṁ vitthāranayaṁ vajjetvā nikkhepakaṇḍe,",
  "tika-abh09t7:287_5": "atthuddhārakaṇḍe ca vuttānusārato nātisaṅkhepavitthāranayena vedanāttikādīnaṁ tikadukānaṁ –",
  "tika-abh09t7:288": "Padatthā taṁsarūpā ca, navattabbavibhāgato;",
  "tika-abh09t7:289": "Vinicchayo vijānīyo, tattha tattha yathārahaṁ.",
  "tika-abh09t7:290_0": "Tattha vedanāttike padatthato tāva ‘‘sukhāya vedanāyā’’tiādīsu sukha-saddo sukhavedanāsukhamūlasukhārammaṇasukhahetusukhapaccayaṭṭhānaabyābajjhanibbānādīsu",
  "tika-abh09t7:290_1": "dissati. Ayaṁ hi ‘‘sukhassa ca pahānā’’tiādīsu (dī. ni. 1.232; dha. sa. 165; vibha.",
  "tika-abh09t7:290_2": "594) sukhavedanāya dissati. ‘‘Sukho buddhānamuppādo’’tiādīsu (dha. pa. 194) sukhamūle.",
  "tika-abh09t7:290_3": "‘‘Yasmā ca kho, mahāli, rūpaṁ sukhaṁ sukhānupatitaṁ sukhāvakkanta’’ntiādīsu (saṁ.",
  "tika-abh09t7:290_4": "ni. 3.60) sukhārammaṇe. ‘‘Sukhassetaṁ, bhikkhave, adhivacanaṁ, yadidaṁ puññānī’’tiādīsu",
  "tika-abh09t7:290_5": "(a. ni. 7.62; itivu. 22) sukhahetumhi. ‘‘Yāvañcidaṁ, bhikkhave, na sukaraṁ akkhānena",
  "tika-abh09t7:290_6": "pāpuṇituṁ, yāva sukhā saggā (ma. ni. 3.255). Na te sukhaṁ pajānanti, ye na passanti",
  "tika-abh09t7:290_7": "nandana’’nti (saṁ. ni. 1.11) ādīsu sukhapaccayaṭṭhāne. ‘‘Diṭṭhadhammasukhavihārā",
  "tika-abh09t7:290_8": "ete dhammā’’tiādīsu (ma. ni. 1.82) abyābajjhe. ‘‘Nibbānaṁ paramaṁ sukha’’ntiādīsu",
  "tika-abh09t7:290_9": "(dha. pa. 203-204; ma. ni. 215, 217) nibbāne. Idha panāyaṁ sukhavedanāyameva daṭṭhabbo.",
  "tika-abh09t7:291_0": "Vedanā-saddo ‘‘viditā vedanā uppajjantī’’tiādīsu (ma. ni. 3.208) vedayitasmiṁ yeva",
  "tika-abh09t7:291_1": "vattati. Dukkha-saddo dukkhavedanādukkhavatthudukkhārammaṇadukkhapaccayadukkhapaccayaṭṭhānādīsu",
  "tika-abh09t7:291_2": "dissati. Ayaṁ hi ‘‘dukkhassa ca pahānā’’tiādīsu (dī. ni. 1.232; dha. sa. 165; vibha.",
  "tika-abh09t7:291_3": "594) dukkhavedanāyaṁ dissati. ‘‘Jātipi dukkhā’’tiādīsu (dī. ni. 2.387; vibha. 190)",
  "tika-abh09t7:291_4": "dukkhavatthusmiṁ. ‘‘Yasmā ca kho, mahāli, rūpaṁ dukkhaṁ dukkhānupatitaṁ dukkhāvakkanta’’ntiādīsu",
  "tika-abh09t7:291_5": "(saṁ. ni. 3.60) dukkhārammaṇe. ‘‘Dukkho pāpassa uccayo’’tiādīsu (dha. pa. 117) dukkhapaccaye.",
  "tika-abh09t7:291_6": "‘‘Yāvañcidaṁ, bhikkhave, na sukaraṁ akkhānena pāpuṇituṁ, yāva dukkhā nirayā’’tiādīsu",
  "tika-abh09t7:291_7": "(ma. ni. 3.250) dukkhapaccayaṭṭhāne. Idha panāyaṁ dukkhavedanāyameva daṭṭhabbo.",
  "tika-abh09t7:292_0": "Vacanattho panettha – sukhayati sattaṁ, suṭṭhu vā khādati, khanati ca kāyacittābādhanti",
  "tika-abh09t7:292_1": "sukhā, kāyikacetasikānaṁ sukhasomanassānametaṁ adhivacanaṁ. Dukkhayatīti dukkhā,",
  "tika-abh09t7:292_2": "kāyikacetasikānaṁ dukkhadomanassānametaṁ adhivacanaṁ. Na dukkhā na sukhāti adukkhamasukhā,",
  "tika-abh09t7:292_3": "upekkhāyetaṁ adhivacanaṁ. Ma-kāro padasandhikaro. Evaṁ tīhi padehi pañcavidhāpi vedanā",
  "tika-abh09t7:292_4": "gahitā. Sabbāpi ārammaṇarasaṁ vediyanti anubhavantīti vedanā. Yo panāyaṁ tīsupi padesu",
  "tika-abh09t7:292_5": "sampayutta-saddo, tassattho – samaṁ pakārehi yuttāti sampayuttā, katarehi pakārehīti?",
  "tika-abh09t7:292_6": "‘‘Atthi keci dhammā kehici dhammehi sahagatā sahajātā saṁsaṭṭhā ekuppādā ekanirodhā",
  "tika-abh09t7:292_7": "ekavatthukā ekārammaṇā’’ti (kathā. 473) evaṁ vuttehi imehi ekuppādatādīhi catūhi",
  "tika-abh09t7:292_8": "pakārehi. Ukkaṭṭhaniddeso cesa. Āruppe hi vināpi ekavatthukabhāvaṁ sampayogo labbhatīti.",
  "tika-abh09t7:292_9": "Sesaṁ vuttatthameva. Ayaṁ tāvettha padatthato vinicchayo.",
  "tika-abh09t7:293_0": "Taṁsarūpāti tassa padatthassa sarūpamattadassanato. Tattha sukhasahagataṁ kāyaviññāṇaṁ,",
  "tika-abh09t7:293_1": "somanassasahagatāni aṭṭhārasa kāmāvacaracittāni, paṭhamadutiyatatiyacatutthajjhānikāni",
  "tika-abh09t7:293_2": "catucattālīsa rūpāvacaralokuttaracittāni cāti tesaṭṭhi cittāni sukhāya vedanāya sampayuttā",
  "tika-abh09t7:293_3": "nāma . Tathā dukkhasahagataṁ kāyaviññāṇaṁ, dve domanassasahagatāni cāti tīṇi cittāni",
  "tika-abh09t7:293_4": "dukkhāya vedanāya sampayuttā nāma. Sesāni upekkhāsahagatāni pañcapaññāsa cittāni",
  "tika-abh09t7:293_5": "adukkhamasukhāya vedanāya sampayuttā nāma. Yathā ca cittānaṁ sukhādisampayogo, evaṁ",
  "tika-abh09t7:293_6": "taṁcittasampayuttānaṁ cetasikānampi. Na kevalañca ettheva, ito paresupi tikadukesu",
  "tika-abh09t7:293_7": "cittavaseneva taṁsampayuttacetasikānampi saṅgaho veditabbo . Yattha pana viseso hoti,",
  "tika-abh09t7:293_8": "tattha vakkhāma. Idha pana cetasikesu sappītikāni vedanāvajjitāni cha cetasikāni",
  "tika-abh09t7:293_9": "eva pañcahipi vedanāhi sampayuttāni, itarāni pana kāyikasukhadukkhavajjitāhi tīheva.",
  "tika-abh09t7:293_10": "Tesu ca pītivajjitā pañca yathāyogikā ceva moho ahirikaṁ anottappaṁ uddhaccaṁ thinaṁ",
  "tika-abh09t7:293_11": "middhañcāti ime ekādasa yathāyogaṁ tīhipi. Tatthāpi vitakkavicārā mahaggatalokuttarabhūtāya",
  "tika-abh09t7:293_12": "sukhāya eva, pīti pana sabbattha sukhāya eva, dosaissāmaccherakukkuccāni dukkhāya",
  "tika-abh09t7:293_13": "eva, vicikicchā upekkhāya eva, sesāni aṭṭhavīsatisomanassupekkhāhi eva vedanāhi sampayuttāni,",
  "tika-abh09t7:293_14": "tatthāpi karuṇāmuditā mahaggatabhūtāya sukhāya evāti ayaṁ viseso. Sesaṁ cittasampayogasadisaṁ.",
  "tika-abh09t7:293_15": "Ayaṁ sarūpato vinicchayo.",
  "tika-abh09t7:294_0": "Navattabbavibhāgatoti imasmiṁ tike sabbā vedanā sabbaṁ rūpaṁ nibbānaṁ sammutiyoti",
  "tika-abh09t7:294_1": "ime dhammā ‘‘sukhāya vedanāya sampayuttā’’ti vā ‘‘dukkhāya vedanāya sampayuttā’’ti",
  "tika-abh09t7:294_2": "vā ‘‘adukkhamasukhāya vedanāya sampayuttā’’ti vā na vattabbā. Na hi vedanā vedanāya",
  "tika-abh09t7:294_3": "sampayuttā hoti rūpādayo vā, tasmā ime imasmiṁ tike na labbhanti. Ayañca sappadesattiko",
  "tika-abh09t7:294_4": "hoti. Yathā cettha, evaṁ ito paresupi tikadukesu navattabbayojanā. Yaṁ yasmiñca na",
  "tika-abh09t7:294_5": "vuttaṁ atthi, tassa sappadesatā veditabbā. Ito paraṁ pana yattha asaṅgahitā dhammā",
  "tika-abh09t7:294_6": "honti, tattha tesaṁ vibhāgaṁ dassetvā ‘‘ime navattabbā’’ti ettakameva vakkhāma, tenassa",
  "tika-abh09t7:294_7": "sappadesatāpi ñātabbā. Yattha pana asaṅgahitā natthi, taṁ nippadesanti vakkhāma.",
  "tika-abh09t7:294_8": "Tena tattha navattabbābhāvopi viññātabbo. Sabbattha pana mātikaṁ anuddharitvāva padatthaṁ,",
  "tika-abh09t7:294_9": "taṁsarūpavibhāgañca vakkhāma. Ayaṁ navattabbavibhāgato vinicchayo.",
  "tika-abh09t7:295": "Vedanāttikaṁ niṭṭhitaṁ.",
  "tika-abh09t7:296_0": "Vipākattike aññamaññavisiṭṭhānaṁ kusalākusalānaṁ pākāti vipākā, vipakkabhāvamāpannānaṁ",
  "tika-abh09t7:296_1": "arūpadhammānametaṁ adhivacanaṁ. Kiñcāpi arūpadhammā viya rūpadhammāpi kammasamuṭṭhānā",
  "tika-abh09t7:296_2": "atthi, anārammaṇattā pana te kammasarikkhakā na hontīti sārammaṇā arūpadhammāva kammasarikkhattā",
  "tika-abh09t7:296_3": "vipākāti vuttā bījasarikkhakaṁ phalaṁ viya. Yathā hi sālibījato nikkhantasīsameva",
  "tika-abh09t7:296_4": "sāliphalanti vuccati, na aṅkurādīni, tāni pana ‘‘sālijātāni, sālinibbattāni cā’’ti",
  "tika-abh09t7:296_5": "vuccanti, evaṁ kammasadisā arūpadhammāva ‘‘vipākā’’ti vuccanti, rūpadhammā pana kammajā",
  "tika-abh09t7:296_6": "‘‘upādinnā’’ti vuccanti. Vipākadhammadhammāti vipākasabhāvā dhammā. Yathā hi jātijarāsabhāvā",
  "tika-abh09t7:296_7": "sattā ‘‘jātidhammā jarādhammā’’ti vuccanti, evaṁ vipākajanakaṭṭhena vipākasabhāvā",
  "tika-abh09t7:296_8": "vipākapakatikā dhammāti attho. Tatiyapadaṁ ubhayasabhāvapaṭikkhepavasena vuttaṁ, ayaṁ padattho.",
  "tika-abh09t7:297_0": "Tattha catūsu bhūmīsu chattiṁsa vipākacittāni vipākā nāma, tathā ekavīsati kusalāni,",
  "tika-abh09t7:297_1": "dvādasa akusalāni cāti tettiṁsa vipākadhammadhammā nāma, tīsu bhūmīsu vīsati kiriyacittāni,",
  "tika-abh09t7:297_2": "sabbañca rūpaṁ, nibbānañcāti ime nevavipākanavipākadhammadhammā nāma. Cetasikesu",
  "tika-abh09t7:297_3": "pana cuddasa akusalā vipākadhammadhammā eva, viratiyo siyā vipākā, siyā vipākadhammadhammā,",
  "tika-abh09t7:297_4": "tadavasesā pana siyā vipākā, siyā vipākadhammadhammā, siyā nevavipākanavipākadhammadhammāti",
  "tika-abh09t7:297_5": "cittaṁ viya tividhā hontīti ayaṁ viseso, sesaṁ cittasamaṁ, idañca nippadesattikanti veditabbaṁ.",
  "tika-abh09t7:298": "Vipākattikaṁ niṭṭhitaṁ.",
  "tika-abh09t7:299_0": "Ārammaṇakaraṇavasena taṇhādiṭṭhīhi upetena kammunā ādinnā phalabhāvena gahitāti upādinnā,",
  "tika-abh09t7:299_1": "ārammaṇabhāvaṁ upagantvā upādānasambandhena upādānānaṁ hitāti upādāniyā, upādānassa",
  "tika-abh09t7:299_2": "ārammaṇapaccayabhūtānametaṁ adhivacanaṁ. Upādinnā ca te upādāniyā cāti upādinnupādāniyā,",
  "tika-abh09t7:299_3": "sāsavakammanibbattānaṁ rūpārūpadhammānametaṁ adhivacanaṁ. Iminā nayena sesapadadvayepi",
  "tika-abh09t7:299_4": "paṭisedhasahito attho veditabbo.",
  "tika-abh09t7:300_0": "Tattha dvattiṁsa lokiyavipākacittāni, nava kammajakalāpā ca upādinnupādāniyā nāma.",
  "tika-abh09t7:300_1": "Avasesalokiyacittāni ceva akammajarūpakalāpā ca anupādinnupādāniyā nāma. Lokuttaracittanibbānāni",
  "tika-abh09t7:300_2": "anupādinnaanupādāniyā nāma. Kiñcāpi khīṇāsavānaṁ upādānakkhandhā ‘‘amhākaṁ mātulatthero’’tiādinā",
  "tika-abh09t7:300_3": "vadantānaṁ paresaṁ upādānassa ārammaṇapaccayā honti, maggaphalanibbānāni pana divasaṁ",
  "tika-abh09t7:300_4": "santattaayoguḷo viya makkhikāhi tejussadattā upādānehi anupādinnāneva. Asaṁkiliṭṭhaasaṁkilesikesupi",
  "tika-abh09t7:300_5": "eseva nayo. Cetasikesu pana kusalā anupādinnupādāniyā eva, karuṇāmuditā siyā upādinnupādāniyā,",
  "tika-abh09t7:300_6": "siyā anupādinnupādāniyā viratiyo pana siyā anupādinnupādāniyā, siyā anupādinnaanupādāniyā,",
  "tika-abh09t7:300_7": "sesā cittaṁ viya tividhā honti, idañca nippadesattikanti veditabbaṁ. Upādinnupādāniyattikaṁ.",
  "tika-abh09t7:301_0": "Saṁkilesetīti saṁkileso, vibādhati upatāpetīti attho. Saṁkilesena sampayuttā saṁkiliṭṭhā,",
  "tika-abh09t7:301_1": "saṁkilesasahagatāti attho. Attānaṁ ārammaṇaṁ katvā pavattanena saṁkilesaṁ arahanti,",
  "tika-abh09t7:301_2": "saṁkilese vā niyuttā tassa ārammaṇabhāvaṁ anatikkamanatoti saṁkilesikā, saṁkilesassa",
  "tika-abh09t7:301_3": "ārammaṇapaccayabhūtānametaṁ adhivacanaṁ. Saṁkiliṭṭhā ca te saṁkilesikā cāti saṁkiliṭṭhasaṁkilesikā.",
  "tika-abh09t7:301_4": "Sesapadadvayaṁ purimattike vuttanayeneva veditabbaṁ.",
  "tika-abh09t7:302_0": "Tattha dvādasa akusalacittuppādā saṁkiliṭṭhasaṁkilesikā nāma. Sesalokiyacittāni ceva",
  "tika-abh09t7:302_1": "sabbaṁ rūpañca asaṁkiliṭṭhasaṁkilesikā nāma. Lokuttaracittāni, nibbānañca asaṁkiliṭṭhaasaṁkilesikā",
  "tika-abh09t7:302_2": "nāma. Cetasikesu pana akusalā saṁkiliṭṭhasaṁkilesikāva, karuṇāmuditā asaṁkiliṭṭhaasaṁkilesikāva,",
  "tika-abh09t7:302_3": "sesakusalābyākatā siyā saṁkiliṭṭhasaṁkilesikā, siyā asaṁkiliṭṭhasaṁkilesikā, siyā",
  "tika-abh09t7:302_4": "asaṁkiliṭṭhaasaṁkilesikāti tidhāpi honti, idañca nippadesattikaṁ. Saṁkiliṭṭhasaṁkilesikattikaṁ.",
  "tika-abh09t7:303_0": "Sampayogavasena vattamānena saha vitakkena savitakkā, tathā saha vicārena savicārā,",
  "tika-abh09t7:303_1": "savitakkā ca te savicārā cāti savitakkasavicārā. Ubhayarahitā avitakkaavicārā. Vitakkavicāresu",
  "tika-abh09t7:303_2": "vicārova mattā pamāṇametesanti vicāramattā, vicārato uttariṁ vitakkena saddhiṁ sampayogaṁ",
  "tika-abh09t7:303_3": "na gacchantīti attho. Avitakkā ca te vicāramattā cāti avitakkavicāramattā.",
  "tika-abh09t7:304_0": "Tattha dvipañcaviññāṇavajjitakāmāvacaracittāni ceva ekādasa mahaggatalokuttarapaṭhamajjhānikacittāni",
  "tika-abh09t7:304_1": "ca taṁsampayuttesu vitakkavicāre ṭhapetvā sesā ca savitakkasavicārā nāma. Tesu vitakko",
  "tika-abh09t7:304_2": "ekādasa dutiyajjhānikamahaggatalokuttarāni ca taṁsampayuttesu vicāraṁ ṭhapetvā sesā",
  "tika-abh09t7:304_3": "ca avitakkavicāramattā nāma. Dutiyajjhānikesu vicāro, sesā pañcacattālīsa mahaggatalokuttaracittāni,",
  "tika-abh09t7:304_4": "dvipañcaviññāṇāni, taṁsampayuttā ca sabbañca rūpaṁ, nibbānañca avitakkaavicārā nāma.",
  "tika-abh09t7:304_5": "Apica kusalacetasikā savitakkasavicārāva, vitakko avitakkavicāramattova, vicāro pana",
  "tika-abh09t7:304_6": "dutiyajjhānikesu siyā avitakkaavicāro, savitakkacittesu siyā na vattabbo, avasesā",
  "tika-abh09t7:304_7": "pana sabbe cetasikā dhammā tidhāpi honti. Imasmiṁ pana tike vitakkasahajāto vicārova",
  "tika-abh09t7:304_8": "na vattabbo. Vitakkattikaṁ.",
  "tika-abh09t7:305_0": "Pītiyā saha ekuppādādibhāvaṁ gatāti pītisahagatā, pītisampayuttāti attho. Sesapadadvayepi",
  "tika-abh09t7:305_1": "eseva nayo. Upekkhāti cettha adukkhamasukhā vedanā vuttā. Sā hi sukhadukkhākārappavattiṁ",
  "tika-abh09t7:305_2": "upekkhati majjhattākārasaṇṭhitattā tenākārena pavattatīti upekkhā. Iti vedanāttikato",
  "tika-abh09t7:305_3": "padadvayameva gahetvā nippītikasukhassa sappītikasukhato visesadassanavasena ayaṁ tiko vutto.",
  "tika-abh09t7:306_0": "Tattha pīti pañcavidhā khuddikā khaṇikā okkantikā ubbegā pharaṇāti. Tattha khuddikā",
  "tika-abh09t7:306_1": "pīti sarīre lomahaṁsanamattameva kātuṁ sakkoti. Khaṇikā pīti khaṇe khaṇe vijjuppādasadisā",
  "tika-abh09t7:306_2": "hoti. Okkantikā pīti samuddatīraṁ vīci viya kāyaṁ okkamitvā okkamitvā bhijjati. Ubbegā",
  "tika-abh09t7:306_3": "pīti balavatī hoti kāyaṁ uddhaggaṁ katvā ākāse laṅghāpanappamāṇappattā. Pharaṇāya",
  "tika-abh09t7:306_4": "pītiyā pana uppannāya sakalasarīraṁ dhamitvā pūritavatthi viya, mahatā udakoghena",
  "tika-abh09t7:306_5": "pakkhandapabbatakucchi viya ca anuparipphuṭaṁ hoti. Tattha pharaṇā rūpāvacaralokuttarāva, sesā kāmāvacarāva.",
  "tika-abh09t7:307_0": "Sukhaṁ pana kāyikaṁ, cetasikañceti duvidhaṁ hoti. Satipi ca nesaṁ katthaci avippayoge",
  "tika-abh09t7:307_1": "iṭṭhārammaṇapaṭilābhatuṭṭhi pīti, paṭiladdharasānubhavanaṁ sukhaṁ. Yattha pīti, tattha",
  "tika-abh09t7:307_2": "sukhaṁ. Yattha sukhaṁ, tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṁ",
  "tika-abh09t7:307_3": "sukhaṁ. Kantārakhinnassa vanantodakadassanasavanesu viya pīti, vanacchāyāpavesanaudakaparibhogesu",
  "tika-abh09t7:307_4": "viya sukhaṁ. Tasmiṁ tasmiṁ samaye pākaṭabhāvato cetaṁ vuttanti veditabbaṁ.",
  "tika-abh09t7:308_0": "Tattha sukhasahagatā, upekkhāsahagatā ca vedanāttike vuttāva, sukhasahagataṁ pana",
  "tika-abh09t7:308_1": "kāyaviññāṇaṁ, mahaggatalokuttaracatutthajjhānikacitte ca vajjetvā sesā pītisahagatā",
  "tika-abh09t7:308_2": "nāma, tattha pīti na pītisahagatā, sukhasahagatāva hoti , sukhaṁ pana pītisahagataṁ",
  "tika-abh09t7:308_3": "nāma siyā na pītisukhasahagatā. Imasmiṁ tike dve domanassasahagatacittuppādā, dukkhasahagataṁ",
  "tika-abh09t7:308_4": "kāyaviññāṇaṁ, rūpaṁ, nibbānañca navattabbā. Cetasikesu pana pīti sukhasahagatāva,",
  "tika-abh09t7:308_5": "vicikicchā upekkhāsahagatāva, lobhadiṭṭhimānā, pañcavīsati kusalābyākatā ca tidhāpi",
  "tika-abh09t7:308_6": "honti, cetasikasukhaṁ siyā pītisahagataṁ, paṭhamadutiyatatiyajjhānikesu catutthajjhānikesu",
  "tika-abh09t7:308_7": "siyā navattabbaṁ, kāyikaṁ pana sukhaṁ dukkhaṁ domanassaṁ sabbā ca upekkhā doso issā",
  "tika-abh09t7:308_8": "macchariyaṁ kukkuccañca navattabbāva, sesā sattarasa dhammā siyā tidhāpi honti navattabbāpi.",
  "tika-abh09t7:308_9": "Sesaṁ suviññeyyameva. Pītittikaṁ.",
  "tika-abh09t7:309_0": "Dassanenāti sotāpattimaggena. So hi paṭhamaṁ nibbānadassanato ‘‘dassana’’nti vutto.",
  "tika-abh09t7:309_1": "Gotrabhu pana kiñcāpi paṭhamataraṁ passati, yathā pana rañño santikaṁ kenacideva",
  "tika-abh09t7:309_2": "karaṇīyena āgato puriso dūratova rathikāya carantaṁ hatthikkhandhagataṁ rājānaṁ disvāpi",
  "tika-abh09t7:309_3": "‘‘diṭṭho te rājā’’ti puṭṭho disvāpi kātabbakiccassa akatattā ‘‘na passāmī’’ti vadati,",
  "tika-abh09t7:309_4": "evameva nibbānaṁ disvā kattabbassa kilesappahānassa abhāvā ‘‘dassana’’nti na vuccati.",
  "tika-abh09t7:309_5": "Taṁ hi ñāṇaṁ maggassa āvajjanaṭṭhāne tiṭṭhati. Bhāvanāyāti sesamaggattayena. Sesamaggattayaṁ",
  "tika-abh09t7:309_6": "hi paṭhamamaggena diṭṭhasmiṁyeva dhamme bhāvanāvasena uppajjati, adiṭṭhapubbaṁ kañci",
  "tika-abh09t7:309_7": "na passati, tasmā ‘‘bhāvanā’’ti vuccati. Tatiyapadaṁ ubhayapaṭikkhepavasena vuttaṁ.",
  "tika-abh09t7:310_0": "Tattha cattāro diṭṭhigatasampayuttacittuppādā, vicikicchāsahagato cāti pañca dassanena",
  "tika-abh09t7:310_1": "pahātabbāva, uddhaccasahagato bhāvanāya eva pahātabbo, avasesā cha akusalacittuppādā",
  "tika-abh09t7:310_2": "apāyahetubhāvena pavattito, appavattito ca siyā dassanenapahātabbā, siyā bhāvanāyapahātabbā,",
  "tika-abh09t7:310_3": "akusalavajjitā pana sabbe cittuppādā, rūpaṁ, nibbānañca nevadassanenanabhāvanāyapahātabbā.",
  "tika-abh09t7:310_4": "Cetasikesu pana diṭṭhi vicikicchā issā macchariyaṁ kukkuccaṁ dassanenapahātabbāva,",
  "tika-abh09t7:310_5": "sesā akusalā siyā dassanenapahātabbā, siyā bhāvanāyapahātabbāti tijātikā terasavidhā",
  "tika-abh09t7:310_6": "honti, vuttāvasesā nevadassanenanabhāvanāyapahātabbāva. Yaṁ pana ‘‘sotāpattimaggañāṇena",
  "tika-abh09t7:310_7": "abhisaṅkhāraviññāṇassa nirodhena satta bhave ṭhapetvā anamatagge saṁsāre ye uppajjeyyuṁ",
  "tika-abh09t7:310_8": "nāmañca rūpañca, etthete nirujjhantī’’tiādinā (cūḷani. ajitamāṇavapucchāniddesa 6)",
  "tika-abh09t7:310_9": "nayena kusalābyākatānampi pahānaṁ anuññātaṁ, taṁ tesaṁ maggānaṁ abhāvitattā ye uppajjeyyuṁ,",
  "tika-abh09t7:310_10": "te upanissayapaccayānaṁ kilesānaṁ pahīnattā pahīnāti imaṁ pariyāyaṁ sandhāya vuttaṁ,",
  "tika-abh09t7:310_11": "idañca nippadesattikaṁ. Dassanenapahātabbattikaṁ.",
  "tika-abh09t7:311_0": "Dassanena pahātabbo hetu etesanti dassanenapahātabbahetukā. Dutiyapadepi eseva nayo.",
  "tika-abh09t7:311_1": "Tatiyapade pana nevadassanenanabhāvanāyapahātabbo hetu etesanti evamatthaṁ aggahetvā",
  "tika-abh09t7:311_2": "nevadassanenanabhāvanāya pahātabbo hetu etesaṁ atthīti evamattho gahetabbo. Itarathā",
  "tika-abh09t7:311_3": "hi ahetukānaṁ aggahaṇaṁ bhaveyya. Hetu eva hi tesaṁ natthi, yo dassanabhāvanāhi pahātabbo",
  "tika-abh09t7:311_4": "siyā. Sahetukesupi hetuvajjānaṁ pahānaṁ āpajjati, na hetūnaṁ. Hetuyeva hi etesaṁ",
  "tika-abh09t7:311_5": "nevadassanenanabhāvanāyapahātabboti vutto, na te dhammā. Ubhayampi cetaṁ anadhippetaṁ,",
  "tika-abh09t7:311_6": "tasmā vuttanayena attho gahetabbo. Ito paraṁ sabbo vinicchayo anantarattikasadisova.",
  "tika-abh09t7:311_7": "Kevalaṁ cetasikesu vicikicchuddhaccasampayutto moho dassanabhāvanāhi pahātabbahetukesu",
  "tika-abh09t7:311_8": "na pavisati sahajātassa aññassa hetuno abhāvā, nevadassanenanabhāvanāyapahātabbahetukesu",
  "tika-abh09t7:311_9": "pana pavisati. Lobhadosamūlacittesu pana hetūsu moho lobhena ceva dosena ca sahetuko,",
  "tika-abh09t7:311_10": "lobhadosā ca mohenevāti ime pahātabbahetukapade paviṭṭhāti ayaṁ viseso, sesaṁ tādisamevāti.",
  "tika-abh09t7:311_11": "Dassanenapahātabbahetukattikaṁ.",
  "tika-abh09t7:312_0": "Kammakilesehi ācīyatīti ācayo, paṭisandhicutigatipavattisaṅkhātānaṁ upādinnakkhandhānametaṁ",
  "tika-abh09t7:312_1": "adhivacanaṁ. Tassa kāraṇaṁ hutvā nipphādanabhāvena taṁ ācayaṁ gacchanti, yassa vā",
  "tika-abh09t7:312_2": "pavattanti, taṁ puggalaṁ yathāvuttameva ācayaṁ gamentīti ācayagāmino. Tato eva ācayasaṅkhātā",
  "tika-abh09t7:312_3": "cayā apetattā nibbānaṁ apetaṁ cayāti apacayo, taṁ ārammaṇaṁ katvā pavattanato apacayaṁ",
  "tika-abh09t7:312_4": "gacchantīti apacayagāmino. Apica pākāraṁ iṭṭhakavaḍḍhakī viya pavattaṁ ācinantā gacchantīti",
  "tika-abh09t7:312_5": "ācayagāmino. Teneva vaḍḍhakinā citaṁ citaṁ viddhaṁsayamāno puriso viya tadeva pavattaṁ",
  "tika-abh09t7:312_6": "apacinantā gacchantīti apacayagāmino. Tatiyapadaṁ ubhayapaṭikkhepena vuttaṁ.",
  "tika-abh09t7:313_0": "Tattha lokiyakusalākusalāni ācayagāmino nāma, cattāri maggāni apacayagāmino nāma",
  "tika-abh09t7:313_1": ", sabbāni vipākaphalakiriyāni, rūpaṁ, nibbānañca nevaācayagāmino na apacayagāmino",
  "tika-abh09t7:313_2": "nāma. Cetasikesu pana akusalā ācayagāmino eva, karuṇā muditā siyā ācayagāmino, siyā",
  "tika-abh09t7:313_3": "nevācayagāmino na apacayagāmino nāma, sesā tidhāpi honti, idañca nippadesattikaṁ. Ācayagāmittikaṁ.",
  "tika-abh09t7:314_0": "Tīsu sikkhāsu jātā, sattannaṁ vā sekhānaṁ etetipi sekhā, apariyositasikkhattā sayameva",
  "tika-abh09t7:314_1": "sikkhantītipi sekhā. Upari sikkhitabbābhāvato na sekhāti asekhā, vuddhippattā vā",
  "tika-abh09t7:314_2": "sekhātipi asekhā. Tatiyapadaṁ ubhayapaṭikkhepena vuttaṁ.",
  "tika-abh09t7:315_0": "Tattha cattāri lokuttarakusalāni, heṭṭhimāni ca tīṇi sāmaññaphalānīti satta sekhā",
  "tika-abh09t7:315_1": "nāma, arahattaphalaṁ asekhā nāma, lokiyacittāni, rūpaṁ, nibbānañca nevasekhā nāsekhā",
  "tika-abh09t7:315_2": "nāma. Cetasikesu pana akusalā ca appamaññā ca nevasekhā nāsekhā eva, sesā tidhāpi",
  "tika-abh09t7:315_3": "honti, idañca nippadesattikaṁ. Sekhattikaṁ.",
  "tika-abh09t7:316_0": "Samantato khaṇḍitattā appamattakaṁ parittanti vuccati ‘‘parittaṁ gomayapiṇḍa’’nti",
  "tika-abh09t7:316_1": "(saṁ. ni. 3.96) ādīsu viya. Kāmāvacaradhammā hi appānubhāvatāya parittā viyāti parittā.",
  "tika-abh09t7:316_2": "Kilesavikkhambhanasamatthatāya, mahantavipulaphalatāya, dīghasantānatāya ca mahantabhāvaṁ",
  "tika-abh09t7:316_3": "gatā, mahantehi vā uḷāracchandavīriyacittapaññehi gatā paṭipannātipi mahaggatā. Pamāṇakarā",
  "tika-abh09t7:316_4": "dhammā rāgādayo pamāṇaṁ nāma, ārammaṇato vā sampayogato vā natthi etesaṁ pamāṇaṁ,",
  "tika-abh09t7:316_5": "pamāṇassa ca paṭipakkhāti appamāṇā.",
  "tika-abh09t7:317_0": "Tattha catupaññāsa kāmāvacaracittāni, rūpañca parittā nāma, sattavīsati rūpārūpāvacaracittāni",
  "tika-abh09t7:317_1": "mahaggatā nāma, lokuttaracittāni, nibbānañca appamāṇā nāma. Cetasikesu pana akusalā",
  "tika-abh09t7:317_2": "parittā eva, appamaññā parittamahaggatā eva, viratiyo parittaappamāṇā eva, sesā tidhāpi",
  "tika-abh09t7:317_3": "honti, idañca nippadesattikaṁ. Parittattikaṁ.",
  "tika-abh09t7:318": "Parittaṁ ārammaṇaṁ etesanti parittārammaṇā. Sesapadadvayepi eseva nayo. Sayaṁ parittā vā hontu mahaggatā vā, parittādidhamme ārabbha pavattā tadārammaṇāti vuccanti.",
  "tika-abh09t7:319_0": "Tattha tevīsati kāmāvacaravipākā, kiriyāmanodhātuahetukajavanañca parittārammaṇāva,",
  "tika-abh09t7:319_1": "viññāṇañcāyatananevasaññānāsaññāyatanakusalavipākakiriyāni mahaggatārammaṇāva, aṭṭha",
  "tika-abh09t7:319_2": "lokuttaracittāni appamāṇārammaṇāva, akusalacittāni ca aṭṭha ñāṇavippayuttajavanāni",
  "tika-abh09t7:319_3": "ca siyā parittārammaṇā, siyā mahaggatārammaṇā, siyā navattabbārammaṇatāya na vattabbā,",
  "tika-abh09t7:319_4": "na kadāci appamāṇārammaṇā, aṭṭha ñāṇasampayuttakāmāvacarajavanāni, abhiññā, manodvārāvajjanañcāti",
  "tika-abh09t7:319_5": "ekādasa tidhāpi honti navattabbāpi. Tesu ca kusalāni pañca arahattamaggaphalavajjitasabbārammaṇāni.",
  "tika-abh09t7:319_6": "Tatthāpi taṁtaṁsekhānameva yathāsakaṁ maggaphalāni ārammaṇāni honti, kiriyāni cha",
  "tika-abh09t7:319_7": "sabbathāpi sabbārammaṇāni, abhiññāvajjitarūpāvacarāni ceva cha ākāsānañcāyatanaākiñcaññāyatanacittāni",
  "tika-abh09t7:319_8": "ca niyamena paññattārammaṇatāya, rūpanibbānānañca anārammaṇatāya sabbathā navattabbāti.",
  "tika-abh09t7:319_9": "Cetasikesu pana akusalā akusalacittasadisāva, viratiyo siyā parittārammaṇā, siyā",
  "tika-abh09t7:319_10": "appamāṇārammaṇā, karuṇāmuditā navattabbāva, sesā tidhāpi honti siyā navattabbāti.",
  "tika-abh09t7:319_11": "Sesaṁ suviññeyyameva. Parittārammaṇattikaṁ.",
  "tika-abh09t7:320_0": "Hīnāti lāmakā, akusalā dhammā. Hīnapaṇītānaṁ majjhe bhavāti majjhimā, avasesā tebhūmakā",
  "tika-abh09t7:320_1": "rūpārūpadhammāva. Uttamaṭṭhena, atappakaṭṭhena ca paṇītā, lokuttaracittanibbānāni.",
  "tika-abh09t7:320_2": "Cetasikesu pana akusalā hīnāva, karuṇāmuditā majjhimāva, sesakusalābyākatā majjhimapaṇītāva,",
  "tika-abh09t7:320_3": "sesā tidhāpi honti, idañca nippadesattikaṁ. Sesaṁ suviññeyyameva. Hīnattikaṁ.",
  "tika-abh09t7:321_0": "‘‘Hitasukhāvahā me bhavissantī’’ti evaṁ āsīsitāpi tathā abhāvato, asubhādīsuyeva",
  "tika-abh09t7:321_1": "subhantiādiviparītappavattito ca micchā sabhāvāti micchattā, vipākadāne sati khandhabhedānantarameva",
  "tika-abh09t7:321_2": "vipākadānato niyatā, micchattā ca te niyatā cāti micchattaniyatā. Vuttaviparītena",
  "tika-abh09t7:321_3": "atthena sammā sabhāvāti sammattā, sammattā ca te niyatā cāti sammattaniyatā. Ubhayathāpi",
  "tika-abh09t7:321_4": "na niyatāti aniyatā.",
  "tika-abh09t7:322_0": "Ānantarikabhāvena pavattiyaṁ siyā micchattaniyatā, aññathā pavattiyaṁ siyā aniyatā.",
  "tika-abh09t7:322_1": "Ahetukaakiriyanatthikadiṭṭhīsu hi aññatarā diṭṭhi yassa niyatā, taṁ buddhasatampi",
  "tika-abh09t7:322_2": "vibodhetuṁ na sakkoti. Yena ca anantare eva attabhāve phaladānato ānantarikesu mātughātakapitughātakaarahantaghātakasaṅghabhedakalohituppādakasaṅkhātesu",
  "tika-abh09t7:322_3": "pañcasu kammesu ekampi kammaṁ paṭighacittena kataṁ hoti, so sineruppamāṇepi suvaṇṇathūpe",
  "tika-abh09t7:322_4": "katvā sakalacakkavāḷaṁ pūretvā nisinnasambuddhappamukhaṁ saṅghaṁ yāvajīvaṁ catūhi",
  "tika-abh09t7:322_5": "paccayehi upaṭṭhahitvāpi tena kusalena ānantarikassa vipākaṁ paṭibāhituṁ na sakkoti,",
  "tika-abh09t7:322_6": "ānantarikena pana adhikena ānantarikaṁ paṭibāhati, tasmā niyatamicchādiṭṭhi ānantarikā",
  "tika-abh09t7:322_7": "ca maggaphalānaṁ, mahaggatānañca paṭibāhakatāya anantarameva niraye vipākadānato",
  "tika-abh09t7:322_8": "micchattaniyatā ca jātā, cattāro pana maggā sammattaniyatā nāma, sesacittarūpanibbānāni",
  "tika-abh09t7:322_9": "aniyatā nāma. Cetasikesu pana moho ahirikaṁ anottappaṁ uddhaccaṁ lobho diṭṭhi doso",
  "tika-abh09t7:322_10": "thinaṁ middhanti ime nava siyā micchattaniyatā, siyā aniyatā, sesaakusalā, karuṇā,",
  "tika-abh09t7:322_11": "muditā ca aniyatā eva, sesakusalābyākatā siyā sammattaniyatā, siyā aniyatā, tijātikā",
  "tika-abh09t7:322_12": "pana tidhāpi honti, idañca nippadesattikanti. Micchattattikaṁ.",
  "tika-abh09t7:323_0": "Nibbānaṁ maggati, kilese vā mārento gacchatīti maggo, ariyamaggo, so ārammaṇametesanti",
  "tika-abh09t7:323_1": "maggārammaṇā. Lokiyo aṭṭhaṅgikopi maggo paccayaṭṭhena etesaṁ hetūti maggahetukā,",
  "tika-abh09t7:323_2": "maggasampayuttā dhammā. Magge vā hetūti maggahetū, alobhādayo. Te etesaṁ hetūti maggahetukā.",
  "tika-abh09t7:323_3": "Sammādiṭṭhi sayaṁ maggo ceva hetu ca, iti maggabhūto hetu etesanti maggahetukā, lokuttarāva",
  "tika-abh09t7:323_4": ". Abhibhavitvā pavattanaṭṭhena maggo adhipati ārammaṇabhūto, sahajāto vā etesanti",
  "tika-abh09t7:323_5": "maggādhipatino, tadubhayaṁ.",
  "tika-abh09t7:324_0": "Tattha rūpāvacaracatutthajjhānakusalakiriyā ca abhiññābhūtā, manodvārāvajjanañca",
  "tika-abh09t7:324_1": "siyā maggārammaṇā, siyā navattabbā, ariyānaṁ hi cetopariyaanāgataṁsañāṇāni paresaññeva",
  "tika-abh09t7:324_2": "maggacittassa jānanakāle maggārammaṇāni, pubbenivāsañāṇamanodvārāvajjanāni pana attano,",
  "tika-abh09t7:324_3": "paresañcāpi tadaññārammaṇakāle pana navattabbāni, cetopariyañāṇassa pana niyamena",
  "tika-abh09t7:324_4": "paracittavisayattā tena attanā adhigatamaggaṁ ariyā ālambituṁ na sakkonti, anāgataṁsañāṇena",
  "tika-abh09t7:324_5": "pana attano anāgate uppajjanakassa uparimaggassa avisayattā na sakkonti. Ariyā hi",
  "tika-abh09t7:324_6": "yathāsakaṁ, heṭṭhimañca maggaphalaṁ jānituṁ sakkonti, na uparimaṁ. Tāni pana abhiññājavanāni",
  "tika-abh09t7:324_7": "maggena asahajātattā na maggahetukāni. Maggaṁ garuṁkatvā appavattanato na maggādhipatīni.",
  "tika-abh09t7:324_8": "Na hi tāni kiñci ārammaṇaṁ adhipatiṁ karonti, antamaso lokuttaramapi. Kasmā? Attano",
  "tika-abh09t7:324_9": "mahaggatatāya rājānaṁ disvā tassa mātāpitaro viya, manodvārāvajjanaṁ pana attano",
  "tika-abh09t7:324_10": "ahetukatāya rājānaṁ disvā khujjaceṭakādayo viya. Cattāri maggaṭṭhacittāni sabbadā",
  "tika-abh09t7:324_11": "maggahetukā eva, tāneva ca vīmaṁsāvīriyānaṁ adhipatibhāvena pavattiyaṁ siyā maggādhipatino,",
  "tika-abh09t7:324_12": "itaresaṁ chandacittānaṁ adhipatibhāvena pavattiyaṁ siyā navattabbā, aṭṭha ñāṇasampayuttakāmāvacarajavanāni",
  "tika-abh09t7:324_13": "siyā maggārammaṇā, siyā maggādhipatino, siyā navattabbā. Tāni hi attanā, parehi ca",
  "tika-abh09t7:324_14": "paṭividdhamaggapaccavekkhaṇakāle maggārammaṇā, attano maggaṁ garuṁkatvā paccavekkhaṇakāle",
  "tika-abh09t7:324_15": "maggādhipatino ca tathāappavattiyaṁ navattabbā ca honti. Ariyā hi paresaṁ maggaphalāni",
  "tika-abh09t7:324_16": "paccavekkhantā garuṁ karontāpi attano maggaphalāni viya garuṁ na karonti, api sammāsambuddhānaṁ.",
  "tika-abh09t7:324_17": "Tesu sotāpanno sotāpannānameva maggaphalāni jānituṁ sakkoti, nāññesaṁ, sakadāgāmī",
  "tika-abh09t7:324_18": "pana sakadāgāmīnampi, na anāgāmiarahantānaṁ, anāgāmī pana anāgāmīnampi, na arahantānaṁ,",
  "tika-abh09t7:324_19": "arahā pana sabbesampi maggaphalāni jānāti, sobhanalokiyacittarūpanibbānāni navattabbāneva.",
  "tika-abh09t7:324_20": "Cetasikesu pana viratiyo lokuttarakusale maggasadisāva, aññattha navattabbā, karuṇā,",
  "tika-abh09t7:324_21": "muditā, akusalā ca navattabbā, sesā tidhāpi honti navattabbā ca. Sesaṁ suviññeyyamevāti. Maggārammaṇattikaṁ.",
  "tika-abh09t7:325_0": "Uppannāti ettha vattamānabhūtāpagataokāsakatabhūmiladdhavasena uppannā anekappabhedā",
  "tika-abh09t7:325_1": "honti. Tattha sabbampi uppādajarābhaṅgasamaṅgīsaṅkhātaṁ saṅkhataṁ vattamānuppannaṁ",
  "tika-abh09t7:325_2": "nāma, ārammaṇarasaṁ anubhavitvā niruddhaṁ anubhūtāpagatasaṅkhātaṁ kusalākusalañca",
  "tika-abh09t7:325_3": "uppādādittayaṁ anuppatvā niruddhaṁ bhūtāpagatasaṅkhātaṁ, sesasaṅkhatañca bhūtāpagatuppannaṁ",
  "tika-abh09t7:325_4": "nāma, ‘‘yānissa tāni pubbekatāni kammānī’’ti evamādinā nayena vuttaṁ kammaṁ atītampi",
  "tika-abh09t7:325_5": "samānaṁ aññaṁ vipākaṁ paṭibāhitvā attano vipākassokāsaṁ katvā ṭhitattā, tathākatokāsañca",
  "tika-abh09t7:325_6": "vipākaṁ anuppannampi ekaṁsena uppajjanakato okāsakatuppannaṁ nāma, tāsu tāsu bhūmīsu",
  "tika-abh09t7:325_7": "asamūhataṁ akusalaṁ bhūmiladdhuppannaṁ nāma. Ettha ca vipassanāya ārammaṇabhūtā tebhūmakā",
  "tika-abh09t7:325_8": "pañcakkhandhā bhūmi nāma, tesu khandhesu uppattārahakilesajātā bhūmiladdhaṁ nāma,",
  "tika-abh09t7:325_9": "tehi kilesehi sā bhūmi laddhā hotīti evametesu uppannesu idha vattamānuppannā adhippetā.",
  "tika-abh09t7:326_0": "Tatrāyaṁ vacanattho – pubbantato uppādato paṭṭhāya yāva bhaṅgā pannā gatā pavattāti",
  "tika-abh09t7:326_1": "uppannā, paccuppannāti attho . Na uppannāti anuppannā. Pariniṭṭhitakāraṇekadesattā",
  "tika-abh09t7:326_2": "avassaṁ uppajjissantīti uppādino, ubhayenāpi anāgatāva dassitā. Ayaṁ hi tiko dvinnaṁ",
  "tika-abh09t7:326_3": "addhānaṁ vasena pūretvā dassito. Laddhokāsassa hi kammassa vipāko uppādī nāma. Yadi",
  "tika-abh09t7:326_4": "pana āyūhitakusalākusalaṁ kammaṁ sabbaṁ vipākaṁ dadeyya, assa okāso na bhaveyya.",
  "tika-abh09t7:326_5": "Taṁ pana duvidhaṁ hoti dhuvavipākaṁ, addhuvavipākañca. Tattha pañcānantarikaaṭṭhasamāpatticatutthamaggādi",
  "tika-abh09t7:326_6": "dhuvavipākaṁ nāma. Taṁ pana kammaṁ khaṇappattampi atthi appattampi. Tattha khaṇappattaṁ",
  "tika-abh09t7:326_7": "uppannaṁ nāma, appattaṁ anuppannaṁ nāma. Tassa duvidhassa ca vipāko duvidho hoti",
  "tika-abh09t7:326_8": "khaṇappatto ca appatto ca. Tattha khaṇappatto uppanno nāma, appatto cittānantare",
  "tika-abh09t7:326_9": "vā uppajjatu, kappasatasahassātikkame vā dhuvapaccayaṭṭhena uppādī nāma hoti. Metteyyassa",
  "tika-abh09t7:326_10": "bodhisattassa maggo anuppanno nāma hoti, phalaṁ uppādī nāma. Tattha catūsu bhūmīsu",
  "tika-abh09t7:326_11": "vipāko, kammajarūpañca vattamānuppannā nāma, uppajjanārahā uppādino nāma, na pana",
  "tika-abh09t7:326_12": "vattabbā ‘‘anuppannā’’ti. Kusalākusalakiriyā, kammajarūpañca siyā uppannā, siyā anuppannā,",
  "tika-abh09t7:326_13": "na pana vattabbā ‘‘uppādino’’ti. Cetasikesu pana akusalā akusalacittasadisāva, sesā",
  "tika-abh09t7:326_14": "duvidhāpi honti, atītā, panettha nibbānañca navattabbā. Sesaṁ suviññeyyamevāti. Uppannattikaṁ.",
  "tika-abh09t7:327_0": "Attano sabhāvaṁ, uppādādikkhaṇaṁ vā patvā taṁ atikkamitvā itā gatā pattāti atītā.",
  "tika-abh09t7:327_1": "Tadubhayampi na āgatāti anāgatā. Taṁ taṁ kāraṇaṁ paṭicca uppannāti paccuppannā, sabbe",
  "tika-abh09t7:327_2": "saṅkhatā nāmarūpadhammā. Na saṅkhatadhammesu tekālikabhāvaṁ appatto nāma atthi, sabbepi",
  "tika-abh09t7:327_3": "te tidhā honti. Nibbānaṁ panettha navattabbanti. Atītattikaṁ.",
  "tika-abh09t7:328": "Atītaṁ ārammaṇaṁ etesanti atītārammaṇā. Sesapadadvayepi eseva nayo.",
  "tika-abh09t7:329_0": "Tattha kusalavipākakiriyāvasena chabbidhāni viññāṇañcāyatananevasaññānāsaññāyatanāni",
  "tika-abh09t7:329_1": "heṭṭhā atītasamāpattiṁ ārabbha pavattito atītārammaṇāni, dvipañcaviññāṇamanodhātuyo",
  "tika-abh09t7:329_2": "paccuppannārammaṇāva, sesā ekādasa kāmāvacaravipākā, ahetukahasanacittañca tidhāpi",
  "tika-abh09t7:329_3": "honti, sesakāmāvacarakiriyakusalākusalā ca abhiññābhūtarūpāvacaracatutthajjhānakusalakiriyā",
  "tika-abh09t7:329_4": "ca tidhāpi honti navattabbā ca. Tesu kāmāvacarānaṁ atītādīsu chasu ārammaṇesu pavattivibhāgo",
  "tika-abh09t7:329_5": "heṭṭhā vuttova. Navattabbatā pana tesu ñāṇavippayuttajavanakusalānaṁ paññattārammaṇavaseneva,",
  "tika-abh09t7:329_6": "na nibbānārammaṇavasena, tesupi tihetukajavanāvajjanānaṁ maggaphalarūpārūpajjhānānaṁ,",
  "tika-abh09t7:329_7": "purecārikabhāvenāpi nibbānacatukkajjhānavisayānañca paccavekkhaṇabhāvenāpi navattabbatā",
  "tika-abh09t7:329_8": "veditabbā, abhiññānaṁ pana iddhividhañāṇassa tāva kāyavasena cittaṁ pariṇāmetvā kāyasannissitaṁ",
  "tika-abh09t7:329_9": "katvā dissamānena kāyena gacchantassa atītaṁ pādakajjhānacittaṁ ārabbha pavattanato",
  "tika-abh09t7:329_10": "atītārammaṇaṁ, ‘‘anāgatesu rūpāni evaṁ hontū’’ti adhiṭṭhahantassa anāgatārammaṇaṁ,",
  "tika-abh09t7:329_11": "kāyaṁ pana cittasannissitaṁ katvā adissamānena kāyena gamanakāle, ajjhattaṁ kumāravaṇṇādīnaṁ,",
  "tika-abh09t7:329_12": "bahiddhāpāsādakūṭāgārādīnañca paccuppannānaṁ nimmānakāle ca paccuppannārammaṇañca",
  "tika-abh09t7:329_13": "tāva hotīti evaṁ iddhividhassa chabbidhampi ajjhattikaṁ, bāhirañca tekālikaṁ ārammaṇaṁ hotīti veditabbaṁ.",
  "tika-abh09t7:330_0": "Dibbasotassa kucchigataṁ ajjhattikaṁ, bāhirañca paccuppannaṁ saddāyatanamevārammaṇaṁ.",
  "tika-abh09t7:330_1": "Cetopariyañāṇassa atīte sattadivasabbhantare, anāgate sattadivasabbhantare ca paresaññeva",
  "tika-abh09t7:330_2": "cittaṁ atītañca anāgatañcārammaṇaṁ hoti. Sattadivasātikkame panetaṁ paracittaṁ jānituṁ",
  "tika-abh09t7:330_3": "na sakkoti. Atītaṁsaanāgataṁsañāṇānaṁ hi esa visayo, na etassa. Paccuppannacittajānanakāle",
  "tika-abh09t7:330_4": "panassa paccuppannamārammaṇaṁ hoti.",
  "tika-abh09t7:331_0": "Paccuppannañca nāmetaṁ tividhaṁ khaṇapaccuppannaṁ santatipaccuppannaṁ addhāpaccuppannañcāti.",
  "tika-abh09t7:331_1": "Tattha uppādaṭṭhitibhaṅgappattaṁ khaṇapaccuppannaṁ nāma. Santatipaccuppannaṁ pana",
  "tika-abh09t7:331_2": "duvidhaṁ rūpārūpavasena. Tattha ātapaṭṭhānā āgantvā gabbhaṁ paviṭṭhassa yāva andhakārabhāvo",
  "tika-abh09t7:331_3": "na vigacchati, antogabbhe vā vasitvā divā ātapaṭṭhānaṁ olokentassa yāva akkhīnaṁ",
  "tika-abh09t7:331_4": "phandanabhāvo na vūpasammati, ayaṁ rūpasantati nāma. Dve tayo javanavārā arūpasantati",
  "tika-abh09t7:331_5": "nāma, tadubhayaṁ santatipaccuppannanti veditabbaṁ. Ekabhavaparicchinnaṁ addhāpaccuppannaṁ",
  "tika-abh09t7:331_6": "nāma. Imasmiṁ pana cetopariyañāṇavisaye katipayajavanavārā addhāpaccuppannaṁ nāma.",
  "tika-abh09t7:331_7": "Tattha khaṇapaccuppannaṁ cittaṁ cetopariyañāṇassa ārammaṇaṁ na hoti āvajjanena saddhiṁ",
  "tika-abh09t7:331_8": "nirujjhanato. Na hi āvajjanajavanānaṁ ettha bhinnārammaṇatā yuttā. Rūpasantatipaccuppannaṁ",
  "tika-abh09t7:331_9": "pana katipayajavanavāraparicchinnaṁ addhāpaccuppannaṁ assa ārammaṇaṁ hoti. Iddhimā",
  "tika-abh09t7:331_10": "hi parassa cittaṁ jānitukāmo āvajjeti, taṁ āvajjitakkhaṇe paccuppannacittamārammaṇaṁ",
  "tika-abh09t7:331_11": "katvā teneva saha nirujjhati. Tato tadeva niruddhaṁ cittamālambitvā cattāri, pañca",
  "tika-abh09t7:331_12": "vā javanāni uppajjanti, tesaṁ pacchimaṁ iddhicittaṁ, sesāni kāmāvacarajavanāni .",
  "tika-abh09t7:331_13": "Tesañca ekārammaṇattepi iddhicittameva parassa cittaṁ jānāti, na itarāni. Yathā cakkhudvāravīthiyaṁ",
  "tika-abh09t7:331_14": "cakkhuviññāṇameva rūpaṁ passati, na itarāni, tesu ca āvajjanameva nippariyāyato paccuppannārammaṇaṁ,",
  "tika-abh09t7:331_15": "itarāni pana addhāsantativasena pariyāyatoti gahetabbaṁ, evametassa atītānāgatapaccuppannaṁ",
  "tika-abh09t7:331_16": "cittamevārammaṇaṁ hoti, tañca kho parasseva, na attano.",
  "tika-abh09t7:332_0": "Pubbenivāsañāṇaṁ pana nāmagottakasiṇapaññattādianussaraṇe, nibbānānussaraṇe ca navattabbārammaṇaṁ,",
  "tika-abh09t7:332_1": "saṅkhatadhammānussaraṇe atītārammaṇameva. Tassa hi atītesu sāsavānāsavesu, ajjhattikabāhiresu",
  "tika-abh09t7:332_2": "ca dhammesu anārammaṇaṁ nāma natthi, buddhānaṁ sabbaññutaññāṇasamagatikaṁ hoti. Yathākammūpagañāṇassa",
  "tika-abh09t7:332_3": "ajjhattikaṁ, bāhirañca atītaṁ kusalākusalacetanāmattameva. ‘‘Cetopariyañāṇassa cittamevārammaṇaṁ",
  "tika-abh09t7:332_4": "hoti, na taṁsampayuttadhammā’’ti aṭṭhakathāsu vuttaṁ, paṭṭhāne pana ‘‘kusalā khandhā",
  "tika-abh09t7:332_5": "iddhividhañāṇassa cetopariyañāṇassa pubbenivāsānussatiñāṇassa yathākammūpagañāṇassa",
  "tika-abh09t7:332_6": "anāgataṁsañāṇassa ārammaṇapaccayena paccayo’’ti (paṭṭhā. 1.1.404) vuttattā cetopariyañāṇayathākammūpagañāṇānaṁ",
  "tika-abh09t7:332_7": "cittasampayuttāpi cetanāsampayuttāpi cattāro khandhā ārammaṇaṁ honti evāti daṭṭhabbaṁ.",
  "tika-abh09t7:333_0": "Dibbacakkhuñāṇassa pana ajjhattikaṁ, bāhirañca paccuppannaṁ vaṇṇāyatanamevārammaṇaṁ.",
  "tika-abh09t7:333_1": "Anāgataṁsañāṇassa chabbidhampi anāgatameva ajjhattañca bāhirañcārammaṇaṁ, idampi",
  "tika-abh09t7:333_2": "pubbenivāsañāṇaṁ viya anāgate sabbaññutaññāṇasadisanti. Evaṁ abhiññānaṁ atītānāgatapaccuppannesu,",
  "tika-abh09t7:333_3": "navattabbesu ca ajjhattikabāhiresu chasu ārammaṇesu yathāyogaṁ pavatti veditabbā.",
  "tika-abh09t7:333_4": "Sesāni pannarasa rūpāvacaracittāni, ākāsānañcāyatanaākiñcaññāyatanakusalavipākakiriyāni,",
  "tika-abh09t7:333_5": "aṭṭha lokuttaracittāni, rūpanibbānāni ca navattabbāni. Cetasikesu pana appamaññā",
  "tika-abh09t7:333_6": "navattabbāva. Sesaṁ suviññeyyameva. Atītārammaṇattikaṁ.",
  "tika-abh09t7:334_0": "‘‘Evaṁ pavattamānā mayaṁ attāti gahaṇaṁ gamissāmā’’ti iminā viya adhippāyena attānaṁ",
  "tika-abh09t7:334_1": "adhikāraṁ katvā pavattāti ajjhattā. Ajjhatta-saddo panāyaṁ gocarajjhatte niyakajjhatte",
  "tika-abh09t7:334_2": "ajjhattajjhatte visayajjhatteti catūsu atthesu dissati. ‘‘Ajjhattarato samāhito’’tiādīsu",
  "tika-abh09t7:334_3": "(dha. pa. 362) hi ayaṁ gocarajjhatte dissati. ‘‘Ajjhattaṁ vā dhammesu dhammānupassī",
  "tika-abh09t7:334_4": "viharatī’’tiādīsu (dī. ni. 2.373) niyakajjhatte. ‘‘Cha ajjhattikāni āyatanānī’’tiādīsu",
  "tika-abh09t7:334_5": "(ma. ni. 3.304) ajjhattajjhatte. ‘‘Ajjhattaṁ suññataṁ upasampajja viharatī’’tiādīsu",
  "tika-abh09t7:334_6": "(ma. ni. 3.187) visayajjhatte, issariyaṭṭhāneti attho. Phalasamāpatti hi buddhānaṁ",
  "tika-abh09t7:334_7": "issariyaṭṭhānaṁ nāma. Idha panāyaṁ niyakajjhatte vattati, tasmā attano santāne pavattā",
  "tika-abh09t7:334_8": "pāṭipuggalikā rūpārūpadhammā idha ajjhattāti veditabbā. Tato bahibhūtā indriyabaddhā",
  "tika-abh09t7:334_9": "vā anindriyabaddhā vā rūpārūpapaññattiyo bahiddhā nāma, tatiyapadaṁ tadubhayavasena vuttaṁ.",
  "tika-abh09t7:335_0": "Tattha sabbāni cittacetasikāni indriyabaddharūpaṁ tidhā honti, anindriyabaddharūpaṁ,",
  "tika-abh09t7:335_1": "nibbānapaññattiyo ca bahiddhāva. Imasmiṁ hi tike kusalattike alabbhamānā paññattiyopi",
  "tika-abh09t7:335_2": "labbhanti ṭhapetvā ākiñcaññāyatanārammaṇaṁ, tadeva idha navattabbaṁ. Teneva hi bhagavatā",
  "tika-abh09t7:335_3": "anantarattike ‘‘kasiṇādipaññattārammaṇāni kāmarūpāvacarādicittāni bahiddhārammaṇāni,",
  "tika-abh09t7:335_4": "ākiñcaññāyatanañca navattabba’’nti vuttaṁ, idañca nippadesattikaṁ. Ajjhattattikaṁ.",
  "tika-abh09t7:336_0": "Yathāvutte ajjhattādike ārammaṇaṁ katvā pavattānaṁ vasena ayaṁ tiko vutto. Tattha",
  "tika-abh09t7:336_1": "chabbidhāni viññāṇañcāyatananevasaññānāsaññāyatanacittāni ajjhattārammaṇāneva, ākāsānañcāyatanattayaṁ,",
  "tika-abh09t7:336_2": "rūpāvacaralokuttaracittāni ca bahiddhārammaṇāneva, voṭṭhabbanavajjitā ahetukamahāvipākā",
  "tika-abh09t7:336_3": "tidhāpi honti, avasesā pana ākiñcaññāyatanavajjitāni āvajjanajavanāni, abhiññā ca",
  "tika-abh09t7:336_4": "siyā tidhāpi honti, ākiñcaññāyatanārammaṇassa āvajjanaparikammapaccavekkhaṇādibhāvappavattiyaṁ",
  "tika-abh09t7:336_5": "siyā navattabbāti. Tesaṁ ajjhattādiārammaṇatā anantarattike, heṭṭhā ca vuttanayānusārena",
  "tika-abh09t7:336_6": "ñātabbā, ākiñcaññāyatanattayaṁ, pana rūpanibbānāni ca navattabbāva. Cetasikesu pana",
  "tika-abh09t7:336_7": "appamaññāviratī bahiddhārammaṇāva, sesā tidhāpi honti navattabbā ca. Sesaṁ suviññeyyameva.",
  "tika-abh09t7:336_8": "Ajjhattārammaṇattikaṁ.",
  "tika-abh09t7:337_0": "Daṭṭhabbabhāvasaṅkhātena saha nidassanenāti sanidassanā, paṭihananabhāvasaṅkhātena",
  "tika-abh09t7:337_1": "saha paṭighenāti sappaṭighā, sanidassanā ca te sappaṭighā cāti sanidassanasappaṭighā,",
  "tika-abh09t7:337_2": "rūpāyatanameva. Nīlādibhedamupādāya pana bahuvacananiddeso. Natthi etesaṁ daṭṭhabbabhāvasaṅkhātaṁ",
  "tika-abh09t7:337_3": "nidassananti anidassanā, anidassanā ca te vuttanayena sappaṭighā cāti anidassanasappaṭighā,",
  "tika-abh09t7:337_4": "sesāni oḷārikarūpāni. Tatiyapadaṁ ubhayapaṭikkhepena vuttaṁ, sukhumarūpacittacetasikanibbānāni",
  "tika-abh09t7:337_5": "anidassanaappaṭighā nāma, idañca nippadesattikanti veditabbaṁ. Sanidassanattikaṁ.",
  "tika-abh09t7:338": "Tikamātikatthavaṇṇanā niṭṭhitā.",
  "tika-abh09t7:339": "Abhidhammadukamātikatthavaṇṇanā",
  "tika-abh09t7:340_0": "Dukamātikāya pana heṭṭhā anāgatapadatthavaṇṇanaṁyeva karissāma. Hetugocchake tāva",
  "tika-abh09t7:340_1": "hetū dhammāti ettha hetuhetu paccayahetu uttamahetu sādhāraṇahetūti catubbidhā hetū.",
  "tika-abh09t7:340_2": "Tattha alobhādayo cha dhammā hetuhetū nāma, upādārūpādīnaṁ mahābhūtādayo paccayahetū",
  "tika-abh09t7:340_3": "nāma, vipākuppattiyaṁ kusalākusalaṁ, iṭṭhāniṭṭhārammaṇañca uttamahetū nāma, saṅkhārādīnaṁ",
  "tika-abh09t7:340_4": "avijjādayo sādhāraṇahetū nāma. Idha pana hetuhetu adhippeto. Hetū dhammāti mūlaṭṭhena",
  "tika-abh09t7:340_5": "hetusaṅkhātā dhammā, ‘‘hetudhammā’’tipi pāṭho, soyevattho. Na hetūti tesaññeva paṭikkhepavacanaṁ.",
  "tika-abh09t7:341_0": "Tattha alobho adoso amohoti kusalābyākatā tayo, lobho doso mohoti akusalā tayo cāti",
  "tika-abh09t7:341_1": "ime cha dhammā hetū nāma. Ime ṭhapetvā avasesā cetasikā, sabbāni ca cittāni, rūpanibbānāni",
  "tika-abh09t7:341_2": "cāti ime dhammā na hetū nāma, idañca nippadesadukanti veditabbaṁ. Hetudukaṁ paṭhamaṁ.",
  "tika-abh09t7:342": "Sampayogato pavattena saha hetunāti sahetukā. Tatheva pavatto natthi etesaṁ hetūti ahetukā.",
  "tika-abh09t7:343_0": "Tattha ahetukacittavajjitāni ekasattati cittāni sahetukā nāma. Tesu dve mohamūlāni",
  "tika-abh09t7:343_1": "moheneva sahetukāni, aṭṭha lobhamūlāni lobhamohehi dvīhi, dve dosamūlāni dosamohehi,",
  "tika-abh09t7:343_2": "dvādasa ñāṇavippayuttakusalābyākatāni alobhādosehi, sesāni sattacattālīsa alobhādīhi",
  "tika-abh09t7:343_3": "tīhipi sahetukānīti, mohamūlesu pana moho, dvipañcaviññāṇaṁ, manodhātu, santīraṇattayaṁ,",
  "tika-abh09t7:343_4": "voṭṭhabbanaṁ, hasituppādakāni aṭṭhārasa cittāni, rūpanibbānāni cāti ime dhammā ahetukā",
  "tika-abh09t7:343_5": "nāma. Cetasikesu pana lobhadosā, vicikicchā ca moheneva sahetukā, diṭṭhimāno lobhamohehi",
  "tika-abh09t7:343_6": "dvīhi, issāmacchariyakukkuccāni dosamohehi, moho pana siyā lobhena, siyā dosenāti",
  "tika-abh09t7:343_7": "dvīhi sahetukopi mohamūlesu ahetukopi, thinamiddhāni siyā lobhamohehi, siyā dosamohehīti",
  "tika-abh09t7:343_8": "tīhipi sahetukāni, ahirikānottappauddhaccāni tathā ca kevalamohena ca, amoho pana",
  "tika-abh09t7:343_9": "alobhādoseheva dvīhi, alobho siyā adosāmohehi, siyā adosenāti dvīhi, adoso siyā alobhāmohehi,",
  "tika-abh09t7:343_10": "siyā alobhenāti dvīhi, sesā pana dvāvīsati kusalābyākatā siyā tīhi, siyā dvīhipi",
  "tika-abh09t7:343_11": "hetūhi sahetukā, chando pana yathāyogaṁ tīhi, pītidosavajjitehi pañcahi siyā sahetukāpi",
  "tika-abh09t7:343_12": "ahetukāpi, sesā ekādasa tijātikā chahi hetūhi sahetukāpi ahetukāpi, vedanā cettha",
  "tika-abh09t7:343_13": "domanassabhūtā dvihetukāva, somanassaupekkhā yathāyogaṁ dosavajjitehi pañcahi sahetukāpi",
  "tika-abh09t7:343_14": "ahetukāpi, sukhadukkhabhūtā ahetukāva, idañca nippadesadukanti. Dutiyaṁ.",
  "tika-abh09t7:344_0": "Ekuppādāditāya hetunā sampayuttāti hetusampayuttā. Hetunā vippayuttāti hetuvippayuttā.",
  "tika-abh09t7:344_1": "Ayaṁ hetusampayuttaduko anantare vuttasahetukadukena atthato ninnānākaraṇo. Sahetukaduko",
  "tika-abh09t7:344_2": "eva hi bhagavatā desanāvilāsena, tathā bujjhanakapuggalānaṁ vā ajjhāsayavasena hetusampayuttadukabhāvenāpi",
  "tika-abh09t7:344_3": "vutto. Evaṁ uparipi samānatthadukānaṁ vacane kāraṇaṁ veditabbaṁ. Tatiyaṁ.",
  "tika-abh09t7:345_0": "Catutthādayo pana yasmā paṭhamadukadutiyatatiyadukesu paṭhamapadena yojetvā dve dukā,",
  "tika-abh09t7:345_1": "paṭhamaduke ca pacchimapadaṁ dutiyadukena yojetvā ekaṁ dukanti tayo dukā desitā,",
  "tika-abh09t7:345_2": "tasmā tesaṁ padattho vuttanayova.",
  "tika-abh09t7:346_0": "Tattha ca yatheva ‘‘hetū ceva dhammā sahetukā ca, sahetukā ceva dhammā na ca hetū’’ti",
  "tika-abh09t7:346_1": "ayaṁ duko sambhavati, tathā ‘‘hetū ceva dhammā ahetukā ca, ahetukā ceva dhammā na",
  "tika-abh09t7:346_2": "ca hetū’’ti ayampi sambhavati. Iminā nayena hetusampayuttadukena yojanāyapi eko labbhati.",
  "tika-abh09t7:346_3": "Yathā ca ‘‘na hetū kho pana dhammā sahetukāpi, ahetukāpī’’ti ayaṁ labbhati, tathā",
  "tika-abh09t7:346_4": "‘‘hetū kho pana dhammā sahetukāpi, ahetukāpī’’ti ayampi. Yathā cettha sahetukaduke",
  "tika-abh09t7:346_5": "dve dukā, evaṁ hetusampayuttadukepi ‘‘na hetū kho pana dhammā hetusampayuttāpi, hetuvippayuttāpī’’ti",
  "tika-abh09t7:346_6": "ca ‘‘hetū kho pana dhammā hetusampayuttāpi, hetuvippayuttāpī’’ti ca dve dukā labbhantīti",
  "tika-abh09t7:346_7": "aparepi pañca dukā hetugocchake yojetuṁ sakkā. Te pana bhagavatā vuttānusāreneva",
  "tika-abh09t7:346_8": "sakkā ñātunti chasu eva saṅgahitāti veditabbā. Tattha ye tāva ekasmiṁ citte dve tayo",
  "tika-abh09t7:346_9": "hetū ekato uppajjanti, te hetū ceva aññoññāpekkhāya sahetukā ca nāma. Sahetukacittesu",
  "tika-abh09t7:346_10": "pana hetuṁ ṭhapetvā sesā cittacetasikā dhammā sahetukā ceva na ca hetū nāma. Imasmiṁ",
  "tika-abh09t7:346_11": "duke sabbe ahetukadhammā na vattabbā. Cetasikesu pana hetuvajjitā akusalā ceva kusalābyākatā",
  "tika-abh09t7:346_12": "ca, chando ca sahetuko ceva na hetu eva, sesā tijātikā, tathā navattabbā ca, moho",
  "tika-abh09t7:346_13": "pana hetu ceva sahetuko ca navattabbo ca. Catutthaṁ.",
  "tika-abh09t7:347": "Anantaradukopi iminā dukena sabbathāpi sadisovāti. Pañcamaṁ.",
  "tika-abh09t7:348_0": "Sahetukacittesu hetuvajjitā cittacetasikā dhammā nahetū sahetū nāma, ahetukacittarūpanibbānāni",
  "tika-abh09t7:348_1": "nahetū ahetukā nāma. Imasmiṁ pana duke cha hetū na vattabbā. Sesaṁ suviññeyyamevāti. Chaṭṭhaṁ.",
  "tika-abh09t7:349": "Hetugocchakaṁ niṭṭhitaṁ.",
  "tika-abh09t7:350_0": "Sattasu cūḷantaradukesu attano nipphādakena saha paccayenāti sappaccayā, cittacetasikarūpāni.",
  "tika-abh09t7:350_1": "Natthi etesaṁ uppāde vā ṭhitiyaṁ vā paccayo ahutvā bhavanassevābhāvāti appaccayā,",
  "tika-abh09t7:350_2": "nibbānameva. Desanāya panettha paramatāya sotapatitavasena bahuvacananiddeso kato.",
  "tika-abh09t7:350_3": "Evaṁ sanidassanādīsupi. Idañca ito parāni cha ca nippadesadukānīti veditabbāni. Tato",
  "tika-abh09t7:350_4": "parañca yattha ‘‘ime na vattabbā’’ti na vakkhāma, taṁ nippadesanti gahetabbaṁ. Sappaccayadukaṁ.",
  "tika-abh09t7:351": "Paccayehi samāgantvā katāti saṅkhatā. Na saṅkhatāti asaṅkhatā. Idañca sabbathā sappaccayadukasadisameva. Sappaccayasaṅkhataubhayadukaṁ sabbathā sadisameva. Saṅkhatadukaṁ.",
  "tika-abh09t7:352": "Rūpāyatanaṁ sanidassanaṁ nāma. Sesarūpacittacetasikanibbānāni anidassanā nāma. Sanidassanadukaṁ.",
  "tika-abh09t7:353": "Pasādavisayarūpāni dvādasa sappaṭighā nāma. Sesarūpacittacetasikanibbānāni appaṭighā nāma. Sappaṭighadukaṁ.",
  "tika-abh09t7:354": "Avinibbhogavasena rūpaṁ etesaṁ atthīti rūpino, ruppanalakkhaṇaṁ vā rūpaṁ, taṁ etesaṁ atthīti rūpino, bhūtopādāyarūpameva. Na rūpino arūpino, cittacetasikanibbānāni. Rūpidukaṁ.",
  "tika-abh09t7:355_0": "Loko vuccati lujjanapalujjanaṭṭhena vaṭṭaṁ, tasmiṁ pariyāpannabhāvena loke niyuttāti",
  "tika-abh09t7:355_1": "lokiyā, pañcupādānakkhandhā. Tato lokato tattha apariyāpannabhāvena uttiṇṇāti lokuttarā,",
  "tika-abh09t7:355_2": "ariyamaggaphalanibbānāni. Cetasikesu panettha yaṁ vattabbaṁ, taṁ asekhattike vuttanayena",
  "tika-abh09t7:355_3": "veditabbaṁ. Lokiyadukaṁ.",
  "tika-abh09t7:356_0": "Kenaciviññeyyāti cakkhuviññāṇādīsu kenaci ekena cakkhuviññāṇena vā sotaviññāṇādinā",
  "tika-abh09t7:356_1": "vā vijānitabbā. Kenaci na viññeyyāti teneva cakkhuviññāṇena vā sotaviññāṇādinā vā",
  "tika-abh09t7:356_2": "na kenaci vijānitabbāni. Evaṁ hi sati dvinnampi padānaṁ atthanānattato duko hoti.",
  "tika-abh09t7:356_3": "Padabhājanīyasmimpi ‘‘ye te dhammā cakkhuviññeyyā, na te dhammā sotaviññeyyā’’ti",
  "tika-abh09t7:356_4": "(dha. sa. 1101) ettakaṁ ekadukanti aggahetvā ‘‘ye te dhammā cakkhuviññeyyā, na te",
  "tika-abh09t7:356_5": "dhammā sotaviññeyyā, ye vā pana te dhammā sotaviññeyyā, na te dhammā cakkhuviññeyyā’’ti",
  "tika-abh09t7:356_6": "(dha. sa. 1101) ayameko dukoti veditabbo. Tassa pana rūpaṁ cakkhuviññeyyaṁ, saddo",
  "tika-abh09t7:356_7": "na cakkhuviññeyyoti ayamattho. Evaṁ sesesupi dukaparicchedo ñātabbo. Tattha rūpāyatanaṁ",
  "tika-abh09t7:356_8": "cakkhunā vā cakkhuviññāṇena vā viññeyyaṁ nāma. Sesarūpārūpadhammā teneva cakkhunā",
  "tika-abh09t7:356_9": "vā cakkhuviññāṇena vā kenaci naviññeyyā. Evaṁ sotaghānajivhākāyatabbiññāṇamūlikāsupi",
  "tika-abh09t7:356_10": "catūsu yojanāsu vibhāgo yathānurūpaṁ ñātabbo. Rūpādayo pana pañcavisayā manodhātuttayena",
  "tika-abh09t7:356_11": "kenaci viññeyyā. Sesarūpārūpadhammā teneva manodhātuttayena kenaci naviññeyyā. Kiñcāpi",
  "tika-abh09t7:356_12": "sāmaññato manoviññāṇena aviññeyyassa abhāvato pāḷiyaṁ manoviññāṇaviññeyyavasena duko",
  "tika-abh09t7:356_13": "na vutto, tathāpi visesato vattabbova. Tathā hi chabbidhāpi kāmāvacaradhammā kāmāvacaravipākādinā",
  "tika-abh09t7:356_14": "manoviññāṇena kenaci viññeyyā, rūpārūpāvacaralokuttarapaññattiyo teneva kenaci naviññeyyā.",
  "tika-abh09t7:356_15": "Tathā kāmarūpārūpāvacarapaññattiyo akusalādinā kenaci viññeyyā, lokuttarā teneva",
  "tika-abh09t7:356_16": "kenaci naviññeyyā. Tathā nibbānaṁ lokuttarena kenaci viññeyyaṁ , sesalokiyalokuttarā",
  "tika-abh09t7:356_17": "teneva kenaci naviññeyyāti iminā nayena rūpārūpāvacarādibhedena manoviññāṇena kenaci",
  "tika-abh09t7:356_18": "viññeyyāviññeyyadhammā yathāyogaṁ yojetabbā. Evaṁ sabbe dhammā kenaci viññeyyā, kenaci",
  "tika-abh09t7:356_19": "na viññeyyā nāma. Imasmiñca duke paññattiyopi labbhantīti veditabbāti. Kenaciviññeyyadukaṁ.",
  "tika-abh09t7:357": "Cūḷantaradukā niṭṭhitā.",
  "tika-abh09t7:358_0": "Āsavagocchake āsamantato savantīti āsavā, cakkhutopi…pe… manatopi savanti, pavattantīti",
  "tika-abh09t7:358_1": "vuttaṁ hoti. Dhammato yāvagotrabhuṁ, okāsato yāvabhavaggā savantīti vā āsavā, ete",
  "tika-abh09t7:358_2": "dhamme, etañca okāsaṁ antokaritvā pavattantīti attho. Antokaraṇattho hi ayaṁ ā-kāro.",
  "tika-abh09t7:358_3": "Cirapārivāsiyaṭṭhena madirādiāsavā viyātipi āsavā. Yadi ca cirapārivāsiyaṭṭhena āsavā,",
  "tika-abh09t7:358_4": "ete eva bhavituṁ arahanti. Anādittā āyataṁ vā saṁsāradukkhaṁ savanti pasavantītipi",
  "tika-abh09t7:358_5": "āsavā. Tato aññe no āsavā nāma.",
  "tika-abh09t7:359_0": "Tattha kāmāsavo bhavāsavo diṭṭhāsavo avijjāsavoti ime cattāro āsavā nāma. Tattha",
  "tika-abh09t7:359_1": "aṭṭhasu lobhasahagatacittesu uppanno sabbopi lobho kāmāsavo nāma. Aṭṭhasāliniyaṁ",
  "tika-abh09t7:359_2": "pana ‘‘pañcakāmaguṇiko rāgo kāmāsavo’’ti (dha. sa. aṭṭha. 1102) ca, ‘‘diṭṭhisahajāto",
  "tika-abh09t7:359_3": "rāgo kāmāsavo na hoti, diṭṭhirāgo nāma hotī’’ti (dha. sa. aṭṭha. 1105) ca, ‘‘yo brahmānaṁ",
  "tika-abh09t7:359_4": "vimānakapparukkhābharaṇesu chandarāgo uppajjati, so kāmāsavo na hoti pañcakāmaguṇikassa",
  "tika-abh09t7:359_5": "rāgassa idheva pahīnattā’’ti ca vuttaṁ. Pāḷiyaṁ pana ‘‘kāmāsavo aṭṭhasu lobhasahagatesu",
  "tika-abh09t7:359_6": "cittuppādesu uppajjatī’’ti (dha. sa. 1465) ca, ‘‘kāmāsavaṁ paṭicca diṭṭhāsavo avijjāsavo’’ti",
  "tika-abh09t7:359_7": "(paṭṭhā. 3.3.1) ca vuttattā bhavāsavaṁ ṭhapetvā avaseso sabbopi lobho kāmāsavoti",
  "tika-abh09t7:359_8": "paññāyati diṭṭhisampayuttarāgassa, brahmānaṁ vatthābharaṇādīsu rāgassa ca bhavāsavattābhāvā.",
  "tika-abh09t7:359_9": "Diṭṭhivippayuttarāgo eva hi rūpārūpabhavapatthanāvasena pavattiyaṁ bhavāsavo hoti",
  "tika-abh09t7:359_10": "‘‘rūpadhātuyā arūpadhātuyā ettha bhavarāgānusayo anusetī’’tiādivacanato (yama. 2.anusayayamaka.2),",
  "tika-abh09t7:359_11": "na ca kāmāsavabhavāsavavinimutto lobho atthi. Yadi siyā, ‘‘lobho siyā āsavo, siyā",
  "tika-abh09t7:359_12": "no āsavo’’ti pāḷiyaṁ vattabbo bhaveyya, ‘‘diṭṭhivippayuttalobhena sampayutto avijjāsavo",
  "tika-abh09t7:359_13": "siyā āsavasampayutto, siyā āsavavippayutto’’ti ca vattabbo siyā. Padabhājanīye ca",
  "tika-abh09t7:359_14": "kāmāsavaniddese āgatassa ‘‘kāmesu kāmacchando’’ti (dha. sa. 1103) imassa padassa",
  "tika-abh09t7:359_15": "aṭṭhasāliniyaṁ ‘‘pañcakāmaguṇesu kāmacchando’’ti (dha. sa. a. 1103) attho vutto,",
  "tika-abh09t7:359_16": "tassa pana padassa vatthukāmesu kilesakāmotipi atthayojanā sakkā kātuṁ tebhumakassa",
  "tika-abh09t7:359_17": "dhammassa vatthukāmattā, tattha sabbattha rāgassa ca kilesakāmattā. Vuttaṁ hetaṁ",
  "tika-abh09t7:359_18": "dhammasenāpatinā mahāniddese –",
  "tika-abh09t7:360": "‘‘Katame vatthukāmā? Manāpikā rūpā…pe… sabbepi kāmāvacarā dhammā, sabbepi rūpāvacarā dhammā, sabbepi arūpāvacarā dhammā…pe… ime vuccanti vatthukāmā.",
  "tika-abh09t7:361_0": "‘‘Katame kilesakāmā? Chando kāmo rāgo kāmo…pe… yo kāmesu kāmacchando kāmarāgo kāmanandī",
  "tika-abh09t7:361_1": "kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ",
  "tika-abh09t7:361_2": "kāmacchandanīvaraṇaṁ…pe… ime vuccanti kilesakāmā’’ti (mahāni. 1).",
  "tika-abh09t7:362_0": "Apicettha ‘‘kāmogho kāmayogo’’tiādinā kilesakāmassa kāmoghādibhāvaṁ vadatā dhammasenāpatinā",
  "tika-abh09t7:362_1": "vatthukāmattavisayassa rāgassa āsavādibhāvo anuññāto, na pañcakaāmaguṇikasseva rāgassa.",
  "tika-abh09t7:362_2": "Na ca oghāsavesu koci viseso atthi. Aṭṭhasāliniyampi hi upādānagocchakassa padabhājanīye",
  "tika-abh09t7:362_3": "‘‘kāmesu kāmacchando’’ti (dha. sa. 1220) imassa ‘‘vatthukāmesu kāmacchando’’ti (dha.",
  "tika-abh09t7:362_4": "sa. a. 1220) ayamevattho vutto. Tato aññesu hetuganthakilesagocchakesu lobhasseva",
  "tika-abh09t7:362_5": "anavasesapariyādānaṁ vuttaṁ, na itaragocchakesu. Tesu ca lobhassa pāḷianusārato olokiyamāne",
  "tika-abh09t7:362_6": "kilesakāmamattako. Anavasesalobhapariyādānaṁ paññāyati. Vīmaṁsitvā gahetabbaṁ.",
  "tika-abh09t7:363_0": "Catūsu pana diṭṭhigatavippayuttacittesu uppanno rūpārūpabhavesu chandarāgabhāvena,",
  "tika-abh09t7:363_1": "kāmajjhosānanikantibhāvena ca pavatto lobho bhavāsavo nāma. Aṭṭhasāliniyaṁ pana ‘‘sassatadiṭṭhisahajāto",
  "tika-abh09t7:363_2": "rāgo bhavāsavo’’ti (dha. sa. aṭṭha. 1102) vuttaṁ. Pāḷiyaṁ pana ‘‘bhavāsavo catūsu",
  "tika-abh09t7:363_3": "diṭṭhigatavippayuttalobhasahagatesū’’ti (dha. sa. 1465) niyamitattā na sakkā gahetuṁ,",
  "tika-abh09t7:363_4": "adhippāyo pana gavesitabbo. Dvāsaṭṭhipabhedā sabbāpi diṭṭhi diṭṭhāsavo nāma. Aṭṭhavatthuko",
  "tika-abh09t7:363_5": "sabbopi moho avijjāsavo nāma. Tesu diṭṭhāsavo paṭhamena maggena pahīyati, kāmāsavo",
  "tika-abh09t7:363_6": "catūhipīti vattuṁ yuttaṁ, ‘‘tatiyenā’’ti pana vuttaṁ. Bhavāsavo, avijjāsavo ca catutthena",
  "tika-abh09t7:363_7": "pahīyati. Imesañca kāmāsavabhavāsavānaṁ lobhasabhāvattā sabhāvato tayo dhammā vibhāgato",
  "tika-abh09t7:363_8": "cattāro āsavā nāma jātā. Ime ṭhapetvā sesā lokiyalokuttarā sabbe dhammā no āsavā",
  "tika-abh09t7:363_9": "nāma. Āsavadukaṁ paṭhamaṁ.",
  "tika-abh09t7:364_0": "Attānaṁ ārammaṇaṁ katvā pavattehi saha āsavehīti sāsavā, sabbe lokiyadhammā. Evaṁ",
  "tika-abh09t7:364_1": "pavattamānā natthi etesaṁ āsavāti anāsavā, nava lokuttaradhammāva. Cetasikā panettha",
  "tika-abh09t7:364_2": "lokiyaduke vuttasadisāva. Sāsavadukaṁ dutiyaṁ.",
  "tika-abh09t7:365_0": "Tatiyādīnaṁ catunnaṁ dukānaṁ padattho vuttanayova. Sesamettha hetugocchake vuttanayena",
  "tika-abh09t7:365_1": "veditabbaṁ. Ayaṁ pana viseso – yathā tattha ‘‘na hetū kho pana dhammā sahetukāpi,",
  "tika-abh09t7:365_2": "ahetukāpī’’ti ayaṁ osānaduko paṭhamaduke dutiyapadaṁ dutiyadukena yojetvā vutto,",
  "tika-abh09t7:365_3": "evamidha ‘‘no āsavā kho pana dhammā sāsavāpi, anāsavāpī’’ti na vutto. Ayañca tattha",
  "tika-abh09t7:365_4": "tattha vuttanayena iha saṅgahitoti veditabbo. Yathā cettha, evaṁ saññojanagocchakādīsupi",
  "tika-abh09t7:365_5": "yathānurūpaṁ ñātabbaṁ.",
  "tika-abh09t7:366_0": "Tattha dvādasa akusalacittuppādā āsavasampayuttā nāma. Dosamohamūlacittesu moho,",
  "tika-abh09t7:366_1": "kusalābyākatacittarūpanibbānāni ca āsavavippayuttā nāma. Cetasikesu pana mohaṁ ṭhapetvā",
  "tika-abh09t7:366_2": "sesā akusalā āsavasampayuttāva, moho pana tijātiko ca dvidhāpi hoti, sesā āsavavippayuttā evāti. Tatiyaṁ.",
  "tika-abh09t7:367_0": "Cattāro āsavā āsavā ceva sāsavā ca nāma. Tadavasesā lokiyadhammā sāsavā ceva no ca",
  "tika-abh09t7:367_1": "āsavā nāma. Idha pana lokuttarā na vattabbā. Cetasikesu pana āsavāti vuttehi sesā",
  "tika-abh09t7:367_2": "akusalā, karuṇāmuditā ca sāsavā ceva no ca āsavā eva, sesā tathā ca na vattabbā ca. Catutthaṁ.",
  "tika-abh09t7:368_0": "Ye pana lobhamūlesu lobhamohā, lobhadiṭṭhimoho cāti dve tayo ekato katvā uppajjanti,",
  "tika-abh09t7:368_1": "te āsavā ceva āsavasampayuttā ca nāma. Dvādasa akusalacittāni ceva āsavavajjitā taṁsampayuttā",
  "tika-abh09t7:368_2": "ca āsavasampayuttā ceva no ca āsavā nāma. Idha pana āsavavippayuttā na vattabbā.",
  "tika-abh09t7:368_3": "Cetasikesu pana āsavavajjitā akusalā āsavasampayuttā ceva no ca āsavā eva, moho siyā",
  "tika-abh09t7:368_4": "āsavo ceva āsavasampayutto ca, siyā na vattabbo, tijātikā siyā āsavasampayuttā ceva",
  "tika-abh09t7:368_5": "no ca āsavā, siyā na vattabbā, kusalābyākatā na vattabbāva. Sesaṁ suviññeyyameva. Pañcamaṁ.",
  "tika-abh09t7:369_0": "Lokuttaravajjitā āsavavippayuttā sāsavā nāma. Lokuttarā āsavavippayuttā anāsavā nāma.",
  "tika-abh09t7:369_1": "Idha pana āsavasampayuttā na vattabbāva. Cetasikesu pana karuṇāmuditā āsavavippayuttā",
  "tika-abh09t7:369_2": "sāsavā eva, moho tathā ca na vattabbo ca, sesakusalābyākatā dvidhāpi honti, tijātikā",
  "tika-abh09t7:369_3": "dvidhāpi na vattabbāva, mohavajjitā pana akusalā na vattabbāva. Chaṭṭhaṁ.",
  "tika-abh09t7:370": "Āsavagocchakaṁ niṭṭhitaṁ.",
  "tika-abh09t7:371": "Saṁyojanagocchake yassa saṁvijjanti, taṁ puggalaṁ vaṭṭasmiṁ saṁyojenti bandhantīti saṁyojanā. Tato aññe no saṁyojanā.",
  "tika-abh09t7:372_0": "Tattha kāmarāgasaṁyojanaṁ bhavarāgapaṭighamānadiṭṭhivicikicchāsīlabbataparāmāsaissāmacchariyaavijjāsaṁyojananti",
  "tika-abh09t7:372_1": "ime dasa dhammā saṁyojanā nāma. Tesu kāmabhavadiṭṭhiavijjāsaṁyojanāni āsavagocchake",
  "tika-abh09t7:372_2": "vuttanayāneva. ‘‘Anatthaṁ me acari, carati, carissati, piyassa me anatthaṁ acari,",
  "tika-abh09t7:372_3": "carati, carissati, appiyassa me atthaṁ acari, carati, carissatī’’ti (dha. sa. 1066)",
  "tika-abh09t7:372_4": "evaṁ vuttehi navahi ākārehi sattesu, aṭṭhānakopavasena saṅkhāresu ca uppajjamāno",
  "tika-abh09t7:372_5": "sabbopi doso paṭighasaṁyojanaṁ nāma.",
  "tika-abh09t7:373_0": "‘‘Seyyohamasmi , sadisohamasmi, hīnohamasmī’’ti evaṁ tīhi ākārehi pavatto sabbo māno",
  "tika-abh09t7:373_1": "mānasaṁyojanaṁ nāma. Tattha seyyasseva sato puggalassa ‘‘seyyohamasmi, sadiso, hīno’’ti",
  "tika-abh09t7:373_2": "ca tidhā māno uppajjati, tathā sadisahīnānampi. Tattha seyyassa seyyamānova yāthāvamāno.",
  "tika-abh09t7:373_3": "Tathā sadisassa sadisamāno, hīnassa hīnamāno ca. Tiṇṇampi itare dve dve mānā ayāthāvamānāti ñātabbā.",
  "tika-abh09t7:374": "Satthudhammasaṅghasikkhāsu, pubbantāparantatadubhayapaṭiccasamuppannesu ca kaṅkhatāvasena pavattā sabbāpi vicikicchā vicikicchāsaṁyojanaṁ nāma.",
  "tika-abh09t7:375": "Gosīlagovatādīhi suddhīti gahaṇākārappavattā diṭṭhi eva sīlabbataparāmāsasaṁyojanaṁ nāma.",
  "tika-abh09t7:376": "Tadavasesā diṭṭhi diṭṭhisaṁyojananti gahetabbaṁ.",
  "tika-abh09t7:377_0": "Paralābhasakkāragarukāramānanavandanapūjanādīsu asahanākārena pavattā issā issāsaṁyojanaṁ",
  "tika-abh09t7:377_1": "nāma. Āvāsamacchariyaṁ kulalābhavaṇṇadhammamacchariyanti pañcavidhaṁ macchariyaṁ",
  "tika-abh09t7:377_2": "macchariyasaṁyojanaṁ nāma. Sakalārāmepi hi pariveṇovarakādīsu vā vasanto tattha aññassa",
  "tika-abh09t7:377_3": "vattasampannassa pesalassa bhikkhuno āgamanaṁ na icchati, āgatassāpi khippaṁ gamanaññeva",
  "tika-abh09t7:377_4": "icchati, idaṁ āvāsamacchariyaṁ nāma. Bhaṇḍanakārakādīnaṁ pana tattha vāsaṁ anicchato",
  "tika-abh09t7:377_5": "āvāsamacchariyaṁ nāma na hoti.",
  "tika-abh09t7:378_0": "Attano pana upaṭṭhākakule vā ñātikule vā aññassa pesalassa upasaṅkamanaṁ anicchato",
  "tika-abh09t7:378_1": "kulamacchariyaṁ hoti, pāpapuggalassa anicchato pana na hoti. So hi tesaṁ pasādabhedāya paṭipajjatīti.",
  "tika-abh09t7:379_0": "Attanā labhanaṭṭhāne catupaccayaṁ labhante sīlavante disvā ‘‘mā labhantū’’ti cintentassa",
  "tika-abh09t7:379_1": "lābhamacchariyaṁ hoti. Yo pana saddhādeyyaṁ vinipāteti, pūtibhāvampi gacchantaṁ aññassa",
  "tika-abh09t7:379_2": "na deti , taṁ labhantaṁ disvā ‘‘sace imaṁ añño sīlavā labheyya, paribhogaṁ gaccheyyā’’ti",
  "tika-abh09t7:379_3": "cintentassa macchariyaṁ nāma natthi.",
  "tika-abh09t7:380_0": "Vaṇṇo nāma attanā sadiso sarīravaṇṇopi guṇavaṇṇopi. Tattha ‘‘rūpavā pāsādiko’’ti",
  "tika-abh09t7:380_1": "parassa sarīravaṇṇaṁ, ‘‘sīlavā, dhutavā’’tiādinā guṇavaṇṇañca attano vaṇṇabhaṇanaṭṭhāne",
  "tika-abh09t7:380_2": "vuccamānaṁ asahantassa duvidhaṁ vaṇṇamacchariyaṁ nāma hoti, apesalaṁ pana vipannaṁ",
  "tika-abh09t7:380_3": "pasaṁsitvā parisāsu upatthambhentaṁ disvā pāpagarahitāya asahantassa na hoti.",
  "tika-abh09t7:381_0": "Dhammoti pariyattiyeva, na paṭivedho ariyānaṁ tattha macchariyābhāvā. Pariyattiṁ",
  "tika-abh09t7:381_1": "pana guḷhaganthaṁ aññesaṁ akathetukāmassa dhammamacchariyaṁ nāma hoti, dhammānuggahena",
  "tika-abh09t7:381_2": "pana lolassa , kālena samaṇo, kālena nigaṇṭhādi ca hutvā vicarantassa paveṇiāgataṁ",
  "tika-abh09t7:381_3": "tantiṁ ‘‘saṇhasukhumaṁ dhammantaraṁ bhinditvā āluḷissati, amhākaṁ samayaṁ bhindissatī’’ti",
  "tika-abh09t7:381_4": "ca na dentassa, puggalānuggahena vā pakatiyā saṭhassa māyāvino ‘‘saṇhasukhumadhammaṁ",
  "tika-abh09t7:381_5": "uggaṇhitvā aññaṁ byākaritvā nassissatī’’ti na dentassa ca dhammamacchariyaṁ na hoti.",
  "tika-abh09t7:381_6": "Yathā ca bhikkhūnaṁ, evaṁ gahaṭṭhānampi pañcavidhaṁ macchariyaṁ yathānurūpaṁ ñātabbaṁ.",
  "tika-abh09t7:381_7": "Saṅkhepato pana gahaṭṭhapabbajitānaṁ attasampattinigūhanalakkhaṇaṁ macchariyaṁ nāmāti gahetabbaṁ.",
  "tika-abh09t7:382_0": "Imesu ca saṁyojanesu diṭṭhivicikicchāsīlabbataparāmāsaissāmacchariyāni sotāpattimaggena",
  "tika-abh09t7:382_1": "pahīyanti, paṭigho anāgāmimaggena, kāmarāgo catūhipīti vattabbaṁ, ‘‘tatiyenā’’ti",
  "tika-abh09t7:382_2": "pana vuttaṁ. Mānabhavarāgaavijjā arahattamaggena. Tattha ca ayāthāvamāno paṭhamamaggena",
  "tika-abh09t7:382_3": "pahīyatīti daṭṭhabbo, imesaṁ kāmarāgabhavarāgānaṁ lobhasabhāvattā diṭṭhisīlabbataparāmāsānaṁ",
  "tika-abh09t7:382_4": "micchādiṭṭhisabhāvattā sabhāvato aṭṭheva dhammā dasa saṁyojanā nāma jātā. Ime dasa",
  "tika-abh09t7:382_5": "ṭhapetvā sesā lokiyalokuttaradhammā no saṁyojanā nāma. Sesaṁ āsavadukasadisaṁ. Saṁyojanadukaṁ paṭhamaṁ.",
  "tika-abh09t7:383_0": "Ārammaṇabhāvaṁ upagantvā saṁyojanasaṁvaḍḍhanena saṁyojanānaṁ hitāti saṁyojaniyā,",
  "tika-abh09t7:383_1": "sāsavadhammā eva. Tathā nīvaraṇiyāti etthāpi. Na saṁyojaniyā asaṁyojaniyā, anāsavā.",
  "tika-abh09t7:383_2": "Sesaṁ sāsavadukasadisameva. Dutiyaṁ.",
  "tika-abh09t7:384_0": "Tatiyādayopi āsavagocchake tatiyādisadisā eva, visesamattamevettha vakkhāma. Tattha",
  "tika-abh09t7:384_1": "hi dvādasākusalacittāni saṁyojanasampayuttā nāma, uddhaccasahagato moho, sesacittarūpanibbānāni",
  "tika-abh09t7:384_2": "saṁyojanavippayuttā nāma. Sesaṁ samameva. Tatiyaṁ.",
  "tika-abh09t7:385": "Dasa saṁyojanāni saṁyojanā ceva saṁyojaniyā ca nāma. Tadavasesalokiyadhammā saṁyojaniyā ceva no ca saṁyojanā nāma. Sesaṁ suviññeyyameva. Catutthaṁ.",
  "tika-abh09t7:386_0": "Ye pana uddhaccavirahitesu ekādasasu akusalacittesu vicikicchāmohā dosamohā dosaissāmohā",
  "tika-abh09t7:386_1": "dosamacchariyamohā lobhamānamohā lobhadiṭṭhimohā cāti dve tayo ekato uppajjanti,",
  "tika-abh09t7:386_2": "te saṁyojanā ceva saṁyojanasampayuttā ca nāma. Dvādasākusalacittāni ceva saṁyojanavajjitataṁsampayuttā",
  "tika-abh09t7:386_3": "ca saṁyojanasampayuttā ceva no ca saṁyojanā nāma. Sesamidha anantaradukañca āsavagocchake",
  "tika-abh09t7:386_4": "pañcamachaṭṭhadukasadisameva. Kevalaṁ āsavapadaṭṭhāne saṁyojanapadameva viseso. Pañcamachaṭṭhadukāni.",
  "tika-abh09t7:387": "Saṁyojanagocchakaṁ niṭṭhitaṁ.",
  "tika-abh09t7:388": "Ganthagocchake yassa saṁvijjanti, taṁ cutipaṭisandhivasena vaṭṭasmiṁ ganthenti ghaṭentīti ganthā. Tato aññe no ganthā.",
  "tika-abh09t7:389_0": "Tattha abhijjhākāyagantho, byāpādo, sīlabbataparāmāso, idaṁsaccābhiniveso kāyaganthoti",
  "tika-abh09t7:389_1": "ime cattāro dhammā ganthā nāma. Tattha abhijjhā eva nāmakāyaṁ vuttanayena ganthetīti",
  "tika-abh09t7:389_2": "abhijjhākāyagantho. Evaṁ sesesupi. Sabbaññubhāsitampi paṭikkhipitvā ‘‘sassato loko,",
  "tika-abh09t7:389_3": "idameva saccaṁ, moghamañña’’nti iminā ākārena abhinivisanato sīlabbataparāmāsavirahitā",
  "tika-abh09t7:389_4": "sabbāpi diṭṭhi idaṁsaccābhiniveso nāma. Sesā vuttatthāva. Imesu ca pacchimā dve ganthā",
  "tika-abh09t7:389_5": "paṭhamena maggena pahīyanti, byāpādo tatiyena, abhijjhā catūhipi. Ime ca sabhāvato",
  "tika-abh09t7:389_6": "tayo dhammā cattāro ganthā nāma jātā. Ime pana ṭhapetvā sesā sabbe dhammā no ganthā",
  "tika-abh09t7:389_7": "nāma. Ganthadukaṁ paṭhamaṁ.",
  "tika-abh09t7:390": "Ārammaṇakaraṇavasena ganthehi ganthitabbāti ganthaniyā. Na ganthaniyā aganthaniyā. Sesaṁ sāsavadukasadisameva. Dutiyaṁ.",
  "tika-abh09t7:391_0": "Mohamūlavajjitāni dasa akusalacittāni, diṭṭhivippayuttacittesu lobhaṁ, dosamūlesu",
  "tika-abh09t7:391_1": "ca dosaṁ ṭhapetvā taṁsampayuttā ca ganthasampayuttā nāma. Yathāvutto lobho, doso,",
  "tika-abh09t7:391_2": "mohamūlāni, kusalābyākatāni cittāni, rūpanibbānāni ca ganthavippayuttā nāma. Cetasikesu",
  "tika-abh09t7:391_3": "pana diṭṭhimānaissāmacchariyakukkuccathinamiddhāni ganthasampayuttā eva. Dosavicikicchā,",
  "tika-abh09t7:391_4": "kusalābyākatā ca ganthavippayuttā eva, sesā dvidhāpi honti. Tatiyaṁ.",
  "tika-abh09t7:392_0": "Cattāro ganthā ganthā ceva ganthaniyā ca nāma. Tadavasesā lokiyā ganthaniyā ceva",
  "tika-abh09t7:392_1": "no ca ganthā nāma. Tathā cetasikesu ganthavajjitā akusalā, appamaññā ca, sesā cetasikā",
  "tika-abh09t7:392_2": "pana tathā ca na vattabbā ca, idha pana lokuttarā na vattabbā. Catutthaṁ.",
  "tika-abh09t7:393_0": "Diṭṭhi ganthāceva ganthasampayuttā ca nāma. Lobho tathā ca na vattabbo ca, ganthasampayuttesu",
  "tika-abh09t7:393_1": "ganthe ṭhapetvā sesā ganthasampayuttā ceva no ca ganthā nāma. Idha pana ganthavippayuttā",
  "tika-abh09t7:393_2": "na vattabbā. Cetasikesu pana mānaissāmacchariyakukkuccathinamiddhāni ganthasampayuttā",
  "tika-abh09t7:393_3": "ceva no ca ganthā eva, mohāhirikānottappauddhaccāni tijātikā ca siyā, tathā navattabbā",
  "tika-abh09t7:393_4": "ca, sesā na vattabbā. Sesaṁ suviññeyyameva. Pañcamaṁ.",
  "tika-abh09t7:394_0": "Lokuttaravajjitā ganthavippayuttā ganthaniyā nāma. Lokuttarā pana ganthavippayuttā",
  "tika-abh09t7:394_1": "aganthaniyā nāma. Idha pana ganthasampayuttā na vattabbā. Cetasikesu pana doso vicikicchā",
  "tika-abh09t7:394_2": "karuṇā muditā ganthavippayuttā ganthaniyā eva, mohāhirikānottappauddhaccalobhā tathā",
  "tika-abh09t7:394_3": "na vattabbā ca, sesā kusalābyākatā dvidhāpi honti, tijātikā pana dvidhāpi na vattabbā",
  "tika-abh09t7:394_4": "ca, sesā akusalāpi na vattabbā ca. Chaṭṭhaṁ.",
  "tika-abh09t7:395": "Ganthagocchakaṁ niṭṭhitaṁ.",
  "tika-abh09t7:396_0": "Oghayogagocchakāni sabbathā āsavagocchakasadisāni. Padatthamattameva, hettha nāmamattañca",
  "tika-abh09t7:396_1": "viseso . Tattha yassa saṁvijjanti, taṁ vaṭṭasmiṁ ohananti osīdāpentīti oghā. Ārammaṇaṁ",
  "tika-abh09t7:396_2": "katvā atikkamanīyato oghehi atikkamitabbāti oghaniyā. Tathā yoganiyāti etthāpi. Vaṭṭasmiṁ",
  "tika-abh09t7:396_3": "yojentīti yogā. Sesaṁ tādisameva.",
  "tika-abh09t7:397": "Oghayogagocchakāni niṭṭhitāni.",
  "tika-abh09t7:398_0": "Nīvaraṇagocchake cittaṁ nīvaranti pariyonandhantīti nīvaraṇā. Tattha kāmacchandanīvaraṇaṁ",
  "tika-abh09t7:398_1": "byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ",
  "tika-abh09t7:398_2": "avijjānīvaraṇanti ime cha nīvaraṇā nāma. Tattha thinanti sappipiṇḍo viya avipphārikatāya",
  "tika-abh09t7:398_3": "cittassa ghanabhāvo, thaddhatāti attho. Medhatīti middhaṁ, akammaññabhāvo, pacalāyikabhāvakaroti",
  "tika-abh09t7:398_4": "attho. Idañca sekhaputhujjanānaṁ niddāya pubbabhāge, aparabhāge ca pacalāyanahetukaṁ",
  "tika-abh09t7:398_5": "uppajjati, na niddokkamanakāle. Khīṇāsavānampi hi karajakāyassa dubbalabhāvena asammissabhavaṅgasantativasena",
  "tika-abh09t7:398_6": "niddokkamanaṁ hoti, taṁ pana tesaṁ thinamiddhahetukaṁ na hoti, itaresameva hoti.",
  "tika-abh09t7:399_0": "Keci pana rūpameva ‘‘middha’’nti vadanti, taṁ na yuttaṁ, ‘‘thinamiddhanīvaraṇaṁ avijjānīvaraṇena",
  "tika-abh09t7:399_1": "nīvaraṇañceva nīvaraṇasampayuttañcā’’ti arūpadhammehi sampayogavacanato arūpameva.",
  "tika-abh09t7:399_2": "Akusalañca ‘‘thinamiddhanīvaraṇassa pahīnattā’’tiādipahānavacanato. Akusalā eva hi",
  "tika-abh09t7:399_3": "pahātabbā, tasmā āruppepi cetaṁ uppajjati. ‘‘Nīvaraṇaṁ dhammaṁ paṭicca nīvaraṇo dhammo",
  "tika-abh09t7:399_4": "uppajjati na purejātapaccayā’’ti (paṭṭhā. 3.8.8) etassa vibhaṅge ‘‘āruppe kāmacchandanīvaraṇaṁ",
  "tika-abh09t7:399_5": "paṭicca thinamiddhauddhaccaavijjānīvaraṇa’’nti (paṭṭhā. 3.8.8) sabbaṁ vitthāretabbaṁ.",
  "tika-abh09t7:399_6": "‘‘Soppaṁ pacalāyikā’’ti (dha. sa. 1163) padabhājanīye panassa phalūpacārena vuttanti",
  "tika-abh09t7:399_7": "veditabbaṁ. Thinaṁ middhañcāti idaṁ dvayaṁ nīvaraṇaṭṭhāne ekanīvaraṇaṁ vuttaṁ, tathā",
  "tika-abh09t7:399_8": "uddhaccakukkuccañcāti idaṁ dvayaṁ. Tattha kukkuccanti ‘‘akataṁ vata me kalyāṇaṁ,",
  "tika-abh09t7:399_9": "kataṁ pāpa’’ntiādinā uppajjamāno vippaṭisāro. Tenevassa padabhājanīye ‘‘cetaso vippaṭisāro",
  "tika-abh09t7:399_10": "manovilekho’’ti ca vuttaṁ. ‘‘Akappiye kappiyasaññitā’’tiādi pana kukkuccamūladassanatthaṁ.",
  "tika-abh09t7:399_11": "Evaṁsaññitāya hi kate vītikkame pacchā ‘‘duṭṭhu mayā kata’’nti sudinnādīnaṁ viya",
  "tika-abh09t7:399_12": "vippaṭisāro uppajjati. Yaṁ pana vinaye ‘‘atha kho āyasmā sāriputto…pe… kukkuccāyanto",
  "tika-abh09t7:399_13": "na paṭiggahesī’’ti (pāci. 204) kukkuccaṁ āgataṁ, taṁ nīvaraṇakukkuccaṁ . Na hi arahato",
  "tika-abh09t7:399_14": "nīvaraṇaṁ atthi, nīvaraṇavatirūpakaṁ pana ‘‘kappati, na kappatī’’ti vīmaṁsanasaṅkhātaṁ",
  "tika-abh09t7:399_15": "vinayakukkuccaṁ nāmetanti veditabbaṁ. Sesanīvaraṇāni vuttatthāni eva. Imesu ca kukkuccavicikicchā",
  "tika-abh09t7:399_16": "paṭhamena maggena pahīyanti, byāpādo tatiyena, thinamiddhuddhaccāvijjā catutthena,",
  "tika-abh09t7:399_17": "kāmacchando catūhipīti vattabbaṁ, ‘‘tatiyenā’’ti pana vuttaṁ. Ime ca sabhāvato aṭṭha",
  "tika-abh09t7:399_18": "dhammā cha nīvaraṇā nāma jātā, ime pana ṭhapetvā sesā no nīvaraṇā nāma. Nīvaraṇadukaṁ paṭhamaṁ.",
  "tika-abh09t7:400_0": "Dutiyaṁ sāsavadukasadisameva. Dvādasa akusalacittāni nīvaraṇasampayuttā nāma. Sesacittarūpanibbānāni",
  "tika-abh09t7:400_1": "nīvaraṇavippayuttā nāma. Cetasikesu akusalā nīvaraṇasampayuttāva, kusalābyākatā nīvaraṇavippayuttāva,",
  "tika-abh09t7:400_2": "sesā dvidhāpi honti. Tatiyaṁ.",
  "tika-abh09t7:401": "Cha nīvaraṇā nīvaraṇā ceva nīvaraṇiyā ca nāma. Sesā lokiyā nīvaraṇiyā ceva no ca nīvaraṇā nāma. Lokuttarā na vattabbā. Sesaṁ āsavagocchake catutthasadisameva. Catutthaṁ.",
  "tika-abh09t7:402_0": "Cha nīvaraṇā nīvaraṇā ceva nīvaraṇasampayuttā ca nāma. Tadaññe nīvaraṇasampayuttā",
  "tika-abh09t7:402_1": "pana nīvaraṇasampayuttā ceva no ca nīvaraṇā nāma. Tathā cetasikesu nīvaraṇavirahitā",
  "tika-abh09t7:402_2": "akusalā, tijātikā pana tathā ca na vattabbā ca, kusalābyākatā na vattabbāva. Idha",
  "tika-abh09t7:402_3": "pana nīvaraṇavippayuttā sabbe na vattabbā. Pañcamaṁ.",
  "tika-abh09t7:403_0": "Lokuttaravajjitā nīvaraṇavippayuttā nīvaraṇiyā nāma. Lokuttarā nīvaraṇavippayuttā",
  "tika-abh09t7:403_1": "anīvaraṇiyā nāma. Idha pana nīvaraṇasampayuttā na vattabbā. Cetasikesu pana karuṇāmuditā",
  "tika-abh09t7:403_2": "nīvaraṇavippayuttā nīvaraṇiyāva, kusalābyākatā dvidhāpi honti, tijātikā tathā ca",
  "tika-abh09t7:403_3": "na vattabbā ca, akusalā pana na vattabbāva. Chaṭṭhaṁ.",
  "tika-abh09t7:404": "Nīvaraṇagocchakaṁ niṭṭhitaṁ.",
  "tika-abh09t7:405_0": "Parāmāsagocchake dhammānaṁ yathābhūtaṁ aniccādiākāraṁ atikkamitvā ‘‘nicca’’ntiādivasena",
  "tika-abh09t7:405_1": "pavattamānā parato āmasantīti parāmāsā. Micchādiṭṭhi. Bahuvacananiddese kāraṇaṁ vuttameva.",
  "tika-abh09t7:405_2": "Tadaññe sabbe dhammā no parāmāsā nāma. Parāmāsadukaṁ paṭhamaṁ.",
  "tika-abh09t7:406": "Parāmāsehi ārammaṇakaraṇavasena parāmaṭṭhattā parāmaṭṭhā. Sesaṁ āsavadukasadisameva. Dutiyaṁ.",
  "tika-abh09t7:407_0": "Diṭṭhisampayuttacittesu diṭṭhivirahitā dhammā parāmāsasampayuttā nāma. Sesacittarūpanibbānāni",
  "tika-abh09t7:407_1": "parāmāsavippayuttā nāma. Idha pana diṭṭhi na vattabbā, sesacetasikesu pana mānadosaissāmacchariyakukkuccavicikicchā,",
  "tika-abh09t7:407_2": "kusalābyākatā ca parāmāsavippayuttā eva, sesā dvidhāpi honti. Tatiyaṁ.",
  "tika-abh09t7:408": "Diṭṭhi eva parāmāsā ceva parāmaṭṭhā ca nāma. Sesalokiyā parāmaṭṭhā ceva no ca parāmāsā nāma. Idha pana lokuttarā na vattabbā. Sesaṁ suviññeyyameva. Catutthaṁ.",
  "tika-abh09t7:409_0": "Imasmiṁ pana gocchake ‘‘parāmāsā ceva dhammā parāmāsasampayuttā cā’’ti ayaṁ duko",
  "tika-abh09t7:409_1": "na labbhati. Na hi diṭṭhi diṭṭhiyā sampayujjati. Pacchimaduke lokuttaravajjitā parāmāsavippayuttā",
  "tika-abh09t7:409_2": "parāmaṭṭhā nāma. Lokuttarā parāmāsavippayuttā aparāmaṭṭhā nāma. Idha pana parāmāso,",
  "tika-abh09t7:409_3": "taṁsampayuttā ca na vattabbā. Sesaṁ vuttanayameva.",
  "tika-abh09t7:410": "Parāmāsagocchakaṁ niṭṭhitaṁ.",
  "tika-abh09t7:411": "Mahantaradukesu ārammaṇaṁ aggahetvā appavattito saha ārammaṇenāti sārammaṇā, cittacetasikā. Natthi ārammaṇametesanti anārammaṇā, rūpanibbānāni. Sārammaṇadukaṁ.",
  "tika-abh09t7:412_0": "Cintanaṭṭhena cittaṁ, cittatāya vā cittaṁ. Taṁ hi vatthudvārārammaṇakiccādibhedato,",
  "tika-abh09t7:412_1": "atītādibhedato ca attano vicittatāya cittanti vuccati cittakaraṇatāya vā. Lokasmiṁ",
  "tika-abh09t7:412_2": "hi cittakammato uttaritaraṁ cittaṁ nāma natthi, tasmimpi caraṇaṁ nāma cittaṁ aticittaṁ",
  "tika-abh09t7:412_3": "hoti. Yaṁ vā panaññampi loke sippajātaṁ, sabbaṁ taṁ citteneva karīyati. Evaṁ tassa",
  "tika-abh09t7:412_4": "tassa cittassa nipphādakaṁ cittampi tatheva cittaṁ hoti. Yathā cintitassa vā anavasesassa",
  "tika-abh09t7:412_5": "anipphajjanato tatopi cittameva cittataraṁ, tathā yadetaṁ devamanussanirayatiracchānabhedāsu",
  "tika-abh09t7:412_6": "gatīsu kusalākusalakammanānattaṁ, tena tāsu gatīsu apadadvipadādiuccattanīcattādinānattaṁ,",
  "tika-abh09t7:412_7": "tasmiṁ tasmiṁ attabhāve dīgharassathūlāthūlasuvaṇṇadubbaṇṇādilābhālābhādi cāti evamādi",
  "tika-abh09t7:412_8": "ajjhattaṁ cittaṁ, bahiddhā ca pathavīpabbatatiṇarukkhalatādidevabrahmavimānakapparukkhādibhūtaṁ",
  "tika-abh09t7:412_9": "kammapaccayaṁ cittaṁ, tampi citteneva kataṁ, tato cittameva cittataraṁ cintitaniyāmena",
  "tika-abh09t7:412_10": "sabbākārassa asambhavato. Evaṁ cintanaṭṭhena, cittavicittaṭṭhena, cittakaraṇaṭṭhena",
  "tika-abh09t7:412_11": "ca ‘‘citta’’nti viññāṇaṁ veditabbaṁ, tadeva viññāṇaṁ cittaṁ nāma. Cetasikarūpanibbānāni",
  "tika-abh09t7:412_12": "no cittā nāma. Cittadukaṁ.",
  "tika-abh09t7:413": "Avippayogavasena cetasi niyuttā cetasikā, phassādayo dvipaññāsa dhammā. Cittarūpanibbānāni acetasikā nāma. Cetasikadukaṁ.",
  "tika-abh09t7:414": "Cetasikā eva cittasampayuttā nāma. Rūpanibbānāni cittavippayuttā nāma, idha pana cittaṁ na vattabbaṁ. Cittasampayuttadukaṁ.",
  "tika-abh09t7:415_0": "Nirantarabhāvūpagamanatāya uppādato yāva bhaṅgācittena saṁsaṭṭhāti cittasaṁsaṭṭhā.",
  "tika-abh09t7:415_1": "Ekato vattamānāpi nirantarabhāvaṁ anupagamanatāya cittena visaṁsaṭṭhāti cittavisaṁsaṭṭhā.",
  "tika-abh09t7:415_2": "Sesaṁ anantaradukasadisameva. Cittasaṁsaṭṭhadukaṁ.",
  "tika-abh09t7:416_0": "Samuṭṭhahanti etenāti samuṭṭhānaṁ, cittaṁ samuṭṭhānaṁ etesanti cittasamuṭṭhānā, cetasikāni",
  "tika-abh09t7:416_1": "ceva cittajarūpakalāpā ca . Cittaṁ, pana acittajarūpakalāpā, nibbānañca no cittasamuṭṭhānā",
  "tika-abh09t7:416_2": "nāma. Cittasamuṭṭhānadukaṁ.",
  "tika-abh09t7:417_0": "Saha bhavantīti sahabhuno, cittena sahabhuno cittasahabhuno, cetasikāni ceva kāyavacīviññattiyo",
  "tika-abh09t7:417_1": "ca. Cittaṁ, pana viññattivajjitarūpanibbānāni ca no cittasahabhuno nāma. Cittasahabhudukaṁ.",
  "tika-abh09t7:418": "Anuparivattantīti anuparivattino, kiṁ anuparivattanti? Cittaṁ, cittassa anuparivattino cittānuparivattino. Sesaṁ anantaradukasadisameva. Cittānuparivattidukaṁ.",
  "tika-abh09t7:419_0": "Ito pare pana tayo dukā cetasikadukasadisāva, kevalaṁ padatthamattameva viseso. Tattha",
  "tika-abh09t7:419_1": "cittasaṁsaṭṭhā ca te cittasamuṭṭhānā eva cāti cittasaṁsaṭṭhasamuṭṭhānā. Cittasaṁsaṭṭhā",
  "tika-abh09t7:419_2": "ca te cittasamuṭṭhānā ca cittasahabhuno eva cāti cittasaṁsaṭṭhasamuṭṭhānasahabhuno,",
  "tika-abh09t7:419_3": "cittasaṁsaṭṭhā ca te cittasamuṭṭhānā ca cittānuparivattino eva cāti cittasaṁsaṭṭhasamuṭṭhānānuparivattino.",
  "tika-abh09t7:419_4": "Sesaṁ suviññeyyameva.",
  "tika-abh09t7:420_0": "Tadanantare pana ajjhattikaduke ajjhattajjhattaṁ ajjhattattike vuttavasena ajjhattāva",
  "tika-abh09t7:420_1": "ajjhattikā. Pasādarūpacittasaṅkhātāni cha ajjhattikāni āyatanāni. Tato bahibhūtā",
  "tika-abh09t7:420_2": "bāhirā. Sesarūpacetasikanibbānapaññattisaṅkhātāni cha bāhirāyatanāni, idha pana paññattiyopi",
  "tika-abh09t7:420_3": "labbhanti. Ajjhattikadukaṁ.",
  "tika-abh09t7:421": "Upādiyanteva bhūtāni, na bhūtā viya upādiyantīti upādā, catuvīsati upādārūpāni eva. Na upādiyantīti no upādā, catumahābhūtacittacetasikanibbānāni. Upādādukaṁ.",
  "tika-abh09t7:422": "Dvattiṁsa lokiyavipākacittāni, kammajarūpañca upādinnā nāma. Sesalokiyalokuttarāni, nibbānañca anupādinnā nāma . Sesaṁ upādinnupādāniyattike vuttānusārena ñātabbaṁ. Upādinnadukaṁ.",
  "tika-abh09t7:423": "Mahantaradukā niṭṭhitā.",
  "tika-abh09t7:424_0": "Upādānagocchakebhusaṁ ādiyantīti upādānā, daḷhaggāhaṁ gaṇhantīti attho. Daḷhattho",
  "tika-abh09t7:424_1": "hi ettha upa-saddo ‘‘upāyāso’’tiādīsu viya. Tato aññe no upādānā. Tattha kāmupādānaṁ",
  "tika-abh09t7:424_2": "diṭṭhupādānaṁ sīlabbatupādānaṁ attavādupādānanti ime upādānā nāma. Tattha vatthukāmesu",
  "tika-abh09t7:424_3": "uppanno kilesakāmova vuttanayena upādānanti kāmupādānaṁ. Evaṁ sesesupi. Tattha vīsativatthukā",
  "tika-abh09t7:424_4": "sakkāyadiṭṭhi attavādupādānaṁ nāma. Sesāni pubbe vuttāneva. Pacchimāni panettha tīṇi",
  "tika-abh09t7:424_5": "upādānāni tathāpavattadiṭṭhi eva. Tāni ca paṭhamena maggena pahīyanti, kāmupādānaṁ",
  "tika-abh09t7:424_6": "catūhipi . Ime ca sabhāvato dve dhammā vibhāgato caturupādānā nāma jātā. Ime pana",
  "tika-abh09t7:424_7": "ṭhapetvā sesā sabbe dhammā no upādānā nāma. Upādānadukaṁ paṭhamaṁ.",
  "tika-abh09t7:425": "Upādāniyaduko saṁyojaniyadukasadisova. Dutiyaṁ.",
  "tika-abh09t7:426_0": "Aṭṭhalobhasahagatacittāni, taṁsampayuttesu diṭṭhivippayuttalobhaṁ ṭhapetvā sesā ca",
  "tika-abh09t7:426_1": "upādānasampayuttā nāma. Diṭṭhivippayuttalobhadosamohamūlāni, kusalābyākatāni ca cittāni,",
  "tika-abh09t7:426_2": "rūpanibbānāni ca upādānavippayuttā nāma. Cetasikesu pana diṭṭhimānā upādānasampayuttāva,",
  "tika-abh09t7:426_3": "dosaissāmacchariyakukkuccavicikicchā, kusalābyākatā ca upādānavippayuttā eva. Sesā",
  "tika-abh09t7:426_4": "duvidhāpi honti. Tatiyaṁ.",
  "tika-abh09t7:427": "Cattāri upādānāni upādānā ceva upādāniyā ca nāma. Tadavasesā lokiyā upādāniyā ceva nocaupādānā nāma. Idha pana lokuttarā na vattabbā. Sesaṁ vuttanayameva. Catutthaṁ.",
  "tika-abh09t7:428_0": "Pañcamachaṭṭhadukā pāṭhato ganthagocchake pañcamachaṭṭhadukasadisāva, kevalaṁ pañcamaduke",
  "tika-abh09t7:428_1": "‘‘cetasikesu māno upādānasampayutto ceva no ca upādāno eva, mohāhirikānottappauddhaccathinamiddhāni",
  "tika-abh09t7:428_2": "tijātikāni tathā ca na vattabbā cā’’ti idañca, chaṭṭhaduke ‘‘cetasikesu dosaissāmacchariyakukkuccavicikicchā",
  "tika-abh09t7:428_3": "appamaññā upādānavippayuttā upādāniyā eva, mohāhirikānottappauddhaccalobhathinamiddhāni",
  "tika-abh09t7:428_4": "tathā ca na vattabbāni cā’’ti ettakameva pāṭhato viseso, atthato pana nāmamattakova",
  "tika-abh09t7:428_5": "viseso. Seso suviññeyyova. Pañcamachaṭṭhāni.",
  "tika-abh09t7:429": "Upādānagocchakaṁ niṭṭhitaṁ.",
  "tika-abh09t7:430_0": "Kilesagocchake saṁkiliṭṭhattike vuttanayena padattho veditabbo. Lobho doso moho māno",
  "tika-abh09t7:430_1": "diṭṭhi vicikicchā thinaṁ uddhaccaṁ ahirikaṁ anottappanti ime dasa dhammā kilesā nāma.",
  "tika-abh09t7:430_2": "Ime ca vuttatthā eva, idha pana lobho, hetuganthanīvaraṇaupādānagocchakesu lobho",
  "tika-abh09t7:430_3": "ca nippadesato catumaggavajjhopi ekeneva koṭṭhāsena ṭhito, sesagocchakesu so sabbopi",
  "tika-abh09t7:430_4": "lobho ‘‘kāmāsavo bhavāsavo’’tiādinā dve dve koṭṭhāsā hutvā ṭhito, iminā pana aṭṭhakathāvacanenāpi",
  "tika-abh09t7:430_5": "bhavāsavādibyatiritto sabbo catumaggavajjhopi rāgo kāmāsavādīsu saṅgahito. Kāmacchandanīvaraṇaṁ",
  "tika-abh09t7:430_6": "pana bhavarāgopi na pañcakāmaguṇikarāgamattovāti paññāyati, ‘‘āruppe kāmacchandanīvaraṇaṁ",
  "tika-abh09t7:430_7": "paṭicca thinamiddhanīvaraṇa’’ntiādipāḷito (paṭṭhā. 3.8.8) cetaṁ daṭṭhabbaṁ pañcakāmaguṇikarāgassa",
  "tika-abh09t7:430_8": "rūpārūpabhūmīsu anuppajjanato. Imesu ca kilesesu diṭṭhivicikicchā paṭhamena maggena",
  "tika-abh09t7:430_9": "pahīyanti, doso tatiyena, lobhādayo catūhipi. Ime pana dasa dhamme ṭhapetvā sesā",
  "tika-abh09t7:430_10": "no kilesā nāma. Kilesadukaṁ paṭhamaṁ.",
  "tika-abh09t7:431": "Saṁkilesikaduko sāsavadukasadisova. Dutiyaṁ.",
  "tika-abh09t7:432": "Saṁkiliṭṭhaduko, kilesasampayuttaduko cāti dvepi samānatthāva. Te ca nīvaraṇagocchake tatiyadukasadisāva. Tatiyacatutthāni.",
  "tika-abh09t7:433_0": "Dasa kilesā kilesā ceva saṁkilesikā ca nāma. Sesā lokiyadhammā saṁkilesikā ceva no",
  "tika-abh09t7:433_1": "ca kilesā nāma. Idha pana lokuttarā na vattabbā. Sesaṁ nīvaraṇagocchake catutthadukasadisameva. Pañcamaṁ.",
  "tika-abh09t7:434_0": "Chaṭṭhasattamadukānipi aññamaññaṁ samānatthāneva. Tāni chaṭṭhasattamāni nīvaraṇagocchake",
  "tika-abh09t7:434_1": "yathākkamaṁ pāṭhato pañcamachaṭṭhadukasadisāni, atthato pana nāmamattakova viseso.",
  "tika-abh09t7:434_2": "Seso suviññeyyo. Chaṭṭhasattamaaṭṭhamāni.",
  "tika-abh09t7:435": "Kilesagocchakaṁ niṭṭhitaṁ.",
  "tika-abh09t7:436_0": "Piṭṭhidukesu ādito cattāro dukā dassanenapahātabbattike, dassanenapahātabbahetuke",
  "tika-abh09t7:436_1": "ca vuttanayena veditabbā. Kevalaṁ pana tattha paṭhamattike vuttesu dassanenapahātabbe",
  "tika-abh09t7:436_2": "dhamme ṭhapetvā sesā idha paṭhamadukassa dutiyapade dassanenapahātabbesu pavisanti,",
  "tika-abh09t7:436_3": "bhāvanāyapahātabbe ṭhapetvā sesā idha dutiyaduke nabhāvanāyapahātabbesu pavisanti.",
  "tika-abh09t7:436_4": "Tattha ca dutiyattike vuttesu dassanenapahātabbahetuke ṭhapetvā sesā idha tatiyaduke",
  "tika-abh09t7:436_5": "nadassanenapahātabbahetuke, bhāvanāyapahātabbahetuke ca ṭhapetvā sesā idha catutthaduke",
  "tika-abh09t7:436_6": "nabhāvanāyapahātabbahetukesu pavisanti.",
  "tika-abh09t7:437_0": "Padattho ca dassanena pahātabbo hetu etesaṁ atthīti dassanenapahātabbahetukā. Evaṁ",
  "tika-abh09t7:437_1": "bhāvanāyapahātabbahetukāti etthāpi attho veditabbo. Evaṁ hi sati ahetukānaṁ aggahaṇaṁ",
  "tika-abh09t7:437_2": "siyāti ettakameva viseso. Tikadvayameva hi bhagavā desanāvilāsena cattāro duke katvā",
  "tika-abh09t7:437_3": "desesi. Sesaṁ tādisameva. Cattāro dukā niṭṭhitā.",
  "tika-abh09t7:438": "Pañcapaññāsasavitakkacittesu vitakkavirahitā cittacetasikā dhammā savitakkā nāma. Vitakko, pana sesacittarūpanibbānāni ca avitakkā nāma. Pañcamaṁ.",
  "tika-abh09t7:439_0": "Chasaṭṭhiyā savicāracittesu vicāravirahitā dhammā savicārā nāma. Vicāro, pana sesacittarūpanibbānāni",
  "tika-abh09t7:439_1": "ca avicārā nāma. Sesaṁ idha, anantare vuttaduke ca vitakkattike vuttānusārena ñātabbaṁ. Chaṭṭhaṁ.",
  "tika-abh09t7:440_0": "Ito paresu sappītikaduko, pītisahagataduko ca samānatthāva, te ca sukhasahagataupekkhāsahagatadukā",
  "tika-abh09t7:440_1": "cāti cattāropi dukā pītittike vuttanayāva. Kevalaṁ panetesaṁ dukānaṁ paṭhamaṁ padaṁ",
  "tika-abh09t7:440_2": "tattha pavisati, pītittike itarītarapadadvayasaṅgahitā, asaṅgahitā ca sabbe atthā",
  "tika-abh09t7:440_3": "heṭṭhā vuttanayenettha dukānaṁ dutiyapadesu atthato saṅgahitā, ime ca nippadesadukāti",
  "tika-abh09t7:440_4": "ayameva viseso. Sattamaaṭṭhamanavamadasamā.",
  "tika-abh09t7:441_0": "Tadanantaresu kāmāvacarāti ettha ‘‘heṭṭhato avīcinirayaṁ pariyantaṁ karitvā uparito",
  "tika-abh09t7:441_1": "paranimmitavasavattī deve anto karitvā yaṁ tasmiṁ antare etthāvacarā ettha pariyāpannā’’ti",
  "tika-abh09t7:441_2": "evaṁ (dha. sa. 1287) pāḷiyaṁ paricchinnānaṁ catunnaṁ apāyānaṁ, manussānaṁ, channaṁ",
  "tika-abh09t7:441_3": "devalokānañca vasena okāsato ekādasavidho kāmabhavo ‘‘kāmo’’ti vuccati uttarapadalopena",
  "tika-abh09t7:441_4": "yathā ‘‘rūpūpapattiyā’’tiādīsu rūpabhavo ‘‘rūpa’’nti. Tasmiṁ kāme avacaranti pavattantīti",
  "tika-abh09t7:441_5": "kāmāvacarā. Yebhuyyato cetaṁ vuttaṁ rūpārūpesu cetesañca idha pavattito ‘‘thalacarā’’tiādīsu",
  "tika-abh09t7:441_6": "viya. Kāmabhavasaṅkhāte vā kāme paṭisandhiṁ avacārentītipi kāmāvacarā, kusalākusalāni",
  "tika-abh09t7:441_7": ". Uddhaccasahagatacittaṁ pana abyākatacittasadisaṁ. Tadāyattatāya, ārammaṇakaraṇavasena",
  "tika-abh09t7:441_8": "vā kilesakāmo ettha avacaratītipi kāmāvacaraṁ. Kāmañcesa rūpārūpāvacaradhammesupi",
  "tika-abh09t7:441_9": "avacarati, ruḷhito pana ‘‘vadatīti vaccho’’tiādīsu viya ime eva ‘‘kāmāvacarā’’ti",
  "tika-abh09t7:441_10": "vuccanti. Apica kāmataṇhā rūpataṇhā arūpataṇhāti ettha vuttakāmataṇhāsaṅkhāto kāmo",
  "tika-abh09t7:441_11": "ettha avacaratītipi kāmāvacarā. Evaṁ brahmānaṁ vimānābharaṇādīsu chandarāgassāpi",
  "tika-abh09t7:441_12": "kāmataṇhābhāvo siddho, rūpataṇhāvisayānampi ca brahmānaṁ kammajarūpādīnaṁ kāmataṇhāyapi",
  "tika-abh09t7:441_13": "visayatāya kāmāvacaratā siddhā hoti. Na rūpārūpāvacarānaṁ tadabhāvato tadaññe na",
  "tika-abh09t7:441_14": "kāmāvacarā. Iminā nayena rūpāvacarādidukānampi padattho yathārahaṁ ñātabbo. Tattha",
  "tika-abh09t7:441_15": "catupaññāsa kāmāvacaracittāni, sabbañca rūpaṁ kāmāvacarā nāma. Sesacittanibbānāni",
  "tika-abh09t7:441_16": "na kāmāvacarā nāma. Cetasikesu vattabbaṁ pariyāpannaduke eva āvi bhavissati. Ekādasamaṁ.",
  "tika-abh09t7:442": "Pannarasa rūpāvacaracittāni rūpāvacarā nāma. Sesacittarūpanibbānāni na rūpāvacarā nāma. Dvādasamaṁ.",
  "tika-abh09t7:443": "Dvādasa arūpāvacaracittāni arūpāvacarā nāma. Sesacittarūpanibbānāni na arūpāvacarā nāma. Terasamaṁ.",
  "tika-abh09t7:444_0": "Tebhūmakavaṭṭe pariyāpannā antogadhāti pariyāpannā, lokiyadhammāva. Tattha na pariyāpannāti",
  "tika-abh09t7:444_1": "apariyāpannā, lokuttarā. Cetasikesu pana kāmāvacarādidukānaṁ catunnampi sādhāraṇo",
  "tika-abh09t7:444_2": "vinicchayo evaṁ veditabbo – akusalacetasikā kāmāvacarāva, appamaññā kāmarūpāvacarā,",
  "tika-abh09t7:444_3": "viratiyo pana kāmāvacarapariyāpannā, vitakkavicārapītiyo pana kāmarūpāvacarapariyāpannā,",
  "tika-abh09t7:444_4": "sesā catubhūmakāti. Cuddasamaṁ.",
  "tika-abh09t7:445_0": "Vaṭṭamūlaṁ chindantā nibbānaṁ ārammaṇaṁ katvā vaṭṭato nīyantīti niyyānikā, cattāri",
  "tika-abh09t7:445_1": "lokuttaramaggacittāni. Iminā lakkhaṇena na niyyantīti aniyyānikā, sesacittarūpanibbānāni.",
  "tika-abh09t7:445_2": "Sesaṁ suviññeyyameva. Pañcadasamaṁ.",
  "tika-abh09t7:446": "Cutiyā vā attano vā pavattiyā anantaraṁ phaladāne niyatattā niyatā, micchattaniyatā, sammattaniyatā ca. Tathā aniyatattā aniyatā, sesadhammā. Sesaṁ vuttanayameva. Soḷasamaṁ.",
  "tika-abh09t7:447": "Aññe dhamme uttaranti atikkamantīti uttarā, attānaṁ uttarituṁ samatthehi saha uttarehīti sauttarā, lokiyāva. Natthi etesaṁ uttarāti anuttarā, lokuttarā. Sattarasamaṁ.",
  "tika-abh09t7:448_0": "Raṇanti kandanti etehīti raṇā, yehi abhibhūtā sattā nānappakārato paridevanti, tesaṁ",
  "tika-abh09t7:448_1": "akusalamūlānaṁ etaṁ adhivacanaṁ, tehi sampayogavasena, pahānekaṭṭhatāvasena ca saha",
  "tika-abh09t7:448_2": "raṇehīti saraṇā. Etenākārena natthi etesaṁ raṇāti araṇā.",
  "tika-abh09t7:449_0": "Tattha dvādasa akusalacittāni saraṇā nāma. Saraṇadhammesu cettha lobhadosamohā raṇā",
  "tika-abh09t7:449_1": "ceva saraṇā ca, tesu lobhadosā moheneva sampayogato saraṇā, tathā vicikicchuddhaccasahagatacittaṁ,",
  "tika-abh09t7:449_2": "taṁsampayuttā ca. Moho pana tesu sampayogato saraṇo, diṭṭhisampayuttarāgena, pana",
  "tika-abh09t7:449_3": "bhavarāgena ca raṇabhūtena pahānekaṭṭhatāvaseneva saraṇo . Lobhadosamohamūlasampayuttesu",
  "tika-abh09t7:449_4": "pana moho lobhena ceva dosena ca, sesā lobhamohena ceva dosamohena ca sampayogato",
  "tika-abh09t7:449_5": "saraṇāti veditabbā. Sabbāni kusalābyākatacittāni, rūpanibbānāni ca araṇā nāma. Cetasikesu",
  "tika-abh09t7:449_6": "pana akusalā saraṇāva, kusalābyākatā araṇāva, tijātikā pana dvidhāpi hontīti. Aṭṭhārasamaṁ.",
  "tika-abh09t7:450": "Piṭṭhidukā niṭṭhitā.",
  "tika-abh09t7:451": "Abhidhammadukamātikatthavaṇṇanā niṭṭhitā.",
  "tika-abh09t7:452": "Suttantikadukamātikatthavaṇṇanā",
  "tika-abh09t7:453_0": "Suttantikadukesu vedeti, vividhena vā ākārena jānātīti vijjā, vipassanāñāṇamanomayiddhichaabhiññāvasappavattā",
  "tika-abh09t7:453_1": "paññā, tasmiṁ vijjābhāge vijjākoṭṭhāse vijjāsabhāve vattantīti vijjābhāgino. Tā eva",
  "tika-abh09t7:453_2": "vijjā, taṁ vā vijjaṁ sampayogavasena bhajantītipi vijjābhāgino, aṭṭhavidhavijjāsampayuttadhammā.",
  "tika-abh09t7:453_3": "Tāsu yā kāci ekā vijjā vijjā, sesā vijjābhāginoti evaṁ vijjāpi vijjāsampayuttadhammāpi",
  "tika-abh09t7:453_4": "vijjābhāginotveva veditabbā, idha pana vijjāsampayuttā dhammāva adhippetā. Na vijānātīti",
  "tika-abh09t7:453_5": "avijjā, catusaccacchādakavasena catubbidho moho, tasmiṁ avijjābhāge avijjākoṭṭhāse",
  "tika-abh09t7:453_6": "avijjāsabhāve vattantīti avijjābhāgino. Tā eva avijjā, taṁ vā avijjaṁ sampayogavasena",
  "tika-abh09t7:453_7": "bhajantītipi avijjābhāgino, avijjāsampayuttadhammā. Evaṁ avijjāpi avijjāsampayuttadhammāpi",
  "tika-abh09t7:453_8": "avijjābhāginotveva veditabbā, idha pana avijjāsampayuttadhammāva adhippetā.",
  "tika-abh09t7:454_0": "Tattha arahattamaggacittaṁ, paññāvirahitataṁsampayuttā ca vijjābhāgino ca ñāṇasampayuttakāmāvacarajavanāni,",
  "tika-abh09t7:454_1": "ñāṇavirahitataṁsampayuttā ca vipassanābhāvena pavattiyaṁ vijjābhāgino, aññadā na",
  "tika-abh09t7:454_2": "vattabbā. Rūpāvacaracatutthajjhānikajavanacittāni, paññāvirahitataṁsampayuttā ca",
  "tika-abh09t7:454_3": "manomayiddhibhāvena ca pañcābhiññābhāvena ca pavattiyaṁ vijjābhāgino, aññadā na vattabbā.",
  "tika-abh09t7:454_4": "Tattha dvādasākusalacittāni, avijjāvirahitataṁsampayuttā ca avijjābhāginova, idha",
  "tika-abh09t7:454_5": "pana avijjā, sesacittarūpanibbānāni ca na vattabbāva. Cetasikesu pana mohaappamaññā",
  "tika-abh09t7:454_6": "na vattabbāva, sesā kusalābyākatā siyā vijjābhāgino, siyā na vattabbā, tijātikā dvidhāpi",
  "tika-abh09t7:454_7": "na vattabbā ca. Sesaṁ suviññeyyameva. Paṭhamaṁ.",
  "tika-abh09t7:455_0": "Puna anajjhottharaṇavasena kilesandhakāraṁ viddhaṁsetuṁ asamatthatāya vijju upamā",
  "tika-abh09t7:455_1": "etesanti vijjūpamā, ādito tīsu maggesu ñāṇaṁva. Nissesaṁ viddhaṁsanasamatthatāya",
  "tika-abh09t7:455_2": "vajiraṁ upamā etesanti vajirūpamā, arahattamagge ñāṇaṁ. Yathā hi meghandhakāre maggapaṭipannassa",
  "tika-abh09t7:455_3": "paṭicchādanaandhakāraṁ vidhamitvā vijjuyā uppannakkhaṇe cātudisā maggā pākaṭā honti,",
  "tika-abh09t7:455_4": "vijjuyā niruddhāya puna andhakāro ottharitvā maggaṁ paṭicchādeti, evaṁ vipassanāyānikassa",
  "tika-abh09t7:455_5": "yathāsakaṁ saccacchādakakilesandhakāraṁ vidhamitvā tīsu maggesu yathākkamaṁ uppannesu",
  "tika-abh09t7:455_6": "cattāri saccāni pākaṭāni honti, tesu niruddhesu puna avasiṭṭhakilesandhakāro catusaccaṁ",
  "tika-abh09t7:455_7": "paṭicchādeti, tasmā tīsu maggesu paññā vijjūpamā vuttā. Yathā pana vajirassa abhejjo",
  "tika-abh09t7:455_8": "pāsāṇo nāma natthi, tañca nissesato vajiraṁ khepeti, vajirena ca gatamagge pāsāṇassa",
  "tika-abh09t7:455_9": "puna pākatikabhāvo natthi, evaṁ arahattamaggañāṇassa avajjhakileso nāma natthi, tañca",
  "tika-abh09t7:455_10": "nissesato arahattamaggañāṇaṁ khepeti, tena ca khepite kilese avasiṭṭhakilesābhāvato",
  "tika-abh09t7:455_11": "tassa puna paccudāvattanaṁ nāma natthi, tasmā catutthamagge paññā vajirūpamā vuttā.",
  "tika-abh09t7:455_12": "Paññā eva hettha siyā vijjūpamā, siyā na vattabbā ca hoti. Sesacetasikacittarūpanibbānāni",
  "tika-abh09t7:455_13": "pana sabbāni na vattabbāneva. Dutiyaṁ.",
  "tika-abh09t7:456_0": "Bālesu ṭhitattā, yattha ṭhitā tadupacārena bālā, bālakarattā vā bālā, dvādasākusalacittāni.",
  "tika-abh09t7:456_1": "Idha pana ahirikañca anottappañca bālā nāma. Paṇḍitesu ṭhitattā paṇḍitā, paṇḍitakarattā",
  "tika-abh09t7:456_2": "vā paṇḍitā, ekavīsati kusalacittāni. Idha pana hirī ca ottappañca paṇḍitā nāma. Sesacittarūpanibbānāni",
  "tika-abh09t7:456_3": "na vattabbāni. Sesaṁ suviññeyyameva. Tatiyaṁ.",
  "tika-abh09t7:457": "Kaṇhāti kāḷakā, cittassa apabhassarabhāvakaraṇā. Sukkāti odātā, pabhassarabhāvakaraṇā. Sesaṁ sabbaṁ bāladukasadisameva. Catutthaṁ.",
  "tika-abh09t7:458": "Idha ceva samparāye ca tapentīti tapanīyā. Na tapanīyā atapanīyā. Sesaṁ bāladukasadisameva. Pañcamaṁ.",
  "tika-abh09t7:459_0": "‘‘Sirivaḍḍhako dhanavaḍḍhako’’tiādayo viya vacanamattameva adhikāraṁ katvā pavattā",
  "tika-abh09t7:459_1": "adhivacanā nāma. Nāmadheyyanti tesaṁ tesaṁ dhammānaṁ nāmāni. Tāni catubbidhāni sāmaññanāmaṁ",
  "tika-abh09t7:459_2": "guṇanāmaṁ kittimanāmaṁ opapātikanāmanti. Tattha paṭhamakappikesu mahājanena sammannitvā",
  "tika-abh09t7:459_3": "ṭhapitattā ‘‘mahāsammato’’ti rañño nāmanti evarūpaṁ sāmaññanāmaṁ nāma. ‘‘Dhammakathiko",
  "tika-abh09t7:459_4": "paṁsukūliko kāḷo rasso’’ti evarūpaṁ guṇato āgataṁ, ‘‘bhagavā arahaṁ sammāsambuddho’’tiādīnipi",
  "tika-abh09t7:459_5": "tathāgatassa anekāni nāmasatāni guṇanāmaṁ nāma. Yaṁ pana jātassa kumārassa ñātakā",
  "tika-abh09t7:459_6": "kappetvā pakappetvā ‘‘ayaṁ asuko nāmā’’ti nāmaṁ karonti, idaṁ kittimanāmaṁ nāma.",
  "tika-abh09t7:459_7": "Yā pana purimapaññatti aparapaññattiyaṁ nipatati, seyyathidaṁ – purimakappepi cando",
  "tika-abh09t7:459_8": "cando eva, etarahipi anāgatepi cando eva. Tathā ‘‘sūriyo samuddo pathavī rūpaṁ vedanā",
  "tika-abh09t7:459_9": "saññā saṅkhārā viññāṇaṁ nibbāna’’ntievamādi opapātikanāmaṁ nāma. Tāni puna vijjamānapaññatti",
  "tika-abh09t7:459_10": "avijjamānapaññatti vijjamānenaavijjamānapaññatti avijjamānenavijjamānapaññatti vijjamānenavijjamānapaññatti",
  "tika-abh09t7:459_11": "avijjamānenaavijjamānapaññattīti evaṁ nāmapaññattivasena chabbidhāni honti.",
  "tika-abh09t7:460_0": "Tattha paramatthato upalabbhamānā yathāvuttadvāsattatividhā nāmarūpadhammā vijjamānā",
  "tika-abh09t7:460_1": "nāma, tesaṁ pakārehi ñāpanato paññatti vijjamānapaññatti nāma, ‘‘cittaṁ phasso pathavī",
  "tika-abh09t7:460_2": "rūpaṁ nibbāna’’ntiādayo paramatthavācakā saddā. Upādinnanāmarūpadhamme pana upādāya",
  "tika-abh09t7:460_3": "paññattā sattapuggalaitthipurisadevamanussatiracchānādibhedā, anupādinnarūpadhamme",
  "tika-abh09t7:460_4": "upādāya paññattā bhūmipabbatarukkhasakaṭacandasūriyanakkhattadisākālakasiṇādibhedā",
  "tika-abh09t7:460_5": "ca paramatthato anupalabbhamānā avijjamānā nāma, tesaṁ paññatti avijjamānapaññatti",
  "tika-abh09t7:460_6": "nāma. Tathā ‘‘attā bhūmī’’tiādayo atthapaññattivācakā saddā ca cittasantativaṇṇupagantiādi",
  "tika-abh09t7:460_7": "vijjamānatthavācakā saddā vijjamānenaavijjamānapaññatti nāma. ‘‘Purisassa cittaṁ,",
  "tika-abh09t7:460_8": "meghavaṇṇo’’tiādīsu avijjamānenavijjamānapaññatti nāma. ‘‘Cittalahutā pathavīgandho’’tiādi",
  "tika-abh09t7:460_9": "vijjamānenavijjamānapaññatti nāma. ‘‘Manussasarīraṁ rukkhasākhā’’tiādi avijjamānenaavijjamānapaññatti",
  "tika-abh09t7:460_10": "nāma. Evaṁ chabbidhāpi cetā adhippāyaṁ viññāpetukāmatācittasamuṭṭhāpitasaviññattisaddānusārena",
  "tika-abh09t7:460_11": "ñātasaṅketassa sotaviññāṇavīthianantaraṁ uppannehi manodvārikaviññāṇehi ‘‘imassedaṁ",
  "tika-abh09t7:460_12": "nāma’’nti anekasaddesu ekattamāropetvā vavatthāpitā atthābhimukhaṁ namanato pakārehi",
  "tika-abh09t7:460_13": "atthassa ñāpanato ‘‘nāmapaññattī’’ti vuccanti, tesaṁ adhivacanānaṁ pathā atthā adhivacanapathā,",
  "tika-abh09t7:460_14": "sammutiparamatthabhedā sabbe dhammā saddavacanīyasabhāvā. Chaṭṭhaṁ.",
  "tika-abh09t7:461_0": "Ito paraṁ dve dukā adhivacanadukasadisāva, kevalaṁ padatthamattameva viseso. Tattha",
  "tika-abh09t7:461_1": "abhisaṅkharontīti saṅkhārāti evaṁ niddhāretvā sahetukaṁ katvā vuccamānā nirutti nāma,",
  "tika-abh09t7:461_2": "‘‘takko vitakko saṅkappo’’ti evaṁ tena tena pakārena ñāpanato paññatti nāma, yathāvuttanāmapaññattiyova.",
  "tika-abh09t7:461_3": "Na hi adhivacananiruttipaññattīsu atthato kocipi bhedo atthi, nibbattinimittabhedadassanatthaṁ",
  "tika-abh09t7:461_4": "pana nesaṁ vibhāgena padattho dassito. Imesu ca tīsu dukesu paññattisahitā sabbe",
  "tika-abh09t7:461_5": "dhammā labbhanti, anantare nāmarūpaduke paññattirahitāti ime cattāro dukā imesu suttantikadukesu",
  "tika-abh09t7:461_6": "nippadesā, sesā pana aṭṭhatiṁsāpi sappadesāti veditabbā. Sattamaṭṭhamāni.",
  "tika-abh09t7:462_0": "Nāmakaraṇaṭṭhena, namanaṭṭhena, nāmanaṭṭhena ca nāmaṁ, arūpakkhandhanibbānāni. Tāni",
  "tika-abh09t7:462_1": "hi sabbadāpi vedanā saññā saṅkhārā viññāṇaṁ nibbānanti opapātikanāmavasena attano",
  "tika-abh09t7:462_2": "nāmaṁ karontāva pavattanti candasūriyādayo viya. Na hi tesaṁ sāmaññaguṇakittimavasena",
  "tika-abh09t7:462_3": "nāmakaraṇakiccaṁ atthīti. Evaṁ nāmakaraṇaṭṭhena nāmaṁ veditabbaṁ. Ārammaṇābhimukhaṁ",
  "tika-abh09t7:462_4": "pana namanaṭṭhena, aññamaññaṁ tattha nāmanaṭṭhena ca cattāro arūpakkhandhāva nāmaṁ.",
  "tika-abh09t7:462_5": "Nibbānaṁ pana ārammaṇādhipatipaccayatāya attani anavajjadhammānaṁ nāmanaṭṭheneva",
  "tika-abh09t7:462_6": "nāmaṁ veditabbaṁ. Ruppanaṭṭhena rūpaṁ, rūpakkhandho. Navamaṁ.",
  "tika-abh09t7:463_0": "Avijjāti dukkhādipaṭicchādako sabbo moho. Bhavataṇhāti bhavapatthanāvasena pavatto",
  "tika-abh09t7:463_1": "lobho. Tathā appavatto panettha lobho, sesacetasikacittarūpanibbānāni ca na vattabbāni.",
  "tika-abh09t7:463_2": "Ito paraṁ pana evaṁ navattabbavibhāgaṁ adassetvā padatthasarūpamattameva dassayissāma,",
  "tika-abh09t7:463_3": "dassitāvasesā na vattabbāti gahetabbā. Dasamaṁ.",
  "tika-abh09t7:464_0": "Bhavo vuccati sassataṁ. ‘‘Bhavissati attā ca loko cā’’ti sassatavasena uppajjanakadiṭṭhi",
  "tika-abh09t7:464_1": "bhavadiṭṭhi nāma. Vibhavo vuccati ucchedo. ‘‘Na bhavissati attā ca loko cā’’ti ucchedavasena",
  "tika-abh09t7:464_2": "uppajjanakadiṭṭhi vibhavadiṭṭhi nāma. Ubhayenāpi micchādiṭṭhi gahitā. Tathā anantaresupi",
  "tika-abh09t7:464_3": "tīsu dukesu. Ekādasamaṁ.",
  "tika-abh09t7:465_0": "Khandhapañcakaṁ ‘‘attā ca loko cā’’ti gahetvā ‘‘sassato attā ca loko cā’’ti pavattā",
  "tika-abh09t7:465_1": "diṭṭhi sassatadiṭṭhi nāma. Tathā ‘‘ucchijjissatī’’ti pavattā diṭṭhi ucchedadiṭṭhi",
  "tika-abh09t7:465_2": "nāma. ‘‘Antavā’’ti pavattā antavādiṭṭhi nāma. ‘‘Anantavā’’ti pavattā anantavādiṭṭhi",
  "tika-abh09t7:465_3": "nāma. Pubbantaṁ anugatā brahmajāle vuttanayena atītakoṭṭhāsaṁ ārammaṇaṁ katvā pavattā",
  "tika-abh09t7:465_4": "aṭṭhārasavidhā pubbantānudiṭṭhi nāma. Aparantaṁ anugatā tattheva āgatanayena anāgatakoṭṭhāsaṁ",
  "tika-abh09t7:465_5": "ārammaṇaṁ katvā pavattā catucattālīsavidhā aparantānudiṭṭhi nāma. Ayamettha saṅkhepo,",
  "tika-abh09t7:465_6": "vitthāro pana brahmajāle (dī. ni. 1.28), tadaṭṭhakathāya (dī. ni. aṭṭha. 1.28) ca",
  "tika-abh09t7:465_7": "veditabbo. Dvādasamaterasamacuddasamāni.",
  "tika-abh09t7:466": "Ahirikadukaṁ, hiridukañca suviññeyyameva. Pañcadasamasoḷasamāni.",
  "tika-abh09t7:467_0": "Dukkhaṁ vaco etasmiṁ vippaṭikūlagāhimhi vipaccanīkasāte anādare puggaleti dubbaco,",
  "tika-abh09t7:467_1": "sahadhammikaṁ dassetvā ovadiyamāne anādarakārako puggalo, tassa kammaṁ dovacassaṁ,",
  "tika-abh09t7:467_2": "tassa bhāvo dovacassatā, anādaravasena pavattā dve paṭighacittā, taṁsampayuttā ca.",
  "tika-abh09t7:467_3": "Pāpā assaddhādayo puggalā etassa mittāti pāpamitto, tassa bhāvo pāpamittatā, pāpapuggalesu",
  "tika-abh09t7:467_4": "daḷhabhattivasena, kāyacittehi taṁsevanātanninnatāvasena ca pavattāni aṭṭha lobhacittāni. Sattarasamaṁ.",
  "tika-abh09t7:468": "Sovacassatā, kalyāṇamittatā ca vuttapaṭipakkhavasena veditabbā. Atthato pana tathāpavattāni sahetukakāmāvacarakusalakiriyacittāni. Aṭṭhārasamaṁ.",
  "tika-abh09t7:469_0": "Pañcasu, sattasu vā āpattīsu kusalabhāvo āpattikusalatā, saha vatthunā tāsaṁ āpattīnaṁ",
  "tika-abh09t7:469_1": "āpajjanaparicchedajānanavasena pavattā kāmāvacarajavanapaññā. Āpattīhi vuṭṭhāne kusalabhāvo",
  "tika-abh09t7:469_2": "āpattivuṭṭhānakusalatā, vuṭṭhānavidhānena saddhiṁ āpattivuṭṭhānaparicchedajānanavasena",
  "tika-abh09t7:469_3": "pavattā yathāvuttacittasampayuttapaññāva. Ekūnavīsatimaṁ.",
  "tika-abh09t7:470_0": "Samāpajjitabbato samāpatti, tāsu lokiyalokuttarāsu savitakkasavicārādīsu samāpattīsu",
  "tika-abh09t7:470_1": "kusalatā samāpattikusalatā, saha parikammena appanāparicchedajānanavasena pavattā",
  "tika-abh09t7:470_2": "paññā. Samāpattīhi vuṭṭhāne kusalabhāvo samāpattivuṭṭhānakusalatā, yathāparicchinnakāleyeva",
  "tika-abh09t7:470_3": "tāhi vuṭṭhānakapaññā kāmāvacarajavanapaññāva. Vīsatimaṁ.",
  "tika-abh09t7:471_0": "Aṭṭhārasasu dhātūsu kusalabhāvo dhātukusalatā, savanadhāraṇapaṭivedhapaccavekkhaṇapaññā.",
  "tika-abh09t7:471_1": "Tāsaññeva dhātūnaṁ manasikāre kusalabhāvo manasikārakusalatā, tāsaṁ sammasanapaṭivedhapaccavekkhaṇapaññā.",
  "tika-abh09t7:471_2": "Esa nayo āyatanakusalatāyapi. Tattha hi savanadhāraṇapaccavekkhaṇā kāmāvacarāva,",
  "tika-abh09t7:471_3": "paṭivedho lokuttarova, sammasanaṁ kāmāvacaralokuttaraṁ. Aññamaññaṁ paṭicca sahitaṁ",
  "tika-abh09t7:471_4": "phalaṁ uppādetīti paṭiccasamuppādo, avijjādīhi niddiṭṭho paccayasamūho, tasmiṁ dvādasaṅge",
  "tika-abh09t7:471_5": "anulomapaṭiccasamuppāde kusalabhāvo paṭiccasamuppādakusalatā, ‘‘iminā paccayena idaṁ",
  "tika-abh09t7:471_6": "hotī’’ti jānanavasena pavattā lokiyajavanapaññāva. Ekavīsatimadvāvīsatimāni.",
  "tika-abh09t7:472": "Tiṭṭhati ettha phalaṁ tadāyattavuttitāyāti ṭhānaṁ, kāraṇaṁ, tasmiṁ ṭhāne kusalatā ṭhānakusalatā. Na ṭhāne kusalatā aṭṭhānakusalatā. Tevīsatimaṁ.",
  "tika-abh09t7:473": "Ujubhāvo ajjavo. Mudubhāvo maddavo. Kāyacittujukatāmudukatādvayaṁ. Catuvīsatimaṁ.",
  "tika-abh09t7:474_0": "Adhivāsanasaṅkhātā khamanaṁ khanti, tathāpavattakāmāvacarajavanāni. Pāpato suṭṭhu",
  "tika-abh09t7:474_1": "orato viratoti sorato, tassa bhāvo soraccaṁ. Kāyavacīmanosaṁvarasīlasaṅkhātāni lokiyalokuttarajavanāni. Pañcavīsatimaṁ.",
  "tika-abh09t7:475_0": "Sammodakapiyavāditāsaṅkhāto sakhilabhāvo sākhalyaṁ, yathā parehi saddhiṁ attano chiddaṁ",
  "tika-abh09t7:475_1": "vivaraṁ na hoti, evaṁ dhammāmisehi paṭisantharaṇaṁ paṭicchādanaṁ paṭisanthāro. Āgantukassa",
  "tika-abh09t7:475_2": "hi paccuggamanapattacīvarapaṭiggahaṇaāsanadānabījanapādadhovanamakkhanādinā, pānīyena",
  "tika-abh09t7:475_3": "āpucchanena, kāle āgatassa yāguādīnaṁ, vikāle pānakādīnañca dānena, punadivase piṇḍāya",
  "tika-abh09t7:475_4": "caraṇaṭṭhānadassanapavesananikkhamanakālārocanādinā ca pabbajitā, gahaṭṭhānañca vinaye",
  "tika-abh09t7:475_5": "āgatanayena yathānurūpaṁ āmisapaṭisanthāro kātabbo. Āgantukaṁ pana upasaṅkamitvā",
  "tika-abh09t7:475_6": "‘‘tumhe katarabhāṇakā’’ti apucchitvā ‘‘ācariyupajjhāyā vo kataraṁ ganthaṁ vaḷañjentī’’ti",
  "tika-abh09t7:475_7": "pucchitvā tassa visaye pañhapucchanena sace na sakkoti, sayaṁ kathetvā dānena, dhammakathanapañhavissajjanakammaṭṭhānakathanakukkuccadiṭṭhivinodanādinā,",
  "tika-abh09t7:475_8": "parivāsādivinayakammakaraṇena, pabbājanaupasampadādinā ca dhammapaṭisanthāro kātabbo.",
  "tika-abh09t7:475_9": "Ayamettha saṅkhepo, vitthārato panāyaṁ saddhiṁ ānisaṁsadīpakavatthūhi aṭṭhasāliniyaṁ",
  "tika-abh09t7:475_10": "(dha. sa. aṭṭha. 1351) ñātabbo. Etasmiṁ duvidhe paṭisanthāre kusalabhāvo paṭisanthārakusalatā,",
  "tika-abh09t7:475_11": "tathāpavattakāmāvacarajavanāni eva. Chabbīsatimaṁ.",
  "tika-abh09t7:476_0": "Indriyesu manacchaṭṭhesu āpāthagatarūpādīsu ārammaṇesu nimittagahaṇādinā indriyasaṁvarabhedasaṅkhāto",
  "tika-abh09t7:476_1": "aguttadvārabhāvo indriyesu aguttadvāratā. Paṭiggahaṇaparibhogavasena bhojane mattaṁ",
  "tika-abh09t7:476_2": "ajānanabhāvo bhojane amattaññutā, tathāpavattaakusalacittāni. Sattavīsatimaṁ.",
  "tika-abh09t7:477": "Anantaradukepi vuttapaṭipakkhavasena kāmāvacarasahetukakusalakiriyacittāni veditabbāni. Aṭṭhavīsatimaṁ.",
  "tika-abh09t7:478": "Sativippavāsasaṅkhāto muṭṭhasatibhāvo muṭṭhassaccaṁ, sabbe akusalā dhammā, asampajānanabhāvo asampajaññaṁ, moho. Ekūnatiṁsatimaṁ.",
  "tika-abh09t7:479": "Anantaraduke catubhūmikā satipaññāva vuttā. Tiṁsatimaṁ.",
  "tika-abh09t7:480_0": "Appaṭisaṅkhāne appaṭivānasaṅkhāte akampiyaṭṭhena yonisodassanasaṅkhātaṁ paṭisaṅkhānameva",
  "tika-abh09t7:480_1": "balanti paṭisaṅkhānabalaṁ, kāmāvacarapaññāva. Sattabojjhaṅgādibhāvanāvasena pavattā",
  "tika-abh09t7:480_2": "catubhūmakadhammā bhāvanābalaṁ. Ekatiṁsatimaṁ.",
  "tika-abh09t7:481_0": "Paccanīkadhamme sametīti samatho, so tividho cittasamatho adhikaraṇasamatho sabbasaṅkhārasamathoti.",
  "tika-abh09t7:481_1": "Tattha ca pubbabhāgāsu aṭṭhasamāpattīsu ekaggatā cittasamatho nāma, sammukhāvinayādi",
  "tika-abh09t7:481_2": "sattavidho adhikaraṇasamatho nāma, nibbānaṁ sabbasaṅkhārasamatho nāma. Idha pana",
  "tika-abh09t7:481_3": "catubhūmako samādhi adhippeto. Aniccādivasena vividhenākārena passatīti vipassanā,",
  "tika-abh09t7:481_4": "lokiyalokuttarā vipassanāpaññāva. Bāttiṁsatimaṁ.",
  "tika-abh09t7:482": "Samathova taṁ ākāraṁ gahetvā puna pavattetabbassa samathassa nimittanti samathanimittaṁ. Paggāhanimittepi eseva nayo. Catubhūmakasamādhivīriyāni eva. Tettiṁsatimaṁ.",
  "tika-abh09t7:483": "Anantaradukepi vīriyasamādhī eva vuttā. Catuttiṁsatimaṁ.",
  "tika-abh09t7:484": "Sīlavināsikā asaṁvarasaṅkhātā sīlassa vipattīti sīlavipatti, tathāpavattā akusaladhammā. Sammādiṭṭhiyā vipatti diṭṭhivipatti, micchādiṭṭhi eva. Pañcatiṁsatimaṁ.",
  "tika-abh09t7:485_0": "Soraccameva sīlassa sampādanato sīlaparipūraṇato sīlassa sampadāti sīlasampadā. Diṭṭhipāripūribhūtaṁ",
  "tika-abh09t7:485_1": "ñāṇameva diṭṭhiyā sampadāti diṭṭhisampadā. Catubhūmakā sīlapaññāva. Tathā anantaradukepi. Chattiṁsatimaṁ.",
  "tika-abh09t7:486": "Visuddhibhāvaṁ sampattā sīlasaṅkhātā sīlassa visuddhi sīlavisuddhi. Nibbānasaṅkhātaṁ visuddhiṁ pāpetuṁ samatthā dassanasaṅkhātā diṭṭhiyā visuddhi diṭṭhivisuddhi. Sattattiṁsatimaṁ.",
  "tika-abh09t7:487": "Kammassakatāsaccānulomikamaggaphalasampayuttapaññā diṭṭhi visuddhi nāma. Yathādiṭṭhissa tadanurūpaṁ padhānaṁ yathādiṭṭhissa ca padhānaṁ nāma. Aṭṭhatiṁsatimaṁ.",
  "tika-abh09t7:488_0": "Saṁvegajanakāni jātijarābyādhimaraṇasaṅkhātāni kāraṇāni saṁvejanīyaṭṭhānāni nāma,",
  "tika-abh09t7:488_1": "tesu jātiādipaṭiccasamuppannabhayasaṅkhātaṁ saṁvijanaṁ saṁvego nāma, tathāpavattakusalādi",
  "tika-abh09t7:488_2": "eva. Evaṁ saṁvegajātassa yoniso upāyena padhānaṁ saṁviggassa yoniso padhānaṁ, lokiyalokuttaravīriyameva.",
  "tika-abh09t7:488_3": "Ekūnacattālīsatimaṁ.",
  "tika-abh09t7:489_0": "Kusaladhammapūraṇe asantuṭṭhibhāvo asantuṭṭhitā. Yo pana dānaṁ datvā tato tena asantuṭṭho",
  "tika-abh09t7:489_1": "hutvā saraṇagamanaṁ ākaṅkhati, tato pañcasīlādiṁ, pabbajjaṁ, buddhavacanānaṁ uggaṇhanaṁ,",
  "tika-abh09t7:489_2": "samathavipassanaṁ, tato tenāpi asantuṭṭho anukkamena arahattaṁ gaṇhāti, ayaṁ asantuṭṭhitā",
  "tika-abh09t7:489_3": "kusalesu dhammesu. Adhikusaladhammānaṁ bhāvanāya ukkaṇṭhamāno padhānaṁ paṭivāpeti",
  "tika-abh09t7:489_4": "nivattāpetīti paṭivāni, na paṭivāni appaṭivāni, tassa bhavo appaṭivānitā. Arahattaṁ",
  "tika-abh09t7:489_5": "appatvā padhānasmiṁ anivattanatā anosakkanatā, tathāpavattalokiyalokuttarakusalā",
  "tika-abh09t7:489_6": "dhammā. Cattālīsatimaṁ.",
  "tika-abh09t7:490_0": "Vijānanato vijjā, pubbenivāsacutūpapātaāsavakkhayañāṇāni. Vimuccanato vimutti, aṭṭha",
  "tika-abh09t7:490_1": "samāpattiyo, nibbānañca. Aṭṭha samāpattiyo hi ārammaṇe adhimuccanato, sayaṁ vikkhambhitakilesehi",
  "tika-abh09t7:490_2": "vimuccanaṭṭhena ca vimuttīti vuttā, nibbānaṁ pana sabbakilesehi accantavimuccanaṭṭhena. Ekacattālīsatimaṁ.",
  "tika-abh09t7:491_0": "Kilesakkhayakaresu catūsu ariyamaggesu ñāṇaṁ khaye ñāṇaṁ nāma. Paṭisandhivasena anuppādabhūte",
  "tika-abh09t7:491_1": "taṁtaṁmaggavajjhakilesānaṁ anuppādapariyosāne uppannaariyaphale ñāṇaṁ anuppāde ñāṇaṁ",
  "tika-abh09t7:491_2": "nāma. Sesaṁ sabbattha suviññeyyameva. Dvācattālīsatimaṁ.",
  "tika-abh09t7:492": "Suttantikadukamātikatthavaṇṇanā niṭṭhitā.",
  "tika-abh09t7:493": "Mohavicchedaniyā abhidhammamātikatthavaṇṇanāya",
  "tika-abh09t7:494": "Dhammasaṅgaṇīmātikatthavaṇṇanā niṭṭhitā."
}