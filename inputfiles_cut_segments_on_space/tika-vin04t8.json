{
  "tika-vin04t8:0": "Pācittiyakaṇḍo",
  "tika-vin04t8:1": "1. Musāvādavaggo",
  "tika-vin04t8:2": "1. Musāvādasikkhāpadavaṇṇanā",
  "tika-vin04t8:3_0": "Pācittiyesu musāvādavaggassa paṭhame sampajānamusāvādeti pubbepi jānitvā vacanakkhaṇepi",
  "tika-vin04t8:3_1": "jānantasseva musāvādabhaṇane. Bhaṇanañca nāma idha abhūtassa vā bhūtataṁ, bhūtassa",
  "tika-vin04t8:3_2": "vā abhūtataṁ katvā kāyena vā vācāya vā viññāpanappayogo, nimittatthe cetaṁ bhummavacanaṁ.",
  "tika-vin04t8:3_3": "Tasmā yo sampajānamusāvādaṁ vadati, tassa taṁnimittaṁ taṁhetu tappaccayā pācittiyaṁ",
  "tika-vin04t8:3_4": "hotīti evamettha aññesu ca īdisesu attho veditabbo.",
  "tika-vin04t8:4_0": "Sāvatthiyaṁ hatthakaṁ sakyaputtaṁ ārabbha avajānitvā paṭijānanādivatthusmiṁ paññattaṁ,",
  "tika-vin04t8:4_1": "sādhāraṇapaññatti, anāṇattikaṁ, uttarimanussadhammārocanatthaṁ musā bhaṇantassa pārājikaṁ,",
  "tika-vin04t8:4_2": "amūlakena pārājikena anuddhaṁsanatthaṁ saṅghādiseso, saṅghādisesena anuddhaṁsanatthaṁ",
  "tika-vin04t8:4_3": "pācittiyaṁ, ācāravipattiyā anuddhaṁsanatthaṁ dukkaṭaṁ, ‘‘yo te vihāre vasī’’tiādinā",
  "tika-vin04t8:4_4": "(pārā. 220) pariyāyena uttarimanussadhammārocanatthaṁ paṭivijānantassa musā bhaṇite",
  "tika-vin04t8:4_5": "thullaccayaṁ, appaṭivijānantassa dukkaṭaṁ, kevalaṁ musā bhaṇantassa idha pācittiyaṁ.",
  "tika-vin04t8:4_6": "Anupadhāretvā sahasā bhaṇantassa, ‘‘aññaṁ bhaṇissāmī’’ti aññaṁ bhaṇantassa, ummattakādīnañca",
  "tika-vin04t8:4_7": "anāpatti. Visaṁvādanapurekkhāratā, visaṁvādanacittena yamatthaṁ vattukāmo, tassa",
  "tika-vin04t8:4_8": "puggalassa viññāpanapayogo cāti imānettha dve aṅgāni. Samuṭṭhānādīni adinnādānasadisānīti.",
  "tika-vin04t8:5": "Musāvādasikkhāpadavaṇṇanā niṭṭhitā.",
  "tika-vin04t8:6": "2. Omasavādasikkhāpadavaṇṇanā",
  "tika-vin04t8:7_0": "Dutiye omasavādeti ovijjhanavacane, jātināmagottakammasippaābādhaliṅgakilesaāpattiakkosesu",
  "tika-vin04t8:7_1": "bhūtena vā abhūtena vā yena kenaci pārājikaṁ āpannaṁ vā anāpannaṁ vā yaṁkiñci bhikkhuṁ",
  "tika-vin04t8:7_2": "yāya kāyaci vācāya vā hatthamuddāya vā anaññāpadesena akkosanavacane pācittiyanti attho.",
  "tika-vin04t8:8_0": "Sāvatthiyaṁ chabbaggiye bhikkhū ārabbha omasanavatthusmiṁ paññattaṁ, sādhāraṇapaññatti,",
  "tika-vin04t8:8_1": "anāṇattikaṁ, tehiyeva dasahi akkosavatthūhi ‘‘santi idhekacce caṇḍālā’’tiādinā (pāci.",
  "tika-vin04t8:8_2": "26) nayena aññāpadesaṁ katvā akkosantassa, ‘‘corosi gaṇṭhibhedakosī’’tiādīhi pāḷimuttakapadehi",
  "tika-vin04t8:8_3": "akkosantassa, yathā tathā vā anupasampannaṁ akkosantassa ca dukkaṭaṁ. Idha bhikkhunīpi",
  "tika-vin04t8:8_4": "anupasampannasaṅkhyaṁ gacchati. Anakkositukāmassa kevalaṁ davakamyatāya vadato sabbattha",
  "tika-vin04t8:8_5": "dubbhāsitaṁ. Atthadhammaanusāsanipurekkhārānaṁ, ummattakādīnañca anāpatti. Yaṁ akkosati,",
  "tika-vin04t8:8_6": "tassa upasampannatā, anaññāpadesena jātiādīhi akkosanaṁ, ‘‘maṁ akkosatī’’ti jānanā,",
  "tika-vin04t8:8_7": "atthapurekkhāratādīnaṁ abhāvoti imānettha cattāri aṅgāni. Samuṭṭhānādīni adinnādānasadisāni,",
  "tika-vin04t8:8_8": "vedanā pana idha dukkhāti.",
  "tika-vin04t8:9": "Omasavādasikkhāpadavaṇṇanā niṭṭhitā.",
  "tika-vin04t8:10": "3. Pesuññasikkhāpadavaṇṇanā",
  "tika-vin04t8:11_0": "Tatiye bhikkhupesuññeti bhikkhussa pesuññe, jātiādīhi akkosavatthūhi bhikkhū akkosantassa",
  "tika-vin04t8:11_1": "bhikkhuno sutvā vacanaṁ bhikkhuno piyakamyatāya vā bhedādhippāyena vā yo akkuddho,",
  "tika-vin04t8:11_2": "tassa bhikkhussa kāyena vā vācāya vā upasaṁhaṭe tasmiṁ pesuññakaraṇavacane pācittiyanti attho.",
  "tika-vin04t8:12_0": "Sāvatthiyaṁ chabbaggiye bhikkhū ārabbha pesuññaupasaṁharaṇavatthusmiṁ paññattaṁ,",
  "tika-vin04t8:12_1": "sādhāraṇapaññatti, anāṇattikaṁ, vuttanayeneva aññāpadesena akkosantassa vacanūpasaṁhāre",
  "tika-vin04t8:12_2": "vā pāḷimuttakaakkosūpasaṁhāre vā anupasampannassa ca upasaṁhāre dukkaṭaṁ. Idhāpi",
  "tika-vin04t8:12_3": "bhikkhunī anupasampannaṭṭhāne ṭhitā. Na piyakamyatāya, na bhedādhippāyena kevalaṁ",
  "tika-vin04t8:12_4": "pāpagarahitāya vadantassa, ummattakādīnañca anāpatti. Jātiādīhi anaññāpadesena akkosantassa",
  "tika-vin04t8:12_5": "bhikkhuno sutvā vacanaṁ bhikkhussa upasaṁharaṇaṁ, piyakamyatābhedādhippāyesu aññataratā",
  "tika-vin04t8:12_6": ", tassa vijānanāti imānettha tīṇi aṅgāni. Samuṭṭhānādīni adinnādānasadisānevāti.",
  "tika-vin04t8:13": "Pesuññasikkhāpadavaṇṇanā niṭṭhitā.",
  "tika-vin04t8:14": "4. Padasodhammasikkhāpadavaṇṇanā",
  "tika-vin04t8:15_0": "Catutthe padaso dhammaṁ vāceyyāti saṅgītittayaṁ anāruḷhampi rājovādatikkhindriyacatuparivattananandopanandakulumpasuttamaggakathādidhammañca",
  "tika-vin04t8:15_1": "saṅgītittayamāruḷhaṁ tipiṭakadhammañca padaṁ padaṁ vāceyya, padānupadaanvakkharaanubyañjanesu",
  "tika-vin04t8:15_2": "ekekaṁ koṭṭhāsanti attho. Pācittiyanti etesu padādīsu bhikkhuñca bhikkhuniñca ṭhapetvā",
  "tika-vin04t8:15_3": "yaṁkañci koṭṭhāsaṁ avasesapuggalehi saddhiṁ ekato bhaṇantassa padādigaṇanāya pācittiyaṁ.",
  "tika-vin04t8:16_0": "Sāvatthiyaṁ chabbaggiye bhikkhū ārabbha padaso dhammavācanavatthusmiṁ paññattaṁ,",
  "tika-vin04t8:16_1": "sādhāraṇapaññatti, anāṇattikaṁ, tikapācittiyaṁ. Upasampanne anupasampannasaññino",
  "tika-vin04t8:16_2": "vematikassa vā dukkaṭaṁ. Anupasampannena saddhiṁ ekato uddesaggahaṇe, sajjhāyakaraṇe,",
  "tika-vin04t8:16_3": "tassa santike uddesaggahaṇe, yebhuyyena paguṇaganthaṁ bhaṇantassa, osārentassa ca",
  "tika-vin04t8:16_4": "khalitaṭṭhāne ‘‘evaṁ bhaṇāhī’’ti vacane ca ekato bhaṇantassāpi, ummattakādīnañca",
  "tika-vin04t8:16_5": "anāpatti. Anupasampannatā, vuttalakkhaṇaṁ dhammaṁ padaso vācanatā, ekato osāpanañcāti",
  "tika-vin04t8:16_6": "imānettha tīṇi aṅgāni. Padasodhammasamuṭṭhānaṁ, kiriyaṁ, nosaññāvimokkhaṁ, acittakaṁ,",
  "tika-vin04t8:16_7": "paṇṇattivajjaṁ, vacīkammaṁ, ticittaṁ, tivedananti.",
  "tika-vin04t8:17": "Padasodhammasikkhāpadavaṇṇanā niṭṭhitā.",
  "tika-vin04t8:18": "5. Paṭhamasahaseyyasikkhāpadavaṇṇanā",
  "tika-vin04t8:19_0": "Pañcame anupasampannenāti bhikkhuṁ ṭhapetvā antamaso pārājikavatthubhūtena tiracchānagatenāpi.",
  "tika-vin04t8:19_1": "Uttaridirattatirattanti dvinnaṁ vā tiṇṇaṁ vā rattīnaṁ upari. Sahaseyyanti sabbacchannaparicchanne",
  "tika-vin04t8:19_2": "yebhuyyena channaparicchanne vā senāsane pubbāpariyena vā ekakkhaṇena vā ekato nipajjanaṁ.",
  "tika-vin04t8:19_3": "Kappeyyāti vidaheyya sampādeyya. Tattha chadanaṁ anāhacca diyaḍḍhahatthubbedhena",
  "tika-vin04t8:19_4": "pākārādinā paricchinnampi sabbaparicchannamicceva veditabbaṁ, tasmā iminā lakkhaṇena",
  "tika-vin04t8:19_5": "samannāgato sacepi sattabhūmiko pāsādo ekūpacāro hoti, satagabbhaṁ vā catusālaṁ,",
  "tika-vin04t8:19_6": "yo tattha vā aññattha vā tādise tena vā aññena vā anupasampannena saha tisso rattiyo",
  "tika-vin04t8:19_7": "sayitvā catutthadivase atthaṅgate sūriye anupasampanne nipanne gabbhadvāraṁ pidhāya",
  "tika-vin04t8:19_8": "vā apidhāya vā nipajjati, paṭhamanipanno vā tasmiṁ nipajjante na vuṭṭhāti, tassa",
  "tika-vin04t8:19_9": "ubhinnaṁ uṭṭhahitvā nipajjanappayogagaṇanāya anupasampannagaṇanāya ca pācittiyaṁ.",
  "tika-vin04t8:19_10": "Ayamettha saṅkhepo, vitthāro pana samantapāsādikāyaṁ (pāci. aṭṭha. 51) sabbappakārato vutto.",
  "tika-vin04t8:20_0": "Āḷaviyaṁ sambahule bhikkhū ārabbha anupasampannena sahaseyyavatthusmiṁ paññattaṁ,",
  "tika-vin04t8:20_1": "‘‘uttaridirattatiratta’’nti ayamettha anupaññatti, sādhāraṇapaññatti, anāṇattikaṁ,",
  "tika-vin04t8:20_2": "tikapācittiyaṁ, upasampanne anupasampannasaññino vematikassa vā upaddhacchannaparicchannādīsu",
  "tika-vin04t8:20_3": "ca dukkaṭaṁ. Ūnakadirattatirattaṁ vasantassa, tatiyāya rattiyā purāruṇā nikkhamitvā",
  "tika-vin04t8:20_4": "puna vasantassa, sabbacchannasabbāparicchannādīsu vasantassa, itarasmiṁ nisinne nipajjantassa,",
  "tika-vin04t8:20_5": "nipanne vā nisīdantassa, ummattakādīnañca anāpatti. Pācittiyavatthukasenāsanaṁ, tattha",
  "tika-vin04t8:20_6": "anupasampannena saha nipajjanaṁ, catutthadivase sūriyatthaṅgamananti imānettha tīṇi",
  "tika-vin04t8:20_7": "aṅgāni. Samuṭṭhānādīni eḷakalomasadisānevāti.",
  "tika-vin04t8:21": "Paṭhamasahaseyyasikkhāpadavaṇṇanā niṭṭhitā.",
  "tika-vin04t8:22": "6. Dutiyasahaseyyasikkhāpadavaṇṇanā",
  "tika-vin04t8:23": "Chaṭṭhe mātugāmenāti antamaso tadahujātāyapi manussitthiyā. Dissamānarūpā pana yakkhipetiyo paṇḍako methunavatthubhūtā ca tiracchānitthiyo idha dukkaṭavatthukā honti.",
  "tika-vin04t8:24_0": "Sāvatthiyaṁ āyasmantaṁ anuruddhattheraṁ ārabbha mātugāmena sahaseyyavatthusmiṁ paññattaṁ,",
  "tika-vin04t8:24_1": "sesaṁ anantarasikkhāpade vuttanayeneva veditabbaṁ aññatra rattiparicchedā, tatra",
  "tika-vin04t8:24_2": "hi catutthadivase āpatti, idha pana paṭhamadivasepīti.",
  "tika-vin04t8:25": "Dutiyasahaseyyasikkhāpadavaṇṇanā niṭṭhitā.",
  "tika-vin04t8:26": "7. Dhammadesanāsikkhāpadavaṇṇanā",
  "tika-vin04t8:27_0": "Sattame uttarichappañcavācāhītiettha eko gāthāpādo ekā vācāti evaṁ sabbattha vācāpamāṇaṁ",
  "tika-vin04t8:27_1": "veditabbaṁ. Dhammaṁ deseyyāti padasodhammasikkhāpade vuttalakkhaṇaṁ dhammaṁ vā aṭṭhakathādhammaṁ",
  "tika-vin04t8:27_2": "vā bhāseyya. Aññatra viññunā purisaviggahenāti vinā viññunā purisena. Manussaviggahaṁ",
  "tika-vin04t8:27_3": "gahetvā ṭhitena pana yakkhena vā petena vā tiracchānena vā saddhiṁ ṭhitāyapi dhammaṁ",
  "tika-vin04t8:27_4": "desetuṁ na vaṭṭati. Pācittiyanti dutiyāniyate vuttalakkhaṇena manussena vinā viññumanussitthiyā",
  "tika-vin04t8:27_5": "channaṁ vācānaṁ upari padādivasena dhammaṁ desentassa padādigaṇanāya, bahūnaṁ desayato",
  "tika-vin04t8:27_6": "mātugāmagaṇanāya ca pācittiyaṁ.",
  "tika-vin04t8:28_0": "Sāvatthiyaṁ udāyittheraṁ ārabbha mātugāmassa dhammadesanāvatthusmiṁ paññattaṁ, ‘‘aññatra",
  "tika-vin04t8:28_1": "viññunā’’ti ayamettha anupaññatti, sādhāraṇapaññatti, anāṇattikaṁ, tikapācittiyaṁ,",
  "tika-vin04t8:28_2": "amātugāme mātugāmasaññino vematikassa vā yakkhipetipaṇḍakamanussaviggahatiracchānitthīnaṁ",
  "tika-vin04t8:28_3": "desentassa ca dukkaṭaṁ. Chahi vācāhi, tato vā oraṁ desentassa, vuttalakkhaṇe vā purise",
  "tika-vin04t8:28_4": "sati, sayaṁ vā uṭṭhāya, puna nisīditvā mātugāmassa vā uṭṭhahitvā puna nisinnassa,",
  "tika-vin04t8:28_5": "aññassa vā mātugāmassa desayato, ‘‘dīghanikāyo nāma bhante kimatthiyo’’ti evaṁ pana",
  "tika-vin04t8:28_6": "puṭṭhe sabbampi dīghanikāyaṁ desentassa, aññassatthāya vuccamānaṁ mātugāme suṇante,",
  "tika-vin04t8:28_7": "ummattakādīnañca anāpatti. Vuttalakkhaṇassa dhammassa channaṁ vācānaṁ upari desanā,",
  "tika-vin04t8:28_8": "vuttalakkhaṇo mātugāmo, iriyāpathaparivattābhāvo, kappiyakārakassābhāvo, apañhāvissajjanāti",
  "tika-vin04t8:28_9": "imānettha pañca aṅgāni. Samuṭṭhānādīni padasodhammasadisāneva, kevalaṁ idha kiriyākiriyaṁ hotīti.",
  "tika-vin04t8:29": "Dhammadesanāsikkhāpadavaṇṇanā niṭṭhitā.",
  "tika-vin04t8:30": "8. Bhūtārocanasikkhāpadavaṇṇanā",
  "tika-vin04t8:31_0": "Aṭṭhame uttarimanussadhammanti catutthapārājike vuttalakkhaṇaṁ uttarimanussānaṁ jhāyīnañceva",
  "tika-vin04t8:31_1": "ariyānañca dhammaṁ. Bhūtasmiṁ pācittiyanti attani jhānādidhamme sati taṁ bhikkhuñca",
  "tika-vin04t8:31_2": "bhikkhuniñca ṭhapetvā aññassa ārocayato pācittiyaṁ.",
  "tika-vin04t8:32_0": "Vesāliyaṁ vaggumudātīriye bhikkhū ārabbha tesaṁ bhūtārocanavatthusmiṁ paññattaṁ,",
  "tika-vin04t8:32_1": "sādhāraṇapaññatti , anāṇattikaṁ, nippariyāyena attani vijjamānaṁ jhānādidhammaṁ ārocentassa",
  "tika-vin04t8:32_2": "sace yassa āroceti, so anantarameva ‘‘ayaṁ jhānalābhī’’ti vā ‘‘ariyo’’ti vā yena",
  "tika-vin04t8:32_3": "kenaci ākārena tamatthaṁ jānāti, pācittiyaṁ. No ce jānāti, dukkaṭaṁ. Pariyāyena ārocitaṁ",
  "tika-vin04t8:32_4": "pana jānātu vā, mā vā, dukkaṭameva. Tathārūpe kāraṇe sati upasampannassa ārocayato,",
  "tika-vin04t8:32_5": "ādikammikassa ca anāpatti. Yasmā pana ariyānaṁ ummattakādibhāvo natthi, jhānalābhino",
  "tika-vin04t8:32_6": "pana tasmiṁ sati jhānā parihāyanti, tasmā te idha na gahitā. Uttarimanussadhammassa",
  "tika-vin04t8:32_7": "bhūtatā, anupasampannassa ārocanaṁ, taṅkhaṇavijānanā, anaññāpadesoti imānettha cattāri",
  "tika-vin04t8:32_8": "aṅgāni. Bhūtārocanasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ,",
  "tika-vin04t8:32_9": "kāyakammaṁ, vacīkammaṁ, kusalābyākatacittehi dvicittaṁ, sukhamajjhattavedanāhi dvivedananti.",
  "tika-vin04t8:33": "Bhūtārocanasikkhāpadavaṇṇanā niṭṭhitā.",
  "tika-vin04t8:34": "9. Duṭṭhullārocanasikkhāpadavaṇṇanā",
  "tika-vin04t8:35_0": "Navame bhikkhussāti pārājikaṁ anajjhāpannassa. Duṭṭhullanti kiñcāpi dvinnaṁ āpattikkhandhānametaṁ",
  "tika-vin04t8:35_1": "adhivacanaṁ, idha pana saṅghādisesameva adhippetaṁ. Aññatra bhikkhusammutiyāti yaṁ",
  "tika-vin04t8:35_2": "saṅgho abhiṇhāpattikassa bhikkhuno āyatiṁ saṁvaratthāya āpattīnañca kulānañca pariyantaṁ",
  "tika-vin04t8:35_3": "katvā vā akatvā vā tikkhattuṁ apaloketvā katikaṁ karoti, taṁ ṭhapetvā, ayathākatikāya",
  "tika-vin04t8:35_4": "‘‘ayaṁ asuciṁ mocetvā saṅghādisesaṁ āpanno’’tiādinā nayena vatthunā saddhiṁ āpattiṁ",
  "tika-vin04t8:35_5": "ghaṭetvā ārocentassa pācittiyaṁ.",
  "tika-vin04t8:36_0": "Sāvatthiyaṁ chabbaggiye bhikkhū ārabbha duṭṭhullāpattiārocanavatthusmiṁ paññattaṁ,",
  "tika-vin04t8:36_1": "sādhāraṇapaññatti, anāṇattikaṁ, tikapācittiyaṁ , aduṭṭhullāya duṭṭhullasaññino vematikassa",
  "tika-vin04t8:36_2": "vā dukkaṭaṁ, avasese cha āpattikkhandhe, anupasampannassa purimapañcasikkhāpadavītikkamasaṅkhātaṁ",
  "tika-vin04t8:36_3": "duṭṭhullaṁ vā itaraṁ aduṭṭhullaṁ vā ajjhācāraṁ ārocentassāpi dukkaṭameva. Vatthumattaṁ",
  "tika-vin04t8:36_4": "vā āpattimattaṁ vā ārocentassa, bhikkhusammutiparicchedaṁ anatikkamitvā ārocentassa,",
  "tika-vin04t8:36_5": "ummattakādīnañca anāpatti. Vuttalakkhaṇassa bhikkhuno savatthuko saṅghādiseso, anupasampannassa",
  "tika-vin04t8:36_6": "ārocanaṁ, bhikkhusammutiyā abhāvoti imānettha tīṇi aṅgāni. Samuṭṭhānādīni adinnādānasadisāni,",
  "tika-vin04t8:36_7": "vedanā pana idha dukkhāyevāti.",
  "tika-vin04t8:37": "Duṭṭhullārocanasikkhāpadavaṇṇanā niṭṭhitā.",
  "tika-vin04t8:38": "10. Pathavīkhaṇanasikkhāpadavaṇṇanā",
  "tika-vin04t8:39_0": "Dasame pathavinti duvidhā pathavī jātapathavī ajātapathavīti. Tattha jātapathavī",
  "tika-vin04t8:39_1": "suddhamissapuñjavasena tividhā, tattha suddhapathavī nāma pakatiyā suddhapaṁsu vā",
  "tika-vin04t8:39_2": "suddhamattikā vā. Missapathavī nāma yattha paṁsuto vā mattikāto vā pāsāṇasakkharakathalamarumbavālukāsu",
  "tika-vin04t8:39_3": "aññatarassa tatiyabhāgo hoti. Puñjapathavī nāma ‘‘atirekacātumāsaṁ ovaṭṭho paṁsupuñjo",
  "tika-vin04t8:39_4": "vā mattikāpuñjo vā’’ti (pāci. 86) vuttaṁ, vuttalakkhaṇena pana missakapuñjopi piṭṭhipāsāṇe",
  "tika-vin04t8:39_5": "ṭhitasukhumarajampi ca deve phusāyante sakiṁ tintaṁ catumāsaccayena tintokāso puñjapathavisaṅkhameva",
  "tika-vin04t8:39_6": "gacchati. Tividhāpi cesā pathavī uddhanapattapacanādivasena vā yathā tathā vā adaḍḍhā",
  "tika-vin04t8:39_7": "‘jātapathavī’ti vuccati, daḍḍhā pana vuttappamāṇato adhikatarapāsāṇādimissā vā ajātapathavī",
  "tika-vin04t8:39_8": "nāma hoti, ko pana vādo suddhapāsāṇādibhedāya. Tattha yā ‘jātapathavī’ti vuttā, ayaṁ",
  "tika-vin04t8:39_9": "akappiyapathavī. Yo bhikkhu taṁ evarūpaṁ pathaviṁ sayaṁ khaṇati, khaṇanabhedanavilekhanapacanādīhi",
  "tika-vin04t8:39_10": "vikopeti, tassa payogagaṇanāya pācittiyaṁ. Yo pana khaṇāpeti, vuttanayeneva vikopāpeti,",
  "tika-vin04t8:39_11": "tassa ‘‘imaṁ padesa’’nti vā ‘‘imaṁ pathavi’’nti vā evaṁ niyametvā ‘‘khaṇa, bhindā’’tiādinā",
  "tika-vin04t8:39_12": "nayena āṇāpentassa āṇattiyā dukkaṭaṁ, sakiṁ āṇatte divasampi khaṇante āṇāpakassa",
  "tika-vin04t8:39_13": "ekameva pācittiyaṁ, sace itaro punappunaṁ āṇāpeti, vācāya vācāya pācittiyaṁ.",
  "tika-vin04t8:40_0": "Āḷaviyaṁ āḷavake bhikkhū ārabbha pathavikhaṇanavatthusmiṁ paññattaṁ, sādhāraṇapaññatti,",
  "tika-vin04t8:40_1": "sāṇattikaṁ, pathaviyā vematikassa, apathaviyā pathavisaññino ceva vematikassa ca",
  "tika-vin04t8:40_2": "dukkaṭaṁ. Okāsaṁ aniyametvā ‘‘pokkharaṇiṁ khaṇa, āvāṭaṁ khaṇa, kandaṁ khaṇā’’tiādīni",
  "tika-vin04t8:40_3": "bhaṇantassa, ātapena sussitvā phalitakaddamaṁ vā gokaṇṭakaṁ vā heṭṭhā pathaviyā asambaddhaṁ",
  "tika-vin04t8:40_4": "bhijjitvā patitanaditaṭaṁ vā mahantampi naṅgalacchinnamattikāpiṇḍantievamādīni sabbañca",
  "tika-vin04t8:40_5": "ajātapathaviṁ vikopentassa, ‘‘imassa thambhassa āvāṭaṁ jāna , mattikaṁ dehi, mattikaṁ",
  "tika-vin04t8:40_6": "āhara, paṁsunā me attho, mattikaṁ kappiyaṁ karohī’’ti bhaṇantassa, asañcicca rukkhādipavaṭṭanena",
  "tika-vin04t8:40_7": "bhindantassa, asatiyā pādaṅguṭṭhakādīhi vilekhantassa, jātapathavibhāvaṁ vā, ‘‘khaṇāmi",
  "tika-vin04t8:40_8": "vā aha’’nti ajānantassa, ummattakādīnañca anāpatti. Jātapathavī, pathavisaññitā,",
  "tika-vin04t8:40_9": "khaṇanakhaṇāpanānaṁ aññataranti imānettha tīṇi aṅgāni. Samuṭṭhānādīni adinnādānasadisāni,",
  "tika-vin04t8:40_10": "idaṁ pana paṇṇattivajjaṁ, ticittaṁ, tivedananti.",
  "tika-vin04t8:41": "Pathavīkhaṇanasikkhāpadavaṇṇanā niṭṭhitā.",
  "tika-vin04t8:42": "Musāvādavaggo paṭhamo.",
  "tika-vin04t8:43": "2. Bhūtagāmavaggo",
  "tika-vin04t8:44": "1. Bhūtagāmasikkhāpadavaṇṇanā",
  "tika-vin04t8:45_0": "Bhūtagāmavaggassa paṭhame bhūtagāmapātabyatāyāti ettha bhavanti ahesuñcāti bhūtā,",
  "tika-vin04t8:45_1": "jāyanti vaḍḍhanti jātā vaḍḍhitā cāti attho. Gāmoti rāsi, bhūtānaṁ gāmo, bhūtā eva",
  "tika-vin04t8:45_2": "vā gāmoti bhūtagāmo, patiṭṭhitaharitatiṇarukkhādīnametaṁ adhivacanaṁ. Pātabyassa",
  "tika-vin04t8:45_3": "bhāvo pātabyatā, chedanabhedanādīhi yathāruci paribhuñjitabbatāti attho, tassaṁ bhūtagāmapātabyatāya,",
  "tika-vin04t8:45_4": "nimittatthe cetaṁ bhummavacanaṁ, bhūtagāmapātabyatāhetu bhūtagāmassa chedanādipaccayā",
  "tika-vin04t8:45_5": "pācittiyanti attho. Tasmā yo bhikkhu pathaviudakapākārādīsu yatthakatthaci jātaṁ",
  "tika-vin04t8:45_6": "asukkhaṁ antamaso atisukhumatiṇampi sāsapabījakasevālampi uddharaṇacchedanavijjhanādīhi",
  "tika-vin04t8:45_7": "vikopeti vā pathavikhaṇane vuttanayena vikopāpeti vā pācittiyaṁ āpajjati.",
  "tika-vin04t8:46_0": "Āḷaviyaṁ āḷavake bhikkhū ārabbha rukkhachindanavatthusmiṁ paññattaṁ, sādhāraṇapaññatti,",
  "tika-vin04t8:46_1": "sāṇattikaṁ, bhūtagāmato viyojitamūlabījakhandhabījaphalubījaaggabījabījabījānaṁ aññataraṁ",
  "tika-vin04t8:46_2": "bhājanagataṁ vā rāsikataṁ vā bhūmiyaṁ ropitampi nikkhantamūlamattaṁ vā nikkhantaaṅkuramattaṁ",
  "tika-vin04t8:46_3": "vā sacepissa vidatthimattā pattavaṭṭi niggacchati, anikkhante vā mūle nikkhante vā",
  "tika-vin04t8:46_4": "mūle yāva aṅkuro harito na hoti, tāva taṁ vikopentassa dukkaṭaṁ, tathā bhūtagāmabījagāme",
  "tika-vin04t8:46_5": "vematikassa, abhūtagāmabījagāme bhūtagāmabījagāmasaññino ceva vematikassa ca. Ubhayattha",
  "tika-vin04t8:46_6": "pana atathāsaññissa, ummattakādīnañca anāpatti, asañcicca asatiyā ajānitvā vā vikopentassa,",
  "tika-vin04t8:46_7": "‘imaṁ rukkha’nti evaṁ aniyametvā ‘‘rukkhaṁ chinda, valliṁ chindā’’tiādīni bhaṇantassa,",
  "tika-vin04t8:46_8": "‘‘imaṁ pupphaṁ vā phalaṁ vā jāna, imaṁ dehi, imaṁ āhara, iminā me attho, imaṁ kappiyaṁ",
  "tika-vin04t8:46_9": "karohī’’ti bhaṇantassa ca anāpatti. Evaṁ kappiyavacanena bhūtagāmato viyojitaṁ pana",
  "tika-vin04t8:46_10": "bījajātaṁ puna pi ‘‘kappiyaṁ karohī’’ti kāretvāva paribhuñjitabbaṁ. Evañhissa bījagāmaparimocanampi kataṁ hoti.",
  "tika-vin04t8:47_0": "Kappiyaṁ karontena pana agginā vā nakhena vā satthena vā kattabbaṁ, agginā karontena",
  "tika-vin04t8:47_1": "ca yena kenaci agginā ekadese phusantena ‘kappiya’nti vatvāva kātabbaṁ. Satthena",
  "tika-vin04t8:47_2": "karontena yassa kassaci tikhiṇasatthassa antamaso sūcinakhacchedanādīnampi tuṇḍena",
  "tika-vin04t8:47_3": "vā dhārāya vā vedhaṁ vā chedaṁ vā dassentena tatheva kātabbaṁ. Nakhena karontena",
  "tika-vin04t8:47_4": "ṭhapetvā gomahiṁsādīnaṁ khure yena kenaci apūtinā manussānaṁ vā tiracchānānaṁ vā",
  "tika-vin04t8:47_5": "nakhena antamaso chinditvā āhaṭenāpi satthe vuttanayeneva kātabbaṁ. Tattha sacepi",
  "tika-vin04t8:47_6": "bījānaṁ pabbatamatto rāsi, rukkhasahassaṁ vā chinditvā ekābaddhaṁ, ucchūnaṁ vā mahābhāro",
  "tika-vin04t8:47_7": "bandhitvā ṭhapito hoti, ekasmiṁ bīje vā rukkhasākhāya vā ucchumhi vā kappiye kate",
  "tika-vin04t8:47_8": "sabbaṁ kataṁ hoti. Ucchuṁ ‘‘kappiyaṁ karissāmī’’ti tehi saddhiṁ baddhaṁ dārukaṁ vijjhati,",
  "tika-vin04t8:47_9": "vaṭṭatiyeva. Sace pana yāya valliyā bhāro baddho, taṁ vijjhati, na vaṭṭati. Maricapakkādīhi",
  "tika-vin04t8:47_10": "missetvā bhattaṁ āharanti, ‘‘kappiyaṁ karohī’’ti vutte sacepi bhattasitthe vijjhati,",
  "tika-vin04t8:47_11": "vaṭṭatiyeva, tilataṇḍulesupi eseva nayo. Yāguyā pakkhittāni pana ekābaddhāni hutvā",
  "tika-vin04t8:47_12": "na santiṭṭhanti, tattha ekekaṁ vijjhitvāva kātabbaṁ. Kapiṭṭhaphalādīnaṁ anto miñjaṁ",
  "tika-vin04t8:47_13": "kaṭāhaṁ muñcitvā sañcarati, bhindāpetvā kappiyaṁ kāretabbaṁ. Ekābaddhā ce, kaṭāhepi",
  "tika-vin04t8:47_14": "kātuṁ vaṭṭati. Yaṁ pana phalaṁ taruṇaṁ hoti abījaṁ yañca nibbattabījaṁ bījaṁ apanetvā",
  "tika-vin04t8:47_15": "paribhuñjitabbaṁ, tattha kappiyakaraṇakiccaṁ natthi. Bhūtagāmo, bhūtagāmasaññitā,",
  "tika-vin04t8:47_16": "vikopanaṁ vā vikopāpanaṁ vāti imānettha tīṇi aṅgāni. Samuṭṭhānādīni pathavikhaṇanasadisānevāti.",
  "tika-vin04t8:48": "Bhūtagāmasikkhāpadavaṇṇanā niṭṭhitā.",
  "tika-vin04t8:49": "2. Aññavādakasikkhāpadavaṇṇanā",
  "tika-vin04t8:50_0": "Dutiye yamatthaṁ saṅghamajjhe vinayadharo pucchati, tato aññaṁ vadatīti aññavādako,",
  "tika-vin04t8:50_1": "aññenaññaṁ paṭicaraṇassetaṁ nāmaṁ. Vihesatīti vihesako, tuṇhībhāvassetaṁ nāmaṁ, tasmiṁ",
  "tika-vin04t8:50_2": "aññavādake vihesake. Pācittiyanti vatthudvaye pācittiyadvayaṁ vuttaṁ. Tasmā yo bhikkhu",
  "tika-vin04t8:50_3": "sāvasesaṁ āpattiṁ āpanno saṅghamajjhe anuyuñjiyamāno taṁ na kathetukāmo aññena vacanena",
  "tika-vin04t8:50_4": "aññaṁ chādento tathā tathā vikkhipati, yo ca tuṇhībhāvena viheseti, tesaṁ yaṁ bhagavatā",
  "tika-vin04t8:50_5": "aññavādakakammañceva vihesakakammañca anuññātaṁ, tasmiṁ saṅghena kate puna tathā",
  "tika-vin04t8:50_6": "karontānaṁ pācittiyaṁ.",
  "tika-vin04t8:51_0": "Kosambiyaṁ channattheraṁ ārabbha aññenaññaṁ paṭicaraṇavatthusmiṁ paññattaṁ, sādhāraṇapaññatti,",
  "tika-vin04t8:51_1": "anāṇattikaṁ, dhammakamme tikapācittiyaṁ, adhammakamme tikadukkaṭaṁ, anāropite pana",
  "tika-vin04t8:51_2": "aññavādake vā vihesake vā tathā karontassa dukkaṭameva. Āpattiṁ āpannabhāvaṁ vā ajānantassa",
  "tika-vin04t8:51_3": "‘‘kiṁ tumhe bhaṇathā’’ti pucchato, gelaññena vā, ‘‘saṅghassa bhaṇḍanādīni vā bhavissanti,",
  "tika-vin04t8:51_4": "adhammena vā vaggena vā nakammārahassa vā kammaṁ karissantī’’ti iminā adhippāyena",
  "tika-vin04t8:51_5": "na kathentassa, ummattakādīnañca anāpatti. Dhammakammena āropitatā, āpattiyā vā vatthunā",
  "tika-vin04t8:51_6": "vā anuyuñjiyamānatā, chādetukāmatāya aññenaññaṁ paṭicaraṇaṁ vā tuṇhībhāvo vāti imānettha",
  "tika-vin04t8:51_7": "tīṇi aṅgāni. Samuṭṭhānādīni adinnādānasadisāni, idaṁ pana siyā kiriyaṁ, siyā akiriyaṁ,",
  "tika-vin04t8:51_8": "dukkhavedanañca hotīti.",
  "tika-vin04t8:52": "Aññavādakasikkhāpadavaṇṇanā niṭṭhitā.",
  "tika-vin04t8:53": "3. Ujjhāpanakasikkhāpadavaṇṇanā",
  "tika-vin04t8:54_0": "Tatiye yena vacanena ujjhāpenti ‘‘chandāya itthannāmo idaṁ nāma karotī’’tiādīni vadantā",
  "tika-vin04t8:54_1": "upasampannaṁ saṅghena sammataṁ senāsanapaññāpakādibhedaṁ tassa ayasakāmā hutvā bhikkhūhi",
  "tika-vin04t8:54_2": "avajānāpenti, avaññāya olokāpenti, lāmakato vā cintāpenti, taṁ vacanaṁ ujjhāpanakaṁ.",
  "tika-vin04t8:54_3": "Yena ca tatheva vadantā khiyyanti, sabbattha tassa avaṇṇaṁ pakāsenti, taṁ khiyyanakaṁ,",
  "tika-vin04t8:54_4": "tasmiṁ ujjhāpanake khiyyanake. Pācittiyanti vatthudvaye pācittiyadvayaṁ vuttaṁ. Tasmā",
  "tika-vin04t8:54_5": "yo sammatassa bhikkhuno ayasakāmatāya upasampannassa vadanto ujjhāpeti vā khiyyati",
  "tika-vin04t8:54_6": "vā, tassa pācittiyaṁ hoti.",
  "tika-vin04t8:55_0": "Rājagahe mettiyabhūmajake bhikkhū ārabbha ujjhāpanakhiyyanavatthusmiṁ paññattaṁ,",
  "tika-vin04t8:55_1": "sādhāraṇapaññatti, anāṇattikaṁ, yaṁ tassa upasampannassa sammutikammaṁ kataṁ, tasmiṁ",
  "tika-vin04t8:55_2": "dhammakamme tikapācittiyaṁ, adhammakamme tikadukkaṭaṁ, anupasampannassa pana santike",
  "tika-vin04t8:55_3": "tathā bhaṇantassa, asammatassa ca avaṇṇaṁ yassa kassaci santike bhaṇantassa, anupasampannassa",
  "tika-vin04t8:55_4": "pana sammatassa vā asammatassa vā avaṇṇaṁ yassa kassacideva santike bhaṇantassa ca",
  "tika-vin04t8:55_5": "dukkaṭameva. Pakatiyāva chandādivasena karontaṁ ujjhāpentassa vā khiyyantassa vā,",
  "tika-vin04t8:55_6": "ummattakādīnañca anāpatti. Dhammakammena sammatatā, upasampannatā, agatigamanābhāvo,",
  "tika-vin04t8:55_7": "tassa avaṇṇakāmatā, yassa santike vadati, tassa upasampannatā, ujjhāpanaṁ vā khiyyanaṁ",
  "tika-vin04t8:55_8": "vāti imānettha cha aṅgāni. Samuṭṭhānādīni adinnādānasadisāni, idaṁ pana dukkhavedanamevāti.",
  "tika-vin04t8:56": "Ujjhāpanakasikkhāpadavaṇṇanā niṭṭhitā.",
  "tika-vin04t8:57": "4. Paṭhamasenāsanasikkhāpadavaṇṇanā",
  "tika-vin04t8:58_0": "Catutthe saṅghikanti saṅghassa santakaṁ. Mañcādīsu yokoci mañcasaṅkhepena kato sabbopi",
  "tika-vin04t8:58_1": "mañcoyeva, pīṭhepi eseva nayo. Yena kenaci pana coḷena vā kappiyacammena vā chaviṁ",
  "tika-vin04t8:58_2": "katvā ṭhapetvā manussalomaṁ tālīsapattañca yehi kehici lomapaṇṇatiṇavākacoḷehi pūretvā",
  "tika-vin04t8:58_3": "katasenāsanaṁ bhisīti vuccati. Tattha nisīditumpi nipajjitumpi vaṭṭati, pamāṇaparicchedopi",
  "tika-vin04t8:58_4": "cettha natthi. Kocchaṁ pana vākausīramuñjapabbajādīnaṁ aññataramayaṁ anto saṁvellitvā",
  "tika-vin04t8:58_5": "baddhaṁ heṭṭhā ca upari ca vitthataṁ paṇavasaṇṭhānaṁ majjhe sīhacammādiparikkhittaṁ",
  "tika-vin04t8:58_6": "hoti, akappiyacammaṁ nāmettha natthi. Senāsanañhi sovaṇṇamayampi vaṭṭati. Ajjhokāseti",
  "tika-vin04t8:58_7": "ettha ye avassikasaṅketā vassānamāsāti evaṁ asaññitā aṭṭha māsā, te ṭhapetvā itaresu",
  "tika-vin04t8:58_8": "catūsu māsesu sacepi devo na vassati. Tathāpi pakatiajjhokāse ca ovassakamaṇḍape",
  "tika-vin04t8:58_9": "ca santharituṁ na vaṭṭati. Yattha pana hemante vassati, tattha aparepi cattāro māse",
  "tika-vin04t8:58_10": "na vaṭṭati. Gimhe pana sabbattha vigatavalāhakaṁ visuddhaṁ nabhaṁ hoti, tasmā tadā",
  "tika-vin04t8:58_11": "kenacideva karaṇīyena gacchati, vaṭṭati. Kākādīnaṁ nibaddhavāsarukkhamūle pana kadācipi",
  "tika-vin04t8:58_12": "na vaṭṭati. Iti yattha ca yadā ca santharituṁ na vaṭṭati, taṁ sabbamidha ajjhokāsasaṅkhameva gatanti veditabbaṁ.",
  "tika-vin04t8:59_0": "Santharitvāti tathārūpe ṭhāne attano vā parassa vā atthāya santharitvā. Aññassatthāya",
  "tika-vin04t8:59_1": "santhatampi hi yāva so tattha na nisīdati, ‘gaccha tva’nti vā na bhaṇati, tāva santhārakasseva",
  "tika-vin04t8:59_2": "bhāro. Santharāpetvāti anupasampannena santharāpetvā. Etadeva hi tassa palibodho",
  "tika-vin04t8:59_3": "hoti, upasampannena santhataṁ santhārakasseva bhāro, tañca kho yāva āṇāpako tattha",
  "tika-vin04t8:59_4": "na nisīdati, ‘gaccha tva’nti vā na bhaṇati. Yasmiñhi attanā santharāpite vā pakatisanthate",
  "tika-vin04t8:59_5": "vā upasampanno nisīdati, sabbaṁ taṁ nisinnasseva bhāro, tasmā santharāpitantveva",
  "tika-vin04t8:59_6": "saṅkhaṁ gacchati. Taṁ pakkamanto neva uddhareyya, na uddharāpeyyāti attanā vā uddharitvā",
  "tika-vin04t8:59_7": "patirūpe ṭhāne na ṭhapeyya, parena vā tathā na kārāpeyya. Anāpucchaṁ vā gaccheyyāti",
  "tika-vin04t8:59_8": "yo bhikkhu vā sāmaṇero vā ārāmiko vā lajjī hoti, attano palibodhaṁ viya maññati,",
  "tika-vin04t8:59_9": "tathārūpaṁ anāpucchitvā taṁ senāsanaṁ tassa aniyyātetvā nirapekkho gacchati, thāmamajjhimassa",
  "tika-vin04t8:59_10": "purisassa leḍḍupātaṁ atikkameyya, tassa ekena pādena leḍḍupātātikkame dukkaṭaṁ, dutiyapādātikkame",
  "tika-vin04t8:59_11": "pācittiyaṁ. Bhojanasālāya ṭhito pana ‘‘asukasmiṁ nāma divāvihāraṭṭhāne paññapetvā",
  "tika-vin04t8:59_12": "gacchāhī’’ti pesetvā tato nikkhamitvā aññattha gacchanto pāduddhārena kāretabbo.",
  "tika-vin04t8:60_0": "Sāvatthiyaṁ sambahule bhikkhū ārabbha santhataṁ anuddharitvā anāpucchaṁ pakkamanavatthusmiṁ",
  "tika-vin04t8:60_1": "paññattaṁ, sādhāraṇapaññatti, anāṇattikaṁ, tikapācittiyaṁ, puggalike tikadukkaṭaṁ,",
  "tika-vin04t8:60_2": "cimilikaṁ vā uttarattharaṇaṁ vā bhūmattharaṇaṁ vā taṭṭikaṁ vā cammakkhaṇḍaṁ vā pādapuñchanaṁ",
  "tika-vin04t8:60_3": "vā phalakapīṭhaṁ vā yaṁ vā panaññaṁ kañci dārubhaṇḍaṁ mattikābhaṇḍaṁ antamaso pattādhārakampi",
  "tika-vin04t8:60_4": "vuttalakkhaṇe ajjhokāse ṭhapetvā gacchantassa dukkaṭameva. Āraññakena pana asati",
  "tika-vin04t8:60_5": "anovassake sabbaṁ rukkhe laggetvāpi yathā vā upacikāhi na khajjati, evaṁ katvāpi",
  "tika-vin04t8:60_6": "gantuṁ vaṭṭati. Abbhokāsikena pana cīvarakuṭikaṁ katvāpi rakkhitabbaṁ. Attano santake,",
  "tika-vin04t8:60_7": "vissāsikapuggalike, uddharaṇādīni katvā gamane, otāpentassa, ‘‘āgantvā uddharissāmī’’ti",
  "tika-vin04t8:60_8": "gacchato, vuḍḍhatarā uṭṭhāpenti, amanusso tattha nisīdati, koci issaro gaṇhāti, sīhādayo",
  "tika-vin04t8:60_9": "taṁ ṭhānaṁ āgantvā tiṭṭhanti, evaṁ senāsanaṁ palibuddhaṁ hoti, tathā palibuddhe vā",
  "tika-vin04t8:60_10": "senāsane, jīvitabrahmacariyantarāyakarāsu āpadāsu vā gacchantassa, ummattakādīnañca",
  "tika-vin04t8:60_11": "anāpatti. Mañcādīnaṁ saṅghikatā, vuttalakkhaṇe dese santharaṇaṁ vā santharāpanaṁ",
  "tika-vin04t8:60_12": "vā, apalibuddhatā, āpadāya abhāvo, nirapekkhatā, leḍḍupātātikkamoti imānettha cha",
  "tika-vin04t8:60_13": "aṅgāni. Samuṭṭhānādīni paṭhamakathinasadisāneva, idaṁ pana kiriyākiriyanti.",
  "tika-vin04t8:61": "Paṭhamasenāsanasikkhāpadavaṇṇanā niṭṭhitā.",
  "tika-vin04t8:62": "5. Dutiyasenāsanasikkhāpadavaṇṇanā",
  "tika-vin04t8:63_0": "Pañcame vihāreti gabbhe vā aññatarasmiṁ vā sabbaparicchanne vuttasenāsane. Seyyanti",
  "tika-vin04t8:63_1": "seyyā nāma bhisī cimilikā uttarattharaṇaṁ bhūmattharaṇaṁ taṭṭikā cammakkhaṇḍo nisīdanaṁ",
  "tika-vin04t8:63_2": "paccattharaṇaṁ tiṇasanthāro paṇṇasanthāroti vuttaṁ. Tattha cimilikā nāma parikammakatāya",
  "tika-vin04t8:63_3": "bhūmiyā vaṇṇānurakkhaṇatthaṁ katā. Uttarattharaṇaṁ nāma mañcapīṭhādīnaṁ upari attharitabbayuttakaṁ",
  "tika-vin04t8:63_4": "paccattharaṇaṁ. Bhūmattharaṇaṁ nāma cimilikāya sati tassā upari, asati suddhabhūmiyaṁ",
  "tika-vin04t8:63_5": "attharitabbā kaṭasārakādi vikati. Taṭṭikā nāma tālapaṇṇādīhi katataṭṭikā. Cammakkhaṇḍo",
  "tika-vin04t8:63_6": "nāma yaṁkiñci cammaṁ, sīhacammādīnañhi pariharaṇeyeva parikkhepo, senāsanaparibhoge",
  "tika-vin04t8:63_7": "pana akappiyacammaṁ nāma natthi. Paccattharaṇaṁ nāma pāvāro kojavoti ettakameva,",
  "tika-vin04t8:63_8": "sesaṁ pākaṭameva. Iti imāsu dasasu seyyāsu ekampi seyyaṁ attano vassaggena gahetvā",
  "tika-vin04t8:63_9": "vuttalakkhaṇe vihāre santharitvā vā santharāpetvā vā yo bhikkhu disaṁgamiko yathā",
  "tika-vin04t8:63_10": "ṭhapitaṁ upacikāhi na khajjati, tathā ṭhapanavasena neva uddhareyya, na uddharāpeyya,",
  "tika-vin04t8:63_11": "purimasikkhāpade vuttanayena anāpucchaṁ vā gaccheyya, tassa parikkhittassa ārāmassa",
  "tika-vin04t8:63_12": "parikkhepaṁ, aparikkhittassa upacāraṁ atikkamantassa paṭhamapāde dukkaṭaṁ, dutiyapāde",
  "tika-vin04t8:63_13": "pācittiyaṁ. Yattha pana upacikāsaṅkā natthi, tato anāpucchāpi gantuṁ vaṭṭati, āpucchanaṁ pana vattaṁ.",
  "tika-vin04t8:64_0": "Sāvatthiyaṁ sattarasavaggiye bhikkhū ārabbha saṅghike vihāre seyyaṁ santharitvā anuddharitvā",
  "tika-vin04t8:64_1": "anāpucchā pakkamanavatthusmiṁ paññattaṁ, sādhāraṇapaññatti, anāṇattikaṁ, tikapācittiyaṁ,",
  "tika-vin04t8:64_2": "puggalike tikadukkaṭaṁ, vuttalakkhaṇassa pana vihārassa upacāre bahi āsanne upaṭṭhānasālāya",
  "tika-vin04t8:64_3": "vā aparicchannamaṇḍape vā paricchanne vāpi bahūnaṁ sannipātabhūte rukkhamūle vā santharitvā",
  "tika-vin04t8:64_4": "vā santharāpetvā vā, mañcapīṭhañca vihāre vā vuttappakāre vihārūpacāre vā santharitvā",
  "tika-vin04t8:64_5": "vā santharāpetvā vā uddharaṇādīni akatvā gacchantassa dukkaṭameva. Attano santake,",
  "tika-vin04t8:64_6": "vissāsikapuggalike, uddharaṇādīni katvā, purimanayeneva palibuddhaṁ chaḍḍetvā gamane,",
  "tika-vin04t8:64_7": "yo ca ‘‘ajjeva āgantvā paṭijaggissāmī’’ti evaṁ sāpekkho nadipāraṁ vā gāmantaraṁ vā",
  "tika-vin04t8:64_8": "gantvā yatthassa gamanacittaṁ uppannaṁ, tattheva ṭhito kañci pesetvā vā āpucchati,",
  "tika-vin04t8:64_9": "nadipūrarājacorādīsu vā kenaci palibuddho na sakkoti paccāgantuṁ, tassa ca, āpadāsu",
  "tika-vin04t8:64_10": "ca, ummattakādīnañca anāpatti. Vuttalakkhaṇaseyyā , tassā saṅghikatā, vuttalakkhaṇe",
  "tika-vin04t8:64_11": "vihāre santharaṇaṁ vā santharāpanaṁ vā, apalibuddhatā, āpadāya abhāvo, anapekkhassa",
  "tika-vin04t8:64_12": "disāpakkamanaṁ , upacārasīmātikkamoti imānettha satta aṅgāni. Samuṭṭhānādīni anantarasikkhāpade vuttanayānevāti.",
  "tika-vin04t8:65": "Dutiyasenāsanasikkhāpadavaṇṇanā niṭṭhitā.",
  "tika-vin04t8:66": "6. Anupakhajjasikkhāpadavaṇṇanā",
  "tika-vin04t8:67_0": "Chaṭṭhe jānanti ‘‘anuṭṭhāpanīyo aya’’nti jānanto, tenevassa padabhājane ‘‘vuḍḍho’ti",
  "tika-vin04t8:67_1": "jānāti, ‘gilāno’ti jānāti, ‘saṅghena dinno’ti jānātī’’ti (pāci. 121) vuttaṁ. Vuḍḍho",
  "tika-vin04t8:67_2": "hi attano vuḍḍhatāya anuṭṭhāpanīyo, gilāno gilānatāya, saṅgho pana bhaṇḍāgārikassa",
  "tika-vin04t8:67_3": "vā dhammakathikavinayadharagaṇavācakācariyānaṁ vā bahūpakārataṁ guṇavisiṭṭhatañca",
  "tika-vin04t8:67_4": "sallakkhetvā dhuvavāsatthāya vihāraṁ sallakkhetvā sammannitvā deti, tasmā yassa saṅghena",
  "tika-vin04t8:67_5": "dinno, sopi anuṭṭhāpanīyo. Pubbupagatanti pubbaṁ upagataṁ. Anupakhajjāti mañcapīṭhānaṁ",
  "tika-vin04t8:67_6": "vā tassa vā bhikkhuno pavisantassa vā nikkhamantassa vā upacāraṁ anupavisitvā. Tattha",
  "tika-vin04t8:67_7": "mañcapīṭhānaṁ tāva mahallake vihāre samantā diyaḍḍho hattho upacāro, khuddake yato",
  "tika-vin04t8:67_8": "pahoti, tato diyaḍḍho hattho , tassa pana pavisantassa pādadhovanapāsāṇato yāva mañcapīṭhaṁ,",
  "tika-vin04t8:67_9": "nikkhamantassa mañcapīṭhato yāva passāvaṭṭhānaṁ, tāva upacāro. Seyyaṁ kappeyyāti",
  "tika-vin04t8:67_10": "tassa sambādhaṁ kattukāmatāya tasmiṁ upacāre dasasu seyyāsu ekampi santharantassa",
  "tika-vin04t8:67_11": "vā santharāpentassa vā dukkaṭaṁ, tattha nisīdantassa vā nipajjantassa vā pācittiyaṁ,",
  "tika-vin04t8:67_12": "dvepi karontassa dve pācittiyāni, punappunaṁ karontassa payogagaṇanāya pācittiyaṁ.",
  "tika-vin04t8:68_0": "Sāvatthiyaṁ chabbaggiye bhikkhū ārabbha anupakhajja seyyakappanavatthusmiṁ paññattaṁ,",
  "tika-vin04t8:68_1": "sādhāraṇapaññatti, anāṇattikaṁ, tikapācittiyaṁ, puggalike tikadukkaṭaṁ, vuttūpacārato",
  "tika-vin04t8:68_2": "vā bahi, upaṭṭhānasālādike vā, vihārassa upacāre vā, santharaṇasantharāpanesupi nisajjasayanesupi",
  "tika-vin04t8:68_3": "dukkaṭameva. Attano vā, vissāsikassa vā santake pana vihāre santharantassa, yo ca",
  "tika-vin04t8:68_4": "gilāno vā sītuṇhapīḷito vā pavisati, tassa ca, āpadāsu ca, ummattakādīnañca anāpatti.",
  "tika-vin04t8:68_5": "Saṅghikavihāratā, anuṭṭhāpanīyabhāvajānanaṁ, sambādhetukāmatā, upacāre nisīdanaṁ",
  "tika-vin04t8:68_6": "vā nipajjanaṁ vāti imānettha cattāri aṅgāni. Samuṭṭhānādīni paṭhamapārājikasadisāneva,",
  "tika-vin04t8:68_7": "idaṁ pana dukkhavedanamevāti.",
  "tika-vin04t8:69": "Anupakhajjasikkhāpadavaṇṇanā niṭṭhitā.",
  "tika-vin04t8:70": "7. Nikkaḍḍhanasikkhāpadavaṇṇanā",
  "tika-vin04t8:71_0": "Sattame kupitoti kuddho. Anattamanoti atuṭṭhacitto. Nikkaḍḍheyya vā nikkaḍḍhāpeyya",
  "tika-vin04t8:71_1": "vā pācittiyanti ettha ye anekabhūmakā pāsādā, anekakoṭṭhakāni vā catussālāni, tādisesu",
  "tika-vin04t8:71_2": "senāsanesu gahetvā antarā aṭṭhapetvā ekeneva payogena atikkāmentassa ekaṁ pācittiyaṁ,",
  "tika-vin04t8:71_3": "ṭhapetvā ṭhapetvā nānāpayogehi atikkāmentassa dvāragaṇanāya pācittiyāni, hatthena",
  "tika-vin04t8:71_4": "anāmasitvā ‘nikkhamā’ti vatvā vācāya nikkaḍḍhantassāpi eseva nayo. Nikkaḍḍhāpentassa",
  "tika-vin04t8:71_5": "pana ‘nikkaḍḍhā’ti āṇattamatte dukkaṭaṁ, sakiṁ āṇatte pana tasmiṁ bahukepi dvāre",
  "tika-vin04t8:71_6": "nikkhamante itarassa ekameva pācittiyaṁ. Sace pana ‘‘ettakāni dvārāni nikkaḍḍhāhī’’ti",
  "tika-vin04t8:71_7": "vā, ‘‘yāva mahādvāraṁ, tāva nikkaḍḍhāhī’’ti vā evaṁ niyametvā āṇatto hoti, dvāragaṇanāya pācittiyāni.",
  "tika-vin04t8:72": "Sāvatthiyaṁ chabbaggiye bhikkhū ārabbha bhikkhuṁ saṅghikā vihārā nikkaḍḍhanavatthusmiṁ",
  "tika-vin04t8:73_0": "Paññattaṁ , sādhāraṇapaññatti, sāṇattikaṁ, tikapācittiyaṁ, puggalike tikadukkaṭaṁ,",
  "tika-vin04t8:73_1": "tassa parikkhāranikkaḍḍhane, upaṭṭhānasālādikā vihārūpacārā tassa vā tassa parikkhārassa",
  "tika-vin04t8:73_2": "vā nikkaḍḍhane, anupasampannassa pana anupasampannaparikkhārassa vā vihārā vā vihārūpacārā",
  "tika-vin04t8:73_3": "vā nikkaḍḍhane nikkaḍḍhāpane ca dukkaṭameva. Tañca kho asambaddhesu parikkhāresu",
  "tika-vin04t8:73_4": "parikkhāragaṇanāya veditabbaṁ. Attano vā, vissāsikassa vā santakā vihārā nikkaḍḍhane,",
  "tika-vin04t8:73_5": "sakalasaṅghārāmatopi bhaṇḍanakārakassa vā tassa parikkhārassa vā nikkaḍḍhane nikkaḍḍhāpane",
  "tika-vin04t8:73_6": "vā, attano vasanaṭṭhānato alajjissa, ummattakassa, na sammāvattantānaṁ antevāsikasaavihārikānaṁ,",
  "tika-vin04t8:73_7": "tesaṁ parikkhārassa vā nikkaḍḍhane ca, sayaṁ ummattakādīnañca anāpatti. Saṅghikavihāro",
  "tika-vin04t8:73_8": ", upasampannassa bhaṇḍanakārakabhāvādivinimuttatā, kopena nikkaḍḍhanaṁ vā nikkaḍḍhāpanaṁ",
  "tika-vin04t8:73_9": "vāti imānettha tīṇi aṅgāni. Samuṭṭhānādīni adinnādānasadisāni, idaṁ pana dukkhavedananti.",
  "tika-vin04t8:74": "Nikkaḍḍhanasikkhāpadavaṇṇanā niṭṭhitā.",
  "tika-vin04t8:75": "8. Vehāsakuṭisikkhāpadavaṇṇanā",
  "tika-vin04t8:76_0": "Aṭṭhame uparivehāsakuṭiyāti upari acchannatalāya dvibhūmikakuṭiyā vā tibhūmikakuṭiyā",
  "tika-vin04t8:76_1": "vā, padabhājane pana idha adhippetaṁ kuṭiṁ dassetuṁ ‘‘majjhimassa purisassa asīsaghaṭṭā’’ti",
  "tika-vin04t8:76_2": "(pāci. 131) vuttaṁ. Āhaccapādakanti aṅge vijjhitvā pavesitapādakaṁ. Abhinisīdeyyāti",
  "tika-vin04t8:76_3": "abhibhavitvā ajjhottharitvā nisīdeyya, bhummatthe vā etaṁ upayogavacanaṁ, mañce vā",
  "tika-vin04t8:76_4": "pīṭhe vā nisīdeyya vā nipajjeyya vāti attho. Abhīti idaṁ pana padasobhaṇatthe upasaggamattameva,",
  "tika-vin04t8:76_5": "tasmā yo bhikkhu vuttalakkhaṇāya vehāsakuṭiyā sabbantimena paricchedena yāva pamāṇamajjhimassa",
  "tika-vin04t8:76_6": "purisassa sabbaso heṭṭhimāhi tulāhi sīsaṁ na ghaṭṭeti, ettakaṁ uccāya tulānaṁ upari",
  "tika-vin04t8:76_7": "ṭhapite āhaccapādake mañce vā pīṭhe vā nisīdati vā nipajjati vā, tassa anupakhajjasikkhāpade",
  "tika-vin04t8:76_8": "vuttanayena payogagaṇanāya pācittiyaṁ.",
  "tika-vin04t8:77_0": "Sāvatthiyaṁ aññataraṁ bhikkhuṁ ārabbha uparivehāsakuṭiyā āhaccapādakaṁ mañcaṁ pīṭhaṁ",
  "tika-vin04t8:77_1": "sahasā abhinisīdanaabhinipajjanavatthusmiṁ paññattaṁ, sādhāraṇapaññatti, anāṇattikaṁ,",
  "tika-vin04t8:77_2": "tikapācittiyaṁ, puggalike tikadukkaṭaṁ, attano vā, vissāsikassa vā santake vihāre,",
  "tika-vin04t8:77_3": "avehāsakuṭiyā, sīsaghaṭṭāya, yassa vā heṭṭhā dabbasambhārādīnaṁ nikkhittattā aparibhogaṁ",
  "tika-vin04t8:77_4": "hoti, uparitalaṁ vā padarasañcitaṁ sudhādiparikammakataṁ vā, tattha āhaccapādake",
  "tika-vin04t8:77_5": "nisīdantassa, yo ce tasmiṁ vehāsaṭṭhepi āhaccapādake ṭhito kiñci gaṇhāti vā laggati",
  "tika-vin04t8:77_6": "vā, yassa ca paṭāṇī dinnā hoti, pādasīsānaṁ upari āṇī pavesitā, tattha nisīdantassa,",
  "tika-vin04t8:77_7": "ummattakādīnañca anāpatti. Saṅghiko vihāro, asīsaghaṭṭā vehāsakuṭi, heṭṭhā saparibhogaṁ",
  "tika-vin04t8:77_8": ", apaṭāṇidinne āhaccapādake nisīdanaṁ vā nipajjanaṁ vāti imānettha cattāri aṅgāni.",
  "tika-vin04t8:77_9": "Samuṭṭhānādīni eḷakalomasadisānīti.",
  "tika-vin04t8:78": "Vehāsakuṭisikkhāpadavaṇṇanā niṭṭhitā.",
  "tika-vin04t8:79": "9. Mahallakavihārasikkhāpadavaṇṇanā",
  "tika-vin04t8:80_0": "Navame mahallakanti sassāmikaṁ. Vihāranti ullittāvallittaṁ. Yāva dvārakosātiettha",
  "tika-vin04t8:80_1": "dvārakoso nāma ukkaṭṭhaparicchedena piṭṭhasaṅghāṭassa sāmantā aḍḍhateyyahattho padeso.",
  "tika-vin04t8:80_2": "Aggaḷaṭṭhapanāyāti sakavāṭakassa dvārabandhassa niccalabhāvatthāya. Kavāṭañhi lahuparivattakaṁ",
  "tika-vin04t8:80_3": "vivaraṇakāle bhittiṁ āhanati, pidahanakāle dvārabandhaṁ. Tena āhanena bhitti kampati,",
  "tika-vin04t8:80_4": "tato mattikā calati, calitvā sithilā vā hoti patati vā, tenāha bhagavā ‘‘yāva dvārakosā",
  "tika-vin04t8:80_5": "aggaḷaṭṭhapanāyā’’ti. Tattha kiñcāpi ‘‘idaṁ nāma kattabba’’nti neva mātikāyaṁ, na",
  "tika-vin04t8:80_6": "padabhājane vuttaṁ, aṭṭhuppattiyaṁ pana ‘‘punappunaṁ chādāpesi, punappunaṁ lepāpesī’’ti",
  "tika-vin04t8:80_7": "(pāci. 134) adhikārato yāva dvārakosā aggaḷaṭṭhapanāya punappunaṁ limpitabbo vā lepāpetabbo",
  "tika-vin04t8:80_8": "vāti evamattho daṭṭhabbo. Ālokasandhiparikammāyātiettha ālokasandhīti vātapānakavāṭakā",
  "tika-vin04t8:80_9": "vuccanti. Te vivaraṇakāle vidatthimattampi atirekampi bhittippadesaṁ paharanti, upacāro",
  "tika-vin04t8:80_10": "panettha sabbadisāsu labbhati, tasmā sabbadisāsu kavāṭavitthārappamāṇo okāso ālokasandhiparikammatthāya",
  "tika-vin04t8:80_11": "limpitabbo vā lepāpetabbo vāti ayamettha adhippāyo.",
  "tika-vin04t8:81_0": "Evaṁ lepakamme yaṁ kattabbaṁ, taṁ dassetvā idāni chadane kattabbaṁ dassetuṁ dvatticchadanassātiādimāha.",
  "tika-vin04t8:81_1": "Tattha dvatticchadanassa pariyāyanti chadanassa dvattipariyāyaṁ, pariyāyaṁ vuccati",
  "tika-vin04t8:81_2": "parikkhepo, parikkhepadvayaṁ vā parikkhepattayaṁ vā adhiṭṭhātabbanti attho. Appaharite",
  "tika-vin04t8:81_3": "ṭhitenāti aharite ṭhitena. Haritanti cettha sattadhaññādibhedaṁ pubbaṇṇaṁ, muggamāsatilakulatthaalābukumbhaṇḍādibhedañca",
  "tika-vin04t8:81_4": "aparaṇṇaṁ adhippetaṁ. Yaṁ tasmiṁ khette vuttaṁ na tāva sampajjati, vasse pana patite",
  "tika-vin04t8:81_5": "sampajjissati, tampi haritasaṅkhameva gacchati. Tasmā tasmiṁ ṭhatvā adhiṭṭhahanto",
  "tika-vin04t8:81_6": "dukkaṭaṁ āpajjati. Appaharite ṭhatvā adhiṭṭhahantassāpi ayaṁ paricchedo, piṭṭhivaṁsassa",
  "tika-vin04t8:81_7": "vā kūṭāgārathūpikāya vā passe nisinno puriso chadanamukhavaṭṭiantena olokento yasmiṁ",
  "tika-vin04t8:81_8": "bhūmibhāge ṭhitaṁ bhikkhuṁ passati, yasmiñca ṭhito taṁ upari nisinnakaṁ tatheva ullokento",
  "tika-vin04t8:81_9": "passati, tasmiṁ ṭhātabbaṁ, tassa anto aharitepi ṭhātuṁ na labhati. Tato ce uttarīti",
  "tika-vin04t8:81_10": "maggena chādiyamāne tiṇṇaṁ maggānaṁ, pariyāyena chādiyamāne tiṇṇaṁ pariyāyānaṁ upari",
  "tika-vin04t8:81_11": "iṭṭhakasilāsudhāhi chādiyamāne iṭṭhakasilāsudhāpiṇḍagaṇanāya, tiṇapaṇṇehi chādiyamāne",
  "tika-vin04t8:81_12": "paṇṇagaṇanāya ceva tiṇamuṭṭhigaṇanāya ca pācittiyaṁ.",
  "tika-vin04t8:82_0": "Kosambiyaṁ channattheraṁ ārabbha punappunaṁ chādāpanalepāpanavatthusmiṁ paññattaṁ,",
  "tika-vin04t8:82_1": "sādhāraṇapaññatti, anāṇattikaṁ, tikapācittiyaṁ, ūnadvattipariyāye atirekasaññino",
  "tika-vin04t8:82_2": "vematikassa vā dukkaṭaṁ. Setavaṇṇādikaraṇe, dvattipariyāye vā ūnakadvattipariyāye",
  "tika-vin04t8:82_3": "vā, leṇaguhātiṇakuṭikādīsu, aññassatthāya, attano dhanena kārentassa, vāsāgāraṁ ṭhapetvā",
  "tika-vin04t8:82_4": "sesāni adhiṭṭhahantassa, ummattakādīnañca anāpatti. Mahallakavihāratā, attano vāsāgāratā,",
  "tika-vin04t8:82_5": "uttari adhiṭṭhānanti imānettha tīṇi aṅgāni. Samuṭṭhānādīni sañcaritte vuttanayānevāti.",
  "tika-vin04t8:83": "Mahallakavihārasikkhāpadavaṇṇanā niṭṭhitā.",
  "tika-vin04t8:84": "10. Sappāṇakasikkhāpadavaṇṇanā",
  "tika-vin04t8:85_0": "Dasame jānaṁ sappāṇakanti ‘‘sappāṇakaṁ eta’’nti disvā vā sutvā vā yena kenaci ākārena",
  "tika-vin04t8:85_1": "jānanto. Siñceyya vā siñcāpeyya vāti tena udakena sayaṁ vā siñceyya, aññaṁ vā āṇāpetvā",
  "tika-vin04t8:85_2": "siñcāpeyya. Tattha dhāraṁ avicchinditvā siñcantassa ekasmiṁ ghaṭe ekāva āpatti, vicchindantassa",
  "tika-vin04t8:85_3": "payogagaṇanāya āpattiyo. Mātikaṁ pamukhaṁ karoti, divasampi sandatu, ekāva āpatti.",
  "tika-vin04t8:85_4": "Tattha tattha bandhitvā aññato nentassa payogagaṇanāya āpattiyo. Bahukampi tiṇapaṇṇasākhādiṁ",
  "tika-vin04t8:85_5": "ekappayogena udake pakkhipantassa ekāva āpatti, ekekaṁ pakkhipantassa payogagaṇanāya",
  "tika-vin04t8:85_6": "āpattiyo. Idañca yaṁ evaṁ pakkhipiyamāne pariyādānaṁ gacchati, āvilaṁ vā hoti, yathā",
  "tika-vin04t8:85_7": "pāṇakā maranti, tādisaṁ sandhāya vuttaṁ, na mahāudakaṁ. Siñcāpane āṇattiyā dukkaṭaṁ,",
  "tika-vin04t8:85_8": "ekāṇattiyā bahukampi siñcatu, āṇāpakassa ekameva pācittiyaṁ.",
  "tika-vin04t8:86_0": "Āḷaviyaṁ āḷavake bhikkhū ārabbha siñcanavatthusmiṁ paññattaṁ, sādhāraṇapaññatti,",
  "tika-vin04t8:86_1": "sāṇattikaṁ , appāṇake sappāṇakasaññino, ubhosu vematikassa dukkaṭaṁ. Appāṇakasaññino,",
  "tika-vin04t8:86_2": "asañcicca assatiyā vā siñcantassa, ajānantassa, ummattakādīnañca anāpatti. Udakassa",
  "tika-vin04t8:86_3": "sappāṇakatā, ‘‘siñcanena pāṇakā marissantī’’ti jānanaṁ, tañca udakaṁ tādisameva,",
  "tika-vin04t8:86_4": "vinā vadhakacetanāya yena kenaci karaṇīyena tiṇādīnaṁ siñcananti imānettha cattāri",
  "tika-vin04t8:86_5": "aṅgāni. Samuṭṭhānādīni adinnādānasadisāni, idaṁ pana paṇṇattivajjaṁ, ticittaṁ, tivedananti.",
  "tika-vin04t8:87": "Sappāṇakasikkhāpadavaṇṇanā niṭṭhitā.",
  "tika-vin04t8:88": "Bhūtagāmavaggo dutiyo.",
  "tika-vin04t8:89": "3. Ovādavaggo",
  "tika-vin04t8:90": "1. Ovādasikkhāpadavaṇṇanā",
  "tika-vin04t8:91_0": "Ovādavaggassa paṭhame asammatoti yā aṭṭhaṅgasamannāgatassa bhikkhuno bhagavatā ñatticatutthena",
  "tika-vin04t8:91_1": "kammena (pāci. 146) bhikkhunovādakasammuti anuññātā, tāya asammato. Ovadeyyāti bhikkhunisaṅghaṁ",
  "tika-vin04t8:91_2": "vā sambahulā vā ekaṁ bhikkhuniṁ vā ‘‘vassasatūpasampannāya bhikkhuniyā tadahupasampannassa",
  "tika-vin04t8:91_3": "bhikkhuno abhivādanaṁ paccuṭṭhānaṁ añjalikammaṁ sāmīcikammaṁ kātabba’’nti ādike (cūḷava.",
  "tika-vin04t8:91_4": "403) aṭṭha garudhamme ovādavasena osārento ovadeyya. Pācittiyanti ovādapariyosāne pācittiyaṁ.",
  "tika-vin04t8:92_0": "Sāvatthiyaṁ chabbaggiye bhikkhū ārabbha ovadanavatthusmiṁ paññattaṁ, asādhāraṇapaññatti,",
  "tika-vin04t8:92_1": "anāṇattikaṁ, aññena vā dhammena bhikkhunīsu upasampannamattaṁ vā ovadato dukkaṭaṁ.",
  "tika-vin04t8:92_2": "Sammatassāpi tañce sammutikammaṁ adhammakammaṁ hoti, tasmiṁ adhammakamme adhammakammasaññino",
  "tika-vin04t8:92_3": "vagge bhikkhunisaṅghe ovadato tikapācittiyaṁ, tathā vematikassa dhammakammasaññino",
  "tika-vin04t8:92_4": "cāti nava pācittiyāni, samaggepi bhikkhunisaṅghena vāti adhammakammavasena aṭṭhārasa.",
  "tika-vin04t8:92_5": "Sace pana taṁ dhammakammaṁ hoti, ‘‘dhammakamme dhammakammasaññī samaggaṁ bhikkhunisaṅghaṁ",
  "tika-vin04t8:92_6": "samaggasaññī ovadatī’’ti (pāci. 151) idaṁ avasānapadaṁ ṭhapetvā teneva nayena sattarasa",
  "tika-vin04t8:92_7": "dukkaṭāni, ‘‘samaggamhāyyā’’ti ca vutte aññaṁ dhammaṁ, ‘‘vaggamhāyyā’’ti ca vutte",
  "tika-vin04t8:92_8": "aṭṭha garudhamme bhaṇantassa, ovādañca aniyyātetvā aññaṁ dhammaṁ bhaṇantassa dukkaṭameva.",
  "tika-vin04t8:92_9": "Yo pana dhammakamme dhammakammasaññī samaggaṁ bhikkhunisaṅghaṁ samaggasaññī ovadati,",
  "tika-vin04t8:92_10": "garudhammapāḷiṁ uddesaṁ deti, paripucchaṁ deti, ‘‘osārehi ayyā’’ti vuccamāno osāreti,",
  "tika-vin04t8:92_11": "pañhaṁ puṭṭho katheti, bhikkhunīnaṁ suṇamānānaṁ aññassatthāya bhaṇati, sikkhamānāya",
  "tika-vin04t8:92_12": "vā sāmaṇeriyā vā bhaṇati, tassa, ummattakādīnañca anāpatti. Asammatatā, bhikkhuniyā",
  "tika-vin04t8:92_13": "paripuṇṇūpasampannatā, ovādavasena aṭṭhagarudhammabhaṇananti imānettha tīṇi aṅgāni.",
  "tika-vin04t8:92_14": "Samuṭṭhānādīni padasodhammasadisānevāti.",
  "tika-vin04t8:93": "Ovādasikkhāpadavaṇṇanā niṭṭhitā.",
  "tika-vin04t8:94": "2. Atthaṅgatasikkhāpadavaṇṇanā",
  "tika-vin04t8:95": "Dutiye ovadeyyāti aṭṭhagarudhammehi vā aññena vā dhammena ovadantassa sammatassāpi pācittiyameva.",
  "tika-vin04t8:96_0": "Sāvatthiyaṁ āyasmantaṁ cūḷapanthakaṁ ārabbha atthaṅgate sūriye ovadanavatthusmiṁ",
  "tika-vin04t8:96_1": "paññattaṁ, asādhāraṇapaññatti, anāṇattikaṁ, tikapācittiyaṁ, sūriye atthaṅgate atthaṅgatasaññino",
  "tika-vin04t8:96_2": "vematikassa vā, ekatoupasampannaṁ ovadantassa ca dukkaṭaṁ. Purimasikkhāpade viya",
  "tika-vin04t8:96_3": "uddesādinayena anāpatti. Atthaṅgatasūriyatā, paripuṇṇūpasampannatā, ovadananti imānettha",
  "tika-vin04t8:96_4": "tīṇi aṅgāni. Samuṭṭhānādīni padasodhammasadisānevāti.",
  "tika-vin04t8:97": "Atthaṅgatasikkhāpadavaṇṇanā niṭṭhitā.",
  "tika-vin04t8:98": "3. Bhikkhunupassayasikkhāpadavaṇṇanā",
  "tika-vin04t8:99_0": "Tatiye bhikkhunupassayanti bhikkhuniyā ekarattaṁ vasanaṭṭhānampi. Ovadeyyāti idha",
  "tika-vin04t8:99_1": "garudhammehi ovadantasseva pācittiyaṁ. Sace pana asammato hoti, dve pācittiyāni.",
  "tika-vin04t8:99_2": "Sace pana sūriyepi atthaṅgate ovadati, tīṇi honti. Sammatassa pana rattiṁ ovadantassapi",
  "tika-vin04t8:99_3": "dve eva honti. Sammatattā hi bhikkhussa garudhammovādamūlakaṁ pācittiyaṁ natthi.",
  "tika-vin04t8:99_4": "Gilānāti na sakkoti ovādāya vā saṁvāsāya vā gantuṁ.",
  "tika-vin04t8:100_0": "Sakkesu chabbaggiye bhikkhū ārabbha bhikkhunupassayaṁ upasaṅkamitvā ovadanavatthusmiṁ",
  "tika-vin04t8:100_1": "paññattaṁ, ‘‘aññatra samayā’’ti ayamettha anupaññatti, asādhāraṇapaññatti, anāṇattikaṁ,",
  "tika-vin04t8:100_2": "tikapācittiyaṁ, anupasampannāya upasampannasaññino vematikassa vā, ekatoupasampannaṁ",
  "tika-vin04t8:100_3": "yena kenaci, itaraṁ aññena dhammena ovadantassa ca dukkaṭaṁ. Samaye, anupasampannāya,",
  "tika-vin04t8:100_4": "purimasikkhāpade viya uddesādinayena ca anāpatti. Upassayūpagamanaṁ, paripuṇṇūpasampannatā,",
  "tika-vin04t8:100_5": "samayābhāvo, garudhammehi ovadananti imānettha cattāri aṅgāni. Samuṭṭhānādīni paṭhamakathinasadisāni,",
  "tika-vin04t8:100_6": "idaṁ pana kiriyaṁ hotīti.",
  "tika-vin04t8:101": "Bhikkhunupassayasikkhāpadavaṇṇanā niṭṭhitā.",
  "tika-vin04t8:102": "4. Āmisasikkhāpadavaṇṇanā",
  "tika-vin04t8:103": "Catutthe āmisahetūti cīvarādīnaṁ aññatarahetu. Bhikkhūti sammatā bhikkhū idhādhippetā. Pācittiyanti evarūpe bhikkhū avaṇṇakāmatāya evaṁ bhaṇantassa pācittiyaṁ.",
  "tika-vin04t8:104_0": "Sāvatthiyaṁ chabbaggiye bhikkhū ārabbha ‘‘āmisahetu ovadantī’’ti bhaṇanavatthusmiṁ",
  "tika-vin04t8:104_1": "paññattaṁ, asādhāraṇapaññatti, anāṇattikaṁ, dhammakamme tikapācittiyaṁ, adhammakamme",
  "tika-vin04t8:104_2": "tikadukkaṭaṁ, asammataṁ upasampannañca, anupasampannañca sammataṁ vā asammataṁ vā",
  "tika-vin04t8:104_3": "evaṁ bhaṇantassa dukkaṭameva. Tattha yo bhikkhu kāle sammutiṁ labhitvā sāmaṇerabhūmiyaṁ",
  "tika-vin04t8:104_4": "saṇṭhito, ayaṁ sammato nāma anupasampanno. Pakatiyā cīvarādihetu ovadantaṁ pana evaṁ",
  "tika-vin04t8:104_5": "bhaṇantassa , ummattakādīnañca anāpatti. Upasampannatā, dhammena laddhasammutitā,",
  "tika-vin04t8:104_6": "anāmisantaratā, avaṇṇakāmatāya evaṁ bhaṇananti imānettha cattāri aṅgāni. Samuṭṭhānādīni",
  "tika-vin04t8:104_7": "adinnādānasadisāni, idaṁ pana dukkhavedanamevāti.",
  "tika-vin04t8:105": "Āmisasikkhāpadavaṇṇanā niṭṭhitā.",
  "tika-vin04t8:106": "5. Cīvaradānasikkhāpadavaṇṇanā",
  "tika-vin04t8:107_0": "Pañcame sāvatthiyaṁ aññataraṁ bhikkhuṁ ārabbha cīvaradānavatthusmiṁ paññattaṁ, sesakathāmaggo",
  "tika-vin04t8:107_1": "panettha cīvarappaṭiggahaṇasikkhāpade vuttanayeneva veditabbo. Tatra hi bhikkhu paṭiggāhako,",
  "tika-vin04t8:107_2": "idha bhikkhunī, ayaṁ viseso, sesaṁ tādisamevāti.",
  "tika-vin04t8:108": "Cīvaradānasikkhāpadavaṇṇanā niṭṭhitā.",
  "tika-vin04t8:109": "6. Cīvarasibbanasikkhāpadavaṇṇanā",
  "tika-vin04t8:110_0": "Chaṭṭhe cīvaranti nivāsanapārupanupagaṁ. Sibbeyya vā sibbāpeyyā vāti ettha sayaṁ",
  "tika-vin04t8:110_1": "sibbantassa sūciṁ pavesetvā pavesetvā nīharaṇe pācittiyaṁ, satakkhattumpi vijjhitvā",
  "tika-vin04t8:110_2": "sakiṁ nīharantassa ekameva pācittiyaṁ. ‘Sibbā’ti vutto pana sacepi sabbaṁ sūcikammaṁ",
  "tika-vin04t8:110_3": "niṭṭhāpeti, āṇāpakassa ekameva pācittiyaṁ. Atha ‘‘yaṁ ettha cīvare kattabbaṁ, sabbaṁ",
  "tika-vin04t8:110_4": "taṁ tava bhāro’’ti vutto niṭṭhāpeti, tassa ārāpathe ārāpathe pācittiyaṁ. Āṇāpakassa",
  "tika-vin04t8:110_5": "ekavācāya sambahulānipi, punappunaṁ āṇattiyaṁ pana vattabbameva natthi.",
  "tika-vin04t8:111_0": "Sāvatthiyaṁ udāyittheraṁ ārabbha cīvarasibbanavatthusmiṁ paññattaṁ, asādhāraṇapaññatti,",
  "tika-vin04t8:111_1": "sāṇattikaṁ, tikapācittiyaṁ, ñātikāya aññātikasaññino vā vematikassa vā, ekatoupasampannāya",
  "tika-vin04t8:111_2": "sibbantassa ca dukkaṭaṁ. Aññaṁ thavikādiparikkhāraṁ sibbantassa, ñātikāya, sikkhamānasāmaṇerīnañca",
  "tika-vin04t8:111_3": "cīvarampi sibbantassa, ummattakādīnañca anāpatti. Aññātikāya bhikkhuniyā santakatā",
  "tika-vin04t8:111_4": ", nivāsanapārupanupagatā, vuttalakkhaṇaṁ sibbanaṁ vā sibbāpanaṁ vāti imānettha tīṇi",
  "tika-vin04t8:111_5": "aṅgāni. Samuṭṭhānādīni sañcarittasadisānevāti.",
  "tika-vin04t8:112": "Cīvarasibbanasikkhāpadavaṇṇanā niṭṭhitā.",
  "tika-vin04t8:113": "7. Saṁvidhānasikkhāpadavaṇṇanā",
  "tika-vin04t8:114_0": "Sattame saṁvidhāyāti saṁvidahitvā, gamanakāle saṅketaṁ katvāti attho. Ekaddhānamagganti",
  "tika-vin04t8:114_1": "ekaṁ addhānasaṅkhātaṁ maggaṁ, ekato vā addhānamaggaṁ. Satthagamanīyoti satthena saddhiṁ",
  "tika-vin04t8:114_2": "gantabbo, sesaṁ uttānapadatthameva. Ayaṁ panettha vinicchayo – akappiyabhūmiyaṁ saṁvidahantassa",
  "tika-vin04t8:114_3": "saṁvidahanapaccayā tāva dukkaṭaṁ. Tattha ṭhapetvā bhikkhunupassayaṁ antarārāmaṁ āsanasālaṁ",
  "tika-vin04t8:114_4": "titthiyaseyyañca sesā akappiyabhūmi, tattha ṭhatvā saṁvidahantassāti attho. Saṁvidahitvā",
  "tika-vin04t8:114_5": "pana ‘‘ajja vā sve vā’’ti niyamitaṁ kālaṁ visaṅketaṁ akatvā, dvāravisaṅketaṁ pana",
  "tika-vin04t8:114_6": "maggavisaṅketaṁ vā katvāpi bhikkhuniyā saddhiṁ gacchantassa yāva āsannassāpi aññassa",
  "tika-vin04t8:114_7": "gāmassa ‘‘ayaṁ imassa upacāro’’ti manussehi ṭhapitaṁ upacāraṁ na okkamati, tāva anāpatti.",
  "tika-vin04t8:114_8": "Taṁ okkamantassa pana paṭhamapāde dukkaṭaṁ, dutiyapāde pācittiyaṁ, iti gāmūpacārokkamanagaṇanāya",
  "tika-vin04t8:114_9": "pācittiyāni. Addhayojanātikkame pana gāme asati addhayojanagaṇanāya pācittiyaṁ.",
  "tika-vin04t8:115_0": "Sāvatthiyaṁ chabbaggiye bhikkhū ārabbha ekaddhānamaggappaṭipajjanavatthusmiṁ paññattaṁ,",
  "tika-vin04t8:115_1": "‘‘aññatra samayā’’ti ayamettha anupaññatti, asādhāraṇapaññatti, anāṇattikaṁ, tikapācittiyaṁ,",
  "tika-vin04t8:115_2": "asaṁvidahite saṁvidahitasaññino vematikassa vā, yo ca bhikkhuniyā asaṁvidahantiyā",
  "tika-vin04t8:115_3": "kevalaṁ attanāva saṁvidahati, tassa dukkaṭaṁ. Samaye saṁvidahitvāpi gacchantassa,",
  "tika-vin04t8:115_4": "attanā asaṁvidahantassa, visaṅketena vā, āpadāsu gacchantassa, ummattakādīnañca anāpatti.",
  "tika-vin04t8:115_5": "Dvinnampi saṁvidahitvā maggappaṭipatti, avisaṅketatā, samayābhāvo, anāpadā, gāmantarokkamanaṁ",
  "tika-vin04t8:115_6": "vā addhayojanātikkamo vāti imānettha pañca aṅgāni. Ekatoupasampannādīhi pana saddhiṁ",
  "tika-vin04t8:115_7": "mātugāmasikkhāpadena āpatti, addhānasamuṭṭhānaṁ, kiriyaṁ, nosaññāvimokkhaṁ, acittakaṁ,",
  "tika-vin04t8:115_8": "paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "tika-vin04t8:116": "Saṁvidhānasikkhāpadavaṇṇanā niṭṭhitā.",
  "tika-vin04t8:117": "8. Nāvābhiruhanasikkhāpadavaṇṇanā",
  "tika-vin04t8:118_0": "Aṭṭhame saṁvidhāyāti kīḷāpurekkhāro saṁvidahitvā, abhiruhanakāle saṅketaṁ katvāti",
  "tika-vin04t8:118_1": "attho. Uddhaṁgāmininti kīḷāvasena uddhaṁ nadiyā paṭisotaṁ gacchantiṁ. Adhogāmininti",
  "tika-vin04t8:118_2": "tatheva adho anusotaṁ gacchantiṁ. Yaṁ pana titthappaṭipādanatthaṁ uddhaṁ vā adho",
  "tika-vin04t8:118_3": "vā haranti, ettha anāpatti. Aññatra tiriyaṁ taraṇāyāti upayogatthe nissakkavacanaṁ,",
  "tika-vin04t8:118_4": "yā tiriyaṁ taraṇā, taṁ ṭhapetvāti attho. Pācittiyanti sagāmakatīrapassena gamanakāle",
  "tika-vin04t8:118_5": "gāmantaragaṇanāya, agāmakatīrapassena vā yojanavitthatāya nadiyā majjhena vā gamanakāle",
  "tika-vin04t8:118_6": "addhayojanagaṇanāya pācittiyaṁ, samudde pana yathāsukhaṁ gantuṁ vaṭṭati.",
  "tika-vin04t8:119_0": "Sāvatthiyaṁ chabbaggiye bhikkhū ārabbha nāvābhiruhanavatthusmiṁ paññattaṁ, ‘‘aññatra",
  "tika-vin04t8:119_1": "tiriyaṁ taraṇāyā’’ti ayamettha anupaññatti, sesaṁ anantarasikkhāpade vuttanayeneva veditabbanti.",
  "tika-vin04t8:120": "Nāvābhiruhanasikkhāpadavaṇṇanā niṭṭhitā.",
  "tika-vin04t8:121": "9. Paripācitasikkhāpadavaṇṇanā",
  "tika-vin04t8:122_0": "Navame bhikkhuniparipācitanti bhikkhuniyā paripācitaṁ, neva tassa nāttano ñātakappavāritānaṁ",
  "tika-vin04t8:122_1": "gihīnaṁ santike bhikkhussa guṇaṁ pakāsetvā ‘‘detha ayyassa, karotha ayyassā’’ti evaṁ",
  "tika-vin04t8:122_2": "nipphāditaṁ laddhabbaṁ katanti attho. Pubbe gihisamārambhāti ettha samārambhoti samāraddhaṁ,",
  "tika-vin04t8:122_3": "paṭiyāditassetaṁ nāmaṁ. Gihīnaṁ samārambho gihisamārambho, bhikkhuniyā paripācanato",
  "tika-vin04t8:122_4": "pubbe paṭhamataraṁyeva yaṁ bhikkhūnaṁ atthāya gihīnaṁ paṭiyāditabhattaṁ, ñātakappavāritānaṁ",
  "tika-vin04t8:122_5": "vā santakaṁ, taṁ ṭhapetvā aññaṁ jānaṁ bhuñjantassa pācittiyanti attho. Tañca kho",
  "tika-vin04t8:122_6": "ajjhoharaṇagaṇanāya, paṭiggahaṇe panassa dukkaṭaṁ.",
  "tika-vin04t8:123_0": "Rājagahe devadattaṁ ārabbha bhikkhuniparipācitapiṇḍapātabhuñjanavatthusmiṁ paññattaṁ,",
  "tika-vin04t8:123_1": "‘‘aññatra pubbe gihisamārambhā’’ti ayamettha anupaññatti, asādhāraṇapaññatti, anāṇattikaṁ,",
  "tika-vin04t8:123_2": "ekatoupasampannāya paripācitaṁ bhuñjantassa , aparipācite paripācitasaññino, ubhayattha",
  "tika-vin04t8:123_3": "vematikassa ca dukkaṭaṁ. Ubhayattha aparipācitasaññino, gihisamārambhe, sikkhamānasāmaṇerādīhi",
  "tika-vin04t8:123_4": "paripācite, pañca bhojanāni ṭhapetvā avasese, ummattakādīnañca anāpatti. Bhikkhuniyā",
  "tika-vin04t8:123_5": "paripācitatā, paripācitabhāvajānanaṁ, gihisamārambhābhāvo, odanādīnaṁ aññataratā,",
  "tika-vin04t8:123_6": "tassa ajjhoharaṇanti imānettha pañca aṅgāni. Samuṭṭhānādīni paṭhamapārājikasaasāni,",
  "tika-vin04t8:123_7": "idaṁ pana paṇṇattivajjaṁ, ticittaṁ, tivedananti.",
  "tika-vin04t8:124": "Paripācitasikkhāpadavaṇṇanā niṭṭhitā.",
  "tika-vin04t8:125": "10. Rahonisajjasikkhāpadavaṇṇanā",
  "tika-vin04t8:126_0": "Dasame sabbopi kathāmaggo dutiyaaniyate vuttanayeneva veditabbo. Idañhi sikkhāpadaṁ",
  "tika-vin04t8:126_1": "dutiyaaniyatena ca upari upanandassa catutthasikkhāpadena ca ekaparicchedaṁ, aṭṭhuppattivasena",
  "tika-vin04t8:126_2": "pana visuṁ paññattanti.",
  "tika-vin04t8:127": "Rahonisajjasikkhāpadavaṇṇanā niṭṭhitā.",
  "tika-vin04t8:128": "Ovādavaggo tatiyo.",
  "tika-vin04t8:129": "4. Bhojanavaggo",
  "tika-vin04t8:130": "1. Āvasathasikkhāpadavaṇṇanā",
  "tika-vin04t8:131_0": "Bhojanavaggassa paṭhame agilānenāti addhayojanampi gantuṁ samatthena. Ekoti ekadivasiko.",
  "tika-vin04t8:131_1": "Āvasathapiṇḍoti ‘‘imesaṁ vā ettakānaṁ vā’’ti ekaṁ pāsaṇḍaṁ vā, ‘‘ettakamevā’’ti evaṁ",
  "tika-vin04t8:131_2": "bhattaṁ vā anodissa sālādīsu yattha katthaci puññakāmehi paññattaṁ bhojanaṁ. Bhuñjitabboti",
  "tika-vin04t8:131_3": "ekakulena vā nānākulehi vā ekato hutvā ekasmiṁ vā ṭhāne, nānāṭhānesu vā ‘‘ajja ekasmiṁ,",
  "tika-vin04t8:131_4": "sve ekasmi’’nti evaṁ aniyataṭṭhāne vā paññatto ekasmiṁ ṭhāne ekadivasameva bhuñjitabbo.",
  "tika-vin04t8:131_5": "Tato ce uttarīti dutiyadivasato paṭṭhāya tasmiṁ vā ṭhāne aññasmiṁ vā ṭhāne tesaṁ",
  "tika-vin04t8:131_6": "santakassa paṭiggahaṇe dukkaṭaṁ, ajjhohāre ajjhohāre pācittiyaṁ.",
  "tika-vin04t8:132_0": "Sāvatthiyaṁ chabbaggiye bhikkhū ārabbha anuvasitvā āvasathapiṇḍabhuñjanavatthusmiṁ",
  "tika-vin04t8:132_1": "paññattaṁ, ‘‘agilānenā’’ti ayamettha anupaññatti, sādhāraṇapaññatti, anāṇattikaṁ,",
  "tika-vin04t8:132_2": "tikapācittiyaṁ, gilānassa agilānasaññino vematikassa vā dukkaṭaṁ. Gilānassa gilānasaññino,",
  "tika-vin04t8:132_3": "yo ca sakiṁ bhuñjati, gacchanto vā antarāmagge ekadivasaṁ , gataṭṭhāne ekadivasaṁ,",
  "tika-vin04t8:132_4": "paccāgantopi antarāmagge ekadivasaṁ, āgataṭṭhāne ekadivasaṁ, gamissāmī’ti ca bhuñjitvā",
  "tika-vin04t8:132_5": "nikkhanto kenaci upaddavena nivattitvā khemabhāvaṁ ñatvā gacchanto puna ekadivasaṁ",
  "tika-vin04t8:132_6": "bhuñjati, yassa vā sāmikā nimantetvā denti, yo vā bhikkhūnaṁyeva uddissa paññattaṁ,",
  "tika-vin04t8:132_7": "na yāvadatthaṁ paññattaṁ, ṭhapetvā vā pañca bhojanāni aññaṁ bhuñjati, tassa ca, ummattakādīnañca",
  "tika-vin04t8:132_8": "anāpatti. Āvasathapiṇḍatā, agilānatā, anuvasitvā paribhojananti imānettha tīṇi aṅgāni.",
  "tika-vin04t8:132_9": "Samuṭṭhānādīni eḷakalomasikkhāpadasadisānīti.",
  "tika-vin04t8:133": "Āvasathasikkhāpadavaṇṇanā niṭṭhitā.",
  "tika-vin04t8:134": "2. Gaṇabhojanasikkhāpadavaṇṇanā",
  "tika-vin04t8:135_0": "Dutiye gaṇabhojaneti gaṇassa bhojane. Idha ca gaṇoti cattāro vā tatuttari vā bhikkhū",
  "tika-vin04t8:135_1": ", tesaṁ nimantanato vā viññattito vā laddhe odanādīnaṁ pañcannaṁ bhojanānaṁ aññatarabhojaneti",
  "tika-vin04t8:135_2": "attho. Tatthāyaṁ vinicchayo – sace hi koci cattāro bhikkhū upasaṅkamitvā yena kenaci",
  "tika-vin04t8:135_3": "vevacanena vā bhāsantarena vā pañcannaṁ bhojanānaṁ nāmaṁ gahetvā ‘‘odanena nimantemi,",
  "tika-vin04t8:135_4": "odanaṁ me gaṇhathā’’tiādinā nayena nimanteti, te ce evaṁ ekato vā nānāto vā nimantitā",
  "tika-vin04t8:135_5": "ekato vā nānāto vā gantvā ekato gaṇhanti, pacchā ekato vā nānāto vā bhuñjanti, gaṇabhojanaṁ",
  "tika-vin04t8:135_6": "hoti. Paṭiggahaṇameva hettha pamāṇaṁ. Sace odanādīnaṁ nāmaṁ gahetvā ekato vā nānāto",
  "tika-vin04t8:135_7": "vā viññāpetvā ca gantvā ca ekato gaṇhanti, evampi gaṇabhojanameva. Tassa duvidhassāpi",
  "tika-vin04t8:135_8": "evaṁ paṭiggahaṇe dukkaṭaṁ, ajjhohāre ajjhohāre pācittiyaṁ. Gilānasamayādīsu yadā",
  "tika-vin04t8:135_9": "pādānampi phalitattā na sakkā piṇḍāya carituṁ, ayaṁ gilānasamayo. Atthatakathinānaṁ",
  "tika-vin04t8:135_10": "pañca māsā, itaresaṁ kattikamāsoti ayaṁ cīvaradānasamayo. Yadā yo cīvare kariyamāne",
  "tika-vin04t8:135_11": "kiñcideva cīvare kattabbaṁ kammaṁ karoti, ayaṁ cīvarakārasamayo. Yadā addhayojanampi",
  "tika-vin04t8:135_12": "gantukāmo vā hoti gacchati vā gato vā, ayaṁ addhānagamanasamayo. Nāvābhiruhanasamayepi",
  "tika-vin04t8:135_13": "eseva nayo. Yadā gocaragāme cattāro bhikkhū piṇḍāya caritvā na yāpenti, ayaṁ mahāsamayo.",
  "tika-vin04t8:135_14": "Yadā yokoci pabbajito bhattena nimanteti, ayaṁ samaṇabhattasamayo, etesu samayesu bhuñjituṁ vaṭṭati.",
  "tika-vin04t8:136_0": "Rājagahe devadattaṁ ārabbha viññāpetvā bhuñjanavatthusmiṁ paññattaṁ, ‘‘aññatra samayā’’ti",
  "tika-vin04t8:136_1": "ayamettha sattavidhā anupaññatti, sādhāraṇapaññatti, anāṇattikaṁ, tikapācittiyaṁ,",
  "tika-vin04t8:136_2": "nagaṇabhojane gaṇabhojanasaññissa vematikassa vā dukkaṭaṁ. Nagaṇabhojanasaññissa",
  "tika-vin04t8:136_3": "pana, ye ca dve tayo ekato gaṇhanti, bahūnaṁ piṇḍāya caritvā ekato bhuñjantānaṁ,",
  "tika-vin04t8:136_4": "niccabhattikādīsu, pañca bhojanāni ṭhapetvā sabbattha, ummattakādīnañca anāpatti.",
  "tika-vin04t8:136_5": "Gaṇabhojanatā, samayābhāvo, ajjhoharaṇanti imānettha tīṇi aṅgāni. Samuṭṭhānādīni",
  "tika-vin04t8:136_6": "eḷakalomasadisānevāti.",
  "tika-vin04t8:137": "Gaṇabhojanasikkhāpadavaṇṇanā niṭṭhitā.",
  "tika-vin04t8:138": "3. Paramparabhojanasikkhāpadavaṇṇanā",
  "tika-vin04t8:139_0": "Tatiye paramparabhojaneti gaṇabhojane vuttanayeneva pañcahi bhojanehi nimantitassa",
  "tika-vin04t8:139_1": "yena yena paṭhamaṁ nimantito, tassa tassa bhojanato uppaṭipāṭiyā vā avikappetvā vā",
  "tika-vin04t8:139_2": "parassa parassa bhojane. Tasmā yo bhikkhu pañcasu sahadhammikesu aññatarassa ‘‘mayhaṁ",
  "tika-vin04t8:139_3": "bhattapaccāsaṁ tuyhaṁ dammī’’ti vā ‘‘vikappemī’’ti vā evaṁ sammukhā vā ‘‘itthannāmassa",
  "tika-vin04t8:139_4": "dammī’’ti (pāci. 226) vā ‘‘vikappemī’’ti vā evaṁ parammukhāvā paṭhamanimantanaṁ avikappetvā",
  "tika-vin04t8:139_5": "pacchā nimantitakule laddhabhikkhato ekasitthampi ajjhoharati, pācittiyaṁ. Samayā vuttanayā eva.",
  "tika-vin04t8:140_0": "Vesāliyaṁ sambahule bhikkhū ārabbha aññatra nimantitabhojanavatthusmiṁ paññattaṁ,",
  "tika-vin04t8:140_1": "‘‘aññatra samayā’’ti ayamettha tividhā anupaññatti, parivāre pana vikappanampi gahetvā",
  "tika-vin04t8:140_2": "‘‘catasso anupaññattiyo’’ti (pari. 86) vuttaṁ, asādhāraṇapaññatti, anāṇattikaṁ, tikapācittiyaṁ,",
  "tika-vin04t8:140_3": "naparamparabhojane paramparabhojanasaññino vematikassa vā dukkaṭaṁ. Naparamparabhojanasaññissa",
  "tika-vin04t8:140_4": "pana, yo ca samaye vā vikappetvā vā ekasaṁsaṭṭhāni vā dve tīṇi nimantanāni ekato",
  "tika-vin04t8:140_5": "vā katvā bhuñjati, nimantanappaṭipāṭiyā bhuñjati, sakalena gāmena vā pūgena vā nimantito",
  "tika-vin04t8:140_6": "tesu yatthakatthaci bhuñjati, nimantiyamāno vā ‘‘bhikkhaṁ gahessāmī’’ti vadati, tassa,",
  "tika-vin04t8:140_7": "niccabhattikādīsu, pañca bhojanāni ṭhapetvā sabbattha, ummattakādīnañca anāpatti.",
  "tika-vin04t8:140_8": "Paramparabhojanatā, samayābhāvo, ajjhoharaṇanti imānettha tīṇi aṅgāni. Samuṭṭhānādīni",
  "tika-vin04t8:140_9": "paṭhamakathinasadisāneva, idaṁ pana kiriyākiriyanti.",
  "tika-vin04t8:141": "Paramparabhojanasikkhāpadavaṇṇanā niṭṭhitā.",
  "tika-vin04t8:142": "4. Kāṇamātāsikkhāpadavaṇṇanā",
  "tika-vin04t8:143_0": "Catutthe pūvehīti paheṇakatthāya paṭiyattehi atirasakamodakasakkhalikādīhi yehi kehici",
  "tika-vin04t8:143_1": "khajjakehi. Manthehīti pātheyyatthāya paṭiyattehi yehi kehici sattutilataṇḍulādīhi.",
  "tika-vin04t8:143_2": "Dvattipattapūrāti mukhavaṭṭiyā heṭṭhimalekhaṁ anatikkantā dve vā tayo vā pattapūrā.",
  "tika-vin04t8:143_3": "Tato ce uttarīti sacepi tatiyaṁ pattaṁ thūpīkataṁ gaṇhāti, mukhavaṭṭiyā heṭṭhimalekhato",
  "tika-vin04t8:143_4": "upariṭṭhitapūvagaṇanāya pācittiyaṁ. Dvattipattapūre paṭiggahetvāti ettha yena dve",
  "tika-vin04t8:143_5": "gahitā honti, tena bahi bhikkhuṁ disvā ‘‘ettha mayā dve pattapūrā gahitā, tvaṁ ekaṁ",
  "tika-vin04t8:143_6": "gaṇheyyāsī’’ti vattabbaṁ, tenāpi aññaṁ passitvā ‘‘paṭhamaṁ āgatena dve pattapūrā",
  "tika-vin04t8:143_7": "gahitā, mayā eko gahito, tvaṁ mā gaṇhī’’ti vattabbaṁ. Yena paṭhamaṁ eko gahito ,",
  "tika-vin04t8:143_8": "tassāpi paramparārocane eseva nayo. Yena pana sayameva tayo gahitā, tena aññaṁ disvā",
  "tika-vin04t8:143_9": "‘‘mā kho tvaṁ ettha paṭiggaṇhīti vattabbaṁ, avadantassa dukkaṭaṁ, taṁ sutvā gaṇhantassāpi",
  "tika-vin04t8:143_10": "dukkaṭameva. Tato nīharitvā bhikkhūhi saddhiṁ saṁvibhajitabbanti laddhaṭṭhānato sabbāsannaṁ",
  "tika-vin04t8:143_11": "āsanasālaṁ vā vihāraṁ vā yattha vā pana nibaddhaṁ paṭikkamati, tattha gantvā ekaṁ",
  "tika-vin04t8:143_12": "pattapūraṁ attano ṭhapetvā sesaṁ bhikkhusaṅghassa dātabbaṁ. Yathāmittaṁ pana dātuṁ",
  "tika-vin04t8:143_13": "na labbhati. Yena eko gahito, na tena kiñci akāmā dātabbaṁ, yathāruci kātabbaṁ.",
  "tika-vin04t8:144_0": "Sāvatthiyaṁ sambahule bhikkhū ārabbha na mattaṁ jānitvā paṭiggahaṇavatthusmiṁ paññattaṁ,",
  "tika-vin04t8:144_1": "sādhāraṇapaññatti, anāṇattikaṁ, tikapācittiyaṁ, ūnakadvattipattapūre atirekasaññissa",
  "tika-vin04t8:144_2": "vematikassa vā dukkaṭaṁ. Ūnakasaññissa pana, na paheṇakatthāya na pātheyyatthāya",
  "tika-vin04t8:144_3": "vā paṭiyattaṁ, tadatthāya paṭiyattasesakaṁ vā, gamane vā paṭippassaddhe, ñātakappavāritānaṁ",
  "tika-vin04t8:144_4": "vā dentānaṁ, attano dhanena gaṇhantassa, ummattakādīnañca anāpatti. Vuttalakkhaṇapūvamanthatā,",
  "tika-vin04t8:144_5": "asesakatā, appaṭippassaddhagamanatā, anaññātakāditā, atirekappaṭiggahaṇanti imānettha",
  "tika-vin04t8:144_6": "pañca aṅgāni, samuṭṭhānādīni sañcarittasadisānevāti.",
  "tika-vin04t8:145": "Kāṇamātāsikkhāpadavaṇṇanā niṭṭhitā.",
  "tika-vin04t8:146": "5. Paṭhamapavāraṇāsikkhāpadavaṇṇanā",
  "tika-vin04t8:147_0": "Pañcame bhuttāvīti bhuttavā, yena pañcannaṁ bhojanānaṁ sāsapamattampi ajjhoharitaṁ,",
  "tika-vin04t8:147_1": "so evaṁ vuccati. Pavāritoti ‘‘asanaṁ paññāyati, bhojanaṁ paññāyati, hatthapāse ṭhito",
  "tika-vin04t8:147_2": "abhiharati, paṭikkhepo paññāyatī’’ti (pāci. 239) evaṁ pāḷiyaṁ vuttapañcaṅgavasena",
  "tika-vin04t8:147_3": "katappavāraṇo, katappaṭikkhepoti attho. Tattha yasmā ‘‘asanaṁ paññāyatī’’ti iminā",
  "tika-vin04t8:147_4": "vippakatabhojano ‘pavārito’ti vutto. Yo ca vippakatabhojano, tena kiñci bhuttaṁ,",
  "tika-vin04t8:147_5": "kiñci abhuttaṁ, yañca bhuttaṁ, taṁ sandhāya ‘bhuttāvī’tipi saṅkhaṁ gacchati. Tasmā",
  "tika-vin04t8:147_6": "‘bhuttāvī’tivacanena visuṁ kiñci atthasiddhiṁ na passāma, ‘‘dirattatiratta’’ntiādīsu",
  "tika-vin04t8:147_7": "(pāci. 52) pana dirattādivacanaṁ viya pavāritapadassa parivārabhāvena byañjanasiliṭṭhatāya",
  "tika-vin04t8:147_8": "cetaṁ vuttanti veditabbaṁ.",
  "tika-vin04t8:148_0": "Pavāraṇaṅgesu pana asanaṁ paññāyatīti vippakatabhojanaṁ dissati, taṁ bhuñjamāno cesa",
  "tika-vin04t8:148_1": "puggalo hotīti attho. Bhojanaṁ paññāyatīti pavāraṇappahonakaṁ bhojanaṁ dissati, odanādīnaṁ",
  "tika-vin04t8:148_2": "ce aññataraṁ paṭikkhipitabbaṁ bhojanaṁ hotīti attho. Hatthapāse ṭhitoti pavāraṇappahonakaṁ",
  "tika-vin04t8:148_3": "ce bhojanaṁ gaṇhitvā dāyako aḍḍhateyyahatthappamāṇe okāse ṭhito hotīti attho . Abhiharatīti",
  "tika-vin04t8:148_4": "so ce dāyako tassa taṁ bhojanaṁ kāyena abhisaṁharatīti attho. Paṭikkhepo paññāyatīti",
  "tika-vin04t8:148_5": "paṭikkhepo dissati, taṁ ce abhihaṭaṁ so bhikkhu kāyena vā vācāya vā paṭikkhipatīti",
  "tika-vin04t8:148_6": "attho. Evaṁ pañcannaṁ aṅgānaṁ vasena pavārito hoti.",
  "tika-vin04t8:149_0": "Tatrāyaṁ vinicchayo – ‘asana’ntiādīsu tāva yañca asnāti, yañca bhojanaṁ hatthapāse",
  "tika-vin04t8:149_1": "ṭhitena abhihaṭaṁ paṭikkhipati, taṁ odano kummāso sattu maccho maṁsanti imesaṁ aññatarameva",
  "tika-vin04t8:149_2": "veditabbaṁ. Tattha odano nāma sāli vīhi yavo godhumo kaṅgu varako kudrūsakoti imesaṁ",
  "tika-vin04t8:149_3": "sattannaṁ dhaññānaṁ taṇḍule gahetvā ‘‘bhattaṁ pacāmā’’ti vā ‘‘yāguṁ pacāmā’’ti vā",
  "tika-vin04t8:149_4": "yaṁkiñci sandhāya pacantu, sace uṇhaṁ vā sītalaṁ vā bhuñjantānaṁ bhojanakāle gahitagahitaṭṭhāne",
  "tika-vin04t8:149_5": "odhi paññāyati, odano hoti, pavāraṇaṁ janeti. Yo pana pāyāso vā ambilayāgu vā uddhanato",
  "tika-vin04t8:149_6": "otāritamattā abbhuṇhā sakkā hoti āvijjhitvā pivituṁ, sā yassa hatthena gahitokāsepi",
  "tika-vin04t8:149_7": "odhi na paññāyati, pavāraṇaṁ na janeti. Sace pana usumāya vigatāya ghanabhāvaṁ gacchati,",
  "tika-vin04t8:149_8": "odhiṁ dasseti, puna pavāraṇaṁ janeti, pubbe tanukabhāvo na rakkhati. Sacepi bahū",
  "tika-vin04t8:149_9": "paṇṇaphalakaḷīre pakkhipitvā muṭṭhimattāpi taṇḍulā pakkhittā honti, bhojanakāle ce",
  "tika-vin04t8:149_10": "odhi paññāyati, pavāraṇaṁ janeti. Ayāguke nimantane ‘‘yāguṁ dassāmā’’ti bhatte udakakañjikakhīrādīni",
  "tika-vin04t8:149_11": "ākiritvā ‘‘yāguṁ gaṇhathā’’ti denti, kiñcāpi tanukā hoti, pavāraṇaṁ janetiyeva. Sace",
  "tika-vin04t8:149_12": "pana pakkuthitesu udakādīsu pakkhipitvā pacitvā denti, yāgusaṅgahameva gacchati.",
  "tika-vin04t8:149_13": "Sace yāguyāpi sāsapamattampi macchamaṁsakkhaṇḍaṁ vā nhāru vā pakkhittaṁ hoti, pavāraṇaṁ",
  "tika-vin04t8:149_14": "janeti. Ṭhapetvā sānulomānaṁ vuttadhaññānaṁ taṇḍule aññehi veḷutaṇḍulādīhi vā kandamūlaphalehi",
  "tika-vin04t8:149_15": "vā yehi kehici katabhattaṁ pavāraṇaṁ na janeti. Kummāso nāma yavehi kato. Aññehi",
  "tika-vin04t8:149_16": "pana muggādīhi katakummāso pavāraṇaṁ na janeti. Sattu nāma satta dhaññāni bhajjitvā",
  "tika-vin04t8:149_17": "kato. Antamaso kharapākabhajjitānaṁ vīhīnaṁ taṇḍule koṭṭetvā katacuṇṇampi kuṇḍakampi",
  "tika-vin04t8:149_18": "sattusaṅgahameva gacchati. Samapākabhajjitānaṁ pana ātapasukkhānaṁ kuṇḍakaṁ vā, ye",
  "tika-vin04t8:149_19": "keci taṇḍulā vā lājā vā, lājehi katabhattasattuādīni vā na pavārenti. Macchamaṁsesu",
  "tika-vin04t8:149_20": "sace yāguṁ pivantassa yāgusitthamattāneva dve macchakkhaṇḍāni vā maṁsakkhaṇḍāni vā",
  "tika-vin04t8:149_21": "ekabhājane vā nānābhājane vā denti, tāni ce akhādanto aññaṁ pavāraṇappahonakaṁ yaṁkiñci",
  "tika-vin04t8:149_22": "paṭikkhipati, na pavāreti. Tato ekaṁ khāditaṁ, ekaṁ hatthe vā patte vā hoti, sace",
  "tika-vin04t8:149_23": "aññaṁ paṭikkhipati pavāreti. Dvepi khāditāni honti, mukhe sāsapamattampi avasiṭṭhaṁ",
  "tika-vin04t8:149_24": "natthi, sacepi aññaṁ paṭikkhipati, na pavāreti. Yo pana akappiyamaṁsaṁ kuladūsanavejjakammauttarimanussadhammārocanasāditarūpiyādīhi",
  "tika-vin04t8:149_25": "nibbattaṁ akappiyabhojanañca aññaṁ kappiyaṁ vā akappiyaṁ vā khādanto paṭikkhipati, na pavāreti.",
  "tika-vin04t8:150_0": "Evaṁ yañca asnāti, yañca bhojanaṁ hatthapāse ṭhitena abhihaṭaṁ paṭikkhipanto pavāraṇaṁ",
  "tika-vin04t8:150_1": "janeti, taṁ ñatvā idāni yathā āpajjati, tassa jānanatthaṁ ayaṁ vinicchayo veditabbo",
  "tika-vin04t8:150_2": "– ‘‘asanaṁ bhojana’’nti ettha tāva yena ekasitthampi ajjhohaṭaṁ hoti, so sace pattamukhahatthesu",
  "tika-vin04t8:150_3": "yatthakatthaci bhojane sati sāpekkhova aññaṁ vuttalakkhaṇaṁ bhojanaṁ paṭikkhipati,",
  "tika-vin04t8:150_4": "pavāreti. Sace pana nirapekkho hoti, yaṁ pattādīsu avasiṭṭhaṁ, taṁ na ca ajjhoharitukāmo,",
  "tika-vin04t8:150_5": "aññassa vā dātukāmo, aññatra vā gantvā bhuñjitukāmo, so paṭikkhipantopi na pavāreti.",
  "tika-vin04t8:150_6": "‘‘Hatthapāse ṭhito’’ti ettha pana sace bhikkhu nisinno hoti, ānisadassa pacchimantato",
  "tika-vin04t8:150_7": "paṭṭhāya, sace ṭhito, paṇhīnaṁ antato paṭṭhāya, sace nipanno, yena passena nipanno,",
  "tika-vin04t8:150_8": "tassa pārimantato paṭṭhāya dāyakassa nisinnassa vā ṭhitassa vā nipannassa vā ṭhapetvā",
  "tika-vin04t8:150_9": "pasāritahatthaṁ yaṁ āsannataraṁ aṅgaṁ, tassa orimantena paricchinditvā aḍḍhateyyahattho",
  "tika-vin04t8:150_10": "‘hatthapāso’ti veditabbo. Tasmiṁ ṭhatvā abhihaṭaṁ paṭikkhipantasseva pavāraṇā hoti,",
  "tika-vin04t8:150_11": "na tato paraṁ. ‘Abhiharatī’ti hatthapāsabbhantare ṭhito gahaṇatthaṁ upanāmeti. Sace",
  "tika-vin04t8:150_12": "pana anantaranisinnopi bhikkhu hatthe vā ādhārake vā ṭhitaṁ pattaṁ anabhiharitvāva",
  "tika-vin04t8:150_13": "‘‘bhattaṁ gaṇhathā’’ti vadati, taṁ paṭikkhipato pavāraṇā natthi. Bhattapacchiṁ ānetvā",
  "tika-vin04t8:150_14": "purato bhūmiyaṁ ṭhapetvā evaṁ vuttepi eseva nayo. Īsakaṁ pana uddharitvā vā apanāmetvā",
  "tika-vin04t8:150_15": "vā ‘gaṇhathā’ti vutte taṁ paṭikkhipato pavāraṇā hoti. Bhattapacchiṁ gahetvā parivisantassa",
  "tika-vin04t8:150_16": "añño ‘‘ahaṁ dhāressāmī’’ti gahitamattameva karoti, parivesakoyeva pana taṁ dhāreti,",
  "tika-vin04t8:150_17": "tasmā sā abhihaṭāva hoti, tato dātukāmatāya gaṇhantaṁ paṭikkhipantassa pavāraṇā hoti.",
  "tika-vin04t8:150_18": "Sace pana parivesakena phuṭṭhamattāva hoti, itarova naṁ dhāreti, tato dātukāmatāya",
  "tika-vin04t8:150_19": "gaṇhantaṁ paṭikkhipantassa pavāraṇā na hoti. Kaṭacchunā uddhaṭe pana hoti, dvinnaṁ",
  "tika-vin04t8:150_20": "samabhārepi paṭikkhipanto pavāretiyeva. Anantarassa diyyamāne itaro pattaṁ pidahati,",
  "tika-vin04t8:150_21": "aññassa abhihaṭaṁ nāma paṭikkhittaṁ hoti, tasmā pavāraṇā natthi. ‘Paṭikkhepo’ti ettha",
  "tika-vin04t8:150_22": "vācāya abhihaṭe paṭikkhepo na ruhati, kāyena abhihaṭaṁ pana aṅgulicalanādinā kāyavikārena",
  "tika-vin04t8:150_23": "vā ‘‘alaṁ, mā dehī’’tiādinā vacīvikārena vā paṭikkhipato pavāraṇā hoti.",
  "tika-vin04t8:151_0": "Eko samaṁsakaṁ rasaṁ abhiharati, ‘‘rasaṁ paṭiggaṇhathā’’ti vadati, taṁ sutvā paṭikkhipato",
  "tika-vin04t8:151_1": "pavāraṇā natthi. ‘Maṁsarasa’nti vutte pana paṭikkhipato pavāraṇā hoti. ‘‘Imaṁ gaṇhathā’’ti",
  "tika-vin04t8:151_2": "vuttepi hotiyeva. Maṁsaṁ visuṁ katvā ‘maṁsarasa’nti vuttepi sace sāsapamattampi khaṇḍaṁ",
  "tika-vin04t8:151_3": "atthi, paṭikkhipato pavāraṇā hoti. Sace natthi, vaṭṭati. Kaḷīrapanasādīhi missetvā",
  "tika-vin04t8:151_4": "macchamaṁsaṁ pacanti, taṁ gahetvā ‘‘kaḷīrasūpaṁ gaṇhatha, panasabyañjanaṁ gaṇhathā’’ti",
  "tika-vin04t8:151_5": "vadati, evampi na pavāreti. Kasmā? Apavāraṇārahassa nāmena vuttattā. ‘‘Macchamaṁsaṁ",
  "tika-vin04t8:151_6": "byañjana’’nti vā ‘‘imaṁ gaṇhathā’’ti vā vutte pana pavāreti, ayamettha saṅkhepo,",
  "tika-vin04t8:151_7": "vitthāro pana samantapāsādikāyaṁ vutto. Gamanādīsu pana yasmiṁ iriyāpathe pavāreti,",
  "tika-vin04t8:151_8": "taṁ avikopenteneva bhuñjitabbaṁ.",
  "tika-vin04t8:152_0": "Anatirittanti na atirittaṁ, na adhikanti attho. Taṁ pana kappiyakatādīhi sattahi",
  "tika-vin04t8:152_1": "vinayakammākārehi akataṁ vā gilānassa anadhikaṁ vā hoti. Tasmā padabhājane (pāci.",
  "tika-vin04t8:152_2": "239) ‘akappiyakata’ntiādi vuttaṁ, tattha yaṁ phalaṁ vā kandamūlādi vā pañcahi samaṇakappiyehi",
  "tika-vin04t8:152_3": "kappiyaṁ akataṁ, yañca akappiyamaṁsaṁ vā akappiyabhojanaṁ vā, etaṁ akappiyaṁ nāma,",
  "tika-vin04t8:152_4": "taṁ akappiyaṁ ‘‘alametaṁ sabba’’nti evaṁ atirittaṁ kataṁ akappiyakatanti veditabbaṁ.",
  "tika-vin04t8:152_5": "Appaṭiggahitakatanti bhikkhunā appaṭiggahitaṁyeva purimanayena atirittaṁ kataṁ. Anuccāritakatanti",
  "tika-vin04t8:152_6": "kappiyaṁ kāretuṁ āgatena bhikkhunā īsakampi anukkhittaṁ vā anapanāmitaṁ vā kataṁ.",
  "tika-vin04t8:152_7": "Ahatthapāse katanti kappiyaṁ kāretuṁ āgatassa hatthapāsato bahi ṭhitena kataṁ. Abhuttāvinā",
  "tika-vin04t8:152_8": "katanti yo atirittaṁ karoti, tena pavāraṇappahonakaṁ bhojanaṁ abhuttena kataṁ. Bhuttāvinā",
  "tika-vin04t8:152_9": "pavāritena āsanā vuṭṭhitena katanti idaṁ uttānameva. ‘‘Alametaṁ sabba’’nti avuttanti",
  "tika-vin04t8:152_10": "vacībhedaṁ katvā evaṁ avuttaṁ hoti. Iti imehi sattahi vinayakammākārehi yaṁ atirittaṁ",
  "tika-vin04t8:152_11": "kappiyaṁ akataṁ, yañca pana na gilānātirittaṁ, tadubhayampi anatirittaṁ. Atirittaṁ",
  "tika-vin04t8:152_12": "pana tasseva paṭipakkhanayena veditabbaṁ.",
  "tika-vin04t8:153_0": "Apicettha bhuttāvinā kataṁ hotīti (pāci. 239) antamaso anantaranisinnassa pattato",
  "tika-vin04t8:153_1": "ekampi sitthaṁ vā maṁsahīraṁ vā khāditvā katampi bhuttāvinā kataṁ hoti, yo pātova",
  "tika-vin04t8:153_2": "evaṁ bhuttāvī pavārito nisīdatiyeva, so upakaṭṭhepi kāle abhihaṭaṁ piṇḍaṁ bhikkhunā",
  "tika-vin04t8:153_3": "upanītaṁ kappiyaṁ kātuṁ labhati. Sace pana tasmiṁ kappiye kate bhuñjantassa aññaṁ",
  "tika-vin04t8:153_4": "āmisaṁ ākiranti, taṁ so puna kātuṁ na labhati. Yañhi akataṁ, taṁ kātabbaṁ. Yena ca",
  "tika-vin04t8:153_5": "akataṁ, tena ca kātabbanti (pāci. aṭṭha. 238-9) vuttaṁ, tasmā tasmiṁ bhājane kariyamāne",
  "tika-vin04t8:153_6": "paṭhamakatena saddhiṁ kataṁ hotīti taṁ kātuṁ na vaṭṭati. Aññasmiṁ pana bhājane tena",
  "tika-vin04t8:153_7": "vā aññena vā kātuṁ vaṭṭati. Evaṁ kataṁ paṭhamakatena missetvāpi bhuñjituṁ vaṭṭati,",
  "tika-vin04t8:153_8": "na kevalañca tassa yena pana kataṁ, taṁ ṭhapetvā aññesaṁ pavāritānampi bhuñjituṁ",
  "tika-vin04t8:153_9": "vaṭṭati. Yathā pana akatena missaṁ na hoti, evaṁ mukhañca hatthañca suddhaṁ katvā",
  "tika-vin04t8:153_10": "bhuñjitabbaṁ. Gilānātirittaṁ pana na kevalaṁ gilānassa bhuttāvasesameva, atha kho",
  "tika-vin04t8:153_11": "yaṁkiñci gilānaṁ uddissa ‘‘ajja vā sve vā yadā vā icchati, tadā khādissatī’’ti āhaṭaṁ,",
  "tika-vin04t8:153_12": "taṁ sabbaṁ ‘gilānātiritta’nti veditabbaṁ. Khādanīyaṁ vā bhojanīyaṁ vāti yaṁkiñci",
  "tika-vin04t8:153_13": "yāvakālikaṁ. Khādeyya vā bhuñjeyya vā pācittiyanti ettha vuttanayena pavāritassa",
  "tika-vin04t8:153_14": "anatirittaṁ yaṁkiñci āmisaṁ ajjhoharaṇatthāya paṭiggaṇhato gahaṇe dukkaṭaṁ, ajjhohāre",
  "tika-vin04t8:153_15": "ajjhohāre pācittiyaṁ.",
  "tika-vin04t8:154_0": "Sāvatthiyaṁ sambahule bhikkhū ārabbha aññatra bhuñjanavatthusmiṁ paññattaṁ, ‘‘anatiritta’’nti",
  "tika-vin04t8:154_1": "ayamettha anupaññatti, asādhāraṇapaññatti, anāṇattikaṁ, tikapācittiyaṁ, yāmakālikādīni",
  "tika-vin04t8:154_2": "āhāratthāya gaṇhato, nirāmisāni ajjhoharato ca dukkaṭaṁ, tathā atiritte anatirittasaññino",
  "tika-vin04t8:154_3": "ceva vematikassa ca. Atirittasaññino pana, ‘‘atirittaṁ kārāpetvā bhuñjissāmī’’ti",
  "tika-vin04t8:154_4": "gaṇhantassa, aññassatthāya gaṇhantassa, yāmakālikādīni tesaṁ anuññātaparibhogavasena",
  "tika-vin04t8:154_5": "nirāmisāni paribhuñjantassa, ummattakādīnañca anāpatti. Pavāritabhāvo, āmisassa anatirittatā,",
  "tika-vin04t8:154_6": "kālena ajjhoharaṇanti imānettha tīṇi aṅgāni. Samuṭṭhānādīni paṭhamakathinasadisāneva,",
  "tika-vin04t8:154_7": "idaṁ pana kiriyākiriyanti.",
  "tika-vin04t8:155": "Paṭhamapavāraṇāsikkhāpadavaṇṇanā niṭṭhitā.",
  "tika-vin04t8:156": "6. Dutiyapavāraṇāsikkhāpadavaṇṇanā",
  "tika-vin04t8:157_0": "Chaṭṭhe abhihaṭṭhuṁ pavāreyyāti abhiharitvā ‘‘handa, bhikkhu khāda vā bhuñja vā’’ti",
  "tika-vin04t8:157_1": "evaṁ pavāreyya. Jānanti sutvā vā disvā vā tassa pavāritabhāvaṁ jānanto. Āsādanāpekkhoti",
  "tika-vin04t8:157_2": "āsādanaṁ codanaṁ maṅkukaraṇabhāvaṁ apekkhamāno. Bhuttasmiṁ pācittiyanti ettha abhihāre",
  "tika-vin04t8:157_3": "tāva dukkaṭaṁ, sace so taṁ gaṇhāti, puna abhihārakassa dukkaṭaṁ, tasmiṁ pana bhuñjante",
  "tika-vin04t8:157_4": "abhihārakassa tassa ajjhohāre ajjhohāre dukkaṭaṁ, bhojanapariyosāne pācittiyaṁ.",
  "tika-vin04t8:158_0": "Sāvatthiyaṁ aññataraṁ bhikkhuṁ ārabbha anatirittena bhojanena abhihaṭṭhuṁ pavāraṇāvatthusmiṁ",
  "tika-vin04t8:158_1": "paññattaṁ, asādhāraṇapaññatti, anāṇattikaṁ, pavārite pavāritasaññino pācittiyaṁ.",
  "tika-vin04t8:158_2": "Vematikassa, yāmakālikādīni āhāratthāya abhiharantassa, tesañca paṭiggahaṇaajjhohāresu,",
  "tika-vin04t8:158_3": "appavārite ca pavāritasaññino, vematikassa ca dukkaṭaṁ. Appavāritasaññissa pana,",
  "tika-vin04t8:158_4": "yo ca atirittaṁ kārāpetvā deti, ‘‘kārāpetvā vā bhuñjāhī’’ti deti, yo vā ‘‘aññassatthāya",
  "tika-vin04t8:158_5": "haranto gacchāhī’’ti deti, yo ca yāmakālikādīni ‘‘sati paccaye paribhuñjāhī’’ti deti,",
  "tika-vin04t8:158_6": "tassa, ummattakādīnañca anāpatti. Pavāritatā, pavāritasaññitā, āsādanāpekkhatā, anatirittena",
  "tika-vin04t8:158_7": "abhihaṭṭhuṁ pavāraṇatā, bhojanapariyosānanti imānettha pañca aṅgāni. Samuṭṭhānādīni",
  "tika-vin04t8:158_8": "adinnādānasadisāni, idaṁ pana dukkhavedananti.",
  "tika-vin04t8:159": "Dutiyapavāraṇāsikkhāpadavaṇṇanā niṭṭhitā.",
  "tika-vin04t8:160": "7. Vikālabhojanasikkhāpadavaṇṇanā",
  "tika-vin04t8:161_0": "Sattame vikāleti vigate kāle, majjhanhikātikkamanato yāva aruṇuggamanāti adhippāyo.",
  "tika-vin04t8:161_1": "Tasmā yo bhikkhu etasmiṁ antare yaṁkiñci vanamūlaphalaṁ upādāya āmaṁ vā pakkaṁ vā",
  "tika-vin04t8:161_2": "āmisasaṅkhepagataṁ khādanīyaṁ vā bhojanīyaṁ vā ajjhoharaṇatthāya paṭiggaṇhāti, tassa",
  "tika-vin04t8:161_3": "paṭiggahaṇe dukkaṭaṁ, ajjhohāre ajjhohāre pācittiyaṁ.",
  "tika-vin04t8:162_0": "Rājagahe sattarasavaggiye bhikkhū ārabbha vikāle bhojanavatthusmiṁ paññattaṁ, sādhāraṇapaññatti,",
  "tika-vin04t8:162_1": "anāṇattikaṁ, tikapācittiyaṁ, yāmakālikādīni āhāratthāya paṭiggahaṇaajjhohāresu, kāle",
  "tika-vin04t8:162_2": "vikālasaññissa, vematikassa ca dukkaṭaṁ, kāle kālasaññissa yāmakālikādīni sati paccaye",
  "tika-vin04t8:162_3": "paribhuñjantassa ummattakādīnañca anāpatti. ‘‘Anujānāmi, bhikkhave, romaṭṭhakassa",
  "tika-vin04t8:162_4": "romaṭṭhaṁ, na ca bhikkhave bahimukhadvārā nīharitvā ajjhoharitabba’’nti (cūḷava.",
  "tika-vin04t8:162_5": "273) anuññātanayena romaṭṭhakassāpi anāpatti. Vikālatā, yāvakālikatā, ajjhoharaṇanti",
  "tika-vin04t8:162_6": "imānettha tīṇi aṅgāni. Samuṭṭhānādīni eḷakalomasadisānīti.",
  "tika-vin04t8:163": "Vikālabhojanasikkhāpadavaṇṇanā niṭṭhitā.",
  "tika-vin04t8:164": "8. Sannidhikārakasikkhāpadavaṇṇanā",
  "tika-vin04t8:165_0": "Aṭṭhame sannidhikārakanti kāro karaṇaṁ kiriyāti atthato ekaṁ, sannidhi kāro assāti",
  "tika-vin04t8:165_1": "sannidhikāraṁ , sannidhikārameva sannidhikārakaṁ, paṭiggahetvā ekarattiṁ vītināmitassetaṁ",
  "tika-vin04t8:165_2": "nāmaṁ. Tasmā evaṁ sannidhikataṁ yaṁkiñci yāvakālikaṁ vā yāmakālikaṁ vā ‘ajjhoharissāmī’ti",
  "tika-vin04t8:165_3": "gaṇhantassa paṭiggahaṇe dukkaṭaṁ, ajjhohāre ajjhohāre pācittiyaṁ. Sacepi patto duddhoto",
  "tika-vin04t8:165_4": "hoti, yaṁ aṅguliyā ghaṁsantassa lekhā paññāyati, gaṇṭhikapattassa vā gaṇṭhikantare",
  "tika-vin04t8:165_5": "sneho paviṭṭho hoti, yo uṇhe otāpentassa paggharati, uṇhayāguyā vā gahitāya sandissati,",
  "tika-vin04t8:165_6": "tādise pattepi punadivase bhuñjantassa pācittiyaṁ. Yaṁ pana bhikkhu nirapekkho sāmaṇerānaṁ",
  "tika-vin04t8:165_7": "pariccajitvā tehi nihitaṁ labhitvā bhuñjati, taṁ vaṭṭati . Sayaṁ paṭiggahetvā apariccattameva",
  "tika-vin04t8:165_8": "hi dutiyadivase kappiyabhojanaṁ bhuñjantassa pācittiyaṁ. Akappiyesu pana manussamaṁse",
  "tika-vin04t8:165_9": "thullaccayena saddhiṁ pācittiyaṁ, sesesu pana dukkaṭena saddhiṁ. Yāmakālikaṁ sati",
  "tika-vin04t8:165_10": "paccaye ajjhoharato pācittiyaṁ, āhāratthāya ajjhoharato dukkaṭena saddhiṁ. Yo pana",
  "tika-vin04t8:165_11": "pavārito hutvā anatirittakataṁ ajjhoharati, tassa sabbavikappesu aparampi pācittiyaṁ",
  "tika-vin04t8:165_12": "vaḍḍhati. Sace vikāle ajjhoharati, anatirittapaccayā sabbavikappesu anāpatti, sati",
  "tika-vin04t8:165_13": "paccaye vikālapaccayā yāmakālikādīsu ca anāpatti. Avasesesu vikālapaccayā pācittiyaṁ",
  "tika-vin04t8:165_14": "vaḍḍhatiyeva. Bhikkhussa pana sannidhi bhikkhuniyā vaṭṭati, bhikkhuniyā ca sannidhi",
  "tika-vin04t8:165_15": "bhikkhussa vaṭṭati, bhikkhunikkhandhake (cūḷava. 421-422) anuññātattā vaṭṭatīti.",
  "tika-vin04t8:166_0": "Sāvatthiyaṁ āyasmantaṁ belaṭṭhasīsaṁ ārabbha sannidhikārakabhojanavatthusmiṁ paññattaṁ,",
  "tika-vin04t8:166_1": "sādhāraṇapaññatti, anāṇattikaṁ, tikapācittiyaṁ , sattāhakālika yāvajīvikānaṁ pana",
  "tika-vin04t8:166_2": "āhāratthāya paṭiggahaṇe ajjhohāre ca dukkaṭaṁ. Yathā cetāni āhāratthāya na kappanti,",
  "tika-vin04t8:166_3": "evaṁ yāvakālikādīhi saṁsaṭṭhānipi, vuttañhetaṁ ‘‘yāvakālikena, bhikkhave, yāmakālikaṁ",
  "tika-vin04t8:166_4": "tadahupaṭiggahitaṁ kāle kappati, vikāle na kappatī’’tiādi (mahāva. 305). Tasmā sacepi",
  "tika-vin04t8:166_5": "taṁ taṁ tena tena saddhiṁ saṁsaṭṭhaṁ labhati, sace asambhinnarasaṁ vā hoti sudhotaṁ",
  "tika-vin04t8:166_6": "vā, yathā itarena saṁsaggo na paññāyati, attano kālānurūpena paribhuñjituṁ vaṭṭati.",
  "tika-vin04t8:167_0": "Sace pana sambhinnarasaṁ vā hoti duddhotaṁ vā, na vaṭṭati. Yāvakālikañhi attanā saddhiṁ",
  "tika-vin04t8:167_1": "sambhinnarasāni tīṇipi yāmakālikādīni attano sabhāvaṁ upaneti, yāmakālikaṁ dvepi",
  "tika-vin04t8:167_2": "sattāhakālikādīni attano sabhāvaṁ upaneti, sattāhakālikaṁ yāvajīvikameva attano sabhāvaṁ",
  "tika-vin04t8:167_3": "upaneti. Tasmā tena tadahupaṭiggahitena saddhiṁ tadahupaṭiggahitaṁ vā pure paṭiggahitaṁ",
  "tika-vin04t8:167_4": "vā yāvajīvikaṁ sattāhaṁ kappati, dvīhappaṭiggahitena chāhaṁ, tīhappaṭiggahitena pañcāhaṁ…pe…",
  "tika-vin04t8:167_5": "sattāhappaṭiggahitena tadaheva kappatīti veditabbaṁ. Tasmāyeva hi ‘‘sattāhakālikena,",
  "tika-vin04t8:167_6": "bhikkhave , yāvajīvikaṁ tadahupaṭiggahita’’nti avatvā ‘‘paṭiggahitaṁ sattāhaṁ kappatī’’ti",
  "tika-vin04t8:167_7": "vuttaṁ. Kālayāmasattāhātikkamesu cettha vikālabhojana sannidhibhesajjasikkhāpadānaṁ",
  "tika-vin04t8:167_8": "vasena āpattiyo veditabbā, imesu pana catūsu kālikesu yāvakālikaṁ yāmakālikanti imameva",
  "tika-vin04t8:167_9": "dvayaṁ antovuṭṭhañceva sannidhikārakañca, sattāhakālikaṁ yāvajīvikañca akappiyakuṭiyaṁ",
  "tika-vin04t8:167_10": "nikkhipitumpi vaṭṭati, sannidhimpi na janeti. Akappiyakuṭiyaṁ antovuṭṭhena pana tena",
  "tika-vin04t8:167_11": "saddhiṁ itaradvayaṁ tadahupaṭiggahitampi na vaṭṭati, mukhasannidhi nāma hoti, mahāpaccariyaṁ",
  "tika-vin04t8:167_12": "pana antovuṭṭhaṁ hotīti vuttaṁ. Tattha nāmamattameva nānākaraṇaṁ, āpatti pana dukkaṭameva.",
  "tika-vin04t8:167_13": "Tattha akappiyakuṭi nāma saṅghassa vā upasampannapuggalassa vā santakaṁ vasanatthāya",
  "tika-vin04t8:167_14": "katagehaṁ, tattha sahaseyyappahonake padese vuṭṭhaṁ yāvakālikañca yāmakālikañca saṅghikaṁ",
  "tika-vin04t8:167_15": "vā upasampannapuggalassa vā santakaṁ antovuṭṭhaṁ nāma hoti, tattha pakkaṁ antopakkaṁ",
  "tika-vin04t8:167_16": "nāma, yattha katthaci pana sayaṁ pakkaṁ sāmaṁ pakkaṁ nāma, taṁ sabbaṁ anajjhoharaṇīyaṁ.",
  "tika-vin04t8:167_17": "Tena tena saddhiṁ saṁsaṭṭhampi taṁgatikameva, sabbaṁ ajjhoharantassa dukkaṭaṁ. Tasmā",
  "tika-vin04t8:167_18": "antovuṭṭhaantopakkamocanatthaṁ bhagavatā catasso kappiyabhūmiyo (mahāva. 295) anuññātā,",
  "tika-vin04t8:167_19": "tāsaṁ vinicchayo samantapāsādikāyaṁ (mahāva. aṭṭha. 295) vutto. Yattha panetā na",
  "tika-vin04t8:167_20": "santi, tattha anupasampannassa santakaṁ katvā paribhuñjituṁ vaṭṭati. Sāmaṁ pākampi",
  "tika-vin04t8:167_21": "punapākaṁ vaṭṭati, asannidhikārake sannidhikārakasaññino, vematikassa vā dukkaṭaṁ.",
  "tika-vin04t8:167_22": "Asannidhikārakasaññino, yāvakālikādīni tīṇi nidahitvā sakaṁ sakaṁ kālaṁ anatikkamitvā,",
  "tika-vin04t8:167_23": "yāvajīvikaṁ sadāpi sati paccaye paribhuñjantassa, ummattakādīnañca anāpatti. Āmisaṁ,",
  "tika-vin04t8:167_24": "sannidhibhāvo, tassa ajjhoharaṇanti imānettha tīṇi aṅgāni. Samuṭṭhānādīni eḷakalomasadisānevāti.",
  "tika-vin04t8:168": "Sannidhikārakasikkhāpadavaṇṇanā niṭṭhitā.",
  "tika-vin04t8:169": "9. Paṇītabhojanasikkhāpadavaṇṇanā",
  "tika-vin04t8:170_0": "Navame paṇītabhojanānīti paṇītasaṁsaṭṭhāni sattadhaññanibbattāni bhojanāni. Yathā",
  "tika-vin04t8:170_1": "hi ājaññayutto ratho ‘ājaññaratho’ti vuccati, evamidhāpi paṇītasaṁsaṭṭhāni bhojanāni",
  "tika-vin04t8:170_2": "paṇītabhojanānīti. Yehi pana paṇītehi saṁsaṭṭhāni, tāni ‘paṇītabhojanānī’ti vuccanti,",
  "tika-vin04t8:170_3": "tesaṁ pabhedadassanatthaṁ seyyathidaṁ sappi navanītantiādimāha, tattha sappiādīni",
  "tika-vin04t8:170_4": "bhesajjasikkhāpade (kaṅkhā. aṭṭha. bhesajjasikkhāpadavaṇṇanā) vuttalakkhaṇeneva veditabbāni.",
  "tika-vin04t8:170_5": "Macchādīsu pana sabbopi ‘odako’ti (pāci. 260) vuttalakkhaṇo maccho macchoyeva. Yesaṁ",
  "tika-vin04t8:170_6": "pana maṁsaṁ kappati, tesaṁ maṁsañca khīradadhīni ca idhādhippetāni. Evarūpāni paṇītabhojanānīti",
  "tika-vin04t8:170_7": "yāni etehi sappiādīhi saṁsaṭṭhattā ‘paṇītabhojanānī’ti vuccanti, tathārūpāni paṇītabhojanāni.",
  "tika-vin04t8:170_8": "Agilānoti yassa tehi vināpi phāsu hoti. Attano atthāya viññāpetvāti ettha pana yo",
  "tika-vin04t8:170_9": "agilāno suddhāni sappiādīni bhesajjatthāya viññāpeti, so mahānāmasikkhāpadena (pāci.",
  "tika-vin04t8:170_10": "303) kāretabbo, macchādīni cattāri viññāpento sūpodanaviññattiyā (pāci. 612-613)",
  "tika-vin04t8:170_11": "kāretabbo, sappiādīhi saṁsaṭṭhabhojanāni viññāpento iminā kāretabbo. Tatrāyaṁ vinicchayo",
  "tika-vin04t8:170_12": "– ‘‘sappinā bhattaṁ dehi, sappiṁ ākiritvā dehi, sappimissakaṁ katvā dehi, saha sappinā",
  "tika-vin04t8:170_13": "dehi, sappiñca bhattañca dehī’’ti evaṁ viññāpentassa tāva viññattiyā dukkaṭaṁ, paṭiggahaṇe",
  "tika-vin04t8:170_14": "dukkaṭaṁ, ajjhoharaṇe ajjhoharaṇe pācittiyaṁ. ‘‘Sappibhattaṁ dehī’’ti vutte pana",
  "tika-vin04t8:170_15": "yasmā sālibhattaṁ viya sappibhattaṁ nāma natthi, tasmā sūpodanaviññattiyā dukkaṭameva",
  "tika-vin04t8:170_16": "hoti. Sace pana ‘‘sappinā bhattaṁ dehī’’ti vutte bhattaṁ datvā ‘‘sappiṁ katvā bhuñjāhī’’ti",
  "tika-vin04t8:170_17": "navanītakhīrādīni vā kappiyabhaṇḍaṁ vā deti ‘‘iminā sappiṁ gahetvā bhuñjāhī’’ti,",
  "tika-vin04t8:170_18": "yathāvatthukameva. ‘‘Gosappinā bhattaṁ dehī’’ti vutte pana gosappiṁ vā detu, tasmiṁ",
  "tika-vin04t8:170_19": "asati purimanayena navanītādīni vā, gāviṁyeva vā detu ‘‘ito sappinā bhuñjāhī’’ti,",
  "tika-vin04t8:170_20": "yathāvatthukameva. Sace pana ‘‘gosappinā dehī’’ti yācito ajikāsappiādīhi deti, visaṅketaṁ.",
  "tika-vin04t8:170_21": "Evañhi sati aññaṁ yācitena aññaṁ dinnaṁ nāma hoti, tasmā anāpatti, esa nayo ‘‘ajikāsappinā",
  "tika-vin04t8:170_22": "dehī’’tiādīsupi. ‘‘Kappiyasappinā dehī’’ti vutte akappiyasappinā deti, visaṅketameva.",
  "tika-vin04t8:170_23": "‘‘Akappiyasappinā dehī’’ti vutte akappiyasappināva deti, paṭiggahaṇepi paribhogepi",
  "tika-vin04t8:170_24": "dukkaṭameva. Iminā nayena sabbapadesu vinicchayo veditabbo. Sace pana sabbehipi sappiādīhi",
  "tika-vin04t8:170_25": "ekaṭṭhāne vā nānāṭṭhāne vā viññāpetvā paṭiladdhaṁ ekato sambhinnarasaṁ katvā tato",
  "tika-vin04t8:170_26": "kusaggena ekabindumpi ajjhoharati, nava pācittiyāni.",
  "tika-vin04t8:171_0": "Sāvatthiyaṁ chabbaggiye bhikkhū ārabbha paṇītabhojanaviññattivatthusmiṁ paññattaṁ,",
  "tika-vin04t8:171_1": "‘‘agilāno’’ti ayamettha anupaññatti, asādhāraṇapaññatti, anāṇattikaṁ, tikapācittiyaṁ,",
  "tika-vin04t8:171_2": "gilānassa agilānasaññino, vematikassa vā dukkaṭaṁ. Gilānasaññissa, gilānakāle viññāpetvā",
  "tika-vin04t8:171_3": "agilānassa bhuñjato, gilānassa sesake, ñātakappavāritaṭṭhānato, aññassatthāya viññatte,",
  "tika-vin04t8:171_4": "attano dhanena gahite, ummattakādīnañca anāpatti. Paṇītabhojanatā, agilānatā, kataviññattiyā",
  "tika-vin04t8:171_5": "paṭilābho, ajjhoharaṇanti imānettha cattāri aṅgāni. Addhānasamuṭṭhānaṁ, kiriyaṁ ,",
  "tika-vin04t8:171_6": "nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "tika-vin04t8:172": "Paṇītabhojanasikkhāpadavaṇṇanā niṭṭhitā.",
  "tika-vin04t8:173": "10. Dantaponasikkhāpadavaṇṇanā",
  "tika-vin04t8:174_0": "Dasame adinnanti kāyena vā kāyappaṭibaddhena vā gaṇhantassa hatthapāse ṭhatvā kāyakāyappaṭibaddhanissaggiyānaṁ",
  "tika-vin04t8:174_1": "aññatarena na dinnaṁ, appaṭiggahitakassetaṁ nāmaṁ. Appaṭiggahitakañhi bhikkhuno attano",
  "tika-vin04t8:174_2": "santakampi ajjhoharituṁ na vaṭṭati. Paṭiggahitaṁ antamaso vissāsikasantakampi vaṭṭati,",
  "tika-vin04t8:174_3": "tassa lakkhaṇaṁ vuttavipallāsena veditabbaṁ. Sace hi yo koci anupasampanno antamaso",
  "tika-vin04t8:174_4": "tiracchānopi bhikkhussa vā bhikkhuniyā vā hatthapāse ṭhito kāyādīnaṁ aññatarena deti,",
  "tika-vin04t8:174_5": "tañce bhikkhunā yena kenaci sarīrāvayavena vā, tappaṭibaddhena vā, saṁhārimena ca",
  "tika-vin04t8:174_6": "antamaso mañcenāpi, dhāretuṁ samatthena ca antamaso atatthajātakarukkhapaṇṇenāpi,",
  "tika-vin04t8:174_7": "sūciyā parāmaṭṭhamattenāpi paṭiggahitaṁ, paṭiggahitameva hoti. Paṭibaddhappaṭibaddhaṁ",
  "tika-vin04t8:174_8": "nāma idha natthi, yampi natthukaraṇiyā diyyamānaṁ nāsikāya, akallako vā mukhena paṭiggaṇhāti,",
  "tika-vin04t8:174_9": "sabbaṁ vaṭṭati, ābhogamattameva hettha pamāṇaṁ. Pubbābhoge ca sati pacchā niddāyantassa",
  "tika-vin04t8:174_10": "patte dinnampi hatthapāse sati paṭiggahitameva hoti. Yampi ‘‘pattena paṭiggaṇhissāmī’’ti",
  "tika-vin04t8:174_11": "nisinnasseva hatthe patati, taṁ vaṭṭatiyeva. Abhihaṭabhājanato patitarajampi vaṭṭati,",
  "tika-vin04t8:174_12": "tattha ṭhitanisinnanipannānaṁ pavāraṇāsikkhāpade vuttanayeneva hatthapāso veditabbo.",
  "tika-vin04t8:175_0": "Sace pana dāyakappaṭiggāhakesu eko ākāse hoti, eko bhūmiyaṁ, bhūmaṭṭhassa sīsena",
  "tika-vin04t8:175_1": "ākāsaṭṭhassa ca ṭhapetvā dātuṁ vā gahetuṁ vā pasāritahatthaṁ yaṁ āsannataraṁ aṅgaṁ,",
  "tika-vin04t8:175_2": "tassa orimantena hatthapāsappamāṇaṁ paricchinditabbaṁ. Sacepi eko kūpe hoti, eko",
  "tika-vin04t8:175_3": "kūpataṭe, eko vā rukkhe, eko pathaviyaṁ, vuttanayeneva hatthapāsappamāṇaṁ paricchinditabbaṁ.",
  "tika-vin04t8:175_4": "Tasmiṁ ṭhatvā sacepi dve tayo vā sāmaṇerā yaṁ majjhimo puriso ukkhipituṁ sakkoti,",
  "tika-vin04t8:175_5": "evarūpaṁ bhāraṁ pavaṭṭentā bhikkhuno bhūmiyaṁ ṭhapitahatthaṁ āropenti, ukkhipitvā",
  "tika-vin04t8:175_6": "vā bhikkhuno pasāritahatthe ekadesenāpi ṭhapenti, taṁ paṭiggahitameva hoti. Yaṁ pana",
  "tika-vin04t8:175_7": "piṇḍāya carantassa patte rajaṁ patati, taṁ appaṭiggahitameva hoti, tasmā paṭiggahetvāva",
  "tika-vin04t8:175_8": "bhikkhā gaṇhitabbā. Appaṭiggahetvā gaṇhantassa vinayadukkaṭaṁ, taṁ pana puna paṭiggahetvā",
  "tika-vin04t8:175_9": "bhuñjantassa anāpatti. Sace ‘‘paṭiggahetvā dethā’’ti vutte vacanaṁ assutvā vā anādiyitvā",
  "tika-vin04t8:175_10": "vā bhikkhaṁ dentiyeva, vinayadukkaṭā muccati, puna paṭiggahetvā aññā bhikkhā paṭiggahetabbā.",
  "tika-vin04t8:175_11": "Sace mahāvāto tato tato rajaṁ pāteti, na sakkā hoti bhikkhaṁ gahetuṁ, ‘‘anupasampannassa",
  "tika-vin04t8:175_12": "dassāmī’’ti suddhacittena ābhogaṁ katvā gaṇhituṁ vaṭṭati. Taṁ anupasampannassa datvā",
  "tika-vin04t8:175_13": "puna tena dinnaṁ vā tassa vissāsena vā paṭiggahetvā bhuñjituṁ vaṭṭati. Assukheḷasiṅghāṇikādīsu",
  "tika-vin04t8:175_14": "yaṁ ṭhānato cavitvā hatthe vā patte vā patati, taṁ paṭiggahetabbaṁ, aṅgalaggaṁ paṭiggahitameva.",
  "tika-vin04t8:175_15": "Patantampi vocchinnañce antarā na gahetabbaṁ, uggahitakaṁ nāma hoti, taṁ pacchā paṭiggahitampi",
  "tika-vin04t8:175_16": "na vaṭṭati. Yaṁ pana bhesajjaṁ vā mūlaphalaṁ vā mātādīnaṁ atthāya gahetvā chāyatthāya",
  "tika-vin04t8:175_17": "vā phalinisākhaṁ ukkhipitvā gacchati, tato yaṁ icchati, taṁ puna paṭiggahetvā paribhuñjituṁ",
  "tika-vin04t8:175_18": "vaṭṭati. Yo pana tattha jātakaphalinisākhāya vā valliyā vā gahetvā cāleti. Tassa",
  "tika-vin04t8:175_19": "tato laddhaṁ phalaṁ na vaṭṭati, durupaciṇṇadukkaṭañca āpajjati, aññassa taṁ vaṭṭati,",
  "tika-vin04t8:175_20": "phalirukkhaṁ pana apassayituṁ vā ālambituṁ vā vaṭṭati, paṭiggahetvā ṭhapite yaṁ aññaṁ",
  "tika-vin04t8:175_21": "aṅkurādi uppajjati, paṭiggahitameva taṁ. Yāva hi hatthato mutte nirapekkho na hoti,",
  "tika-vin04t8:175_22": "nirapekkhatāya vā hatthato na muccati, tāva na paṭiggahaṇaṁ vijahati, ayamettha saṅkhepo,",
  "tika-vin04t8:175_23": "vitthāro pana samantapāsādikāyaṁ vutto.",
  "tika-vin04t8:176_0": "Mukhadvāranti galanāḷikaṁ. Mukhena vā hi paviṭṭhaṁ hotu, nāsikāya vā, galena ajjhoharaṇīyatāya",
  "tika-vin04t8:176_1": "sabbampi taṁ mukhadvāraṁ pavesitameva hoti. Āhāranti yaṁkiñci yāvakālikaṁ vā yāmakālikaṁ",
  "tika-vin04t8:176_2": "vā sattāhakālikaṁ vā yāvajīvikaṁ vā. Sabbañhetaṁ ajjhoharaṇīyattā ‘āhāro’ti vuccati,",
  "tika-vin04t8:176_3": "tattha sabbampi dhaññaṁ vā dhaññānulomaṁ vā tālanāḷikerapanasalabujaalābukumbhaṇḍapussaphalatipusaphalaeḷālukasaṅkhātaṁ",
  "tika-vin04t8:176_4": "navavidhaṁ mahāphalañceva aparaṇṇañca, yañcaññaṁ vanamūlapattapupphaphalādi āhāratthaṁ",
  "tika-vin04t8:176_5": "pharati, taṁ sabbaṁ yāva majjhanhikakālo, tāva paribhuñjitabbato yāvakālikaṁ nāma.",
  "tika-vin04t8:176_6": "Ambapānaṁ jambupānaṁ cocapānaṁ mocapānaṁ madhukapānaṁ muddikapānaṁ sālūkapānaṁ phārusakapānanti",
  "tika-vin04t8:176_7": "imāni aṭṭha pānāni, yāni ca tesaṁ anulomāni vettatintiṇikamātuluṅgakapiṭṭhakosambakaramandādikhuddakaphalapānāni,",
  "tika-vin04t8:176_8": "etāni sabbāni anupasampannehi sītodakena madditvā katāni ādiccapākāni vā yāva rattiyā",
  "tika-vin04t8:176_9": "pacchimayāmaṁ nidahitvā paribhuñjitabbato yāmakālikāni nāma. Avasesesu anuññātaphalapattapuppharasesupi",
  "tika-vin04t8:176_10": "eseva nayo. Sappiādīni pañca bhesajjāni sattāhaṁ nidahitvā paribhuñjitabbato sattāhakālikāni",
  "tika-vin04t8:176_11": "nāma. Idaṁ pana yāvakālikādittayaṁ kālavimuttañca udakaṁ ṭhapetvā avasesamūlaphalāphalādi",
  "tika-vin04t8:176_12": "yaṁ neva khādanīyatthaṁ na bhojanīyatthaṁ pharati , taṁ yāvajīvaṁ nidahitvā sati",
  "tika-vin04t8:176_13": "paccaye paribhuñjitabbato yāvajīvikaṁ nāma. Āhareyyāti paveseyya. Aññatra udakadantaponāti",
  "tika-vin04t8:176_14": "idaṁ anāhārepi udake āhārasaññāya, dantapone ca ‘‘mukhadvāraṁ āhaṭaṁ ida’’nti saññāya",
  "tika-vin04t8:176_15": "kukkuccāyantānaṁ kukkuccavinodanatthaṁ vuttaṁ. Udakañhi yathāsukhaṁ pātuṁ, dantakaṭṭhañca",
  "tika-vin04t8:176_16": "dantaponaparibhogena paribhuñjituṁ vaṭṭati. Ṭhapetvā pana idaṁ dvayaṁ avasesaṁ ajjhoharaṇatthāya",
  "tika-vin04t8:176_17": "gaṇhato gahaṇe dukkaṭaṁ, ajjhohāre ajjhohāre pācittiyaṁ, sacepi dantakaṭṭharaso ajānantassa",
  "tika-vin04t8:176_18": "anto pavisati, pācittiyameva.",
  "tika-vin04t8:177_0": "Vesāliyaṁ aññataraṁ bhikkhuṁ ārabbha adinnaṁ āhāraṁ āharaṇavatthusmiṁ paññattaṁ,",
  "tika-vin04t8:177_1": "‘‘aññatra udakadantaponā’’ti ayamettha anupaññatti, sādhāraṇapaññatti , anāṇattikaṁ,",
  "tika-vin04t8:177_2": "tikapācittiyaṁ, paṭiggahitake appaṭiggahitasaññino, vematikassa vā dukkaṭaṁ. Paṭiggahitasaññissa,",
  "tika-vin04t8:177_3": "udakadantapone, cattāri mahāvikaṭāni sati paccaye asati kappiyakārake sāmaṁ gahetvā",
  "tika-vin04t8:177_4": "paribhuñjantassa, ummattakādīnañca anāpatti. Ettha dubbacopi asamatthopi kappiyakārako",
  "tika-vin04t8:177_5": "asantapakkheyeva tiṭṭhati, chārikāya asati sukkhadāruṁ jhāpetvā, tasmiñca asati alladāruṁ",
  "tika-vin04t8:177_6": "rukkhato chinditvāpi kātuṁ, mattikatthāya ca pathaviṁ khaṇitumpi vaṭṭati, idaṁ pana",
  "tika-vin04t8:177_7": "catubbidhampi mahāvikaṭaṁ kālodissaṁ nāma sappadaṭṭhakkhaṇeyeva sāmaṁ gahetuṁ vaṭṭati,",
  "tika-vin04t8:177_8": "aññadā paṭiggāhāpetvā paribhuñjitabbaṁ. Appaṭiggahitakatā, ananuññātatā, dhūmādiabbohārikābhāvo,",
  "tika-vin04t8:177_9": "ajjhoharaṇanti imānettha cattāri aṅgāni. Samuṭṭhānādīni eḷakalomasadisānīti.",
  "tika-vin04t8:178": "Dantaponasikkhāpadavaṇṇanā niṭṭhitā.",
  "tika-vin04t8:179": "Bhojanavaggo catuttho.",
  "tika-vin04t8:180": "5. Acelakavaggo",
  "tika-vin04t8:181": "1. Acelakasikkhāpadavaṇṇanā",
  "tika-vin04t8:182": "Acelakavaggassa paṭhame etesaṁ acelakādīnaṁ aññatitthiyānaṁ yaṁkiñci āmisaṁ ekappayogena dentassa ekaṁ pācittiyaṁ, avacchinditvā avacchinditvā dentassa payoge payoge pācittiyaṁ.",
  "tika-vin04t8:183_0": "Vesāliyaṁ āyasmantaṁ ānandaṁ ārabbha paribbājikāya dve pūve dānavatthusmiṁ paññattaṁ,",
  "tika-vin04t8:183_1": "asādhāraṇapaññatti, anāṇattikaṁ, tikapācittiyaṁ, udakadantaponaṁ dentassa, atitthiye",
  "tika-vin04t8:183_2": "titthiyasaññissa, vematikassa ca dukkaṭaṁ. Atitthiye atitthiyasaññissa, anupasampannena",
  "tika-vin04t8:183_3": "dāpentassa, tesaṁ santike bhājanaṁ nikkhipitvā ‘‘idaṁ gaṇhathā’’ti bhaṇantassa, tesaṁ",
  "tika-vin04t8:183_4": "vā nikkhittabhājane dentassa, bāhiralepaṁ dentassa, ummattakādīnañca anāpatti. Aññatitthiyatā,",
  "tika-vin04t8:183_5": "ananuññātatā, ajjhoharaṇīyaṁ ajjhoharaṇatthāya sahatthā anikkhittabhājane dānanti",
  "tika-vin04t8:183_6": "imānettha tīṇi aṅgāni. Samuṭṭhānādīni eḷakalomasadisānīti.",
  "tika-vin04t8:184": "Acelakasikkhāpadavaṇṇanā niṭṭhitā.",
  "tika-vin04t8:185": "2. Uyyojanasikkhāpadavaṇṇanā",
  "tika-vin04t8:186_0": "Dutiye dāpetvā vā adāpetvā vāti yaṁkiñci āmisaṁ dāpetvā vā na dāpetvā vā. Uyyojeyyāti",
  "tika-vin04t8:186_1": "mātugāmena saddhiṁ hasanakīḷanarahonisajjādīni kattukāmo ‘gacchā’tiādīni vatvā uyyojeyya.",
  "tika-vin04t8:186_2": "Etadevāti etaṁ anācārameva paccayaṁ karitvā, na aññaṁ patirūpaṁ kāraṇaṁ. Pācittiyanti",
  "tika-vin04t8:186_3": "uyyojanamatte tāva dukkaṭaṁ, yadā panassa so dassanūpacāraṁ vā savanūpacāraṁ vā ekena",
  "tika-vin04t8:186_4": "pādena vijahati, aparaṁ dukkaṭaṁ, dutiyena vijahite pācittiyaṁ. Ettha ca dassanūpacārassa",
  "tika-vin04t8:186_5": "ajjhokāse ṭhatvā dvādasahatthappamāṇaṁ, tathā savanūpacārassa. Sace pana antarā kuṭṭadvārapākārādayo",
  "tika-vin04t8:186_6": "honti, tehi antaritabhāvoyeva upacārātikkamo.",
  "tika-vin04t8:187_0": "Sāvatthiyaṁ upanandaṁ ārabbha uyyojanavatthusmiṁ paññattaṁ, sādhāraṇapaññatti, uyyojanāṇattikāya",
  "tika-vin04t8:187_1": "sāṇattikaṁ, tikapācittiyaṁ, anupasampanne tikadukkaṭaṁ, ubhinnampi kalisāsanāropane",
  "tika-vin04t8:187_2": "dukkaṭameva, ‘‘ubho ekato na yāpessāmā’’ti evamādīhi patirūpakāraṇehi uyyojentassa,",
  "tika-vin04t8:187_3": "ummattakādīnañca anāpatti. Anācāraṁ ācaritukāmatā, tadatthameva upasampannassa uyyojanaṁ,",
  "tika-vin04t8:187_4": "evaṁ uyyojitassa upacārātikkamoti imānettha tīṇi aṅgāni. Samuṭṭhānādīni adinnādānasadisānīti.",
  "tika-vin04t8:188": "Uyyojanasikkhāpadavaṇṇanā niṭṭhitā.",
  "tika-vin04t8:189": "3. Sabhojanasikkhāpadavaṇṇanā",
  "tika-vin04t8:190_0": "Tatiye saha ubhohi janehīti sabhojanaṁ, tasmiṁ sabhojane. Atha vā sabhojaneti sabhoge,",
  "tika-vin04t8:190_1": "rāgapariyuṭṭhitapurisassa hi itthī bhogo, itthiyā ca puriso, tenevassa padabhājane",
  "tika-vin04t8:190_2": "‘‘itthī ceva hoti, puriso cā’’tiādi (pāci. 281) vuttaṁ. Anupakhajja nisajjaṁ kappeyyāti",
  "tika-vin04t8:190_3": "anupavisitvā nisīdeyya, yaṁ tasmiṁ kule sayanigharaṁ, tassa mahācatussālādīsu katassa",
  "tika-vin04t8:190_4": "mahallakassa piṭṭhasaṅghāṭato hatthapāsaṁ vijahitvā antosayanassa āsanne ṭhāne, khuddakassa",
  "tika-vin04t8:190_5": "vā vemajjhaṁ atikkamitvā nisīdeyyāti attho, evaṁ nisinnassa pācittiyaṁ.",
  "tika-vin04t8:191_0": "Sāvatthiyaṁ upanandaṁ ārabbha anupakhajja nisajjanavatthusmiṁ paññattaṁ, sādhāraṇapaññatti,",
  "tika-vin04t8:191_1": "anāṇattikaṁ, tikapācittiyaṁ, asayanighare sayanigharasaññino, vematikassa vā dukkaṭaṁ.",
  "tika-vin04t8:191_2": "Nasayanigharasaññissa, vuttalakkhaṇaṁ padesaṁ anatikkamitvā nisinnassa, bhikkhusmiṁ",
  "tika-vin04t8:191_3": "dutiyake sati, ubhosu nikkhantesu vā, vītarāgesu vā nisīdantassa, ummattakādīnañca",
  "tika-vin04t8:191_4": "anāpatti. Avītarāgajāyampatikānaṁ sannihitatā, sayanigharatā, dutiyassa bhikkhuno",
  "tika-vin04t8:191_5": "abhāvo, anupakhajja nisīdananti imānettha cattāri aṅgāni. Samuṭṭhānādīni paṭhamapārājikasadisānīti.",
  "tika-vin04t8:192": "Sabhojanasikkhāpadavaṇṇanā niṭṭhitā.",
  "tika-vin04t8:193": "4-5. Rahopaṭicchanna-rahonisajjasikkhāpadavaṇṇanā",
  "tika-vin04t8:194_0": "Catutthapañcamāni sāvatthiyaṁ upanandaṁ ārabbha paṭicchannāsane ca, raho ca nisajjanavatthusmiṁ",
  "tika-vin04t8:194_1": "paññattāni, sādhāraṇapaññattiyo, etesampi samuṭṭhānādīni paṭhamapārājikasadisāneva.",
  "tika-vin04t8:194_2": "Seso kathānayo aniyatadvaye vuttanayeneva veditabbo.",
  "tika-vin04t8:195": "Rahopaṭicchanna-rahonisajjasikkhāpadavaṇṇanā niṭṭhitā.",
  "tika-vin04t8:196": "6. Cārittasikkhāpadavaṇṇanā",
  "tika-vin04t8:197_0": "Chaṭṭhe nimantitoti pañcannaṁ bhojanānaṁ aññatarena nimantito. Sabhatto samānoti",
  "tika-vin04t8:197_1": "teneva nimantanabhattena sabhatto samāno. Santaṁ bhikkhuṁ anāpucchāti antoupacārasīmāya",
  "tika-vin04t8:197_2": "dassanūpacāre bhikkhuṁ disvā yaṁ sakkā hoti pakativacanena āpucchituṁ, tādisaṁ ‘‘ahaṁ",
  "tika-vin04t8:197_3": "itthannāmassa gharaṁ gacchāmī’’ti vā ‘‘cārittaṁ āpajjāmī’’ti vā īdisena vacanena",
  "tika-vin04t8:197_4": "anāpucchitvā. Purebhattaṁ vā pacchābhattaṁ vāti yena bhattena nimantito, tasmiṁ bhutte",
  "tika-vin04t8:197_5": "vā abhutte vā. Kulesu cārittaṁ āpajjeyyāti yasmiṁ kule nimantito, tato aññāni kulāni",
  "tika-vin04t8:197_6": "paviseyya. Aññatra samayā pācittiyanti sace so bhikkhu vuttalakkhaṇaṁ duvidhampi",
  "tika-vin04t8:197_7": "samayaṁ ṭhapetvā avītivatte majjhanhike aññaṁ kulaṁ pavisati, athassa gharūpacārokkamane",
  "tika-vin04t8:197_8": "dukkaṭaṁ, paṭhamapādena ummāraṁ atikkamantassa aparampi dukkaṭaṁ, dutiyapādena atikkame pācittiyaṁ.",
  "tika-vin04t8:198_0": "Rājagahe upanandaṁ ārabbha cārittāpajjanavatthusmiṁ paññattaṁ, ‘‘santaṁ bhikkhuṁ,",
  "tika-vin04t8:198_1": "anāpucchā, purebhattaṁ pacchābhattaṁ, aññatra samayā’’ti ayamettha catubbidhā anupaññatti,",
  "tika-vin04t8:198_2": "sādhāraṇapaññatti, anāṇattikaṁ, tikapācittiyaṁ, animantite nimantitasaññissa, vematikassa",
  "tika-vin04t8:198_3": "vā dukkaṭaṁ. Tasmiṁ animantitasaññissa, samaye santaṁ bhikkhuṁ āpucchitvā, asantaṁ",
  "tika-vin04t8:198_4": "bhikkhuṁ anāpucchitvā pavisato, aññassa gharena vā gharūpacārena vā maggo hoti, tena",
  "tika-vin04t8:198_5": "gacchato, antarārāmabhikkhunupassayatitthiyaseyyapaṭikkamanabhattiyagharāni gacchato,",
  "tika-vin04t8:198_6": "āpadāsu, ummattakādīnañca anāpatti. Pañcannaṁ bhojanānaṁ aññatarena nimantanasādiyanaṁ,",
  "tika-vin04t8:198_7": "santaṁ bhikkhuṁ anāpucchanā, bhattiyagharato aññagharappavisanaṁ, majjhanhikānatikkamo,",
  "tika-vin04t8:198_8": "samayassa vā āpadānaṁ vā abhāvoti imānettha pañca aṅgāni. Samuṭṭhānādīni paṭhamakathinasadisāneva,",
  "tika-vin04t8:198_9": "idaṁ pana kiriyākiriyanti.",
  "tika-vin04t8:199": "Cārittasikkhāpadavaṇṇanā niṭṭhitā.",
  "tika-vin04t8:200": "7. Mahānāmasikkhāpadavaṇṇanā",
  "tika-vin04t8:201_0": "Sattame catumāsappaccayapavāraṇāti cattāro māse gilānappaccayapavāraṇā, sabbañcetaṁ",
  "tika-vin04t8:201_1": "vatthuvasena vuttaṁ. Ayaṁ panettha attho – catumāsapavāraṇā vā hotu, punapavāraṇā",
  "tika-vin04t8:201_2": "vā, niccapavāraṇā vā, sabbāpi sāditabbā, ‘‘idāni mama rogo natthī’’ti na paṭikkhipitabbā,",
  "tika-vin04t8:201_3": "‘‘roge pana sati viññāpessāmī’’ti adhivāsetabbāti. Tato ce uttari sādiyeyyāti ettha",
  "tika-vin04t8:201_4": "sace tattha rattīhi vā bhesajjehi vā paricchedo kato hoti ‘‘ettakāyeva rattiyo, ettakāni",
  "tika-vin04t8:201_5": "vā bhesajjāni viññāpetabbānī’’ti, atha tato rattipariyantato vā bhesajjapariyantato",
  "tika-vin04t8:201_6": "vā uttari, na bhesajjakaraṇīyena vā bhesajjaṁ, aññabhesajjakaraṇīyena vā aññaṁ bhesajjaṁ",
  "tika-vin04t8:201_7": "viññāpentassa pācittiyaṁ.",
  "tika-vin04t8:202_0": "Sakkesu chabbaggiye ārabbha bhesajjaviññāpanavatthusmiṁ paññattaṁ, sādhāraṇapaññatti,",
  "tika-vin04t8:202_1": "anāṇattikaṁ, tikapācittiyaṁ, natatuttari tatuttarisaññino, vematikassa vā dukkaṭaṁ.",
  "tika-vin04t8:202_2": "Natatuttari natatuttarisaññissa, yehi bhesajjehi pavārito, tato aññehi vā adhikatarehi",
  "tika-vin04t8:202_3": "vā atthe sati, yāsu ca rattīsu pavārito, tā atikkamitvāpi atthe sati yathābhūtaṁ",
  "tika-vin04t8:202_4": "ācikkhitvā viññāpentassa, ye ca ñātake vā puggalikappavāraṇāya pavārite vā apariyantapavāraṇāya",
  "tika-vin04t8:202_5": "vā pavārite, aññassa vā atthāya, attano vā dhanena viññāpenti, tesaṁ, ummattakādīnañca",
  "tika-vin04t8:202_6": "anāpatti. Saṅghapavāraṇatā, tato bhesajjaviññatti, agilānatā, pariyantātikkamoti",
  "tika-vin04t8:202_7": "imānettha cattāri aṅgāni. Samuṭṭhānādīni sañcarittasadisānīti.",
  "tika-vin04t8:203": "Mahānāmasikkhāpadavaṇṇanā niṭṭhitā.",
  "tika-vin04t8:204": "8. Uyyuttasenāsikkhāpadavaṇṇanā",
  "tika-vin04t8:205_0": "Aṭṭhame uyyuttanti katauyyogaṁ, gāmato nikkhantanti attho. Senanti caturaṅginiṁ.",
  "tika-vin04t8:205_1": "Aññatra tathārūpappaccayāti tathārūpe kāraṇe asati kevalaṁ senaṁ dassanatthāya gacchato",
  "tika-vin04t8:205_2": "pade pade dukkaṭaṁ, dassanūpacāre ṭhatvā passato pācittiyaṁ. Dassanūpacāro nāma yattha",
  "tika-vin04t8:205_3": "ṭhito passati, taṁ pana vijahitvā punappunaṁ passato payoge payoge pācittiyaṁ.",
  "tika-vin04t8:206_0": "Sāvatthiyaṁ chabbaggiye ārabbha senādassanavatthusmiṁ paññattaṁ, ‘‘aññatra tathārūpappaccayā’’ti",
  "tika-vin04t8:206_1": "ayamettha anupaññatti, sādhāraṇapaññatti, anāṇattikaṁ, tikapācittiyaṁ, hatthiādīsu",
  "tika-vin04t8:206_2": "ekamekaṁ dassanāya gamane vuttanayeneva dukkaṭaṁ, tathā anuyyutte uyyuttasaññino,",
  "tika-vin04t8:206_3": "vematikassa ca dukkaṭaṁ. Anuyyuttasaññino pana, ārāme ṭhatvā attano ṭhitokāsaṁ āgataṁ,",
  "tika-vin04t8:206_4": "paṭipathaṁ āgacchantañca passato, tathārūpappaccaye, āpadāsu, ummattakādīnañca anāpatti.",
  "tika-vin04t8:206_5": "Uyyuttasenaṁ dassanatthāya gamanaṁ, anuññātokāsato aññatra dassanaṁ, tathārūpappaccayassa",
  "tika-vin04t8:206_6": "āpadāya vā abhāvoti imānettha cattāri aṅgāni. Samuṭṭhānādīni eḷakalomasadisāni, idaṁ",
  "tika-vin04t8:206_7": "pana lokavajjaṁ, akusalacittaṁ, tivedananti.",
  "tika-vin04t8:207": "Uyyuttasenāsikkhāpadavaṇṇanā niṭṭhitā.",
  "tika-vin04t8:208": "9. Senāvāsasikkhāpadavaṇṇanā",
  "tika-vin04t8:209": "Navame tato ce uttarīti tirattato uttari catutthadivase atthaṅgate sūriye senāya tiṭṭhatu vā nisīdatu vā sayatu vā, sacepi ākāse iddhiyā kañci iriyāpathaṁ kappeti, pācittiyameva.",
  "tika-vin04t8:210_0": "Sāvatthiyaṁ chabbaggiye ārabbha atirekatirattaṁ senāya vasanavatthusmiṁ paññattaṁ,",
  "tika-vin04t8:210_1": "sādhāraṇapaññatti, anāṇattikaṁ, tikapācittiyaṁ, ūnakatiratte atirekasaññino, vematikassa",
  "tika-vin04t8:210_2": "vā dukkaṭaṁ. Ūnakasaññissa, tatiyāya rattiyā purāruṇā nikkhamitvā puna vasato, gilānassa",
  "tika-vin04t8:210_3": "vā gilānakaraṇīyena vā vasato, paṭisenāruddhāya senāya, kenaci palibuddhassa, āpadāsu,",
  "tika-vin04t8:210_4": "ummattakādīnañca anāpatti. Tirattātikkamo, senāya sūriyassa atthaṅgamo, gilānatādīnaṁ",
  "tika-vin04t8:210_5": "abhāvoti imānettha tīṇi aṅgāni. Samuṭṭhānādīni eḷakalomasadisānevāti.",
  "tika-vin04t8:211": "Senāvāsasikkhāpadavaṇṇanā niṭṭhitā.",
  "tika-vin04t8:212": "10. Uyyodhikasikkhāpadavaṇṇanā",
  "tika-vin04t8:213_0": "Dasame uggantvā uggantvā ettha yujjhantīti uyyodhikaṁ, sampahāraṭṭhānassetaṁ nāmaṁ.",
  "tika-vin04t8:213_1": "Balassa aggaṁ jānanti etthāti balaggaṁ, balagaṇanaṭṭhānanti attho. Senāya viyūhaṁ",
  "tika-vin04t8:213_2": "senābyūhaṁ, senānivesassetaṁ nāmaṁ. Anīkassa dassanaṁ anīkadassanaṁ. Anīkaṁ nāma",
  "tika-vin04t8:213_3": "‘‘dvādasapuriso hatthī, tipuriso asso, catuppuriso ratho’’tiiminā (pāci. 314) lakkhaṇena",
  "tika-vin04t8:213_4": "tayo hatthī pacchimakaṁ hatthānīkaṁ, assānīkarathānīkesupi eseva nayo. Cattāro pana",
  "tika-vin04t8:213_5": "āvudhahatthā purisā pacchimakaṁ pattānīkaṁ. Etesu yaṁkiñci dassanāya gacchato pade",
  "tika-vin04t8:213_6": "pade dukkaṭaṁ, dassanūpacāre ṭhatvā passato pācittiyaṁ, upacāraṁ pana vijahitvā punappunaṁ",
  "tika-vin04t8:213_7": "passato payoge payoge pācittiyaṁ. Sesaṁ uyyuttasenāsikkhāpade vuttanayeneva veditabbaṁ,",
  "tika-vin04t8:213_8": "āpattibhedo panettha natthevāti.",
  "tika-vin04t8:214": "Uyyodhikasikkhāpadavaṇṇanā niṭṭhitā.",
  "tika-vin04t8:215": "Acelakavaggo pañcamo.",
  "tika-vin04t8:216": "6. Surāpānavaggo",
  "tika-vin04t8:217": "1. Surāpānasikkhāpadavaṇṇanā",
  "tika-vin04t8:218_0": "Surāpānavaggassa paṭhame surāmerayapāneti ettha piṭṭhādīhi kataṁ majjaṁ surā, pupphādīhi",
  "tika-vin04t8:218_1": "kato āsavo merayaṁ, tadubhayampi bījato paṭṭhāya kusaggenāpi pivato payoge payoge pācittiyaṁ.",
  "tika-vin04t8:219_0": "Kosambiyaṁ sāgatattheraṁ ārabbha majjapivanavatthusmiṁ paññattaṁ, sādhāraṇapaññatti,",
  "tika-vin04t8:219_1": "anāṇattikaṁ, tikapācittiyaṁ, amajje majjasaññissa, vematikassa vā dukkaṭaṁ. Amajjasaññissa,",
  "tika-vin04t8:219_2": "amajjaṁ majjavaṇṇagandharasaṁ loṇasovīrakaṁ vā suttaṁ vā pivato, vāsaggāhāpanatthaṁ",
  "tika-vin04t8:219_3": "īsakaṁ majjaṁ pakkhipitvā sūpādīni pacanti, tesu sūpasampākādīsu , āmalakarasādīhi",
  "tika-vin04t8:219_4": "amajjaṁ majjasadisaṁ ariṭṭhaṁ karonti, taṁ pivato, ummattakādīnañca anāpatti. Majjabhāvo,",
  "tika-vin04t8:219_5": "tassa pānañcāti imānettha dve aṅgāni. Samuṭṭhānādīni eḷakalomasadisāni, idaṁ pana",
  "tika-vin04t8:219_6": "lokavajjaṁ, akusalacittaṁ, tivedananti.",
  "tika-vin04t8:220": "Surāpānasikkhāpadavaṇṇanā niṭṭhitā.",
  "tika-vin04t8:221": "2. Aṅgulipatodakasikkhāpadavaṇṇanā",
  "tika-vin04t8:222": "Dutiye aṅgulipatodaketi aṅgulīhi upakacchakādighaṭṭanaṁ vuccati, apica yena kenaci sarīrāvayavena hasādhippāyassa upasampannaṁ phusato pācittiyaṁ.",
  "tika-vin04t8:223_0": "Sāvatthiyaṁ chabbaggiye ārabbha aṅgulipatodakena hasanavatthusmiṁ paññattaṁ, sādhāraṇapaññatti,",
  "tika-vin04t8:223_1": "anāṇattikaṁ, tikapācittiyaṁ, anupasampanne tikadukkaṭaṁ, idha pana bhikkhunīpi bhikkhussa,",
  "tika-vin04t8:223_2": "bhikkhu ca bhikkhuniyā anupasampanno eva, kāyappaṭibaddhādīsu sabbattha dukkaṭameva.",
  "tika-vin04t8:223_3": "Na hasanādhippāyassa, sati karaṇīye āmasato, ummattakādīnañca anāpatti. Hasādhippāyatā,",
  "tika-vin04t8:223_4": "upasampannassa kāyena kāyāmasananti imānettha dve aṅgāni. Samuṭṭhānādīni paṭhamapārājikasadisānevāti.",
  "tika-vin04t8:224": "Aṅgulipatodakasikkhāpadavaṇṇanā niṭṭhitā.",
  "tika-vin04t8:225": "3. Hasadhammasikkhāpadavaṇṇanā",
  "tika-vin04t8:226_0": "Tatiye udake hasadhammeti udakakīḷā vuccati. Tasmā yo bhikkhu uparigopphake udakeyeva",
  "tika-vin04t8:226_1": "gacchanto hasādhippāyo nimujjati vā ummujjati vā, tassa nimujjanādīnaṁ atthāya otarantassa",
  "tika-vin04t8:226_2": "hatthavāre padavāre dukkaṭaṁ, nimujjanummujjanesu payoge payoge pācittiyaṁ, nimujjitvā",
  "tika-vin04t8:226_3": "antoudakeyeva gacchantassa hatthavārapadavāresu, tarantassa vā yena yena aṅgena tarati,",
  "tika-vin04t8:226_4": "tassa tassa payoge payoge pācittiyaṁ.",
  "tika-vin04t8:227_0": "Sāvatthiyaṁ sattarasavaggiye bhikkhū ārabbha udake kīḷanavatthusmiṁ paññattaṁ, sādhāraṇapaññatti,",
  "tika-vin04t8:227_1": "anāṇattikaṁ, tikapācittiyaṁ, udake ahasadhamme hasadhammasaññino, vematikassa vā",
  "tika-vin04t8:227_2": "dukkaṭaṁ, tathā nāvāya kīḷato hatthena vā pādena vā kaṭṭhena vā kathalāya vā udakaṁ",
  "tika-vin04t8:227_3": "paharato, bhājanagataṁ udakaṁ vā kañjikādīni vā cikkhallaṁ vā khipanakīḷāya kīḷato",
  "tika-vin04t8:227_4": "dukkaṭaṁ. Atthajotakaṁ pana akkharaṁ chindituṁ vaṭṭati. Na hasādhippāyassa, sati",
  "tika-vin04t8:227_5": "karaṇīye otaritvā nimujjanādīni karontassa, pāraṁ gacchato, āpadāsu, ummattakādīnañca",
  "tika-vin04t8:227_6": "anāpatti. Uparigopphakatā, hasādhippāyena kīḷananti imānettha dve aṅgāni. Samuṭṭhānādīni",
  "tika-vin04t8:227_7": "paṭhamapārājikasadisānīti.",
  "tika-vin04t8:228": "Hasadhammasikkhāpadavaṇṇanā niṭṭhitā.",
  "tika-vin04t8:229": "4. Anādariyasikkhāpadavaṇṇanā",
  "tika-vin04t8:230_0": "Catutthe anādariyeti puggalassa vā dhammassa vā anādarakaraṇe. Tasmā yo bhikkhu upasampannena",
  "tika-vin04t8:230_1": "paññattena vuccamāno tassa vā vacanaṁ akattukāmatāya, taṁ vā dhammaṁ asikkhitukāmatāya",
  "tika-vin04t8:230_2": "anādariyaṁ karoti, tassa tasmiṁ anādariye pācittiyaṁ.",
  "tika-vin04t8:231_0": "Kosambiyaṁ channattheraṁ ārabbha anādariyakaraṇavatthusmiṁ paññattaṁ, sādhāraṇapaññatti,",
  "tika-vin04t8:231_1": "anāṇattikaṁ, tikapācittiyaṁ, anupasampanne tikadukkaṭaṁ, upasampannena vā anupasampannena",
  "tika-vin04t8:231_2": "vā ‘‘idaṁ na sallekhāya saṁvattatī’’tiādinā nayena apaññattena vuccamānassa anādariyepi",
  "tika-vin04t8:231_3": "dukkaṭameva. Paveṇiāgataṁ pana uggahaṁ gahetvā ‘‘evaṁ amhākaṁ ācariyānaṁ uggaho paripucchā’’ti",
  "tika-vin04t8:231_4": "(pāci. 344) bhaṇantassa, ummattakādīnañca anāpatti. Upasampannassa paññattena vacanaṁ,",
  "tika-vin04t8:231_5": "anādariyakaraṇanti imānettha dve aṅgāni. Samuṭṭhānādīni adinnādānasadisāni, idaṁ",
  "tika-vin04t8:231_6": "pana dukkhavedananti.",
  "tika-vin04t8:232": "Anādariyasikkhāpadavaṇṇanā niṭṭhitā.",
  "tika-vin04t8:233": "5. Bhiṁsāpanasikkhāpadavaṇṇanā",
  "tika-vin04t8:234": "Pañcame bhiṁsāpeyyāti bhiṁsāpanatthaṁ rūpādīni upasaṁhareyya, bhayānakakathaṁ vā katheyya. So pana bhāyatu vā, mā vā, itarassa pācittiyaṁ.",
  "tika-vin04t8:235_0": "Sāvatthiyaṁ chabbaggiye bhikkhū ārabbha bhiṁsāpanavatthusmiṁ paññattaṁ, sādhāraṇapaññatti,",
  "tika-vin04t8:235_1": "anāṇattikaṁ, tikapācittiyaṁ. Anupasampanne tikadukkaṭaṁ, na bhiṁsāpetukāmassa tathā",
  "tika-vin04t8:235_2": "karoto, ummattakādīnañca anāpatti. Upasampannatā, tassa dassanasavanavisaye bhiṁsāpetukāmatāya",
  "tika-vin04t8:235_3": "vāyāmananti imānettha dve aṅgāni. Samuṭṭhānādīni anantarasikkhāpadasadisānevāti.",
  "tika-vin04t8:236": "Bhiṁsāpanasikkhāpadavaṇṇanā niṭṭhitā.",
  "tika-vin04t8:237": "6. Jotisikkhāpadavaṇṇanā",
  "tika-vin04t8:238_0": "Chaṭṭhe visibbanāpekkhoti tappitukāmo. Samādaheyyāti jāleyya, aññatra tathārūpappaccayāti",
  "tika-vin04t8:238_1": "padīpujjālanaṁ vā pattapacanādīsu jotikaraṇaṁ vāti evarūpaṁ paccayaṁ vinā. Tatrāyaṁ",
  "tika-vin04t8:238_2": "vinicchayo – sayaṁ samādahantassa araṇisaṇṭhāpanato paṭṭhāya yāva jālā na uṭṭhahati,",
  "tika-vin04t8:238_3": "tāva sabbappayogesu dukkaṭaṁ, jāluṭṭhāne pācittiyaṁ. Samādahāpentassa āṇattiyā dukkaṭaṁ,",
  "tika-vin04t8:238_4": "sakiṁ āṇattena bahumpi samādahite ekameva pācittiyaṁ.",
  "tika-vin04t8:239_0": "Bhaggesu sambahule bhikkhū ārabbha jotiṁ samādahitvā visibbanavatthusmiṁ paññattaṁ,",
  "tika-vin04t8:239_1": "‘‘agilāno, aññatra tathārūpappaccayā’’ti imānettha dve anupaññattiyo, sādhāraṇapaññatti,",
  "tika-vin04t8:239_2": "sāṇattikaṁ, tikapācittiyaṁ, gilānassa agilānasaññino, vematikassa vā dukkaṭaṁ, tathā",
  "tika-vin04t8:239_3": "paṭilātaṁ ukkhipantassa, tañca avijjhātaṁ ukkhipitvā yathāṭhāne ṭhapentassa. Vijjhātaṁ",
  "tika-vin04t8:239_4": "pana jālayato pācittiyameva. Gilānassa gilānasaññissa , aññena kataṁ vā vītaccitaṅgāraṁ",
  "tika-vin04t8:239_5": "vā visibbentassa, padīpajotikajantāgharādike tathārūpappaccaye, āpadāsu, ummattakādīnañca",
  "tika-vin04t8:239_6": "anāpatti. Agilānatā, anuññātakāraṇābhāvo, visibbetukāmatā, samādahananti imānettha",
  "tika-vin04t8:239_7": "cattāri aṅgāni. Samuṭṭhānādīni sañcaritte vuttanayeneva veditabbānīti.",
  "tika-vin04t8:240": "Jotisikkhāpadavaṇṇanā niṭṭhitā.",
  "tika-vin04t8:241": "7. Nahānasikkhāpadavaṇṇanā",
  "tika-vin04t8:242_0": "Sattame nahāyeyyāti yo bhikkhu majjhimadese nahānadivasato paṭṭhāya addhamāse apuṇṇe",
  "tika-vin04t8:242_1": "aññatra samayā ‘‘nahāyissāmī’’ti cuṇṇaṁ vā mattikaṁ vā abhisaṅkharoti, tassa tato",
  "tika-vin04t8:242_2": "paṭṭhāya sabbappayogesu dukkaṭaṁ, nahānapariyosāne pācittiyaṁ. Samayesu pariveṇasammajjanamattampi",
  "tika-vin04t8:242_3": "kammasamayo, addhayojanaṁ gantukāmassa, gacchato, gatassa vā addhānagamanasamayo,",
  "tika-vin04t8:242_4": "sarajena vātena okiṇṇassa dvīsu vā tīsu vā udakaphusitesu kāye patitesu vātavuṭṭhisamayoti",
  "tika-vin04t8:242_5": "veditabbo. Sesaṁ uttānameva.",
  "tika-vin04t8:243_0": "Rājagahe sambahule bhikkhū ārabbha na mattaṁ jānitvā nahāyanavatthusmiṁ paññattaṁ,",
  "tika-vin04t8:243_1": "‘‘aññatra samayā’’ti ayamettha chabbidhā anupaññatti, sādhāraṇapaññatti, anāṇattikaṁ,",
  "tika-vin04t8:243_2": "tikapācittiyaṁ, atirekaddhamāse ūnakasaññino, vematikassa vā dukkaṭaṁ. Atirekasaññissa,",
  "tika-vin04t8:243_3": "samaye vā nahāyantassa, yo vā nadīpāraṁ gacchanto vālukaṁ ukkiritvā kataāvāṭesupi",
  "tika-vin04t8:243_4": "nahāyati, tassa, paccantime janapade sabbesaṁ, āpadāsu, ummattakādīnañca anāpatti.",
  "tika-vin04t8:243_5": "Majjhimadeso, ūnakaddhamāse nahānaṁ, samayānaṁ vā nadīpāragamanassa vā āpadānaṁ vā",
  "tika-vin04t8:243_6": "abhāvoti imānettha tīṇi aṅgāni. Samuṭṭhānādīni eḷakalomasadisānevāti.",
  "tika-vin04t8:244": "Nahānasikkhāpadavaṇṇanā niṭṭhitā.",
  "tika-vin04t8:245": "8. Dubbaṇṇakaraṇasikkhāpadavaṇṇanā",
  "tika-vin04t8:246_0": "Aṭṭhame alabhīti labho, labho eva lābho, kiṁ alabhi? Cīvaraṁ, kīdisaṁ? Navaṁ, iti",
  "tika-vin04t8:246_1": "‘‘navacīvaralābhenā’’ti vattabbe anunāsikalopaṁ akatvā navaṁcīvaralābhenāti vuttaṁ,",
  "tika-vin04t8:246_2": "paṭiladdhanavacīvarenāti attho. Majjhe ṭhitapadadvaye panāti nipātamattaṁ. Bhikkhunāti",
  "tika-vin04t8:246_3": "yena laddhaṁ, tassa nidassanaṁ, sesaṁ padatthato uttānameva. Ayaṁ panettha vinicchayo",
  "tika-vin04t8:246_4": "– nivāsanapārupanupagaṁ cīvaraṁ labhitvā tassa niṭṭhitarajanassa yasmiṁ vā tasmiṁ",
  "tika-vin04t8:246_5": "vā padese kaṁsanīlena vā pattanīlena vā kaddamena vā yena kenaci kāḷakena vā morakkhimaṇḍalamaṅgulapiṭṭhīnaṁ",
  "tika-vin04t8:246_6": "aññatarappamāṇaṁ kappabinduṁ ādiyitvā taṁ cīvaraṁ paribhuñjitabbaṁ, anādiyitvā paribhuñjantassa pācittiyaṁ.",
  "tika-vin04t8:247_0": "Sāvatthiyaṁ sambahule bhikkhū ārabbha attano cīvaraajānanavatthusmiṁ paññattaṁ, sādhāraṇapaññatti,",
  "tika-vin04t8:247_1": "anāṇattikaṁ, tikapācittiyaṁ, ādinne anādinnasaññino, vematikassa vā dukkaṭaṁ. Ādinnasaññissa",
  "tika-vin04t8:247_2": ", kappe naṭṭhe, kappakatokāse jiṇṇe, kappakatena akappakate saṁsibbite, pacchā āropitesu",
  "tika-vin04t8:247_3": "aggaḷaanuvātaparibhaṇḍesu taṁ paribhuñjantassa, ummattakādīnañca anāpatti. Vuttappakārassa",
  "tika-vin04t8:247_4": "cīvarassa akatakappakatā, na naṭṭhacīvarāditā, nivāsanaṁ vā pārupanaṁ vāti imānettha",
  "tika-vin04t8:247_5": "tīṇi aṅgāni. Samuṭṭhānādīni eḷakalomasadisāni, idaṁ pana kiriyākiriyanti.",
  "tika-vin04t8:248": "Dubbaṇṇakaraṇasikkhāpadavaṇṇanā niṭṭhitā.",
  "tika-vin04t8:249": "9. Vikappanasikkhāpadavaṇṇanā",
  "tika-vin04t8:250_0": "Navame vikappetvāti ettha dve vikappanā sammukhāvikappanā parammukhāvikappanā ca.",
  "tika-vin04t8:250_1": "Kathaṁ sammukhāvikappanā hoti? Cīvarānaṁ ekabahubhāvaṁ sannihitāsannihitabhāvañca",
  "tika-vin04t8:250_2": "ñatvā ‘imaṁ cīvara’nti vā ‘imāni cīvarānī’ti vā ‘etaṁ cīvara’nti vā ‘etāni cīvarānī’ti",
  "tika-vin04t8:250_3": "vā vatvā ‘tuyhaṁ vikappemī’ti vattabbaṁ, ayamekā sammukhāvikappanā. Ettāvatā nidhetuṁ",
  "tika-vin04t8:250_4": "vaṭṭati, paribhuñjituṁ pana vissajjetuṁ vā adhiṭṭhātuṁ vā na vaṭṭati. ‘‘Mayhaṁ santakaṁ,",
  "tika-vin04t8:250_5": "mayhaṁ santakāni paribhuñja vā vissajjehi vā yathāpaccayaṁ karohī’’ti (pāci. 374)",
  "tika-vin04t8:250_6": "evaṁ pana vutte paccuddhāro nāma hoti, tato pabhuti paribhogādayopi vaṭṭanti. Aparo",
  "tika-vin04t8:250_7": "nayo, tatheva cīvarānaṁ ekabahubhāvaṁ sannihitāsannihitabhāvañca ñatvā tasseva bhikkhuno",
  "tika-vin04t8:250_8": "santike ‘imaṁ cīvara’nti vā ‘imāni cīvarānī’ti vā ‘etaṁ cīvara’nti vā ‘etāni cīvarānī’ti",
  "tika-vin04t8:250_9": "vā vatvā pañcasu sahadhammikesu aññatarassa attanā abhirucitassa yassa kassaci nāmaṁ",
  "tika-vin04t8:250_10": "gahetvā ‘‘tissassa bhikkhuno vikappemī’’ti vā ‘‘tissāya bhikkhuniyā, sikkhamānāya,",
  "tika-vin04t8:250_11": "sāmaṇerassa, tissāya sāmaṇeriyā vikappemī’’ti vā vattabbaṁ, ayaṁ aparāpi sammukhāvikappanā.",
  "tika-vin04t8:250_12": "Ettāvatā nidhetuṁ vaṭṭati, paribhogādīsu ekampi na vaṭṭati. Tena pana bhikkhunā ‘‘tissassa",
  "tika-vin04t8:250_13": "bhikkhuno santakaṁ…pe… tissāya sāmaṇeriyā santakaṁ paribhuñja vā vissajjehi vā yathāpaccayaṁ",
  "tika-vin04t8:250_14": "karohī’’ti vutte paccuddhāro nāma hoti, tato pabhuti paribhogādayopi vaṭṭanti.",
  "tika-vin04t8:251_0": "Kathaṁ parammukhāvikappanā hoti? Cīvarānaṁ tatheva ekabahubhāvaṁ sannihitāsannihitabhāvañca",
  "tika-vin04t8:251_1": "ñatvā ‘imaṁ cīvara’nti vā ‘imāni cīvarānī’ti vā ‘etaṁ cīvara’nti vā ‘etāni cīvarānī’ti",
  "tika-vin04t8:251_2": "vā vatvā ‘‘tuyhaṁ vikappanatthāya dammī’’ti vattabbaṁ. Tena vattabbo ‘‘ko te mitto",
  "tika-vin04t8:251_3": "vā sandiṭṭho vā’’ti. Tato itarena purimanayeneva ‘tisso bhikkhū’ti vā…pe… ‘tissā",
  "tika-vin04t8:251_4": "sāmaṇerī’ti vā vattabbaṁ. Puna tena bhikkhunā ‘‘ahaṁ tissassa bhikkhuno dammī’’ti",
  "tika-vin04t8:251_5": "vā…pe… ‘‘tissāya sāmaṇeriyā dammī’’ti vā vattabbaṁ , ayaṁ parammukhāvikappanā. Ettāvatā",
  "tika-vin04t8:251_6": "nidhetuṁ vaṭṭati, paribhogādīsu ekampi na vaṭṭati. Tena pana bhikkhunā dutiyasammukhāvikappanāyaṁ",
  "tika-vin04t8:251_7": "vuttanayeneva ‘‘itthannāmassa santakaṁ paribhuñja vā vissajjehi vā yathāpaccayaṁ",
  "tika-vin04t8:251_8": "karohī’’ti vutte paccuddhāro nāma hoti, tato pabhuti paribhogādayopi vaṭṭantīti.",
  "tika-vin04t8:251_9": "Pattavikappanāyampi eseva nayo. Iti imāsu dvīsu vikappanāsu yāya kāyaci vikappanāya",
  "tika-vin04t8:251_10": "pañcasu sahadhammikesu yassa kassaci cīvaraṁ vikappetvā vuttanayena akatappaccuddhāraṁ",
  "tika-vin04t8:251_11": "vā yena vinayakammaṁ kataṁ, tassa vā vissāsena aggahetvā paribhuñjantassa pācittiyaṁ.",
  "tika-vin04t8:252_0": "Sāvatthiyaṁ upanandaṁ ārabbha appaccuddhāraṇaṁ paribhuñjanavatthusmiṁ paññattaṁ,",
  "tika-vin04t8:252_1": "sādhāraṇapaññatti, anāṇattikaṁ, tikapācittiyaṁ, taṁ pana adhiṭṭhahantassa vā vissajjentassa",
  "tika-vin04t8:252_2": "vā dukkaṭaṁ, tathā paccuddhāraṇe appaccuddhāraṇasaññissa vematikassa vā. Paccuddhāraṇasaññissa",
  "tika-vin04t8:252_3": "pana vissāsena paribhuñjantassa, ummattakādīnañca anāpatti. Sāmaṁ vikappitassa appaccuddhāro,",
  "tika-vin04t8:252_4": "vikappanupagacīvaratā, paribhogoti imānettha tīṇi aṅgāni. Samuṭṭhānādīni paṭhamakathinasadisāneva,",
  "tika-vin04t8:252_5": "idaṁ pana kiriyākiriyanti.",
  "tika-vin04t8:253": "Vikappanasikkhāpadavaṇṇanā niṭṭhitā.",
  "tika-vin04t8:254": "10. Apanidhānasikkhāpadavaṇṇanā",
  "tika-vin04t8:255_0": "Dasame pattanti adhiṭṭhānupagaṁ. Cīvaranti vikappanupagaṁ. Nisīdanaṁ nāma sadasaṁ",
  "tika-vin04t8:255_1": "vuccati. Sūcigharaṁ nāma sasūcikaṁ vā asūcikaṁ vā. Kāyabandhanaṁ nāma paṭṭikā vā",
  "tika-vin04t8:255_2": "sūkarantakaṁ vā. Apanidheyyāti apanetvā nidaheyya. Hasāpekkhoti hasādhippāyo. Pācittiyanti",
  "tika-vin04t8:255_3": "sayaṁ apanidhentassa pācittiyaṁ, aññaṁ āṇāpentassa āṇattiyā dukkaṭaṁ, tena apanihite",
  "tika-vin04t8:255_4": "itarassa pācittiyaṁ.",
  "tika-vin04t8:256_0": "Sāvatthiyaṁ chabbaggiye ārabbha apanidhānavatthusmiṁ paññattaṁ, sādhāraṇapaññatti,",
  "tika-vin04t8:256_1": "sāṇattikaṁ, tikapācittiyaṁ, anupasampanne tikadukkaṭaṁ, vuttappakārāni pana pattādīni",
  "tika-vin04t8:256_2": "ṭhapetvā aññaṁ parikkhāraṁ upasampannassa vā anupasampannassa vā santakaṁ apanidhentassa",
  "tika-vin04t8:256_3": "dukkaṭameva. Dunnikkhittaṁ paṭisāmentassa, ‘‘dhammakathaṁ katvā dassāmī’’ti paṭisāmentassa,",
  "tika-vin04t8:256_4": "ummattakādīnañca anāpatti. Upasampannassa santakānaṁ pattādīnaṁ apanidhānaṁ, vihesetukāmatā",
  "tika-vin04t8:256_5": "vā hasādhippāyatā vāti imānettha dve aṅgāni. Samuṭṭhānādīni adinnādānasadisānīti.",
  "tika-vin04t8:257": "Apanidhānasikkhāpadavaṇṇanā niṭṭhitā.",
  "tika-vin04t8:258": "Surāpānavaggo chaṭṭho.",
  "tika-vin04t8:259": "7. Sappāṇakavaggo",
  "tika-vin04t8:260": "1. Sañciccasikkhāpadavaṇṇanā",
  "tika-vin04t8:261": "Sappāṇakavaggassa paṭhame pāṇoti tiracchānagatapāṇo adhippeto. Taṁ khuddakampi mahantampi mārentassa pācittiyameva, mahante pana upakkamamahantatāya akusalaṁ mahantaṁ hoti.",
  "tika-vin04t8:262_0": "Sāvatthiyaṁ udāyittheraṁ ārabbha pāṇaṁ jīvitā voropanavatthusmiṁ paññattaṁ, sādhāraṇapaññatti,",
  "tika-vin04t8:262_1": "sāṇattikaṁ, pāṇe vematikassa, apāṇe pāṇasaññino, vematikassa vā dukkaṭaṁ . Apāṇasaññissa,",
  "tika-vin04t8:262_2": "asañcicca, ajānantassa, namaraṇādhippāyassa, ummattakādīnañca anāpatti. Sesaṁ manussaviggahe vuttanayamevāti.",
  "tika-vin04t8:263": "Sañciccasikkhāpadavaṇṇanā niṭṭhitā.",
  "tika-vin04t8:264": "2. Sappāṇakasikkhāpadavaṇṇanā",
  "tika-vin04t8:265": "Dutiye sappāṇakanti ye pāṇakā paribhogena maranti, tehi sappāṇakaṁ, tādisañhi jānaṁ paribhuñjantassa payoge payoge pācittiyaṁ.",
  "tika-vin04t8:266": "Sāvatthiyaṁ chabbaggiye ārabbha jānaṁ sappāṇakaṁ udakaṁ paribhuñjanavatthusmiṁ paññattaṁ, sesamettha siñcanasikkhāpade vuttanayeneva veditabbanti.",
  "tika-vin04t8:267": "Sappāṇakasikkhāpadavaṇṇanā niṭṭhitā.",
  "tika-vin04t8:268": "3. Ukkoṭanasikkhāpadavaṇṇanā",
  "tika-vin04t8:269_0": "Tatiye yathādhammanti yo yassa adhikaraṇassa vūpasamāya dhammo vutto, teneva dhammena.",
  "tika-vin04t8:269_1": "Nihatādhikaraṇanti nihataṁ adhikaraṇaṁ, samathakkhandhake (cūḷava. 185 ādayo) satthārā",
  "tika-vin04t8:269_2": "vuttadhammeneva vūpasamitanti attho, vūpasamananayaṁ panassa adhikaraṇasamathesu",
  "tika-vin04t8:269_3": "dassayissāma. Punakammāya ukkoṭeyyāti tassa tassa bhikkhuno santikaṁ gantvā ‘‘akataṁ",
  "tika-vin04t8:269_4": "kamma’’ntiādīni (pāci. 394) vadanto punakaraṇatthāya uccāleyya. Yathāṭhitabhāvena",
  "tika-vin04t8:269_5": "patiṭṭhātuṁ na dadeyya, tassevaṁ karontassa pācittiyaṁ. Yaṁ pana dhammena adhikaraṇaṁ",
  "tika-vin04t8:269_6": "nihataṁ , taṁ sunihatameva. Sace vippakate kamme paṭikkosati, taṁ saññāpetvā kātabbaṁ.",
  "tika-vin04t8:269_7": "Itarathā kammañca kuppati, kārakānañca āpatti.",
  "tika-vin04t8:270_0": "Sāvatthiyaṁ chabbaggiye bhikkhū ārabbha ukkoṭanavatthusmiṁ paññattaṁ, sādhāraṇapaññatti,",
  "tika-vin04t8:270_1": "anāṇattikaṁ, dhammakamme vematikassa, adhammakamme dhammakammasaññino, vematikassa",
  "tika-vin04t8:270_2": "vā dukkaṭaṁ. Ubhayesu adhammakammasaññissa, ‘‘adhammena vā vaggena vā akammārahassa",
  "tika-vin04t8:270_3": "vā kammaṁ kata’’nti jānantassa, ummattakādīnañca anāpatti. Yathādhammaṁ nihatabhāvo,",
  "tika-vin04t8:270_4": "jānanā, ukkoṭanāti imānettha tīṇi aṅgāni. Samuṭṭhānādīni adinnādānasadisāni, idaṁ",
  "tika-vin04t8:270_5": "pana dukkhavedananti.",
  "tika-vin04t8:271": "Ukkoṭanasikkhāpadavaṇṇanā niṭṭhitā.",
  "tika-vin04t8:272": "4. Duṭṭhullasikkhāpadavaṇṇanā",
  "tika-vin04t8:273_0": "Catutthe duṭṭhullanti saṅghādisesaṁ adhippetaṁ, taṁ yena kenaci upāyena ñatvā paṭicchādentassa",
  "tika-vin04t8:273_1": "pācittiyaṁ. Sacepi ‘‘na dāni naṁ kassaci bhikkhuno ārocessāmī’’ti dhuraṁ nikkhipitvā",
  "tika-vin04t8:273_2": "pacchā āroceti, pācittiyaṁ, āpajjitvāva ārocessati. Sace pana evaṁ dhuraṁ nikkhipitvā",
  "tika-vin04t8:273_3": "paṭicchādanatthameva aññassa āroceti, sopi aññassāti etenupāyena samaṇasatampi āpajjatiyeva",
  "tika-vin04t8:273_4": "tāva, yāva koṭi na chijjati. Kathaṁ pana koṭi chijjati? Sace hi āpanno ekassa āroceti,",
  "tika-vin04t8:273_5": "sopi aññassa āroceti, so nivattitvā yenassa ārocitaṁ, tasseva āroceti, evaṁ tatiyena",
  "tika-vin04t8:273_6": "puggalena dutiyassa ārocite koṭi chinnā hoti.",
  "tika-vin04t8:274_0": "Sāvatthiyaṁ aññataraṁ bhikkhuṁ ārabbha duṭṭhullāpattipaṭicchādanavatthusmiṁ paññattaṁ,",
  "tika-vin04t8:274_1": "asādhāraṇapaññatti, anāṇattikaṁ, duṭṭhullāya āpattiyā ādipade pācittiyaṁ, itaresu",
  "tika-vin04t8:274_2": "dvīsu dukkaṭaṁ, aduṭṭhullāya tikadukkaṭaṁ, anupasampannassa duṭṭhulle vā aduṭṭhulle",
  "tika-vin04t8:274_3": "vā ajjhācāre dukkaṭameva. ‘‘Saṅghassa bhaṇḍanādīni bhavissantī’’ti (pāci. 401) vā",
  "tika-vin04t8:274_4": "‘‘ayaṁ kakkhaḷo pharuso jīvitantarāyaṁ vā brahmacariyantarāyaṁ vā karissatī’’ti vā",
  "tika-vin04t8:274_5": "anārocentassa, patirūpaṁ bhikkhuṁ apassato , na chādetukāmassa, ‘‘paññāyissati sakena",
  "tika-vin04t8:274_6": "kammenā’’ti anārocentassa, ummattakādīnañca anāpatti. Upasampannassa duṭṭhullāpattijānanaṁ,",
  "tika-vin04t8:274_7": "‘‘paṭicchādetukāmatāya nārocessāmī’’ti dhuranikkhepoti imānettha dve aṅgāni. Samuṭṭhānādīni",
  "tika-vin04t8:274_8": "samanubhāsanasaasānevāti.",
  "tika-vin04t8:275": "Duṭṭhullasikkhāpadavaṇṇanā niṭṭhitā.",
  "tika-vin04t8:276": "5. Ūnavīsativassasikkhāpadavaṇṇanā",
  "tika-vin04t8:277_0": "Pañcame ūnavīsativassanti paṭisandhiggahaṇato paṭṭhāya aparipuṇṇavīsativassaṁ. Upasampādeyyāti",
  "tika-vin04t8:277_1": "upajjhāyo hutvā upasampādeyya. So ca puggalo anupasampannoti jānantenāpi ajānantenāpi",
  "tika-vin04t8:277_2": "upasampādito anupasampannova. Sace pana so dasavassaccayena aññaṁ upasampādeti, tañce",
  "tika-vin04t8:277_3": "muñcitvā gaṇo pūrati, sūpasampanno. Sopi yāva na jānāti, tāva tassa neva saggantarāyo",
  "tika-vin04t8:277_4": "na mokkhantarāyo, ñatvā pana puna upasampajjitabbaṁ. Te ca bhikkhū gārayhāti ṭhapetvā",
  "tika-vin04t8:277_5": "upajjhāyaṁ avasesā gārayhā honti, sabbe dukkaṭaṁ āpajjanti. Idaṁ tasmiṁ pācittiyanti",
  "tika-vin04t8:277_6": "yo pana upajjhāyo hutvā upasampādeti, tasmiṁyeva puggale idaṁ pācittiyaṁ veditabbaṁ.",
  "tika-vin04t8:277_7": "Tasmā yo ‘‘evaṁ upasampādessāmī’’ti gaṇaṁ vā ācariyaṁ vā pattaṁ vā cīvaraṁ vā pariyesati,",
  "tika-vin04t8:277_8": "sīmaṁ vā sammannati (pāci. 404), udakukkhepaṁ vā paricchindati, so etesu sabbakiccesu",
  "tika-vin04t8:277_9": "ñattiyā, dvīsu ca kammavācāsu dukkaṭāni āpajjitvā kammavācāpariyosāne pācittiyaṁ āpajjati.",
  "tika-vin04t8:278_0": "Rājagahe sambahule bhikkhū ārabbha ūnavīsativassaṁ upasampādanavatthusmiṁ paññattaṁ,",
  "tika-vin04t8:278_1": "asādhāraṇapaññatti, anāṇattikaṁ, ūnavīsativasse vematikassa, paripuṇṇavīsativasse",
  "tika-vin04t8:278_2": "ūnakasaññino, vematikassa ca dukkaṭaṁ. Ubhayattha paripuṇṇasaññissa, ummattakādīnañca",
  "tika-vin04t8:278_3": "anāpatti. Ūnavīsativassatā, ūnakasaññitā, upasampādananti imānettha tīṇi aṅgāni.",
  "tika-vin04t8:278_4": "Samuṭṭhānādīni adinnādānasadisāni, idaṁ pana paṇṇattivajjaṁ, ticittaṁ, tivedananti.",
  "tika-vin04t8:279": "Ūnavīsativassasikkhāpadavaṇṇanā niṭṭhitā.",
  "tika-vin04t8:280": "6. Theyyasatthasikkhāpadavaṇṇanā",
  "tika-vin04t8:281_0": "Chaṭṭhe ye rājānaṁ vā vañcetvā suṅkaṁ vā pariharitukāmā corā katakammā ceva akatakammā",
  "tika-vin04t8:281_1": "ca maggappaṭipannā, tesu idha theyyasatthasaññino tassa theyyasatthabhāvaṁ ñatvā",
  "tika-vin04t8:281_2": "tena saddhiṁ saṁvidhāya gacchantassa saṁvidhāne ca gamane ca ovādavagge vuttanayena",
  "tika-vin04t8:281_3": "āpattivinicchayo veditabbo.",
  "tika-vin04t8:282_0": "Sāvatthiyaṁ aññataraṁ bhikkhuṁ ārabbha theyyasatthena saddhiṁ saṁvidhāya ekaddhānamaggaṁ",
  "tika-vin04t8:282_1": "paṭipajjanavatthusmiṁ paññattaṁ, sādhāraṇapaññatti, anāṇattikaṁ, manussesu asaṁvidahantesu",
  "tika-vin04t8:282_2": "sayameva saṁvidahitvā gacchantassa, theyyasatthe vematikassa, atheyyasatthe theyyasatthasaññino,",
  "tika-vin04t8:282_3": "vematikassa ca dukkaṭaṁ. Atheyyasatthasaññissa, asaṁvidahitvā vā kālavisaṅketena",
  "tika-vin04t8:282_4": "vā, āpadāsu vā, gacchantassa, ummattakādīnañca anāpatti. Theyyasatthabhāvo, jānanaṁ,",
  "tika-vin04t8:282_5": "saṁvidhānaṁ, avisaṅketena gamananti imānettha cattāri aṅgāni. Theyyasatthasamuṭṭhānaṁ,",
  "tika-vin04t8:282_6": "kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "tika-vin04t8:283": "Theyyasatthasikkhāpadavaṇṇanā niṭṭhitā.",
  "tika-vin04t8:284": "7. Saṁvidhānasikkhāpadavaṇṇanā",
  "tika-vin04t8:285_0": "Sattame sāvatthiyaṁ aññataraṁ bhikkhuṁ ārabbha mātugāmena saddhiṁ ekaddhānamaggaṁ",
  "tika-vin04t8:285_1": "paṭipajjanavatthusmiṁ paññattaṁ, sesamettha bhikkhuniyā saddhiṁ saṁvidhānasikkhāpade",
  "tika-vin04t8:285_2": "vuttanayeneva veditabbanti.",
  "tika-vin04t8:286": "Saṁvidhānasikkhāpadavaṇṇanā niṭṭhitā.",
  "tika-vin04t8:287": "8. Ariṭṭhasikkhāpadavaṇṇanā",
  "tika-vin04t8:288_0": "Aṭṭhame saggamokkhānaṁ antarāyaṁ karontīti antarāyikā, te kammakilesavipākaupavādapaññattivītikkamanavasena",
  "tika-vin04t8:288_1": "pañcavidhā. Tesu mudukānaṁ attharaṇādīnaṁ phasso viya itthisamphassopi vaṭṭatīti",
  "tika-vin04t8:288_2": "methunavītikkamane dosaṁ adisvā paññattivītikkamantarāyike sandhāya ‘‘yeme antarāyikā",
  "tika-vin04t8:288_3": "dhammā vuttā bhagavatā, te paṭisevato nālaṁ antarāyāyā’’ti vuttaṁ. Anekapariyāyenāti",
  "tika-vin04t8:288_4": "‘‘aṭṭhikaṅkalūpamā kāmā’’tiādīhi (ma. ni. 2.42; pāci. 417; cūḷani. khaggavisāṇasuttaniddesa",
  "tika-vin04t8:288_5": "147) nekehi kāraṇehi. So bhikkhu bhikkhūhīti ye passanti vā suṇanti vā, tehi tikkhattuṁ",
  "tika-vin04t8:288_6": "evaṁ vattabbo ‘‘mā āyasmā evaṁ avaca…pe… alañca pana te paṭisevato antarāyāyā’’ti.",
  "tika-vin04t8:288_7": "Evaṁ vutte appaṭinissajjantassa dukkaṭaṁ, sutvā avadantānampi dukkaṭaṁ. Puna saṅghamajjhampi",
  "tika-vin04t8:288_8": "ākaḍḍhitvā tatheva vattabbo, tatrāpi tassa appaṭinissajjane, itaresañca avacane dukkaṭameva.",
  "tika-vin04t8:288_9": "Evampi appaṭinissajjanto puna ñatticatutthena kammena yāvatatiyaṁ samanubhāsitabbo,",
  "tika-vin04t8:288_10": "athassa appaṭinissajjato puna ñattiyā ca dvīhi ca kammavācāhi dukkaṭaṁ, kammavācāpariyosāne pācittiyaṁ.",
  "tika-vin04t8:289_0": "Sāvatthiyaṁ ariṭṭhaṁ ārabbha pāpikāya diṭṭhiyā appaṭinissajjanavatthusmiṁ paññattaṁ,",
  "tika-vin04t8:289_1": "sādhāraṇapaññatti, anāṇattikaṁ, tikapācittiyaṁ, adhammakamme tikadukkaṭaṁ. Asamanubhāsiyamānassa",
  "tika-vin04t8:289_2": ", paṭinissajjantassa, ummattakādīnañca anāpatti. Dhammakammatā, samanubhāsanā, appaṭinissajjananti",
  "tika-vin04t8:289_3": "imānettha tīṇi aṅgāni. Samuṭṭhānādīni samanubhāsanasadisānevāti.",
  "tika-vin04t8:290": "Ariṭṭhasikkhāpadavaṇṇanā niṭṭhitā.",
  "tika-vin04t8:291": "9. Ukkhittasambhogasikkhāpadavaṇṇanā",
  "tika-vin04t8:292_0": "Navame tathāvādināti ‘‘tathāhaṁ bhagavatā dhamma’’ntiādivādinā. Akatānudhammenāti",
  "tika-vin04t8:292_1": "anudhammo vuccati āpattiyā adassane vā appaṭikamme vā pāpikāya diṭṭhiyā appaṭinissagge",
  "tika-vin04t8:292_2": "vā dhammena vinayena ukkhittakassa anulomavattaṁ disvā kataosāraṇā, so osāraṇasaṅkhāto",
  "tika-vin04t8:292_3": "anudhammo yassa na kato, ayaṁ akatānudhammo nāma, tādisena saddhinti attho. Sambhuñjeyya",
  "tika-vin04t8:292_4": "vāti āmisasambhogaṁ vā dhammasambhogaṁ vā kareyya. Saṁvaseyya vāti uposathādikaṁ",
  "tika-vin04t8:292_5": "saṅghakammaṁ kareyya . Saha vā seyyaṁ kappeyyāti nānūpacārepi ekacchanne nipajjeyya.",
  "tika-vin04t8:292_6": "Tattha āmisaparibhoge ekappayogena bahūpi dadato vā gaṇhato vā ekaṁ pācittiyaṁ, vicchindane",
  "tika-vin04t8:292_7": "sati payoge payoge pācittiyaṁ. Dhammasambhoge padādīhi uddisantassa vā uddisāpentassa",
  "tika-vin04t8:292_8": "vā padasodhamme vuttanayena, saṁvāse kammapariyosānavasena, sahaseyyāya ekasmiṁ nipanne",
  "tika-vin04t8:292_9": "itarassa nipajjanappayogavasena āpattiparicchedo veditabbo.",
  "tika-vin04t8:293_0": "Sāvatthiyaṁ chabbaggiye ārabbha ariṭṭhena bhikkhunā saddhiṁ sambhuñjanavatthusmiṁ",
  "tika-vin04t8:293_1": "paññattaṁ, sādhāraṇapaññatti, anāṇattikaṁ, ukkhittake vematikassa, anukkhittake ukkhittakasaññino",
  "tika-vin04t8:293_2": "ceva vematikassa ca dukkaṭaṁ. Ubhosu anukkhittakasaññissa, ‘‘osārito’’ti vā ‘‘taṁ",
  "tika-vin04t8:293_3": "diṭṭhiṁ paṭinissaṭṭho’’ti vā jānantassa, ummattakādīnañca anāpatti. Akatānudhammatā,",
  "tika-vin04t8:293_4": "jānanā, sambhogādikaraṇanti imānettha tīṇi aṅgāni. Samuṭṭhānādīni adinnādānasadisāni,",
  "tika-vin04t8:293_5": "idaṁ pana paṇṇattivajjaṁ, ticittaṁ, tivedananti.",
  "tika-vin04t8:294": "Ukkhittasambhogasikkhāpadavaṇṇanā niṭṭhitā.",
  "tika-vin04t8:295": "10. Kaṇṭakasikkhāpadavaṇṇanā",
  "tika-vin04t8:296_0": "Dasame samaṇuddesoti sāmaṇero. Carāti gaccha. Pireti para amāmaka. Vinassāti nassa",
  "tika-vin04t8:296_1": ", yattha taṁ na passāma, tattha gacchāti vuttaṁ hoti. Tathānāsitantiettha saṁvāsanāsanā",
  "tika-vin04t8:296_2": "liṅganāsanā daṇḍakammanāsanāti tisso nāsanā. Tattha āpattiyā adassanādīsu ukkhepanā",
  "tika-vin04t8:296_3": "saṁvāsanāsanā nāma. Dūsako nāsetabbo (pārā. 66), mettiyaṁ bhikkhuniṁ nāsethāti (cūḷava.",
  "tika-vin04t8:296_4": "193; pārā. 384) ayaṁ liṅganāsanā nāma. ‘‘Ajjatagge te, āvuso samaṇuddesa, na ceva",
  "tika-vin04t8:296_5": "so bhagavā satthā apadisitabbo’’ti (pāci. 429) ayaṁ daṇḍakammanāsanā nāma, ayaṁ idhādhippetā.",
  "tika-vin04t8:296_6": "Tena vuttaṁ ‘‘tathānāsita’’nti. Upalāpeyyāti ‘‘pattaṁ vā cīvaraṁ vā uddesaṁ vā paripucchaṁ",
  "tika-vin04t8:296_7": "vā dassāmī’’ti saṅgaṇheyya. Upaṭṭhāpeyyāti cuṇṇamattikādīni sādiyanto tena attano",
  "tika-vin04t8:296_8": "upaṭṭhānaṁ kārāpeyya. Sambhogasahaseyyā anantarasikkhāpade vuttanayā eva, tasmā āpattiparicchedopettha",
  "tika-vin04t8:296_9": "tasmiṁ vuttanayeneva veditabbo.",
  "tika-vin04t8:297": "Sāvatthiyaṁ chabbaggiye bhikkhū ārabbha kaṇṭakasamaṇuddesaupalāpanavatthusmiṁ paññattaṁ, sesaṁ ariṭṭhasikkhāpade vuttasadisamevāti.",
  "tika-vin04t8:298": "Kaṇṭakasikkhāpadavaṇṇanā niṭṭhitā.",
  "tika-vin04t8:299": "Sappāṇakavaggo sattamo.",
  "tika-vin04t8:300": "8. Sahadhammikavaggo",
  "tika-vin04t8:301": "1. Sahadhammikasikkhāpadavaṇṇanā",
  "tika-vin04t8:302_0": "Sahadhammikavaggassa paṭhame sahadhammikaṁ vuccamānoti imassattho dubbacasikkhāpade",
  "tika-vin04t8:302_1": "vutto. Etasmiṁ sikkhāpadeti etasmiṁ sikkhāpade yaṁ vuttaṁ, taṁ na tāva sikkhissāmīti",
  "tika-vin04t8:302_2": "attho. Pācittiyanti ettha pana anādariyabhayā lesena evaṁ vadantassa vācāya vācāya",
  "tika-vin04t8:302_3": "pācittiyaṁ veditabbaṁ. Sikkhamānenāti ovādaṁ sirasā sampaṭicchitvā sikkhitukāmeneva",
  "tika-vin04t8:302_4": "hutvā. Aññātabbanti ājānitabbaṁ. Paripucchitabbanti ‘‘imassa ko attho’’ti paripucchitabbaṁ.",
  "tika-vin04t8:302_5": "Paripañhitabbanti cintetabbaṁ tulayitabbaṁ.",
  "tika-vin04t8:303_0": "Kosambiyaṁ channattheraṁ ārabbha evaṁ bhaṇanavatthusmiṁ paññattaṁ, sādhāraṇapaññatti,",
  "tika-vin04t8:303_1": "anāṇattikaṁ , tikapācittiyaṁ, anupasampanne tikadukkaṭaṁ, ubhohipi ‘‘idaṁ na sallekhāyā’’tiādinā",
  "tika-vin04t8:303_2": "(pāci. 436) nayeneva appaññattena vuccamānassāpi evaṁ vadato dukkaṭameva. ‘‘Jānissāmi",
  "tika-vin04t8:303_3": "sikkhissāmī’’ti bhaṇantassa, ummattakādīnañca anāpatti. Upasampannassa paññattena",
  "tika-vin04t8:303_4": "vacanaṁ, asikkhitukāmatāya evaṁ vacananti imānettha dve aṅgāni. Samuṭṭhānādīni adinnādānasadisāni,",
  "tika-vin04t8:303_5": "idaṁ pana dukkhavedananti.",
  "tika-vin04t8:304": "Sahadhammikasikkhāpadavaṇṇanā niṭṭhitā.",
  "tika-vin04t8:305": "2. Vilekhanasikkhāpadavaṇṇanā",
  "tika-vin04t8:306_0": "Dutiye uddissamāneti ācariyena antevāsikassa vuccamāne vā sajjhāyavasena parivattiyamāne",
  "tika-vin04t8:306_1": "vā. Khuddānukhuddakehīti khuddakehi ca anukhuddakehi ca. Yāvadevāti tesaṁ saṁvattanamariyādaparicchedavacanaṁ.",
  "tika-vin04t8:306_2": "Idaṁ vuttaṁ hoti – etāni hi ye uddisanti vā uddisāpenti vā sajjhāyanti vā, tesaṁ",
  "tika-vin04t8:306_3": "tāva saṁvattanti, yāva ‘‘kappati nu kho, na kappati nu kho’’ti kukkuccavippaṭisāro,",
  "tika-vin04t8:306_4": "vihesā, vicikicchā manovilekhā ca uppajjantiyeva. Atha vā yāvadevāti atisayavavatthāpanaṁ.",
  "tika-vin04t8:306_5": "Tassa ‘saṁvattantī’tiiminā sambandho, kukkuccāya vihesāya vilekhāya ativiya saṁvattantiyevāti",
  "tika-vin04t8:306_6": "vuttaṁ hoti. Sikkhāpadavivaṇṇaketi evaṁ sikkhāpadānaṁ vivaṇṇake garahaṇe pācittiyaṁ hotīti attho.",
  "tika-vin04t8:307_0": "Sāvatthiyaṁ chabbaggiye ārabbha vinayavivaṇṇanavatthusmiṁ paññattaṁ, sādhāraṇapaññatti,",
  "tika-vin04t8:307_1": "anāṇattikaṁ, tikapācittiyaṁ, anupasampannassa vivaṇṇane tikadukkaṭaṁ, ubhinnampi",
  "tika-vin04t8:307_2": "aññadhammavivaṇṇane dukkaṭameva. Na vivaṇṇetukāmassa, ‘‘iṅgha tāva suttante vā gāthāyo",
  "tika-vin04t8:307_3": "vā abhidhammaṁ vā pariyāpuṇassu, pacchāpi vinayaṁ pariyāpuṇissasī’’ti bhaṇato, ummattakādīnañca",
  "tika-vin04t8:307_4": "anāpatti. Garahitukāmatā ca, upasampannassa santike sikkhāpadavivaṇṇanañcāti imānettha",
  "tika-vin04t8:307_5": "dve aṅgāni. Samuṭṭhānādīni adinnādānasadisāni, idaṁ pana dukkhavedananti.",
  "tika-vin04t8:308": "Vilekhanasikkhāpadavaṇṇanā niṭṭhitā.",
  "tika-vin04t8:309": "3. Mohanasikkhāpadavaṇṇanā",
  "tika-vin04t8:310_0": "Tatiye anvaḍḍhamāsanti anupaṭipāṭiyā addhamāse addhamāse. Uddissamāneti uposathavasena",
  "tika-vin04t8:310_1": "uddisiyamāne. Yañca tattha āpattiṁ āpannoti yaṁ so anācāraṁ ācaritvā aññāṇakena āpannabhāvaṁ",
  "tika-vin04t8:310_2": "jānāpetukāmo evamāha, tasmiṁ anācāre yaṁ āpattiṁ āpanno. Tañca yathādhammo kāretabboti",
  "tika-vin04t8:310_3": "aññāṇakena āpannattā mokkho natthi, yathā pana dhammo ca vinayo ca ṭhito, tathā taṁ",
  "tika-vin04t8:310_4": "āpattiṁ kāretabbo, desanāgāminiyā desāpetabbo, vuṭṭhānagāminiyā vuṭṭhāpetabboti attho.",
  "tika-vin04t8:310_5": "Uttari cassa moho āropetabboti yathādhammakaraṇato ca uttari ‘‘tassa te, āvuso’’tiādivacanehi",
  "tika-vin04t8:310_6": "ninditvā tassa puggalassa ñattidutiyakammena moho āropetabbo. Idaṁ tasmiṁ mohanake",
  "tika-vin04t8:310_7": "pācittiyanti yo evaṁ āropite mohe puna moheti, tasmiṁ mohanake puggale idaṁ pācittiyaṁ",
  "tika-vin04t8:310_8": "veditabbaṁ, na anāropite moheti attho.",
  "tika-vin04t8:311_0": "Sāvatthiyaṁ chabbaggiye ārabbha mohanavatthusmiṁ paññattaṁ, sādhāraṇapaññatti, anāṇattikaṁ,",
  "tika-vin04t8:311_1": "tikapācittiyaṁ, adhammakamme tikadukkaṭaṁ, anāropite mohe dukkaṭameva. Yena na vitthārena",
  "tika-vin04t8:311_2": "sutaṁ, ūnakadvattikkhattuṁ vā vitthārena sutaṁ, ye ca na mohetukāmā tesaṁ, ummattakādīnañca",
  "tika-vin04t8:311_3": "anāpatti. Mohāropanaṁ, mohetukāmatā, vuttanayena sutabhāvo, mohananti imānettha cattāri",
  "tika-vin04t8:311_4": "aṅgāni. Samuṭṭhānādīni adinnādānasadisāni, idaṁ pana dukkhavedananti.",
  "tika-vin04t8:312": "Mohanasikkhāpadavaṇṇanā niṭṭhitā.",
  "tika-vin04t8:313": "4. Pahārasikkhāpadavaṇṇanā",
  "tika-vin04t8:314": "Catutthe pahāraṁ dadeyyāti ettha paharitukāmatāya pahāre dinne sacepi marati, pācittiyameva.",
  "tika-vin04t8:315_0": "Sāvatthiyaṁ chabbaggiye ārabbha pahāradānavatthusmiṁ paññattaṁ, sādhāraṇapaññatti,",
  "tika-vin04t8:315_1": "anāṇattikaṁ, tikapācittiyaṁ, anupasampanne tikadukkaṭaṁ, virūpakaraṇādhippāyena pana",
  "tika-vin04t8:315_2": "upasampannassapi kaṇṇādicchedane dukkaṭameva. Kenaci viheṭhiyamānassa pana mokkhādhippāyassa,",
  "tika-vin04t8:315_3": "ummattakādīnañca anāpatti. Kupitatā, na mokkhādhippāyatā, upasampannassa pahāradānanti",
  "tika-vin04t8:315_4": "imānettha tīṇi aṅgāni. Samuṭṭhānādīni paṭhamapārājikasadisāni, idaṁ pana dukkhavedananti.",
  "tika-vin04t8:316": "Pahārasikkhāpadavaṇṇanā niṭṭhitā.",
  "tika-vin04t8:317": "5. Talasattikasikkhāpadavaṇṇanā",
  "tika-vin04t8:318_0": "Pañcame talasattikaṁ uggireyyāti pahāradānākāraṁ dassento kāyaṁ vā kāyappaṭibaddhaṁ",
  "tika-vin04t8:318_1": "vā uccāreyya. Ettha ca uggiraṇapaccayā pācittiyaṁ. Sace pana uggiritvā viraddho pahāraṁ",
  "tika-vin04t8:318_2": "deti, na paharitukāmatāya dinnattā dukkaṭameva, tena pahārena hatthādīsu yaṁkiñci",
  "tika-vin04t8:318_3": "bhijjati, dukkaṭameva. Sesamettha sabbaṁ purimasikkhāpade vuttanayeneva veditabbanti.",
  "tika-vin04t8:319": "Talasattikasikkhāpadavaṇṇanā niṭṭhitā.",
  "tika-vin04t8:320": "6. Amūlakasikkhāpadavaṇṇanā",
  "tika-vin04t8:321": "Chaṭṭhe amūlakenāti diṭṭhādimūlavirahitena. Anuddhaṁseyyāti codeyya vā codāpeyya vā. Pācittiyanti sace cuditako taṅkhaṇaññeva ‘‘codeti ma’’nti jānāti, codakassa pācittiyaṁ.",
  "tika-vin04t8:322_0": "Sāvatthiyaṁ chabbaggiye ārabbha amūlakena saṅghādisesena anuddhaṁsanavatthusmiṁ paññattaṁ,",
  "tika-vin04t8:322_1": "sādhāraṇapaññatti, sāṇattikaṁ, tikapācittiyaṁ, ācāravipattiyā vā diṭṭhivipattiyā",
  "tika-vin04t8:322_2": "vā anuddhaṁsane dukkaṭaṁ, anupasampanne tikadukkaṭaṁ. Tathāsaññissa, ummattakādīnañca",
  "tika-vin04t8:322_3": "anāpatti. Upasampannatā, saṅghādisesassa amūlakatā, anuddhaṁsanā, taṅkhaṇavijānanāti",
  "tika-vin04t8:322_4": "imānettha cattāri aṅgāni. Samuṭṭhānādīni adinnādānasadisāni, idaṁ pana dukkhavedananti.",
  "tika-vin04t8:323": "Amūlakasikkhāpadavaṇṇanā niṭṭhitā.",
  "tika-vin04t8:324": "7. Sañciccasikkhāpadavaṇṇanā",
  "tika-vin04t8:325_0": "Sattame kukkuccaṁ upadaheyyāti ‘‘ūnavīsativasso tvaṁ maññe’’tiādīni (pāci. 466) bhaṇanto",
  "tika-vin04t8:325_1": "uppādeyya. Evaṁ aññasmiṁ uppādanapaccaye asati sañcicca uppādentassa vācāya vācāya pācittiyaṁ.",
  "tika-vin04t8:326_0": "Sāvatthiyaṁ chabbaggiye ārabbha kukkuccauppādanavatthusmiṁ paññattaṁ, sādhāraṇapaññatti,",
  "tika-vin04t8:326_1": "anāṇattikaṁ, tikapācittiyaṁ, anupasampanne tikadukkaṭaṁ. Nauppādetukāmassa, kevalaṁ",
  "tika-vin04t8:326_2": "hitesitāya tathā vadantassa, ummattakādīnañca anāpatti. Upasampannatā, aphāsukāmatā",
  "tika-vin04t8:326_3": ", kukkuccuppādananti imānettha tīṇi aṅgāni. Samuṭṭhānādīni anantarasadisānevāti.",
  "tika-vin04t8:327": "Sañciccasikkhāpadavaṇṇanā niṭṭhitā.",
  "tika-vin04t8:328": "8. Upassutisikkhāpadavaṇṇanā",
  "tika-vin04t8:329_0": "Aṭṭhame vivādāpannānanti bhaṇḍanakalahehi vivaḍḍhitaṁ vivādādhikaraṇaṁ āpannānaṁ.",
  "tika-vin04t8:329_1": "Upassutinti sutisamīpaṁ, yattha ṭhatvā sakkā hoti tesaṁ vacanaṁ sotuṁ, tattha tiṭṭheyyāti",
  "tika-vin04t8:329_2": "attho. ‘‘Tattha sossāmī’’ti codetukāmatāya gacchato pade pade dukkaṭaṁ, turitagamanepi",
  "tika-vin04t8:329_3": "ohīyamānepi eseva nayo. Yattha pana ṭhito suṇāti, tattha ṭhitassa pācittiyaṁ, attano",
  "tika-vin04t8:329_4": "ṭhitokāsaṁ āgantvā tesu mantayamānesupi ukkāsitvā, ‘‘ahaṁ etthā’’ti vā vatvā jānāpetabbaṁ,",
  "tika-vin04t8:329_5": "evaṁ akarontassāpi savane pācittiyameva.",
  "tika-vin04t8:330_0": "Sāvatthiyaṁ chabbaggiye ārabbha upassutiṭṭhānavatthusmiṁ paññattaṁ, sādhāraṇapaññatti,",
  "tika-vin04t8:330_1": "anāṇattikaṁ, tikapācittiyaṁ, anupasampanne tikadukkaṭaṁ, ‘‘imesaṁ sutvā oramissāmi",
  "tika-vin04t8:330_2": "viramissāmi vūpasamissāmi attānaṁ parimocessāmī’’ti (pāci. 473) gacchato, ummattakādīnañca",
  "tika-vin04t8:330_3": "anāpatti. Upasampannatā, codanādhippāyo, savananti imānettha tīṇi aṅgāni. Theyyasatthasamuṭṭhānaṁ",
  "tika-vin04t8:330_4": "idaṁ pana siyā kiriyaṁ, siyā akiriyaṁ, saññāvimokkhaṁ, sacittakaṁ, lokavajjaṁ, kāyakammaṁ,",
  "tika-vin04t8:330_5": "vacīkammaṁ, akusalacittaṁ, dukkhavedananti.",
  "tika-vin04t8:331": "Upassutisikkhāpadavaṇṇanā niṭṭhitā.",
  "tika-vin04t8:332": "9. Kammappaṭibāhanasikkhāpadavaṇṇanā",
  "tika-vin04t8:333_0": "Navame dhammikānaṁ kammānanti dhammena vinayena satthusāsanena katānaṁ apalokanakammaṁ",
  "tika-vin04t8:333_1": "ñattikammaṁ ñattidutiyakammaṁ ñatticatutthakammanti imesaṁ catunnaṁ kammānaṁ. Tatrāyaṁ",
  "tika-vin04t8:333_2": "saṅkhepato kammavinicchayo – tatra apalokanakammaṁ nāma samaggassa saṅghassa anumatiyā",
  "tika-vin04t8:333_3": "taṁ taṁ vatthuṁ kittetvā ‘‘ruccati saṅghassā’’ti tikkhattuṁ sāvetvā kattabbaṁ kammaṁ",
  "tika-vin04t8:333_4": "vuccati. Samaggasseva pana saṅghassa anumatiyā ekāya ñattiyā kattabbaṁ kammaṁ ñattikammaṁ",
  "tika-vin04t8:333_5": "nāma. Ekāya ñattiyā ceva anussāvanāya ca kattabbaṁ kammaṁ ñattidutiyakammaṁ nāma.",
  "tika-vin04t8:333_6": "Ekāya pana ñattiyā tīhi ca anussāvanāhi kattabbaṁ kammaṁ ñatticatutthakammaṁ nāma.",
  "tika-vin04t8:334_0": "Tesu apalokanakammaṁ (pari. 496; pari. aṭṭha. 495-496) pañca ṭhānāni gacchati osāraṇaṁ",
  "tika-vin04t8:334_1": "nissāraṇaṁ bhaṇḍukammaṁ brahmadaṇḍaṁ kammalakkhaṇanti. Tattha kaṇṭakasāmaṇerassa",
  "tika-vin04t8:334_2": "nāsanā viya nissāraṇā, tādisaṁyeva sammāvattantaṁ disvā pavesanā ‘osāraṇā’ti veditabbā.",
  "tika-vin04t8:334_3": "Pabbajjāpekkhassa kesacchedanāpucchanaṁ bhaṇḍukammaṁ (mahāva. 98) nāma. Mukharassa",
  "tika-vin04t8:334_4": "bhikkhuno bhikkhū duruttavacanehi ghaṭṭentassa ‘‘itthannāmo bhikkhu mukharo bhikkhū",
  "tika-vin04t8:334_5": "duruttavacanehi ghaṭṭento viharati, so bhikkhu yaṁ iccheyya, taṁ vadeyya, bhikkhūhi",
  "tika-vin04t8:334_6": "itthannāmo bhikkhu neva vattabbo, na ovādānusāsaniṁ kattabbo, na ovaditabbo’’ti ‘‘saṅghaṁ,",
  "tika-vin04t8:334_7": "bhante , pucchāmi ‘itthannāmassa bhikkhuno brahmadaṇḍassa dānaṁ ruccati saṅghassā’ti,",
  "tika-vin04t8:334_8": "dutiyampi pucchāmi, tatiyampi pucchāmi ‘itthannāmassa, bhante, bhikkhuno brahmadaṇḍassa",
  "tika-vin04t8:334_9": "dānaṁ ruccati saṅghassā’’’ti evaṁ kattabbaṁ kammaṁ brahmadaṇḍaṁ (cūḷava. 445) nāma.",
  "tika-vin04t8:334_10": "Yaṁ pana bhagavatā bhikkhunīnaṁ ūruṁ vivaritvā dassanādivatthūsu ‘‘avandiyo so, bhikkhave,",
  "tika-vin04t8:334_11": "bhikkhu bhikkhunisaṅghena kātabbo’’ti (cūḷava. 411) evaṁ avandiyakammaṁ anuññātaṁ,",
  "tika-vin04t8:334_12": "yaṁ bhikkhunīhi ‘‘ayye, asuko nāma ayyo bhikkhunīnaṁ appasādanīyaṁ dasseti, etassa",
  "tika-vin04t8:334_13": "ayyassa avandiyakaraṇaṁ ‘ruccati bhikkhunisaṅghassā’’’ti evaṁ upassaye nisinnāheva",
  "tika-vin04t8:334_14": "bhikkhunīhi kattabbaṁ, evarūpaṁ kammaṁ yasmā tassa kammaṁyeva lakkhaṇaṁ na osāraṇādīni,",
  "tika-vin04t8:334_15": "tasmā kammalakkhaṇanti vuccati. Idañca kammalakkhaṇaṁ nāma bhikkhunimūlakaṁ paññattaṁ,",
  "tika-vin04t8:334_16": "apica bhikkhūnampi labbhati, tasmā bhikkhūhipi acchinnacīvarakādīnaṁ cīvarādīni vā",
  "tika-vin04t8:334_17": "dentehi, paribhuñjitabbāni apanetabbānipi vatthūni paribhuñjantehi vā, apanentehi",
  "tika-vin04t8:334_18": "vā, tathārūpaṁ vā dhammikaṁ katikaṁ karontehi tikkhattuṁ sāvetvā apalokanakammaṁ",
  "tika-vin04t8:334_19": "kātabbaṁ, sabbañhetaṁ kammalakkhaṇameva pavisati, iti apalokanakammaṁ pañca ṭhānāni gacchati.",
  "tika-vin04t8:335_0": "Ñattikammaṁ pana nava ṭhānāni gacchati osāraṇaṁ nissāraṇaṁ uposathaṁ pavāraṇaṁ sammutiṁ",
  "tika-vin04t8:335_1": "dānaṁ paṭiggahaṁ paccukkaḍḍhanaṁ kammalakkhaṇanti. Tattha ‘‘suṇātu me, bhante, saṅgho,",
  "tika-vin04t8:335_2": "itthannāmo itthannāmassa āyasmato upasampadāpekkho, anusiṭṭho so mayā, yadi saṅghassa",
  "tika-vin04t8:335_3": "pattakallaṁ, itthannāmo āgaccheyya , ‘āgacchāhī’ti vattabbo’’ti (mahāva. 126) evaṁ",
  "tika-vin04t8:335_4": "upasampadāpekkhassa osāraṇā osāraṇā nāma. ‘‘Suṇantu me āyasmantā, ayaṁ itthannāmo",
  "tika-vin04t8:335_5": "bhikkhu dhammakathiko, imassa neva suttaṁ āgacchati, no suttavibhaṅgo, so atthaṁ",
  "tika-vin04t8:335_6": "asallakkhetvā byañjanacchāyāya atthaṁ paṭibāhati, yadāyasmantānaṁ pattakallaṁ, itthannāmaṁ",
  "tika-vin04t8:335_7": "bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmā’’ti evaṁ ubbhāhikavinicchaye",
  "tika-vin04t8:335_8": "(cūḷava. 233) dhammakathikassa bhikkhuno nissāraṇā nissāraṇā nāma. ‘‘Suṇātu me, bhante,",
  "tika-vin04t8:335_9": "saṅgho, ajjuposatho…pe… uposathaṁ kareyyā’’ti evaṁ uposathakammavasena ṭhapitā ñatti",
  "tika-vin04t8:335_10": "uposatho nāma. ‘‘Suṇātu me, bhante, saṅgho, ajja pavāraṇā pannarasī, yadi saṅghassa",
  "tika-vin04t8:335_11": "pattakallaṁ, saṅgho pavāreyyā’’ti (mahāva. 210) evaṁ pavāraṇākammavasena ṭhapitā",
  "tika-vin04t8:335_12": "ñatti pavāraṇā nāma. ‘‘Suṇātu me, bhante, saṅgho, itthannāmo itthannāmassa upasampadāpekkho,",
  "tika-vin04t8:335_13": "yadi saṅghassa pattakallaṁ, ahaṁ itthannāmaṁ anusāseyya’’nti, ‘‘yadi saṅghassa pattakallaṁ,",
  "tika-vin04t8:335_14": "itthannāmo itthannāmaṁ anusāseyyā’’ti (mahāva. 126) evaṁ attānaṁ vā paraṁ vā sammannituṁ",
  "tika-vin04t8:335_15": "ṭhapitā ñatti sammuti nāma. ‘‘Suṇātu me, bhante, saṅgho, imaṁ cīvaraṁ itthannāmassa",
  "tika-vin04t8:335_16": "bhikkhuno nissaggiyaṁ saṅghassa nissaṭṭhaṁ, yadi saṅghassa pattakallaṁ, saṅgho imaṁ",
  "tika-vin04t8:335_17": "cīvaraṁ itthannāmassa bhikkhuno dadeyyā’’ti (pārā. 464) evaṁ nissaṭṭhacīvarapattādīnaṁ",
  "tika-vin04t8:335_18": "dānaṁ dānaṁ nāma. ‘‘Suṇātu me, bhante, saṅgho, ayaṁ itthannāmo bhikkhu āpattiṁ sarati",
  "tika-vin04t8:335_19": "vivarati uttāniṁ karoti deseti, yadi saṅghassa pattakallaṁ, ahaṁ itthannāmassa bhikkhuno",
  "tika-vin04t8:335_20": "āpattiṁ paṭiggaṇheyya’’nti, tena vattabbo ‘passasī’ti, ‘āma, passāmī’ti, ‘‘āyatiṁ",
  "tika-vin04t8:335_21": "saṁvareyyāsī’’ti (cūḷava. 239) evaṁ āpattippaṭiggaho paṭiggaho nāma. ‘‘Suṇantu me",
  "tika-vin04t8:335_22": "āyasmantā āvāsikā, yadāyasmantānaṁ pattakallaṁ, idāni uposathaṁ kareyyāma, pātimokkhaṁ",
  "tika-vin04t8:335_23": "uddiseyyāma, āgame kāle pavāreyyāmā’’ti (mahāva. 240) evaṁ katappavāraṇappaccukkaḍḍhanā",
  "tika-vin04t8:335_24": "paccukkaḍḍhanā nāma. Tiṇavattārakasamathe (cūḷava. 212) sabbasaṅgāhikañatti, ekekasmiṁ",
  "tika-vin04t8:335_25": "pakkhe ekekā ñatti cāti tissopi ñattiyo kammalakkhaṇaṁ nāma. Iti ñattikammaṁ nava ṭhānāni gacchati.",
  "tika-vin04t8:336_0": "Ñattidutiyakammaṁ satta ṭhānāni gacchati osāraṇaṁ nissāraṇaṁ sammutiṁ dānaṁ uddhāraṁ",
  "tika-vin04t8:336_1": "desanaṁ kammalakkhaṇanti. Tattha bhikkhūnaṁ alābhāya parisakkanādikehi aṭṭhahi aṅgehi",
  "tika-vin04t8:336_2": "samannāgatassa upāsakassa saṅghena asambhogakaraṇatthaṁ pattanikkujjanavasena nissāraṇā",
  "tika-vin04t8:336_3": "nissāraṇā nāma. Tasseva sammāvattantassa pattukkujjanavasena osāraṇā ca veditabbā,",
  "tika-vin04t8:336_4": "sā khuddakakkhandhake vaḍḍhalicchavivatthusmiṁ (cūḷava. 265-266) vuttā. Sīmāsammuti",
  "tika-vin04t8:336_5": "ticīvarena",
  "tika-vin04t8:336_6": "avippavāsasammutisanthatasammutibhattuddesakasenāsanaggāhāpakabhaṇḍāgārikacīvarappaṭiggāhakayāgubhājakaphalabhājakakhajjabhājakaappamattakavissajjakasāṭiyaggāhapakapattaggāhāpakaārāmikapesakasāmaṇerapesakasammutīti",
  "tika-vin04t8:336_7": "etāsaṁ sammutīnaṁ vasena sammuti veditabbā. Kathinacīvaramatakacīvaradānavasena dānaṁ",
  "tika-vin04t8:336_8": "veditabbaṁ. Kathinuddhāravasena uddhāro veditabbo. Kuṭivatthuvihāravatthudesanāvasena",
  "tika-vin04t8:336_9": "desanā veditabbā. Yā pana tiṇavatthārakasamathe (cūḷava. 212 ādayo) ekasmiṁ pakkhe",
  "tika-vin04t8:336_10": "ekā, ekasmiṁ pakkhe ekāti dve ñattidutiyakammavācā vuttā, yā ca mohāropanādīsu kammavācā",
  "tika-vin04t8:336_11": "(pāci. 446) vuttā, tāsaṁ vasena kammalakkhaṇaṁ veditabbaṁ, iti ñattidutiyakammaṁ",
  "tika-vin04t8:336_12": "satta ṭhānāni gacchati.",
  "tika-vin04t8:337_0": "Ñatticatutthakammampi satteva ṭhānāni gacchati osāraṇaṁ nissāraṇaṁ sammutiṁ dānaṁ",
  "tika-vin04t8:337_1": "niggahaṁ samanubhāsanaṁ kammalakkhaṇanti. Tattha tajjanīyakammādīnaṁ (cūḷava. 1 ādayo)",
  "tika-vin04t8:337_2": "sattannaṁ kammānaṁ vasena nissāraṇā, tesaṁyeva kammānaṁ paṭippassambhanavasena osāraṇā",
  "tika-vin04t8:337_3": "ca veditabbā, bhikkhunovādakasammutivasena (pāci. 146-147) sammuti, parivāsadāna(caūḷava.",
  "tika-vin04t8:337_4": "102) mānattadānavasena (cūḷava. 105) dānaṁ, mūlāyapaṭikassanavasena (cūḷava. 110)",
  "tika-vin04t8:337_5": "niggaho, ukkhittānuvattikā , aṭṭha yāvatatiyakā, ariṭṭho (pāci. 417), caṇḍakāḷī (pāci.",
  "tika-vin04t8:337_6": "709) cāti ime te yāvatatiyakāti imāsaṁ ekādasannaṁ samanubhāsanānaṁ vasena samanubhāsanā,",
  "tika-vin04t8:337_7": "upasampadākammaabbhānakammavasena kammalakkhaṇaṁ veditabbaṁ. Iti ñatticatutthakammaṁ",
  "tika-vin04t8:337_8": "satta ṭhānāni gacchati.",
  "tika-vin04t8:338_0": "Imesu pana catūsu kammesu apalokanakammaṁ apaloketvāva kātabbaṁ, ñattikammādivasena",
  "tika-vin04t8:338_1": "na kātabbaṁ. Ñattikammampi ekaṁ ñattiṁ ṭhapetvāva kātabbaṁ, apalokanakammādivasena",
  "tika-vin04t8:338_2": "na kātabbaṁ. Ñattidutiyakammaṁ pana apaloketvā kātabbampi atthi akātabbampi, tattha",
  "tika-vin04t8:338_3": "sīmāsammuti sīmāsamūhananaṁ (mahāva. 139-140, 144 ādayo) kathinacīvaradānaṁ kathinuddhāro",
  "tika-vin04t8:338_4": "kuṭivatthudesanā vihāravatthudesanāti imāni cha kammāni garukāni apaloketvā kātuṁ",
  "tika-vin04t8:338_5": "na vaṭṭanti, ñattidutiyakammavācaṁ sāvetvāva kātabbāni. Avasesā terasa sammutiyo",
  "tika-vin04t8:338_6": "senāsanaggāhāpakamatakacīvaradānasammutiyo cāti etāni lahukammāni apaloketvāpi kātuṁ",
  "tika-vin04t8:338_7": "vaṭṭanti, ñattikammādivasena pana na kātabbāneva. Ñatticatutthakammampi sakalakkhaṇeneva",
  "tika-vin04t8:338_8": "kātabbaṁ, na sesakammavasena. Evaṁ attano attano lakkhaṇeneva vatthuñattianussāvanāsīmāparisāsampattiyā",
  "tika-vin04t8:338_9": "katāni etāni kammāni dhammena vinayena satthusāsanena katattā dhammo etesu atthīti",
  "tika-vin04t8:338_10": "dhammikāni nāma honti, iti etesaṁ dhammikānaṁ kammānaṁ chandaṁ datvā pacchā khīyanadhammaṁ",
  "tika-vin04t8:338_11": "āpajjantassa vācāya vācāya pācittiyaṁ.",
  "tika-vin04t8:339_0": "Sāvatthiyaṁ chabbaggiye ārabbha khīyanadhammāpajjanavatthusmiṁ paññattaṁ, sādhāraṇapaññatti,",
  "tika-vin04t8:339_1": "anāṇattikaṁ, dhammakamme vematikassa, adhammakamme dhammakammasaññino, vematikassa",
  "tika-vin04t8:339_2": "ca dukkaṭaṁ. Adhammakammasaññissa , ‘‘adhammena vā vaggena vā nakammārahassa vā kammaṁ",
  "tika-vin04t8:339_3": "karontī’’ti ñatvā khīyantassa, ummattakādīnañca anāpatti. Dhammakammatā, dhammakammasaññitā,",
  "tika-vin04t8:339_4": "chandaṁ datvā khīyananti imānettha tīṇi aṅgāni. Samuṭṭhānādīni adinnādānasadisāneva,",
  "tika-vin04t8:339_5": "idaṁ pana dukkhavedananti.",
  "tika-vin04t8:340": "Kammappaṭibāhanasikkhāpadavaṇṇanā niṭṭhitā.",
  "tika-vin04t8:341": "10. Chandaṁadatvāgamanasikkhāpadavaṇṇanā",
  "tika-vin04t8:342_0": "Dasame vinicchayakathāyāti yāva ārocitaṁ vatthu avinicchikaṁ, ñattiṁ vā ṭhapetvā",
  "tika-vin04t8:342_1": "kammavācā aniṭṭhāpitā, tāva vinicchayakathā vattamānā nāma hoti. Yo bhikkhu etasmiṁ",
  "tika-vin04t8:342_2": "antare kammaṁ kopetukāmatāya parisāya hatthapāsaṁ vijahati, tassa vijahane dukkaṭaṁ,",
  "tika-vin04t8:342_3": "vijahite pācittiyaṁ.",
  "tika-vin04t8:343_0": "Sāvatthiyaṁ aññataraṁ bhikkhuṁ ārabbha chandaṁ adatvā pakkamanavatthusmiṁ paññattaṁ,",
  "tika-vin04t8:343_1": "sādhāraṇapaññatti, anāṇattikaṁ, dhammakamme vematikassa, adhammakamme dhammakammasaññino,",
  "tika-vin04t8:343_2": "vematikassa ca dukkaṭaṁ. Adhammakammasaññissa pana, yo ca ‘‘saṅghassa bhaṇḍanādīni",
  "tika-vin04t8:343_3": "vā bhavissanti, adhammena vā vaggena vā nakammārahassa vā kammaṁ karissantī’’ti (pāci.",
  "tika-vin04t8:343_4": "483) ñatvā, gilāno vā hutvā, gilānassa vā karaṇīyena, uccārādīhi vā pīḷito, na ca",
  "tika-vin04t8:343_5": "kammaṁ kopetukāmo ‘‘puna paccāgamissāmī’’ti gacchati, tassa, ummattakādīnañca anāpatti.",
  "tika-vin04t8:343_6": "Vinicchayakathāya vattamānatā, dhammakammatā, dhammakammasaññitā, samānasīmāyaṁ ṭhitatā,",
  "tika-vin04t8:343_7": "samānasaṁvāsakatā, kopetukāmatāya hatthapāsavijahananti imānettha cha aṅgāni. Samanubhāsanasamuṭṭhānaṁ,",
  "tika-vin04t8:343_8": "kiriyākiriyaṁ, saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacittaṁ, dukkhavedananti.",
  "tika-vin04t8:344": "Chandaṁadatvāgamanasikkhāpadavaṇṇanā niṭṭhitā.",
  "tika-vin04t8:345": "11. Dubbalasikkhāpadavaṇṇanā",
  "tika-vin04t8:346_0": "Ekādasame samaggena saṅghenāti samānasaṁvāsakena samānasīmāyaṁ ṭhitena saṅghena saddhiṁ",
  "tika-vin04t8:346_1": "cīvaraṁ datvā. Yathāsanthutanti yo yo mittasandiṭṭhasambhattavasena santhuto, tassa",
  "tika-vin04t8:346_2": "tassāti attho. Pācittiyanti evaṁ saṅghena saddhiṁ sayameva senāsanapaññāpanādivasena",
  "tika-vin04t8:346_3": "sammatassa bhikkhuno cīvaraṁ datvā pacchā khīyantassa vācāya vācāya pācittiyaṁ.",
  "tika-vin04t8:347_0": "Rājagahe chabbaggiye ārabbha cīvaraṁ datvā pacchā khīyanavatthusmiṁ paññattaṁ, sādhāraṇapaññatti,",
  "tika-vin04t8:347_1": "anāṇattikaṁ, dhammakamme tikapācittiyaṁ, cīvaraṁ ṭhapetvā aññaṁ vissajjiyavebhaṅgiyaṁ",
  "tika-vin04t8:347_2": "parikkhāraṁ datvā pacchākhīyantassa dukkaṭaṁ, vissajjiyavebhaṅgiyo nāma ṭhapetvā",
  "tika-vin04t8:347_3": "pañca garubhaṇḍāni avaseso. Rāsivasena hi pañca garubhaṇḍāni vuttāni, tattha ārāmo",
  "tika-vin04t8:347_4": "ārāmavatthūti ekaṁ, vihāro vihāravatthūti dutiyaṁ, mañco pīṭhaṁ bhisi bimbohananti",
  "tika-vin04t8:347_5": "tatiyaṁ, lohakumbhī lohabhāṇakaṁ lohavārako lohakaṭāhaṁ vāsi parasu kuṭhārī kudālo",
  "tika-vin04t8:347_6": "nikhādananti catutthaṁ, valli veḷu muñjaṁ pabbajaṁ tiṇaṁ mattikā dārubhaṇḍaṁ mattikābhaṇḍanti",
  "tika-vin04t8:347_7": "pañcamaṁ. Etāni hi pañca saṅghasantakāni neva saṅghassa, na gaṇapuggalānaṁ vissajjetuṁ",
  "tika-vin04t8:347_8": "vā vibhajituṁ vā vaṭṭanti, vissajjitavibhattānipi saṅghikāneva honti. Thāvarena pana",
  "tika-vin04t8:347_9": "thāvaraṁ, itarena ca akappiyena mahagghakappiyena vā itaraṁ saṅghassa upakāraṁ sallakkhetvā",
  "tika-vin04t8:347_10": "kappiyaparivattanena parivattetuṁ vaṭṭati, varasenāsanādīnaṁ saṁrakkhaṇatthaṁ lāmakāni",
  "tika-vin04t8:347_11": "vissajjetuṁ vissajjetvā paribhuñjituñca vaṭṭati. Ettha ca purimesu tīsu rāsīsu agarubhaṇḍaṁ",
  "tika-vin04t8:347_12": "nāma kiñci natthi, catutthe lohakumbhī arañjarasaṇṭhānaṁ lohabhāṇakaṁ lohakaṭāhanti",
  "tika-vin04t8:347_13": "imāni tīṇi antamaso pasatamattaudakaggaṇhanakānipi garubhaṇḍāni. Lohavārako pana",
  "tika-vin04t8:347_14": "kāḷalohatambalohakaṁsalohavaṭṭalohānaṁ yena kenaci kato sīhaḷadīpe pādaggaṇhanako",
  "tika-vin04t8:347_15": "bhājetabbo, pādo ca nāma magadhanāḷiyā pañcanāḷimattaṁ gaṇhāti, tato atirekaṁ garubhaṇḍaṁ,",
  "tika-vin04t8:347_16": "imāni tāva pāḷiyaṁ āgatāni lohabhājanāni.",
  "tika-vin04t8:348_0": "Pāḷiyaṁ pana anāgatānipi bhiṅgārapaṭiggahauḷuṅkadabbikaṭacchupāti taṭṭakasarakasamuggaaṅgārakapalladhūmakaṭacchuādīni",
  "tika-vin04t8:348_1": "khuddakānipi garubhaṇḍāneva, ayapatto ayathālakaṁ tambalohathālakanti imāni pana",
  "tika-vin04t8:348_2": "bhājanīyāni, kaṁsalohavaṭṭalohabhājanavikati saṅghikaparibhogena vā gihivikaṭā vā",
  "tika-vin04t8:348_3": "vaṭṭati, puggalikaparibhogena na vaṭṭati. Ṭhapetvā pana taṁ bhājanavikatiṁ aññasmimpi",
  "tika-vin04t8:348_4": "kappiyalohabhaṇḍe añjanī añjanisalākā natthudānaṁ kaṇṇamalaharaṇī sūci khuddako pipphaliko",
  "tika-vin04t8:348_5": "khuddakaṁ ārakaṇṭakaṁ kuñcikā tāḷaṁ kattarayaṭṭhi vedhako bhindivālako yathātathāghanakatalohaṁvippakatalohabhaṇḍañca",
  "tika-vin04t8:348_6": "sabbaṁ bhājanīyaṁ. Dhūmanettaphāladīparukkhadīpakapallikaolambakadīpaitthipurisatiracchānarūpakāni",
  "tika-vin04t8:348_7": "pana aññāni vā bhitticchadanakavāṭādīsu upanetabbāni, antamaso lohakhilakaṁ upādāya",
  "tika-vin04t8:348_8": "sabbānipi lohabhaṇḍāni garubhaṇḍāniyeva, attanā laddhāni pariharitvāpi puggalikaparibhogena",
  "tika-vin04t8:348_9": "na paribhuñjitabbāni, saṅghikaparibhogena vā gihivikaṭāni vā vaṭṭanti, tipubhaṇḍepi",
  "tika-vin04t8:348_10": "eseva nayo. Khīrapāsāṇamayāni taṭṭakasarakādīni garubhaṇḍāniyeva.",
  "tika-vin04t8:349_0": "Ghaṭako pana telabhājanaṁ vā pādaggaṇhanakato atirekameva garubhaṇḍaṁ, suvaṇṇarajataārakūṭajātiphalikabhājanāni",
  "tika-vin04t8:349_1": "gihivikaṭānipi na vaṭṭanti. Senāsanaparibhoge pana āmāsampi anāmāsampi sabbaṁ vaṭṭati.",
  "tika-vin04t8:350_0": "Vāsiyādīsu pana yāya vāsiyā dantakaṭṭhacchedanaucchutacchanamattato aññaṁ mahākammaṁ",
  "tika-vin04t8:350_1": "kātuṁ na sakkā, ayaṁ bhājanīyā. Sesā yena kenaci ākārena katā garubhaṇḍaṁ, parasu",
  "tika-vin04t8:350_2": "pana antamaso vejjānaṁ sirāvedhakopi garubhaṇḍameva, tathā kuṭhārī. Yā pana āvudhasaṅkhepena",
  "tika-vin04t8:350_3": "katā, ayaṁ anāmāsā, kudālo daṇḍabandhanikhādanaṁ vā agarubhaṇḍaṁ nāma natthi. Sammuñjanidaṇḍakhaṇanakaṁ",
  "tika-vin04t8:350_4": "pana adaṇḍakaṁ phalamattakameva, yaṁ sakkā sipāṭikāya pakkhipitvā pariharituṁ, taṁ",
  "tika-vin04t8:350_5": "bhājanīyaṁ. Sikharampi nikhādaneneva saṅgahitaṁ, yehi manussehi vihāre vāsiādīni",
  "tika-vin04t8:350_6": "dinnāni honti, te ce ghare daḍḍhe vā vilutte vā ‘‘detha no, bhante, upakkhare, puna",
  "tika-vin04t8:350_7": "āharissāmā’’ti vadanti, dātabbā. Sace haranti, na vāretabbā, anāharantāpi na codetabbā.",
  "tika-vin04t8:351_0": "Kammārataṭṭakāracundakāranaḷakāramaṇikārapattabandhakānaṁ adhikaraṇimuṭṭhisaṇḍāsatulādīni",
  "tika-vin04t8:351_1": "sabbāni lohamayāni upakaraṇāni saṅghe dinnakālato paṭṭhāya garubhaṇḍāni. Tipukoṭṭakasuvaṇṇakāracammakāraupakaraṇesupi",
  "tika-vin04t8:351_2": "eseva nayo. Ayaṁ pana viseso, tipukoṭṭakaupakaraṇesu tipucchedanakasatthakaṁ, suvaṇṇakāraupakaraṇesu",
  "tika-vin04t8:351_3": "suvaṇṇacchedanakasatthakaṁ, cammakāraupakaraṇesu kataparikammacammacchedanakhuddakasatthanti",
  "tika-vin04t8:351_4": "imāni bhājanīyāni. Nhāpitatunnakāraupakaraṇesupi ṭhapetvā mahākattariṁ mahāsaṇḍāsaṁ",
  "tika-vin04t8:351_5": "mahāpipphalikañca sabbaṁ vaṭṭati, itarāni garubhaṇḍāni.",
  "tika-vin04t8:352_0": "Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā",
  "tika-vin04t8:352_1": "vā rakkhitagopitāva garubhaṇḍaṁ, sā saṅghakamme ca cetiyakamme ca kate sace atirekā",
  "tika-vin04t8:352_2": "hoti, puggalikakammepi upanetuṁ vaṭṭati, suttamakacivākanāḷikerahīracammamayā rajjukā",
  "tika-vin04t8:352_3": "vā yottāni vā vāke ca nāḷikerahīre ca vaṭṭetvā katā ekavaṭṭā vā dvivaṭṭā vā saṅghassa",
  "tika-vin04t8:352_4": "santakā garubhaṇḍaṁ. Suttaṁ pana avaṭṭetvā dinnaṁ makacivākanāḷikerahīrā ca bhājanīyā",
  "tika-vin04t8:352_5": ". Yehi panetāni rajjukādīni dinnāni honti, te attano karaṇīyena harantā na vāretabbā.",
  "tika-vin04t8:353_0": "Yo koci aṭṭhaṅgulasūcidaṇḍakamattopi veḷu saṅghassa dinno vā tatthajātako vā rakkhitagopito",
  "tika-vin04t8:353_1": "garubhaṇḍaṁ, sopi saṅghassa kamme ca cetiyakamme ca kate atireko puggalikakamme dātuṁ",
  "tika-vin04t8:353_2": "vaṭṭati. Pādaggaṇhanakatelanāḷi pana kattarayaṭṭhi upāhanadaṇḍako chattadaṇḍo chattasalākāti",
  "tika-vin04t8:353_3": "idamettha bhājanīyabhaṇḍaṁ, daḍḍhagehamanussā gaṇhitvā gacchantā na vāretabbā.",
  "tika-vin04t8:354_0": "Muñjañca pabbajañca avasesañca chadanatiṇaṁ muṭṭhippamāṇampi chadanatiṇasaṅkhepagatesu",
  "tika-vin04t8:354_1": "tālapaṇṇādīsu yaṁkiñci ekapaṇṇampi saṅghassa dinnaṁ vā tatthajātakaṁ vā bahiārāme",
  "tika-vin04t8:354_2": "saṅghike tiṇavatthusmiṁ jātakaṁ vā rakkhitagopitaṁ garubhaṇḍaṁ, tampi saṅghakamme",
  "tika-vin04t8:354_3": "ca cetiyakamme ca kate atirekaṁ puggalikakamme dātuṁ vaṭṭati. Daḍḍhagehamanussā gahetvā",
  "tika-vin04t8:354_4": "gacchantā na vāretabbā, aṭṭhaṅgulappamāṇopi rittakapotthako garubhaṇḍameva.",
  "tika-vin04t8:355_0": "Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu",
  "tika-vin04t8:355_1": "vā yaṁkiñci dullabhaṭṭhāne ānetvā vā dinnaṁ tatthajātakaṁ vā rakkhitagopitaṁ tālapakkamattaṁ",
  "tika-vin04t8:355_2": "garubhaṇḍaṁ hoti, tampi saṅghakamme ca cetiyakamme ca kate atirekaṁ puggalikakamme",
  "tika-vin04t8:355_3": "dātuṁ vaṭṭati. Hiṅguhiṅgulakaharitālamanosilañjanādīni pana bhājanīyāni.",
  "tika-vin04t8:356_0": "Dārubhaṇḍe yo koci veḷumhi vuttappamāṇo dārubhaṇḍako saṅghassa dinno vā tatthajātako",
  "tika-vin04t8:356_1": "vā rakkhitagopito garubhaṇḍaṁ, api ca sabbāpi dāruveḷucammapāsāṇādivikati dārubhaṇḍena",
  "tika-vin04t8:356_2": "saṅgahitā, tattha mañcapīṭhehi asaṅgahitāni āsandikādīni antamaso coḷena vā palālehi",
  "tika-vin04t8:356_3": "vā paṇṇehi vā katapīṭhaṁ upādāya sabbāni āsanāni.",
  "tika-vin04t8:357_0": "Vaṅkaphalakaṁ dīghaphalakaṁ cīvaradhovanaphalakaṁ ghaṭṭanaphalakaṁ ghaṭṭanamuggaro",
  "tika-vin04t8:357_1": "dantakaṭṭhacchedanagaṇṭhikā daṇḍamuggaro nāvā ambaṇaṁ rajanadoṇi udakapaṭicchako",
  "tika-vin04t8:357_2": "dārumayo vā dantamayo vā veḷumayo vā sapādakopi apādakopi samuggo mañjūsā pādaggaṇhanakato",
  "tika-vin04t8:357_3": "atirekappamāṇo karaṇḍo udakadoṇi udakakaṭāhaṁ uḷuṅko kaṭacchupānīyasarāvaṁ pānīyasaṅkhoti",
  "tika-vin04t8:357_4": "etesu yaṁkiñci saṅghe dinnaṁ garubhaṇḍaṁ. Saṅkhathālakaṁ pana bhājanīyaṁ, tathā dārumayo udakatumbo.",
  "tika-vin04t8:358_0": "Pādakathalikamaṇḍalaṁ dārumayaṁ vā hotu coḷapaṇṇādimayaṁ vā sabbaṁ garubhaṇḍaṁ. Ādhārako",
  "tika-vin04t8:358_1": "pattapidhānaṁ tālavaṇṭaṁ bījanī caṅkoṭakaṁ pacchi yaṭṭhisammuñjanī muṭṭhisammuñjanīti",
  "tika-vin04t8:358_2": "etesupi yaṁkiñci khuddakaṁ vā mahantaṁ vā dāruveḷupaṇṇacammādīsu yena kenaci kataṁ garubhaṇḍameva.",
  "tika-vin04t8:359_0": "Thambhatulāsopānaphalakādīsu yaṁkiñci dārumayaṁ vā pāsāṇamayaṁ vā gehasambhārūpagaṁ",
  "tika-vin04t8:359_1": "yo koci kaṭasārako yaṁkiñci bhūmattharaṇaṁ yaṁkiñci akappiyacammaṁ, sabbaṁ saṅghikaṁ",
  "tika-vin04t8:359_2": "garubhaṇḍaṁ, bhūmattharaṇaṁ kātuṁ vaṭṭati. Eḷakacammaṁ pana paccattharaṇagatikaṁ",
  "tika-vin04t8:359_3": "hoti, tampi garubhaṇḍameva, kappiyacammāni bhājanīyāni, kurundiyaṁ pana sabbaṁ mañcappamāṇaṁ",
  "tika-vin04t8:359_4": "cammaṁ garubhaṇḍanti vuttaṁ.",
  "tika-vin04t8:360_0": "Udukkhalaṁ musalaṁ suppaṁ nisadaṁ nisadapoto pāsāṇadoṇi pāsāṇakaṭāhaṁ sabbaṁ kasibhaṇḍampi",
  "tika-vin04t8:360_1": "garubhaṇḍaṁ, sabbaṁ cakkayuttayānaṁ garubhaṇḍameva. Mañcapīṭhānaṁ pādā ca aṭaniyo",
  "tika-vin04t8:360_2": "ca vāsiparasuādīnaṁ daṇḍā cāti etesu yaṁkiñci aniṭṭhitaṁ bhājanīyaṁ, tacchitamaṭṭhaṁ",
  "tika-vin04t8:360_3": "pana garubhaṇḍaṁ hoti, anuññātavāsiyā daṇḍo chattaṁ muṭṭhipaṇṇaṁ kattarayaṭṭhi upāhanā",
  "tika-vin04t8:360_4": "araṇisahitaṁ dhammakaraṇo pādaggaṇhanakato anatirittaṁ āmalakatumbaṁ āmalakaghaṭo",
  "tika-vin04t8:360_5": "lābukatumbaṁ lābukaghaṭo visāṇatumbanti sabbametaṁ bhājanīyaṁ, tato paraṁ garubhaṇḍaṁ.",
  "tika-vin04t8:361_0": "Hatthidanto vā yaṁkiñci visāṇaṁ vā atacchitaṁ yathāgatameva bhājanīyaṁ, tehi katamañcapīṭhapādādīsu",
  "tika-vin04t8:361_1": "purimasadisova vinicchayo. Tacchitaniṭṭhitopi hiṅgukaraṇḍako añjanikaraṇḍako gaṇṭhikā",
  "tika-vin04t8:361_2": "vidho añjanī añjanisalākā udakapuñchanīti idaṁ sabbaṁ bhājanīyameva.",
  "tika-vin04t8:362_0": "Mattikābhaṇḍe sabbaṁ manussānaṁ upabhogaparibhogaṁ ghaṭapiṭharādikulālabhājanaṁ,",
  "tika-vin04t8:362_1": "pattakaṭāhaṁ aṅgārakaṭāhaṁ dhūmadānakaṁ dīparukkhako dīpakapallikā cayaniṭṭhakā chadaniṭṭhakā",
  "tika-vin04t8:362_2": "thupikāti sabbaṁ garubhaṇḍaṁ, etesu pana vuttanayesu garubhaṇḍesu yaṁkiñci veḷuādiṁ",
  "tika-vin04t8:362_3": "attano atthāya gaṇhantena samakaṁ vā atirekaṁ vā phātikammaṁ katvā gahetabbaṁ. Pādaggaṇhanakato",
  "tika-vin04t8:362_4": "anatirittappamāṇo pana ghaṭako patto thālakaṁ kañcanako kuṇḍikāti idamettha bhājanīyaṁ,",
  "tika-vin04t8:362_5": "yathā ca mattikābhaṇḍe evaṁ lohabhaṇḍepi kuṇḍikā bhājanīyakoṭṭhāsameva bhajati. Iti",
  "tika-vin04t8:362_6": "yaṁ bhājanīyaṁ vissajjanīyampi taṁ evaṁ vissajjiyavebhaṅgiyasaṅkhātaṁ aññaṁ parikkhāraṁ",
  "tika-vin04t8:362_7": "datvā khīyantassa dukkaṭaṁ, itaraṁ pana dātumeva na vaṭṭati. Issaravatāya dento thullaccayaṁ",
  "tika-vin04t8:362_8": "āpajjati, theyyacittena gaṇhanto bhaṇḍaṁ agghāpetvā kāretabbo. Yathā ca aññaṁ parikkhāraṁ",
  "tika-vin04t8:362_9": "datvā khīyantassa dukkaṭaṁ, tathā saṅghena asammatassa cīvaraṁ vā aññaṁ vā parikkhāraṁ",
  "tika-vin04t8:362_10": "datvā khīyantassa dukkaṭameva, anupasampanne sabbattha tikadukkaṭaṁ. Pakatiyā pana",
  "tika-vin04t8:362_11": "chandādivasena (pāci. 488) karontaṁ disvā ‘‘ko attho tassa dinnena, laddhāpi vinipātessati,",
  "tika-vin04t8:362_12": "na sammā upanessatī’’ti khīyantassa, ummattakādīnañca anāpatti. Upasampannatā, dhammena",
  "tika-vin04t8:362_13": "laddhasammutitā, saṅghena saddhiṁ vikappanupagacīvaradānaṁ, pacchā khīyitukāmatāya",
  "tika-vin04t8:362_14": "khīyanāti imānettha cattāri aṅgāni. Samuṭṭhānādīni adinnādānasadisāni, idaṁ pana dukkhavedananti.",
  "tika-vin04t8:363": "Dubbalasikkhāpadavaṇṇanā niṭṭhitā.",
  "tika-vin04t8:364": "12. Pariṇāmanasikkhāpadavaṇṇanā",
  "tika-vin04t8:365_0": "Dvādasame sabbaṁ tiṁsakakaṇḍe pariṇāmanasikkhāpade vuttanayameva. Ayameva hi viseso,",
  "tika-vin04t8:365_1": "tattha attano pariṇāmitattā nissaggiyaṁ pācittiyaṁ, idha puggalassa pariṇāmitattā",
  "tika-vin04t8:365_2": "suddhikapācittiyanti.",
  "tika-vin04t8:366": "Pariṇāmanasikkhāpadavaṇṇanā niṭṭhitā.",
  "tika-vin04t8:367": "Sahadhammikavaggo aṭṭhamo.",
  "tika-vin04t8:368": "9. Ratanavaggo",
  "tika-vin04t8:369": "1. Antepurasikkhāpadavaṇṇanā",
  "tika-vin04t8:370_0": "Ratanavaggassa paṭhame khattiyassāti khattiyajātikassa, muddhābhisittassāti khattiyābhisekena",
  "tika-vin04t8:370_1": "muddhani abhisittassa. Anikkhanto rājā itoti anikkhantarājakaṁ, tasmiṁ anikkhantarājake,",
  "tika-vin04t8:370_2": "sayanighareti attho. Ratanaṁ vuccati mahesī, niggatanti nikkhantaṁ, aniggataṁ ratanaṁ",
  "tika-vin04t8:370_3": "itoti aniggataratanakaṁ, tasmiṁ aniggataratanake, sayanighareti attho. Indakhīlaṁatikkameyyāti",
  "tika-vin04t8:370_4": "ettha attano āgatabhāvaṁ ajānāpetvā sayanigharassa ummāraṁ paṭhamaṁ pādaṁ atikkāmentassa",
  "tika-vin04t8:370_5": "dukkaṭaṁ, dutiyaṁ pācittiyaṁ.",
  "tika-vin04t8:371_0": "Sāvatthiyaṁ āyasmantaṁ ānandaṁ ārabbha rañño antepurappavisanavatthusmiṁ paññattaṁ,",
  "tika-vin04t8:371_1": "asādhāraṇapaññatti, anāṇattikaṁ, tikapācittiyaṁ, paṭisaṁvidite appaṭisaṁviditasaññino,",
  "tika-vin04t8:371_2": "vematikassa ca dukkaṭaṁ. Paṭisaṁviditasaññissa, na khattiyassa vā, na khattiyābhisekena",
  "tika-vin04t8:371_3": "abhisittassa vā, ubhosu vā, ubhinnaṁ vā aññatarasmiṁ nikkhante sayanigharaṁ pavisantassa,",
  "tika-vin04t8:371_4": "asayanighare, ummattakādīnañca anāpatti. Khattiyatā, abhisittatā, ubhinnampi sayanigharato",
  "tika-vin04t8:371_5": "anikkhantatā, appaṭisaṁviditatā, indakhīlātikkamoti imānettha pañca aṅgāni. Samuṭṭhānādīni",
  "tika-vin04t8:371_6": "paṭhamakathinasadisāni, idaṁ pana kiriyākiriyanti.",
  "tika-vin04t8:372": "Antepurasikkhāpadavaṇṇanā niṭṭhitā.",
  "tika-vin04t8:373": "2. Ratanasikkhāpadavaṇṇanā",
  "tika-vin04t8:374_0": "Dutiye ratananti muttādidasavidhaṁ. Ratanasammatanti yaṁkiñci manussānaṁ upabhogaparibhogaṁ.",
  "tika-vin04t8:374_1": "Ajjhārāme vāti parikkhittassa antopaṭikkhepe aparikkhittassa dvinnaṁ leḍḍupātānaṁ",
  "tika-vin04t8:374_2": "anto. Ajjhāvasatheti parikkhittassa antopaṭikkhepe, aparikkhittassa musalapātabbhantare.",
  "tika-vin04t8:374_3": "Ayaṁ panettha vinicchayo – jātarūparajataṁ attano atthāya uggaṇhantassa vā uggaṇhāpentassa",
  "tika-vin04t8:374_4": "vā nissaggiyaṁ pācittiyaṁ . Saṅghagaṇapuggalacetiyanavakammānaṁ atthāya dukkaṭaṁ,",
  "tika-vin04t8:374_5": "avasese muttādiratane sabbesampi atthāya dukkaṭameva. Kappiyavatthuṁ vā akappiyavatthuṁ",
  "tika-vin04t8:374_6": "vā antamaso mātusantakampi bhaṇḍāgārikasīsena paṭisāmentassa pācittiyaṁ, tādisaṁ",
  "tika-vin04t8:374_7": "pana attano santakaṁ katvā paṭisāmetuṁ vaṭṭati. ‘‘Idaṁ paṭisāmethā’’ti vutte pana",
  "tika-vin04t8:374_8": "‘‘na vaṭṭatī’’ti paṭikkhipitabbaṁ. Sace kupitā pātetvā gacchanti, palibodho nāma",
  "tika-vin04t8:374_9": "hoti, paṭisāmetabbaṁ. Vihāre kammaṁ karontā vaḍḍhakīādayo vā rājavallabhā vā ‘‘yaṁkiñci",
  "tika-vin04t8:374_10": "upakaraṇaṁ vā sayanabhaṇḍaṁ vā paṭisāmetvā dethā’’ti vadanti, chandenapi bhayenapi",
  "tika-vin04t8:374_11": "na kātabbameva, guttaṭṭhānaṁ pana dassetuṁ vaṭṭati.",
  "tika-vin04t8:375_0": "Ajjhārāmaajjhāvasathesupi yādise ṭhāne ‘‘bhikkhūhi vā sāmaṇerehi vā gahitaṁ bhavissatī’’ti",
  "tika-vin04t8:375_1": "āsaṅkā uppajjati, tādiseyeva ṭhāne uggahetvā vā uggahāpetvā vā saññāṇaṁ katvā nikkhipitabbaṁ,",
  "tika-vin04t8:375_2": "‘‘yassa bhaṇḍaṁ naṭṭhaṁ, so āgacchatū’’ti ca ācikkhitabbaṁ. Atha yo āgacchati, so",
  "tika-vin04t8:375_3": "‘‘kīdisaṁ te bhaṇḍaṁ naṭṭha’’nti pucchitabbo, sace saññāṇena sampādeti, dātabbaṁ.",
  "tika-vin04t8:375_4": "No ce, ‘vicināhī’ti vattabbo. Tamhā āvāsā pakkamantena patirūpānaṁ bhikkhūnaṁ hatthe,",
  "tika-vin04t8:375_5": "tesu asati patirūpānaṁ gahapatikānaṁ hatthe nikkhipitvā pakkamitabbaṁ. Yo pana neva",
  "tika-vin04t8:375_6": "pakkamati, na sāmikaṁ passati, tena thāvaraṁ senāsanaṁ vā cetiyaṁ vā pokkharaṇiṁ",
  "tika-vin04t8:375_7": "vā kāretabbo. Sace dīghassa addhuno accayena sāmiko āgacchati, taṁ dassetvā ‘anumodāhī’ti",
  "tika-vin04t8:375_8": "vattabbo. Sace nānumodati, ‘‘dehi me dhana’’nti codeti, samādapetvā dātabbaṁ.",
  "tika-vin04t8:376_0": "Sāvatthiyaṁ aññataraṁ bhikkhuṁ ārabbha ratanauggaṇhanavatthusmiṁ paññattaṁ, ‘‘aññatra",
  "tika-vin04t8:376_1": "ajjhārāmā vā, ajjhāvasathā vā’’ti ayamettha duvidhā anupaññatti, sādhāraṇapaññatti,",
  "tika-vin04t8:376_2": "sāṇattikaṁ, anuññātaṭṭhāne anādariyena uggahetvā anikkhipantassa dukkaṭaṁ. Anuññātaṭṭhāne",
  "tika-vin04t8:376_3": "gahetvā nikkhipantassa, yaṁ hoti āmāsaṁ ratanasammataṁ, taṁ vissāsaṁ vā tāvakālikaṁ",
  "tika-vin04t8:376_4": "vā uggaṇhantassa, paṁsukūlasaññāya gaṇhato, ummattakādīnañca anāpatti. Ananuññātakaraṇaṁ,",
  "tika-vin04t8:376_5": "parasantakatā, vissāsaggāhapaṁsukūlasaññānaṁ abhāvo, uggahaṇaṁ vā uggahāpanaṁ vāti",
  "tika-vin04t8:376_6": "imānettha cattāri aṅgāni. Samuṭṭhānādīni sañcarittasadisānīti.",
  "tika-vin04t8:377": "Ratanasikkhāpadavaṇṇanā niṭṭhitā.",
  "tika-vin04t8:378": "3. Vikālagāmappavesanasikkhāpadavaṇṇanā",
  "tika-vin04t8:379_0": "Tatiye santaṁ bhikkhuṁ anāpucchāti idaṁ cāritte vuttanayameva. Vikāleti majjhanhikātikkamato",
  "tika-vin04t8:379_1": "paṭṭhāya antoaruṇe, etasmiṁ antare ‘‘vikāle gāmappavesanaṁ āpucchāmī’’ti vā, ‘‘gāmaṁ",
  "tika-vin04t8:379_2": "pavisissāmī’’ti vā anāpucchitvā asati tathārūpe accāyike karaṇīye parikkhittassa",
  "tika-vin04t8:379_3": "gāmassa parikkhepaṁ atikkamantassa, aparikkhittassa upacāraṁ okkamantassa paṭhamapāde",
  "tika-vin04t8:379_4": "dukkaṭaṁ, dutiyapāde pācittiyaṁ. Sacepi sambahulā kenaci kammena gāmaṁ pavisanti,",
  "tika-vin04t8:379_5": "sabbehi aññamaññaṁ āpucchitabbaṁ. ‘‘Tasmiṁ gāme taṁ kammaṁ na sampajjatī’’ti aññaṁ",
  "tika-vin04t8:379_6": "gāmaṁ gacchantānaṁ puna āpucchanakiccaṁ natthi. Sace pana ussāhaṁ paṭippassambhetvā",
  "tika-vin04t8:379_7": "vihāraṁ gacchantā antarā aññaṁ gāmaṁ pavisitukāmā honti, āpucchitabbameva. Kulaghare",
  "tika-vin04t8:379_8": "vā āsanasālāyaṁ vā bhattakiccaṁ katvā telabhikkhāya vā sappibhikkhāya vā caritukāmena",
  "tika-vin04t8:379_9": "sace passe bhikkhu atthi, āpucchitabbo, asante ‘natthī’ti gantabbaṁ. Vīthiṁ otaritvā",
  "tika-vin04t8:379_10": "pana bhikkhuṁ disvāpi āpucchanakiccaṁ natthi. Yo pana gāmamajjhena maggo hoti, sace",
  "tika-vin04t8:379_11": "tena gacchantassa ‘‘telādīnaṁ atthāya carissāmī’’ti cittaṁ uppajjati, passe bhikkhuṁ",
  "tika-vin04t8:379_12": "disvā āpucchitabbaṁ. Maggā anokkamma carantassa pana āpucchanakiccaṁ natthi, okkamantassa",
  "tika-vin04t8:379_13": "vuttanayeneva pācittiyaṁ.",
  "tika-vin04t8:380_0": "Sāvatthiyaṁ chabbaggiye ārabbha vikāle gāmappavesanavatthusmiṁ paññattaṁ, ‘‘santaṁ",
  "tika-vin04t8:380_1": "bhikkhu’’nti ca ‘‘anāpucchā’’ti ca ‘‘aññatra tathārūpā accāyikā karaṇīyā’’ti ca imā",
  "tika-vin04t8:380_2": "panettha tisso anupaññattiyo, asādhāraṇapaññatti, anāṇattikaṁ, tikapācittiyaṁ, kāle",
  "tika-vin04t8:380_3": "vikālasaññino, vematikassa ca dukkaṭaṁ. Kālasaññino pana, yo ca accāyike vā karaṇīye,",
  "tika-vin04t8:380_4": "santaṁ vā āpucchitvā, asantaṁ vā anāpucchitvā pavisati, antarārāmabhikkhunupassayatitthiyaseyyapaṭikkamanesu",
  "tika-vin04t8:380_5": "vā aññataraṁ gacchati, tassa, gāmena maggo hoti, tena gacchato, āpadāsu, ummattakādīnañca",
  "tika-vin04t8:380_6": "anāpatti. Santaṁ bhikkhuṁ anāpucchatā, anuññātakāraṇābhāvo, vikāle gāmappavisananti",
  "tika-vin04t8:380_7": "imānettha tīṇi aṅgāni. Samuṭṭhānādīni kathinasadisāneva, idaṁ pana kiriyākiriyanti.",
  "tika-vin04t8:381": "Vikālagāmappavesanasikkhāpadavaṇṇanā niṭṭhitā.",
  "tika-vin04t8:382": "4. Sūcigharasikkhāpadavaṇṇanā",
  "tika-vin04t8:383": "Catutthe bhedanameva bhedanakaṁ, taṁ assa atthīti bhedanakaṁ. Tasmā evarūpe sūcighare karaṇakārāpanesu dukkaṭaṁ, paṭilābhena pana taṁ bhinditvā pācittiyaṁ desetabbaṁ.",
  "tika-vin04t8:384_0": "Sakkesu sambahule bhikkhū ārabbha bahusūcigharaviññāpanavatthusmiṁ paññattaṁ, sādhāraṇapaññatti,",
  "tika-vin04t8:384_1": "sāṇattikaṁ, attanā vippakataṁ attanā vā, parehi vā, parehi vippakatampi attanā vā,",
  "tika-vin04t8:384_2": "parehi vā pariyosāpetvā labhantassa catukkapācittiyaṁ. Aññassatthāya karaṇakārāpanesu,",
  "tika-vin04t8:384_3": "aññena kataṁ paṭilabhitvā paribhuñjane dukkaṭaṁ. Gaṇṭhike araṇike vidhe añjaniyā",
  "tika-vin04t8:384_4": "añjanisalākāya vāsijaṭe udakapuñchaniyāti etesu yaṁkiñci aṭṭhiādīhi karontassa, ummattakādīnañca",
  "tika-vin04t8:384_5": "anāpatti. Sūcigharatā, aṭṭhimayāditā, attano atthāya karaṇaṁ vā kārāpetvā vā paṭilābhoti",
  "tika-vin04t8:384_6": "imānettha tīṇi aṅgāni. Samuṭṭhānādīni sañcarittasadisānīti.",
  "tika-vin04t8:385": "Sūcigharasikkhāpadavaṇṇanā niṭṭhitā.",
  "tika-vin04t8:386": "5. Mañcapīṭhasikkhāpadavaṇṇanā",
  "tika-vin04t8:387": "Pañcame mañcanti masārakādīsu aññataraṁ. Pīṭhampi tādisameva, taṁ pana mañco viya atidīghaṁ, āsandiko viya ca samaṁ caturassaṁ na hoti. Chedanakaṁ bhedanakasadisameva.",
  "tika-vin04t8:388_0": "Sāvatthiyaṁ upanandaṁ ārabbha ucce mañce sayanavatthusmiṁ paññattaṁ, pamāṇikaṁ karontassa,",
  "tika-vin04t8:388_1": "pamāṇātikkantaṁ labhitvā chinditvā yathā pamāṇameva upari dissati, evaṁ nikhaṇitvā",
  "tika-vin04t8:388_2": "vā, uttānaṁ vā katvā, aṭṭakaṁ vā bandhitvā paribhuñjantassa, ummattakādīnañca anāpatti.",
  "tika-vin04t8:388_3": "Pamāṇātikkantamañcapīṭhatā, attano atthāya karaṇaṁ vā kārāpetvā vā paṭilābhoti imānettha",
  "tika-vin04t8:388_4": "dve aṅgāni. Sesaṁ sabbaṁ sūcigharasikkhāpadasadisamevāti.",
  "tika-vin04t8:389": "Mañcapīṭhasikkhāpadavaṇṇanā niṭṭhitā.",
  "tika-vin04t8:390": "6. Tūlonaddhasikkhāpadavaṇṇanā",
  "tika-vin04t8:391": "Chaṭṭhe tūlaṁ onaddhametthāti tūlonaddhaṁ, cimilikaṁ pattharitvā tūlaṁ pakkhipitvā upari cimilikāya onaddhanti vuttaṁ hoti. Uddālanakaṁ bhedanakasadisameva.",
  "tika-vin04t8:392_0": "Sāvatthiyaṁ chabbaggiye ārabbha tūlonaddhakārāpanavatthusmiṁ paññattaṁ, āyoge kāyabandhane",
  "tika-vin04t8:392_1": "aṁsabaddhake pattatthavikāya parissāvane bimbohane, aññena kataṁ tūlonaddhaṁ paṭilabhitvā",
  "tika-vin04t8:392_2": "uddāletvā paribhuñjantassa, ummattakādīnañca anāpatti. Bimbohanañcettha sīsappamāṇameva",
  "tika-vin04t8:392_3": "vaṭṭati, sīsappamāṇaṁ nāma yassa vitthārato tīsu koṇesu dvinnaṁ antaraṁ vidatthicaturaṅgulaṁ",
  "tika-vin04t8:392_4": "hoti, majjhe muṭṭhiratanaṁ, dīghato diyaḍḍharatanaṁ vā dviratanaṁ vā. Tūlonaddhamañcapīṭhatā,",
  "tika-vin04t8:392_5": "attano atthāya karaṇaṁ vā kārāpetvā vā paṭilābhoti imānettha dve aṅgāni. Sesaṁ vuttanayeneva veditabbanti.",
  "tika-vin04t8:393": "Tūlonaddhasikkhāpadavaṇṇanā niṭṭhitā.",
  "tika-vin04t8:394": "7. Nisīdanasikkhāpadavaṇṇanā",
  "tika-vin04t8:395": "Sattame nisīdananti santhatasadisaṁ santharitvā ekasmiṁ ante sugatavidatthippamāṇaṁ dvīsu ṭhānesu phāletvā katāhi tīhi dasāhi yuttassa parikkhārassetaṁ nāmaṁ.",
  "tika-vin04t8:396_0": "Sāvatthiyaṁ chabbaggiye ārabbha appamāṇikāni nisīdanāni dhāraṇavatthusmiṁ paññattaṁ,",
  "tika-vin04t8:396_1": "‘‘dasā vidatthī’’ti ayamettha anupaññatti, asādhāraṇapaññatti, pamāṇikaṁ vā ūnakaṁ",
  "tika-vin04t8:396_2": "vā karontassa, aññena kataṁ pamāṇātikkantaṁ paṭilabhitvā chinditvā paribhuñjantassa,",
  "tika-vin04t8:396_3": "vitānādīsu yaṁkiñci karontassa, ummattakādīnañca anāpatti. Nisīdanassa pamāṇātikkantatā,",
  "tika-vin04t8:396_4": "attano atthāya karaṇaṁ vā kārāpetvā vā paṭilābhoti imānettha dve aṅgāni. Sesaṁ vuttanayeneva veditabbanti.",
  "tika-vin04t8:397": "Nisīdanasikkhāpadavaṇṇanā niṭṭhitā.",
  "tika-vin04t8:398": "8. Kaṇḍuppaṭicchādisikkhāpadavaṇṇanā",
  "tika-vin04t8:399": "Aṭṭhame kaṇḍuppaṭicchādinti adhonābhiubbhajāṇumaṇḍalaṁ kaṇḍupīḷakaassāvathullakacchābādhānaṁ paṭicchādanatthaṁ anuññātaṁ cīvaraṁ.",
  "tika-vin04t8:400": "Sāvatthiyaṁ chabbaggiye ārabbha appamāṇikāyo kaṇḍuppaṭicchādikāyo dhāraṇavatthusmiṁ paññattaṁ, sādhāraṇapaññatti, sesaṁ nisīdane vuttanayeneva veditabbanti.",
  "tika-vin04t8:401": "Kaṇḍuppaṭicchādisikkhāpadavaṇṇanā niṭṭhitā.",
  "tika-vin04t8:402": "9. Vassikasāṭikasikkhāpadavaṇṇanā",
  "tika-vin04t8:403": "Navame sāvatthiyaṁ chabbaggiye ārabbha appamāṇikāyo vassikasāṭikāyo dhāraṇavatthusmiṁ paññattaṁ, sesamettha yaṁ vattabbaṁ, taṁ nisīdane vuttanayamevāti.",
  "tika-vin04t8:404": "Vassikasāṭikasikkhāpadavaṇṇanā niṭṭhitā.",
  "tika-vin04t8:405": "10. Nandasikkhāpadavaṇṇanā",
  "tika-vin04t8:406": "Dasame sāvatthiyaṁ āyasmantaṁ nandaṁ ārabbha sugatacīvarappamāṇaṁ cīvaraṁ dhāraṇavatthusmiṁ paññattaṁ, sādhāraṇapaññatti, sesaṁ nisīdane vuttanayamevāti.",
  "tika-vin04t8:407": "Nandasikkhāpadavaṇṇanā niṭṭhitā.",
  "tika-vin04t8:408": "Ratanavaggo navamo.",
  "tika-vin04t8:409": "Kaṅkhāvitaraṇiyā pātimokkhavaṇṇanāya",
  "tika-vin04t8:410": "Suddhapācittiyavaṇṇanā niṭṭhitā."
}