{
  "tika-s0201t:0": "Namo tassa bhagavato arahato sammāsambuddhassa",
  "tika-s0201t:1": "Majjhimanikāye",
  "tika-s0201t:2": "Mūlapaṇṇāsa-ṭīkā",
  "tika-s0201t:3": "(Paṭhamo bhāgo)",
  "tika-s0201t:4": "Ganthārambhakathāvaṇṇanā",
  "tika-s0201t:5_0": "1. Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0201t:5_1": "taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahadhāraṇādikkamaladdhabbāya",
  "tika-s0201t:5_2": "sammāpaṭipattiyā sabbahitasukhanipphādanatthaṃ. Atha vā maṅgalabhāvato, sabbakiriyāsu",
  "tika-s0201t:5_3": "pubbakiccabhāvato, paṇḍitehi samācaritabhāvato, āyatiṃ paresaṃ diṭṭhānugatiāpajjanato",
  "tika-s0201t:5_4": "ca saṃvaṇṇanāyaṃ ratanattayapaṇāmakiriyā. Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ.",
  "tika-s0201t:5_5": "Taṃ attano yathāladdhasampattinimittakassa kammassa balānuppadānatthaṃ. Antarā ca",
  "tika-s0201t:5_6": "tassa asaṅkocanatthaṃ. Tadubhayaṃ anantarāyena aṭṭhakathāya parisamāpanatthaṃ. Idameva",
  "tika-s0201t:5_7": "ca payojanaṃ ācariyena idhādhippetaṃ. Tathā hi vakkhati “iti me pasannamatino…pe…",
  "tika-s0201t:5_8": "tassānubhāvenā”ti. Vatthuttayapūjāhi niratisayapuññakkhettasaṃbuddhiyā aparimeyyapabhāvo",
  "tika-s0201t:5_9": "puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya",
  "tika-s0201t:5_10": "pahoti. Bhayādiupaddavañca nivāreti. Yathāha –",
  "tika-s0201t:6": "“Pūjārahe pūjayato. Buddhe yadi va sāvake”tiādi, tathā –",
  "tika-s0201t:7": "“Ye, bhikkhave, buddhe pasannā, agge te pasannā, agge kho pana pasannānaṃ aggo vipāko hotī”tiādi,",
  "tika-s0201t:8": "“Buddhoti kittayantassa, kāye bhavati yā pīti;",
  "tika-s0201t:9": "Varameva hi sā pīti, kasiṇenapi jambudīpassa.",
  "tika-s0201t:10": "Dhammoti kittayantassa…pe… kasiṇenapi jambudīpassa;",
  "tika-s0201t:11": "Saṅghoti kittayantassa…pe… kasiṇenapi jambudīpassā”ti.,",
  "tika-s0201t:12": "Tathā –",
  "tika-s0201t:13": "“Yasmiṃ mahānāma samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hotī”tiādi,",
  "tika-s0201t:14": "“Araññe rukkhamūle vā…pe…",
  "tika-s0201t:15": "Bhayaṃ vā chambhitattaṃ vā,",
  "tika-s0201t:16": "Lomahaṃso na hessatī”ti ca. ;",
  "tika-s0201t:17_0": "Tattha yassa vatthuttayassa vandanaṃ kattukāmo, tassa guṇātisayayogasandassanatthaṃ",
  "tika-s0201t:17_1": "“karuṇāsītalahadaya”ntiādinā gāthāttayamāha. Guṇātisayayogena hi vandanārahabhāvo,",
  "tika-s0201t:17_2": "vandanārahe ca katā vandanā yathādhippetaṃ payojanaṃ sādhetīti. Tattha yassā desanāya",
  "tika-s0201t:17_3": "saṃvaṇṇanaṃ kattukāmo. Sā na vinayadesanā viya karuṇāppadhānā, nāpi abhidhammadesanā",
  "tika-s0201t:17_4": "viya paññāppadhānā, atha kho karuṇāpaññāppadhānāti tadubhayappadhānameva tāva sammāsambuddhassa",
  "tika-s0201t:17_5": "thomanaṃ kātuṃ tammūlakattā sesaratanānaṃ “karuṇāsītalahadaya”ntiādi vuttaṃ. Tattha",
  "tika-s0201t:17_6": "kiratīti karuṇā, paradukkhaṃ vikkhipati apanetīti attho. Atha vā kiṇātīti karuṇā,",
  "tika-s0201t:17_7": "paradukkhe sati kāruṇikaṃ hiṃsati vibādhatīti attho. Paradukkhe sati sādhūnaṃ kampanaṃ",
  "tika-s0201t:17_8": "hadayakhedaṃ karotīti vā karuṇā. Atha vā kamiti sukhaṃ, taṃ rundhatīti karuṇā. Esā",
  "tika-s0201t:17_9": "hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati",
  "tika-s0201t:17_10": "vibandhatīti attho. Karuṇāya sītalaṃ karuṇāsītalaṃ, karuṇāsītalaṃ hadayaṃ assāti",
  "tika-s0201t:17_11": "karuṇāsītalahadayo, taṃ karuṇāsītalahadayaṃ.",
  "tika-s0201t:18_0": "Tattha kiñcāpi paresaṃ hitopasaṃhārasukhādiaparihānicchanasabhāvatāya, byāpādāratīnaṃ",
  "tika-s0201t:18_1": "ujuvipaccanīkatāya ca parasattasantānagatasantāpavicchedanākārappavattiyā mettāmuditānampi",
  "tika-s0201t:18_2": "cittasītalabhāvakāraṇatā upalabbhati, tathāpi paradukkhāpanayanākārappavattiyā parūpatāpāsahanarasā",
  "tika-s0201t:18_3": "avihiṃsābhūtā karuṇāva visesena bhagavato cittassa cittapassaddhi viya sītibhāvanimittanti",
  "tika-s0201t:18_4": "vuttaṃ “karuṇāsītalahadaya”nti. Karuṇāmukhena vā mettāmuditānampi hadayasītalabhāvakāraṇatā",
  "tika-s0201t:18_5": "vuttāti daṭṭhabbaṃ. Atha vā asādhāraṇañāṇavisesanibandhanabhūtā sātisayaṃ niravasesañca",
  "tika-s0201t:18_6": "sabbaññutaññāṇaṃ viya savisayabyāpitāya mahākaruṇābhāvaṃ upagatā karuṇāva bhagavato",
  "tika-s0201t:18_7": "atisayena hadayasītalabhāvahetūti āha “karuṇāsītalahadaya”nti. Atha vā satipi mettāmuditānaṃ",
  "tika-s0201t:18_8": "sātisaye hadayasītibhāvanibandhanatte sakalabuddhaguṇavisesakāraṇatāya tāsampi kāraṇanti",
  "tika-s0201t:18_9": "karuṇāva bhagavato “hadayasītalabhāvakāraṇa”nti vuttā. Karuṇānidānā hi sabbepi buddhaguṇā.",
  "tika-s0201t:18_10": "Karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya",
  "tika-s0201t:18_11": "anekānipi asaṅkhyeyyāni kappānaṃ akilantarūpasseva niravasesabuddhakaradhammasambharaṇaniratassa",
  "tika-s0201t:18_12": "samadhigatadhammādhipateyyassa ca sannihitesupi sattasaṅkhārasamupanītahadayūpatāpanimittesu",
  "tika-s0201t:18_13": "na īsakampi cittasītibhāvassa aññathattamahosīti. Etasmiñca atthavikappe tīsupi avatthāsu",
  "tika-s0201t:18_14": "bhagavato karuṇā saṅgahitāti daṭṭhabbaṃ.",
  "tika-s0201t:19_0": "Pajānātīti paññā, yathāsabhāvaṃ pakārehi paṭivijjhatīti attho. Paññāva ñeyyāvaraṇappahānato",
  "tika-s0201t:19_1": "pakārehi dhammasabhāvajotanaṭṭhena pajjototi paññāpajjoto. Savāsanappahānato visesena",
  "tika-s0201t:19_2": "hataṃ samugghātitaṃ vihataṃ, paññāpajjotena vihataṃ paññāpajjotavihataṃ. Muyhanti",
  "tika-s0201t:19_3": "tena, sayaṃ vā muyhati, mohanamattameva vā tanti moho, avijjā, sveva visayasabhāvapaṭicchādanato",
  "tika-s0201t:19_4": "andhakārasarikkhatāya tamo viyāti tamo, paññāpajjotavihato mohatamo etassāti paññāpajjotavihatamohatamo,",
  "tika-s0201t:19_5": "taṃ paññāpajjotavihatamohatamaṃ. Sabbesampi hi khīṇāsavānaṃ satipi paññāpajjotena",
  "tika-s0201t:19_6": "avijjandhakārassa vihatabhāve saddhāvimuttehi viya diṭṭhippattānaṃ sāvakehi paccekasambuddhehi",
  "tika-s0201t:19_7": "ca savāsanappahānena sammāsambuddhānaṃ kilesappahānassa viseso vijjatīti sātisayena",
  "tika-s0201t:19_8": "avijjāpahānena bhagavantaṃ thomento āha “paññāpajjotavihatamohatama”nti.",
  "tika-s0201t:20_0": "Atha vā antarena paropadesaṃ attano santāne accantaṃ avijjandhakāravigamassa nibbattitattā,",
  "tika-s0201t:20_1": "tathā sabbaññutāya balesu ca vasībhāvassa samadhigatattā, parasantatiyañca dhammadesanātisayānubhāvena",
  "tika-s0201t:20_2": "sammadeva tassa pavattitattā bhagavāva visesato mohatamavigamena thometabboti āha",
  "tika-s0201t:20_3": "“paññāpajjotavihatamohatama”nti. Imasmiñca atthavikappe “paññāpajjoto”ti padena bhagavato",
  "tika-s0201t:20_4": "paṭivedhapaññā viya desanāpaññāpi sāmaññaniddesena, ekasesanayena vā saṅgahitāti daṭṭhabbaṃ.",
  "tika-s0201t:21_0": "Atha vā bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena",
  "tika-s0201t:21_1": "anāvaraṇañāṇasaṅkhātena paññāpajjotena sabbañeyyadhammasabhāvacchādakassa mohandhakārassa",
  "tika-s0201t:21_2": "vidhamitattā anaññasādhāraṇo bhagavato mohatamavināsoti katvā vuttaṃ “paññāpajjotavihatamohatama”nti.",
  "tika-s0201t:21_3": "Ettha ca mohatamavidhamanante adhigatattā anāvaraṇañāṇaṃ kāraṇūpacārena sasantāne",
  "tika-s0201t:21_4": "mohatamavidhamananti daṭṭhabbaṃ. Abhinīhārasampattiyā savāsanappahānameva hi kilesānaṃ",
  "tika-s0201t:21_5": "ñeyyāvaraṇappahānanti, parasantāne pana mohatamavidhamanassa kāraṇabhāvato anāvaraṇañāṇaṃ",
  "tika-s0201t:21_6": "“mohatamavidhamana”nti vuccatīti.",
  "tika-s0201t:22_0": "Kiṃ pana kāraṇaṃ avijjāsamugghātoyeveko pahānasampattivasena bhagavato thomanānimittaṃ",
  "tika-s0201t:22_1": "gayhati, na pana sātisayaṃ niravasesakilesappahānanti? Tappahānavacaneneva tadekaṭṭhatāya",
  "tika-s0201t:22_2": "sakalasaṃkilesagaṇasamugghātassa jotitabhāvato. Na hi so tādiso kileso atthi, yo",
  "tika-s0201t:22_3": "niravasesaavijjāppahānena na pahīyatīti.",
  "tika-s0201t:23_0": "Atha vā vijjā viya sakalakusaladhammasamuppattiyā niravasesākusaladhammanibbattiyā",
  "tika-s0201t:23_1": "saṃsārappavattiyā ca avijjā padhānakāraṇanti tabbighātavacanena sakalasaṃkilesagaṇasamugghāto",
  "tika-s0201t:23_2": "vuttoyeva hotīti vuttaṃ “paññāpajjotavihatamohatama”nti.",
  "tika-s0201t:24_0": "Narā ca amarā ca narāmarā, saha narāmarehīti sanarāmaro, sanarāmaro ca so loko cāti",
  "tika-s0201t:24_1": "sanarāmaraloko. Tassa garūti sanarāmaralokagaru, taṃ sanarāmaralokagaruṃ. Etena devamanussānaṃ",
  "tika-s0201t:24_2": "viya tadavasiṭṭhasattānampi yathārahaṃ guṇavisesāvahatāya bhagavato upakāritaṃ dasseti.",
  "tika-s0201t:24_3": "Na cettha padhānāppadhānabhāvo codetabbo. Añño hi saddakkamo, añño atthakkamo. Edisesu",
  "tika-s0201t:24_4": "hi samāsapadesu padhānampi appadhānaṃ viya niddisīyati yathā “sarājikāya parisāyā”ti.",
  "tika-s0201t:24_5": "Kāmañcettha sattasaṅkhārokāsavasena tividho loko, garubhāvassa pana adhippetattā",
  "tika-s0201t:24_6": "garukaraṇasamatthasseva yujjanato sattalokassa vasena attho gahetabbo. So hi lokīyanti",
  "tika-s0201t:24_7": "ettha puññapāpāni tabbipāko cāti “loko”ti vuccati. Amaraggahaṇena cettha upapattidevā adhippetā.",
  "tika-s0201t:25_0": "Atha vā samūhattho lokasaddo samudāyavasena lokīyati paññāpīyatīti. Saha narehīti",
  "tika-s0201t:25_1": "sanarā, sanarā ca te amarā cāti sanarāmarā, tesaṃ lokoti sanarāmaralokoti purimanayeneva",
  "tika-s0201t:25_2": "yojetabbaṃ. Amarasaddena cettha visuddhidevāpi saṅgayhanti. Te hi maraṇābhāvato paramatthato",
  "tika-s0201t:25_3": "amarā. Narāmarānaṃyeva ca gahaṇaṃ ukkaṭṭhaniddesavasena yathā “satthā devamanussāna”nti.",
  "tika-s0201t:25_4": "Tathā hi sabbānatthaparihārapubbaṅgamāya niravasesahitasukhavidhānatapparāya niratisayāya",
  "tika-s0201t:25_5": "payogasampattiyā sadevamanussāya pajāya accantūpakāritāya aparimitanirupamappabhāvaguṇavisesasamaṅgitāya",
  "tika-s0201t:25_6": "ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ uttamagāravaṭṭhānaṃ.",
  "tika-s0201t:25_7": "Tena vuttaṃ “sanarāmaralokagaru”nti.",
  "tika-s0201t:26_0": "Sobhanaṃ gataṃ gamanaṃ etassāti sugato. Bhagavato hi veneyyajanupasaṅkamanaṃ ekantena",
  "tika-s0201t:26_1": "tesaṃ hitasukhanipphādanato sobhanaṃ, tathā lakkhaṇānubyañjanapaṭimaṇḍitarūpakāyatāya",
  "tika-s0201t:26_2": "dutavilambita-khalitānukaḍḍhana-nippīḷanukkuṭika-kuṭilākulatādi-dosarahita-mavahasita-rājahaṃsa-",
  "tika-s0201t:26_3": "vasabhavāraṇa-migarājagamanaṃ kāyagamanaṃ ñāṇagamanañca vipulanimmalakaruṇā-sativīriyādi-guṇavisesasahitamabhinīhārato",
  "tika-s0201t:26_4": "yāva mahābodhiṃ anavajjatāya sobhanamevāti. Atha vā sayambhuñāṇena sakalamapi lokaṃ",
  "tika-s0201t:26_5": "pariññābhisamayavasena parijānanto ñāṇena sammā gato avagatoti sugato. Tathā lokasamudayaṃ",
  "tika-s0201t:26_6": "pahānābhisamayavasena pajahanto anuppattidhammataṃ āpādento sammā gato atītoti sugato,",
  "tika-s0201t:26_7": "lokanirodhaṃ nibbānaṃ sacchikiriyābhisamayavasena sammā gato adhigatoti sugato, lokanirodhagāminiṃ",
  "tika-s0201t:26_8": "paṭipadaṃ bhāvanābhisamayavasena sammā gato paṭipannoti sugato. “Sotāpattimaggena",
  "tika-s0201t:26_9": "ye kilesā pahīnā, te kilese na puneti na pacceti na paccāgacchatīti sugato”tiādinā",
  "tika-s0201t:26_10": "nayena ayamattho vibhāvetabbo. Atha vā sundaraṃ ṭhānaṃ sammāsambodhiṃ, nibbānameva",
  "tika-s0201t:26_11": "vā gato adhigatoti sugato. Yasmā vā bhūtaṃ tacchaṃ atthasaṃhitaṃ veneyyānaṃ yathārahaṃ",
  "tika-s0201t:26_12": "kālayuttameva ca dhammaṃ bhāsati, tasmā sammā gadati vadatīti sugato da-kārassa ta-kāraṃ",
  "tika-s0201t:26_13": "katvā. Iti sobhanagamanatādīhi sugato, taṃ sugataṃ.",
  "tika-s0201t:27_0": "Puññapāpakammehi upapajjanavasena gantabbato gatiyo, upapattibhavavisesā. Tā pana",
  "tika-s0201t:27_1": "nirayādivasena pañcavidhā. Tāhi sakalassapi bhavagāmikammassa ariyamaggādhigamena",
  "tika-s0201t:27_2": "avipākārahabhāvakaraṇena nivattitattā bhagavā pañcahipi gatīhi suṭṭhu mutto visaṃyuttoti",
  "tika-s0201t:27_3": "āha “gativimutta”nti. Etena bhagavato katthacipi gatiyā apariyāpannataṃ dasseti,",
  "tika-s0201t:27_4": "yato bhagavā “devātidevo”ti vuccati. Tenevāha –",
  "tika-s0201t:28": "“Yena devūpapatyassa, gandhabbo vā vihaṅgamo;",
  "tika-s0201t:29": "Yakkhattaṃ yena gaccheyyaṃ, manussattañca abbaje;",
  "tika-s0201t:30": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0201t:31_0": "Taṃtaṃgatisaṃvattanakānañhi kammakilesānaṃ aggamaggena bodhimūleyeva suppahīnattā",
  "tika-s0201t:31_1": "natthi bhagavato gatipariyāpannatāti accantameva bhagavā sabbabhavayonigati-viññāṇaṭṭhiti-sattāvāsa-sattanikāyehi",
  "tika-s0201t:31_2": "parimutto, taṃ gativimuttaṃ. Vandeti namāmi, thomemīti vā attho.",
  "tika-s0201t:32_0": "Atha vā gativimuttanti anupādisesanibbānadhātuppattiyā bhagavantaṃ thometi. Ettha",
  "tika-s0201t:32_1": "hi dvīhi ākārehi bhagavato thomanā veditabbā attahitasampattito parahitapaṭipattito",
  "tika-s0201t:32_2": "ca. Tesu attahitasampatti anāvaraṇañāṇādhigamato savāsanānaṃ sabbesaṃ kilesānaṃ accantappahānato",
  "tika-s0201t:32_3": "anupādisesanibbānappattito ca veditabbā, parahitapaṭipatti lābhasakkārādinirapekkhacittassa",
  "tika-s0201t:32_4": "sabbadukkhaniyyānikadhammadesanato viruddhesupi niccaṃ hitajjhāsayato ñāṇaparipākakālāgamanato",
  "tika-s0201t:32_5": "ca. Sā panettha āsayato payogato ca duvidhā parahitapaṭipatti, tividhā ca attahitasampatti",
  "tika-s0201t:32_6": "pakāsitā hoti. Kathaṃ? “Karuṇāsītalahadaya”nti etena āsayato parahitapaṭipatti, sammāgadanatthena",
  "tika-s0201t:32_7": "sugatasaddena payogato parahitapaṭipatti, “paññāpajjotavihatamohatamaṃ gativimutta”nti",
  "tika-s0201t:32_8": "etehi catusaccapaṭivedhatthena ca sugatasaddena tividhāpi attahitasampatti, avasiṭṭhaṭṭhena",
  "tika-s0201t:32_9": "tena “paññāpajjotavihatamohatama”nti etena cāpi sabbāpi attahitasampattiparahitapaṭipatti pakāsitā hotīti.",
  "tika-s0201t:33_0": "Atha vā tīhi ākārehi bhagavato thomanā veditabbā – hetuto phalato upakārato ca. Tattha",
  "tika-s0201t:33_1": "hetu mahākaruṇā, sā paṭhamapadena dassitā. Phalaṃ catubbidhaṃ ñāṇasampadā pahānasampadā",
  "tika-s0201t:33_2": "ānubhāvasampadā rūpakāyasampadā cāti. Tāsu ñāṇapahānasampadā dutiyapadena saccapaṭivedhatthena",
  "tika-s0201t:33_3": "ca sugatasaddena pakāsitā honti, ānubhāvasampadā pana tatiyapadena, rūpakāyasampadā",
  "tika-s0201t:33_4": "yathāvuttakāyagamanasobhanatthena sugatasaddena lakkhaṇānubyañjanapāripūriyā vinā",
  "tika-s0201t:33_5": "tadabhāvato. Upakāro anantaraṃ abāhiraṃ karitvā tividhayānamukhena vimuttidhammadesanā.",
  "tika-s0201t:33_6": "So sammāgadanatthena sugatasaddena pakāsito hotīti veditabbaṃ.",
  "tika-s0201t:34_0": "Tattha “karuṇāsītalahadaya”nti etena sammāsambodhiyā mūlaṃ dasseti. Mahākaruṇāsañcoditamānaso",
  "tika-s0201t:34_1": "hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena pāramiyo",
  "tika-s0201t:34_2": "pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ. “Paññāpajjotavihatamohatama”nti",
  "tika-s0201t:34_3": "etena sammāsambodhiṃ dasseti. Anāvaraṇañāṇapadaṭṭhānañhi maggañāṇaṃ, maggañāṇapadaṭṭhānañca",
  "tika-s0201t:34_4": "anāvaraṇañāṇaṃ “sammāsambodhī”ti vuccatīti. Sammāgamanatthena sugatasaddena sammāsambodhiyā",
  "tika-s0201t:34_5": "paṭipattiṃ dasseti līnuddhaccapatiṭṭhānāyūhanakāmasukhallikattakilamathānuyogasassatucchedābhinivesādi",
  "tika-s0201t:34_6": "antadvayarahitāya karuṇāpaññāpariggahitāya majjhimāya paṭipattiyā pakāsanato sugatasaddassa.",
  "tika-s0201t:34_7": "Itarehi sammāsambodhiyā padhānāppadhānabhedaṃ payojanaṃ dasseti. Saṃsāramahoghato",
  "tika-s0201t:34_8": "sattasantāraṇañhettha padhānaṃ payojanaṃ, tadaññamappadhānaṃ. Tesu padhānena parahitapaṭipattiṃ",
  "tika-s0201t:34_9": "dasseti, itarena attahitasampattiṃ, tadubhayena attahitāya paṭipannādīsu catūsu puggalesu",
  "tika-s0201t:34_10": "bhagavato catutthapuggalabhāvaṃ dasseti. Tena ca anuttaradakkhiṇeyyabhāvaṃ uttamavandanīyabhāvaṃ",
  "tika-s0201t:34_11": "attano ca vandanakiriyāya khettaṅgatabhāvaṃ dasseti.",
  "tika-s0201t:35_0": "Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato bhagavato",
  "tika-s0201t:35_1": "sabbalokiyaguṇasampatti dassitā hoti, paññāgahaṇena sabbaññutaññāṇapadaṭṭhānamaggañāṇadīpanato",
  "tika-s0201t:35_2": "sabbalokuttaraguṇasampatti. Tadubhayaggahaṇasiddho hi attho “sanarāmaralokagaru”ntiādinā",
  "tika-s0201t:35_3": "vipañcīyatīti. Karuṇāgahaṇena ca upagamanaṃ nirupakkilesaṃ dasseti, paññāgahaṇena",
  "tika-s0201t:35_4": "apagamanaṃ. Tathā karuṇāgahaṇena lokasamaññānurūpaṃ bhagavato pavattiṃ dasseti lokavohāravisayattā",
  "tika-s0201t:35_5": "karuṇāya, paññāgahaṇena samaññāya anatidhāvanaṃ sabhāvānavabodhena hi dhammānaṃ samaññaṃ",
  "tika-s0201t:35_6": "atidhāvitvā sattādiparāmasanaṃ hotīti. Tathā karuṇāgahaṇena mahākaruṇāsamāpattivihāraṃ",
  "tika-s0201t:35_7": "dasseti, paññāgahaṇena tīsu kālesu appaṭihatañāṇaṃ catusaccañāṇaṃ catupaṭisambhidāñāṇaṃ catuvesārajjañāṇaṃ.",
  "tika-s0201t:36_0": "Karuṇāgahaṇena mahākaruṇāsamāpattiñāṇassa gahitattā sesāsādhāraṇañāṇāni, cha abhiññā,",
  "tika-s0201t:36_1": "aṭṭhasu parisāsu akampanañāṇāni, dasa balāni, cuddasa buddhañāṇāni, soḷasa ñāṇacariyā,",
  "tika-s0201t:36_2": "aṭṭhārasa buddhadhammā, catucattālīsa ñāṇavatthūni, sattasattatiñāṇavatthūnīti evamādīnaṃ",
  "tika-s0201t:36_3": "anekesaṃ paññāpabhedānaṃ vasena ñāṇacāraṃ dasseti. Tathā karuṇāgahaṇena caraṇasampattiṃ,",
  "tika-s0201t:36_4": "paññāgahaṇena vijjāsampattiṃ. Karuṇāgahaṇena attādhipatitā, paññāgahaṇena dhammādhipatitā.",
  "tika-s0201t:36_5": "Karuṇāgahaṇena lokanāthabhāvo, paññāgahaṇena attanāthabhāvo. Tathā karuṇāgahaṇena",
  "tika-s0201t:36_6": "pubbakāribhāvo, paññāgahaṇena kataññutā. Tathā karuṇāgahaṇena aparantapatā, paññāgahaṇena",
  "tika-s0201t:36_7": "anattantapatā. Karuṇāgahaṇena vā buddhakaradhammasiddhi, paññāgahaṇena buddhabhāvasiddhi.",
  "tika-s0201t:36_8": "Tathā karuṇāgahaṇena paresaṃ tāraṇaṃ, paññāgahaṇena sayaṃ taraṇaṃ. Tathā karuṇāgahaṇena",
  "tika-s0201t:36_9": "sabbasattesu anuggahacittatā, paññāgahaṇena sabbadhammesu virattacittatā dassitā hoti.",
  "tika-s0201t:37_0": "Sabbesañca buddhaguṇānaṃ karuṇā ādi tannidānabhāvato, paññā pariyosānaṃ tato uttari",
  "tika-s0201t:37_1": "karaṇīyābhāvato. Iti ādipariyosānadassanena sabbe buddhaguṇā dassitā honti. Tathā",
  "tika-s0201t:37_2": "karuṇāgahaṇena sīlakkhandhapubbaṅgamo samādhikkhandho dassito hoti. Karuṇānidānañhi",
  "tika-s0201t:37_3": "sīlaṃ tato pāṇātipātādiviratippavattito, sā ca jhānattayasampayoginīti. Paññāvacanena",
  "tika-s0201t:37_4": "paññākkhandho. Sīlañca sabbabuddhaguṇānaṃ ādi, samādhi majjhe, paññā pariyosānanti",
  "tika-s0201t:37_5": "evampi ādimajjhapariyosānakalyāṇadassanena sabbe buddhaguṇā dassitā honti nayato",
  "tika-s0201t:37_6": "dassitattā. Eso eva hi niravasesato buddhaguṇānaṃ dassanupāyo, yadidaṃ nayaggāhaṇaṃ.",
  "tika-s0201t:37_7": "Aññathā ko nāma samattho bhagavato guṇe anupadaṃ niravasesato dassetuṃ. Tenevāha –",
  "tika-s0201t:38": "“Buddhopi buddhassa bhaṇeyya vaṇṇaṃ;",
  "tika-s0201t:39": "Kappampi ce aññamabhāsamāno.",
  "tika-s0201t:40": "Khīyetha kappo ciradīghamantare;",
  "tika-s0201t:41": "Vaṇṇo na khīyetha tathāgatassā”ti. ;",
  "tika-s0201t:42": "Teneva ca āyasmatā sāriputtattherenapi buddhaguṇaparicchedanaṃ pati anuyuttena “no hetaṃ, bhante”ti paṭikkhipitvā “apica me, bhante, dhammanvayo vidito”ti vuttaṃ.",
  "tika-s0201t:43_0": "2. Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ",
  "tika-s0201t:43_1": "thometuṃ “buddhopī”tiādimāha. Tattha buddhoti kattuniddeso. Buddhabhāvanti kammaniddeso.",
  "tika-s0201t:43_2": "Bhāvetvā sacchikatvāti ca pubbakālakiriyāniddeso. Yanti aniyamato kammaniddeso. Upagatoti",
  "tika-s0201t:43_3": "aparakālakiriyāniddeso. Vandeti kiriyāniddeso. Tanti niyamanaṃ. Dhammanti vandanakiriyāya",
  "tika-s0201t:43_4": "kammaniddeso. Gatamalaṃ anuttaranti ca tabbisesanaṃ.",
  "tika-s0201t:44_0": "Tattha buddhasaddassa tāva “bujjhitā saccānīti buddho, bodhetā pajāyāti buddho”tiādinā",
  "tika-s0201t:44_1": "niddesanayena attho veditabbo. Atha vā savāsanāya aññāṇaniddāya accantavigamato,",
  "tika-s0201t:44_2": "buddhiyā vā vikasitabhāvato buddhavāti buddho jāgaraṇavikasanatthavasena. Atha vā",
  "tika-s0201t:44_3": "kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato",
  "tika-s0201t:44_4": "kammavacanicchāya abhāvena avagamanatthavaseneva kattuniddeso labbhatīti buddhavāti",
  "tika-s0201t:44_5": "buddho yathā “dikkhito na dadātī”ti. Atthato pana pāramitāparibhāvito sayambhuñāṇena",
  "tika-s0201t:44_6": "saha vāsanāya vihataviddhastaniravasesakileso mahākaruṇāsabbaññutaññāṇādiaparimeyyaguṇagaṇādhāro",
  "tika-s0201t:44_7": "khandhasantāno buddho. Yathāha –",
  "tika-s0201t:45": "“Buddhoti yo so bhagavā sayambhū. Anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāva”nti.",
  "tika-s0201t:46_0": "Api-saddo sambhāvane. Tena “evaṃ guṇavisesayutto sopi nāma bhagavā”ti vakkhamānaguṇe",
  "tika-s0201t:46_1": "dhamme sambhāvanaṃ dīpeti. Buddhabhāvanti sammāsambodhiṃ. Bhāvetvāti uppādetvā vaḍḍhetvā",
  "tika-s0201t:46_2": "ca. Sacchikatvāti paccakkhaṃ katvā. Upagatoti patto, adhigatoti attho. Etassa “buddhabhāva”nti",
  "tika-s0201t:46_3": "etena sambandho. Gatamalanti vigatamalaṃ, niddosanti attho. Vandeti paṇamāmi, thomemi",
  "tika-s0201t:46_4": "vā. Anuttaranti uttararahitaṃ, lokuttaranti attho. Dhammanti yathānusiṭṭhaṃ paṭipajjamāne",
  "tika-s0201t:46_5": "apāyato ca saṃsārato ca apatamāne katvā dhāretīti dhammo. Ayañhettha saṅkhepattho",
  "tika-s0201t:46_6": "– evaṃ vividhaguṇagaṇasamannāgato buddhopi bhagavā yaṃ ariyamaggasaṅkhātaṃ dhammaṃ",
  "tika-s0201t:46_7": "bhāvetvā, phalanibbānasaṅkhātaṃ pana sacchikatvā anuttaraṃ sammāsambodhiṃ adhigato,",
  "tika-s0201t:46_8": "tametaṃ buddhānampi buddhabhāvahetubhūtaṃ sabbadosamalarahitaṃ attano uttaritarābhāvena",
  "tika-s0201t:46_9": "anuttaraṃ paṭivedhasaddhammaṃ namāmīti. Pariyattisaddhammassāpi tappakāsanattā idha saṅgaho daṭṭhabbo.",
  "tika-s0201t:47_0": "Atha vā “abhidhammanayasamuddaṃ adhigacchi, tīṇi piṭakāni sammasī”ti ca aṭṭhakathāyaṃ",
  "tika-s0201t:47_1": "vuttattā pariyattidhammassapi sacchikiriyāsammasanapariyāyo labbhatīti sopi idha",
  "tika-s0201t:47_2": "vutto evāti daṭṭhabbaṃ. Tathā “yaṃ dhammaṃ bhāvetvā saccikatvā”ti ca vuttattā buddhakaradhammabhūtāhi",
  "tika-s0201t:47_3": "pāramitāhi saha pubbabhāge adhisīlasikkhādayopi idha dhammasaddena saṅgahitāti veditabbaṃ.",
  "tika-s0201t:47_4": "Tāpi hi malapaṭipakkhatāya gatamalā anaññasādhāraṇatāya anuttarā cāti. Tathā hi sattānaṃ",
  "tika-s0201t:47_5": "sakalavaṭṭadukkhanissaraṇatthāya katamahābhinīhāro mahākaruṇādhivāsapesalajjhāsayo",
  "tika-s0201t:47_6": "paññāvisesaparidhotanimmalānaṃ dānadamasaṃyamādīnaṃ uttamadhammānaṃ satasahassādhikāni",
  "tika-s0201t:47_7": "kappānaṃ cattāri asaṅkhyeyyāni sakkaccaṃ nirantaraṃ niravasesānaṃ bhāvanāpaccakkhakaraṇehi",
  "tika-s0201t:47_8": "kammādīsu adhigatavasībhāvo acchariyācinteyyamahānubhāvo adhisīlādhicittānaṃ paramukkaṃsapāramippatto",
  "tika-s0201t:47_9": "bhagavā paccayākāre catuvīsatikoṭisatasahassamukhena mahāvajirañāṇaṃ pesetvā anuttaraṃ",
  "tika-s0201t:47_10": "sammāsambodhiṃ abhisambuddhoti.",
  "tika-s0201t:48_0": "Ettha ca “bhāvetvā”ti etena vijjāsampadāya dhammaṃ thometi, “sacchikatvā”ti etena",
  "tika-s0201t:48_1": "vimuttisampadāya. Tathā paṭhamena jhānasampadāya, dutiyena vimokkhasampadāya. Paṭhamena",
  "tika-s0201t:48_2": "vā samādhisampadāya, dutiyena samāpattisampadāya. Atha vā paṭhamena khayeñāṇabhāvena,",
  "tika-s0201t:48_3": "dutiyena anuppādeñāṇabhāvena. Purimena vā vijjūpamatāya, dutiyena vajirūpamatāya.",
  "tika-s0201t:48_4": "Purimena vā virāgasampattiyā, dutiyena nirodhasampattiyā. Tathā paṭhamena niyyānabhāvena,",
  "tika-s0201t:48_5": "dutiyena nisssaraṇabhāvena. Paṭhamena vā hetubhāvena, dutiyena asaṅkhatabhāvena.",
  "tika-s0201t:48_6": "Paṭhamena vā dassanabhāvena, dutiyena vivekabhāvena. Paṭhamena vā adhipatibhāvena,",
  "tika-s0201t:48_7": "dutiyena amatabhāvena dhammaṃ thometi. Atha vā “yaṃ dhammaṃ bhāvetvā buddhabhāvaṃ",
  "tika-s0201t:48_8": "upagato”ti etena svākkhātatāya dhammaṃ thometi. “Sacchikatvā”ti etena sandiṭṭhikatāya.",
  "tika-s0201t:48_9": "Tathā purimena akālikatāya, pacchimena ehipassikatāya. Purimena vā opaneyyikatāya,",
  "tika-s0201t:48_10": "pacchimena paccattaṃ veditabbatāya dhammaṃ thometi. “Gatamala”nti iminā saṃkilesābhāvadīpanena",
  "tika-s0201t:48_11": "dhammassa parisuddhataṃ dasseti, “anuttara”nti etena aññassa visiṭṭhassa abhāvadīpanena",
  "tika-s0201t:48_12": "vipulaparipuṇṇataṃ. Paṭhamena vā pahānasampadaṃ dhammassa dasseti, dutiyena sabhāvasampadaṃ.",
  "tika-s0201t:48_13": "Bhāvetabbatāya vā dhammassa gatamalabhāvo yojetabbo. Bhāvanāguṇena hi so dosānaṃ",
  "tika-s0201t:48_14": "samugghātako hotīti. Sacchikātabbabhāvena anuttarabhāvo yojetabbo. Sacchikiriyānibbattito",
  "tika-s0201t:48_15": "hi taduttarikaraṇīyābhāvato anaññasādhāraṇatāya anuttaroti. Tathā “bhāvetvā”ti etena",
  "tika-s0201t:48_16": "saha pubbabhāgasīlādīhi sekkhā sīlasamādhipaññākkhandhā dassitā honti, “sacchikatvā”ti",
  "tika-s0201t:48_17": "etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0201t:49_0": "3. Evaṃ saṅkhepeneva sabbadhammaguṇehi saddhammaṃ abhitthavitvā idāni ariyasaṅghaṃ",
  "tika-s0201t:49_1": "thometuṃ “sugatassā”tiādimāha. Tattha sugatassāti sambandhaniddeso, tassa “puttāna”nti",
  "tika-s0201t:49_2": "etena sambandho. Orasānanti puttavisesanaṃ. Mārasenamathanānanti orasaputtabhāve",
  "tika-s0201t:49_3": "kāraṇaniddeso. Tena kilesappahānameva bhagavato orasaputtabhāve kāraṇaṃ anujānātīti",
  "tika-s0201t:49_4": "dasseti. Aṭṭhannanti gaṇanaparicchedaniddeso. Tena satipi tesaṃ sattavisesabhāvena",
  "tika-s0201t:49_5": "anekasahassasaṅkhābhāve imaṃ gaṇanaparicchedaṃ nātivattantīti dasseti maggaṭṭhaphalaṭṭhabhāvānātivattanato.",
  "tika-s0201t:49_6": "Samūhanti samudāyaniddeso. Ariyasaṅghanti guṇavisiṭṭhasaṅghāṭabhāvaniddeso. Tena",
  "tika-s0201t:49_7": "asabhipi ariyapuggalānaṃ kāyasāmaggiyaṃ ariyasaṅghabhāvaṃ dasseti diṭṭhisīlasāmaññena saṃhatabhāvato.",
  "tika-s0201t:50_0": "Tattha urasi bhavā jātā saṃvaddhā ca orasā. Yathā hi sattānaṃ orasaputtā attajātatāya",
  "tika-s0201t:50_1": "pitu santakassa dāyajjassa visesena bhāgino honti, evameva tepi ariyapuggalā sammāsambuddhassa",
  "tika-s0201t:50_2": "dhammassavanante ariyāya jātiyā jātatāya bhagavato santakassa vimuttisukhassa ariyadhammaratanassa",
  "tika-s0201t:50_3": "ca ekantabhāginoti orasā viya orasā. Atha vā bhagavato dhammadesanānubhāvena ariyabhūmiṃ",
  "tika-s0201t:50_4": "okkamamānā okkantā ca ariyasāvakā bhagavato urena vāyāmajanitābhijātitāya nippariyāyena",
  "tika-s0201t:50_5": "“orasaputtā”ti vattabbataṃ arahanti. Sāvakehi pavattiyamānāpi hi dhammadesanā “bhagavato",
  "tika-s0201t:50_6": "dhammadesanā”icceva vuccati taṃmūlikattā lakkhaṇādivisesābhāvato ca.",
  "tika-s0201t:51_0": "Yadipi ariyasāvakānaṃ ariyamaggādhigamasamaye bhagavato viya tadantarāya karaṇatthaṃ",
  "tika-s0201t:51_1": "devaputtamāro, māravāhinī vā na ekantena apasādeti, tehi pana apasādetabbatāya kāraṇe",
  "tika-s0201t:51_2": "vimathite tepi vimathitā eva nāma hontīti āha – “mārasenamathanāna”nti. Imasmiṃ panatthe",
  "tika-s0201t:51_3": "“māramārasenamathanāna”nti vattabbe “mārasenamathanāna”nti ekadesasarūpekaseso katoti",
  "tika-s0201t:51_4": "daṭṭhabbaṃ. Atha vā khandhābhisaṅkhāramārānaṃ viya devaputtamārassapi guṇamāraṇe",
  "tika-s0201t:51_5": "sahāyabhāvūpagamanato kilesabalakāyo “senā”ti vuccati. Yathāha “kāmā te paṭhamā senā”tiādi.",
  "tika-s0201t:51_6": "Sā ca tehi diyaḍḍhasahassabhedā anantabhedā vā kilesavāhinī satidhammavicayavīriyasamathādiguṇapaharaṇehi",
  "tika-s0201t:51_7": "odhiso vimathitā vihatā viddhastā cāti mārasenamathanā, ariyasāvakā. Etena tesaṃ",
  "tika-s0201t:51_8": "bhagavato anujātaputtataṃ dasseti.",
  "tika-s0201t:52_0": "Ārakattā kilesehi, anaye na iriyanato, aye ca iriyanato ariyā niruttinayena. Atha",
  "tika-s0201t:52_1": "vā sadevakena lokena “saraṇa”nti araṇīyato upagantabbato upagatānañca tadatthasiddhito",
  "tika-s0201t:52_2": "ariyā, ariyānaṃ saṅghoti ariyasaṅgho, ariyo ca so saṅgho cāti vā ariyasaṅgho, taṃ",
  "tika-s0201t:52_3": "ariyasaṅghaṃ. Bhagavato aparabhāge buddhadhammaratanānampi samadhigamo saṅgharatanādhīnoti",
  "tika-s0201t:52_4": "ariyasaṅghassa bahūpakārataṃ dassetuṃ idheva “sirasā vande”ti vuttanti daṭṭhabbaṃ.",
  "tika-s0201t:53_0": "Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,",
  "tika-s0201t:53_1": "“mārasenamathanāna”nti etena pahānasampadaṃ sakalasaṃkilesappahānadīpanato. “Aṭṭhannampi",
  "tika-s0201t:53_2": "samūha”nti etena ñāṇasampadaṃ maggaṭṭhaphalaṭṭhabhāvadīpanato. “Ariyasaṅgha”nti etena",
  "tika-s0201t:53_3": "pabhāvasampadaṃ dasseti sabbasaṅghānaṃ aggabhāvadīpanato. Atha vā “sugatassa orasānaṃ",
  "tika-s0201t:53_4": "puttāna”nti ariyasaṅghassa visuddhanissayabhāvadīpanaṃ, “mārasenamathanāna”nti sammāujuñāyasāmīcippaṭipannabhāvadīpanaṃ,",
  "tika-s0201t:53_5": "“aṭṭhannampi samūha”nti āhuneyyādibhāvadīpanaṃ, “ariyasaṅgha”nti anuttarapuññakkhettabhāvadīpanaṃ.",
  "tika-s0201t:53_6": "Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabbhāvaṃ",
  "tika-s0201t:53_7": "dīpeti. Lokuttarasaraṇagamanena hi te bhagavato orasaputtā jātā. “Mārasenamathanāna”nti",
  "tika-s0201t:53_8": "etena abhinīhārasampadāsiddhaṃ pubbabhāge sammāpaṭipattiṃ dasseti. Katābhinīhārā",
  "tika-s0201t:53_9": "hi sammāpaṭipannā māraṃ māraparisaṃ vā abhivijinanti. “Aṭṭhannampi samūha”nti etena",
  "tika-s0201t:53_10": "paṭividdhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ",
  "tika-s0201t:53_11": "pakāsitattā. “Ariyasaṅgha”nti aggadakkhiṇeyyabhāvaṃ dasseti. Saraṇagamanañca sāvakānaṃ",
  "tika-s0201t:53_12": "sabbaguṇānaṃ ādi, sapubbabhāgapaṭipadā sekkhā sīlakkhandhādayo majjhe, asekkhā sīlakkhandhādayo",
  "tika-s0201t:53_13": "pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.",
  "tika-s0201t:54_0": "4. Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ",
  "tika-s0201t:54_1": "katvā idāni taṃnipaccakāraṃ yathādhippete payojane pariṇāmento “iti me”tiādimāha.",
  "tika-s0201t:54_2": "Tattha ratijananaṭṭhena ratanaṃ, buddhadhammasaṅghā. Tesañhi “itipi so bhagavā”tiādinā",
  "tika-s0201t:54_3": "yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0201t:55_0": "“Yasmiṃ mahānāma, samaye ariyasāvako tathāgataṃ anussarati, nevassa tasmiṃ samaye",
  "tika-s0201t:55_1": "rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hoti…pe… ujugatacitto",
  "tika-s0201t:55_2": "kho mahānāma, ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ",
  "tika-s0201t:55_3": "pāmojjaṃ, pamuditassa pīti jāyatī”tiādi.",
  "tika-s0201t:56": "Cittīkatādibhāvo vā ratanaṭṭho. Vuttañhetaṃ –",
  "tika-s0201t:57": "“Cittīkataṃ mahagghañca, atulaṃ dullabhadassanaṃ;",
  "tika-s0201t:58": "Anomasattaparibhogaṃ, ratanaṃ tena vuccatī”ti. ;",
  "tika-s0201t:59": "Cittikatabhāvādayo ca anaññasādhāraṇā buddhādīsu eva labbhantīti.",
  "tika-s0201t:60_0": "Vandanāva vandanāmayaṃ yathā “dānamayaṃ sīlamaya”nti. Vandanā cettha kāyavācācittehi",
  "tika-s0201t:60_1": "tiṇṇaṃ ratanānaṃ guṇaninnatā, thomanā vā. Pujjabhavaphalanibbattanato puññaṃ, attano",
  "tika-s0201t:60_2": "santānaṃ punātīti vā. Suvihatantarāyoti suṭṭhu vihatantarāyo. Etena attano pasādasampattiyā",
  "tika-s0201t:60_3": "ratanattayassa ca khettabhāvasampattiyā taṃ puññaṃ atthappakāsanassa upaghātakaupaddavānaṃ",
  "tika-s0201t:60_4": "vihanane samatthanti dasseti. Hutvāti pubbakālakiriyā. Tassa “atthaṃ pakāsayissāmī”ti",
  "tika-s0201t:60_5": "etena sambandho. Tassāti yaṃ ratanattayavandanāmayaṃ puññaṃ, tassa. Ānubhāvenāti balena.",
  "tika-s0201t:61_0": "5. Evaṃ ratanattayassa nipaccakāre payojanaṃ dassetvā idāni yassā dhammadesanāya",
  "tika-s0201t:61_1": "atthaṃ saṃvaṇṇetukāmo, tassā tāva guṇābhitthavanavasena upaññāpanatthaṃ “majjhimapamāṇasuttaṅkitassā”tiādi",
  "tika-s0201t:61_2": "vuttaṃ. Tattha majjhimapamāṇasuttaṅkitassāti nātidīghanātikhuddakapamāṇehi suttantehi",
  "tika-s0201t:61_3": "lakkhitassa. Yathā hi dīghāgame dīghapamāṇāni suttāni, yathā ca saṃyuttaṅguttarāgamesu",
  "tika-s0201t:61_4": "dvīsu khuddakapamāṇāni, na evaṃ idha. Idha pana pamāṇato majjhimāni suttāni. Tena",
  "tika-s0201t:61_5": "vuttaṃ “majjhimapamāṇasuttaṅkitassāti nātidīghanātikhuddakapamāṇehi suttantehi lakkhitassati",
  "tika-s0201t:61_6": "attho”ti. Etena “majjhimo”ti ayaṃ imassa atthānugatasamaññāti dasseti. Nanu ca suttāni",
  "tika-s0201t:61_7": "eva āgamo, kassa pana suttehi aṅkananti? Saccametaṃ paramatthato, suttāni pana upādāya",
  "tika-s0201t:61_8": "paññatto āgamo. Yatheva hi atthabyañjanasamudāye “sutta”nti vohāro, evaṃ suttasamudāye",
  "tika-s0201t:61_9": "ayaṃ “āgamo”ti vohāro. Idhāti imasmiṃ sāsane. Āgamissanti ettha, etena etasmā vā",
  "tika-s0201t:61_10": "attatthaparatthādayoti āgamo, ādikalyāṇādiguṇasampattiyā uttamaṭṭhena taṃtaṃabhipatthitasamiddhihetutāya",
  "tika-s0201t:61_11": "paṇḍitehi varitabbato varo, āgamo ca so varo cāti āgamavaro. Āgamasammatehi vā varoti",
  "tika-s0201t:61_12": "āgamavaro, majjhimo ca so āgamavaro cāti majjhimāgamavaro, tassa.",
  "tika-s0201t:62_0": "Buddhānaṃ anubuddhānaṃ buddhānubuddhā, buddhānaṃ saccapaṭivedhaṃ anugamma paṭividdhasaccā",
  "tika-s0201t:62_1": "aggasāvakādayo ariyā. Tehi atthasaṃvaṇṇanāguṇasaṃvaṇṇanānaṃ vasena saṃvaṇṇitassa.",
  "tika-s0201t:62_2": "Atha vā buddhā ca anubuddhā ca buddhānubuddhāti yojetabbaṃ. Sammāsambuddheneva hi",
  "tika-s0201t:62_3": "vinayasuttābhidhammānaṃ pakiṇṇakadesanādivasena yo paṭhamaṃ attho vibhatto, so eva",
  "tika-s0201t:62_4": "pacchā tassa tassa saṃvaṇṇanāvasena saṅgītikārehi saṅgahaṃ āropitoti. Paravādamathanassāti",
  "tika-s0201t:62_5": "aññatitthiyānaṃ vādanimmathanassa, tesaṃ diṭṭhigatabhañjanassāti attho. Ayañhi āgamo",
  "tika-s0201t:62_6": "mūlapariyāyasuttasabbāsavasuttādīsu diṭṭhigatikānaṃ diṭṭhigatadosavibhāvanato saccakasuttaṃ",
  "tika-s0201t:62_7": "upālisuttādīsu saccakādīnaṃ micchāvādanimmathanadīpanato visesato “paravādamathano”ti",
  "tika-s0201t:62_8": "thomitoti. Saṃvaṇṇanāsu cāyaṃ ācariyassa pakati, yā taṃtaṃsaṃvaṇṇanāsu ādito tassa",
  "tika-s0201t:62_9": "tassa saṃvaṇṇetabbassa dhammassa visesaguṇakittanena thomanā. Tathā hi sumaṅgalavilāsinīsāratthapakāsinīmanorathapūraṇīsu",
  "tika-s0201t:62_10": "aṭṭhasālinīādīsu ca yathākkamaṃ “saddhāvahaguṇassa, ñāṇappabhedajananassa, dhammakathikapuṅgavānaṃ",
  "tika-s0201t:62_11": "vicittapaṭibhānajananassa, tassa gambhīrañāṇehi ogāḷhassa abhiṇhaso nānānayavicittassa",
  "tika-s0201t:62_12": "abhidhammassā”tiādinā thomanā katā.",
  "tika-s0201t:63_0": "6. Attho kathīyati etāyāti atthakathā, sā eva aṭṭhakathā ttha-kārassa ṭṭha-kāraṃ",
  "tika-s0201t:63_1": "katvā yathā “dukkhassa pīḷanaṭṭho”ti āditotiādimhi paṭhamasaṅgītiyaṃ. Chaḷabhiññatāya",
  "tika-s0201t:63_2": "paramena cittissariyabhāvena samannāgatattā jhānādīsu pañcavidhavasitāsabbhāvato",
  "tika-s0201t:63_3": "ca vasino, therā mahākassapādayo. Tesaṃ satehi pañcahi. Yāti yā aṭṭhakathā. Saṅgītāti",
  "tika-s0201t:63_4": "atthaṃ pakāsetuṃ yuttaṭṭhāne “ayaṃ etassa attho, ayaṃ etassa attho”ti saṅgahetvā",
  "tika-s0201t:63_5": "vuttā. Anusaṅgītā ca yasattherādīhi pacchāpi dutiyatatiyasaṅgītīsu. Iminā attano",
  "tika-s0201t:63_6": "saṃvaṇṇanāya āgamanasuddhiṃ dasseti.",
  "tika-s0201t:64_0": "7. Sīhassa lānato gahaṇato sīhaḷo, sīhakumāro. Taṃvaṃsajātatāya tambapaṇṇidīpe khattiyānaṃ,",
  "tika-s0201t:64_1": "tesaṃ nivāsatāya tambapaṇṇidīpassa ca sīhaḷabhāvo veditabbo. Ābhatāti jambudīpato",
  "tika-s0201t:64_2": "ānītā. Athāti pacchā. Aparabhāge hi nikāyantaraladdhīhi asaṅkaratthaṃ sīhaḷabhāsāya",
  "tika-s0201t:64_3": "aṭṭhakathā ṭhapitāti. Tena mūlaṭṭhakathā sabbasādhāraṇā na hotīti idaṃ atthappakāsanaṃ",
  "tika-s0201t:64_4": "ekantena karaṇīyanti dasseti. Tenevāha “dīpavāsīnamatthāyā”ti. Tattha dīpavāsīnanti",
  "tika-s0201t:64_5": "jambudīpavāsīnaṃ, sīhaḷadīpavāsīnaṃ vā atthāya sīhaḷabhāsāya ṭhapitāti yojanā.",
  "tika-s0201t:65_0": "8. Apanetvānāti kañcukasadisaṃ sīhaḷabhāsaṃ apanetvā. Tatoti aṭṭhakathāto. Ahanti",
  "tika-s0201t:65_1": "attānaṃ niddisati, manoramaṃ bhāsanti māgadhabhāsaṃ. Sā hi sabhāvaniruttibhūtā paṇḍitānaṃ",
  "tika-s0201t:65_2": "manaṃ ramayatīti. Tenevāha “tantinayānucchavika”nti, pāḷigatiyā anulomikaṃ pāḷibhāsāyānuvidhāyininti",
  "tika-s0201t:65_3": "attho. Vigatadosanti asabhāvaniruttibhāsantararahitaṃ.",
  "tika-s0201t:66_0": "9. Samayaṃ avilomentoti siddhantaṃ avirodhento. Etena atthadosābhāvamāha. Aviruddhattā",
  "tika-s0201t:66_1": "eva hi theravādāpi idha pakāsīyissanti. Theravaṃsadīpānanti thirehi sīlakkhandhādīhi",
  "tika-s0201t:66_2": "samannāgatattā therā, mahākassapādayo. Tehi āgatā ācariyaparamparā theravaṃso, tappariyāpannā",
  "tika-s0201t:66_3": "hutvā āgamādhigamasampannattā paññāpajjotena tassa samujjalanato theravaṃsadīpā,",
  "tika-s0201t:66_4": "mahāvihāravāsino, tesaṃ. Vividhehi ākārehi nicchīyatīti vinicchayo, gaṇṭhiṭṭhānesu",
  "tika-s0201t:66_5": "khīlamaddanākārena pavattā vimaticchedanī kathā. Suṭṭhu nipuṇo saṇho vinicchayo etesanti",
  "tika-s0201t:66_6": "sunipuṇavinicchayā. Atha vā vinicchinotīti vinicchayo, yathāvuttatthavisayaṃ ñāṇaṃ.",
  "tika-s0201t:66_7": "Suṭṭhu nipuṇo cheko vinicchayo etesanti yojetabbaṃ. Etena mahākassapāditheraparamparābhato,",
  "tika-s0201t:66_8": "tato eva ca aviparīto saṇho sukhumo mahāvihāravāsīnaṃ vinicchayoti tassa pamāṇabhūtataṃ dasseti.",
  "tika-s0201t:67_0": "10. Sujanassa cāti ca-saddo sampiṇḍanattho. Tena “na kevalaṃ jambudīpavāsīnameva",
  "tika-s0201t:67_1": "atthāya, atha kho sādhujanatosanatthañcā”ti dasseti. Tena ca “tambapaṇṇidīpavāsīnampi",
  "tika-s0201t:67_2": "atthāyā”ti ayamattho siddho hoti uggahaṇādisukaratāya tesampi bahukārattā. Ciraṭṭhitatthanti",
  "tika-s0201t:67_3": "ciraṭṭhitiatthaṃ, cirakālaṭṭhitiyāti attho. Idañhi atthappakāsanaṃ aviparītapadabyañjanasunikkhepassa",
  "tika-s0201t:67_4": "atthasunayassa ca upāyabhāvato saddhammassa ciraṭṭhitiyā saṃvattati. Vuttañhetaṃ",
  "tika-s0201t:67_5": "bhagavatā “dveme, bhikkhave, dhammā saddhammassa ṭhitiyā asammosāya anantaradhānāya",
  "tika-s0201t:67_6": "saṃvattanti. Katame dve? Sunnikkhittañca padabyañjanaṃ attho ca sunīto”ti.",
  "tika-s0201t:68_0": "11. Yaṃ atthavaṇṇanaṃ kattukāmo, tassā mahattaṃ pariharituṃ “sīlakathā”tiādi vuttaṃ.",
  "tika-s0201t:68_1": "Tenevāha “na taṃ idha vicārayissāmī”ti. Atha vā yaṃ aṭṭhakathaṃ kattukāmo, tadekadesabhāvena",
  "tika-s0201t:68_2": "visuddhimaggo gahetabboti kathikānaṃ upadesaṃ karonto tattha vicāritadhamme uddesavasena",
  "tika-s0201t:68_3": "dasseti “sīlakathā”tiādinā. Tattha sīlakathāti cārittavārittādivasena sīlassa vitthārakathā.",
  "tika-s0201t:68_4": "Dhutadhammāti piṇḍapātikaṅgādayo terasa kilesadhunanakadhammā. Kammaṭṭhānāni sabbānīti",
  "tika-s0201t:68_5": "pāḷiyaṃ āgatāni aṭṭhatiṃsa, aṭṭhakathāyaṃ dveti niravasesāni yogakammassa bhāvanāya",
  "tika-s0201t:68_6": "pavattiṭṭhānāni. Cariyāvidhānasahitoti rāgacaritādīnaṃ sabhāvādividhānena sahito.",
  "tika-s0201t:68_7": "Jhānāni cattāri rūpāvacarajjhānāni, samāpattiyo catasso arūpasamāpattiyo. Aṭṭhapi",
  "tika-s0201t:68_8": "vā paṭiladdhamattāni jhānāni, samāpajjanavasībhāvappattiyā samāpattiyo. Jhānāni vā",
  "tika-s0201t:68_9": "rūpārūpāvacarajjhānāni, samāpattiyo phalasamāpattinirodhasamāpattiyo.",
  "tika-s0201t:69": "12. Lokiyalokuttarabhedā cha abhiññāyo sabbā abhiññāyo. Ñāṇavibhaṅgādīsu āgatanayena ekavidhādinā paññāya saṃkaletvā sampiṇḍetvā nicchayo paññāsaṅkalananicchayo.",
  "tika-s0201t:70_0": "13. Paccayadhammānaṃ hetādīnaṃ paccayuppannadhammānaṃ hetupaccayādibhāvo paccayākāro,",
  "tika-s0201t:70_1": "tassa desanā paccayākāradesanā, paṭiccasamuppādakathāti attho. Sā pana nikāyantaraladdhisaṅkararahitatāya",
  "tika-s0201t:70_2": "suṭṭhu parisuddhā, ghanavinibbhogassa sudukkaratāya nipuṇā saṇhasukhumā, ekattanayādisahitā",
  "tika-s0201t:70_3": "ca tattha vicāritāti āha “suparisuddhanipuṇanayā”ti. Paṭisambhidādīsu āgatanayaṃ",
  "tika-s0201t:70_4": "avissajjetvāva vicāritattā avimuttatantimaggā.",
  "tika-s0201t:71": "14. Iti pana sabbanti iti-saddo parisamāpane, pana-saddo vacanālaṅkāre, etaṃ sabbanti attho. Idhāti imissā aṭṭhakathāya. Na taṃ vicārayissāmi punaruttibhāvatoti adhippāyo.",
  "tika-s0201t:72_0": "15. Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.",
  "tika-s0201t:72_1": "Tattha “majjhe ṭhatvā”ti etena majjhaṭṭhabhāvadīpanena visesato catunnaṃ āgamānaṃ",
  "tika-s0201t:72_2": "sādhāraṇaṭṭhakathā visuddhimaggo, na sumaṅgalavilāsinīādayo viya asādhāraṇaṭṭhakathāti",
  "tika-s0201t:72_3": "dasseti. “Visesato”ti ca idaṃ vinayābhidhammānampi visuddhimaggo yathārahaṃ atthavaṇṇanā",
  "tika-s0201t:72_4": "hoti evāti katvā vuttaṃ.",
  "tika-s0201t:73_0": "16. Iccevāti iti eva. Tampīti visuddhimaggampi. Etāyāti papañcasūdaniyā. Ettha ca",
  "tika-s0201t:73_1": "“sīhaḷadīpaṃ ābhatā”tiādinā aṭṭhakathākaraṇassa nimittaṃ dasseti, “dīpavāsīnamatthāya,",
  "tika-s0201t:73_2": "sujanassa ca tuṭṭhatthaṃ, ciraṭṭhitatthañca dhammassā”ti etena payojanaṃ, “majjhimāgamavarassa",
  "tika-s0201t:73_3": "atthaṃ pakāsayissāmī”ti etena piṇḍatthaṃ, “apanetvāna tatohaṃ sīhaḷabhāsa”ntiādinā,",
  "tika-s0201t:73_4": "“sīlakathā”tiādinā ca karaṇappakāraṃ. Sīlakathādīnaṃ avicāraṇampi hi idha karaṇappakāro evāti.",
  "tika-s0201t:74": "Ganthārambhakathāvaṇṇanā niṭṭhitā.",
  "tika-s0201t:75": "Nidānakathāvaṇṇanā",
  "tika-s0201t:76_0": "1. Vibhāgavantānaṃ sabhāvavibhāvanaṃ vibhāgadassanamukheneva hotīti paṭhamaṃ tāva",
  "tika-s0201t:76_1": "paṇṇāsavaggasuttādivasena majjhimāgamassa vibhāgaṃ dassetuṃ “tattha majjhimasaṅgīti",
  "tika-s0201t:76_2": "nāmā”tiādimāha. Tattha tatthāti yaṃ vuttaṃ “majjhimāgamavarassa atthaṃ pakāsayissāmī”ti,",
  "tika-s0201t:76_3": "tasmiṃ vacane. Yā majjhimāgamapariyāyena majjhimasaṅgīti vuttā, sā paṇṇāsādito edisāti",
  "tika-s0201t:76_4": "dasseti “majjhimasaṅgīti nāmā”tiādinā. Tatthāti vā “etāya aṭṭhakathāya vijānātha",
  "tika-s0201t:76_5": "majjhimasaṅgītiyā attha”nti ettha yassā majjhimasaṅgītiyā atthaṃ vijānāthāti vuttaṃ,",
  "tika-s0201t:76_6": "sā majjhimasaṅgīti nāma paṇṇāsādito edisāti dasseti. Pañca dasakā paṇṇāsā, mūle ādimhi",
  "tika-s0201t:76_7": "paṇṇāsā, mūlabhūtā vā paṇṇāsā mūlapaṇṇāsā. Majjhe bhavā majjhimā, majjhimā ca sā",
  "tika-s0201t:76_8": "paṇṇāsā cāti majjhimapaṇṇāsā. Upari uddhaṃ paṇṇāsā uparipaṇṇāsā. Paṇṇāsattayasaṅgahāti",
  "tika-s0201t:76_9": "paṇṇāsattayaparigaṇanā.",
  "tika-s0201t:77_0": "Ayaṃ saṅgaho nāma jātisañjātikiriyāgaṇanavasena catubbidho. Tattha “yā cāvuso visākha,",
  "tika-s0201t:77_1": "sammāvācā, yo ca sammākammanto, yo ca sammāājīvo, ime dhammā sīlakkhandhe saṅgahitā”ti",
  "tika-s0201t:77_2": "ayaṃ jātisaṅgaho. “Yo cāvuso visākha, sammāvāyāmo. Yā ca sammāsati, yo ca sammāsamādhi,",
  "tika-s0201t:77_3": "ime dhammā samādhikkhandhe saṅgahitā”ti ayaṃ sañjātisaṅgaho. “Yā cāvuso visākha,",
  "tika-s0201t:77_4": "sammādiṭṭhi, yo ca sammāsaṅkappo, ime dhammā paññākkhandhe saṅgahitā”ti ayaṃ kiriyāsaṅgaho.",
  "tika-s0201t:77_5": "“Hañci cakkhāyatanaṃ rūpakkhandhagaṇanaṃ gacchati, tena vata re vattabbe cakkhāyatanaṃ",
  "tika-s0201t:77_6": "rūpakkhandhena saṅgahita”nti ayaṃ gaṇanasaṅgaho. Ayameva ca idhādhippeto. Tena vuttaṃ",
  "tika-s0201t:77_7": "“paṇṇāsattayasaṅgahāti paṇṇāsattayaparigaṇanā”ti.",
  "tika-s0201t:78_0": "Vaggatoti samūhato, so panettha dasakavasena veditabbo. Yebhuyyena hi sāsane dasake",
  "tika-s0201t:78_1": "vaggavohāro. Tenevāha “ekekāya paṇṇāsāya pañca pañca vagge katvā”ti. Pannarasavaggasamāyogāti",
  "tika-s0201t:78_2": "pannarasavaggasaṃyogāti attho. Keci pana samāyogasaddaṃ samudāyatthaṃ vadanti. Padatoti",
  "tika-s0201t:78_3": "ettha aṭṭhakkharo gāthāpādo “pada”nti adhippeto, tasmā “akkharato cha akkharasatasahassāni",
  "tika-s0201t:78_4": "caturāsītuttarasatādhikāni catucattālīsa sahassāni ca akkharānī”ti pāṭhena bhavitabbanti",
  "tika-s0201t:78_5": "vadanti. Yasmā pana navakkharo yāva dvādasakkharo ca gāthāpādo saṃvijjati, tasmā",
  "tika-s0201t:78_6": "tādisānampi gāthānaṃ vasena aḍḍhateyyagāthāsataṃ bhāṇavāro hotīti katvā “akkharato",
  "tika-s0201t:78_7": "satta akkharasatasahassāni cattālīsañca sahassāni tepaññāsañca akkharānī”ti vuttaṃ.",
  "tika-s0201t:78_8": "Evañhi padabhāṇavāragaṇanāhi akkharagaṇanā saṃsandati, netarathā. Bhāṇavāroti ca",
  "tika-s0201t:78_9": "dvattiṃsakkharānaṃ gāthānaṃ vasena aḍḍhateyyagāthāsataṃ, ayañca akkharagaṇanā bhāṇavāragaṇanā",
  "tika-s0201t:78_10": "ca padagaṇanānusārena laddhāti veditabbā. Imameva hi atthaṃ ñāpetuṃ suttagaṇanānantaraṃ",
  "tika-s0201t:78_11": "bhāṇavāre agaṇetvā padāni gaṇitāni. Tatridaṃ vuccati –",
  "tika-s0201t:79": "“Bhāṇavārā yathāpi hi, majjhimassa pakāsitā;",
  "tika-s0201t:80": "Upaḍḍhabhāṇavāro ca, tevīsatipadādhiko.",
  "tika-s0201t:81": "Satta satasahassāni, akkharānaṃ vibhāvaye;",
  "tika-s0201t:82": "Cattālīsa sahassāni, tepaññāsañca akkhara”nti.",
  "tika-s0201t:83_0": "Anusandhitoti desanānusandhito. Ekasmiṃ eva hi sutte purimapacchimānaṃ desanābhāgānaṃ",
  "tika-s0201t:83_1": "sambandho anusandhānato anusandhi. Ettha ca attajjhāsayānusandhi parajjhāsayānusandhīti",
  "tika-s0201t:83_2": "duvidho ajjhāsayānusandhi. So pana katthaci desanāya vippakatāya dhammaṃ suṇantānaṃ",
  "tika-s0201t:83_3": "pucchāvasena, katthaci desentassa satthu sāvakassa dhammapaṭiggāhakānañca ajjhāsayavasena,",
  "tika-s0201t:83_4": "katthaci desetabbassa dhammassa vasena hotīti samāsato tippakāro. Tena vuttaṃ “pucchānusandhiajjhāsayānusandhiyathānusandhivasena",
  "tika-s0201t:83_5": "saṅkhepato tividho anusandhī”ti. Saṅkhepeneva ca catubbidho anusandhi veditabbo.",
  "tika-s0201t:83_6": "Tattha “evaṃ vutte aññataro bhikkhu bhagavantaṃ etadavoca ‘kiṃ nu kho, bhante, orimaṃ",
  "tika-s0201t:83_7": "tīraṃ, kiṃ pārimaṃ tīraṃ, ko majjhe saṃsīdo, ko thale ussādo, ko manussaggāho, ko",
  "tika-s0201t:83_8": "amanussaggāho, ko āvattaggāho, ko antopūtibhāvo’ti” ? Evaṃ pucchantānaṃ vissajjentena",
  "tika-s0201t:83_9": "bhagavatā pavattitadesanāvasena pucchānusandhī veditabbo. “Atha kho aññatarassa bhikkhuno",
  "tika-s0201t:83_10": "evaṃ cetaso parivitakko udapādi ‘iti kira bho rūpaṃ anattā… vedanā… saññā… saṅkhārā…",
  "tika-s0201t:83_11": "viññāṇaṃ anattā, anattakatāni kammāni kamattānaṃ phusissantī’ti. Atha kho bhagavā",
  "tika-s0201t:83_12": "tassa bhikkhuno cetasā cetoparivitakkamaññāya bhikkhū āmantesi ṭhānaṃ kho panetaṃ,",
  "tika-s0201t:83_13": "bhikkhave, vijjati, yaṃ idhekacco moghapuriso avidvā avijjāgato taṇhādhipateyyena",
  "tika-s0201t:83_14": "cetasā satthusāsanaṃ atidhāvitabbaṃ maññeyya ‘iti kira bho rūpaṃ anattā…pe… phusissantī’ti.",
  "tika-s0201t:83_15": "Taṃ kiṃ maññatha, bhikkhave, rūpaṃ niccaṃ vā aniccaṃ vā”ti evaṃ paresaṃ ajjhāsayaṃ",
  "tika-s0201t:83_16": "viditvā bhagavatā pavattitadesanāvasena parajjhāsayānusandhi veditabbo.",
  "tika-s0201t:84_0": "“Tassa mayhaṃ brāhmaṇa etadahosi ‘yaṃnūnāhaṃ yā tā rattiyo abhiññātā abhilakkhitā",
  "tika-s0201t:84_1": "cātuddasī pañcadasī aṭṭhamī ca pakkhassa, tathārūpāsu rattīsu yāni tāni ārāmacetiyāni",
  "tika-s0201t:84_2": "vanacetiyāni rukkhacetiyāni bhiṃsanakāni salomahaṃsāni, tathārūpesu senāsanesu vihareyyaṃ",
  "tika-s0201t:84_3": "appeva nāmāhaṃ bhayabheravaṃ passeyya’nti” evaṃ bhagavatā, “tatrāvuso lobho ca pāpako",
  "tika-s0201t:84_4": "doso ca pāpako lobhassa ca pahānāya dosassa ca pahānāya atthi majjhimā paṭipadā,",
  "tika-s0201t:84_5": "cakkhukaraṇī ñāṇakaraṇī upasamāya abhiññāya sambodhāya nibbānāya saṃvattatī”ti evaṃ",
  "tika-s0201t:84_6": "dhammasenāpatinā ca attano ajjhāsayeneva pavattitadesanāvasena attajjhāsayānusandhi",
  "tika-s0201t:84_7": "veditabbo. Yena pana dhammena ādimhi desanā uṭṭhitā, tassa anurūpadhammavasena vā",
  "tika-s0201t:84_8": "paṭipakkhadhammavasena vā yesu suttesu upari desanā āgacchati, tesaṃ vasena yathānusandhi",
  "tika-s0201t:84_9": "veditabbo. Seyyathidaṃ ākaṅkheyyasutte heṭṭhā sīlena desanā uṭṭhitā, upari abhiññā",
  "tika-s0201t:84_10": "āgatā. Vatthusutte heṭṭhā kilesena desanā uṭṭhitā, upari brahmavihārā āgatā. Kosambakasutte",
  "tika-s0201t:84_11": "heṭṭhā bhaṇḍanena desanā uṭṭhitā, upari sāraṇīyadhammā āgatā. Kakacūpame heṭṭhā akkhantiyā",
  "tika-s0201t:84_12": "vasena desanā uṭṭhitā, upari kakacūpamā āgatāti.",
  "tika-s0201t:85_0": "Vitthārato panetthāti evaṃ saṅkhepato tividho catubbidho ca anusandhi ettha etasmiṃ",
  "tika-s0201t:85_1": "majjhimanikāye tasmiṃ tasmiṃ sutte yathārahaṃ vitthārato vibhajitvā viññāyamānā navasatādhikāni",
  "tika-s0201t:85_2": "tīṇi anusandhisahassāni honti. Yathā cetaṃ paṇṇāsādivibhāgavacanaṃ majjhimasaṅgītiyā",
  "tika-s0201t:85_3": "sarūpadassanatthaṃ hoti, evaṃ pakkhepadosapariharaṇatthañca hoti. Evañhi paṇṇāsādīsu",
  "tika-s0201t:85_4": "vavatthitesu tabbinimuttaṃ kiñci suttaṃ yāva ekaṃ padampi ānetvā imaṃ majjhimasaṅgītiyāti",
  "tika-s0201t:85_5": "kassaci vattuṃ okāso na siyāti.",
  "tika-s0201t:86_0": "Evaṃ paṇṇāsavaggasuttabhāṇavārānusandhibyañjanato majjhimasaṅgītiṃ vavatthapetvā",
  "tika-s0201t:86_1": "idāni naṃ ādito paṭṭhāya saṃvaṇṇetukāmo attano saṃvaṇṇanāya tassā paṭhamamahāsaṅgītiyaṃ",
  "tika-s0201t:86_2": "nikkhittānukkameneva pavattabhāvaṃ dassetuṃ “tattha paṇṇāsāsu mūlapaṇṇāsā ādī”tiādimāha.",
  "tika-s0201t:86_3": "Tattha yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ",
  "tika-s0201t:86_4": "saṅgahetvā gāyanaṃ kathanaṃ saṅgīti, mahāvisayattā pūjanīyattā ca mahatī saṅgītīti",
  "tika-s0201t:86_5": "mahāsaṅgīti, paṭhamā mahāsaṅgīti paṭhamamahāsaṅgīti, tassā pavattitakālo paṭhamamahāsaṅgītikālo,",
  "tika-s0201t:86_6": "tasmiṃ paṭhamamahāsaṅgītikāle. Nidadāti desanaṃ desakālādivasena aviditaṃ viditaṃ",
  "tika-s0201t:86_7": "katvā nidassetīti nidānaṃ, yo lokiyehi “upogghāto”ti vuccati, svāyamettha “evaṃ me",
  "tika-s0201t:86_8": "suta”ntiādiko gantho veditabbo, na pana “sanidānāhaṃ, bhikkhave, dhammaṃ desemī”tiādīsu",
  "tika-s0201t:86_9": "viya ajjhāsayādidesanuppattihetu. Tenevāha “evaṃ me sutantiādikaṃ āyasmatā ānandena",
  "tika-s0201t:86_10": "paṭhamamahāsaṅgītikāle vuttaṃ nidānamādī”ti. Kāmañcettha yassaṃ paṭhamamahāsaṅgītiyaṃ",
  "tika-s0201t:86_11": "nikkhittānukkamena saṃvaṇṇanaṃ kattukāmo, sā vitthārato vattabbā. Sumaṅgalavilāsiniyaṃ",
  "tika-s0201t:86_12": "pana attanā vitthāritattā tattheva gahetabbāti imissā saṃvaṇṇanāya mahantataṃ pariharanto",
  "tika-s0201t:86_13": "“sā panesā”tiādimāha.",
  "tika-s0201t:87": "Nidānakathāvaṇṇanā niṭṭhitā.",
  "tika-s0201t:88": "1. Mūlapariyāyavaggo",
  "tika-s0201t:89": "1. Mūlapariyāyasuttavaṇṇanā",
  "tika-s0201t:90": "Abbhantaranidānavaṇṇanā",
  "tika-s0201t:91_0": "1. Evaṃ bāhiranidāne vattabbaṃ atidisitvā idāni abhantaranidānaṃ ādito paṭṭhāya saṃvaṇṇetuṃ",
  "tika-s0201t:91_1": "“yaṃ paneta”ntiādi vuttaṃ. Tattha yasmā saṃvaṇṇanaṃ karontena saṃvaṇṇetabbe dhamme",
  "tika-s0201t:91_2": "padavibhāgaṃ padatthañca dassetvā tato paraṃ piṇḍattādidassanavasena saṃvaṇṇanā kātabbā,",
  "tika-s0201t:91_3": "tasmā padāni tāva dassento “evanti nipātapada”ntiādimāha. Tattha padavibhāgoti padānaṃ",
  "tika-s0201t:91_4": "viseso, na padaviggaho. Atha vā padāni ca padavibhāgo ca padavibhāgo, padaviggaho",
  "tika-s0201t:91_5": "ca padavibhāgo ca padavibhāgoti vā ekasesavasena padapadaviggahā padavibhāgasaddena",
  "tika-s0201t:91_6": "vuttāti veditabbaṃ. Tattha padaviggaho “subhagañca taṃ vanañcāti subhagavanaṃ, sālānaṃ",
  "tika-s0201t:91_7": "rājā, sālo ca so rājā ca itipi sālarājā”tiādivasena samāsapadesu daṭṭhabbo.",
  "tika-s0201t:92_0": "Atthatoti padatthato. Taṃ pana padatthaṃ atthuddhārakkamena paṭhamaṃ evaṃsaddassa",
  "tika-s0201t:92_1": "dassento “evaṃ-saddo tāvā”tiādimāha. Avadhāraṇādīti ettha ādi-saddena idamatthapucchāparimāṇādiatthānaṃ",
  "tika-s0201t:92_2": "saṅgaho daṭṭhabbo. Tathā hi “evaṃgatāni puthusippāyatanāni, evavidho evamākāro”ti",
  "tika-s0201t:92_3": "ca ādīsu idaṃ-saddassa atthe evaṃ-saddo. Gata-saddo hi pakārapariyāyo, tathā vidhākāra-saddā",
  "tika-s0201t:92_4": "ca. Tathā hi vidhayuttagata-sadde lokiyā pakāratthe vadanti. “Evaṃ su te sunhātā",
  "tika-s0201t:92_5": "suvilittā kappitakesamassū āmukkamaṇikuṇḍalābharaṇā odātavatthavasanā pañcahi kāmaguṇehi",
  "tika-s0201t:92_6": "samappitā samaṅgībhūtā paricārenti, seyyathāpi tvaṃ etarahi sācariyakoti. No hidaṃ,",
  "tika-s0201t:92_7": "bho gotamā”tiādīsu pucchāyaṃ. “Evaṃlahuparivattaṃ evamāyupariyanto”ti ca ādīsu parimāṇe.",
  "tika-s0201t:93_0": "Nanu ca “evaṃ su te sunhātā suvilittā, evamāyupariyanto”ti ettha evaṃ-saddena pucchanākāraparimāṇākārānaṃ",
  "tika-s0201t:93_1": "vuttattā ākārattho eva evaṃ-saddoti? Na, visesasabbhāvato. Ākāramattavācako hi evaṃ-saddo",
  "tika-s0201t:93_2": "ākāratthoti adhippeto yathā “evaṃ byā kho”tiādīsu, na pana ākāravisesavācako. Evañca",
  "tika-s0201t:93_3": "katvā “evaṃ jātena maccenā”tiādīni upamādiudāharaṇāni upapannāni honti. Tathā hi",
  "tika-s0201t:93_4": "“yathāpi…pe… bahu”nti ettha puppharāsiṭṭhāniyato manussūpapatti-sappurisūpanissaya-saddhammassavana-yonisomanasikāra-",
  "tika-s0201t:93_5": "bhogasampatti-ādidānādi-puññakiriyahetusamudāyato sobhā-sugandhatādiguṇayogato mālāguṇasadisiyo",
  "tika-s0201t:93_6": "pahūtā puññakiriyā maritabbasabhāvatāya maccena sattena kattabbāti jotitattā puppharāsimālāguṇāva",
  "tika-s0201t:93_7": "upamā, tesaṃ upamākāro yathā-saddena aniyamato vuttoti “evaṃ-saddo upamākāranigamanattho”ti",
  "tika-s0201t:93_8": "vattuṃ yuttaṃ. So pana upamākāro niyamiyamāno atthato upamāva hotīti āha “upamāyaṃ",
  "tika-s0201t:93_9": "āgato”ti. Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya",
  "tika-s0201t:93_10": "ākappasampattiyā yo tattha upadisanākāro, so atthato upadeso evāti vuttaṃ “evaṃ te…pe…",
  "tika-s0201t:93_11": "upadese”ti. Tathā “evametaṃ bhagavā, evametaṃ sugatā”ti ettha ca bhagavatā yathāvuttamatthaṃ",
  "tika-s0201t:93_12": "aviparītato jānantehi kataṃ tattha saṃvijjamānaguṇānaṃ pakārehi haṃsanaṃ udaggatākaraṇaṃ",
  "tika-s0201t:93_13": "sampahaṃsanaṃ. Yo tattha sampahaṃsanākāroti yojetabbaṃ.",
  "tika-s0201t:94_0": "Evamevaṃ panāyanti ettha garahaṇākāroti yojetabbaṃ, so ca garahaṇākāro “vasalī”tiādikhuṃsanasaddasannidhānato",
  "tika-s0201t:94_1": "idha evaṃ-saddena pakāsitoti viññāyati. Yathā cettha, evaṃ upamākārādayopi upamādivasena",
  "tika-s0201t:94_2": "vuttānaṃ puppharāsiādisaddānaṃ sannidhānato daṭṭhabbaṃ. Evaṃ, bhanteti pana dhammassa",
  "tika-s0201t:94_3": "sādhukaṃ savanamanasikāre sanniyojitehi bhikkhūhi attano tattha ṭhitabhāvassa paṭijānanavasena",
  "tika-s0201t:94_4": "vuttattā ettha evaṃ-saddo vacanasampaṭicchanattho vutto. Tena evaṃ, bhante sādhu,",
  "tika-s0201t:94_5": "bhante, suṭṭhu, bhanteti vuttaṃ hoti. Evañca vadehīti “yathāhaṃ vadāmi, evaṃ samaṇaṃ",
  "tika-s0201t:94_6": "ānandaṃ vadehī”ti yo evaṃ vadanākāro idāni vattabbo. So evaṃsaddena nidassīyatīti",
  "tika-s0201t:94_7": "“nidassane”ti vuttoti. Evaṃ noti etthāpi tesaṃ yathāvuttadhammānaṃ ahitadukkhāvahabhāve",
  "tika-s0201t:94_8": "sanniṭṭhānajananatthaṃ anumatigahaṇavasena “saṃvattanti vā no vā, kathaṃ vo ettha",
  "tika-s0201t:94_9": "hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-saddena",
  "tika-s0201t:94_10": "vibhāvitanti viññāyati. So pana tesaṃ dhammānaṃ ahitāya dukkhāya saṃvattanākāro niyamiyamāno",
  "tika-s0201t:94_11": "avadhāraṇattho hotīti āha “evaṃ no ettha hotītiādīsu avadhāraṇe”ti.",
  "tika-s0201t:95_0": "Nānānayanipuṇanti ekattanānattaabyāpāraevaṃdhammatāsaṅkhātā, nandiyāvattatipukkhalasīhavikkīḷitaaṅkusadisālocanasaṅkhātā",
  "tika-s0201t:95_1": "vā ādhārādibhedavasena nānāvidhā nayā nānānayā, nayā vā pāḷigatiyo, tā ca paññattianupaññattiādivasena",
  "tika-s0201t:95_2": "saṃkilesabhāgiyādilokiyāditadubhayavomissakādivasena kusalādivasena khandhādivasena",
  "tika-s0201t:95_3": "saṅgahādivasena samayavimuttādivasena ṭhapanādivasena kusalamūlādivasena tikappaṭṭhānādivasena",
  "tika-s0201t:95_4": "ca nānappakārāti nānānayā. Tehi nipuṇaṃ saṇhaṃ sukhumanti nānānayanipuṇaṃ. Āsayova",
  "tika-s0201t:95_5": "ajjhāsayo, te ca sassatādibhedena, tattha ca apparajakkhatādibhedena aneke, attajjhāsayādayo",
  "tika-s0201t:95_6": "eva vā samuṭṭhānaṃ uppattihetu etassāti anekajjhāsayasamuṭṭhānaṃ. Atthabyañjanasampannanti",
  "tika-s0201t:95_7": "atthabyañjanaparipuṇṇaṃ upanetabbābhāvato, saṅkāsanapakāsana-vivaraṇa-vibhajana-uttānīkaraṇa-paññattivasena",
  "tika-s0201t:95_8": "chahi atthapadehi, akkhara-padabyañjanākāraniruttiniddesavasena chahi byañjanapadehi",
  "tika-s0201t:95_9": "ca samannāgatanti vā attho daṭṭhabbo.",
  "tika-s0201t:96_0": "Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato, rāgādikilesāpanayanato",
  "tika-s0201t:96_1": "ca pāṭihāriya”nti vadanti, bhagavato pana paṭipakkhā rāgādayo na santi, ye haritabbā.",
  "tika-s0201t:96_2": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ",
  "tika-s0201t:96_3": "pavattati, tasmā tattha pavattavohārena ca na sakkā idha “pāṭihāriya”nti vattuṃ.",
  "tika-s0201t:96_4": "Sace pana mahākāruṇikassa bhagavato veneyyagatā ca kilesā paṭipakkhā, tesaṃ haraṇato",
  "tika-s0201t:96_5": "“pāṭihāriya”nti vuttaṃ, evaṃ sati yuttametaṃ. Atha vā bhagavato ca sāsanassa ca paṭipakkhā",
  "tika-s0201t:96_6": "titthiyā, tesaṃ haraṇato pāṭihāriyaṃ. Te hi diṭṭhiharaṇavasena diṭṭhipakāsane asamatthabhāvena",
  "tika-s0201t:96_7": "ca iddhiādesanānusāsanīhi haritā apanītā hontīti. “Paṭī”ti vā ayaṃ saddo “pacchā”ti",
  "tika-s0201t:96_8": "etassa atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya,",
  "tika-s0201t:96_9": "tasmā samāhite citte vigatūpakkilese ca katakiccena pacchā haritabbaṃ pavattetabbanti",
  "tika-s0201t:96_10": "pāṭihāriyaṃ, attano vā upakkilesesu catutthajjhānamaggehi haritesu pacchā haraṇaṃ",
  "tika-s0201t:96_11": "pāṭihāriyaṃ, iddhiādesanānusāsaniyo ca vigatūpakkilesena katakiccena ca sattahitatthaṃ",
  "tika-s0201t:96_12": "puna pavattetabbā, haritesu ca attano upakkilesesu parasattānaṃ upakilesaharaṇāni",
  "tika-s0201t:96_13": "hontīti pāṭihāriyāni bhavanti. Pāṭihāriyameva pāṭihāriyaṃ, pāṭihāriye vā iddhiādesanānusāsanisamudāye",
  "tika-s0201t:96_14": "bhavaṃ ekamekaṃ pāṭihāriyanti vuccati. Pāṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0201t:96_15": "tattha jātaṃ, tasmiṃ vā nimittabhūte, tato vā āgatanti pāṭihāriyaṃ. Tassa pana iddhiādibhedena",
  "tika-s0201t:96_16": "visayabhedena ca bahuvidhassa bhagavato desanāyaṃ labbhamānattā āha “vividhapāṭihāriya”nti.",
  "tika-s0201t:97_0": "Na aññathāti bhagavato sammukhā sutākārato na aññathāti attho, na pana bhagavato",
  "tika-s0201t:97_1": "desitākārato. Acinteyyānubhāvā hi bhagavato desanā. Evañca katvā “sabbappakārena",
  "tika-s0201t:97_2": "ko samattho viññātu”nti idaṃ vacanaṃ samatthitaṃ bhavati, dhāraṇabaladassanañca na",
  "tika-s0201t:97_3": "virujjhati sutākārāvirajjhanassa adhippetattā. Na hettha atthantaratāparihāro dvinnampi",
  "tika-s0201t:97_4": "atthānaṃ ekavisayattā. Itarathā thero bhagavato desanāya sabbathā paṭiggahaṇe samattho",
  "tika-s0201t:97_5": "asamattho cāti āpajjeyyāti.",
  "tika-s0201t:98_0": "“Yo paro na hoti, so attā”ti evaṃ vuttāya niyakajjhattasaṅkhātāya sasantatiyā vattanato",
  "tika-s0201t:98_1": "tividhopi me-saddo kiñcāpi ekasmiṃyeva atthe dissati, karaṇasampadānasāminiddesavasena",
  "tika-s0201t:98_2": "pana vijjamānaṃ bhedaṃ sandhāyāha “me-saddo tīsu atthesu dissatī”ti.",
  "tika-s0201t:99_0": "Kiñcāpi upasaggo kiriyaṃ viseseti, jotakabhāvato pana satipi tasmiṃ sutasaddo eva",
  "tika-s0201t:99_1": "taṃ tamatthaṃ vadatīti anupasaggassa sutasaddassa atthuddhāre saupasaggassa gahaṇaṃ",
  "tika-s0201t:99_2": "na virujjhatīti dassento “saupasaggo ca anupasaggo cā”tiādimāha. Assāti sutasaddassa.",
  "tika-s0201t:99_3": "Kammabhāvasādhanāni idha sutasadde sambhavantīti vuttaṃ “upadhāritanti vā upadhāraṇanti",
  "tika-s0201t:99_4": "vā attho”ti. Mayāti atthe satīti yadā me-saddassa kattuvasena karaṇaniddeso, tadāti",
  "tika-s0201t:99_5": "attho. Mamāti atthe satīti yadā sambandhavasena sāminiddeso, tadā.",
  "tika-s0201t:100_0": "Suta-saddasannidhāne payuttena evaṃ-saddena savanakiriyājotakena bhavitabbanti vuttaṃ",
  "tika-s0201t:100_1": "“evanti sotaviññāṇādiviññāṇakiccanidassana”nti. Ādi-saddena sampaṭicchanādīnaṃ pañcadvārikaviññāṇānaṃ",
  "tika-s0201t:100_2": "tadabhinīhaṭānañca manodvārikaviññāṇānaṃ gahaṇaṃ veditabbaṃ. Sabbesampi vākyānaṃ",
  "tika-s0201t:100_3": "eva-kāratthasahitattā “suta”nti etassa sutamevāti ayamattho labbhatīti āha “assavanabhāvapaṭikkhepato”ti.",
  "tika-s0201t:100_4": "Etena avadhāraṇena nirāsaṅkataṃ dasseti. Yathā ca sutaṃ sutamevāti niyametabbaṃ,",
  "tika-s0201t:100_5": "taṃ sammā sutaṃ hotīti āha “anūnānadhikāviparītaggahaṇanidassana”nti. Atha vā saddantaratthāpohanavasena",
  "tika-s0201t:100_6": "saddo atthaṃ vadatīti sutanti asutaṃ na hotīti ayametassa atthoti vuttaṃ “assavanabhāvapaṭikkhepato”ti.",
  "tika-s0201t:100_7": "Iminā diṭṭhādivinivattanaṃ karoti. Idaṃ vuttaṃ hoti “na idaṃ mayā diṭṭhaṃ, na sayambhuñāṇena",
  "tika-s0201t:100_8": "sacchikataṃ, atha kho sutaṃ, tañca kho sammadevā”ti. Tenevāha – “anūnānadhikāviparītaggahaṇanidassana”nti.",
  "tika-s0201t:100_9": "Avadhāraṇatthe vā evaṃ-sadde ayamatthayojanā karīyatīti tadapekkhassa suta-saddassa",
  "tika-s0201t:100_10": "ayamattho vutto “assavanabhāvapaṭikkhepato”ti. Tenevāha “anūnānadhikāviparītaggahaṇanidassana”nti.",
  "tika-s0201t:100_11": "Savanasaddo cettha kammattho veditabbo “suyyatī”ti.",
  "tika-s0201t:101_0": "Evaṃ savanahetusuṇantapuggalasavanavisesavasena padattayassa ekena pakārena atthayojanaṃ",
  "tika-s0201t:101_1": "dassetvā idāni pakārantarehipi taṃ dassetuṃ “tathā eva”ntiādi vuttaṃ. Tattha tassāti",
  "tika-s0201t:101_2": "yā sā bhagavato sammukhā dhammassavanākārena pavattā manodvāraviññāṇavīthi, tassā.",
  "tika-s0201t:101_3": "Sā hi nānappakārena ārammaṇe pavattituṃ samatthā. Tathā ca vuttaṃ “sotadvārānusārenā”ti.",
  "tika-s0201t:101_4": "Nānappakārenāti vakkhamānānaṃ anekavihitānaṃ byañjanatthaggahaṇānaṃ nānākārena. Etena",
  "tika-s0201t:101_5": "imissā yojanāya ākārattho evaṃ-saddo gahitoti dīpeti. Pavattibhāvappakāsananti pavattiyā",
  "tika-s0201t:101_6": "atthibhāvappakāsanaṃ. Sutanti dhammappakāsananti yasmiṃ ārammaṇe vuttappakārā viññāṇavīthi",
  "tika-s0201t:101_7": "nānappakārena pavattā, tassa dhammattā vuttaṃ, na sutasaddassa dhammatthattā. Vuttassevatthassa",
  "tika-s0201t:101_8": "pākaṭīkaraṇaṃ “ayañhetthā”tiādi. Tattha viññāṇavīthiyāti karaṇatthe karaṇavacanaṃ. Mayāti kattuatthe.",
  "tika-s0201t:102_0": "Evanti niddisitabbappakāsananti nidassanatthaṃ evaṃ-saddaṃ gahetvā vuttaṃ nidassetabbassa",
  "tika-s0201t:102_1": "niddisitabbattābhāvābhāvato. Tena evaṃ-saddena sakalampi suttaṃ paccāmaṭṭhanti dasseti.",
  "tika-s0201t:102_2": "Suta-saddassa kiriyāsaddattā savanakiriyāya ca sādhāraṇaviññāṇapabandhapaṭibaddhattā",
  "tika-s0201t:102_3": "tattha ca puggalavohāroti vuttaṃ “sutanti puggalakiccappakāsana”nti. Na hi puggalavohārarahite",
  "tika-s0201t:102_4": "dhammapabandhe savanakiriyā labbhatīti.",
  "tika-s0201t:103_0": "Yassa cittasantānassātiādipi ākāratthameva evaṃ-saddaṃ gahetvā purimayojanāya aññathā",
  "tika-s0201t:103_1": "atthayojanaṃ dassetuṃ vuttaṃ. Tattha ākārapaññattīti upādāpaññatti eva dhammānaṃ",
  "tika-s0201t:103_2": "pavattiākārūpādānavasena tathā vuttā. Sutanti visayaniddesoti sotabbabhūto dhammo",
  "tika-s0201t:103_3": "savanakiriyākattupuggalassa savanakiriyāvasena pavattiṭṭhānanti katvā vuttaṃ. Cittasantānavinimuttassa",
  "tika-s0201t:103_4": "paramatthato kassaci kattu abhāvepi saddavohārena buddhiparikappitabhedavacanicchāya",
  "tika-s0201t:103_5": "cittasantānato aññaṃ viya taṃsamaṅgiṃ katvā vuttaṃ “cittasantānena taṃsamaṅgino”ti.",
  "tika-s0201t:103_6": "Savanakiriyāvisayopi sotabbadhammo savanakiriyāvasena pavattacittasantānassa idha",
  "tika-s0201t:103_7": "paramatthato kattubhāvato, savanavasena cittappavattiyā eva vā savanakiriyābhāvato",
  "tika-s0201t:103_8": "taṃkiriyākattu ca visayo hotīti vuttaṃ “taṃsamaṅgino kattuvisaye”ti. Sutākārassa",
  "tika-s0201t:103_9": "ca therassa sammānicchitabhāvato āha “gahaṇasanniṭṭhāna”nti. Etena vā avadhāraṇatthaṃ",
  "tika-s0201t:103_10": "evaṃ-saddaṃ gahetvā ayamatthayojanā katāti daṭṭhabbaṃ.",
  "tika-s0201t:104_0": "Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa",
  "tika-s0201t:104_1": "nidassanassa, avadhāraṇassa vā pakāsanasabhāvo evaṃ-saddoti tadākārādiupadhāraṇassa",
  "tika-s0201t:104_2": "puggalapaññattiyā upādānabhūtadhammapabandhabyāpāratāya vuttaṃ – “evanti puggalakiccaniddeso”ti.",
  "tika-s0201t:104_3": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti",
  "tika-s0201t:104_4": "āha “sutanti viññāṇakiccaniddeso”ti. “Me”ti saddappavattiyā ekanteneva sattavisayattā",
  "tika-s0201t:104_5": "viññāṇakiccassa ca tattheva samodahitabbato “meti ubhayakiccayuttapuggalaniddeso”ti",
  "tika-s0201t:104_6": "vuttaṃ. Avijjamānapaññattivijjamānapaññattisabhāvā yathākkamaṃ evaṃ-sadda – suta-saddānaṃ",
  "tika-s0201t:104_7": "atthāti te tathārūpa-paññatti-upādānabhūta-dhammapabandhabyāpārabhāvena dassento",
  "tika-s0201t:104_8": "āha – “evanti puggalakiccaniddeso, sutanti viññāṇakiccaniddeso”ti. Ettha ca karaṇakiriyākattukammavisesappakāsanavasena",
  "tika-s0201t:104_9": "puggalabyāpāravisayapuggalabyāpāranidassanavasena gahaṇākāragāhakatabbisayavisesaniddesavasena",
  "tika-s0201t:104_10": "kattukaraṇabyāpārakattuniddesavasena ca dutiyādayo catasso atthayojanā dassitāti daṭṭhabbaṃ.",
  "tika-s0201t:105_0": "Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca",
  "tika-s0201t:105_1": "vijjamānādivasena chasu paññattibhedesu antogadhattā tesu “eva”ntiādīnaṃ paññattīnaṃ",
  "tika-s0201t:105_2": "sarūpaṃ niddhārento āha – “evanti ca meti cā”tiādi. Tattha “eva”nti ca “me”ti ca",
  "tika-s0201t:105_3": "vuccamānassatthassa ākārādino dhammānaṃ asallakkhaṇabhāvato avijjamānapaññattibhāvoti",
  "tika-s0201t:105_4": "āha – “saccikaṭṭhaparamatthavasena avijjamānapaññattī”ti. Tattha saccikaṭṭhaparamatthavasenāti",
  "tika-s0201t:105_5": "bhūtatthauttamatthavasena. Idaṃ vuttaṃ hoti – yo māyāmarīciādayo viya abhūtattho,",
  "tika-s0201t:105_6": "anussavādīhi gahetabbo viya anuttamattho ca na hoti, so rūpasaddādisabhāvo, ruppanānubhavanādisabhāvo",
  "tika-s0201t:105_7": "vā attho saccikaṭṭho paramattho cāti vuccati, na tathā “evaṃ me”ti padānaṃ atthoti.",
  "tika-s0201t:105_8": "Etamevatthaṃ pākaṭataraṃ kātuṃ “kiñhettha ta”ntiādi vuttaṃ. Sutanti pana saddāyatanaṃ",
  "tika-s0201t:105_9": "sandhāyāha “vijjamānapaññattī”ti. Teneva hi “yañhi taṃ ettha sotena upaladdha”nti",
  "tika-s0201t:105_10": "vuttaṃ, “sotadvārānusārena upaladdha”nti pana vutte atthabyañjanādisabbaṃ labbhati.",
  "tika-s0201t:106_0": "Taṃ taṃ upādāya vattabbatoti sotapathamāgate dhamme upādāya tesaṃ upadhāritākārādino",
  "tika-s0201t:106_1": "paccāmasanavasena “eva”nti, sasantatipariyāpanne khandhe upādāya “me”ti vattabbattāti",
  "tika-s0201t:106_2": "attho. Diṭṭhādisabhāvarahite saddāyatane pavattamānopi sutavohāro “dutiyaṃ tatiya”ntiādiko",
  "tika-s0201t:106_3": "viya paṭhamādīni diṭṭhamutaviññāte apekkhitvāva pavattoti āha “diṭṭhādīni upanidhāya",
  "tika-s0201t:106_4": "vattabbato”ti asutaṃ na hotīti hi sutanti pakāsitoyamatthoti. Attanā paṭividdhā suttassa",
  "tika-s0201t:106_5": "pakāravisesā “eva”nti therena paccāmaṭṭhāti āha “asammohaṃ dīpetī”ti. Nānappakārapaṭivedhasamattho",
  "tika-s0201t:106_6": "hotīti etena vakkhamānassa suttassa nānappakārataṃ duppaṭivijjhatañca dasseti. Sutassa",
  "tika-s0201t:106_7": "asammosaṃ dīpetīti sutākārassa yāthāvato dassiyamānattā vuttaṃ. Asammohenāti sammohābhāvena,",
  "tika-s0201t:106_8": "paññāya eva vā savanakālasambhūtāya taduttarakālapaññāsiddhi. Evaṃ asammosenāti etthāpi",
  "tika-s0201t:106_9": "vattabbaṃ. Byañjanānaṃ paṭivijjhitabbo ākāro nātigambhīro, yathāsutadhāraṇameva tattha",
  "tika-s0201t:106_10": "karaṇīyanti satiyā byāpāro adhiko, paññā tattha guṇībhūtāti vuttaṃ “paññāpubbaṅgamāyā”tiādi",
  "tika-s0201t:106_11": "“paññāya pubbaṅgamā”ti katvā. Pubbaṅgamatā cettha padhānatā “manopubbaṅgamā”tiādīsu",
  "tika-s0201t:106_12": "viya. Pubbaṅgamatāya vā cakkhuviññāṇādīsu āvajjanādīnaṃ viya appadhānatte paññā pubbaṅgamā",
  "tika-s0201t:106_13": "etissāti ayampi attho yujjati. Evaṃ satipubbaṅgamāyāti etthāpi vuttanayānusārena",
  "tika-s0201t:106_14": "yathāsambhavamattho veditabbo. Atthabyañjanasampannassāti atthabyañjanaparipuṇṇassa,",
  "tika-s0201t:106_15": "saṅkāsanapakāsanavivaraṇavibhajanauttānīkaraṇapaññattivasena chahi atthapadehi, akkharapadabyañjanākāraniruttiniddesavasena",
  "tika-s0201t:106_16": "chahi byañjanapadehi ca samannāgatassāti vā attho daṭṭhabbo.",
  "tika-s0201t:107_0": "Yonisomanasikāraṃ dīpeti evaṃ-saddena vuccamānānaṃ ākāranidassanāvadhāraṇatthānaṃ",
  "tika-s0201t:107_1": "aviparītasaddhammavisayattāti adhippāyo. Avikkhepaṃ dīpetīti “mūlapariyāyaṃ kattha",
  "tika-s0201t:107_2": "bhāsita”ntiādipucchāvasena pakaraṇappattassa vakkhamānassa suttassa savanaṃ samādhānamantarena",
  "tika-s0201t:107_3": "na sambhavatīti katvā vuttaṃ. Vikkhittacittassātiādi tassevatthassa samatthanavasena",
  "tika-s0201t:107_4": "vuttaṃ. Sabbasampattiyāti atthabyañjanadesakapayojanādisampattiyā. Aviparītasaddhammavisayehi",
  "tika-s0201t:107_5": "viya ākāranidassanāvadhāraṇatthehi yonisomanasikārassa, saddhammassavanena viya ca",
  "tika-s0201t:107_6": "avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ",
  "tika-s0201t:107_7": "siddhi vuttā tadavinābhāvato, evaṃ avikkhepena phalabhūtena kāraṇabhūtānaṃ saddhammassavanasappurisūpanissayānaṃ",
  "tika-s0201t:107_8": "siddhi dassetabbā siyā assutavato sappurisūpanissayarahitassa ca tadabhāvato. Na",
  "tika-s0201t:107_9": "hi vikkhittacittotiādinā samatthanavacanena pana avikkhepena kāraṇabhūtena sappurisūpanissayena",
  "tika-s0201t:107_10": "ca phalabhūtassa saddhammassavanassa siddhi dassitā. Ayaṃ panettha adhippāyo yutto",
  "tika-s0201t:107_11": "siyā – saddhammassavanasappurisūpanissayā na ekantena avikkhepassa kāraṇaṃ bāhiraṅgattā,",
  "tika-s0201t:107_12": "avikkhepo pana sappurisūpanissayo viya saddhammassavanassa ekantakāraṇanti. Evampi",
  "tika-s0201t:107_13": "avikkhepena sappurisūpanissayasiddhijotanā na samatthitāva, no na samatthitā vikkhittacittānaṃ",
  "tika-s0201t:107_14": "sappurisapayirupāsanābhāvassa atthasiddhattā. Ettha ca purimaṃ phalena kāraṇassa",
  "tika-s0201t:107_15": "siddhidassanaṃ nadīpūrena viya upari vuṭṭhisabbhāvassa, dutiyaṃ kāraṇena phalassa",
  "tika-s0201t:107_16": "siddhidassanaṃ daṭṭhabbaṃ ekantavassinā viya meghavuṭṭhānena vuṭṭhippavattiyā.",
  "tika-s0201t:108_0": "Bhagavato vacanassa atthabyañjanapabhedaparicchedavasena sakalasāsanasampattiogāhanākāro",
  "tika-s0201t:108_1": "niravasesaparahitapāripūrikāraṇanti vuttaṃ “evaṃ bhaddako ākāro”ti. Yasmā na hotīti",
  "tika-s0201t:108_2": "sambandho. Pacchimacakkadvayasampattinti attasammāpaṇidhipubbekatapuññatāsaṅkhātaṃ",
  "tika-s0201t:108_3": "guṇadvayaṃ. Aparāparavuttiyā cettha cakkabhāvo, caranti etehi sattā sampattibhavesūti",
  "tika-s0201t:108_4": "vā. Ye sandhāya vuttaṃ “cattārimāni, bhikkhave, cakkāni, yehi samannāgatānaṃ devamanussānaṃ",
  "tika-s0201t:108_5": "catucakkaṃ vattatī”tiādi. Purimapacchimabhāvo cettha desanākkamavasena daṭṭhabbo.",
  "tika-s0201t:108_6": "Pacchimacakkadvayasiddhiyāti pacchimacakkadvayassa atthitāya. Sammāpaṇihitatto pubbe",
  "tika-s0201t:108_7": "ca katapuñño suddhāsayo hoti tadasuddhihetūnaṃ kilesānaṃ dūrībhāvatoti āha – “āsayasuddhi",
  "tika-s0201t:108_8": "siddhā hotī”ti. Tathā hi vuttaṃ “sammāpaṇihitaṃ cittaṃ, seyyaso naṃ tato kare”ti,",
  "tika-s0201t:108_9": "“katapuññosi tvaṃ ānanda, padhānamanuyuñja, khippaṃ hohisi anāsavo”ti ca. Tenevāha",
  "tika-s0201t:108_10": "“āsayasuddhiyā adhigamabyattisiddhī”ti. Payogasuddhiyāti yonisomanasikārapubbaṅgamassa",
  "tika-s0201t:108_11": "dhammassavanapayogassa visadabhāvena. Tathā cāha “āgamabyattisiddhī”ti. Sabbassa",
  "tika-s0201t:108_12": "vā kāyavacīpayogassa niddosabhāvena. Parisuddhakāyavacīpayogo hi vippaṭisārābhāvato",
  "tika-s0201t:108_13": "avikkhittacitto pariyattiyaṃ visārado hotīti.",
  "tika-s0201t:109_0": "Nānappakārapaṭivedhadīpakenātiādinā atthabyañjanesu therassa evaṃsaddasuta-saddānaṃ",
  "tika-s0201t:109_1": "asammohāsammosadīpanato catupaṭisambhidāvasena atthayojanaṃ dasseti. Tattha sotabbabhedapaṭivedhadīpakenāti",
  "tika-s0201t:109_2": "etena ayaṃ suta-saddo evaṃ-saddasannidhānato, vakkhamānāpekkhāya vā sāmaññeneva sotabbadhammavisesaṃ",
  "tika-s0201t:109_3": "āmasatīti dasseti. Manodiṭṭhikaraṇā pariyattidhammānaṃ anupekkhanasuppaṭivedhā visesato",
  "tika-s0201t:109_4": "manasikārapaṭibaddhāti te vuttanayena yonisomanasikāradīpakena evaṃsaddena yojetvā,",
  "tika-s0201t:109_5": "savanadhāraṇavacīparicayā pariyattidhammānaṃ visesena sotāvadhānapaṭibaddhāti te",
  "tika-s0201t:109_6": "avikkhepadīpakena suta-saddena yojetvā dassento sāsanasampattiyā dhammassavane ussāhaṃ",
  "tika-s0201t:109_7": "janeti. Tattha dhammāti pariyattidhammā. Manasānupekkhitāti “idha sīlaṃ kathitaṃ,",
  "tika-s0201t:109_8": "idha samādhi, idha paññā, ettakā ettha anusandhiyo”tiādinā nayena manasā anu anu",
  "tika-s0201t:109_9": "pekkhitā. Diṭṭhiyā suppaṭividdhāti nijjhānakkhantibhūtāya, ñātapariññāsaṅkhātāya",
  "tika-s0201t:109_10": "vā diṭṭhiyā tattha tattha vuttarūpārūpadhamme “iti rūpaṃ, ettakaṃ rūpa”ntiādinā suṭṭhu",
  "tika-s0201t:109_11": "vavatthapetvā paṭividdhā.",
  "tika-s0201t:110_0": "Sakalena vacanenāti pubbe tīhi padehi visuṃ visuṃ yojitattā vuttaṃ. Attano adahantoti",
  "tika-s0201t:110_1": "“mameda”nti attani aṭṭhapento. Asappurisabhūminti akataññutaṃ “idhekacco pāpabhikkhu",
  "tika-s0201t:110_2": "tathāgatappaveditaṃ dhammavinayaṃ pariyāpuṇitvā attano dahatī”ti evaṃ vuttaṃ anariyavohārāvatthaṃ,",
  "tika-s0201t:110_3": "sā eva anariyavohārāvatthā asaddhammo. Nanu ca ānandattherassa “mamedaṃ vacana”nti",
  "tika-s0201t:110_4": "adhimānassa, mahākassapattherādīnañca tadāsaṅkāya abhāvato asappurisabhūmisamatikkamādivacanaṃ",
  "tika-s0201t:110_5": "niratthakanti? Nayidamevaṃ “evaṃ me suta”nti vadantena ayampi attho vibhāvitoti dassanato.",
  "tika-s0201t:110_6": "Keci pana “devatānaṃ parivitakkāpekkhaṃ tathāvacananti edisī codanā anavakāsāvā”ti",
  "tika-s0201t:110_7": "vadanti. Tasmiṃ kira khaṇe ekaccānaṃ devatānaṃ evaṃ cetaso parivitakko udapādi “bhagavā",
  "tika-s0201t:110_8": "ca parinibbuto, ayañca āyasmā desanākusalo, idāni dhammaṃ deseti sakyakulappasuto",
  "tika-s0201t:110_9": "tathāgatassa bhātā cūḷapituputto, kiṃ nu kho sayaṃ sacchikataṃ dhammaṃ deseti, udāhu",
  "tika-s0201t:110_10": "bhagavatoyeva vacanaṃ yathāsuta”nti. Evaṃ tadāsaṅkitappakārato asappurisabhūmisamokkamādito",
  "tika-s0201t:110_11": "atikkamādi vibhāvitanti. Appetīti nidasseti. Diṭṭhadhammikasamparāyikaparamatthesu",
  "tika-s0201t:110_12": "yathārahaṃ satte netīti netti, dhammoyeva netti dhammanetti.",
  "tika-s0201t:111_0": "Daḷhataraniviṭṭhā vicikicchā kaṅkhā. Nātisaṃsappanā matibhedamattā vimati. Assaddhiyaṃ",
  "tika-s0201t:111_1": "vināseti bhagavatā desitattā, sammukhāvassa paṭiggahitattā, khalitaduruttādigahaṇadosābhāvato",
  "tika-s0201t:111_2": "ca. Ettha ca paṭhamādayo tisso atthayojanā ākārādiatthesu aggahitavisesameva evaṃ-saddaṃ",
  "tika-s0201t:111_3": "gahetvā dassitā, tato parā catasso ākāratthameva evaṃ-saddaṃ gahetvā vibhāvitā, pacchimā",
  "tika-s0201t:111_4": "pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-saddaṃ gahetvā",
  "tika-s0201t:111_5": "yojitāti daṭṭhabbaṃ.",
  "tika-s0201t:112_0": "Eka-saddo aññaseṭṭhāsahāyasaṅkhyādīsu dissati. Tathā hesa “sassato attā ca loko ca,",
  "tika-s0201t:112_1": "idameva saccaṃ moghamaññanti ittheke abhivadantī”tiādīsu aññatthe dissati, “cetaso",
  "tika-s0201t:112_2": "ekodibhāva”ntiādīsu seṭṭhatthe, “eko vūpakaṭṭho”tiādīsu asahāye, “ekova kho, bhikkhave,",
  "tika-s0201t:112_3": "khaṇo ca samayo ca brahmacariyavāsāyā”tiādīsu saṅkhyāyaṃ. Idhāpi saṅkhyāyanti dassento",
  "tika-s0201t:112_4": "āha “ekanti gaṇanaparicchedaniddeso”ti. Kālañca samayañcāti yuttakālañca paccayasāmaggiñca",
  "tika-s0201t:112_5": "khaṇoti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-s0201t:112_6": "Khaṇo eva ca samayo. Yo “khaṇo”ti ca “samayo”ti ca vuccati, so ekovāti hi attho mahāsamayoti",
  "tika-s0201t:112_7": "mahāsamūho. Samayopi khoti sikkhāpadapūraṇassa hetupi. Samayappavādaketi diṭṭhippavādake.",
  "tika-s0201t:112_8": "Tattha hi nisinnā titthiyā attano attano samayaṃ pavadantīti. Atthābhisamayāti hitapaṭilābhā.",
  "tika-s0201t:112_9": "Abhisametabboti abhisamayo, abhisamayo attho abhisamayaṭṭhoti pīḷanādīni abhisametabbabhāvena",
  "tika-s0201t:112_10": "ekībhāvaṃ upanetvā vuttāni. Abhisamayassa vā paṭivedhassa visayabhūto attho abhisamayaṭṭhoti.",
  "tika-s0201t:112_11": "Tāneva tathā ekattena vuttāni. Tattha pīḷanaṃ dukkhasaccassa taṃsamaṅgino hiṃsanaṃ",
  "tika-s0201t:112_12": "avipphārikatākaraṇaṃ. Santāpo dukkhadukkhatādivasena santāpanaṃ paridahanaṃ.",
  "tika-s0201t:113_0": "Tattha sahakārīkāraṇaṃ sannijjhaṃ sameti samavetīti samayo, samavāyo. Sameti samāgacchati",
  "tika-s0201t:113_1": "maggabrahmacariyaṃ ettha tadādhārapuggalehīti samayo, khaṇo. Sameti ettha, etena",
  "tika-s0201t:113_2": "vā saṃgacchati satto, sabhāvadhammo vā sahajātādīhi uppādādīhi vāti samayo, kālo.",
  "tika-s0201t:113_3": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ",
  "tika-s0201t:113_4": "viya ca kappanāmattasiddhena rūpena voharīyatīti. Samaṃ, saha vā avayavānaṃ ayanaṃ",
  "tika-s0201t:113_5": "pavatti avaṭṭhānanti samayo, samūho yathā “samudāyo”ti. Avayavasahāvaṭṭhānameva hi",
  "tika-s0201t:113_6": "samūhoti. Avasesapaccayānaṃ samāgame eti phalaṃ etasmā uppajjati pavattati cāti samayo,",
  "tika-s0201t:113_7": "hetu yathā “samudayo”ti. Sameti saṃyojanabhāvato sambandho eti attano visaye pavattati,",
  "tika-s0201t:113_8": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo,",
  "tika-s0201t:113_9": "diṭṭhi; diṭṭhisaññojanena hi sattā ativiya bajjhantīti. Samiti saṅgati samodhānanti",
  "tika-s0201t:113_10": "samayo, paṭilābho. Samayanaṃ, sammā vā ayanaṃ apagamoti samayo, pahānaṃ. Abhimukhaṃ",
  "tika-s0201t:113_11": "ñāṇena sammā etabbo abhisametabboti abhisamayo, dhammānaṃ aviparīto sabhāvo. Abhimukhabhāvena",
  "tika-s0201t:113_12": "sammā eti gacchati bujjhatīti abhisamayo, dhammānaṃ aviparītasabhāvāvabodho. Evaṃ",
  "tika-s0201t:113_13": "tasmiṃ tasmiṃ atthe samaya-saddassa pavatti veditabbā. Samayasaddassa atthuddhāre",
  "tika-s0201t:113_14": "abhisamayasaddassa udāharaṇaṃ vuttanayeneva veditabbaṃ. Assāti samayasaddassa. Kālo",
  "tika-s0201t:113_15": "attho samavāyādīnaṃ atthānaṃ idha asambhavato, desadesakaparisānaṃ viya suttassa",
  "tika-s0201t:113_16": "nidānabhāvena kālassa apadisitabbato ca.",
  "tika-s0201t:114_0": "Kasmā panettha aniyamitavaseneva kālo niddiṭṭho, na utusaṃvaccharādivasena niyametvāti?",
  "tika-s0201t:114_1": "Āha – “tattha kiñcāpī”tiādi. Utusaṃvaccharādivasena niyamaṃ akatvā samayasaddassa",
  "tika-s0201t:114_2": "vacanena ayampi guṇo laddho hotīti dassento “ye vā ime”tiādimāha. Sāmaññajotanā hi",
  "tika-s0201t:114_3": "visese avatiṭṭhatīti. Tattha diṭṭhadhammasukhavihārasamayo devasikaṃ jhānaphalasamāpattīhi",
  "tika-s0201t:114_4": "vītināmanakālo, visesato sattasattāhāni. Suppakāsāti dasasahassilokadhātusaṃkampanaobhāsapātubhāvādīhi",
  "tika-s0201t:114_5": "pākaṭā. Yathāvuttabhedesu eva samayesu ekadesaṃ pakārantarehi saṅgahetvā dassetuṃ",
  "tika-s0201t:114_6": "“yo cāya”ntiādimāha. Tathā hi ñāṇakiccasamayo attahitapaṭipattisamayo ca abhisambodhisamayo,",
  "tika-s0201t:114_7": "ariyatuṇhībhāvasamayo diṭṭhadhammasukhavihārasamayo, karuṇākiccaparahitapaṭipattidhammikathāsamayo desanāsamayo eva.",
  "tika-s0201t:115_0": "Karaṇavacanena niddeso katoti sambandho. Tatthāti abhidhammatadaññasuttapadavinayesu.",
  "tika-s0201t:115_1": "Tathāti bhummakaraṇehi. Adhikaraṇattho ādhārattho. Bhāvo nāma kiriyā, tāya kiriyantaralakkhaṇaṃ",
  "tika-s0201t:115_2": "bhāvenabhāvalakkhaṇaṃ. Tattha yathā kālo sabhāvadhammaparicchinno sayaṃ paramatthato",
  "tika-s0201t:115_3": "avijjamānopi ādhārabhāvena paññāto taṅkhaṇappavattānaṃ tato pubbe parato ca abhāvato",
  "tika-s0201t:115_4": "“pubbaṇhe jāto, sāyanhe gacchatī”ti ca ādīsu, samūho ca avayavavinimutto avijjamānopi",
  "tika-s0201t:115_5": "kappanāmattasiddho avayavānaṃ ādhārabhāvena paññāpīyati “rukkhe sākhā, yavarāsiyaṃ",
  "tika-s0201t:115_6": "sambhūto”tiādīsu, evaṃ idhāpīti dassento āha “adhikaraṇañhi…pe… dhammāna”nti. Yasmiṃ",
  "tika-s0201t:115_7": "kāle dhammapuñje vā kāmāvacaraṃ kusalaṃ cittaṃ uppannaṃ hoti, tasmiṃ eva kāle dhammapuñje",
  "tika-s0201t:115_8": "ca phassādayopi hontīti ayañhi tattha attho. Yathā ca “gāvīsu duyhamānāsu gato, duddhāsu",
  "tika-s0201t:115_9": "āgato”ti dohanakiriyāya gamanakiriyā lakkhīyati, evaṃ idhāpi “yasmiṃ samaye, tasmiṃ",
  "tika-s0201t:115_10": "samaye”ti ca vutte “satī”ti ayamattho viññāyamāno eva hoti padatthassa sattāvirahābhāvatoti",
  "tika-s0201t:115_11": "samayassa sattākiriyāya cittassa uppādakiriyā phassādīnaṃ bhavanakiriyā ca lakkhīyati.",
  "tika-s0201t:115_12": "Yasmiṃ samayeti yasmiṃ navame khaṇe, yasmiṃ yonisomanasikārādihetumhi, paccayasamavāye",
  "tika-s0201t:115_13": "vā sati kāmāvacaraṃ kusalaṃ cittaṃ uppannaṃ hoti, tasmiṃyeva khaṇe, hetumhi, paccayasamavāye",
  "tika-s0201t:115_14": "vā phassādayopi hontīti ubhayattha samayasadde bhummaniddeso kato lakkhaṇabhūtabhāvayuttoti",
  "tika-s0201t:115_15": "dassento āha “khaṇa…pe… lakkhīyatī”ti.",
  "tika-s0201t:116_0": "Hetuattho karaṇattho ca sambhavati “annena vasati, ajjhenena vasati, pharasunā chindati,",
  "tika-s0201t:116_1": "kudālena khaṇatī”tiādīsu viya. Vītikkamañhi sutvā bhikkhusaṅghaṃ sannipātāpetvā otiṇṇavatthukaṃ",
  "tika-s0201t:116_2": "puggalaṃ paṭipucchitvā vigarahitvā ca taṃ taṃ vatthuṃ otiṇṇakālaṃ anatikkamitvā teneva",
  "tika-s0201t:116_3": "kālena sikkhāpadāni paññapento bhagavā viharati sikkhāpadapaññattihetuñca apekkhamāno",
  "tika-s0201t:116_4": "tatiyapārājikādīsu viya.",
  "tika-s0201t:117_0": "Accantameva ārambhato paṭṭhāya yāva desanāniṭṭhānaṃ parahitapaṭipattisaṅkhātena karuṇāvihārena.",
  "tika-s0201t:117_1": "Tadatthajotanatthanti accantasaṃyogatthajotanatthaṃ. Upayogavacananiddeso kato yathā “māsaṃ ajjhetī”ti.",
  "tika-s0201t:118": "Porāṇāti aṭṭhakathācariyā. Abhilāpamattabhedoti vacanamattena viseso. Tena suttavinayesu vibhattibyattayo katoti dasseti.",
  "tika-s0201t:119_0": "Seṭṭhanti seṭṭhavācakaṃ vacanaṃ “seṭṭha”nti vuttaṃ seṭṭhaguṇasahacaraṇato. Tathā",
  "tika-s0201t:119_1": "uttamanti etthāpi. Gāravayuttoti garubhāvayutto garuguṇayogato, garukaraṇārahatāya",
  "tika-s0201t:119_2": "vā gāravayutto. Vuttoyeva, na pana idha vattabbo visuddhimaggassa imissā aṭṭhakathāya",
  "tika-s0201t:119_3": "ekadesabhāvatoti adhippāyo.",
  "tika-s0201t:120": "Aparo nayo – bhāgavāti bhagavā, bhatavāti bhagavā, bhāge vanīti bhagavā, bhage vanīti bhagavā, bhattavāti bhagavā, bhage vamīti bhagavā, bhāge vamīti bhagavā.",
  "tika-s0201t:121": "Bhagavā bhatavā bhāge, bhage ca vani bhattavā;",
  "tika-s0201t:122": "Bhage vami tathā bhāge, vamīti bhagavā jino.",
  "tika-s0201t:123_0": "Tattha kathaṃ bhāgavāti bhagavā? Ye te sīlādayo dhammakkhandhā guṇabhāgā guṇakoṭṭhāsā,",
  "tika-s0201t:123_1": "te anaññasādhāraṇā niratisayā tathāgatassa atthi upalabbhanti. Tathā hissa sīlaṃ,",
  "tika-s0201t:123_2": "samādhi, paññā, vimutti, vimuttiñāṇadassanaṃ, hirī, ottappaṃ, saddhā, vīriyaṃ, sati",
  "tika-s0201t:123_3": "sampajaññaṃ, sīlavisuddhi, diṭṭhivisuddhi, samatho, vipassanā, tīṇi kusalamūlāni,",
  "tika-s0201t:123_4": "tīṇi sucaritāni, tayo sammāvitakkā, tisso anavajjasaññā, tisso dhātuyo, cattāro satipaṭṭhānā,",
  "tika-s0201t:123_5": "cattāro sammappadhānā, cattāro iddhipādā, cattāro ariyamaggā, cattāri ariyaphalāni,",
  "tika-s0201t:123_6": "catasso paṭisambhidā, catuyonipaṭicchedakañāṇaṃ, cattāro ariyavaṃsā, cattāri vesārajjañāṇāni,",
  "tika-s0201t:123_7": "pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,",
  "tika-s0201t:123_8": "pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā",
  "tika-s0201t:123_9": "saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā,",
  "tika-s0201t:123_10": "cha anuttariyāni, cha nibbedhabhāgiyā saññā, cha abhiññā, cha asādhāraṇañāṇāni, satta",
  "tika-s0201t:123_11": "aparihāniyā dhammā, satta ariyadhammā, satta ariyadhanāni, satta bojjhaṅgā, satta",
  "tika-s0201t:123_12": "sappurisadhammā, satta nijjaravatthūni, satta saññā, satta dakkhiṇeyyapuggaladesanā,",
  "tika-s0201t:123_13": "satta khīṇāsavabaladesanā, aṭṭha paññāpaṭilābhahetudesanā, aṭṭha sammattāni, aṭṭha",
  "tika-s0201t:123_14": "lokadhammātikkamā, aṭṭha ārambhavatthūni, aṭṭha akkhaṇadesanā, aṭṭha mahāpurisavitakkā,",
  "tika-s0201t:123_15": "aṭṭha abhibhāyatanadesanā, aṭṭha vimokkhā, nava yonisomanasikāramūlakā dhammā, nava",
  "tika-s0201t:123_16": "pārisuddhipadhāniyaṅgāni, nava sattāvāsadesanā, nava āghātapaṭivinayā, nava saññā,",
  "tika-s0201t:123_17": "nava nānattā, nava anupubbavihārā, dasa nāthakaraṇā dhammā, dasa kasiṇāyatanāni,",
  "tika-s0201t:123_18": "dasa kusalakammapathā, dasa sammattāni, dasa ariyavāsā, dasa asekkhadhammā, dasa",
  "tika-s0201t:123_19": "tathāgatabalāni, ekādasa mettānisaṃsā, dvādasa dhammacakkākārā, terasa dhutaguṇā,",
  "tika-s0201t:123_20": "cuddasa buddhañāṇāni, pañcadasa vimuttiparipācanīyā dhammā, soḷasavidhā ānāpānassati,",
  "tika-s0201t:123_21": "soḷasa aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,",
  "tika-s0201t:123_22": "catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā, sattasattati",
  "tika-s0201t:123_23": "ñāṇavatthūni, catuvīsatikoṭisatasahassasaṅkhāsamāpattisañcārimahāvajirañāṇaṃ, anantanayasamantapaṭṭhānapavicayapaccavekkhaṇadesanāñāṇāni",
  "tika-s0201t:123_24": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo",
  "tika-s0201t:123_25": "anantāparimāṇabhedā anaññasādhāraṇā niratisayā guṇabhāgā guṇakoṭṭhāsā saṃvijjanti",
  "tika-s0201t:123_26": "upalabbhanti, tasmā yathāvuttavibhāgā guṇabhāgā assa atthīti “bhāgavā”ti vattabbe",
  "tika-s0201t:123_27": "ā-kārassa rassattaṃ katvā “bhagavā”ti vutto. Evaṃ tāva bhāgavāti bhagavā.",
  "tika-s0201t:124": "Yasmā sīlādayo sabbe, guṇabhāgā asesato;",
  "tika-s0201t:125": "Vijjanti sugate tasmā, bhagavāti pavuccatīti.",
  "tika-s0201t:126_0": "Kathaṃ bhatavāti bhagavā? Ye te sabbalokahitāya ussukkamāpannehi manussattādike aṭṭha",
  "tika-s0201t:126_1": "dhamme samodhānetvā sammāsambodhiyā katamahābhinīhārehi mahābodhisattehi paripūritabbā",
  "tika-s0201t:126_2": "dānapāramī, sīla, nekkhamma, paññā, vīriya, khanti, sacca, adhiṭṭhāna, mettā, upekkhāpāramīti",
  "tika-s0201t:126_3": "dasa pāramiyo dasa upapāramiyo dasa paramatthapāramiyoti samatiṃsa pāramiyo, dānādīni",
  "tika-s0201t:126_4": "cattāri saṅgahavatthūni, saccādīni cattāri adhiṭṭhānāni, aṅgapariccāgo nayanadhanarajjaputtadārapariccāgoti",
  "tika-s0201t:126_5": "pañca mahāparicāgā, pubbayogo, pubbacariyā, dhammakkhānaṃ, ñātatthacariyā, lokatthacariyā,",
  "tika-s0201t:126_6": "buddhicariyāti evamādayo, saṅkhepato vā sabbe puññañāṇasambhārā buddhakaradhammā,",
  "tika-s0201t:126_7": "te mahābhinīhārato paṭṭhāya kappānaṃ satasahassādhikāni cattāri asaṅkheyyāni yathā",
  "tika-s0201t:126_8": "hānabhāgiyā saṃkilesabhāgiyā ṭhitibhāgiyā vā na honti, atha kho uttaruttari visesabhāgiyāva",
  "tika-s0201t:126_9": "honti, evaṃ sakkaccaṃ nirantaraṃ anavasesato bhatā sambhatā assa atthīti “bhatavā”ti",
  "tika-s0201t:126_10": "vattabbe “bhagavā”ti vutto niruttinayena ta-kārassa ga-kāraṃ katvā. Atha vā bhatavāti",
  "tika-s0201t:126_11": "teyeva yathāvutte buddhakaradhamme vuttanayeneva bhari sambhari, paripūresīti attho.",
  "tika-s0201t:126_12": "Evampi bhatavāti bhagavā.",
  "tika-s0201t:127": "Sammāsambodhiyā sabbe, dānapāramiādike;",
  "tika-s0201t:128": "Sambhāre bhatavā nātho, tenāpi bhagavā matoti.",
  "tika-s0201t:129_0": "Kathaṃ bhāge vanīti bhagavā? Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "tika-s0201t:129_1": "te anavasesato lokahitatthaṃ attano ca diṭṭhadhammasukhavihāratthaṃ niccakappaṃ vani",
  "tika-s0201t:129_2": "bhaji sevi bahulamakāsīti bhāge vanīti bhagavā. Atha vā abhiññeyyadhammesu kusalādīsu",
  "tika-s0201t:129_3": "khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-s0201t:129_4": "vitthārato pana “cakkhu pariññeyyaṃ sotaṃ…pe… jarāmaraṇaṃ pariññeyya”ntiādinā aneke",
  "tika-s0201t:129_5": "pariññeyyabhāgā, “cakkhussa samudayo pahātabbo…pe… jarāmaraṇassa samudayo pahātabbo”tiādinā",
  "tika-s0201t:129_6": "pahātabbabhāgā, “cakkhussa nirodho…pe… jarāmaraṇassa nirodho sacchikātabbo”tiādinā",
  "tika-s0201t:129_7": "sacchikātabbabhāgā, “cakkhussa nirodhagāminī paṭipadā”tiādinā, “cattāro satipaṭṭhānā”tiādinā",
  "tika-s0201t:129_8": "ca anekabhedā bhāvetabbabhāgā ca dhammā, te sabbe vani bhaji yathārahaṃ gocarabhāvanāsevanānaṃ",
  "tika-s0201t:129_9": "vasena sevi. Evampi bhāge vanīti bhagavā. Atha vā “ye ime sīlādayo dhammakkhandhā",
  "tika-s0201t:129_10": "sāvakehi sādhāraṇā guṇabhāgā guṇakoṭṭhāsā, kinti nu kho te vineyyasantānesu patiṭṭhapeyya”nti",
  "tika-s0201t:129_11": "mahākaruṇāya vani abhipatthayi, sā cassa abhipatthanā yathādhippetaphalāvahā ahosi.",
  "tika-s0201t:129_12": "Evampi bhāge vanīti bhagavā.",
  "tika-s0201t:130": "Yasmā ñeyyasamāpattiguṇabhāge asesato;",
  "tika-s0201t:131": "Bhaji patthayi sattānaṃ, hitāya bhagavā tatoti.",
  "tika-s0201t:132_0": "Kathaṃ bhage vanīti bhagavā? Samāsato tāva katapuññehi payogasampannehi yathāvibhavaṃ",
  "tika-s0201t:132_1": "bhajīyantīti bhagā, lokiyalokuttarā sampattiyo. Tattha lokiye tāva tathāgato sambodhito",
  "tika-s0201t:132_2": "pubbe bodhisattabhūto paramukkaṃsagate vani bhaji sevi, yattha patiṭṭhāya niravasesato",
  "tika-s0201t:132_3": "buddhakaradhamme samannānento buddhadhamme paripācesi, buddhabhūto pana te niravajjasukhūpasaṃhite",
  "tika-s0201t:132_4": "anaññasādhāraṇe lokuttarepi vani bhaji sevi, vitthārato pana padesarajjaissariyacakkavattisampatti-devarajjasampattiādivasena-",
  "tika-s0201t:132_5": "jhānavimokkhasamādhisamāpattiñāṇadassana-maggabhāvanāphalasacchi- kiriyādi-uttarimanussadhammavasena",
  "tika-s0201t:132_6": "ca anekavihite anaññasādhāraṇe bhage vani bhaji sevi. Evampi bhage vanīti bhagavā.",
  "tika-s0201t:133": "Yā tā sampattiyo loke, yā ca lokuttarā puthu;",
  "tika-s0201t:134": "Sabbā tā bhaji sambuddho, tasmāpi bhagavā matoti.",
  "tika-s0201t:135_0": "Kathaṃ bhattavāti bhagavā? Bhattā daḷhabhattikā assa bahū atthīti bhattavā. Tathāgato",
  "tika-s0201t:135_1": "hi mahākaruṇāsabbaññutaññāṇādiaparimitanirupamapabhāvaguṇavisesasamaṅgibhāvato sabbasattuttamo,",
  "tika-s0201t:135_2": "sabbānatthaparihārapubbaṅgamāya niravasesahitasukhavidhānatapparāya niratisayāya",
  "tika-s0201t:135_3": "payogasampattiyā sadevamanussāya pajāya accantūpakāritāya dvattiṃsamahāpurisalakkhaṇa-asītianubyañjana-byāmappabhādianaññasādhāraṇa-",
  "tika-s0201t:135_4": "visesapaṭimaṇḍita-rūpakāyatāya yathābhucca-guṇādhigatena “itipi so bhagavā”tiādinayappavattena",
  "tika-s0201t:135_5": "lokattayabyāpinā suvipulena suvisuddhena ca thutighosena samannāgatattā ukkaṃsapāramippattāsu",
  "tika-s0201t:135_6": "appicchatāsantuṭṭhiādīsu suppatiṭṭhitabhāvato dasabalacatuvesārajjādiniratisayaguṇavisesa-samaṅgibhāvato",
  "tika-s0201t:135_7": "ca rūpappamāṇo rūpappasanno, ghosappamāṇo ghosappasanno, lūkhappamāṇo lūkhappasanno,",
  "tika-s0201t:135_8": "dhammappamāṇo dhammappasannoti evaṃ catuppamāṇike lokasannivāse sabbathāpi pasādāvahabhāvena",
  "tika-s0201t:135_9": "samantapāsādikattā aparimāṇānaṃ sattānaṃ sadevamanussānaṃ ādarabahumānagāravāyatanatāya",
  "tika-s0201t:135_10": "paramapemasambhattiṭṭhānaṃ. Ye tassa ovāde patiṭṭhitā aveccappasādena samannāgatā",
  "tika-s0201t:135_11": "honti, kenaci asaṃhāriyā tesaṃ pasādabhatti samaṇena vā brāhmaṇena vā devena vā mārena",
  "tika-s0201t:135_12": "vā brahmunā vā. Tathā hi te attano jīvitapariccāgepi tattha pasādaṃ na pariccajanti,",
  "tika-s0201t:135_13": "tassa vā āṇaṃ daḷhabhattibhāvato. Tenevāha –",
  "tika-s0201t:136": "“Yo ve kataññū katavedi dhīro;",
  "tika-s0201t:137": "Kalyāṇamitto daḷhabhatti ca hotī”ti. ;",
  "tika-s0201t:138_0": "“Seyyathāpi, bhikkhave, mahāsamuddo ṭhitadhammo velaṃ nātivattati, evameva kho, bhikkhave,",
  "tika-s0201t:138_1": "yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī”ti ca.",
  "tika-s0201t:139": "Evaṃ bhattavāti bhagavā niruttinayena ekassa ta-kārassa lopaṃ katvā itarassa ga-kāraṃ katvā.",
  "tika-s0201t:140": "Guṇātisayayuttassa, yasmā lokahitesino;",
  "tika-s0201t:141": "Sambhattā bahavo satthu, bhagavā tena vuccatīti.",
  "tika-s0201t:142_0": "Kathaṃ bhage vamīti bhagavā? Yasmā tathāgato bodhisattabhūtopi purimāsu jātīsu pāramiyo",
  "tika-s0201t:142_1": "pūrento bhagasaṅkhātaṃ siriṃ issariyaṃ yasañca vami, uggiri, kheḷapiṇḍaṃ viya anapekkho",
  "tika-s0201t:142_2": "chaḍḍayi; pacchimattabhāvepi hatthāgataṃ cakkavattisiriṃ devalokādhipaccasadisaṃ",
  "tika-s0201t:142_3": "catudīpissariyaṃ cakkavattisampattisannissayaṃ sattaratanasamujjalaṃ yasañca tiṇāyapi",
  "tika-s0201t:142_4": "amaññamāno nirapekkho pahāya abhinikkhamitvā sammāsambodhiṃ abhisambuddho, tasmā",
  "tika-s0201t:142_5": "ime siriādike bhage vamīti bhagavā. Atha vā bhāni nāma nakkhattāni, tehi samaṃ gacchanti",
  "tika-s0201t:142_6": "pavattantīti bhagā, sineruyugandharauttarakuruhimavantādibhājanalokavisesasannissayā",
  "tika-s0201t:142_7": "sobhā kappaṭṭhiyabhāvato, tepi bhage vami tannivāsisattāvāsasamatikkamanato, tappaṭibaddhachandarāgapahānena",
  "tika-s0201t:142_8": "pajahīti. Evampi bhage vamīti bhagavā.",
  "tika-s0201t:143": "Cakkavattisiriṃ yasmā, yasaṃ issariyaṃ sukhaṃ;",
  "tika-s0201t:144": "Pahāsi lokacittañca, sugato bhagavā tatoti.",
  "tika-s0201t:145_0": "Kathaṃ bhāge vamīti bhagavā? Bhāgā nāma sabhāgadhammakoṭṭhāsā, te khandhāyatanadhātādivasena,",
  "tika-s0201t:145_1": "tatthāpi rūpavedanādivasena, pathaviyādiatītādivasena ca anekavidhā. Te bhagavā sabbaṃ",
  "tika-s0201t:145_2": "papañcaṃ sabbaṃ yogaṃ sabbaṃ ganthaṃ sabbaṃ saṃyojanaṃ samucchinditvā amataṃ dhātuṃ",
  "tika-s0201t:145_3": "samadhigacchanto vami uggiri, anapekkho chaḍḍayi na paccāgami. Tathā hesa “sabbatthameva",
  "tika-s0201t:145_4": "pathaviṃ āpaṃ tejaṃ vāyaṃ, cakkhuṃ sotaṃ ghānaṃ jivhaṃ kāyaṃ manaṃ, rūpe sadde gandhe",
  "tika-s0201t:145_5": "rase phoṭṭhabbe dhamme, cakkhuviññāṇaṃ…pe… manoviññāṇaṃ, cakkhusamphassaṃ…pe… manosamphassaṃ,",
  "tika-s0201t:145_6": "cakkhusamphassajaṃ vedanaṃ…pe… manosamphassajaṃ vedanaṃ, cakkhusamphassajaṃ saññaṃ…pe…",
  "tika-s0201t:145_7": "manosamphassajaṃ saññaṃ, cakkhusamphassajaṃ cetanaṃ…pe… manosamphassajaṃ cetanaṃ,",
  "tika-s0201t:145_8": "rūpataṇhaṃ…pe… dhammataṇhaṃ, rūpavitakkaṃ…pe… dhammavitakkaṃ, rūpavicāraṃ…pe… dhammavicāra”ntiādinā",
  "tika-s0201t:145_9": "anupadadhammavibhāgavasenapi sabbeva dhammakoṭṭhāse anavasesato vami uggiri, anapekkhapariccāgena",
  "tika-s0201t:145_10": "chaḍḍayi. Vuttaṃ hetaṃ “yaṃ taṃ, ānanda, cattaṃ vantaṃ muttaṃ pahīnaṃ paṭinissaṭṭhaṃ,",
  "tika-s0201t:145_11": "taṃ tathāgato puna paccāgamissatīti netaṃ ṭhānaṃ vijjatī”ti. Evampi bhāge vamīti",
  "tika-s0201t:145_12": "bhagavā. Atha vā bhāge vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge",
  "tika-s0201t:145_13": "dhamme ariyamaggañāṇamukhena vami uggiri anapekkho pariccaji pajahi, paresañca tathattāya",
  "tika-s0201t:145_14": "dhammaṃ desesi. Vuttampi cetaṃ “dhammāpi vo, bhikkhave, pahātabbā, pageva adhammā,",
  "tika-s0201t:145_15": "kullūpamaṃ vo, bhikkhave, dhammaṃ desessāmi nittharaṇatthāya, no gahaṇatthāyā”tiādi.",
  "tika-s0201t:145_16": "Evampi bhāge vamīti bhagavā.",
  "tika-s0201t:146": "Khandhāyatanadhātādi-dhammabhāgāmahesinā;",
  "tika-s0201t:147": "Kaṇhasukkā yato vantā, tatopi bhagavā matoti.",
  "tika-s0201t:148": "Tena vuttaṃ –",
  "tika-s0201t:149": "“Bhāgavā bhatavā bhāge, bhage ca vani bhattavā;",
  "tika-s0201t:150": "Bhage vami tathā bhāge, vamīti bhagavā jino”ti.",
  "tika-s0201t:151_0": "Dhammasarīraṃ paccakkhaṃ karotīti “yo vo, ānanda, mayā dhammo ca vinayo ca desito",
  "tika-s0201t:151_1": "paññatto, so vo mamaccayena satthā”ti vacanato dhammassa satthubhāvapariyāyo vijjatīti",
  "tika-s0201t:151_2": "katvā vuttaṃ. Vajirasaṅghātasamānakāyo parehi abhejjasarīrattā. Na hi bhagavato rūpakāye",
  "tika-s0201t:151_3": "kenaci sakkā antarāyo kātunti.",
  "tika-s0201t:152_0": "Desanāsampattiṃ niddisati vakkhamānassa sakalassa suttassa “eva”nti nidassanato.",
  "tika-s0201t:152_1": "Sāvakasampattiṃ niddisati paṭisambhidāppattena pañcasu ṭhānesu bhagavatā etadagge",
  "tika-s0201t:152_2": "ṭhapitena mayā mahāsāvakena sutaṃ, tañca kho mayāva sutaṃ, na anussutikaṃ, na paramparābhatanti",
  "tika-s0201t:152_3": "imassa atthassa dīpanato. Kālasampattiṃ niddisati bhagavā-saddasannidhāne payuttassa",
  "tika-s0201t:152_4": "samaya-saddassa kālassa buddhuppādapaṭimaṇḍitabhāvadīpanato. Buddhuppādaparamā hi",
  "tika-s0201t:152_5": "kālasampadā. Tenetaṃ vuccati –",
  "tika-s0201t:153": "“Kappakasāye kaliyuge, buddhuppādo aho mahacchariyaṃ;",
  "tika-s0201t:154": "Hutāvahamajjhe jātaṃ, samuditamakarandamaravinda”nti. ;",
  "tika-s0201t:155": "Bhagavāti desakasampattiṃ niddisati guṇavisiṭṭhasattuttamagarugāravādhivacanabhāvato.",
  "tika-s0201t:156_0": "Maṅgaladivaso sukhaṇo sunakkhattanti ajja maṅgaladivaso, tasmā sunakkhattaṃ, tatthāpi",
  "tika-s0201t:156_1": "ayaṃ sukhaṇo. Mā atikkamīti mā rattivibhāyanaṃ anudikkhantānaṃ ratti atikkamīti evaṃ",
  "tika-s0201t:156_2": "sambandho veditabbo. Ukkāsu ṭhitāsu ṭhitāti ukkaṭṭhā. Ukkāsu vijjotalantīsu ṭhitā",
  "tika-s0201t:156_3": "patiṭṭhitāti mūlavibhūjādipakkhepena (pāṇini 3.2.5) saddasiddhi veditabbā. Niruttinayena",
  "tika-s0201t:156_4": "vā ukkāsu ṭhitāsu ṭhitā āsīti ukkaṭṭhā. Apare pana bhaṇanti “bhūmibhāgasampattiyā",
  "tika-s0201t:156_5": "manussasampattiyā upakaraṇasampattiyā ca sā nagarī ukkaṭṭhaguṇayogato ‘ukkaṭṭhā’ti nāmaṃ labhī”ti.",
  "tika-s0201t:157_0": "Avisesenāti na visesena, vihārabhāvasāmaññenāti attho. Iriyāpatha…pe… vihāresūti",
  "tika-s0201t:157_1": "iriyāpathavihāro dibbavihāro brahmavihāro ariyavihāroti etesu catūsu vihāresu. Samaṅgiparidīpananti",
  "tika-s0201t:157_2": "samaṅgībhāvaparidīpanaṃ. Etanti “viharatī”ti etaṃ padaṃ. Tathā hi taṃ “idhekacco",
  "tika-s0201t:157_3": "gihīhi saṃsaṭṭho viharati sahanandī sahasokī”tiādīsu iriyāpathavihāre āgataṃ; “yasmiṃ",
  "tika-s0201t:157_4": "samaye, bhikkhave, bhikkhu vivicceva kāmehi…pe… paṭhamaṃ jhānaṃ upasampajja viharatī”tiādīsu",
  "tika-s0201t:157_5": "dibbavihāre; “so mettāsahagatena cetasā ekaṃ disaṃ pharitvā viharatī”tiādīsu brahmavihāre;",
  "tika-s0201t:157_6": "“so kho ahaṃ aggivessana tassāyeva kathāya pariyosāne tasmiṃ eva purimasmiṃ samādhinimitte",
  "tika-s0201t:157_7": "ajjhattameva cittaṃ saṇṭhapemi sannisādemi ekodiṃ karomi samādahāmi, yena sudaṃ niccakappaṃ",
  "tika-s0201t:157_8": "viharāmī”tiādīsu ariyavihāre.",
  "tika-s0201t:158_0": "Tattha iriyanaṃ vattanaṃ iriyā, kāyappayogo. Tassā pavattanupāyabhāvato ṭhānādi iriyāpatho.",
  "tika-s0201t:158_1": "Ṭhānasamaṅgī vā hi kāyena kiñci kareyya gamanādīsu aññatarasamaṅgī vā. Atha vā iriyati",
  "tika-s0201t:158_2": "pavattati etena attabhāvo, kāyakiccaṃ vāti iriyā, tassā pavattiyā upāyabhāvato pathoti",
  "tika-s0201t:158_3": "iriyāpatho, ṭhānādi eva. So ca atthato gatinivattiādiākārena pavatto catusantatirūpapabandho",
  "tika-s0201t:158_4": "eva. Viharaṇaṃ, viharati etenāti vā vihāro, iriyāpatho eva vihāro iriyāpathavihāro.",
  "tika-s0201t:158_5": "Divi bhavoti dibbo. Tattha bahulappavattiyā brahmapārisajjādidevaloke bhavoti attho.",
  "tika-s0201t:158_6": "Tattha yo dibbānubhāvo, tadatthāya saṃvattatīti vā dibbo, abhiññābhinīhāravasena",
  "tika-s0201t:158_7": "mahāgatikattā vā dibbo, dibbo ca so vihāro cāti dibbavihāro, catasso rūpāvacarasamāpattiyo.",
  "tika-s0201t:158_8": "Āruppasamāpattiyopi ettheva saṅgahaṃ gacchanti. Brahmūnaṃ, brahmāno vā vihārā brahmavihārā,",
  "tika-s0201t:158_9": "catasso appamaññāyo. Ariyānaṃ, ariyā vā vihārā ariyavihārā, cattāri sāmaññaphalāni.",
  "tika-s0201t:158_10": "So hi bhagavā ekaṃ iriyāpathabādhanantiādi yadipi bhagavā ekenapi iriyāpathena cirataraṃ",
  "tika-s0201t:158_11": "kālaṃ attabhāvaṃ pavattetuṃ sakkoti, tathāpi “upādinnakasarīrassa nāma ayaṃ sabhāvo”ti",
  "tika-s0201t:158_12": "dassetuṃ vuttaṃ. Yasmā vā bhagavā yattha katthaci vasanto veneyyānaṃ dhammaṃ desento,",
  "tika-s0201t:158_13": "nānāsamāpattīhi ca kālaṃ vītināmento vasatīti veneyyasattānaṃ attano ca vividhaṃ",
  "tika-s0201t:158_14": "hitasukhaṃ harati upaneti uppādeti, tasmā vividhaṃ haratīti evamettha attho veditabbo.",
  "tika-s0201t:159_0": "Subhagattāti sirīkāmānavasena sobhanattā. Tenevāha “sundarasirikattā sundarakāmattā",
  "tika-s0201t:159_1": "cā”ti. Chaṇasamajjaussaveti ettha chaṇaṃ nāma phaggunamāsādīsu uttaraphaggunādi-abhilakkhitadivasesu",
  "tika-s0201t:159_2": "saparijanānaṃ manussānaṃ maṅgalakaraṇaṃ. Samajjaṃ nāma naṭasamajjādi. Ussavo nakkhattaṃ.",
  "tika-s0201t:159_3": "Yattha gāmanigamavāsino tayo satta vā divase nakkhattaghosanaṃ katvā yathāvibhavaṃ",
  "tika-s0201t:159_4": "alaṅkatapaṭiyattā bhoge paribhuñjantā nakkhattakīḷanaṃ kīḷanti. Tesaṃ taṃ tatheva",
  "tika-s0201t:159_5": "hotīti tesaṃ manussānaṃ taṃ patthanaṃ tannivāsidevatānubhāvena yebhuyyena tatheva",
  "tika-s0201t:159_6": "hoti, patthanā samijjhatīti attho. Bahujanakantatāyāti iminā “sundarakāmattā”ti etasseva",
  "tika-s0201t:159_7": "padassa pakārantarena atthaṃ vibhāveti. Tatrāyaṃ vacanattho – kamanīyaṭṭhena suṭṭhu",
  "tika-s0201t:159_8": "bhajīyatīti subhagaṃ, subhā agā rukkhā etthāti vā subhagaṃ, sundarakittiyogato vā",
  "tika-s0201t:159_9": "“subhaga”nti evampettha atthaṃ vaṇṇenti. Keci pana “subhāgavane”ti paṭhanti, “sundarabhūmibhāge",
  "tika-s0201t:159_10": "vane”ti cassa atthaṃ vadanti. Subhagassa nāma yakkhassa vanaṃ tena pariggahitattāti",
  "tika-s0201t:159_11": "“subhagavana”nti aññe. Vananaṃ bhattītiatthe taṃ vananaṃ kāretīti etasmiṃ atthe vanayatīti",
  "tika-s0201t:159_12": "padasiddhi veditabbā. Tenevāha “attani sinehaṃ uppādetī”ti. Yācanatthe vanute iti",
  "tika-s0201t:159_13": "vananti upacārakappanāvasena vana-saddo veditabbo.",
  "tika-s0201t:160_0": "Ujuvaṃsāti ujubhūtaviṭapā. Mahāsālāti mahārukkhā. Aññatarasmiṃ sālamūleti aññatarassa",
  "tika-s0201t:160_1": "rukkhassa mūle. Vanappatijeṭṭhakarukkhoti vanappatibhūto jeṭṭhakarukkho. Tameva jeṭṭhakabhāvanti",
  "tika-s0201t:160_2": "vanappatibhāvenāgataṃ seṭṭhabhāvaṃ padhānabhāvaṃ. Tena hi so “sālarājā”ti vutto.",
  "tika-s0201t:160_3": "Upagatānaṃ rañjanaṭṭhena rājā, aññasmimpi tādise rukkhe rājavohāraṃ dassetuṃ “supatiṭṭhitassā”tiādi",
  "tika-s0201t:160_4": "vuttaṃ. Tattha brāhmaṇa dhammikāti ālapanaṃ. Nippariyāyena sākhādimato saṅghātassa",
  "tika-s0201t:160_5": "suppatiṭṭhitabhāvasādhane avayavavisese pavattamāno mūla-saddo. Yasmā taṃsadisesu",
  "tika-s0201t:160_6": "tannissaye padese ca ruḷhīvasena pariyāyato pavattati, tasmā “mūlāni uddhareyyā”ti",
  "tika-s0201t:160_7": "ettha nippariyāyamūlaṃ adhippetanti ekena mūla-saddena visesetvā āha “mūlamūle dissatī”ti",
  "tika-s0201t:160_8": "yathā “dukkhadukkhaṃ, rūparūpa”nti ca. Asādhāraṇahetumhīti asādhāraṇakāraṇe. Lobhasahagatacittuppādānaṃ",
  "tika-s0201t:160_9": "eva āveṇike nesaṃ suppatiṭṭhitabhāvasādhanato mūlaṭṭhena upakārake paccayadhamme dissatīti attho.",
  "tika-s0201t:161_0": "Tatthāti “ekaṃ samayaṃ bhagavā ukkaṭṭhāyaṃ viharati subhagavane sālarājamūle”ti yaṃ",
  "tika-s0201t:161_1": "vuttaṃ vākyaṃ, tatta. Siyāti kassaci evaṃ parivitakko siyā, vakkhamānākārena kadāci",
  "tika-s0201t:161_2": "codeyya vāti attho. Atha tattha viharatīti yadi subhagavane sālarājamūle viharati.",
  "tika-s0201t:161_3": "Na vattabbanti nānāṭhānabhūtattā ukkaṭṭhāsubhagavanānaṃ, ekaṃ samayanti ca vuttattāti",
  "tika-s0201t:161_4": "adhippāyo. Idāni codako tameva attano adhippāyaṃ “na hi sakkā”tiādinā vivarati. Itaro",
  "tika-s0201t:161_5": "sabbametaṃ aviparītaṃ atthaṃ ajānantena vuttanti dassento “na kho panetaṃ evaṃ daṭṭhabba”nti",
  "tika-s0201t:161_6": "āha. Tattha etanti “ukkaṭṭhāyaṃ viharati subhagavane sālarājamūle”ti etaṃ vacanaṃ.",
  "tika-s0201t:161_7": "Evanti “yadi tāva bhagavā”tiādinā yaṃ taṃ bhavatā coditaṃ, taṃ atthato evaṃ na kho",
  "tika-s0201t:161_8": "pana daṭṭhabbaṃ, na ubhayattha apubbaacarimaṃ vihāradassanatthanti attho.",
  "tika-s0201t:162_0": "Idāni attano yathādhippetaṃ aviparītaṃ atthaṃ, tassa ca paṭikacceva vuttabhāvaṃ,",
  "tika-s0201t:162_1": "tena ca appaṭividdhattaṃ pakāsento “nanu avocumha…pe… sālarājamūle”ti āha. Evampi",
  "tika-s0201t:162_2": "“subhagavane sālarājamūle viharatī”cceva vattabbaṃ, na “ukkaṭṭhāya”nti codanaṃ manasi",
  "tika-s0201t:162_3": "katvā vuttaṃ “gocaragāmanidassanattha”ntiādi.",
  "tika-s0201t:163_0": "Avassaṃ cettha gocaragāmakittanaṃ kātabbaṃ. Tathā hi taṃ yathā subhagavanādikittanaṃ",
  "tika-s0201t:163_1": "pabbajitānuggahakaraṇādianekappayojanaṃ, evaṃ gahaṭṭhānuggahakaraṇādivividhappayojananti",
  "tika-s0201t:163_2": "dassento “ukkaṭṭhākittanenā”tiādimāha. Tattha paccayaggahaṇena upasaṅkamanapayirupāsanānaṃ",
  "tika-s0201t:163_3": "okāsadānena dhammadesanāya saraṇesu sīlesu ca patiṭṭhāpanena yathūpanissayaṃ uparivisesādhigamāvahanena",
  "tika-s0201t:163_4": "ca gahaṭṭhānaggahakaraṇaṃ, uggahaparipucchānaṃ kammaṭṭhānānuyogassa ca anurūpavasanaṭṭhānapariggahenettha",
  "tika-s0201t:163_5": "pabbajitānuggahakaraṇaṃ veditabbaṃ. Karuṇāya upagamanaṃ, na lābhādinimittaṃ, paññāya",
  "tika-s0201t:163_6": "apagamanaṃ, na virodhādinimittanti upagamanāpagamanānaṃ nirupakkilesataṃ vibhāveti.",
  "tika-s0201t:163_7": "Dhammikasukhaṃ nāma anavajjasukhaṃ. Devānaṃ upakārabahulatā janavivittatāya. Pacurajanavivittaṃ",
  "tika-s0201t:163_8": "hi ṭhānaṃ devā upasaṅkamitabbaṃ maññanti. Tadatthaparinipphādananti lokatthanipphādanaṃ,",
  "tika-s0201t:163_9": "buddhakiccasampādananti attho. Evamādināti ādi-saddena ukkaṭṭhākittanato rūpakāyassa",
  "tika-s0201t:163_10": "anuggaṇhanaṃ dasseti, subhagavanādikittanato dhammakāyassa. Tathā purimena parādhīnakiriyākaraṇaṃ,",
  "tika-s0201t:163_11": "dutiyena attādhīnakiriyākaraṇaṃ. Purimena vā karuṇākiccaṃ, itarena paññākiccaṃ. Purimena",
  "tika-s0201t:163_12": "cassa paramāya anukampāya samannāgamaṃ, pacchimena paramāya upekkhāya samannāgamaṃ",
  "tika-s0201t:163_13": "dīpeti. Bhagavā hi sabbasatte paramāya anukampāya anukampati, na ca tattha sinehadosānupatito",
  "tika-s0201t:163_14": "paramupekkhakabhāvato, upekkhako ca na ca parahitasukhakaraṇe apposukko mahākāruṇikabhāvato.",
  "tika-s0201t:164_0": "Tassa mahākāruṇikatāya lokanāthatā, upekkhakatāya attanāthatā. Tathā hesa bodhisattabhūto",
  "tika-s0201t:164_1": "mahākaruṇāya sañcoditamānaso sakalalokahitāya ussukkamāpanno mahābhinīhārato paṭṭhāya",
  "tika-s0201t:164_2": "tadatthanipphādanatthaṃ puññañāṇasambhāre sampādento aparimitaṃ kālaṃ anappakaṃ dukkhamanubhosi,",
  "tika-s0201t:164_3": "upekkhakatāya sammā patitehi dukkhehi na vikampi. Tathā mahākāruṇikatāya saṃsārābhimukhatā,",
  "tika-s0201t:164_4": "upekkhakatāya tato nibbindanā. Tathā upekkhakatāya nibbānābhimukhatā, mahākāruṇikatāya",
  "tika-s0201t:164_5": "tadadhigamo. Tathā mahākāruṇikatāya paresaṃ abhiṃsāpanaṃ, upekkhakatāya sayaṃ parehi",
  "tika-s0201t:164_6": "abhāyanaṃ. Mahākāruṇikatāya paraṃ rakkhato attano rakkhaṇaṃ, upekkhakatāya attānaṃ",
  "tika-s0201t:164_7": "rakkhato paresaṃ rakkhaṇaṃ. Tenassa attahitāya paṭipannādīsu catutthapuggalabhāvo",
  "tika-s0201t:164_8": "siddho hoti. Tathā mahākāruṇikatāya saccādhiṭṭhānassa cāgādhiṭṭhānassa ca pāripūri,",
  "tika-s0201t:164_9": "upekkhakatāya upasamādhiṭṭhānassa paññādhiṭṭhānassa ca pāripūri. Evaṃ parisuddhāsayapayogassa",
  "tika-s0201t:164_10": "mahākāruṇikatāya lokahitatthameva rajjasampadādibhavasampattiyā upagamanaṃ, upekkhakatāya",
  "tika-s0201t:164_11": "tiṇāyapi amaññamānassa tato apagamanaṃ. Iti suvisuddhaupagamāpagamassa mahākāruṇikatāya",
  "tika-s0201t:164_12": "lokahitatthameva dānavasena sampattīnaṃ pariccajanā, upekkhakatāya cassa phalassa",
  "tika-s0201t:164_13": "attano apaccāsīsanā. Evaṃ samudāgamanato paṭṭhāya acchariyabbhutaguṇasamannāgatassa",
  "tika-s0201t:164_14": "mahākāruṇikatāya paresaṃ hitasukhatthaṃ atidukkarakāritā, upekkhakatāya kāyampi analaṃkāritā.",
  "tika-s0201t:165_0": "Tathā mahākāruṇikatāya carimattabhāve jiṇṇāturamatadassanena sañjātasaṃvego, upekkhakatāya",
  "tika-s0201t:165_1": "uḷāresu devabhogasadisesu bhogesu nirapekkho mahābhinikkhamanaṃ nikkhami. Tathā mahākāruṇikatāya",
  "tika-s0201t:165_2": "“kicchaṃ vatāyaṃ loko āpanno”tiādinā karuṇāmukheneva vipassanārambho, upekkhakatāya",
  "tika-s0201t:165_3": "buddhabhūtassa satta sattāhāni vivekasukheneva vītināmanaṃ. Mahākāruṇikatāya dhammagambhīrataṃ",
  "tika-s0201t:165_4": "paccavekkhitvā dhammadesanāya apposukkataṃ āpajjitvāpi mahābrahmuno ajjhesanāpadesena",
  "tika-s0201t:165_5": "okāsakaraṇaṃ, upekkhakatāya pañcavaggiyādi veneyyānaṃ ananurūpasamudācārepi anaññathābhāvo.",
  "tika-s0201t:165_6": "Mahākāruṇikatāya katthaci paṭighātābhāvenassa sabbattha amittasaññāya abhāvo, upekkhakatāya",
  "tika-s0201t:165_7": "katthacipi anurodhābhāvena sabbattha sinehasanthavābhāvo. Mahākāruṇikatāya gāmādīnaṃ",
  "tika-s0201t:165_8": "āsannaṭṭhāne vasantassapi upekkhakatāya araññaṭṭhāne eva viharaṇaṃ. Tena vuttaṃ “purimena",
  "tika-s0201t:165_9": "cassa paramāya annukampāya samannāgamaṃ, pacchimena paramāya upekkhāya samannāgamaṃ dīpetī”ti.",
  "tika-s0201t:166_0": "Tanti “tatrā”ti padaṃ. Desakālaparidīpananti ye desakālā idha viharaṇakiriyāvisesanabhāvena",
  "tika-s0201t:166_1": "vuttā, tesaṃ paridīpananti dassento “yaṃ samayaṃ…pe… dīpetī”ti āha. Taṃ-saddo hi",
  "tika-s0201t:166_2": "vuttassa atthassa paṭiniddeso, tasmā idha kālassa, desassa vā paṭiniddeso bhavituṃ",
  "tika-s0201t:166_3": "arahati, na aññassa. Ayaṃ tāva tatra-saddassa paṭiniddesabhāve atthavibhāvanā. Yasmā",
  "tika-s0201t:166_4": "pana īdisesu ṭhānesu tatra-saddo dhammadesanāvisiṭṭhaṃ desaṃ kālañca vibhāveti, tasmā",
  "tika-s0201t:166_5": "vuttaṃ “bhāsitabbayutte vā desakāle dīpetī”ti. Tena tatrāti yattha bhagavā dhammadesanatthaṃ",
  "tika-s0201t:166_6": "bhikkhū ālapi abhāsi, tādise dese, kāle vāti attho. Na hītiādinā tamevatthaṃ samattheti.",
  "tika-s0201t:166_7": "Nanu ca yattha ṭhito bhagavā “akālo kho tāvā”tiādinā bāhiyassa dhammadesanaṃ paṭikkhipi,",
  "tika-s0201t:166_8": "tattheva antaravīthiyaṃ ṭhito tassa dhammaṃ desetīti? Saccametaṃ, adesetabbakāle",
  "tika-s0201t:166_9": "adesanāya idaṃ udāharaṇaṃ. Tenevāha “akālo kho tāvā”ti. Yaṃ pana tattha vuttaṃ “antaragharaṃ",
  "tika-s0201t:166_10": "paviṭṭhamhā”ti, tampi tassa akālabhāvasseva pariyāyena dassanatthaṃ vuttaṃ. Tassa",
  "tika-s0201t:166_11": "hi tadā addhānaparissamena rūpakāye akammaññatā ahosi, balavapītivegena nāmakāye,",
  "tika-s0201t:166_12": "tadubhayassa vūpasamaṃ āgamento papañcaparihāratthaṃ bhagavā “akālo kho”ti pariyāyena",
  "tika-s0201t:166_13": "paṭikkhipi. Adesetabbadese adesanāya pana udāharaṇaṃ “atha kho bhagavā maggā okkamma",
  "tika-s0201t:166_14": "aññatarasmiṃ rukkhamūle nisīdi, vihārato nikkhamitvā vihārapacchāyāyaṃ paññatte āsane",
  "tika-s0201t:166_15": "nisīdī”ti ca evamādikaṃ idha ādi-saddena saṅgahitaṃ.",
  "tika-s0201t:167_0": "“Atha kho so, bhikkhave, bālo idha pubbe rasādo idha pāpāni kammāni karitvā”tiādīsu",
  "tika-s0201t:167_1": "padapūraṇamatte kho-saddo, “dukkhaṃ kho agāravo viharati appatisso”tiādīsu avadhāraṇe,",
  "tika-s0201t:167_2": "“kittāvatā nu kho, āvuso, satthu pavivittassa viharato sāvakā vivekaṃ nānusikkhantī”tiādīsu",
  "tika-s0201t:167_3": "ādikālatthe. Vākyārambheti attho. Tattha padapūraṇena vacanālaṅkāramattaṃ kataṃ hoti,",
  "tika-s0201t:167_4": "ādikālatthena vākyassa upaññāsamattaṃ, avadhāratthena pana niyamadassanaṃ, tasmā",
  "tika-s0201t:167_5": "āmantesi evāti āmantane niyamo dassito hotīti.",
  "tika-s0201t:168_0": "“Bhagavāti lokagarudīpana”nti kasmā vuttaṃ, nanu pubbepi bhagavā-saddassa attho vuttoti?",
  "tika-s0201t:168_1": "Yadipi pubbe vutto, taṃ panassa yathāvutte ṭhāne viharaṇakiriyāya kattuvisesadassanatthaṃ",
  "tika-s0201t:168_2": "kataṃ, na āmantanakiriyāya, idha pana āmantanakiriyāya, tasmā tadatthaṃ puna “bhagavā”ti",
  "tika-s0201t:168_3": "pāḷiyaṃ vuttanti tassatthaṃ dassetuṃ “bhagavāti lokagarudīpana”nti āha. Kathāsavanayuttapuggalavacananti",
  "tika-s0201t:168_4": "vakkhamānāya mūlapariyāyadesanāya savanayogyapuggalavacanaṃ. Catūsupi parisāsu bhikkhū",
  "tika-s0201t:168_5": "eva edisānaṃ desanānaṃ visesena bhājanabhūtā, iti sātisayasāsanasampaṭiggāhakabhāvadassanatthaṃ",
  "tika-s0201t:168_6": "idha bhikkhugahaṇanti dassetvā idāni saddatthaṃ dassetuṃ “apicā”tiādimāha.",
  "tika-s0201t:169_0": "Tattha bhikkhakoti bhikkhūti bhikkhanadhammatāya bhikkhūti attho. Bhikkhācariyaṃ",
  "tika-s0201t:169_1": "ajjhupagatoti buddhādīhipi ajjhupagataṃ bhikkhācariyaṃ uñchācariyaṃ ajjhupagatattā",
  "tika-s0201t:169_2": "anuṭṭhitattā bhikkhū. Yo hi koci appaṃ vā mahantaṃ vā bhogakkhandhaṃ pahāya agārasmā",
  "tika-s0201t:169_3": "anagāriyaṃ pabbajito, so kasigorakkhādīhi jīvikākappanaṃ hitvā liṅgasampaṭicchaneneva",
  "tika-s0201t:169_4": "bhikkhācariyaṃ ajjhupagatattā bhikkhu, parapaṭibaddhajīvikattā vā vihāramajjhe kājabhattaṃ",
  "tika-s0201t:169_5": "bhuñjamānopi bhikkhācariyaṃ ajjhupagatoti bhikkhu, piṇḍiyālopabhojanaṃ nissāya pabbajjāya",
  "tika-s0201t:169_6": "ussāhajātattā vā bhikkhācariyaṃ ajjhupagatoti bhikkhūti evampettha attho daṭṭhabbo.",
  "tika-s0201t:169_7": "Ādinā nayenāti “bhinnapaṭadharoti bhikkhu, bhindati pāpake akusale dhammeti bhikkhu,",
  "tika-s0201t:169_8": "bhinnattā pāpakānaṃ akusalānaṃ dhammānaṃ bhikkhū”tiādinā vibhaṅge āgatanayena. Ñāpaneti",
  "tika-s0201t:169_9": "avabodhane, paṭivedaneti attho.",
  "tika-s0201t:170_0": "Bhikkhanasīlatātiādīsu bhikkhanasīlatā bhikkhanena ājīvanasīlatā, na kasivaṇijjādīhi",
  "tika-s0201t:170_1": "ājīvanasīlatā. Bhikkhanadhammatā “uddissa ariyā tiṭṭhantī”ti evaṃ vuttabhikkhanasabhāvatā,",
  "tika-s0201t:170_2": "na sambhāvanākohaññasabhāvatā. Bhikkhane sādhukāritā “uttiṭṭhe nappamajjeyyā”ti vacanaṃ",
  "tika-s0201t:170_3": "anussaritvā tattha appamajjanā. Atha vā sīlaṃ nāma pakatisabhāvo, idha pana tadadhiṭṭhānaṃ.",
  "tika-s0201t:170_4": "Dhammoti vataṃ. Apare pana “sīlaṃ nāma vatasamādānaṃ, dhammo nāma paveṇīāgataṃ cārittaṃ,",
  "tika-s0201t:170_5": "sādhukāritāti sakkaccakāritā ādarakiriyā”ti vaṇṇenti. Hīnādhikajanasevitanti ye bhikkhubhāve",
  "tika-s0201t:170_6": "ṭhitāpi jātimadādivasena uddhatā unnaḷā. Ye ca gihibhāve paresu atthikabhāvampi anupagatatāya",
  "tika-s0201t:170_7": "bhikkhācariyaṃ paramakāpaññataṃ maññanti, tesaṃ ubhayesampi yathākkamaṃ “bhikkhavo”ti",
  "tika-s0201t:170_8": "vacanena hīnajanehi daliddehi paramakāpaññataṃ pattehi parakulesu bhikkhācariyāya",
  "tika-s0201t:170_9": "jīvikaṃ kappentehi sevitaṃ vuttiṃ pakāsento uddhatabhāvaniggahaṃ karoti, adhikajanehi",
  "tika-s0201t:170_10": "uḷārabhogakhattiyakulādito pabbajitehi buddhādīhi ājīvavisodhanatthaṃ sevitaṃ vuttiṃ",
  "tika-s0201t:170_11": "pakāsento dīnabhāvaniggahaṃ karotīti yojetabbaṃ. Yasmā “bhikkhavo”ti vacanaṃ āmantanabhāvato",
  "tika-s0201t:170_12": "abhimukhīkaraṇaṃ, pakaraṇato sāmatthiyato ca sussūsājananaṃ sakkaccasavanamanasikāraniyojanañca",
  "tika-s0201t:170_13": "hoti. Tasmā tamatthaṃ dassento “bhikkhavoti iminā”tiādimāha.",
  "tika-s0201t:171_0": "Tattha sādhukasavanamanasikāreti sādhukasavane sādhukamanasikāre ca. Kathaṃ pana",
  "tika-s0201t:171_1": "pavattitā savanādayo sādhukaṃ pavattitā hontīti? “Addhā imāya sammāpaṭipattiyā sakalasāsanasampatti",
  "tika-s0201t:171_2": "hatthagatā bhavissatī”ti ādaragāravayogena, kathādīsu aparibhavanādinā ca. Vuttaṃ",
  "tika-s0201t:171_3": "hi “pañcahi, bhikkhave, dhammehi samannāgato suṇanto saddhammaṃ bhabbo niyāmaṃ okkamituṃ",
  "tika-s0201t:171_4": "kusalesu dhammesu sammattaṃ. Katamehi pañcahi? Na kathaṃ paribhoti, na kathikaṃ paribhoti,",
  "tika-s0201t:171_5": "na attānaṃ paribhoti, avikkhittacitto dhammaṃ suṇāti ekaggacitto, yoniso ca manasi",
  "tika-s0201t:171_6": "karoti. Imehi kho, bhikkhave, pañcahi dhammehi samannāgato suṇanto saddhammaṃ bhabbo",
  "tika-s0201t:171_7": "niyāmaṃ okkamituṃ kusalesu dhammesu sammatta”nti. Tenevāha “sādhukasavanamanasikārāyattā",
  "tika-s0201t:171_8": "hi sāsanasampattī”ti. Sāsanasampatti nāma sīlādinipphatti.",
  "tika-s0201t:172_0": "Paṭhamaṃ uppannattā adhigamavasena. Satthucariyānuvidhāyakattā sīlādiguṇānuṭṭhānena.",
  "tika-s0201t:172_1": "Tiṇṇaṃ yānānaṃ vasena anudhammapaṭipattisabbhāvato sakalasāsanapaṭiggāhakattā. Santikattāti",
  "tika-s0201t:172_2": "samīpabhāvato. Santikāvacarattāti sabbakālaṃ sampayuttabhāvato. Yathānusiṭṭhanti",
  "tika-s0201t:172_3": "anusāsanianurūpaṃ, anusāsaniṃ anavasesato paṭiggahetvāti attho. Ekacce bhikkhūyeva",
  "tika-s0201t:172_4": "sandhāyāti ye suttapariyosāne “te bhikkhū bhagavato bhāsitaṃ abhinandu”nti vuttā",
  "tika-s0201t:172_5": "pañcasatā brāhmaṇapabbajitā, te sandhāya.",
  "tika-s0201t:173_0": "Pubbe sabbaparisasādhāraṇattepi bhagavato dhammadesanāya “jeṭṭhaseṭṭhā”tiādinā bhikkhūnaṃ",
  "tika-s0201t:173_1": "eva āmantane kāraṇaṃ dassetvā idāni bhikkhū āmantetvāva dhammadesanāya payojanaṃ",
  "tika-s0201t:173_2": "dassetuṃ “kimatthaṃ pana bhagavā”ti codanaṃ samuṭṭhāpesi. Tattha aññaṃ cintentāti",
  "tika-s0201t:173_3": "aññavihitā. Vikkhittacittāti asamāhitacittā. Dhammaṃ paccavekkhantāti tadā hiyyo",
  "tika-s0201t:173_4": "tato paradivasesu vā sutadhammaṃ pati pati manasā avekkhantā. Bhikkhū āmantetvā dhamme",
  "tika-s0201t:173_5": "desiyamāne ādito paṭṭhāya desanaṃ sallakkhetuṃ sakkontīti imamevatthaṃ byatirekamukhena",
  "tika-s0201t:173_6": "dassetuṃ “te anāmantetvā”tiādi vuttaṃ.",
  "tika-s0201t:174_0": "Bhikkhavotīti ca sandhivasena i-kāralopo daṭṭhabbo “bhikkhavo itī”ti. Ayaṃ hi iti-saddo",
  "tika-s0201t:174_1": "hetu-parisamāpanādipadatthavipariyāya-pakārāvadhāraṇanidassanādianekatthappabhedo.",
  "tika-s0201t:174_2": "Tathā hesa “ruppatīti kho, bhikkhave, tasmā ‘rūpa’nti vuccatī”tiādīsu hetuatthe dissati;",
  "tika-s0201t:174_3": "“tasmā tiha me, bhikkhave, dhammadāyādā bhavatha, mā āmisadāyādā, atthi me tumhesu",
  "tika-s0201t:174_4": "anukampā ‘kinti me sāvakā dhammadāyādā bhaveyyuṃ, no āmisadāyādā’ti”ādīsu parisamāpane;",
  "tika-s0201t:174_5": "“iti vā, iti evarūpā naccagītavāditavisūkadassanā paṭivirato”tiādīsu ādiatthe; “māgaṇṭhiyoti",
  "tika-s0201t:174_6": "tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti",
  "tika-s0201t:174_7": "byañjanamabhilāpo”tiādīsu padatthavipariyāye; “iti kho, bhikkhave, sappaṭibhayo bālo,",
  "tika-s0201t:174_8": "appaṭibhayo paṇḍito, saupaddavo bālo, anupaddavo paṇḍito, saupasaggo bālo, anupasaggo",
  "tika-s0201t:174_9": "paṇḍito”tiādīsu pakāre; “atthi idappaccayā jarāmaraṇanti iti puṭṭhena satā, ānanda,",
  "tika-s0201t:174_10": "atthītissa vacanīyaṃ, kiṃ paccayā jarāmaraṇanti iti ce vadeyya, jātipaccayā jarāmaraṇanti",
  "tika-s0201t:174_11": "iccassa vacanīya”ntiādīsu avadhāraṇe; “sabbamatthīti kho, kaccāna, ayameko anto,",
  "tika-s0201t:174_12": "sabbaṃ natthīti kho, kaccāna, ayaṃ dutiyo anto”tiādīsu nidassane. Idhāpi nidassaneva",
  "tika-s0201t:174_13": "daṭṭhabbo. Bhikkhavoti hi āmantitākāro, tamesa iti-saddo nidasseti “bhikkhavoti āmantesī”ti.",
  "tika-s0201t:174_14": "Iminā nayena “bhaddante”tiādīsupi yathārahaṃ iti-saddassa attho veditabbo. Pubbe",
  "tika-s0201t:174_15": "“bhagavā āmantesī”ti vuttattā “bhagavato paccassosu”nti idha “bhagavato”ti sāmivacanaṃ",
  "tika-s0201t:174_16": "āmantanameva sambandhīantaraṃ apekkhatīti iminā adhippāyena “bhagavato āmantanaṃ",
  "tika-s0201t:174_17": "paṭiassosu”nti vuttaṃ. “Bhagavato”ti pana idaṃ paṭissavasambandhanena sampadānavacanaṃ",
  "tika-s0201t:174_18": "yathā “devadattassa paṭissuṇotī”ti.",
  "tika-s0201t:175_0": "Yaṃ nidānaṃ bhāsitanti sambandho. Etthāha – kimatthaṃ pana dhammavinayasaṅgahe kariyamāne",
  "tika-s0201t:175_1": "nidānavacanaṃ, nanu bhagavatā bhāsitavacanasseva saṅgaho kātabboti? Vuccate – desanāya",
  "tika-s0201t:175_2": "ṭhitiasammosasaddheyyabhāvasampādanatthaṃ. Kāladesadesakanimittaparisāpadesehi upanibandhitvā",
  "tika-s0201t:175_3": "ṭhapitā hi desanā ciraṭṭhitikā hoti asammosadhammā saddheyyā ca, desakālakattusotunimittehi",
  "tika-s0201t:175_4": "upanibaddho viya vohāravinicchayo. Teneva ca āyasmatā mahākassapena “mūlapariyāyasuttaṃ",
  "tika-s0201t:175_5": "āvuso, ānanda, kattha bhāsita”ntiādinā desādipucchāsu katāsu tāsaṃ vissajjanaṃ karontena",
  "tika-s0201t:175_6": "dhammabhaṇḍāgārikena “evaṃ me suta”ntiādinā imassa suttassa nidānaṃ bhāsitaṃ. Apica",
  "tika-s0201t:175_7": "satthusampattipakāsanatthaṃ nidānavacanaṃ. Tathāgatassa hi bhagavato pubbaracanānumānāgamatakkābhāvato",
  "tika-s0201t:175_8": "sammāsambuddhabhāvasiddhi. Na hi sammāsambuddhassa pubbaracanādīhi attho atthi sabbattha",
  "tika-s0201t:175_9": "appaṭihatañāṇacāratāya ekappamāṇattā ca ñeyyadhammesu. Tathā ācariyamuṭṭhidhammamacchariyasāsanasāvakānurodhābhāvato",
  "tika-s0201t:175_10": "khīṇāsavabhāvasiddhi. Na hi sabbaso khīṇāsavassa te sambhavantīti suvisuddhassa parānuggahappavatti.",
  "tika-s0201t:175_11": "Evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi",
  "tika-s0201t:175_12": "ñāṇasampadāpahānasampadābhibyañjakehi ca sambuddhavisuddhabhāvehi purimavesārajjadvayasiddhi,",
  "tika-s0201t:175_13": "tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti",
  "tika-s0201t:175_14": "bhagavato catuvesārajjasamannāgamo attahitaparahitapaṭipatti ca nidānavacanena pakāsitā",
  "tika-s0201t:175_15": "hoti tattha tattha sampattapariyāya ajjhāsayānurūpaṃ ṭhānuppattikapaṭibhānena dhammadesanādīpanato,",
  "tika-s0201t:175_16": "idha pana pathavīādīsu vatthūsu puthujjanānaṃ paṭipattivibhāgavavatthāpakadesanādīpanatoti",
  "tika-s0201t:175_17": "yojetabbaṃ. Tena vuttaṃ “satthusampattipakāsanatthaṃ nidānavacana”nti.",
  "tika-s0201t:176_0": "Tathā sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa",
  "tika-s0201t:176_1": "hi bhagavato natthi niratthikā paṭipatti, attahitatthā vā. Tasmā paresaṃ eva atthāya",
  "tika-s0201t:176_2": "pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-s0201t:176_3": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena",
  "tika-s0201t:176_4": "sāsanaṃ, na kabyaracanā, tayidaṃ satthucaritaṃ kāladesadesakaparisāpadesehi saddhiṃ",
  "tika-s0201t:176_5": "tattha tattha nidānavacanehi yathārahaṃ pakāsīyati, idha pana “pathaviyādīsu vatthūsū”ti",
  "tika-s0201t:176_6": "sabbaṃ purimasadisameva. Tena vuttaṃ “sāsanasampattipakāsanatthaṃ nidānavacana”nti.",
  "tika-s0201t:176_7": "Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ,",
  "tika-s0201t:176_8": "tañca desakappamāṇabhāvadassanaṃ heṭṭhā vuttanayānusārena “bhagavā”ti ca iminā padena",
  "tika-s0201t:176_9": "vibhāvitanti veditabbaṃ. “Bhagavā”ti iminā tathāgatassa rāgadosamohādisabbakilesamaladuccaritādidosappahānadīpanena",
  "tika-s0201t:176_10": "vacanena anaññasādhāraṇasuparisuddhañāṇakaruṇādiguṇavisesayogaparidīpanena tato eva",
  "tika-s0201t:176_11": "sabbasattuttamabhāvadīpanena ayamattho sabbathā pakāsito hotīti idamettha nidānavacanappayojanassa mukhamattadassanaṃ.",
  "tika-s0201t:177": "Abbhantaranidānavaṇṇanā niṭṭhitā.",
  "tika-s0201t:178": "Suttanikkhepavaṇṇanā",
  "tika-s0201t:179_0": "Nikkhittassāti desitassa. Desanāpi hi desetabbassa sīlādiatthassa vineyyasantānesu",
  "tika-s0201t:179_1": "nikkhipanato “nikkhepo”ti vuccati. Suttanikkhepaṃ vicāretvā vuccamānā pākaṭā hotīti",
  "tika-s0201t:179_2": "sāmaññato bhagavato desanāsamuṭṭhānassa vibhāgaṃ dassetvā “etthāyaṃ desanā evaṃsamuṭṭhānā”ti",
  "tika-s0201t:179_3": "desanāya samuṭṭhāne dassite suttassa sammadeva nidānaparijānanena vaṇṇanāya suviññeyyattā",
  "tika-s0201t:179_4": "vuttaṃ. Evañhi “assutavā bhikkhave puthujjano”tiādinā, “yopi so, bhikkhave, bhikkhu",
  "tika-s0201t:179_5": "arahaṃ khīṇāsavo”tiādinā, “tathāgatopi kho, bhikkhave, arahaṃ sammāsambuddho”tiādinā",
  "tika-s0201t:179_6": "ca pavattadesanā anusandhidassanasukhatāya suviññeyyā hoti. Tattha yathā anekasataanekasahassabhedānipi",
  "tika-s0201t:179_7": "suttantāni saṃkilesabhāgiyādipadhānanayavasena soḷasavidhataṃ nātivattanti, evaṃ",
  "tika-s0201t:179_8": "attajjhāsayādisuttanikkhepavasena catubbidhabhāvanti āha “cattāro hi suttanikkhepā”ti.",
  "tika-s0201t:180_0": "Ettha ca yathā attajjhāsayassa aṭṭhuppattiyā ca parajjhāsayapucchāhi saddhiṃ saṃsaggabhedo",
  "tika-s0201t:180_1": "sambhavati “attajjhāsayo ca parajjhāsayo ca, attajjhāsayo ca pucchāvasiko ca, aṭṭhuppattiko",
  "tika-s0201t:180_2": "ca parajjhāsayo ca, aṭṭhuppattiko ca pucchāvasiko cā”ti ajjhāsayapucchānusandhisabbhāvato,",
  "tika-s0201t:180_3": "evaṃ yadipi aṭṭhuppattiyā attajjhāsayenapi saṃsaggabhedo sambhavati, attajjhāsayādīhi",
  "tika-s0201t:180_4": "pana purato ṭhitehi aṭṭhuppattiyā saṃsaggo natthīti nayidha niravaseso vitthāranayo",
  "tika-s0201t:180_5": "sambhavatīti “cattāro suttanikkhepā”ti vuttaṃ, tadantogadhattā vā sambhavantānaṃ",
  "tika-s0201t:180_6": "sesanikkhepānaṃ mūlanikkhepavasena cattārova dassitā. Tathādassanañcettha ayaṃ saṃsaggabhedo gahetabboti.",
  "tika-s0201t:181_0": "Tatrāyaṃ vacanattho – nikkhipīyatīti nikkhepo, suttaṃ eva nikkhepo suttanikkhepo.",
  "tika-s0201t:181_1": "Atha vā nikkhipanaṃ nikkhepo, suttassa nikkhepo suttanikkhepo, suttadesanāti attho.",
  "tika-s0201t:181_2": "Attano ajjhāsayo attajjhāsayo, so assa atthi kāraṇabhūtoti attajjhāsayo. Attano ajjhāsayo",
  "tika-s0201t:181_3": "etassāti vā attajjhāsayo. Parajjhāsayepi eseva nayo. Pucchāya vaso pucchāvaso, so",
  "tika-s0201t:181_4": "etassa atthīti pucchāvasiko. Suttadesanāvatthubhūtassa atthassa uppatti atthuppatti,",
  "tika-s0201t:181_5": "atthuppattiyeva aṭṭhuppatti ttha-kārassa ṭṭha-kāraṃ katvā. Sā etassa atthīti aṭṭhuppattiko.",
  "tika-s0201t:181_6": "Atha vā nikkhipīyati suttaṃ etenāti suttanikkhepo, attajjhāsayādi eva. Etasmiṃ pana",
  "tika-s0201t:181_7": "attavikappe attano ajjhāsayo attajjhāsayo. Paresaṃ ajjhāsayo parajjhāsayo. Pucchīyatīti",
  "tika-s0201t:181_8": "pucchā, pucchitabbo attho. Pucchanavasena pavattaṃ dhammapaṭiggāhakānaṃ vacanaṃ pucchāvasikaṃ,",
  "tika-s0201t:181_9": "tadeva nikkhepa-saddāpekkhāya pulliṅgavasena “pucchāvasiko”ti vuttaṃ. Tathā aṭṭhuppatti",
  "tika-s0201t:181_10": "eva aṭṭhuppattikoti evampettha attho veditabbo.",
  "tika-s0201t:182_0": "Apicettha paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo",
  "tika-s0201t:182_1": "yutto kevalaṃ attano ajjhāsayeneva dhammatantiṭhapanatthaṃ pavattitadesanattā. Parajjhāsayapucchāvasikānaṃ",
  "tika-s0201t:182_2": "pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ",
  "tika-s0201t:182_3": "kathamaṭṭhuppattiyaṃ anavarodho, pucchāvasikaaṭṭhuppattikānaṃ vā parajjhāsayānurodhena",
  "tika-s0201t:182_4": "pavattikānaṃ kathaṃ parajjhāsaye anavarodhoti? Na codetabbametaṃ. Paresañhi abhinīhāraparipucchādivinimuttasseva",
  "tika-s0201t:182_5": "suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ",
  "tika-s0201t:182_6": "visuṃ gahaṇaṃ. Tathā hi brahmajāla dhammadāyādasuttādīnaṃ vaṇṇāvaṇṇaāmisuppādādidesanānimittaṃ",
  "tika-s0201t:182_7": "“aṭṭhuppattī”ti vuccati. Paresaṃ pucchaṃ vinā ajjhāsayaṃ eva nimittaṃ katvā desito",
  "tika-s0201t:182_8": "parajjhāsayo, pucchāvasena desito pucchāvasikoti pākaṭoyamatthoti.",
  "tika-s0201t:183_0": "Attano ajjhāsayeneva kathesi dhammatantiṭhapanatthanti daṭṭhabbaṃ. Sammappadhānasuttantahārakoti",
  "tika-s0201t:183_1": "anupubbena nikkhittānaṃ saṃyuttake sammappadhānapaṭisaṃyuttānaṃ suttānaṃ āvaḷi. Tathā",
  "tika-s0201t:183_2": "iddhipādahārakādayo.",
  "tika-s0201t:184_0": "Vimuttiparipācanīyā dhammā saddhindriyādayo. Ajjhāsayanti adhimuttiṃ. Khantinti diṭṭhinijjhānakkhantiṃ.",
  "tika-s0201t:184_1": "Mananti cittaṃ. Abhinihāranti paṇidhānaṃ. Bujjhanabhāvanti bujjhanasabhāvaṃ, paṭivijjhanākāraṃ vā.",
  "tika-s0201t:185_0": "Uppanne māne nikkhittanti sambandho. Itthiliṅgādīni tīṇi liṅgāni. Nāmādīni cattāri",
  "tika-s0201t:185_1": "padāni. Paṭhamādayo satta vibhattiyo. Muñcitvā na kiñci katheti sabhāvaniruttiyā",
  "tika-s0201t:185_2": "tatheva pavattanato. Gaṇṭhibhūtaṃ padaṃ. Yathā hi rukkhassa gaṇṭhiṭṭhānaṃ dubbinibbedhaṃ",
  "tika-s0201t:185_3": "duttacchitañca hoti, evamevaṃ yaṃ padaṃ atthato vivarituṃ na sakkā, taṃ “gaṇṭhipada”nti",
  "tika-s0201t:185_4": "vuccati. Anupahaccāti anuddharitvā.",
  "tika-s0201t:186_0": "Yena yena sambandhaṃ gacchati, tassa tassa anavasesataṃ dīpetīti iminā imassa sabba-saddassa",
  "tika-s0201t:186_1": "sappadesataṃ dasseti. Sabba-saddo hi sabbasabbaṃ padesasabbaṃ āyatanasabbaṃ sakkāyasabbanti",
  "tika-s0201t:186_2": "catūsu visayesu diṭṭhappayogo. Tathā hesa “sabbe dhammā sabbākārena buddhassa bhagavato",
  "tika-s0201t:186_3": "ñāṇamukhe āpāthamāgacchantī”tiādīsu sabbasabbasmiṃ āgato. “Sabbesaṃ vo, sāriputta,",
  "tika-s0201t:186_4": "subhāsitaṃ pariyāyenā”tiādīsu padesasabbasmiṃ. “Sabbaṃ vo, bhikkhave, desessāmi…pe…",
  "tika-s0201t:186_5": "cakkhuñceva rūpā ca…pe… mano ceva dhammā cā”ti ettha āyatanasabbasmiṃ. “Sabbaṃ sabbato",
  "tika-s0201t:186_6": "sañjānātī”tiādīsu sakkāyasabbasmiṃ. Tattha sabbasabbasmiṃ āgato nippadeso, itaresu",
  "tika-s0201t:186_7": "tīsupi āgato sappadeso, idha pana sakkāyasabbasmiṃ veditabbo. Tathā hi vakkhati “sakkāyapariyāpannā",
  "tika-s0201t:186_8": "pana tebhūmakadhammāva anavasesato veditabbā”ti.",
  "tika-s0201t:187_0": "Saccesūti ariyasaccesu. Ete caturo dhammāti idāni vuccamāne saccādike cattāro dhamme",
  "tika-s0201t:187_1": "sandhāya vadati. Tattha saccanti vacīsaccaṃ. Ṭhitīti vīriyaṃ, “dhitī”ti vā pāṭho,",
  "tika-s0201t:187_2": "so evattho. Cāgoti alobho. Diṭṭhaṃ so ativattatīti yasmiṃ ete saccādayo dhammā upalabbhanti,",
  "tika-s0201t:187_3": "so diṭṭhaṃ attano amittaṃ atikkamati, na tassa hatthataṃ gacchati, atha kho naṃ abhibhavati",
  "tika-s0201t:187_4": "evāti attho. Sabhāve vattati asabhāvadhammassa kāraṇāsambhavato. Na hi nissabhāvā",
  "tika-s0201t:187_5": "dhammā kenaci nibbattīyanti. Attano lakkhaṇaṃ dhārentīti yadipi lakkhaṇavinimuttā",
  "tika-s0201t:187_6": "dhammā nāma natthi, tathāpi yathā diṭṭhitaṇhāparikappitākāramattā attasubhasukhasassatādayo,",
  "tika-s0201t:187_7": "pakatiyādayo, dabbādayo, jīvādayo, kāyādayo lokavohāramattasiddhā gagaṇakusumādayova",
  "tika-s0201t:187_8": "saccikaṭṭhaparamatthato na upalabbhanti, na evamete, ete pana saccikaṭṭhaparamatthabhūtā",
  "tika-s0201t:187_9": "upalabbhanti, tato eva sattādivisesavirahato dhammamattā sabhāvavantoti dassanatthaṃ",
  "tika-s0201t:187_10": "“attano lakkhaṇaṃ dhārentī”ti vuttaṃ. Bhavati hi bhedābhāvepi sukhāvabodhanatthaṃ",
  "tika-s0201t:187_11": "upacāramattasiddhena bhedena niddeso yathā “silāputtakassa sarīra”nti. Dhārīyanti",
  "tika-s0201t:187_12": "vā yathāsabhāvato avadhārīyanti ñāyantīti dhammā, kakkhaḷaphusanādayo.",
  "tika-s0201t:188_0": "Asādhāraṇahetumhīti asādhāraṇakāraṇe, sakkāyadhammesu tassa tassa āveṇikapaccayeti",
  "tika-s0201t:188_1": "attho. Kiṃ pana tanti? Taṇhāmānadiṭṭhiyo, avijjādayopi vā. Yatheva hi pathavīādīsu",
  "tika-s0201t:188_2": "maññanāvatthūsu uppajjamānā taṇhādayo maññanā tesaṃ pavattiyā mūlakāraṇaṃ, evaṃ avijjādayopi.",
  "tika-s0201t:188_3": "Tathā hi “assutavā puthujjano”tiādinā “apariññātaṃ tassāti vadāmī”ti “nandī dukkhassa",
  "tika-s0201t:188_4": "mūla”nti ca anvayato, “khayā rāgassa…pe… vītamohattā”ti byatirekato ca tesaṃ mūlakāraṇabhāvo vibhāvito.",
  "tika-s0201t:189_0": "Pariyāyeti desetabbamatthaṃ avagameti bodhayatīti pariyāyo, desanā. Pariyāyati attano",
  "tika-s0201t:189_1": "phalaṃ pariggahetvā vattati tassa vā kāraṇabhāvaṃ gacchatīti pariyāyo, kāraṇaṃ. Pariyāyati",
  "tika-s0201t:189_2": "aparāparaṃ parivattatīti pariyāyo, vāro. Evaṃ pariyāyasaddassa desanākāraṇavāresu",
  "tika-s0201t:189_3": "pavatti veditabbā. Yathārutavasena aggahetvā niddhāretvā gahetabbatthaṃ neyyatthaṃ.",
  "tika-s0201t:189_4": "Tebhūmakā dhammāva anavasesato veditabbā maññanāvatthubhūtānaṃ sabbesaṃ pathavīādidhammānaṃ adhippetattā.",
  "tika-s0201t:190_0": "Kāraṇadesananti kāraṇañāpanaṃ desanaṃ. Taṃ atthanti taṃ sabbadhammānaṃ mūlakāraṇasaṅkhātaṃ,",
  "tika-s0201t:190_1": "kāraṇadesanāsaṅkhātaṃ vā atthaṃ. Tenevāha “taṃ kāraṇaṃ taṃ desana”nti. Ekatthametanti",
  "tika-s0201t:190_2": "etaṃ padadvayaṃ ekatthaṃ. Sādhu-saddo eva hi ka-kārena vaḍḍhetvā “sādhuka”nti vutto.",
  "tika-s0201t:190_3": "Teneva hi sādhusaddassa atthaṃ vadantena atthuddhāravasena sādhukasaddo udāhaṭo.",
  "tika-s0201t:190_4": "Dhammarucīti puññakāmo. Paññāṇavāti paññavā. Addubbhoti adūsako, anupaghātakoti attho.",
  "tika-s0201t:190_5": "Idhāpīti imasmiṃ mūlapariyāyasuttepi. Ayanti sādhukasaddo. Ettheva daḷhīkammeti sakkaccakiriyāyaṃ.",
  "tika-s0201t:190_6": "Āṇattiyanti āṇāpane. “Suṇātha sādhukaṃ manasi karothā”ti hi vutte sādhukasaddena",
  "tika-s0201t:190_7": "savanamanasikārānaṃ sakkaccakiriyā viya tadāṇāpanampi vuttaṃ hoti. Āyācanatthatā",
  "tika-s0201t:190_8": "viya cassa āṇāpanatthatā veditabbā.",
  "tika-s0201t:191_0": "Idānettha evaṃ yojanā veditabbāti sambandho. Sotindriyavikkhepavāraṇaṃ savane niyojanavasena",
  "tika-s0201t:191_1": "kiriyantarapaṭisedhanabhāvato, sotaṃ odahathāti attho. Manindriyavikkhepanivāraṇaṃ",
  "tika-s0201t:191_2": "aññacintāpaṭisedhanato. Purimanti “suṇāthā”ti padaṃ. Etthāti suṇātha, manasi karothā”ti",
  "tika-s0201t:191_3": "padadvaye, etasmiṃ vā adhikāre. Byañjanavipallāsaggāhavāraṇaṃ sotadvāre vikkhepapaṭibāhakattā.",
  "tika-s0201t:191_4": "Na hi yāthāvato suṇantassa saddato vipallāsaggāho hoti. Atthavipallāsaggāhavāraṇaṃ",
  "tika-s0201t:191_5": "manindriyavikkhepapaṭibāhakattā. Na hi sakkaccaṃ dhammaṃ upadhārentassa atthato vipallāsaggāho",
  "tika-s0201t:191_6": "hoti. Dhammassavane niyojeti suṇāthāti vidahanato. Dhāraṇūpaparikkhāsūti upaparikkhaggahaṇena",
  "tika-s0201t:191_7": "tulanatīraṇādike diṭṭhiyā ca suppaṭivedhaṃ saṅgaṇhāti.",
  "tika-s0201t:192_0": "Sabyañjanoti ettha yathādhippetamatthaṃ byañjayatīti byañjanaṃ, sabhāvanirutti. Saha",
  "tika-s0201t:192_1": "byañjanenāti sabyañjano, byañjanasampannoti attho. Araṇīyato upagandhabbato anuṭṭhātabbato",
  "tika-s0201t:192_2": "attho, catupārisuddhisīlādiko. Saha atthenāti sāttho, atthasampannoti attho. Dhammagambhīrotiādīsu",
  "tika-s0201t:192_3": "dhammo nāma tanti. Desanā nāma tassā manasā vavatthāpitāya tantiyā desanā. Attho",
  "tika-s0201t:192_4": "nāma tantiyā attho. Paṭivedho nāma tantiyā tantiatthassa ca yathābhūtāvabodho. Yasmā",
  "tika-s0201t:192_5": "cete dhammadesanāatthapaṭivedhā sasādīhi viya mahāsamuddo mandabuddhīhi dukkhogāḷhā",
  "tika-s0201t:192_6": "alabbhaneyyapatiṭṭhā ca, tasmā gambhīrā. Tena vuttaṃ “yasmā ayaṃ dhammo…pe… sādhukaṃ",
  "tika-s0201t:192_7": "manasi karothā”ti. Ettha ca paṭivedhassa dukkarabhāvato dhammatthānaṃ desanāñāṇassa",
  "tika-s0201t:192_8": "dukkarabhāvato desanāya dukkhogāhatā, paṭivedhassa pana uppādetuṃ asakkuṇeyyattā",
  "tika-s0201t:192_9": "tabbisayañāṇuppattiyā ca dukkarabhāvato dukkhogāhatā veditabbā.",
  "tika-s0201t:193_0": "Desanaṃ nāma uddisanaṃ. Tassa niddisanaṃ bhāsananti idhādhippetanti āha “vitthāratopi",
  "tika-s0201t:193_1": "naṃ bhāsissāmīti vuttaṃ hotī”ti. Paribyattaṃ kathanaṃ vā bhāsanaṃ. Sāḷikāyiva nigghosoti",
  "tika-s0201t:193_2": "sāḷikāya ālāpo viya madhuro kaṇṇasukho pemanīyo. Paṭibhānanti saddo. Udīrayīti uccārīyati, vuccati vā.",
  "tika-s0201t:194_0": "Evaṃ vutte ussāhajātāti evaṃ “suṇātha sādhukaṃ manasi karotha bhāsissāmī”ti vutte",
  "tika-s0201t:194_1": "na kira satthā saṅkhepeneva desessati, vitthārenapi bhāsissatīti sañjātussāhā haṭṭhatuṭṭhā",
  "tika-s0201t:194_2": "hutvā. Idhāti iminā vuccamānaadhikaraṇaṃ tassa puggalassa uppattiṭṭhānabhūtaṃ adhippetanti",
  "tika-s0201t:194_3": "āha “desāpadese nipāto”ti. Lokanti okāsalokaṃ. Idha tathāgato loketi hi jātikhettaṃ,",
  "tika-s0201t:194_4": "tatthāpi ayaṃ cakkavāḷo adhippeto. Samaṇoti sotāpanno. Dutiyo samaṇoti sakadāgāmī.",
  "tika-s0201t:194_5": "Vuttañhetaṃ “katamo ca, bhikkhave, samaṇo? Idha, bhikkhave, bhikkhu tiṇṇaṃ saṃyojanānaṃ",
  "tika-s0201t:194_6": "parikkhayā sotāpanno hotī”ti “katamo ca, bhikkhave, dutiyo samaṇo? Idha, bhikkhave,",
  "tika-s0201t:194_7": "bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hotī”ti",
  "tika-s0201t:194_8": "ca. Idheva tiṭṭhamānassāti imissā eva indasālaguhāyaṃ tiṭṭhamānassa.",
  "tika-s0201t:195_0": "2. Assutavāti ettha sutanti sotadvārānusārena upadhāritaṃ, upadhāraṇaṃ vā, sutaṃ",
  "tika-s0201t:195_1": "assatthīti sutavā. Vā-saddassa hi attho atthitāmattādivasena anekavidho. Tathā hi",
  "tika-s0201t:195_2": "“antavā ayaṃ loko parivaṭumo”tiādīsu atthitāmattaṃ attho. “Dhanavā bhogavā, lābhī",
  "tika-s0201t:195_3": "annassā”ti ca ādīsu bahubhāvo. “Rogavā hoti rogābhibhūto”tiādīsu kāyābādho. “Kuṭṭhī",
  "tika-s0201t:195_4": "kuṭṭhacīvarenā”tiādīsu nindā, “issukī maccharī saṭho māyāvino keṭubhino”tiādīsu abhiṇhayogo.",
  "tika-s0201t:195_5": "“Daṇḍī chattī alambarī”tiādīsu saṃsaggo. “Paṇḍito vāpi tena so”tiādīsu upamānaṃ,",
  "tika-s0201t:195_6": "sadisabhāvoti attho. “Taṃ vāpi dhīrā muniṃ vedayantī”tiādīsu samuccayo. “Ke vā ime",
  "tika-s0201t:195_7": "kassa vā”tiādīsu saṃsayo. “Ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu",
  "tika-s0201t:195_8": "vibhāvano. “Na vāyaṃ kumāro mattamaññāsī”tiādīsu padapūraṇaṃ. “Ye hi keci, bhikkhave,",
  "tika-s0201t:195_9": "samaṇā vā brāhmaṇā vā”tiādīsu vikappo. “Sakyaputtassa sirīmato, sīlavato sīlasampattiyā",
  "tika-s0201t:195_10": "kalyāṇo kittisaddo abbhuggacchatī”ti ca ādīsu pasaṃsā. “Paññavā hoti udayatthagāminiyā",
  "tika-s0201t:195_11": "paññāya samannāgato ariyāya nibbedhikāya sammā dukkhakkhayagāminiyā”tiādīsu atisayo.",
  "tika-s0201t:195_12": "Idhāpi atisayo, pasaṃsā vā attho, tasmā yassa pasaṃsitaṃ, atisayena vā sutaṃ atthi,",
  "tika-s0201t:195_13": "so sutavāti saṃkilesaviddhaṃsanasamatthaṃ pariyattidhammassavanaṃ, taṃ sutvā tathattāya",
  "tika-s0201t:195_14": "paṭipatti ca “sutavā”ti iminā saddena pakāsitā. Atha vā sotabbayuttaṃ sutvā kattabbanipphattivasena",
  "tika-s0201t:195_15": "suṇīti sutavā, tappaṭikkhepena na sutavāti assutavā.",
  "tika-s0201t:196_0": "Ayañhi a-kāro “ahetukā dhammā, abhikkhuko āvāso”tiādīsu taṃsahayoganivattiyaṃ icchito.",
  "tika-s0201t:196_1": "“Apaccayā dhammā”ti taṃsambandhībhāvanivattiyaṃ. Paccayuppannañhi paccayasambandhīti",
  "tika-s0201t:196_2": "appaccayuppannattā ataṃsambandhitā ettha jotitā. “Anidassanā dhammā”ti taṃsabhāvanivattiyaṃ.",
  "tika-s0201t:196_3": "Nidassanañhi daṭṭhabbatā. Atha vā passatīti nidassanaṃ, cakkhuviññāṇaṃ, taggahetabbabhāvanivattiyaṃ",
  "tika-s0201t:196_4": "yathā “anāsavā dhammā”ti, “appaṭighā dhammā, anārammaṇā dhammā”ti taṃkiccanivattiyaṃ,",
  "tika-s0201t:196_5": "“arūpino dhammā acetasikā dhammā”ti tabbhāvanivattiyaṃ. Tadaññathā hi ettha pakāsitā.",
  "tika-s0201t:196_6": "“Amanusso”ti tabbhāvamattanivattiyaṃ. Manussamattaṃ natthi, aññaṃ samānanti. Sadisatā",
  "tika-s0201t:196_7": "hi ettha sūcitā. “Assamaṇo samaṇapaṭiñño, anariyo”ti ca taṃsambhāvanīyaguṇanivattiyaṃ.",
  "tika-s0201t:196_8": "Garahā hi idha ñāyati. “Kacci bhoto anāmayaṃ, anudarā kaññā”ti tadanappabhāvanivattiyaṃ,",
  "tika-s0201t:196_9": "“anuppannā dhammā”ti taṃsadisabhāvanivattiyaṃ. Atītānañhi uppannapubbattā uppādidhammānañca",
  "tika-s0201t:196_10": "paccayekadesanipphattiyā āraddhuppādibhāvato kālavimuttassa ca vijjamānattā uppannānukūlatā",
  "tika-s0201t:196_11": "pageva paccuppannānanti tabbidūratāva ettha viññāyati “asekkhā dhammā”ti tadapariyosānanivattiyaṃ.",
  "tika-s0201t:196_12": "Tanniṭṭhānañhi ettha pakāsitanti. Evamanekesaṃ atthānaṃ jotako. Idha pana “arūpino",
  "tika-s0201t:196_13": "dhammā acetasikā dhammā”tiādīsu viya tabbhāvanivattiyaṃ daṭṭhabbo, aññattheti attho.",
  "tika-s0201t:196_14": "Etenassa sutādiñāṇavirahataṃ dasseti. Tena vuttaṃ “āgamādhigamābhāvā ñeyyo assutavā itī”ti.",
  "tika-s0201t:197_0": "Idāni tassa atthaṃ vivaranto yasmā khandhadhātvādikosallenapi maññanāpaṭisedhanasamatthaṃ",
  "tika-s0201t:197_1": "bāhusaccaṃ hoti. Yathāha “kittāvatā nu kho, bhante, bahussuto hoti? Yato kho bhikkhu",
  "tika-s0201t:197_2": "khandhakusalo hoti dhātu, āyatana, paṭiccasamuppādakusalo hoti, ettāvatā kho bhikkhu",
  "tika-s0201t:197_3": "bahussuto hotī”ti, tasmā “yassa hi khandhadhātuāyatanasaccapaccayākārasatipaṭṭhānādīsūtiādi",
  "tika-s0201t:197_4": "vuttaṃ. Tattha vācuggatakaraṇaṃ uggaho. Atthaparipucchanaṃ paripucchā. Kusalehi saha",
  "tika-s0201t:197_5": "codanāpariharaṇavasena vinicchayakaraṇaṃ vinicchayo. Maggaphalanibbānāni adhigamo.",
  "tika-s0201t:198_0": "Bahūnaṃ nānappakārānaṃ kilesasakkāyadiṭṭhīnaṃ avihatattā tā janenti, tāhi vā janitāti",
  "tika-s0201t:198_1": "puthujjanā. Avighātameva vā jana-saddo vadati. Puthu satthārānaṃ mukhamullokikāti",
  "tika-s0201t:198_2": "ettha puthu janā satthupaṭiññā etesanti puthujjanāti vacanattho. Puthu sabbagatīhi",
  "tika-s0201t:198_3": "avuṭṭhitāti ettha janetabbā, jāyanti vā ettha sattāti janā, nānāgatiyo, tā puthū",
  "tika-s0201t:198_4": "etesanti puthujjanā. Ito pare jāyanti etehīti janā, abhisaṅkhārādayo, te etesaṃ puthū",
  "tika-s0201t:198_5": "vijjantīti puthujjanā. Abhisaṅkharaṇādiattho eva vā jana-saddo daṭṭhabbo. Oghā kāmoghādayo.",
  "tika-s0201t:198_6": "Rāgaggiādayo santāpā. Te eva, sabbepi vā kilesā pariḷāhā. Puthu pañcasu kāmaguṇesu",
  "tika-s0201t:198_7": "rattāti ettha jāyatīti jano, rāgo gedhoti evamādiko, puthu jano etesanti puthujjanā.",
  "tika-s0201t:198_8": "Puthūsu vā janā jātā rattāti evaṃ rāgādiattho eva vā janasaddo daṭṭhabbo. Rattāti",
  "tika-s0201t:198_9": "vatthaṃ viya raṅgajātena cittassa vipariṇāmakarena chandarāgena rattā sārattā. Giddhāti",
  "tika-s0201t:198_10": "abhikaṅkhanasabhāvena abhijjhānena giddhā gedhaṃ āpannā. Gadhitāti ganthitā viya",
  "tika-s0201t:198_11": "dummocanīyabhāvena tattha paṭibaddhā. Mucchitāti kilesavasena visaññībhūtā viya anaññakiccā",
  "tika-s0201t:198_12": "mucchaṃ mohamāpannā. Ajjhosannāti anaññasādhāraṇe viya katvā gilitvā pariniṭṭhapetvā",
  "tika-s0201t:198_13": "ṭhitā. Laggāti vaṅkadaṇḍake viya āsattā mahāpalipe vā yāva nāsikaggā palipannapuriso",
  "tika-s0201t:198_14": "viya uddharituṃ asakkuṇeyyabhāvena nimuggā, lagitāti makkaṭālepe ālaggabhāvena paccuḍḍito",
  "tika-s0201t:198_15": "viya makkaṭo pañcannaṃ indriyānaṃ vasena ālaggitā. Palibuddhāti baddhā, upaddutā",
  "tika-s0201t:198_16": "vā. Āvuṭāti āvunitā, nivutāti nivāritā. Ovutāti paliguṇṭhitā, pariyonaddhā vā. Pihitāti",
  "tika-s0201t:198_17": "pidahitā, paṭicchannāti paṭicchāditā. Paṭikujjitāti heṭṭhāmukhajātā. Puthūnaṃ vā",
  "tika-s0201t:198_18": "gaṇanapathamatītānantiādinā puthu jano puthujjanoti dasseti.",
  "tika-s0201t:199_0": "“Assutavā”ti etena avijjandhatā vuttāti āha “andhaputhujjano vutto hotī”ti. Ārakattā",
  "tika-s0201t:199_1": "kilesehi maggena samucchinnattā. Anayeti avaḍḍhiyaṃ, anattheti attho. Anaye vā anupāye.",
  "tika-s0201t:199_2": "Nairiyanato avattanato. Ayeti vaḍḍhiyaṃ, atthe, upāye vā. Araṇīyatoti payirupāsitabbato.",
  "tika-s0201t:199_3": "Niruttinayena padasiddhi veditabbā purimesu atthavikappesu. Pacchime pana saddasatthavasenapi.",
  "tika-s0201t:199_4": "Yadipi ariya-saddo “ye hi vo ariyā parisuddhakāyakammantā”tiādīsu visuddhāsayapayogesu",
  "tika-s0201t:199_5": "puthujjanesupi vattati. Idha pana ariyamaggādhigamena sabbalokuttarabhāvena ca ariyabhāvo",
  "tika-s0201t:199_6": "adhippetoti dassento āha “buddhā”tiādi. Tattha “paccekabuddhā tathāgatasāvakā ca",
  "tika-s0201t:199_7": "sappurisā”ti idaṃ ariyā sappurisāti idha vuttapadānaṃ atthaṃ asaṅkarato dassetuṃ",
  "tika-s0201t:199_8": "vuttaṃ. Yasmā pana nippariyāyato ariyasappurisabhāvā abhinnasabhāvā. Tasmā “sabbeva vā”tiādi vuttaṃ.",
  "tika-s0201t:200_0": "Ettāvatā hi buddhasāvako vutto. Tassa hi ekantena kalyāṇamitto icchitabbo paratoghosamantarena",
  "tika-s0201t:200_1": "paṭhamamaggassa anuppajjanato. Visesato cassa bhagavāva kalyāṇamitto adhippeto. Vuttañhetaṃ",
  "tika-s0201t:200_2": "“mamañhi, ānanda, kalyāṇamittaṃ āgamma jātidhammā sattā jātiyā parimuccantī”tiādi.",
  "tika-s0201t:200_3": "So eva ca aveccapasādādhigamena daḷhabhatti nāma. Vuttampi cetaṃ “yaṃ mayā sāvakānaṃ",
  "tika-s0201t:200_4": "sikkhāpadaṃ paññattaṃ, taṃ mama sāvakā jīvitahetupi nātikkamantī”ti. Kataññutādīhi",
  "tika-s0201t:200_5": "paccekabuddhā buddhāti ettha kataṃ jānātīti kataññū. Kataṃ viditaṃ pākaṭaṃ karotīti",
  "tika-s0201t:200_6": "katavedī. Anekesupi hi kappasatasahassesu kataṃ upakāraṃ jānanti paccekabuddhā pākaṭañca",
  "tika-s0201t:200_7": "karonti satijananaāmisapaṭiggahaṇādinā, tathā saṃsāradukkhadukkhitassa sakkaccaṃ",
  "tika-s0201t:200_8": "karonti kiccaṃ, yaṃ attanā kātuṃ sakkā. Sammāsambuddho pana kappānaṃ asaṅkhyeyyasahassesupi",
  "tika-s0201t:200_9": "kataṃ upakāraṃ maggaphalānaṃ upanissayañca jānāti, pākaṭañca karoti, sīho viya ca",
  "tika-s0201t:200_10": "evaṃ sabbattha sakkaccameva dhammadesanaṃ karonto buddhakiccaṃ karoti. Yāya paṭipattiyā",
  "tika-s0201t:200_11": "diṭṭhā nāma honti, tassā appaṭipajjanabhāvo, tattha ca ādarābhāvo ariyānaṃ adassanasīlatā",
  "tika-s0201t:200_12": "ca, na ca dassane sādhukāritā ca veditabbā. Cakkhunā adassāvīti etta cakkhu nāma",
  "tika-s0201t:200_13": "na maṃsacakkhu eva, atha kho dibbacakkhupīti āha “dibbacakkhunā vā”ti. Ariyabhāvoti",
  "tika-s0201t:200_14": "yehi yogato “ariyā”ti vuccanti. Te maggaphaladhammā daṭṭhabbā.",
  "tika-s0201t:201_0": "Tatrāti ñāṇadassanasseva dassanabhāve. Vatthūti adhippetatthañāpanakāraṇaṃ. Evaṃ",
  "tika-s0201t:201_1": "vuttepīti evaṃ aññāpadesena attūpanāyikaṃ katvā vuttepi. Dhammanti lokuttaradhammaṃ,",
  "tika-s0201t:201_2": "catusaccadhammaṃ vā. Ariyakaradhammā aniccānupassanādayo vipassiyamānā aniccādayo,",
  "tika-s0201t:201_3": "cattāri vā ariyasaccāni.",
  "tika-s0201t:202_0": "Avinītoti na vinīto, adhisīlasikkhādivasena na sikkhito. Yesaṃ saṃvaravinayādīnaṃ",
  "tika-s0201t:202_1": "abhāvena ayaṃ avinītoti vuccati, te tāva dassetuṃ “duvidho vinayo nāmā”tiādimāha.",
  "tika-s0201t:202_2": "Tattha sīlasaṃvaroti pātimokkhasaṃvaro veditabbo, so ca atthato kāyikavācasiko avītikkamo.",
  "tika-s0201t:202_3": "Satisaṃvaroti indriyarakkhā, sā ca tathāpavattā sati eva. Ñāṇasaṃvaroti “sotānaṃ",
  "tika-s0201t:202_4": "saṃvaraṃ brūmī”ti vatvā “paññāyete pidhīyare”ti vacanato sotasaṅkhātānaṃ taṇhādiṭṭhiduccaritaavijjāavasiṭṭhakilesānaṃ",
  "tika-s0201t:202_5": "saṃvaro pidahanaṃ samucchedañāṇanti veditabbaṃ. Khantisaṃvaroti adhivāsanā, sā ca",
  "tika-s0201t:202_6": "tathāpavattā khandhā, adoso vā. Paññāti eke, taṃ aṭṭhakathāya virujjhati. Vīriyasaṃvaro",
  "tika-s0201t:202_7": "kāmavitakkādīnaṃ vinodanavasena pavattaṃ vīriyameva. Tena tena guṇaṅgena tassa tassa",
  "tika-s0201t:202_8": "aguṇaṅgassa pahānaṃ tadaṅgapahānaṃ. Vikkhambhanena pahānaṃ vikkhambhanapahānaṃ. Sesapadatthayepi eseva nayo.",
  "tika-s0201t:203_0": "Iminā pātimokkhasaṃvarenātiādi sīlasaṃvarādīnaṃ vivaraṇaṃ. Tattha samupetoti ettha",
  "tika-s0201t:203_1": "iti-saddo ādisattho. Tena “sahagato samupagato”tiādinā vibhaṅge āgataṃ saṃvaravibhaṅgaṃ",
  "tika-s0201t:203_2": "dasseti. Esa nayo sesesupi. Yaṃ panettha vattabbaṃ, taṃ anantarasutte āvi bhavissati.",
  "tika-s0201t:204_0": "Kāyaduccaritādīnanti dussīlyasaṅkhātānaṃ kāyavacīduccaritādīnaṃ muṭṭhassaccasaṅkhātassa",
  "tika-s0201t:204_1": "pamādassa abhijjhādīnaṃ vā akkhantiaññāṇakosajjānañca. Saṃvaraṇatoti pidahanato thakanato.",
  "tika-s0201t:204_2": "Vinayanatoti kāyavācācittānaṃ virūpappavattiyā vinayanato apanayanato, kāyaduccaritādīnaṃ",
  "tika-s0201t:204_3": "vā vinayanato, kāyādīnaṃ vā jimhappavattiṃ vicchinditvā ujukaṃ nayanatoti attho.",
  "tika-s0201t:204_4": "Paccayasamavāye uppajjanārahānaṃ kāyaduccaritādīnaṃ tathā tathā anuppādanameva saṃvaraṇaṃ",
  "tika-s0201t:204_5": "vinayanañca veditabbaṃ.",
  "tika-s0201t:205_0": "Yaṃ pahānanti sambandho. “Nāmarūpaparicchedādīsu vipassanāñāṇesū”ti kasmā vuttaṃ,",
  "tika-s0201t:205_1": "nanu nāmarūpaparicchedapaccayapariggahakaṅkhāvitaraṇāni na vipassanāñāṇāni sammasanākārena",
  "tika-s0201t:205_2": "appavattanato? Saccametaṃ. Vipassanāñāṇassa pana adhiṭṭhānabhāvato evaṃ vuttaṃ. “Nāmarūpamattamidaṃ,",
  "tika-s0201t:205_3": "natthi ettha attā vā attaniyaṃ vā”ti evaṃ pavattañāṇaṃ nāmarūpavavatthānaṃ. Sati",
  "tika-s0201t:205_4": "vijjamāne khandhapañcakasaṅkhāte kāye, sayaṃ vā satī tasmiṃ kāye diṭṭhīti sakkāyadiṭṭhi.",
  "tika-s0201t:205_5": "“Rūpaṃ attato samanupassatī”ti evaṃ pavattā micchādiṭṭhi. Tasseva rūpārūpassa kammāvijjādipaccayapariggaṇhanañāṇaṃ",
  "tika-s0201t:205_6": "paccayapariggaho. “Natthi hetu natthi paccayo sattānaṃ saṃkilesāyā”ti ādinayappavattā",
  "tika-s0201t:205_7": "ahetukadiṭṭhi. “Issarapurisapajāpatipakatiaṇukālādīhi loko pavattati nivattati cā”ti",
  "tika-s0201t:205_8": "pavattā visamahetudiṭṭhi. Tassevāti paccayapariggahasseva. Kaṅkhāvitaraṇenāti yathā",
  "tika-s0201t:205_9": "etarahi nāmarūpassa kammādipaccayato uppatti, evaṃ atītānāgatesupīti tīsupi kālesu",
  "tika-s0201t:205_10": "vicikicchāpanayanañāṇena. Kathaṃkathībhāvassāti “ahosiṃ nu kho ahamatītamaddhāna”nti",
  "tika-s0201t:205_11": "ādinayappavattāya saṃsayappavattiyā. Kalāpasammasanenāti “yaṃ kiñci rūpaṃ atītānāgatapaccuppanna”ntiādinā",
  "tika-s0201t:205_12": "khandhapañcakaṃ ekādasasu okāsesu pakkhipitvā sammasanavasena pavattena nayavipassanāñāṇena.",
  "tika-s0201t:205_13": "Ahaṃ mamāti gāhassāti attattaniyagahaṇassa. Maggāmaggavavatthānenāti maggāmaggañāṇavisuddhiyā.",
  "tika-s0201t:205_14": "Amagge maggasaññāyāti obhāsādike amagge “maggo”ti uppannasaññāya.",
  "tika-s0201t:206_0": "Yasmā sammadeva saṅkhārānaṃ udayaṃ passanto “evameva saṅkhārā anurūpakāraṇato uppajjanti,",
  "tika-s0201t:206_1": "na pana ucchijjantī”ti gaṇhāti, tasmā vuttaṃ “udayadassanena ucchedadiṭṭhiyā”ti.",
  "tika-s0201t:206_2": "Yasmā pana saṅkhārānaṃ vayaṃ passanto “yadipime saṅkhārā avicchinnā vattanti, uppannuppannā",
  "tika-s0201t:206_3": "pana appaṭisandhikā nirujjhante vā”ti passati, tassevaṃ passato kuto sassataggāho,",
  "tika-s0201t:206_4": "tasmā vuttaṃ “vayadassanena sassatadiṭṭhiyā”ti. Bhayadassanenāti bhayatupaṭṭhānañāṇena.",
  "tika-s0201t:206_5": "Sabhayeti sabbabhayānaṃ ākarabhāvato sakaladukkhavūpasamasaṅkhātassa paramassāsassa",
  "tika-s0201t:206_6": "paṭipakkhabhāvato ca sabhaye khandhapañcake. Abhayasaññāyāti “abhayaṃ khema”nti uppannasaññāya.",
  "tika-s0201t:206_7": "Assādasaññā nāma pañcupādānakkhandhesu assādavasena pavattasaññā, yā “ālayābhiniveso”tipi",
  "tika-s0201t:206_8": "vuccati. Abhiratisaññā tattheva abhirativasena pavattasaññā, yā “nandī”tipi vuccati.",
  "tika-s0201t:206_9": "Amuccitukamyatā ādānaṃ. Anupekkhā saṅkhārehi anibbindanaṃ, sālayatāti attho. Dhammaṭṭhitiyaṃ",
  "tika-s0201t:206_10": "paṭiccasamuppāde paṭilomabhāvo sassatucchedaggāho, paccayākārapaṭicchādakamoho vā,",
  "tika-s0201t:206_11": "nibbāne paṭilomabhāvo saṅkhāresu rati, nibbānapaṭicchādakamoho vā. Saṅkhāranimittaggāhoti",
  "tika-s0201t:206_12": "yādisassa kilesassa appahīnattā vipassanā saṅkhāranimittaṃ na muñcati, so kileso,",
  "tika-s0201t:206_13": "yo “saṃyogābhiniveso”tipi vuccati. Saṅkhāranimittaggahaṇassa atikkamanameva vā pahānaṃ.",
  "tika-s0201t:207": "Pavatti eva pavattibhāvo, pariyuṭṭhānanti attho. Nīvaraṇādidhammānanti ettha ādi-saddena nīvaraṇapakkhiyā kilesā vitakkavicārādayo ca gayhanti.",
  "tika-s0201t:208_0": "Catunnaṃ ariyamaggānaṃ bhāvitattā accantaṃ appavattibhāvena yaṃ pahānanti sambandho.",
  "tika-s0201t:208_1": "Kena pahānanti? Ariyamaggehevāti viññāyamānoyamattho tesaṃ bhāvitattā appavattivacanato.",
  "tika-s0201t:208_2": "Samudayapakkhikassāti ettha cattāropi maggā catusaccābhisamayāti katvā tehi pahātabbena",
  "tika-s0201t:208_3": "tena tena samudayena saha pahātabbattā samudayasabhāgattā, saccavibhaṅge ca sabbakilesānaṃ",
  "tika-s0201t:208_4": "samudayabhāvassa vuttattā “samudayapakkhikā”ti diṭṭhiādayo vuccanti. Paṭippassaddhattaṃ",
  "tika-s0201t:208_5": "vupasantatā. Saṅkhatanissaṭatā saṅkhārasabhāvābhāvo. Pahīnasabbasaṅkhatanti virahitasabbasaṅkhataṃ,",
  "tika-s0201t:208_6": "visaṅkhāranti attho. Pahānañca taṃ vinayo cāti pahānavinayo purimena atthena, dutiyena",
  "tika-s0201t:208_7": "pana pahīyatīti pahānaṃ, tassa vinayoti yojetabbaṃ.",
  "tika-s0201t:209_0": "Bhinnasaṃvarattāti naṭṭhasaṃvarattā, saṃvarābhāvatoti attho. Tena asamādinnasaṃvaropi",
  "tika-s0201t:209_1": "saṅgahito hoti. Samādānena hi sampādetabbo saṃvaro tadabhāve na hotīti. Evañhi loke",
  "tika-s0201t:209_2": "vattāro honti “mahā vata no bhogo, so naṭṭho tathā akatattā”ti. Ariyeti ariyo. Paccattavacanañhetaṃ.",
  "tika-s0201t:209_3": "Eseseti eso so eva, atthato anaññoti attho. Tajjāteti atthato taṃsabhāvo, sappuriso",
  "tika-s0201t:209_4": "ariyasabhāvo, ariyo ca sappurisasabhāvoti attho.",
  "tika-s0201t:210_0": "Taṃ atthanti “sabbadhammamūlapariyāya”nti evaṃ vuttamatthaṃ. Kasmā panettha puggalādhiṭṭhānā",
  "tika-s0201t:210_1": "desanā katāti? Yadettha vattabbaṃ, taṃ “yasmā puthujjano apariññātavatthuko”tiādinā",
  "tika-s0201t:210_2": "sayameva vakkhati. Dhammo adhiṭṭhānaṃ etissāti dhammādhiṭṭhānā, sabhāvadhamme nissāya",
  "tika-s0201t:210_3": "pavattitadesanā. Dhammavaseneva pavattā paṭhamā, puggalavasena uṭṭhahitvā puggalavaseneva",
  "tika-s0201t:210_4": "gatā tatiyā, itarā dhammapuggalānaṃ vomissakavasena. Kasmā pana bhagavā evaṃ vibhāgena",
  "tika-s0201t:210_5": "dhammaṃ desetīti? Veneyyajjhāsayena desanāvilāsena ca. Ye hi veneyyā dhammādhiṭṭhānāya",
  "tika-s0201t:210_6": "dhammadesanāya sukhena atthaṃ paṭivijjhanti, tesaṃ tathā dhammaṃ deseti. Esa nayo",
  "tika-s0201t:210_7": "sabbattha. Yassā ca dhammadhātuyā suppaṭividdhattā desanāvilāsappatto hoti, sāyaṃ",
  "tika-s0201t:210_8": "suppaṭividdhā, tasmā desanāvilāsappatto dhammissaro dhammarājā yathā yathā icchati,",
  "tika-s0201t:210_9": "tathā tathā dhammaṃ desetīti evaṃ iminā veneyyajjhāsayena desanāvilāsena ca evaṃ",
  "tika-s0201t:210_10": "vibhāgena dhammaṃ desetīti veditabbo.",
  "tika-s0201t:211_0": "Chadhāturoti pathavidhātu āpo-tejo-vāyo-ākāsadhātu viññāṇadhātūti imesaṃ channaṃ",
  "tika-s0201t:211_1": "dhātūnaṃ vasena chadhāturo. “Cakkhunā rūpaṃ disvā somanassaṭṭhāniyaṃ rūpaṃ upavicaratī”tiādinā",
  "tika-s0201t:211_2": "vuttānaṃ channaṃ somanassūpavicārānaṃ, channaṃ domanassaupekkhūpavicārānañca vasena",
  "tika-s0201t:211_3": "aṭṭhārasamanopavicāro. Saccādhiṭṭhānādivasena caturādhiṭṭhāno. Paññācakkhunā diṭṭhadhammikassa",
  "tika-s0201t:211_4": "samparāyikassa ca atthassa adassanato andho, diṭṭhadhammikasseva dassanato ekacakkhu,",
  "tika-s0201t:211_5": "dvinnampi dassanato dvicakkhu, veditabbo.",
  "tika-s0201t:212_0": "Svāyaṃ niddisīti sambandho. Svāyanti ca so ayaṃ, yathāvuttadesanāvibhāgakusalo bhagavāti",
  "tika-s0201t:212_1": "attho. Apariññātavatthukoti tīhi pariññāhi apariññātakkhandho. Khandhā hi pariññātavatthu.",
  "tika-s0201t:212_2": "Apariññāmūlikāti parijānanābhāvanimittā tasmiṃ sati bhāvato. Pariññānañhi avijjādayo",
  "tika-s0201t:212_3": "kilesā paṭipakkhā tammūlikā ca sabbamaññanāti. Ariyānaṃ adassāvīti ettha iti-saddo",
  "tika-s0201t:212_4": "ādiattho. Tena “ariyadhammassa akovido”tiādikaṃ puthujanassa visesanabhāvena pavattaṃ",
  "tika-s0201t:212_5": "pāḷisesaṃ gaṇhāti puthujjananiddesabhāvato. Tenāha “evaṃ puthujjanaṃ niddisī”ti.",
  "tika-s0201t:213": "Suttanikkhepavaṇṇanā niṭṭhitā.",
  "tika-s0201t:214": "Pathavīvāravaṇṇanā",
  "tika-s0201t:215_0": "Tassāti puthujjanassa. Vasati ettha ārammaṇakaraṇavasenāti ārammaṇampi vatthūti vuccati",
  "tika-s0201t:215_1": "pavattiṭṭhānabhāvatoti āha “pathavīādīsu vatthūsū”ti. Sakkāyadhammānampi ārammaṇādinā",
  "tika-s0201t:215_2": "satipi maññanāhetubhāve maññanāhetukatteneva tesaṃ nibbattitoti vuttaṃ “sabbasakkāyadhammajanitaṃ",
  "tika-s0201t:215_3": "maññana”nti. Ettha ca pathavīdhātu sesadhātūnaṃ sasambhārāsambhārabhāvā satipi pamāṇato",
  "tika-s0201t:215_4": "samabhāve sāmatthiyato adhikānadhikabhāvena veditabbā. Sambhārantīti sambhārā, parivārā.",
  "tika-s0201t:215_5": "Taṃtaṃkalāpehi lakkhaṇapathaviyā sesadhammā yathārahaṃ paccayabhāvena parivārabhāvena",
  "tika-s0201t:215_6": "ca pavattanti. Tenāha “sā hi vaṇṇādīhi sambhārehi saddhiṃ pathavīti sasambhārapathavī”ti.",
  "tika-s0201t:215_7": "Pathavitoti ettha puthulaṭṭhena puthuvī, puthuvī eva pathavī. Sā hi satipi paricchinnavuttiyaṃ",
  "tika-s0201t:215_8": "sabbesaṃ sakalāpabhāvānaṃ ādhārabhāvena pavattamānā puthulā patthaṭā vitthiṇṇāti",
  "tika-s0201t:215_9": "vattabbataṃ arahati, na pana taṃ anupavisitvā pavattamānā āpādayo. Sasambhārapathaviyā",
  "tika-s0201t:215_10": "pana puthulabhāve vattabbameva natthi. Ārammaṇapathaviyaṃ vaḍḍhanapharaṇaṭṭhehi puthulaṭṭho,",
  "tika-s0201t:215_11": "itarasmiṃ ruḷhiyāva daṭṭhabbo. Ārammaṇapathavīti jhānassa ārammaṇabhūtaṃ pathavīsaṅkhātaṃ",
  "tika-s0201t:215_12": "paṭibhāganimittaṃ. Tenāha “nimittapathavītipi vuccatī”ti. Āgamanavasenāti pathavīkasiṇabhāvanāgamanavasena.",
  "tika-s0201t:215_13": "Tathā hi vuttaṃ “āpo ca devā pathavī, tejo vāyo tadāgamu”nti.",
  "tika-s0201t:216_0": "Sabbāpīti catubbidhā pathavīpi. Anussavādimattaladdhā maññanā vatthu hotiyeva. Tathā",
  "tika-s0201t:216_1": "hi “kakkhaḷaṃ kharigata”ntiādinā lakkhaṇapathavīpi uddharīyati. Yaṃ paneke vadanti",
  "tika-s0201t:216_2": "“lakkhaṇe diṭṭhe maññanā natthi, sañjānātīti vuttasaññā ca diṭṭhiggāhassa mūlabhūtā",
  "tika-s0201t:216_3": "piṇḍaggāhitā, sā lakkhaṇe nakkhamati, tasmā lakkhaṇapathavī na gahetabbā”ti, tadayuttaṃ",
  "tika-s0201t:216_4": "lakkhaṇapaṭivedhassa idha anadhippetattā. Tenāha “lokavohāraṃ gahetvā”ti. Na ca sabbasaññā",
  "tika-s0201t:216_5": "piṇḍaggāhikā, nāpi diṭṭhiggāhasseva mūlabhūtā, tasmā lakkhaṇapathaviyāpi kāyadvārānusārena",
  "tika-s0201t:216_6": "aññathā ca upaṭṭhitāya maññanā pavattateva. Teneva ca “anussavādimattaladdhā”ti vuttaṃ.",
  "tika-s0201t:216_7": "Pathavitoti paccate nissakkavacananti dassento “pathavīti sañjānātī”ti āha. Yasmā",
  "tika-s0201t:216_8": "catubbidhampi pathaviṃ “pathavī’ti sañjānanto tena tena nayena pathavīkoṭṭhāseneva",
  "tika-s0201t:216_9": "sañjānātīti vuccati, na āpādikoṭṭhāsena, tasmā vuttaṃ “pathavibhāgena sañjānātī”ti.",
  "tika-s0201t:216_10": "Lokavohāraṃ gahetvāti lokasamaññaṃ avijahitvā. Etena lakkhaṇapathaviyampi vohāramukhenevassā pavattīti dasseti.",
  "tika-s0201t:217_0": "Yadi lokavohārena tattha pavatti, ko ettha doso, nanu ariyāpi “ayañhi bhante mahāpathavī”tiādinā",
  "tika-s0201t:217_1": "lokavohārena pavattantīti? Na ettha vohāramatte avaṭṭhānaṃ adhippetaṃ, atha kho vohāramukhena",
  "tika-s0201t:217_2": "micchābhinivesoti dassento “saññāvipallāsena sañjānātī”ti āha. Tassattho – ayonisomanasikārasambhūtāya",
  "tika-s0201t:217_3": "“subha”ntiādinayappavattāya viparītasaññāya sañjānātīti. Etena dubbalā taṇhāmānadiṭṭhimaññanā",
  "tika-s0201t:217_4": "dassitāti daṭṭhabbaṃ. Yadi evaṃ kasmā saññā gahitāti? Pākaṭabhāvato. Yathā nāma aggimhi",
  "tika-s0201t:217_5": "mathiyamāne yadā dhūmo upalabbhati, kiñcāpi tadā vijjateva pāvako avinābhāvato, pākaṭabhāvato",
  "tika-s0201t:217_6": "pana dhūmo jātoti vuccati, na aggi jātoti, evaṃsampadamidaṃ daṭṭhabbaṃ. Yadipi tattha",
  "tika-s0201t:217_7": "maññanākiccaṃ atthi, na pana vibhūtaṃ apākaṭabhāvato saññākiccameva vibhūtaṃ, taṃ",
  "tika-s0201t:217_8": "pana maññanānukūlaṃ maññanāsahitaṃ cāti āha “saññāvipallāsena sañjānātī”ti. Evaṃ",
  "tika-s0201t:217_9": "pathavībhāgaṃ amuñcantoyeva vā sañjānātīti sambandho. Yo hi vuttappabhedāya pathaviyā",
  "tika-s0201t:217_10": "pathavibhāgaṃ amuñcantoyeva avijahantoyeva sīsapiṇḍe suvaṇṇasaññī viya anattādisabhāvaṃyeva",
  "tika-s0201t:217_11": "taṃ attādivasena sañjānāti, tassa vasena vuttaṃ “pathavī”tiādi. Na vattabbaṃ puthujjanaggāhassa",
  "tika-s0201t:217_12": "yuttimaggananivāraṇatoti dassento āha “ummattako viya…pe… gaṇhātī”ti. Ariyānaṃ adassāvitādibhedanti",
  "tika-s0201t:217_13": "ariyānaṃ adassāvitādivisesaṃ vadantena bhagavatāva ettha yathāvuttasañjānane kāraṇaṃ vuttanti yojanā.",
  "tika-s0201t:218_0": "Evanti “pathavibhāgena sañjānātī”tiādinā vuttappakārena. Sañjānitvāti pubbakālakiriyāniddesoti",
  "tika-s0201t:218_1": "āha “aparabhāge…pe… gaṇhātī”ti. Papañcasaṅkhāti papañcakoṭṭhāsā. Papañcanti sattā",
  "tika-s0201t:218_2": "saṃsāre cirāyanti etehīti papañcā, maññanti “etaṃ mamā”tiādinā parikappenti etāhīti",
  "tika-s0201t:218_3": "maññanāti dvīhipi pariyāyehi taṇhādayova vuttāti āha “taṇhāmānadiṭṭhipapañcehi idha",
  "tika-s0201t:218_4": "maññanānāmena vuttehī”ti. Ajaññassa jaññato, aseyyādikassa seyyādito gahaṇato diṭṭhimaññanā",
  "tika-s0201t:218_5": "viya taṇhāmānamaññanāpi aññathā gāho evāti āha “aññathā gaṇhātī”ti. Ārammaṇābhiniropanādinā",
  "tika-s0201t:218_6": "bhinnasabhāvānampi vitakkādīnaṃ sādhāraṇo upanijjhāyanasabhāvo viya anugijjhanuṇṇatiparāmasanasabhāvānampi",
  "tika-s0201t:218_7": "taṇhādīnaṃ sādhāraṇena ārammaṇaparikappanākārena pavatti maññanāti daṭṭhabbaṃ. Tenāha",
  "tika-s0201t:218_8": "“tīhi maññanāhi maññatī”tiādi. Assāti puthujjanassa, udayabbayānupassanādīsu viya",
  "tika-s0201t:218_9": "sukhumanayenapi maññanāpavatti atthīti vibhāvanasukhatāya thūlaṃyeva taṃ dassetukāmo",
  "tika-s0201t:218_10": "“oḷārikanayenā”tiāha. Oḷārike hi vibhāge dassite sukhumavibhāvanā sukarāti dassetuṃ",
  "tika-s0201t:218_11": "ayamatthayojanā vuccatīti sambandho. Ajjhattikāti indriyabaddhā sattasantānapariyāpannā",
  "tika-s0201t:218_12": "niyakajjhattā vuttā vibhaṅge paṭisambhidāmagge ca.",
  "tika-s0201t:219_0": "Vibhaṅgeti dhātuvibhaṅge. Bāhirāti anindriyabaddhā saṅkhārasantānapariyāpannā. Kakkhaḷanti",
  "tika-s0201t:219_1": "thaddhaṃ. Kharigatanti pharusaṃ. Kakkhaḷabhāvo kakkhaḷattaṃ. Kakkhaḷabhāvoti kakkhaḷasabhāvo.",
  "tika-s0201t:219_2": "Bahiddhāti indriyabaddhato bahiddhābhūtaṃ. Anupādinnanti na upādinnaṃ. Ayoti kāḷalohaṃ.",
  "tika-s0201t:219_3": "Lohanti jātilohaṃ vijātilohaṃ kittimalohaṃ pisācalohanti catubbidhaṃ. Tattha ayo",
  "tika-s0201t:219_4": "sajjhu suvaṇṇaṃ tipu sīsaṃ tambalohaṃ vekantakalohanti imāni satta jātilohāni nāma.",
  "tika-s0201t:219_5": "Nāganāsikālohaṃ vijātilohaṃ nāma. Kaṃsalohaṃ vaṭṭalohaṃ ārakuṭanti tīṇi kittimalohāni",
  "tika-s0201t:219_6": "nāma. Morakkhakaṃ puthukaṃ malinakaṃ capalakaṃ salakaṃ āṭalaṃ bhattakaṃ dusilohanti",
  "tika-s0201t:219_7": "aṭṭha pisācalohāni nāma. Tesu vekantakalohaṃ nāma sabbalohacchedanasamatthā ekā lohajāti.",
  "tika-s0201t:219_8": "Tathā hi taṃ vikantati chindatīti vikantakanti vuccati. Vikantakameva vekantakaṃ.",
  "tika-s0201t:219_9": "Nāganāsikālohaṃ lohasadisaṃ lohavijāti haliddādivijāti viya. Tathā hi taṃ lohākāraṃ",
  "tika-s0201t:219_10": "lohamalaṃ viya ghanasaṃhataṃ hutvā tiṭṭhati, tāpetvā tāḷitaṃ pana bhinnaṃ bhinnaṃ",
  "tika-s0201t:219_11": "hutvā visarati mudu maṭṭhaṃ kammaniyaṃ vā na hoti. Tiputambe missetvā kataṃ kaṃsalohaṃ.",
  "tika-s0201t:219_12": "Sīsatambe missetvā kataṃ vaṭṭalohaṃ. Jasatambe missetvā kataṃ ārakuṭaṃ. Teneva taṃ",
  "tika-s0201t:219_13": "karaṇena nibbattattā kittimalohanti vuccati. Yaṃ pana kevalaṃ rasakadhātu viniggataṃ,",
  "tika-s0201t:219_14": "taṃ “pittala”ntipi vadanti. Taṃ idha nādhippetaṃ, yathāvuttaṃ missakameva katvā yojitaṃ",
  "tika-s0201t:219_15": "kittimanti vuttaṃ. Morakkhakādīni evaṃnāmānevetāni. Tesu yasmā pañca jātilohāni pāḷiyaṃ",
  "tika-s0201t:219_16": "visuṃ vuttāneva, tasmā vekantakalohena saddhiṃ vuttāvasesaṃ sabbaṃ idha lohanti veditabbaṃ.",
  "tika-s0201t:220_0": "Tipūti setatipu. Sīsanti kāḷatipu. Sajjhanti rajataṃ. Muttāti hatthikumbhajādikā",
  "tika-s0201t:220_1": "aṭṭhavidhāpi muttā. Tathā hi hatthikumbhaṃ varāhadāṭhā bhūjaṅgasīsaṃ valāhakūṭaṃ",
  "tika-s0201t:220_2": "veḷū macchasīro saṅkho sippīti aṭṭha muttāyoniyo. Tattha hatthikumbhajā pītavaṇṇā",
  "tika-s0201t:220_3": "pabhāhīnā. Varāhadāṭhā varāhadāṭhavaṇṇāva. Bhujaṅgasīsajā nīlādivaṇṇā suvisuddhā",
  "tika-s0201t:220_4": "vaṭṭalā ca. Valāhakajā bhāsurā dubbibhāgarūpā rattibhāge andhakāraṃ vidhamantiyo",
  "tika-s0201t:220_5": "tiṭṭhanti, devūpabhogā eva ca honti. Veḷujā karakupalasamānavaṇṇā na bhāsurā, te",
  "tika-s0201t:220_6": "ca veḷū amanussagocare eva padese jāyanti. Macchasīrajā pāṭhīnapiṭṭhisamānavaṇṇā",
  "tika-s0201t:220_7": "vaṭṭalā laghavo ca honti pabhāvihīnā, te ca macchā samuddamajjhe eva jāyanti. Saṅkhajā",
  "tika-s0201t:220_8": "saṅkhodaracchavivaṇṇā kolappamāṇāpi honti pabhāvihīnāva. Sippijā pabhāvisesayuttā",
  "tika-s0201t:220_9": "honti nānāsaṇṭhānā. Evaṃ jātito aṭṭhavidhāsupi muttāsu yā macchasaṅkhasippijā, tā",
  "tika-s0201t:220_10": "sāmuddikā honti, bhujaṅgajāpi kāci sāmuddikā honti, itarā asāmuddikā. Yasmā bahulaṃ",
  "tika-s0201t:220_11": "sāmuddikāva muttā loke dissanti, tatthāpi sippijāva, itarā kādācikā. Tasmā sammohavinodaniyaṃ",
  "tika-s0201t:220_12": "“muttāti sāmuddikā muttā”ti vuttaṃ.",
  "tika-s0201t:221_0": "Maṇīti ṭhapetvā pāḷiāgate veḷuriyādike seso jotirasādibhedo sabbopi maṇi. Veḷuriyanti",
  "tika-s0201t:221_1": "vaṃsavaṇṇamaṇi. Saṅkhoti sāmuddikasaṅkho. Silāti kāḷasilā paṇḍusilā setasilādibhedā",
  "tika-s0201t:221_2": "aṭṭhapi silā. Rajatanti kahāpaṇādikaṃ vuttāvasesaṃ rajatasammataṃ. Jātarūpanti suvaṇṇaṃ.",
  "tika-s0201t:221_3": "Lohitaṅgoti rattamaṇi. Masāragallanti kabaramaṇi tiṇādīsu bahibhārā tālanāḷikerādayopi",
  "tika-s0201t:221_4": "tiṇaṃ nāma. Antosāraṃ khadirādi antamaso dārukhaṇḍampi kaṭṭhaṃ nāma. Muggamattato",
  "tika-s0201t:221_5": "yāva muṭṭhippamāṇā marumbā sakkharā nāma. Muggamattato paṭṭhāya heṭṭhā vālikā nāma.",
  "tika-s0201t:221_6": "Kaṭhalanti kapālakhaṇḍaṃ. Bhūmīti sasambhārapathavī. Pāsāṇoti antomuṭṭhiyaṃ asaṇṭhahanato",
  "tika-s0201t:221_7": "paṭṭhāya yāva hatthippamāṇaṃ pāsāṇaṃ, hatthippamāṇato pana paṭṭhāya upari pabbatoti.",
  "tika-s0201t:221_8": "Ayaṃ ayoādīsu vibhāganiddeso. Nimittapathavīti paṭibhāganimittabhūtaṃ pathavikasiṇaṃ.",
  "tika-s0201t:221_9": "Tampi hi “rūpāvacaratikacatukkajjhānaṃ kusalato ca vipākato ca kiriyato ca catutthassa",
  "tika-s0201t:221_10": "jhānassa vipāko ime dhammā bahiddhārammaṇā”ti vacanato “bāhirā pathavī”ti vuccati.",
  "tika-s0201t:221_11": "Tena vuttaṃ “yā ca ajjhattārammaṇattike nimittapathavī, taṃ gahetvā”ti. Uggahanimittañcettha",
  "tika-s0201t:221_12": "taṃgatikameva daṭṭhabbaṃ, nimittuppattito pana pubbe bhūmiggahaṇeneva gahitanti.",
  "tika-s0201t:222_0": "Tīhi maññanāhīti vuttaṃ maññanāttayaṃ saparasantānesu saṅkhepato yojetvā dassetuṃ",
  "tika-s0201t:222_1": "“ahaṃ pathavī”tiādi vuttaṃ. Tattha ahaṃ pathavītiādīnā ajjhattavisayaṃ diṭṭhimaññanaṃ",
  "tika-s0201t:222_2": "mānamaññanañca dasseti attābhinivesāhaṃkāradīpanato. Mama pathavīti iminā taṇhāmaññanaṃ",
  "tika-s0201t:222_3": "mānamaññanampi vā pariggahabhūtāyapi pathaviyā seyyādito mānajappanato. Sesapadadvayepi",
  "tika-s0201t:222_4": "iminānayena maññanāvibhāgo veditabbo. Tattha pathavikasiṇajjhānalābhī jhānacakkhunā",
  "tika-s0201t:222_5": "gahitajhānārammaṇaṃ “attā”ti abhinivisanto tañca seyyādito dahanto atthato “ahaṃ",
  "tika-s0201t:222_6": "pathavī”ti maññati nāma, tameva “ayaṃ mayhaṃ attā”ti gahaṇe pana “mama pathavī”ti",
  "tika-s0201t:222_7": "maññati nāma. Tathā taṃ “parapuriso”ti vā “devo”ti vā vādavasena “ayameva paresaṃ",
  "tika-s0201t:222_8": "attā”ti vā abhinivisanto “paro pathavī, parassa pathavī”ti maññati nāma. Iminā nayena",
  "tika-s0201t:222_9": "sesapathavīsupi yathārahaṃ catukkaṃ niddhāretabbaṃ.",
  "tika-s0201t:223_0": "Evaṃ “pathaviṃ maññatī”ti ettha catukkavasena maññanaṃ dassetvā idāni maññanāvatthuṃ",
  "tika-s0201t:223_1": "maññanāyo ca vibhajitvā anekavihitaṃ tassa maññanākāraṃ dassetuṃ “atha vā”tiādimāha.",
  "tika-s0201t:223_2": "Tattha ayanti yathāvutto puthujjano. Chandarāganti bahalarāgaṃ. Assādetīti nikāmeti,",
  "tika-s0201t:223_3": "“ime kesā mudusiniddhakuñcitanīlobhāsā”tiādinā tattha rasaṃ vindati. Abhinandatīti",
  "tika-s0201t:223_4": "sappītikāya taṇhāya abhimukho nandati pamodati. Abhivadatīti uppannaṃ taṇhābhinandanāvegaṃ",
  "tika-s0201t:223_5": "hadayena sandhāretuṃ asakkonto “aho me kesā”ti vācaṃ nicchāreti. Ajjhosāya tiṭṭhatīti",
  "tika-s0201t:223_6": "balavataṇhābhinivesena gilitvā pariniṭṭhāpetvā tiṭṭhati. Aññataraṃ vā pana rajjanīyavatthunti",
  "tika-s0201t:223_7": "kesādito aññataraṃ vā karacaraṇādippabhedaṃ niyakajjhattapariyāpannaṃ rāguppattihetubhūtaṃ",
  "tika-s0201t:223_8": "vatthuṃ. Itīti iminā siniddhādippakārenāti patthayitabbākāraṃ parāmasati. Tattha",
  "tika-s0201t:223_9": "nandiṃ samannānetīti tesu bhāvīsu kesādīsu siddhaṃ viya katvā nandiṃ taṇhaṃ samannāharati",
  "tika-s0201t:223_10": "samupacāreti. Paṇidahatīti patthanaṃ ṭhapeti.",
  "tika-s0201t:224_0": "Sampattiṃ nissāya “seyyohamasmī”ti, vipattiṃ nissāya “hīnohamasmī”ti mānaṃ janetīti",
  "tika-s0201t:224_1": "yojanā. Pathavīkoṭṭhāsabhūtānaṃ kesādīnaṃ sampattivipattīhi mānajappanā pathaviyā",
  "tika-s0201t:224_2": "maññanā hotīti āha “evaṃ ajjhattikaṃ pathaviṃ mānamaññanāya maññatī”ti. Avayavabyatirekena",
  "tika-s0201t:224_3": "samudāyassa abhāvato samudāyo jīvābhiniveso avayavepi hotīti dassento “taṃ jīvaṃ",
  "tika-s0201t:224_4": "taṃ sarīranti āgatanayena pana kesaṃ ‘jīvo’ti abhinivisatī”ti āha. “Kesā nāmete issaravihitā",
  "tika-s0201t:224_5": "pajāpatinissitā aṇusañcayo pakatipariṇāmo”tiādinā nayenapettha diṭṭhimaññanā veditabbā.",
  "tika-s0201t:225_0": "Imissā pavattiyāti nikantimānadiṭṭhīnaṃ pariyādānasamugghāṭappavattiyā. “Etaṃ mamā”tiādinā",
  "tika-s0201t:225_1": "yadipi tissannampi maññanānaṃ sambhavo dassito. Taṇhāmānamaññanānaṃ pana heṭṭhā dassitattā",
  "tika-s0201t:225_2": "diṭṭhimaññanā evettha visesato uddhaṭāti veditabbaṃ. Tenāha “evampi ajjhattikaṃ pathaviṃ",
  "tika-s0201t:225_3": "diṭṭhimaññanāya maññatī”ti.",
  "tika-s0201t:226": "Bāhirampi pathaviṃ tīhi maññanāhi maññatīti yojanā. Taṃ pana maññanāvidhiṃ dassetuṃ “katha”nti āha. Tassattho heṭṭhā vuttanayena veditabbo.",
  "tika-s0201t:227_0": "Ayaṃ jīvoti ayaṃ kāḷalohaṃ “jīvo attā”ti abhinivisati ekacce nigaṇṭhā viya. Evaṃ",
  "tika-s0201t:227_1": "bāhiraṃ pathaviṃ diṭṭhimaññanāya maññatīti etthāpi “yā ceva kho pana ajjhattikā pathavīdhātu,",
  "tika-s0201t:227_2": "yā ca bāhirā pathavīdhātū”tiādinā nayena ānetvā vattabbo.",
  "tika-s0201t:228_0": "Pathavīkasiṇaṃ attato samanupassatītiādīsu yaṃ vattabbaṃ, taṃ heṭṭhā vuttameva. Ayampi",
  "tika-s0201t:228_1": "ca nayo “rūpaṃ attato samanupassatī”ti ettheva antogadhoti daṭṭhabbo kasiṇānampi",
  "tika-s0201t:228_2": "rūpasamaññāsambhāvato. Pathaviṃ maññatīti ettha yādiso maññanāvatthumaññanānaṃ vitthāranayo",
  "tika-s0201t:228_3": "vutto, tādiso ito paraṃ vuttanayovāti āha “ito paraṃ saṅkhepeneva kathayissāmā”ti,",
  "tika-s0201t:228_4": "atādiso pana vitthāratopi kathayissatīti attho.",
  "tika-s0201t:229_0": "Tasmāti yasmā “pathaviyā”ti idaṃ bhummavacanaṃ, tasmā, so attaparattadupakaraṇānaṃ",
  "tika-s0201t:229_1": "ādhārabhāvena taṃ maññanāvatthuṃ kappetīti attho. Tenāha “ahaṃ pathaviyā”tiādi. Nanu",
  "tika-s0201t:229_2": "ca indriyabaddhānindriyabaddhapabhedassa dhammappabandhassa sasambhārapathavī ca",
  "tika-s0201t:229_3": "ādhāranissayo, itarā ārammaṇanissayo tadārammaṇassāti ettha nibbirodhoti? Na, maññanāvatthuṃ",
  "tika-s0201t:229_4": "nissayabhāvena parikappanato. Ayañhi “aha”nti diṭṭhimaññanāya mānamaññanāya ca vatthubhūtassa",
  "tika-s0201t:229_5": "attano pathavisannissayaṃ katvā “ahaṃ pathaviyā”ti maññati, taṇhāmaññanāya vatthubhūtassa",
  "tika-s0201t:229_6": "upakaraṇassa pathaviṃ sannissayaṃ katvā “mayhaṃ kiñcanaṃ palibodho pathaviyā”ti maññati.",
  "tika-s0201t:229_7": "Parotiādīsupi iminā nayena attho veditabbo.",
  "tika-s0201t:230_0": "Yvāyaṃ atthanayoti sambandho. Vutto paṭisambhidāmagge. Eteneva nayenāti yvāyaṃ “so",
  "tika-s0201t:230_1": "kho pana me attā imasmiṃ rūpe”ti samudāyassa ādhārabhāvadīpano atthanayo vutto, eteneva",
  "tika-s0201t:230_2": "nayena. Na hi avayavabyatirekena samudāyo labbhati, tasmā samudāye vuttavidhi avayavepi",
  "tika-s0201t:230_3": "labbhatīti adhippāyo. Tenāha so kho pana me ayaṃ attā imissā pathaviyāti maññantoti.",
  "tika-s0201t:230_4": "Tasmiṃyeva panassa attanīti ettha assāti puthujjanassa. Tasmiṃyeva attanīti ajjhattikabāhirapathavīsannissaye",
  "tika-s0201t:230_5": "attani. “Pathaviyā maññatī”ti padassāyaṃ vaṇṇanā. Evaṃ “pathaviyā maññatī”ti ettha",
  "tika-s0201t:230_6": "attavasena diṭṭhimānataṇhāmaññanaṃ dassetvā idāni paravasena dassetuṃ “yadā panā”tiādi",
  "tika-s0201t:230_7": "vuttaṃ. Tattha assāti parassa. Tadāti paravasena maññanāyaṃ. Diṭṭhimaññanā eva yujjati",
  "tika-s0201t:230_8": "tattha niccābhinivesādayo sambhavantīti katvā. Avadhāraṇena mānataṇhāmaññanā nivatteti.",
  "tika-s0201t:230_9": "Na hi “seyyohamasmī”tiādinā, “mayha”nti ca pavattalakkhaṇā mānataṇhā parasmiṃ parassa",
  "tika-s0201t:230_10": "santakabhāvena gahite ca pavattantīti adhippāyo. Itarāyopīti mānataṇhāmaññanāyopi.",
  "tika-s0201t:230_11": "Icchanti aṭṭhakathācariyā. Parassapi hi pathavīsannissayena sampattiissariyādikassa",
  "tika-s0201t:230_12": "vasena attani seyyādibhāvaṃ dahato paṇidahato ca cittaṃ tathābhāvāya mānataṇhāmaññanā",
  "tika-s0201t:230_13": "sambhavantīti ācariyānaṃ adhippāyo. “Paro pathavī parassa pathavī”ti etthāpi ime",
  "tika-s0201t:230_14": "dve pakārā sādhippāyā niddhāretabbā.",
  "tika-s0201t:231_0": "“Pathavito sañjānātī”ti, “ādito”ti ca ādīsu anissakkavacanepi to-saddo diṭṭhoti āha",
  "tika-s0201t:231_1": "“pathavitoti nissakkavacana”nti. Saupakaraṇassāti hiraññasuvaṇṇagatassa dāsaporisādinā",
  "tika-s0201t:231_2": "vittupakaraṇena saupakaraṇassa, attano vā parassa vā tesaṃ upakaraṇassa vāti attho.",
  "tika-s0201t:231_3": "Yathāvuttappabhedatoti lakkhaṇādiajjhattikādivuttappakāravibhāgato. Uppattiṃ vā niggamanaṃ",
  "tika-s0201t:231_4": "vāti “taṃ aṇḍaṃ ahosi hemamayaṃ, tasmiṃ sayaṃ brahmā uppanno”ti brahmaṇḍavādavasena",
  "tika-s0201t:231_5": "vā “dvīhi aṇūhi dviaṇuka”nti evaṃ pavattaaṇukavādavasena vā pathavito uppattiṃ vā",
  "tika-s0201t:231_6": "“sabboyaṃ loko issarato viniggato”ti issaravādavasena issarakuttato pathavito niggamanaṃ",
  "tika-s0201t:231_7": "vā maññamānoti yojanā. Pathavito vā añño āpādiko attāti adhippāyo. Ettha ca purimasmiṃ",
  "tika-s0201t:231_8": "atthavikappe kārakalakkhaṇaṃ nissakkavacanaṃ, dutiyasmiṃ upapadalakkhaṇanti daṭṭhabbaṃ.",
  "tika-s0201t:231_9": "Attano pariggahabhūtapathavito sukhappattiṃ tato eva ca parehi seyyādibhāvaṃ kappentassa",
  "tika-s0201t:231_10": "vasenapettha taṇhāmānamaññanā veditabbā. Apareti sārasamāsācariyā. Tato aññaṃ appamāṇaṃ",
  "tika-s0201t:231_11": "attānaṃ gahetvāti pubbe bhāvitaāpādiappamāṇakasiṇavasena vā kāpilakāṇādadiṭṭhivasena",
  "tika-s0201t:231_12": "vā appamāṇaṃ byāpinaṃ attānaṃ gahetvā. Pathavitoti pacchā abhāvitaavaḍḍhitapathavīkasiṇasaṅkhātapathavito.",
  "tika-s0201t:231_13": "Bahiddhāpi me attāti ito pathavito bahipi me attāti adhippāyo.",
  "tika-s0201t:232_0": "Kevalanti anavasesaṃ. Mahāpathaviṃ taṇhāvasena mamāyati, ayañca nayo catudīpissariye",
  "tika-s0201t:232_1": "ṭhitassa dīpacakkavattino ca labbheyya, maṇḍalikarājamahāmattakuṭumbikānampi vasena",
  "tika-s0201t:232_2": "labbhateva tesampi yathāpariggahaṃ anavasesetvā maññanāya sambhavato. “Evaṃ mamā”ti",
  "tika-s0201t:232_3": "gāhassa “esohamasmiṃ, eso me attā”ti gāhavidhūratāya vuttaṃ “ekā taṇhāmaññanā eva",
  "tika-s0201t:232_4": "labbhatī”ti. Iminā nayenāti vuttamatidesaṃ vibhāvetuṃ “sā cāya”ntiādi vuttaṃ. Tattha",
  "tika-s0201t:232_5": "sā cāyanti sā ca ayaṃ taṇhāmaññanā yojetabbāti sambandho. Yathā pana diṭṭhimaññanāmaññite",
  "tika-s0201t:232_6": "vatthusmiṃ sinehaṃ mānañca uppādayato taṇhāmānamaññanā sambhavanti, evaṃ taṇhāmaññanāmaññitena",
  "tika-s0201t:232_7": "vatthunā attānaṃ seyyādito dahato tañca attaniyaṃ niccaṃ tathā taṃsāmibhūtaṃ attānañca",
  "tika-s0201t:232_8": "parikappentassa itaramaññanāpi sambhavantīti sakkā viññātuṃ. “Me”ti hi iminā atthaggahaṇamukheneva",
  "tika-s0201t:232_9": "attaniyasambandho pakāsīyatīti.",
  "tika-s0201t:233_0": "Abhinandatīti iminā taṇhādiṭṭhābhinivesānaṃ saṅgahitattā te dassento “assādeti parāmasati",
  "tika-s0201t:233_1": "cā”ti āha. Diṭṭhivippayuttacittuppādavasena cetassa dvayassa asaṅkarato pavatti veditabbā,",
  "tika-s0201t:233_2": "ekacittuppādepi vā adhipatidhammānaṃ viya pubbābhisaṅkhāravasena tassa tassa balavabhāvena",
  "tika-s0201t:233_3": "pavatti. Etasmiṃ attheti taṇhādiṭṭhivasena abhinandanatthe. Etanti “pathaviṃ abhinandatī”ti",
  "tika-s0201t:233_4": "etaṃ padaṃ. Yesaṃ vineyyānaṃ yehi pakāravisesehi dhammānaṃ vibhāvane kate visesādhigamo",
  "tika-s0201t:233_5": "hoti, tesaṃ tehi pakāravisesehi dhammavibhāvanaṃ. Yesaṃ pana yena ekeneva pakārena",
  "tika-s0201t:233_6": "dhammavibhāvane kate visesādhigamo hoti, tesampi taṃ vatvā dhammissaratāya tadaññaniravasesappakāravibhāvanañca",
  "tika-s0201t:233_7": "desanāvilāso. Tenāha “pubbe maññanāvasena kilesuppattiṃ dassetvā idāni abhinandanāvasena",
  "tika-s0201t:233_8": "dassento”ti. Dhammadhātuyāti sammāsambodhiyā. Sā hi sabbañeyyadhammaṃ yathāsabhāvato",
  "tika-s0201t:233_9": "dhāreti upadhāreti, sakalañca vineyyasattasaṅkhātadhammappabandhaṃ apāyadukkhasaṃsāradukkhapatanato",
  "tika-s0201t:233_10": "dhāreti, sayañca aviparītapavattiākārā dhātūti dhammadhātūti idhādhippetā. Sabbaññutaññāṇapadaṭṭhānañhi",
  "tika-s0201t:233_11": "maggañāṇaṃ, maggañāṇapadaṭṭhānañca sabbaññutaññāṇaṃ sammāsambodhīti. Suppaṭividdhattāti",
  "tika-s0201t:233_12": "suṭṭhu paṭividdhabhāvato, sammā adhigatattāti attho. Abhikaṅkhanasampaggahaparāmasanānaṃ",
  "tika-s0201t:233_13": "vasena ārammaṇe parikappanāpavatti maññanā. Tattha “mamaṃ, aha”nti ca abhinivesanaṃ",
  "tika-s0201t:233_14": "parikappanaṃ. Yena ajjhosānaṃ hoti, ayaṃ abhinandanāti ayametesaṃ viseso. Suttādiaviruddhāyeva",
  "tika-s0201t:233_15": "attanomati icchitabbā, na itarāti suttena tassā saṅgahaṃ dassetuṃ “vuttañceta”ntiādi",
  "tika-s0201t:233_16": "vuttaṃ. Desanāvilāsavibhāvanassa pana sahetukahetusampayuttadukādidesanāya nibaddhatā niddhāretabbā.",
  "tika-s0201t:234_0": "Tassāti tena. Ñātasaddasambandhena hetaṃ kattari sāmivacanaṃ. Tasmāti apariññātattā.",
  "tika-s0201t:234_1": "“Apariññāta”nti paṭikkhepamukhena yaṃ parijānanaṃ vuttaṃ, taṃ atthato tividhā pariññā",
  "tika-s0201t:234_2": "hotīti taṃ sarūpato pavattiākārato ca vibhāvento “yo hī”tiādimāha.",
  "tika-s0201t:235_0": "Tattha yāya paññāya vipassanābhūmiṃ parijānāti paricchindati, sā parijānanapaññā",
  "tika-s0201t:235_1": "ñātapariññā. Sā hi tebhūmakadhammajātaṃ “ayaṃ vipassanābhūmī”ti ñātaṃ viditaṃ pākaṭaṃ",
  "tika-s0201t:235_2": "karontīyeva lakkhaṇarasādito ajjhattikādivibhāgato ca paricchijja jānāti. Idha pana",
  "tika-s0201t:235_3": "pathavīdhātuvasena veditabbāti vuttaṃ “pathavīdhātuṃ parijānātī”tiādi. Tīraṇapariññāti",
  "tika-s0201t:235_4": "kīraṇavasena parijānanakapaññā. Sā hi parivārehi aniccatādiākārehi aniccatādisabhāvassa",
  "tika-s0201t:235_5": "upādānakkhandhapañcakassa tīraṇavasena sammasanavasena taṃ paricchijja jānāti. Aggamaggenāti",
  "tika-s0201t:235_6": "arahattamaggena. So hi anavasesato chandarāgaṃ pajahati. Aggamaggenāti vā aggabhūtena",
  "tika-s0201t:235_7": "maggena, lokuttaramaggenāti attho. Ubhayathāpi hi samucchedapahānakārī eva paññā",
  "tika-s0201t:235_8": "nippariyāyena pahānapariññāti dasseti.",
  "tika-s0201t:236_0": "Nāmarūpavavatthānanti etena paccayapariggahopi saṅgahitoti daṭṭhabbo nāmarūpassa",
  "tika-s0201t:236_1": "hetuvavatthānabhāvato. Sopi hi hetupaccayamukhena nāmarūpassa vavatthānamevāti. Kalāpasammasanādivasena",
  "tika-s0201t:236_2": "tīraṇapariññā aniccādivasena sammasanabhāvato. Tasmāti yasmā tā pariññāyo natthi,",
  "tika-s0201t:236_3": "tasmā. Atha vā tasmā apariññātattāti yasmā apariññātā pathavī, tasmā apariññātattā",
  "tika-s0201t:236_4": "pathaviyā taṃ pathaviṃ maññati ca abhinandati cāti.",
  "tika-s0201t:237": "Pathavīvāravaṇṇanā niṭṭhitā.",
  "tika-s0201t:238": "Āpovārādivaṇṇanā",
  "tika-s0201t:239_0": "Āpaṃ āpatoti ettha appoti, appāyatīti vā āpo, yasmiṃ saṅghāte sayaṃ atthi, taṃ ābandhanavasena",
  "tika-s0201t:239_1": "byāpetvā tiṭṭhati, paribrūhetīti vā attho. Atthānaṃ adhi ajjhattaṃ. Pati pati attānanti",
  "tika-s0201t:239_2": "paccattaṃ. Ubhayenapi sattasantānapariyāpannameva vadati. Āpo āpogatantiādīsu ābandhanameva",
  "tika-s0201t:239_3": "āpo, tadeva āposabhāvaṃ gatattā āpogataṃ, sabhāveneva āpabhāvaṃ pattanti attho. Sinehanavasena",
  "tika-s0201t:239_4": "sineho, soyeva sinehanasabhāvaṃ gatattā sinehagataṃ. Bandhanattaṃ rūpassāti avinibbhogarūpassa",
  "tika-s0201t:239_5": "bandhanabhāvo, avippakiraṇavasena sampiṇḍananti attho. Uggaṇhantoti yathāparicchinne",
  "tika-s0201t:239_6": "āpomaṇḍale yathā uggahanimittaṃ upalabbhati, tathā nimittaṃ gaṇhanto. Vuttoti “āpasmi”nti",
  "tika-s0201t:239_7": "ettha vuttaāpo. So hi sasambhāraāpo, na “āpokasiṇa”nti ettha vuttaāpo. Sesanti ārammaṇasammutiāpānaṃ",
  "tika-s0201t:239_8": "sarūpavibhāvanaṃ. “Āpaṃ āpato pajānātī”tiādipāḷiyā atthavibhāvanañceva tattha tattha",
  "tika-s0201t:239_9": "maññanāvibhāgadassanañca pathaviyaṃ vuttasadisamevāti. Tattha “pathavīkasiṇameko",
  "tika-s0201t:239_10": "sañjānātī”tiādinā vuttaṃ, idha “āpokasiṇameko sañjānātī”tiādinā vattabbaṃ. Tattha",
  "tika-s0201t:239_11": "ca “pathavīti sañjānātī”ti vuttaṃ, idha pana “āpoti sañjānātī”tiādinā vattabbanti",
  "tika-s0201t:239_12": "evamādi eva viseso. Sesaṃ tādisameva. Tena vuttaṃ “pathaviyaṃ vuttasadisamevā”ti.",
  "tika-s0201t:239_13": "Yo panettha viseso, taṃ dassetuṃ “kevala”ntiādi vuttaṃ. Tattha mūlarasoti mūlaṃ paṭicca",
  "tika-s0201t:239_14": "nibbattaraso. Khandharasādīsupi eseva nayo. Khīrādīni pākaṭāneva. Yathā pana bhesajjasikkhāpade,",
  "tika-s0201t:239_15": "na evamidha niyamo atthi. Yaṃ kiñci khīraṃ khīrameva. Sesesupi eseva nayo. Bhummānīti",
  "tika-s0201t:239_16": "āvāṭādīsu ṭhitaudakāni. Antalikkhānīti pathaviṃ appattāni vassodakāni, pattāni pana",
  "tika-s0201t:239_17": "bhummāneva. Evaṃ vuttā cāti ca-saddena himodakakappavināsakaudakapathaviyāantoudakapathavīsandhārakaudakādiṃ",
  "tika-s0201t:239_18": "pubbe avuttampi samuccinoti.",
  "tika-s0201t:240_0": "Tejaṃ tejatoti ettha tejanaṭṭhena tejo, tejanaṃ nāma dahanapacanādisamatthaṃ nisānaṃ,",
  "tika-s0201t:240_1": "yaṃ uṇhattanti vuccati. Yena cāti yena tejogatena kupitena. Santappatīti ayaṃ kāyo",
  "tika-s0201t:240_2": "samantato tappati ekāhikajarādibhāvena usumajāto hoti. Yena ca jīrīyatīti yena ayaṃ",
  "tika-s0201t:240_3": "kāyo jīrīyati, indriyavekallataṃ balaparikkhayaṃ valitādibhāvañca pāpuṇāti. Yena",
  "tika-s0201t:240_4": "ca pariḍayhatīti yena kupitena ayaṃ kāyo parito ḍayhati, so ca puggalo ḍayhāmīti",
  "tika-s0201t:240_5": "satadhotasappigosītacandanādilepañceva tālavaṇṭavātañca paccāsīsati. Yena ca asitapītakhāyitasāyitaṃ",
  "tika-s0201t:240_6": "sammā pariṇāmaṃ gacchatīti yena asitaṃ vā odanādi, pītaṃ vā pānakādi, khāyitaṃ vā",
  "tika-s0201t:240_7": "piṭhakhajjakādi, sāyitaṃ vā ambapakkamadhuphāṇitādi sammadeva paripākaṃ gacchati,",
  "tika-s0201t:240_8": "rasādibhāvena vivekaṃ gacchatīti attho. Ettha ca sarīrassa pakatiusumaṃ atikkamitvā",
  "tika-s0201t:240_9": "uṇhabhāvo santāpo, sarīradahanavasena pavatto mahādāho paridāho, satavāraṃ tāpetvā",
  "tika-s0201t:240_10": "udake pakkhipitvā uddhaṭasappi satadhotasappi, rasarudhiramaṃsamedaaṭṭhiaṭṭhimiñjasukkā",
  "tika-s0201t:240_11": "rasādayo. Tattha purimā tayo tejā catusamuṭṭhānā, pacchimo kammasamuṭṭhānova.",
  "tika-s0201t:241_0": "Tejobhāvaṃ gatattā tejogataṃ. Usmāti uṇhākāro. Usmāva usmābhāvaṃ gatattā usmāgataṃ.",
  "tika-s0201t:241_1": "Usumanti caṇḍausumaṃ. Tadeva usumagataṃ, sabhāveneva usumabhāvaṃ pattanti attho.",
  "tika-s0201t:241_2": "Kaṭṭhaggīti kaṭṭhupādāno aggi. Sakalikaggīādīsupi eseva nayo. Saṅkāraggīti kacavaraṃ",
  "tika-s0201t:241_3": "paṭicca uppannaaggi. Indaggīti asaniaggi. Santāpoti jālāya vā vītaccitaṅgārānaṃ vā",
  "tika-s0201t:241_4": "santāpo. Sūriyasantāpoti ātapo. Kaṭṭhasannicayasantāpoti kaṭṭharāsiṃ paṭicca uppannasantāpo.",
  "tika-s0201t:241_5": "Sesesupi eseva nayo. Evaṃ vuttā cāti. Ca-saddena petaggikappavināsakagginirayaggiādike",
  "tika-s0201t:241_6": "avuttepi samuccinoti.",
  "tika-s0201t:242_0": "Vāyaṃ vāyatoti ettha vāyanaṭṭhena vāyo. Kimidaṃ vāyanaṃ nāma? Vitthambhanaṃ, samudīraṇaṃ",
  "tika-s0201t:242_1": "vā, vāyanaṃ gamananti eke. Uddhaṅgamā vātāti uggārahikkādipavattakā uddhaṃ ārohanavātā.",
  "tika-s0201t:242_2": "Adhogamā vātāti uccārapassāvādinīharaṇatā adho orohanavātā. Kucchisayā vātāti antānaṃ",
  "tika-s0201t:242_3": "bahivātā. Koṭṭhāsayā vātāti antānaṃ antovātā. Aṅgamaṅgānusārino vātāti dhamanījālānusārena",
  "tika-s0201t:242_4": "sakalasarīre aṅgamaṅgāni anusaṭā samiñjanapasāraṇādinibbattakā vātā. Satthakavātāti",
  "tika-s0201t:242_5": "sandhibandhanāni kattariyā chindantā viya pavattavātā. Khurakavātāti khurena viya",
  "tika-s0201t:242_6": "hadayamaṃsachedanaphālanakavātā. Uppalakavātāti hadayamaṃsassa samuppāṭanakavātā.",
  "tika-s0201t:242_7": "Assāsoti antopavisanakanāsikāvāto. Passāsoti bahinikkhamananāsikāvāto. Ettha ca purimā",
  "tika-s0201t:242_8": "sabbe catusamuṭṭhānā, assāsapassāsā cittasamuṭṭhānāva.",
  "tika-s0201t:243_0": "Vāyogatanti vāyova vāyogataṃ, sabhāveneva vāyobhāvaṃ pattanti attho. Thambhitattaṃ",
  "tika-s0201t:243_1": "rūpassāti avinibbhogarūpassa thambhitabhāvo. Puratthimā vātāti puratthimadisato āgatā",
  "tika-s0201t:243_2": "vātā. Pacchimādīsupi eseva nayo. Sarajādīsu saha rajena sarajā, rajavirahitā suddhā",
  "tika-s0201t:243_3": "arajā. Sītautusamuṭṭhānā, sītavalāhakantare vā jātā sītā. Uṇhautusamuṭṭhānā, uṇhavalāhakantare",
  "tika-s0201t:243_4": "vā jātā uṇhā. Parittāti mandā tanukavātā. Adhimattāti balavavātā. Kāḷāti kāḷavalāhakantare",
  "tika-s0201t:243_5": "samuṭṭhitā. Yehi abbhāhato chavivaṇṇo kāḷako hoti, tesaṃ etaṃ adhivacanantipi eke.",
  "tika-s0201t:243_6": "Verambhavātāti yojanato upari vāyanavātā. Pakkhavātāti antamaso makkhikāyapi pakkhāyūhanavātā.",
  "tika-s0201t:243_7": "Supaṇṇavātāti garuḷavātā. Kāmaṃ cetepi pakkhavātāva, ussadavasena pana visuṃ gahitā.",
  "tika-s0201t:243_8": "Tālavaṇṭavātāti tālavaṇṇehi katena, aññehi vā katena kenaci maṇḍalasaṇṭhānena samuṭṭhāpitavātā.",
  "tika-s0201t:243_9": "Vidhūpanavātāti bījanapattakena samuṭṭhāpitavātā. Imāni ca tālavaṇṭavidhūpanāni anuppannampi",
  "tika-s0201t:243_10": "vātaṃ uppādenti, uppannampi parivattenti. Idhāpi ca-saddo udakasandhārakavātakappavināsakavātajālāpellanakavātādike",
  "tika-s0201t:243_11": "avuttepi samuccinoti. Ettha ca “āpaṃ maññatī”tiādīsu yasmā tīhi maññanāhi – “ahaṃ",
  "tika-s0201t:243_12": "āpoti maññati, mama āpoti maññatī”tiādinā pathavīvāre vuttanayena sakkā maññanāvibhāgo",
  "tika-s0201t:243_13": "vibhāvetunti vuttaṃ “sesaṃ vuttanayamevā”ti. Tasmā tattha vuttanayānusārena imesu",
  "tika-s0201t:243_14": "tīsu vāresu yathārahaṃ maññanāvibhāgo vibhāvetabbo.",
  "tika-s0201t:244_0": "Ettāvatāti ettakena iminā catuvāraparimāṇena desanāvisesena. Ca-saddo byatireko.",
  "tika-s0201t:244_1": "Tena vakkhamānaṃyeva visesaṃ joteti. Yvāyanti yo ayaṃ lakkhaṇo nāma hāro vuttoti",
  "tika-s0201t:244_2": "sambandho. So pana lakkhaṇahāro yaṃlakkhaṇo tattha vutto, taṃ dassetuṃ “vuttamhī”tiādi",
  "tika-s0201t:244_3": "vuttaṃ. Tattha vuttamhi ekadhammeti kusalādīsu khandhādīsu vā yasmiṃ kasmiñci ekadhamme",
  "tika-s0201t:244_4": "sutte sarūpato niddhāraṇavasena vā kathite. Ye dhammā ekalakkhaṇā tenāti ye keci",
  "tika-s0201t:244_5": "dhammā kusalādibhāvena, rūpakkhandhādibhāvena vā tena vuttadhammena samānalakkhaṇā.",
  "tika-s0201t:244_6": "Vuttā bhavanti sabbeti sabbepi kusalādisabhāvā, khandhādisabhāvā vā dhammā sutte",
  "tika-s0201t:244_7": "avuttāpi tāya samānalakkhaṇatāya vuttā bhavanti, ānetvā saṃvaṇṇanavasenāti adhippāyo.",
  "tika-s0201t:245_0": "Ettha ca ekalakkhaṇāti samānalakkhaṇā vuttā. Tena sahacaritā samānakiccatā samānahetutā",
  "tika-s0201t:245_1": "samānaphalatā samānārammaṇatāti evamādīhipi avuttānaṃ vuttānaṃ viya niddhāraṇaṃ veditabbaṃ.",
  "tika-s0201t:245_2": "Itīti iminā pakārena. Tenāha “evaṃ nettiyaṃ lakkhaṇo nāma hāro vutto”ti, nettipāḷiyaṃ",
  "tika-s0201t:245_3": "pana “ye dhammā ekalakkhaṇā keci so hāro lakkhaṇo nāmā”ti pāṭho āgato. Tassa vasenāti",
  "tika-s0201t:245_4": "tassa lakkhaṇahārassa vasena. Rūpalakkhaṇaṃ anatītattāti ruppanasabhāvena samānasabhāvattā.",
  "tika-s0201t:245_5": "Vadantena bhagavatā. Etāti “rūpaṃ attato samanupassatī”ti evaṃ vuttadiṭṭhī. Ettha",
  "tika-s0201t:245_6": "ca sakkāyadiṭṭhimaññanādassaneneva sakalarūpavatthukā taṇhāmānamaññanāpi dassitā",
  "tika-s0201t:245_7": "evāti daṭṭhabbaṃ. Tathā hi vuttaṃ “tasmiṃyeva panassa diṭṭhimaññanāya maññite vatthusmiṃ",
  "tika-s0201t:245_8": "sinehaṃ mānañca uppādayato taṇhāmānamaññanāpi veditabbā”ti. Atha vā pathaviṃ āpaṃ",
  "tika-s0201t:245_9": "tejaṃ vāyaṃ meti maññati abhinandatīti ca vadantena vuttanayeneva sakalarūpavatthukā",
  "tika-s0201t:245_10": "taṇhāmaññanā tadanusārena mānamaññanāpi vuttāva hotīti evampettha itaramaññanāpi niddhāretabbā.",
  "tika-s0201t:246": "Āpovārādivaṇṇanā niṭṭhitā.",
  "tika-s0201t:247": "Bhūtavārādivaṇṇanā",
  "tika-s0201t:248_0": "3. “Pathaviṃ maññati, pathaviyā maññatī”tiādīhi padehi “rūpaṃ attato samanupassati,",
  "tika-s0201t:248_1": "rūpasmiṃ attānaṃ samanupassatī”tiādīnaṃ sakkāyadiṭṭhīnaṃ niddhāritattā vuttaṃ “evaṃ",
  "tika-s0201t:248_2": "rūpamukhena saṅkhāravatthukaṃ maññanaṃ vatvā”ti. Tesu saṅkhāresu sattesupīti tadupādānesupi",
  "tika-s0201t:248_3": "sattesu. Dhātūsūti pathavīādīsu catūsu dhātūsu. “Jātaṃ bhūtaṃ saṅkhata”ntiādīsu bhūta-saddo",
  "tika-s0201t:248_4": "uppāde dissati, saupasaggo pana “pabhūtamariyo pakaroti puñña”ntiādīsu vipule, “yebhuyyena",
  "tika-s0201t:248_5": "bhikkhūnaṃ paribhūtarūpo”tiādīsu hiṃsane, “sambhūto sāṇavāsī”tiādīsu paññattiyaṃ,",
  "tika-s0201t:248_6": "“abhibhūto māro vijito saṅgāmo”tiādīsu vimathane, “parābhūtarūpo kho ayaṃ acelo pāthikaputto”tiādīsu",
  "tika-s0201t:248_7": "parājaye, “anubhūtaṃ sukhadukkha”ntiādīsu vediyane, “vibhūtaṃ vibhāvitaṃ paññāyā”tiādīsu",
  "tika-s0201t:248_8": "pākaṭīkaraṇe dissati. Te sabbe rukkhādīsūti. Ādi-saddena saṅgahitāti daṭṭhabbā. “Kālo",
  "tika-s0201t:248_9": "ghasati bhūtānīti, bhūtā loke samussaya”nti ca ādīsu avisesena sattavācakopi bhūtasaddo,",
  "tika-s0201t:248_10": "upari devādipadehi sattavisesānaṃ gahitattā idha tadavasiṭṭhā bhūtasaddena gayhantīti",
  "tika-s0201t:248_11": "āha “no ca kho avisesenā”ti. Tenevāha – “cātumahārājikānañhi heṭṭhā sattā idha bhūtāti",
  "tika-s0201t:248_12": "adhippetā”ti. Yo hi sattanikāyo paripuṇṇayoniko catūhipi yonīhi nibbattanāraho, tatthāyaṃ",
  "tika-s0201t:248_13": "bhūtasamaññā aṇḍajādivasena bhavanato.",
  "tika-s0201t:249_0": "Bhūteti vuttadesaādesite bhūte. Bhūtato sañjānātīti iminā “bhūtā”ti lokavohāraṃ gahetvā",
  "tika-s0201t:249_1": "yathā tattha taṇhādimaññanā sambhavanti, evaṃ viparītasaññāya sañjānanaṃ pakāsīyati.",
  "tika-s0201t:249_2": "Svāyamattho heṭṭhā “pathavito sañjānātī”ti ettha vuttanayānusārena sakkā jānitunti",
  "tika-s0201t:249_3": "āha “vuttanayamevā”ti. Yathā suddhāvāsā sabbadā abhāvato imaṃ desanaṃ nāruḷhā, evaṃ",
  "tika-s0201t:249_4": "nerayikāpi sabbamaññanānadhiṭṭhānato. Eteneva ekaccapetānampettha asaṅgaho daṭṭhabbo.",
  "tika-s0201t:249_5": "Apare pana “diṭṭhimaññanādhiṭṭhānato tesampettha saṅgaho icchitoyevā”ti vadanti.",
  "tika-s0201t:249_6": "“Samaṅgibhūtaṃ paricārenta”ntiādinā sutte vuttanayena. Rajjatīti “subhā sukhitā”ti",
  "tika-s0201t:249_7": "vipallāsaggāhena tattha rāgaṃ janeti. Evamettha rajjanto ca na kevalaṃ dassanavaseneva,",
  "tika-s0201t:249_8": "savanādivasenapi rajjatevāti dassento “disvāpi…pe… utvāpī”ti āha. Tattha ghāyanādivasena",
  "tika-s0201t:249_9": "rajjanaṃ tehi anubhūtagandhamālādivasena ceva visabhāgavatthubhūtānaṃ tesaṃ paribhogavasena",
  "tika-s0201t:249_10": "ca yathānubhavaṃ anussaraṇavasena ca veditabbaṃ. Evaṃ bhūte taṇhāmaññanāya maññatīti",
  "tika-s0201t:249_11": "vuttanayena bhūte paṭicca chandarāgaṃ janento tesaṃ paṭipattiṃ assādento abhinandanto",
  "tika-s0201t:249_12": "abhivadanto ajjhosāya tiṭṭhanto “īdisī avatthā mama anāgatamaddhānaṃ siyā”tiādinā",
  "tika-s0201t:249_13": "vā pana nayena tattha nandiṃ samannānento bhūte taṇhāmaññanāya maññatīti attho. Appaṭiladdhassa",
  "tika-s0201t:249_14": "khattiyamahāsālādibhāvassa, sampattiṃ vipattinti jātivasena ukkaṭṭanihīnataṃ. Dahatīti",
  "tika-s0201t:249_15": "ṭhapeti. Yo evarūpo mānoti yo eso “ayaṃ pubbe mayā sadiso, idāni ayaṃ seṭṭho ayaṃ",
  "tika-s0201t:249_16": "hīnataro”ti uppanno māno. Ayaṃ vuccati mānātimānoti ayaṃ bhārātibhāro viya purimaṃ",
  "tika-s0201t:249_17": "sadisamānaṃ upādāya mānātimāno nāmāti attho.",
  "tika-s0201t:250_0": "Niccātiādīsu uppādābhāvato niccā, maraṇābhāvato dhuvā, sabbadā bhāvato sassatā. Aniccapaṭipakkhato",
  "tika-s0201t:250_1": "vā niccā, thirabhāvato dhuvā, sassatisamatāya sassatā, jarādivasena vipariṇāmassa",
  "tika-s0201t:250_2": "abhāvato avipariṇāmadhammāti maññati. Sabbe sattāti oṭṭhagoṇagadrabhādayo anavasesā",
  "tika-s0201t:250_3": "sañjanaṭṭhena sattā. Sabbe pāṇāti “ekindriyo pāṇo dvindriyo pāṇo”tiādivasena vuttā",
  "tika-s0201t:250_4": "anavasesā pāṇanaṭṭhena pāṇā. Sabbe bhūtāti anavasesā aṇḍakosādīsu bhūtā sañjātāti",
  "tika-s0201t:250_5": "bhūtā. Sabbe jīvāti sāliyavagodhūmādayo anavasesā jīvanaṭṭhena jīvā. Tesu hi so virūhabhāvena",
  "tika-s0201t:250_6": "jīvasaññī. Avasā abalā avīriyāti tesaṃ attano vaso vā balaṃ vā vīriyaṃ vā natthīti",
  "tika-s0201t:250_7": "dasseti. Niyatisaṅgatibhāvapariṇatāti ettha niyatīti. Niyatatā, acchejjasuttāvutaabhejjamaṇi",
  "tika-s0201t:250_8": "viya avijahitapakatitā. Saṅgatīti channaṃ abhijātīnaṃ tattha saṅgamo. Bhāvoti sabhāvoyeva,",
  "tika-s0201t:250_9": "kaṇḍakānaṃ tikhiṇatā, kapiṭṭhaphalādīnaṃ parimaṇḍalāditā, migapakkhīnaṃ vicittavaṇṇāditāti",
  "tika-s0201t:250_10": "evamādiko. Evaṃ niyatiyā ca saṅgatiyā ca bhāve ca pariṇatā nānappakārataṃ pattā.",
  "tika-s0201t:250_11": "Yena hi yathā bhavitabbaṃ, so tatheva bhavati. Yena na bhavitabbaṃ, so na bhavatīti",
  "tika-s0201t:250_12": "dasseti. Chasvevābhijātīsūti kaṇhābhijātiādīsu chasu eva abhijātīsu ṭhatvā sukhañca",
  "tika-s0201t:250_13": "dukkhañca paṭisaṃvedenti, aññā sukhadukkhabhūmi natthīti dasseti. Vā-saddena antādibhede",
  "tika-s0201t:250_14": "diṭṭhābhinivese saṅgaṇhāti.",
  "tika-s0201t:251_0": "Upapattinti iminā tasmiṃ tasmiṃ sattanikāye bhūtānaṃ sahabyataṃ ākaṅkhatīti dasseti.",
  "tika-s0201t:251_1": "Sukhuppattinti iminā pana tattha tattha uppannassa sukhuppattiṃ. Ekacce bhūte niccātiādinā",
  "tika-s0201t:251_2": "ekaccasassatikadiṭṭhiṃ dasseti. Ahampi bhūtesu aññatarosmīti iminā pana catutthaṃ",
  "tika-s0201t:251_3": "ekaccasassatikavādaṃ dasseti.",
  "tika-s0201t:252_0": "Yato kutocīti issarapurisādibhedato yato kutoci. Ekā taṇhāmaññanāva labbhatīti idhāpi",
  "tika-s0201t:252_1": "heṭṭhā vuttanayena itaramaññanānampi sambhavo niddhāretabbo. Vuttappakāreyeva bhūte",
  "tika-s0201t:252_2": "taṇhādiṭṭhīhi abhinandatītiādinā vattabbattā āha “vuttanayamevā”ti. Yojanā kātabbāti",
  "tika-s0201t:252_3": "“yo bhūtapaññattiyā upādānabhūte khandhe parijānāti, so tīhi pariññāhi parijānātī”tiādinā",
  "tika-s0201t:252_4": "yojanā kātabbā. Apare panettha bhūtagāmopi bhūta-saddena saṅgahitoti rukkhādivasenapi",
  "tika-s0201t:252_5": "maññanāvibhāgaṃ yojetvā dassenti, tathā mahābhūtavasenapi, taṃ aṭṭhakathāyaṃ natthi.",
  "tika-s0201t:253_0": "Bhūmivisesādinā bhedenāti bhūmivisesaupapattivisesādivibhāgena. Iddhiyāti puññavisesanibbattena",
  "tika-s0201t:253_1": "ānubhāvena. Kiñcāpi deva-saddo “viddhe vigatavalāhake deve”tiādīsu ajaṭākāse āgato,",
  "tika-s0201t:253_2": "“devo ca thokaṃ thokaṃ phusāyatī”tiādīsu meghe, “ayañhi deva kumāro”tiādīsu khattiye",
  "tika-s0201t:253_3": "āgato, “pañcahi kāmaguṇehi samappito samaṅgibhūto paricāreti devo maññe”tiādīsu viya",
  "tika-s0201t:253_4": "idha upapattidevesu āgato, deva-saddena pana vattabbasatte anavasesato uddharitvā",
  "tika-s0201t:253_5": "tato idhādhippete dassetuṃ “te tividhā”tiādi vuttaṃ. Sesā cha kāmāvacarā idha devāti",
  "tika-s0201t:253_6": "adhippetā itaresaṃ padantarehi nivattitattāti adhippāyo. Bhūtā devāti gahitesu sattesu",
  "tika-s0201t:253_7": "taṇhādimaññanānaṃ pavattākārenapi tividhalakkhaṇanti āha “bhūtavāre vuttanayena veditabbā”ti.",
  "tika-s0201t:254_0": "“Aññatarassa upāsakassa pajāpati abhirūpā hotī”tiādīsu pajāpati-saddo gharaṇiyaṃ",
  "tika-s0201t:254_1": "āgato, “pajāpati kāmadāyī suvaṇṇavaṇṇā me pajā hotū”tiādīsu diṭṭhigatikaparikappite,",
  "tika-s0201t:254_2": "“pajāpatissa devarājassa dhajaggaṃ ullokeyyāthā”tiādīsu devajeṭṭhake, idha pana adhipatīti",
  "tika-s0201t:254_3": "vadanti, taṃ upari brahmuno gayhamānattā tesaṃ matimattaṃ. Devānanti cātumahārājikādidevānaṃ.",
  "tika-s0201t:254_4": "Mahārājādīnanti ādi-saddena sakkasuyāmasantussitasunimmitavasavattino gahitā. Tesanti",
  "tika-s0201t:254_5": "mahārājādīnaṃ. Sattasaṅkhātāyāti kāmabhūmiyaṃ sattasaṅkhātāya. Pajāpatinti pajāpatibhāvaṃ.",
  "tika-s0201t:254_6": "Pajāpatibhāvena hi mānaṃ jappento pajāpatiṃ mānamaññanāya maññatīti vutto.",
  "tika-s0201t:255_0": "Ekā diṭṭhimaññanāva yujjatīti vuttaṃ, pajāpatino pana samipataṃ salokataṃ vā ākaṅkhato,",
  "tika-s0201t:255_1": "tathābhāvāya cittaṃ paṇidahato, tathāladdhabbāya sampattiyā attano seyyādibhāvaṃ",
  "tika-s0201t:255_2": "dahato ca taṇhāmānamaññanāpi sambhavantīti sakkā viññātuṃ. Ye ca dhammāti āyuvaṇṇādike",
  "tika-s0201t:255_3": "vadati. Pajāpatinti etthāpi heṭṭhā vuttanayena itaramaññanānampi sambhavo veditabbo.",
  "tika-s0201t:256_0": "Brūhitoti parivuddho. Guṇavisesehīti jhānādīhi visiṭṭhehi guṇehi uttarimanussadhammatāya.",
  "tika-s0201t:256_1": "Brahma-saddassa satipi avisesato visiṭṭhavācakatte yattha yattha panassa guṇavisesayuttādirūpā",
  "tika-s0201t:256_2": "pavatti, taṃ dassetuṃ “apicā”tiādi vuttaṃ. Sahassoti sahassiyā lokadhātuyā adhipatibhūto.",
  "tika-s0201t:256_3": "Paṭhamābhinibbattoti paṇītena paṭhamajhānena nibbatto, paṭhamajjhānabhūmiyaṃ vā paṭhamaṃ",
  "tika-s0201t:256_4": "abhinibbatto. Gahitāti veditabbā padhānaggahaṇena appadhānānampi kenaci sambandhena",
  "tika-s0201t:256_5": "gahitabhāvasiddhito. Ettha ca brahmāti mahābrahmā adhippeto. So hi vaṇṇavantatāya",
  "tika-s0201t:256_6": "ceva dīghāyukatāya ca brahmapārisajjādīhi mahanto brahmāti mahābrahmā, tassa pana",
  "tika-s0201t:256_7": "purohitaṭṭhāne ṭhitāti brahmapurohitā, parisāyaṃ bhavā paricārakāti brahmapārisajjāti",
  "tika-s0201t:256_8": "veditabbā. Ukkaṭṭhekapuggalabhāvato pajāpatismiṃ viya brahmani maññanā vattatīti",
  "tika-s0201t:256_9": "vuttaṃ “pajāpativāre vuttanayeneva veditabbā”ti. Tathā hi bahupuggalabhāvasāmaññato",
  "tika-s0201t:256_10": "ābhassaravārādīnaṃ bhūtavārasadisatā vuttā.",
  "tika-s0201t:257_0": "Yathāvuttapabhāya ābhāsanasīlā vā ābhassarā. Ekatalavāsinoti idaṃ jhānantarabhūmīnaṃ",
  "tika-s0201t:257_1": "viya heṭṭhuparibhāvābhāvato vuttaṃ, ṭhānāni pana nesaṃ paricchinnāneva. Ābhassarehi",
  "tika-s0201t:257_2": "parittā ābhā etesanti parittābhā. Appamāṇā ābhā etesanti appamāṇābhā.",
  "tika-s0201t:258_0": "Subhāti sobhanā pabhā. Kañcanapiṇḍo viya sassirikā kañcanapiṇḍasassirikā. Tattha",
  "tika-s0201t:258_1": "sobhanāya pabhāya kiṇṇā subhākiṇṇāti vattabbe bhā-saddassa rassattaṃ, antima-ṇa-kārassa",
  "tika-s0201t:258_2": "ha-kārañca katvā “subhakiṇhā”ti vuttā. Subhāti ca ekagghanā niccalā pabhā vuccati,",
  "tika-s0201t:258_3": "parittā subhā etesanti parittasubhā. Appamāṇā subhā etesanti appamāṇasubhā.",
  "tika-s0201t:259": "Vipulaphalāti vipulasantasukhāyuvaṇṇādiphalā.",
  "tika-s0201t:260_0": "Satipi devabrahmādīnaṃ puññaphalena jhānaphalena ca paṭipakkhābhibhave yesaṃ pana",
  "tika-s0201t:260_1": "puthujjanaasaññasattesu abhibhūvohāro pākaṭo niruḷho ca, tesaṃ vasenāyaṃ desanā pavattāti",
  "tika-s0201t:260_2": "dassento āha “asaññabhavassetaṃ adhivacana”nti. Yathā pajāpativāre “idhekacco pajāpatismiṃyevā”tiādinā",
  "tika-s0201t:260_3": "maññanāpavatti dassitā, tathā idhāpi taṃ dassetuṃ sakkāti āha “sesaṃ pajāpativāre vuttanayamevā”ti.",
  "tika-s0201t:261": "Bhūtavārādivaṇṇanā niṭṭhitā.",
  "tika-s0201t:262": "Ākāsānañcāyatanavārādivaṇṇanā",
  "tika-s0201t:263_0": "4. Evaṃ sattavasena bhūmikkamadassane suddhāvāsānaṃ aggahaṇe kāraṇaṃ niddhārento",
  "tika-s0201t:263_1": "“evaṃ bhagavā”tiādimāha. Tattha anāgāmikhīṇāsavāti anāgāmino ca khīṇāsavā ca. Kiñcāpi",
  "tika-s0201t:263_2": "suddhāvāsā attheva anekakappasahassāyukā, ukkaṃsaparicchedato pana soḷasakappasahassāyukāva,",
  "tika-s0201t:263_3": "na tato paranti āha “katipayakappasahassāyukā”ti. Kāmarūpabhavesu pavattamānāpi ākāsānañcāyatanādidhammā",
  "tika-s0201t:263_4": "arūpāvacarabhāvato taṃbhūmikavohāraṃ na labhantīti “tatrūpapannāyevā”ti avadhāretvā",
  "tika-s0201t:263_5": "vuttaṃ. Abhibhūvāre vuttanayena veditabbā yathārahanti adhippāyo. Na hettha vaṇṇavantatādi",
  "tika-s0201t:263_6": "sambhavatīti. Pajāpativāre vuttanayenāti ettha “ahamasmi arūpo pahīnarūpapaṭighasañño”tiādinā",
  "tika-s0201t:263_7": "mānamaññanā veditabbā.",
  "tika-s0201t:264": "Ākāsānañcāyatanavārādivaṇṇanā niṭṭhitā.",
  "tika-s0201t:265": "Diṭṭhasutavārādivaṇṇanā",
  "tika-s0201t:266_0": "5. Rūpamukhena maññanāvatthudassanaṃ saṅkhepoti katvā vuttaṃ “vitthāratopī”ti. Tampi",
  "tika-s0201t:266_1": "hi “yattha neva pathavī, na āpo, na tejo, na vāyo, na ākāsānañcāyatana”ntiādiggahaṇaṃ",
  "tika-s0201t:266_2": "viya saṅkhepato pañcavokārabhavadassanaṃ hotīti.",
  "tika-s0201t:267_0": "Diṭṭhanti yaṃ cakkhudvārena katadassanakiriyāsamāpanaṃ, yañca cakkhu dvayaṃ passati",
  "tika-s0201t:267_1": "passissati sati sambhave passeyya, taṃ sabbakālanti visesavacanicchāya abhāvato diṭṭhanteva",
  "tika-s0201t:267_2": "vuttaṃ yathā “duddha”nti. Tenāha “rūpāyatanassetaṃ adhivacana”nti. Ayañca nayo sutādīsupi",
  "tika-s0201t:267_3": "yojetabbo. Sattāti rūpādīsu sattā visattāti sattā. Sañjanaṭṭhena sāmaññasaddopi cesa",
  "tika-s0201t:267_4": "satta-saddo “itthirūpe”ti visayavisesitattā idha purisavācako daṭṭhabbo. Rattāti",
  "tika-s0201t:267_5": "vatthaṃ viya raṅgajātena cittassa vipariṇāmakārakena chandarāgena rattā sārattā.",
  "tika-s0201t:267_6": "Giddhāti abhikaṅkhanasabhāvena abhigijjhanena giddhā gedhaṃ āpannā. Gadhitāti ganthitā",
  "tika-s0201t:267_7": "viya lobhena dummocanīyabhāvena ārammaṇe paṭibaddhā. Mucchitāti kilesavasena visaññībhūtā",
  "tika-s0201t:267_8": "viya anaññakiccā mucchaṃ mohaṃ āpannā. Ajjhosannāti visaye aññasādhāraṇe viya katvā",
  "tika-s0201t:267_9": "gilitvā pariniṭṭhāpetvā viya ṭhitā. Imināti suvaṇṇavaṇṇādiākārena. Maṅgalaṃ amaṅgalanti",
  "tika-s0201t:267_10": "īdisaṃ diṭṭhaṃ maṅgalaṃ, īdisaṃ amaṅgalanti. Rūpasmiṃ attānaṃ samanupassananayenāti",
  "tika-s0201t:267_11": "idaṃ vedanādiarūpadhamme, rūpāyatanavinimuttasabbadhamme vā attato gahetvā tato ajjhattikaṃ,",
  "tika-s0201t:267_12": "bāhiraṃ vā rūpāyatanaṃ tassokāsabhāvena parikappetvā “so kho pana me ayaṃ attā imasmiṃ",
  "tika-s0201t:267_13": "rūpāyatane”ti maññanto diṭṭhasmiṃ maññatīti imaṃ nayaṃ sandhāya vuttaṃ. “Pathavito",
  "tika-s0201t:267_14": "maññatī”tiādīsu yathā “saupakaraṇassa attano vā parassa vā”tiādimaññanāpavatti dassitā,",
  "tika-s0201t:267_15": "evaṃ “diṭṭhato maññatī”tiādīsu sakkā taṃ dassetunti āha “tesaṃ pathavīvāre vuttanayeneva veditabba”nti.",
  "tika-s0201t:268": "Āhaccāti visayaṃ anvāya, patvāti attho. Tenāha “upagantvā”ti. Aññamaññasaṃsileseti cakkhurūpasotasaddā viya dure ahutvā aññamaññaṃ alliyane.",
  "tika-s0201t:269_0": "Manasā viññātaṃ kevalanti attho. Itarānipi hi manasā viññāyantīti. Sesehi sattahi",
  "tika-s0201t:269_1": "āyatanehi paññattiyā asaṅgahitattā tampi saṅgahetvā dassetuṃ “dhammārammaṇassa vā”ti",
  "tika-s0201t:269_2": "vuttaṃ. Dvīsupi vikappesu lokuttarānampi saṅgaho āpannoti āha “idha pana sakkāyapariyāpannameva",
  "tika-s0201t:269_3": "labbhatī”ti. Vitthāroti maññanānaṃ pavattanākāravitthāro. Etthāti etesu sutavārādīsu.",
  "tika-s0201t:270": "Diṭṭhasutavārādivaṇṇanā niṭṭhitā.",
  "tika-s0201t:271": "Ekattavārādivaṇṇanā",
  "tika-s0201t:272_0": "6. Samāpannakavārenāti samāpannakappavattiyā, rūpāvacarārūpāvacarajhānappavattiyāti",
  "tika-s0201t:272_1": "attho. Sā hi ekasmiṃyeva ārammaṇe ekākārena pavattatīti katvā “ekatta”nti vuccati,",
  "tika-s0201t:272_2": "evañca katvā vipākajjhānappavattipi idha samāpannakavāraggahaṇeneva gahitāti daṭṭhabbā.",
  "tika-s0201t:272_3": "Asamāpannakavārenāti kāmāvacaradhammappavattiyā. Upacārajjhānenapi hi cittaṃ na sammā",
  "tika-s0201t:272_4": "ekattaṃ gatanti vuccatīti.",
  "tika-s0201t:273_0": "Yojanāti maññanāyojanā. Bhinditvāti vibhajitvā. Sāsananayenāti pāḷinayena. Tattha",
  "tika-s0201t:273_1": "“ekattaṃ maññatī”tiādīsu “vedanaṃ attato samanupassatī”tiādinā nayena, “nānattaṃ",
  "tika-s0201t:273_2": "maññatī”tiādīsu pana “rūpaṃ attato samanupassatī”tiādinā nayena vuttavidhiṃ anugantvā maññanā veditabbā.",
  "tika-s0201t:274_0": "Pathavīvārādīsu vuttena ca aṭṭhakathānayenāti “ahaṃ vedanāti maññati, mama vedanāti",
  "tika-s0201t:274_1": "maññatī”tiādinā, “ahaṃ rūpanti maññati, mama rūpanti maññatī”tiādinā cāti attho.",
  "tika-s0201t:274_2": "Tenāha “yathānurūpaṃ vīmaṃsitvā”ti, ekattanānattabhāvesu yo yojanānayo sambhavati,",
  "tika-s0201t:274_3": "tadanurūpaṃ vicāretvāti attho. Kecīti abhayagirivāsino. Apareti sārasamāsācariyā.",
  "tika-s0201t:274_4": "Diṭṭhābhinivesaṃ vadantīti sambandho. Puthujjanassa maññanā nāma sakkāyaṃ bhinditvāva",
  "tika-s0201t:274_5": "yathāupaṭṭhitavisayavaseneva pavattatīti na tattha ayamekattanayo ayaṃ nānattanayoti",
  "tika-s0201t:274_6": "vibhāgavaseneva, ekattasaññī attā hotītiādīsu ca attano ekattanānattasaññitā vuttā,",
  "tika-s0201t:274_7": "na pana ekattaṃ nānattanti evaṃ pavattassa diṭṭhābhinivesassa ekattanānattabhāvoti",
  "tika-s0201t:274_8": "evamettha tadubhayassa idha anadhippetabhāvo daṭṭhabbo.",
  "tika-s0201t:275_0": "Yaṃ yathāvuttaputhujjano anavasesato gaṇhanto gahetuṃ sakkoti, taṃ tassa anavasesato",
  "tika-s0201t:275_1": "gahetabbataṃ upādāya “sabba”nti vuccatīti dassento “tamevā”ti āha, sakkāyasabbanti",
  "tika-s0201t:275_2": "attho. Sabbasmimpi tebhūmakadhamme ādīnavadassane asati nibbidābhāvato assādānupassanāya",
  "tika-s0201t:275_3": "taṇhā vaḍḍhatevāti āha “sabbaṃ assādento sabbaṃ taṇhāmaññanāya maññatī”ti. Vuttañhetaṃ",
  "tika-s0201t:275_4": "bhagavatā – “saṃyojaniyesu, bhikkhave, dhammesu assādānupassino viharato taṇhā pavaḍḍhatī”ti.",
  "tika-s0201t:275_5": "“Sabbamidaṃ mayā nimmita”nti tena nimmitamaññanāya attānaṃ seyyādito dahanto tena",
  "tika-s0201t:275_6": "mānena nimmitaṃ maññatiyeva nāma nimmitamaññanāya vinā tathāmānuppattiyā abhāvatoti",
  "tika-s0201t:275_7": "āha “attanā nimmitaṃ maññanto sabbaṃ mānamaññanāya maññatī”ti. Sabbaṃ natthītiādinā",
  "tika-s0201t:275_8": "nayenāti ādi-saddena niyativādādike saṅgaṇhāti. Mahā me attāti iminā sabbato attano",
  "tika-s0201t:275_9": "vibhūtipavattivādaṃ dasseti. “Sabbaṃ sabbatthaka”nti diṭṭhivasena – “ahaṃ sabbasmiṃ",
  "tika-s0201t:275_10": "mayhaṃ kiñcanaṃ palibodho sabbasmiṃ, paro sabbasmiṃ parassa kiñcanaṃ palibodho sabbasmi”ntiādinā",
  "tika-s0201t:275_11": "nayenapettha maññanā sambhavatīti dassento āha “sesaṃ pathavīvāre vuttanayena veditabba”nti.",
  "tika-s0201t:275_12": "Apica “sabboyaṃ loko purisamayo”ti evaṃdiṭṭhiko purisasaṅkhātato sabbato, attano",
  "tika-s0201t:275_13": "uppattiṃ vā niggamanaṃ vā maññanto diṭṭhimaññanāya sabbato maññati, tasmiṃyeva pana",
  "tika-s0201t:275_14": "diṭṭhimaññanāya maññite vatthusmiṃ sinehaṃ mānañca uppādayato taṇhāmaññanā mānamaññanā",
  "tika-s0201t:275_15": "ca veditabbā. Taṃyeva pana sabbaṃ mayhaṃ attā kattā sāmīti vā maññanto “sabbaṃ me”ti",
  "tika-s0201t:275_16": "maññati, tathāyaṃ diṭṭhitaṇhābhinandanāhi abhinandanto sabbaṃ abhinandatīti evampettha",
  "tika-s0201t:275_17": "maññanānaṃ pavatti veditabbā.",
  "tika-s0201t:276_0": "Tanti sakkāyaṃ. Ukkaṃsagatasukhasahitañhi khandhapañcakaṃ diṭṭhadhammanibbānavādī",
  "tika-s0201t:276_1": "nibbānanti maññati, taṃ panatthato sakkāyoyevāti. Ekadhāti pañcavidhampi nibbānabhāvena",
  "tika-s0201t:276_2": "ekajjhaṃ katvā vuttaṃ. Yatoti yasmā. Pañcahi kāmaguṇehīti manāpiyarūpādīhi pañcahi",
  "tika-s0201t:276_3": "kāmakoṭṭhāsehi, bandhanehi vā. Samappito suṭṭhu appito allīno hutvā ṭhito. Samaṅgibhūtoti",
  "tika-s0201t:276_4": "samannāgato. Paricāretīti tesu kāmaguṇesu kāmakoṭṭhāsesu yathāsukhaṃ indriyāni cāreti",
  "tika-s0201t:276_5": "sañcāreti ito cito ca upaneti. Atha vā laḷati ramati kīḷati. Ettha dvidhā kāmaguṇā",
  "tika-s0201t:276_6": "mānusakā ceva dibbā ca. Mānusakā ca mandhātukāmaguṇasadisā, dibbā paranimmitavasavattidevarājassa",
  "tika-s0201t:276_7": "kāmaguṇasadisā. Evarūpe kāme upagatānañhi te diṭṭhadhammanibbānasampattiṃ paññapenti.",
  "tika-s0201t:276_8": "Tenāha “ettāvatā kho…pe… hotī”ti. Diṭṭhadhammoti paccakkhadhammo vuccati, tattha",
  "tika-s0201t:276_9": "tattha paṭiladdhattabhāvassetaṃ adhivacanaṃ, diṭṭhadhamme nibbānaṃ imasmiṃyeva attabhāve",
  "tika-s0201t:276_10": "dukkhavūpasamanaṃ diṭṭhadhammanibbānaṃ. Paramaṃ uttamaṃ diṭṭhadhammanibbānanti paramadiṭṭhadhammanibbānaṃ,",
  "tika-s0201t:276_11": "taṃ patto hotīti attho. Pañcadhā āgatanti yathāvuttakāmaguṇasukhassa ceva catubbidharūpāvacarajjhānasukhassa",
  "tika-s0201t:276_12": "ca vasena pāḷiyaṃ pañcappakārena āgataṃ. Nibbānaṃ assādentoti paramaṃ sukhaṃ nissaraṇanti",
  "tika-s0201t:276_13": "maññanāya assādento.",
  "tika-s0201t:277_0": "“Imasmiṃ nibbāne patte na jāyati, na jīrati, na mīyatī”ti evampi nibbānasmiṃ maññati.",
  "tika-s0201t:277_1": "“Ito paraṃ paramassāsabhūtaṃ natthī”ti gaṇhanto nibbānato maññati. Tayidaṃ nibbānaṃ",
  "tika-s0201t:277_2": "mayā adhigataṃ, tasmā “nibbānaṃ me”ti maññati. Tatoyeva taṃ nibbānaṃ diṭṭhābhinandanāya",
  "tika-s0201t:277_3": "abhinandati. Ayaṃ tāvettha diṭṭhimaññanā. Tasmiṃyeva pana diṭṭhimaññanāya maññite",
  "tika-s0201t:277_4": "vatthusmiṃ sinehaṃ mānañca uppādayato taṇhāmānamaññanāpi niddhāretabbā.",
  "tika-s0201t:278_0": "Yādisoti yathārūpo, yehi jegucchādisabhāvehi passitabboti attho. Esāti ayaṃ. Tenassa",
  "tika-s0201t:278_1": "attano suṇantānañca paccakkhasiddhatamāha. Asubhādisabhāvena saha vijjamānānaṃ rūpādidhammānaṃ",
  "tika-s0201t:278_2": "kāyo samūhoti sakkāyo, upādānakkhandhā. Tathāti tassa bhāvabhūtena paṭikūlatādippakārena.",
  "tika-s0201t:278_3": "Sabbamaññanāti pathavīādike sarūpāvadhāraṇādivibhāgabhinne visaye pavattiyā anekavihitā sabbā taṇhāmaññanā.",
  "tika-s0201t:279_0": "Jegucchoti jigucchanīyo. Tenassa asubhājaññaduggandhapaṭikūlabhāvaṃ dasseti. Siduroti",
  "tika-s0201t:279_1": "khaṇe khaṇe bhijjanasabhāvo. Tenassa aniccaaddhuvakhayavayapabhaṅgurasabhāvaṃ dasseti.",
  "tika-s0201t:279_2": "Ayanti sakkāyo. Dukkhoti na sukho. Tenassa kicchakasirābādhadukkhavuttitaṃ dasseti.",
  "tika-s0201t:279_3": "Apariṇāyakoti pariṇāyakarahito. Tenassa attasuññaasāravuttitaṃ dasseti. Tanti sakkāyaṃ.",
  "tika-s0201t:279_4": "Paccanīkatoti sabhāvapaṭipakkhato, subhaniccasukhaattāditoti attho. Gaṇhanti gaṇhanto,",
  "tika-s0201t:279_5": "tattha subhādigāhavasena abhinivisantoti attho.",
  "tika-s0201t:280_0": "Idāni tissopi maññanā upamāhi vibhāvetuṃ “subhato”tiādi vuttaṃ. Tattha yathā mahāpariḷāhe",
  "tika-s0201t:280_1": "vipulānatthāvahe ca aggimhi salabhassa patanaṃ subhasukhasaññāya, evaṃ tādise sakkāye",
  "tika-s0201t:280_2": "salabhassa taṇhāmaññanāti imamatthaṃ dasseti “subhato…pe… taṇhāya maññanā”ti iminā.",
  "tika-s0201t:281_0": "Gūthādī kīṭako gūtharāsiṃ laddhā asampannepi tasmiṃ sampannākāraṃ pavattayamāno attānaṃ",
  "tika-s0201t:281_1": "ukkaṃseti, evamanekādīnave ekantabhedini sakkāye niccasaññaṃ upaṭṭhapetvā sampattimadena",
  "tika-s0201t:281_2": "tattha bālo mānaṃ jappetīti imamatthamāha “niccasaññaṃ…pe… mānena maññanā”ti.",
  "tika-s0201t:282_0": "Yathā bālo muddhadhātuko sammūḷho koci ādāse attano paṭibimbaṃ disvā “ayaṃ maññe",
  "tika-s0201t:282_1": "ādāsasāmiko, yadi ahamimaṃ gahetvā tiṭṭheyyaṃ, anatthampi me kareyyā”ti chaḍḍetvā",
  "tika-s0201t:282_2": "palāyanto tattha avijjamānameva kiñci vijjamānaṃ katvā gaṇhi, tathūpamo ayaṃ bālo",
  "tika-s0201t:282_3": "sakkāye attattaniyagāhaṃ gaṇhantoti imamatthaṃ dīpeti “attā…pe… diṭṭhiyā hoti maññanā”ti iminā.",
  "tika-s0201t:283": "Sukhumaṃ mārabandhanaṃ vepacittibandhanatopi sukhumatarattā. Tenāha bhagavā “aho sukhumataraṃ kho, bhikkhave, mārabandhana”nti.",
  "tika-s0201t:284_0": "Bahunti ativiya, anekakkhattuṃ vā. Vipphandamānopi sakkāyaṃ nātivattati saṃsāraṃ",
  "tika-s0201t:284_1": "nātivattanato. Yathāha “ye te, bhikkhave, samaṇā sato sattassa ucchedaṃ vināsaṃ vibhavaṃ",
  "tika-s0201t:284_2": "paññapenti, te, sakkāyaṃyeva anuparidhāvanti seyyathāpi sā gaddulabandhano”tiādi.",
  "tika-s0201t:284_3": "Yathā hi sattasupi ucchedavikappesu saṃsāranāyikānaṃ taṇhādiṭṭhīnaṃ pahānaṃ sambhavati,",
  "tika-s0201t:284_4": "evaṃ sassatavikappesupīti kathañci pana diṭṭhigatikassa bhavavippamokkho. Tena vuttaṃ",
  "tika-s0201t:284_5": "“sakkāyaṃ nātivattatī”ti.",
  "tika-s0201t:285": "Sasoti so eso puthujjano. Niccanti sabbakālaṃ.",
  "tika-s0201t:286": "Tanti tasmā sakkāyamalīnassa jātiyādīnamanativattanato. Asātatoti dukkhato.",
  "tika-s0201t:287_0": "Passaṃ evamimanti asubhāniccadukkhānattasabhāvaṃ taṃ sakkāyaṃ vuttappakārena yathābhūtavipassanāpaññāsahitāya",
  "tika-s0201t:287_1": "maggapaññāya passanto. Pahāyāti samucchedavasena sabbā maññanāyo pajahitvā. Sabbadukkhā",
  "tika-s0201t:287_2": "pamuccatīti sakalasmāpi vaṭṭadukkhato pamuccatīti.",
  "tika-s0201t:288": "Ekattavārādivaṇṇanā niṭṭhitā.",
  "tika-s0201t:289": "Paṭhamanayavaṇṇanā niṭṭhitā.",
  "tika-s0201t:290": "Sekkhavāradutiyanayavaṇṇanā",
  "tika-s0201t:291_0": "7. Adhippetassa atthassa aniyametvā vacanaṃ uddeso, niyametvā vacanaṃ niddesoti āha",
  "tika-s0201t:291_1": "“yoti uddesavacanaṃ, soti niddesavacana”nti. Sampiṇḍanatthoti samuccayattho. Sampiṇḍanañca",
  "tika-s0201t:291_2": "sabhāgatāvasena hotīti āha – “ārammaṇasabhāgenā”ti, ārammaṇassa sabhāgatāya sadisatāyāti",
  "tika-s0201t:291_3": "attho. Sekkhaṃ dasseti sāmaññajotanāya visese avaṭṭhānato, sekkhavisayattā ca tassa vacanassa.",
  "tika-s0201t:292_0": "Kenaṭṭhenāti yasmā ñāṇena araṇīyato attho sabhāvo, tasmā kenaṭṭhena kena sabhāvena",
  "tika-s0201t:292_1": "kena lakkhaṇena sekkho nāma hotīti attho. Yasmā pana sekkhadhammādhigamena puggale",
  "tika-s0201t:292_2": "sekkhavohārappavatti, tasmā “sekkhadhammapaṭilābhato sekkho”ti vuttaṃ. Sekkhadhammā",
  "tika-s0201t:292_3": "nāma catūsu maggesu, heṭṭhimesu ca tīsu phalesu sammādiṭṭhiādayo. Tenāha “sekkhāya",
  "tika-s0201t:292_4": "sammādiṭṭhiyā…pe… ettāvatā kho bhikkhu sekkho hotī”ti. Evaṃ abhidhammapariyāyena",
  "tika-s0201t:292_5": "sekkhalakkhaṇaṃ dassetvā idāni suttantikapariyāyenapi taṃ dassetuṃ “apicā”tiādi vuttaṃ.",
  "tika-s0201t:292_6": "Tattha sikkhatīti iminā sikkhāttayasamaṅgī apariniṭṭhitasikkho sekkhoti dasseti.",
  "tika-s0201t:292_7": "Tenāha “sikkhatī”tiādi. Sikkhāhi niccasamāyogadīpanatthañcettha “sikkhati sikkhatī”ti",
  "tika-s0201t:292_8": "āmeḍitavacanaṃ. Atha vā sikkhanaṃ sikkhā, sā etassa sīlanti sekkho. So hi apariyositasikkhattā",
  "tika-s0201t:292_9": "tadadhimuttattā ca ekantena sikkhanasīlo, na asekkho viya pariniṭṭhitasikkho tattha",
  "tika-s0201t:292_10": "paṭippassaddhussukko, nāpi vissaṭṭhasikkho pacurajano viya tattha anadhimutto. Atha",
  "tika-s0201t:292_11": "vā ariyāya jātiyā tīsu sikkhāsu jāto, tattha vā bhavoti sekkho. Atha vā ikkhati etāyāti",
  "tika-s0201t:292_12": "ikkhā, maggaphalasammādiṭṭhi. Saha ikkhāyāti sekkho.",
  "tika-s0201t:293_0": "Anulomapaṭipadāya paripūrakārīti yā sā sīlādikā vipassanantā dukkhanirodhagāminiyā",
  "tika-s0201t:293_1": "lokuttarāya paṭipadāya anulomanato anulomapaṭipadā, tassā sampādanena paripūrakārīti.",
  "tika-s0201t:293_2": "Idāni taṃ paṭipadaṃ puggalādhiṭṭhānena dassetuṃ “sīlasampanno”tiādi vuttaṃ. Tattha",
  "tika-s0201t:293_3": "sīlasampannoti pātimokkhasaṃvarasīlena samannāgato, paripuṇṇapātimokkhasīlo vā. Pātimokkhasīlañhi",
  "tika-s0201t:293_4": "idha “sīla”nti adhippetaṃ padhānabhāvato. Rūpādiārammaṇesu abhijjhādīnaṃ pavattinivāraṇasaṅkhātena",
  "tika-s0201t:293_5": "manacchaṭṭhānaṃ indriyānaṃ pidhānena indriyesu guttadvāro. Pariyesanādivasena bhojane",
  "tika-s0201t:293_6": "pamāṇajānanena bhojane mattaññū. Vigatathinamiddho hutvā rattindivaṃ kammaṭṭhānamanasikāre",
  "tika-s0201t:293_7": "yuttatāya jāgariyānuyogamanuyutto. Kathaṃ pana jāgariyānuyogo hotīti taṃ dassetuṃ",
  "tika-s0201t:293_8": "“pubbarattā…pe… viharatī”ti vuttaṃ. Yathāha “kathañca pubbarattāpararattaṃ jāgariyānuyogamanuyutto",
  "tika-s0201t:293_9": "hoti? Idha bhikkhu divasaṃ caṅkamena nisajjāya āvaraṇīyehi cittaṃ parisodheti, rattiyā",
  "tika-s0201t:293_10": "paṭhamaṃ yāmaṃ caṅkamena…pe… sodheti, evaṃ kho bhikkhu pubbarattāpararattaṃ jāgariyānuyogamanuyutto",
  "tika-s0201t:293_11": "hotī”ti. Imasmiṃ panattheti “maññati, na maññatī”ti ca vattabbabhāvasaṅkhāte atthe.",
  "tika-s0201t:293_12": "No puthujjano adhippeto “appattamānaso, anuttaraṃ yogakkhemaṃ patthayamāno”ti ca vuttattā.",
  "tika-s0201t:294_0": "Sampayuttattā manasi bhavoti rāgo mānaso, mano eva mānasanti katvā cittaṃ mānasaṃ,",
  "tika-s0201t:294_1": "anavasesato mānaṃ sīyati samucchindatīti aggamaggo mānasaṃ, tannibbattattā pana arahattassa",
  "tika-s0201t:294_2": "mānasatā daṭṭhabbā. Janesutāti jane sakalasattaloke vissutā, patthaṭayasāti attho.",
  "tika-s0201t:295_0": "Natthi ito uttaranti anuttaraṃ. Taṃ pana sabbaseṭṭhaṃ hontaṃ ekantato sadisarahitameva",
  "tika-s0201t:295_1": "hoti, tasmā vuttaṃ “anuttaranti seṭṭhaṃ, asadisanti attho”ti. Patthayamānassāti taṇhāyantassa.",
  "tika-s0201t:295_2": "Pajappitānīti mānajappanāni. Yasmiñhi vatthusmiṃ taṇhāyanā patthayamānamaññanā sambhavati,",
  "tika-s0201t:295_3": "tasmiṃyeva “seyyohamasmī”tiādīni pajappitāni sambhavantīti adhippāyo. Pavedhītanti",
  "tika-s0201t:295_4": "parivāsitaṃ. Pakappitesūti taṇhādiṭṭhikappehi parikappitesu ārammaṇesu. Sotanti kilesasotaṃ.",
  "tika-s0201t:295_5": "Tasmiñhi chinne itarasotaṃ chinnamevāti. Viddhastanti vināsitaṃ. Tañca kho lomahaṃsamattampi",
  "tika-s0201t:295_6": "asesetvāti dassento āha “vinaḷīkata”nti, vigatāvasesaṃ katanti attho. Adhimuttiyā",
  "tika-s0201t:295_7": "idhādhippetapatthanā pākaṭā hotīti “tanninno”tiādi vuttaṃ, na pana kusalacchandassa",
  "tika-s0201t:295_8": "adhimuttibhāvato. Adhimuccantoti okappento.",
  "tika-s0201t:296_0": "Sabbākāraviparītāyāti “subhaṃ sukhaṃ nicca”ntiādīnaṃ sabbesaṃ attanā gahetabbākārānaṃ",
  "tika-s0201t:296_1": "vasena tabbiparītatāya, anavasesato dhammasabhāvaviparītākāragāhiniyāti attho. Abhivisiṭṭhena",
  "tika-s0201t:296_2": "ñāṇenāti asampajānanamicchājānanāni viya na dhammasabhāvaṃ appatvā nāpi atikkamitvā,",
  "tika-s0201t:296_3": "atha kho avirajjhitvā dhammasabhāvassa abhimukhabhāvappattiyā abhivisiṭṭhena ñāṇena,",
  "tika-s0201t:296_4": "ñātapariññādhiṭṭhānāya tīraṇapariññāya pahānapariññekadesena cāti attho. Tenāha “pathavīti…pe…",
  "tika-s0201t:296_5": "vuttaṃ hotī”ti. Pathavībhāvanti pathaviyaṃ abhiññeyyabhāvaṃ. Lakkhaṇapathavī hi idhādhippetā,",
  "tika-s0201t:296_6": "pariññeyyabhāvo panassā “aniccātipī”tiādinā gahitoti. Abhiññatvāti ñātatīraṇapahānapariññāhi",
  "tika-s0201t:296_7": "heṭṭhimamaggañāṇehi ca abhijānitvā. Māmaññīti appahīnānaṃ maññanānaṃ vasena māti",
  "tika-s0201t:296_8": "maññatīti mā, pahīnānaṃ pana vasena na maññatīti amaññī, mā ca so amaññī ca māmaññīti",
  "tika-s0201t:296_9": "evamettha padavibhāgato attho veditabbo. Tattha yena bhāgena amaññī, tena maññīti",
  "tika-s0201t:296_10": "na vattabbo. Yena pana bhāgena maññī, tena amaññīti na vattabboti. Evaṃ paṭikkhepappadhānaṃ",
  "tika-s0201t:296_11": "atthaṃ dassetuṃ aṭṭhakathāyaṃ “maññī ca na maññī ca na vattabbo”ti vuttaṃ. Paṭikkhepappadhānatā",
  "tika-s0201t:296_12": "cettha labbhamānānampi maññanānaṃ dubbalabhāvato veditabbā. Tenevāha – “itarā pana",
  "tika-s0201t:296_13": "tanubhāvaṃ gatā”ti. Māti ca nipātapadametaṃ, anekatthā ca nipātāti adhippāyena “etasmiñhi",
  "tika-s0201t:296_14": "atthe imaṃ padaṃ nipātetvā vutta”nti vuttaṃ. Nipātetvāti ca pakatiādivibhāganiddhāraṇe",
  "tika-s0201t:296_15": "anumānanayaṃ muñcitvā yathāvutte atthe paccakkhatova dassetvāti attho. Puthujjano",
  "tika-s0201t:296_16": "viyāti etenassa uparimaggavajjhataṇhāmānavasena maññanā na paṭikkhittāti dīpeti.",
  "tika-s0201t:297_0": "Atha vā mā maññīti parikappakiriyāpaṭikkhepavacanametaṃ “mā randhayuṃ, mā jīrī”tiādīsu",
  "tika-s0201t:297_1": "viya, na maññeyyāti vuttañhoti. Yathā hi puthujjano sabbaso appahīnamaññanattā “maññati”cceva",
  "tika-s0201t:297_2": "vattabbo, yathā ca khīṇāsavo sabbaso pahīnamaññanattā na maññati eva, na evaṃ sekkho.",
  "tika-s0201t:297_3": "Tassa hi ekaccā maññanā pahīnā, ekaccā appahīnā, tasmā ubhayabhāvato ubhayathāpi",
  "tika-s0201t:297_4": "na vattabbo. Nanu ca ubhayabhāvato ubhayathāpi vattabboti? Na. Yā hi appahīnā, tāpissa",
  "tika-s0201t:297_5": "tanubhāvaṃ gatāti tāhipi so na maññeyya vibhūtatarāya maññanāya abhāvato, pageva",
  "tika-s0201t:297_6": "itarāhi. Tenāha bhagavā “mā maññī”ti. Tena vuttaṃ “mā maññīti parikappakiriyāpaṭikkhepavacanametaṃ",
  "tika-s0201t:297_7": "‘mā randhayuṃ, mā jīrī’tiādīsu viya, na maññeyyāti vuttaṃ hotī”ti. Ayañcassa amaññanā",
  "tika-s0201t:297_8": "vatthuno pariññeyyattā, na asekkhassa viya pariññātattā. Yañhi ekantato parijānitabbaṃ",
  "tika-s0201t:297_9": "parijānituṃ sakkā, na tattha tabbidhure viya puthujjanassa maññanā sambhavanti. Tenāha",
  "tika-s0201t:297_10": "“pariññeyyaṃ tassāti vadāmī”ti.",
  "tika-s0201t:298_0": "Okkantaniyāmattāti anupaviṭṭhasammattaniyāmattā, otiṇṇamaggasotattāti attho. Sambodhiparāyaṇattāti",
  "tika-s0201t:298_1": "uparimaggasambodhipaṭisaraṇattā, tadadhigamāya ninnapoṇapabbhārabhāvatoti attho.",
  "tika-s0201t:298_2": "Ubhayenapi tassa avassaṃbhāvinī sesapariññāti dasseti. Pariññeyyanti parijānitabbabhāvena",
  "tika-s0201t:298_3": "ṭhitaṃ, pariññātuṃ vā sakkuṇeyyaṃ. Tappaṭipakkhato apariññeyyaṃ. Puthujjanassa viyāti",
  "tika-s0201t:298_4": "etena idhādhippetaputhujjanassa pariññeyyabhāvāsaṅkā eva natthi anadhikāratoti dasseti.",
  "tika-s0201t:298_5": "“Mābhinandī”ti etthāpi imināva nayena attho veditabbo.",
  "tika-s0201t:299": "Sekkhavāradutiyanayavaṇṇanā niṭṭhitā.",
  "tika-s0201t:300": "Khīṇāsavavāratatiyādinayavaṇṇanā",
  "tika-s0201t:301_0": "8. Sabhāgo diṭṭhasaccatādisāmaññena. Ārakā kilesehi arahanti padassa niruttinayena",
  "tika-s0201t:301_1": "atthaṃ vatvā taṃ pāḷiyā samānento “vuttañceta”ntiādimāha. Tattha pāpakāti lāmakaṭṭhena",
  "tika-s0201t:301_2": "duggatisampāpanaṭṭhena ca pāpakā. Sāvajjaṭṭhena akosallasambhūtaṭṭhena ca akusalā.",
  "tika-s0201t:301_3": "Saṃkilesaṃ arahanti, tattha vā niyuttāti saṃkilesikā. Punabbhavassa karaṇasīlā, punabbhavaphalaṃ",
  "tika-s0201t:301_4": "arahantīti vā ponobhavikā. Saha darathena pariḷāhena pavattantīti sadarā. Dukkho",
  "tika-s0201t:301_5": "kaṭuko, dukkhamo vā vipāko etesanti dukkhavipākā. Anāgate jātiyā ceva jarāmaraṇānañca",
  "tika-s0201t:301_6": "vaḍḍhanena jātijarāmaraṇiyāti. Evametesaṃ padānaṃ attho veditabbo. Kāmañcāyaṃ suttantavaṇṇanā,",
  "tika-s0201t:301_7": "abhidhammanayo pana nippariyāyoti tena dassento “cattāro āsavā”tiādimāha. Samucchinnā",
  "tika-s0201t:301_8": "paṭippassaddhāti na kevalaṃ samucchinnā eva, atha kho paṭippassaddhāpīti maggakiccena",
  "tika-s0201t:301_9": "sadisaṃ phalakiccampi niddhāreti.",
  "tika-s0201t:302": "Sīlavisodhanādinā garūnaṃ paṭipattiyā anukaraṇaṃ garusaṃvāso. Ariyamaggapaṭipatti eva ariyamaggasaṃvāso. Dasa ariyāvāsā nāma pañcaṅgavippahīnatādayo. Ye sandhāya vuttaṃ –",
  "tika-s0201t:303_0": "“Dasayime, bhikkhave, ariyāvāsā, ye ariyā āvasiṃsu vā āvasanti vā āvasissanti vā.",
  "tika-s0201t:303_1": "Katame dasa? Idha, bhikkhave, bhikkhu pañcaṅgavippahīno hoti chaḷaṅgasamannāgato,",
  "tika-s0201t:303_2": "ekārakkho, caturāpasseno, panuṇṇapaccekasacco, samavayasaṭṭhesano, anāvilasaṅkappo,",
  "tika-s0201t:303_3": "passaddhakāyasaṅkhāro, suvimuttacitto, suvimuttapañño. Ime kho, bhikkhave, dasa ariyāvāsā”ti.",
  "tika-s0201t:304_0": "Vussatīti vā vusitaṃ, ariyamaggo, ariyaphalañca, taṃ etassa atthīti atisayavacanicchāvasena",
  "tika-s0201t:304_1": "arahā “vusitavā”ti vutto. Karaṇīyanti pariññāpahānabhāvanāsacchikiriyamāha. Taṃ pana",
  "tika-s0201t:304_2": "yasmā catūhi maggehi catūsu saccesu kattabbattā soḷasavidhanti veditabbaṃ. Tenāha",
  "tika-s0201t:304_3": "“catūhi maggehi karaṇīya”nti. Sammāvimuttassāti aggamaggaphalapaññāhi samucchedapaṭippassaddhīnaṃ",
  "tika-s0201t:304_4": "vasena suṭṭhu vimuttassa. Santacittassāti tato eva sabbakilesadarathapariḷāhānaṃ",
  "tika-s0201t:304_5": "vūpasantacittassa. Bhinnakilesassa khīṇāsavassa bhikkhuno. Katassa pariññādikiccassa",
  "tika-s0201t:304_6": "paṭicayo puna karaṇaṃ natthi, tato eva karaṇīyaṃ na vijjati na upalabbhati.",
  "tika-s0201t:305_0": "Bhārāti osīdāpanaṭṭhena bhārā viyāti bhārā. Vuttañhi “bhārā have pañcakkhandhā”tiādi.",
  "tika-s0201t:305_1": "Attano yonisomanasikārāyattanti attupanibandhaṃ, sasantānapariyāpannattā attānaṃ",
  "tika-s0201t:305_2": "avijahanaṃ. Tayidaṃ yadipi sabbasmiṃ anavajjadhamme sambhavati, akuppasabhāvāparihānadhammesu",
  "tika-s0201t:305_3": "pana aggabhūte arahatte sātisayaṃ, netaresūti dassento āha “attano paramatthaṭṭhena",
  "tika-s0201t:305_4": "vā”ti, uttamaṭṭhabhāvenāti attho.",
  "tika-s0201t:306_0": "Suttantanayo nāma pariyāyanayoti nippariyāyanayena saṃyojanāni dassento “bhavarāgaissāmacchariyasaṃyojana”nti",
  "tika-s0201t:306_1": "āha, na pana “rūparāgo”tiādinā. Bhavesu saṃyojantīti kilesakammavipākavaṭṭānaṃ paccayo",
  "tika-s0201t:306_2": "hutvā nissarituṃ appadānavasena bandhanti. Satipi hi aññesaṃ tappaccayabhāve na vinā",
  "tika-s0201t:306_3": "saṃyojanāni tesaṃ tappaccayabhāvo atthi, orambhāgiyauddhambhāgiyasaṅgahitehi ca tehi",
  "tika-s0201t:306_4": "taṃtaṃbhavanibbattakakammaniyamo bhavaniyamo ca hoti, na ca upacchinnasaṃyojanassa",
  "tika-s0201t:306_5": "katānipi kammāni bhavaṃ nibbattentīti tesaṃyeva saṃyojanaṭṭho daṭṭhabbo.",
  "tika-s0201t:307_0": "Sammā aññāyāti ājānanabhūtāya aggamaggapaññāya sammā yathābhūtaṃ dukkhādīsu yo yathā",
  "tika-s0201t:307_1": "jānitabbo, taṃ tathā jānitvā. Cittavimutti sabbassa cittasaṃkilesassa vissaggo. Nibbānādhimutti",
  "tika-s0201t:307_2": "nibbāne adhimuccanaṃ tattha ninnapoṇapabbhāratā. Tanti pathavīādikaṃ. Pariññātaṃ,",
  "tika-s0201t:307_3": "na puthujjanassa viya apariññātaṃ, sekkhassa viya pariññeyyaṃ vā. Tasmāti pariññātattā.",
  "tika-s0201t:308_0": "Catutthapañcamachaṭṭhavārā tattha tattha kilesanibbānakittanavasena pavattattā nibbānavārā",
  "tika-s0201t:308_1": "nāma. Tattha pathavīādīnaṃ pariññātattā amaññanā, sā pana pariññā rāgādīnaṃ khayena",
  "tika-s0201t:308_2": "siddhāti imassa atthassa dīpanavasena pāḷi pavattāti dassento “pariññātaṃ tassāti",
  "tika-s0201t:308_3": "sabbapadehi yojetvā puna khayā rāgassa vītarāgattāti yojetabbaṃ. Esa nayo itaresū”ti",
  "tika-s0201t:308_4": "āha. Tattha itaresūti pañcamachaṭṭhavāresu. Yadi evaṃ kasmā pāḷi evaṃ na dissatīti",
  "tika-s0201t:308_5": "āha “desanā pana ekattha vuttaṃ sabbattha vuttameva hotīti saṃkhittā”ti.",
  "tika-s0201t:309_0": "Na khayā rāgassa vītarāgo sabbaso appahīnarāgattā. Vikkhambhitarāgo hi soti. Bāhirakaggahaṇañcettha",
  "tika-s0201t:309_1": "tathābhāvasseva tesu labbhanato, na tesu eva tathābhāvassa labbhanato. Idāni yā sā",
  "tika-s0201t:309_2": "“pariññātaṃ tassā”ti sabbapadehi yojanā vuttā, taṃ vināpi nibbānavāraatthayojanaṃ",
  "tika-s0201t:309_3": "dassetuṃ “yathā cā”tiādi vuttaṃ. Tattha maññanaṃ na maññatīti maññanā nappavattatīti",
  "tika-s0201t:309_4": "attho. Maññanāya maññitabbattepi tassā vatthuantogadhattāti evamettha attho daṭṭhabbo.",
  "tika-s0201t:310_0": "Yadipi pariññātapadaṃ aggahetvā nibbānavāradesanā pavattā, evampi “khayā”tiādipadehi",
  "tika-s0201t:310_1": "pariññāsiddhi eva pakāsīyatīti ko tesaṃ visesoti codanaṃ sandhāyāha “ettha cā”tiādi.",
  "tika-s0201t:310_2": "Maggabhāvanāpāripūridassanatthaṃ vutto, maggakiccantā hi pariññāyoti adhippāyo. Itare…pe…",
  "tika-s0201t:310_3": "veditabbā vītarāgādikittanatoti. Dvīhi vā kāraṇehīti yathāvuttakāraṇadvayena. Assāti",
  "tika-s0201t:310_4": "khīṇāsavassa. Ayaṃ visesoti idāni vuccamāno viseso. Yadipi khīṇāsavo ekantena vītarāgo",
  "tika-s0201t:310_5": "vītadoso vītamoho eva ca hoti, yāya pana pubbabhāgapaṭipadāya vītarāgatādayo savisesāti",
  "tika-s0201t:310_6": "vattabbataṃ labhanti, taṃ dassento “tīsu hī”tiādimāha. “Ratto atthaṃ na jānātī”tiādinā",
  "tika-s0201t:310_7": "rāge ādīnavaṃ passato “rāgo ca nāma sukhābhisaṅgena uppajjati, sukhañca vipariṇāmato",
  "tika-s0201t:310_8": "dukkhaṃ. Pageva itara”nti sahetuke rāge ādīnavadassanaṃ dukkhānupassanāya nimittaṃ,",
  "tika-s0201t:310_9": "dukkhānupassanā ca paṇidhiyā paṭipakkhabhāvato appaṇihitavimokkhaṃ paripuretīti āha",
  "tika-s0201t:310_10": "“rāge…pe… vītarāgo hotī”ti. Tathā “duṭṭho atthaṃ na jānātī”tiādinā dose ādīnavaṃ",
  "tika-s0201t:310_11": "passato “doso ca nāma dukkhaṃ paṭicca uppajjati, tañca ubhayaṃ anavaṭṭhitaṃ ittaraṃ",
  "tika-s0201t:310_12": "pabhaṅgū”ti sahetuke dose ādīnavadassanaṃ aniccānupassanāya nimittaṃ, aniccānupassanā",
  "tika-s0201t:310_13": "ca niccanimittādīnaṃ paṭipakkhabhāvato animittavimokkhaṃ paripūretīti āha “dose…pe…",
  "tika-s0201t:310_14": "hotī”ti. Tathā “mūḷho atthaṃ na jānātī”tiādinā mohe ādīnavaṃ passato “moho nāma yathāsabhāvaggahaṇassa",
  "tika-s0201t:310_15": "paribbhamanto”ti mohassa vikkhambhanaṃ anattānupassanāya nimittaṃ, anattānupassanāya",
  "tika-s0201t:310_16": "ca attābhinivesassa paṭipakkhabhāvato suññataṃ vimokkhaṃ paripūretīti āha “mohe…pe… vītamoho hotī”ti.",
  "tika-s0201t:311_0": "Evaṃ santeti yadi vītarāgatādayo vimokkhavibhāgena vuttā, evaṃ sante. Tasmāti yasmā",
  "tika-s0201t:311_1": "vimokkhamukhavimokkhānaṃ vasena niyametvā na vuttaṃ, tasmā. Yaṃ kiñci arahato sambhavantaṃ",
  "tika-s0201t:311_2": "vibhajitvā vuccatīti vārattayadesanā katāti imamatthaṃ dasseti “yaṃ arahato”tiādinā.",
  "tika-s0201t:312_0": "Evaṃ vimuttivibhāgena khīṇāsavassa vibhāgaṃ vārattayadesanānibandhanaṃ dassetvā idāni",
  "tika-s0201t:312_1": "avibhāgenapi tattha pariññāvisayassa anusayavisayassa ca vibhāgaṃ tassa nibandhanaṃ",
  "tika-s0201t:312_2": "dassento “avisesenā”tiādimāha. Tattha upekkhāvedanā visesato saṅkhāradukkhaṃ sammohādhiṭṭhānanti",
  "tika-s0201t:312_3": "vuttaṃ “saṅkhāra…pe… moho”ti. Sesaṃ vuttanayattā suviññeyyameva.",
  "tika-s0201t:313": "Khīṇāsavavāratatiyādinayavaṇṇanā niṭṭhitā.",
  "tika-s0201t:314": "Tathāgatavārasattamanayavaṇṇanā",
  "tika-s0201t:315_0": "12. Yehi guṇavisesehi nimittabhūtehi bhagavati “tathāgato”ti ayaṃ samaññā pavattā,",
  "tika-s0201t:315_1": "taṃ dassanatthaṃ “aṭṭhahi kāraṇehi bhagavā tathāgato”tiādi vuttaṃ. Guṇanemittakāneva",
  "tika-s0201t:315_2": "hi bhagavato sabbāni nāmāni. Yathāha –",
  "tika-s0201t:316": "“Asaṅkhyeyyāni nāmāni, saguṇena mahesino;",
  "tika-s0201t:317": "Guṇena nāmamuddheyyaṃ, api nāmasahassato”ti. –",
  "tika-s0201t:318_0": "Tathā āgatoti ettha ākāraniyamanavasena opammasampaṭipādanattho tathā-saddo. Sāmaññajotanā",
  "tika-s0201t:318_1": "hi visese avatiṭṭhatīti paṭipādagamanattho āgata-saddo, na ñāṇagamanattho “tathalakkhaṇaṃ",
  "tika-s0201t:318_2": "āgato”tiādīsu viya, nāpi kāyagamanādiattho “āgato kho mahāsamaṇo, māgadhānaṃ giribbaja”ntiādīsu",
  "tika-s0201t:318_3": "viya. Tattha yadākāraniyamanavasena opammasampaṭipādanattho tathā-saddo, taṃ karuṇāppadhānattā",
  "tika-s0201t:318_4": "mahākaruṇāmukhena purimabuddhānaṃ āgamanapaṭipadaṃ udāharaṇavasena sāmaññato dassento",
  "tika-s0201t:318_5": "yaṃtaṃsaddānaṃ ekantasambandhabhāvato “yathā sabbaloka…pe… āgatā”ti sādhāraṇato vatvā",
  "tika-s0201t:318_6": "puna taṃ paṭipadaṃ mahāpadānasuttādīsu sambahulaniddesena supākaṭānaṃ āsannānañca",
  "tika-s0201t:318_7": "vipassīādīnaṃ channaṃ sammāsambuddhānaṃ vasena dassento “yathā vipassī bhagavā”tiādimāha.",
  "tika-s0201t:318_8": "Tattha yena abhinīhārenāti manussatta-liṅgasampatti-hetu-satthāradassana-pabbajjā-abhiññādiguṇasampatti-adhikāra-chandānaṃ",
  "tika-s0201t:318_9": "vasena aṭṭhaṅgasamannāgatena kāyapaṇidhānamahāpaṇidhānena. Sabbesañhi sammāsambuddhānaṃ",
  "tika-s0201t:318_10": "kāyapaṇidhānaṃ imināva nīhārena samijjhatīti.",
  "tika-s0201t:319_0": "Evaṃ mahābhinīhāravasena “tathāgato”ti padassa atthaṃ vatvā idāni pāramīpūraṇavasena",
  "tika-s0201t:319_1": "dassetuṃ “atha vā yathā vipassī bhagavā…pe… yathā kassapo bhagavā dānapāramiṃ pūretvā”tiādi",
  "tika-s0201t:319_2": "vuttaṃ. Imasmiṃ pana ṭhāne suttantikānaṃ mahābodhiyānapaṭipadāya kosallajananatthaṃ",
  "tika-s0201t:319_3": "pāramīkathā vattabbā, sā pana sabbākārasampannā cariyāpiṭakavaṇṇanāya vitthārato",
  "tika-s0201t:319_4": "niddiṭṭhā, tasmā atthikehi tattha vuttanayeneva veditabbā. Yathā pana pubbe vipassīādayo",
  "tika-s0201t:319_5": "sammāsambuddhā abhinīhārasampattiyaṃ patiṭṭhāya suvisuddhāya paṭipadāya anavasesato",
  "tika-s0201t:319_6": "sammadeva sabbā pāramiyo paripūresuṃ, evaṃ amhākampi bhagavā paripūresīti imamatthaṃ",
  "tika-s0201t:319_7": "sandhāyāha “samattiṃ sapāramiyo pūretvā”ti. Satipi aṅgapariccāgādīnaṃ dānapāramibhāve",
  "tika-s0201t:319_8": "pariccāgavisesabhāvadassanatthañceva sudukkarabhāvadassanatthañca “pañca mahāpariccāge”ti",
  "tika-s0201t:319_9": "visuṃ gahaṇaṃ, tatoyeva ca aṅgapariccāgato visuṃ nayanapariccāgaggahaṇampi kataṃ,",
  "tika-s0201t:319_10": "pariggahapariccāgabhāvasāmaññepi dhanarajjapariccāgato puttadārapariccāgaggahaṇañca kataṃ.",
  "tika-s0201t:320_0": "Gatapaccāgatikavattapūraṇādikāya pubbabhāgapaṭipadāya saddhiṃ abhiññāsamāpattinipphādanaṃ",
  "tika-s0201t:320_1": "pubbayogo, dānādīsuyeva sātisayapaṭipattinipphādanaṃ pubbacariyā, sā cariyāpiṭakasaṅgahitā.",
  "tika-s0201t:320_2": "Abhinīhāro pubbayogo, dānādipaṭipatti, kāyavivekavasena ekacariyā vā pubbacariyāti",
  "tika-s0201t:320_3": "keci. Dānādīnañceva appicchatādīnañca saṃsāranibbānesu ādīnavānisaṃsānañca vibhāvanavasena",
  "tika-s0201t:320_4": "sattānaṃ bodhittaye patiṭṭhāpanaparipācanavasena ca pavattā kathā dhammakkhānaṃ,",
  "tika-s0201t:320_5": "ñātīnaṃ atthacariyā ñātatthacariyā, sāpi karuṇāya vaseneva. Ādi-saddena lokatthacariyādayo",
  "tika-s0201t:320_6": "saṅgaṇhāti. Kammassakatañāṇavasena, anavajjakammāyatanasippāyatanavijjāṭṭhānaparicayavasena",
  "tika-s0201t:320_7": "khandhāyatanādiparicayavasena, lakkhaṇattayatīraṇavasena ca ñāṇacāro buddhicariyā,",
  "tika-s0201t:320_8": "sā pana atthato paññāpāramīyeva, ñāṇasambhāradassanatthaṃ visuṃ gahaṇaṃ. Koṭīti pariyanto, ukkaṃsoti attho.",
  "tika-s0201t:321_0": "Cattāro satipaṭṭhāne bhāvetvā brūhetvāti sambandho. Tattha bhāvetvāti uppādetvā.",
  "tika-s0201t:321_1": "Brūhetvāti vaḍḍhetvā. Satipaṭṭhānādiggahaṇena āgamanapaṭipadaṃ matthakaṃ pāpetvā",
  "tika-s0201t:321_2": "dasseti. Vipassanāsahagatā eva vā satipaṭṭhānādayo daṭṭhabbā. Ettha ca “yena abhinīhārenā”tiādinā",
  "tika-s0201t:321_3": "āgamanapaṭipadāya ādiṃ dasseti, “dānapāramī”tiādinā majjhaṃ, “cattāro satipaṭṭhāne”tiādinā",
  "tika-s0201t:321_4": "pariyosānanti veditabbaṃ.",
  "tika-s0201t:322_0": "Sampatijātoti muhuttajāto manussānaṃ hatthato muttamatto, na mātukucchito nikkhantamatto.",
  "tika-s0201t:322_1": "Nikkhantamattañhi mahāsattaṃ paṭhamaṃ brahmāno suvaṇṇajālena paṭiggaṇhiṃsu, tesaṃ",
  "tika-s0201t:322_2": "hatthato cattāro mahārājāno ajinappaveṇiyā, tesaṃ hatthato manussā dukūlacumbaṭakena",
  "tika-s0201t:322_3": "paṭiggaṇhiṃsu, manussānaṃ hatthato muccitvā pathaviyaṃ patiṭṭhitoti. Yathāha bhagavā",
  "tika-s0201t:322_4": "mahāpadānadesanāyaṃ. Setamhi chatteti dibbasetacchatte. Anudhārīyamāneti dhārīyamāne.",
  "tika-s0201t:322_5": "Ettha ca chattaggahaṇeneva khaggādīni pañca kakudhabhaṇṭānipi vuttānevāti daṭṭhabbaṃ.",
  "tika-s0201t:322_6": "Khaggatālavaṇṭamorahatthakavālabījanīuṇhīsapaṭṭāpi hi chattena saha tadā upaṭṭhitā",
  "tika-s0201t:322_7": "ahesuṃ, chattādīniyeva ca tadā paññāyiṃsu, na chattādiggāhakā. Sabbā ca disāti dasapi",
  "tika-s0201t:322_8": "disā. Nayidaṃ sabbadisāvilokanaṃ sattapadavītihāruttarakālaṃ daṭṭhabbaṃ. Mahāsatto",
  "tika-s0201t:322_9": "hi manussānaṃ hatthato muccitvā puratthimadisaṃ olokesi. Tattha devamanussā gandhamālādīhi",
  "tika-s0201t:322_10": "pūjayamānā “mahāpurisa idha tumhehi sadisopi natthi, kuto uttaritaro”ti āhaṃsu. Evaṃ",
  "tika-s0201t:322_11": "catasso disā, catasso anudisā; heṭṭhā, uparīti sabbā disā anuviloketvā sabbattha",
  "tika-s0201t:322_12": "attanā sadisaṃ adisvā “ayaṃ uttarā disā”ti tattha sattapadavītihārena agamāsi. Āsabhinti",
  "tika-s0201t:322_13": "uttamaṃ. Aggoti sabbapaṭhamo. Jeṭṭho seṭṭhoti ca tasseva vevacanaṃ. Ayamantimā jāti,",
  "tika-s0201t:322_14": "natthi dāni punabbhavoti imasmiṃ attabhāve pattabbaṃ arahattaṃ byākāsi.",
  "tika-s0201t:323": "Anekesaṃ visesādhigamānaṃ pubbanimittabhāvenāti saṃkhittena vuttamatthaṃ “yañhī”tiādinā vitthārato dasseti. Tattha etthāti –",
  "tika-s0201t:324": "“Anekasākhañca sahassamaṇḍalaṃ,",
  "tika-s0201t:325": "Chattaṃ marū dhārayumantalikkhe;",
  "tika-s0201t:326": "Suvaṇṇadaṇḍā vītipatanti cāmarā,",
  "tika-s0201t:327": "Na dissare cāmarachattagāhakā”ti. ;",
  "tika-s0201t:328_0": "Imissā gāthāya. Sabbaññutaññāṇameva sabbattha appaṭihatacāratāya anāvaraṇañāṇanti",
  "tika-s0201t:328_1": "āha “sabbaññutānāvaraṇañāṇapaṭilābhassā”ti. Tathā ayaṃ bhagavāpi gato…pe… pubbanimittabhāvenāti",
  "tika-s0201t:328_2": "etena abhijātiyaṃ dhammatāvasena uppajjanakavisesā sabbabodhisattānaṃ sādhāraṇāti",
  "tika-s0201t:328_3": "dasseti. Pāramitānissandā hi teti.",
  "tika-s0201t:329_0": "Vikkamīti agamāsi. Marūti devā. Samāti vilokanasamatāya samā sadisiyo. Mahāpuriso",
  "tika-s0201t:329_1": "hi yathā ekaṃ disaṃ vilokesi, evaṃ sesadisāpi, na katthaci vilokane vibandho tassa",
  "tika-s0201t:329_2": "ahosīti. Samāti vā viloketuṃ yuttā, visamarahitāti attho. Na hi tadā bodhisattassa",
  "tika-s0201t:329_3": "virūpabībhacchavisamarūpāni viloketuṃ ayuttāni disāsu upaṭṭhahantīti.",
  "tika-s0201t:330_0": "Evaṃ “tathā gato”ti kāyagamanaṭṭhena gata-saddena tathāgata-saddaṃ niddisitvā idāni",
  "tika-s0201t:330_1": "ñāṇagamanaṭṭhena taṃ dassetuṃ “atha vā”tiādimāha. Tattha nekkhammenāti alobhappadhānena",
  "tika-s0201t:330_2": "kusalacittuppādena. Kusalā hi dhammā idha nekkhammaṃ, na pabbajjādayo, “paṭhamajjhāna”nti",
  "tika-s0201t:330_3": "ca vadanti. Pahāyāti pajahitvā. Gato adhigato, paṭipanno uttarivisesanti attho. Pahāyāti",
  "tika-s0201t:330_4": "vā pahānahetu, pahānalakkhaṇaṃ vā. Hetulakkhaṇattho hi ayaṃ pahāya-saddo. Kāmacchandādippahānahetukaṃ",
  "tika-s0201t:330_5": "“gato”ti hettha vuttaṃ gamanaṃ avabodho, paṭipatti eva vā kāmacchandādippahānena",
  "tika-s0201t:330_6": "ca lakkhīyatīti. Esa nayo padāletvātiādīsupi. Abyāpādenāti mettāya. Ālokasaññāyāti",
  "tika-s0201t:330_7": "vibhūtaṃ katvā manasikaraṇena upaṭṭhitaālokasañcānanena. Avikkhepenāti samādhinā.",
  "tika-s0201t:330_8": "Dhammavavatthānenāti kusalādidhammānaṃ yāthāvanicchayena. “Sappaccayanāmarūpavavatthānenā”tipi vadanti.",
  "tika-s0201t:331_0": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa",
  "tika-s0201t:331_1": "pubbabhāgapaṭipadāya bhagavato tathāgatabhāvaṃ dassetvā idāni saha upāyena aṭṭhahi",
  "tika-s0201t:331_2": "samāpattīhi aṭṭhārasahi ca mahāvipassanāhi taṃ dassetuṃ “ñāṇenā”tiādimāha. Nāmarūpapariggahakaṅkhāvitaraṇānañhi",
  "tika-s0201t:331_3": "vinibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti,",
  "tika-s0201t:331_4": "tathā jhānasamāpattīsu abhiratinimittena pāmojjena. Tattha “anabhiratiyā vinoditāya",
  "tika-s0201t:331_5": "jhānādīnaṃ samadhigamo”ti samāpattivipassanānaṃ arativinodanaavijjāpadālanādīni upāyo,",
  "tika-s0201t:331_6": "uppaṭipāṭiniddeso pana nīvaraṇasabhāvāya avijjāya heṭṭhā nivaraṇesupi saṅgahadassanatthanti",
  "tika-s0201t:331_7": "daṭṭhabbaṃ. Samāpattivihārappavesavibandhanena nīvaraṇāni kavāṭasadisānīti āha “nīvaraṇakavāṭaṃ",
  "tika-s0201t:331_8": "ugghāṭetvā”ti. “Rattiṃ anuvitakketvā anuvicāretvā divā kammante payojetī”ti vuttaṭṭhāne",
  "tika-s0201t:331_9": "vitakkavicārā dhūmāyanāti adhippetāti āha “vitakkavicāradhūma”nti. Kiñcāpi paṭhamajjhānupacāreyeva",
  "tika-s0201t:331_10": "dukkhaṃ, catutthajjhānupacāre ca sukhaṃ pahīyati, atisayappahānaṃ pana sandhāyāha",
  "tika-s0201t:331_11": "“catutthajjhānena sukhadukkhaṃ pahāyā”ti.",
  "tika-s0201t:332_0": "Aniccassa, aniccanti ca anupassanā aniccānupassanā, tebhūmakadhammānaṃ aniccataṃ",
  "tika-s0201t:332_1": "gahetvā pavattāya vipassanāyetaṃ nāmaṃ. Niccasaññanti saṅkhatadhammesu “niccā sassatā”ti",
  "tika-s0201t:332_2": "evaṃpavattamicchāsaññaṃ. Saññāsīsena diṭṭhicittānampi gahaṇaṃ daṭṭhabbaṃ. Esa nayo",
  "tika-s0201t:332_3": "ito paresupi. Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0201t:332_4": "Nandinti sappītikataṇhaṃ. Virāgānupassanāyāti saṅkhāresu virajjanākārena pavattāya",
  "tika-s0201t:332_5": "anupassanāya. Nirodhānupassanāyāti saṅkhārānaṃ nirodhassa anupassanāya. Yathā vā",
  "tika-s0201t:332_6": "saṅkhārā nirujjhantiyeva, āyatiṃ punabbhavavasena na uppajjanti, evaṃ anupassanā",
  "tika-s0201t:332_7": "nirodhānupassanā. Tenevāha “nirodhānupassanāya nirodheti, no samudetī”ti. Muccitukamyatā",
  "tika-s0201t:332_8": "hi ayaṃ balappattāti. Paṭinissajjanākārena pavattā anupassanā paṭinissaggānupassanā,",
  "tika-s0201t:332_9": "paṭisaṅkhāsantiṭṭhanā hi ayaṃ. Ādānanti niccādivasena gahaṇaṃ. Santatisamūhakiccārammaṇānaṃ",
  "tika-s0201t:332_10": "vasena ekattaggahaṇaṃ ghanasaññā. Āyūhanaṃ abhisaṅkharaṇaṃ. Avatthāvisesāpatti vipariṇāmo.",
  "tika-s0201t:332_11": "Dhuvasaññanti thirabhāvaggahaṇaṃ. Nimittanti samūhādighanavasena sakiccaparicchedatāya",
  "tika-s0201t:332_12": "ca saṅkhārānaṃ saviggahaggahaṇaṃ. Paṇidhinti rāgādipaṇidhiṃ. Sā panatthato taṇhāvasena",
  "tika-s0201t:332_13": "saṅkhāresu ninnatā. Abhinivesanti attānudiṭṭhiṃ.",
  "tika-s0201t:333_0": "Aniccadukkhādivasena sabbadhammatīraṇaṃ adhipaññādhammavipassanā. Sārādānābhinivesanti",
  "tika-s0201t:333_1": "asāresu sāraggahaṇavipallāsaṃ. Issarakuttādivasena loko samuppannoti abhiniveso sammohābhiniveso.",
  "tika-s0201t:333_2": "Keci pana “ahosiṃ nu kho ahaṃ atītamaddhānantiādinā pavattasaṃsayāpatti sammohābhiniveso”ti",
  "tika-s0201t:333_3": "vadanti. Saṅkhāresu leṇatāṇabhāvaggahaṇaṃ ālayābhiniveso. “Ālayaratā ālayasammuditā”ti",
  "tika-s0201t:333_4": "vacanato ālayo taṇhā, sāyeva cakkhādīsu rūpādīsu ca abhinivisanavasena pavattiyā",
  "tika-s0201t:333_5": "ālayābhinivesoti keci. “Evaṃvidhā saṅkhārā paṭinissajjīyantī”ti pavattaṃ ñāṇaṃ paṭisaṅkhānupassanā.",
  "tika-s0201t:333_6": "Vaṭṭato vigatattā vivaṭṭaṃ, nibbānaṃ, tattha ārammaṇakaraṇasaṅkhātena anupassanena",
  "tika-s0201t:333_7": "pavattiyā vivaṭṭānupassanā, gotrabhū. Saṃyogābhinivesanti saṃyujjanavasena saṅkhāresu",
  "tika-s0201t:333_8": "nivisanaṃ. Diṭṭhekaṭṭheti diṭṭhiyā sahajātekaṭṭhe pahānekaṭṭhe ca. Oḷāriketi uparimaggavajjhakilese",
  "tika-s0201t:333_9": "apekkhitvā vuttaṃ, aññathā dassanena pahātabbāpi dutiyamaggavajjhehi oḷārikāti. Aṇusahagateti",
  "tika-s0201t:333_10": "aṇubhūte. Idaṃ heṭṭhimamaggavajjhe apekkhitvā vuttaṃ. Sabbakileseti avasiṭṭhasabbakilese.",
  "tika-s0201t:333_11": "Na hi paṭhamādimaggehi pahīnā kilesā puna pahīyantīti.",
  "tika-s0201t:334_0": "Kakkhaḷattaṃ kathinabhāvo. Paggharaṇaṃ dravabhāvo. Lokiyavāyunā bhastassa viya yena",
  "tika-s0201t:334_1": "vāyunā taṃtaṃkalāpassa uddhumāyanaṃ, thaddhabhāvo vā, taṃ vitthambhanaṃ. Vijjamānepi",
  "tika-s0201t:334_2": "kalāpantarabhūtānaṃ kalāpantarabhūtehi samphuṭṭhabhāve taṃtaṃbhūtavivittatā rūpapariyanto",
  "tika-s0201t:334_3": "ākāsoti yesaṃ yo paricchedo, tehi so asamphuṭṭhova, aññathā bhūtānaṃ paricchedasabhāvo",
  "tika-s0201t:334_4": "na siyā byāpībhāvāpattito, abyāpitāva asamphuṭṭhatāti yasmiṃ kalāpe bhūtānaṃ paricchedo,",
  "tika-s0201t:334_5": "tehi asamphuṭṭhabhāvo asamphuṭṭhalakkhaṇaṃ. Tenāha bhagavā ākāsadhātuniddese “asamphuṭṭhaṃ",
  "tika-s0201t:334_6": "catūhi mahābhūtehī”ti.",
  "tika-s0201t:335_0": "Virodhipaccayasannipāte visadisuppatti ruppanaṃ. Cetanāpadhānattā saṅkhārakkhandhadhammānaṃ",
  "tika-s0201t:335_1": "cetanāvasenetaṃ vuttaṃ “saṅkhārānaṃ abhisaṅkharaṇalakkhaṇa”nti. Tathā hi suttantabhājanīye",
  "tika-s0201t:335_2": "saṅkhārakkhandhavibhaṅge “cakkhusamphassajā cetanā”tiādinā cetanāva vibhattā. Abhisaṅkharaṇalakkhaṇā",
  "tika-s0201t:335_3": "ca cetanā. Yathāha “tattha katamo puññābhisaṅkhāro? Kusalā cetanā kāmāvacarā”tiādi.",
  "tika-s0201t:335_4": "Pharaṇaṃ savipphārikatā. Assaddhiyeti asaddhiyahetu. Nimittatthe bhummaṃ. Esa nayo",
  "tika-s0201t:335_5": "kosajjetiādīsu. Upasamalakkhaṇanti kāyacittapariḷāhūpasamalakkhaṇaṃ. Līnuddhaccarahite",
  "tika-s0201t:335_6": "adhicitte pavattamāne paggahaniggahasampahaṃsanesu abyāvaṭatāya ajjhupekkhanaṃ paṭisaṅkhānaṃ",
  "tika-s0201t:335_7": "pakkhapātupacchedato.",
  "tika-s0201t:336_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā",
  "tika-s0201t:336_1": "sammāvācā siniddhabhāvato sampayuttadhamme sammāvācāpaccayasubhāsitānaṃ sotārañca",
  "tika-s0201t:336_2": "puggalaṃ pariggaṇhātīti tassā pariggāhalakkhaṇaṃ vuttaṃ. Kāyikakiriyā kiñci kattabbaṃ",
  "tika-s0201t:336_3": "samuṭṭhāpeti, sayañca samuṭṭhahanaṃ ghaṭanaṃ hotīti sammākammanta saṅkhātāya viratiyā",
  "tika-s0201t:336_4": "samuṭṭhānalakkhaṇaṃ daṭṭhabbaṃ. Sampayuttadhammānaṃ vā ukkhipanaṃ samuṭṭhāpanaṃ kāyikakiriyāya",
  "tika-s0201t:336_5": "bhārukkhipanaṃ viya. Jīvamānassa sattassa, sampayuttadhammānaṃ vā jīvitindriyappavattiyā,",
  "tika-s0201t:336_6": "ājīvasseva vā suddhi vodānaṃ. Sasampayuttadhammassa cittassa saṃkilesapakkhe patituṃ",
  "tika-s0201t:336_7": "adatvā sammadeva paggaṇhanaṃ paggaho.",
  "tika-s0201t:337_0": "“Saṅkhārā”ti idha cetanā adhippetāti vuttaṃ “saṅkhārānaṃ cetanālakkhaṇa”nti. Namanaṃ",
  "tika-s0201t:337_1": "ārammaṇābhimukhabhāvo. Āyatanaṃ pavattanaṃ. Āyatanānaṃ vasena hi āyasaṅkhātānaṃ cittacetasikānaṃ",
  "tika-s0201t:337_2": "pavatti. Taṇhāya hetulakkhaṇanti vaṭṭassa janakahetubhāvo, maggassa pana nibbānasampāpakattanti ayametesaṃ viseso.",
  "tika-s0201t:338": "Tathalakkhaṇaṃ aviparītasabhāvo. Ekaraso aññamaññānativattanaṃ anūnānadhikabhāvo. Yuganaddhā samathavipassanāva. Saddhāpaññā paggahāvikkhepātipi vadanti.",
  "tika-s0201t:339_0": "Khīṇoti kilese khepatīti khayo, maggo. Anuppādapariyosānatāya anuppādo, phalaṃ. Passaddhi",
  "tika-s0201t:339_1": "kilesavūpasamo. Chandassāti kattukāmatāchandassa. Mūlalakkhaṇaṃ patiṭṭhābhāvo. Samuṭṭhānabhāvo",
  "tika-s0201t:339_2": "samuṭṭhānalakkhaṇaṃ ārammaṇapaṭipādakatāya sampayuttadhammānaṃ uppattihetutā. Samodhānaṃ",
  "tika-s0201t:339_3": "visayādisannipātena gahetabbākāro, yā saṅgatīti vuccati. Samaṃ saha odahanti anena",
  "tika-s0201t:339_4": "sampayuttadhammāti vā samodhānaṃ, phasso. Samosaranti sannipatanti etthāti samosaraṇaṃ.",
  "tika-s0201t:339_5": "Vedanāya vinā appavattamānā sampayuttadhammā vedanānubhavananimittaṃ samosaṭā viya",
  "tika-s0201t:339_6": "hontīti evaṃ vuttaṃ. Gopānasīnaṃ kūṭaṃ viya sampayuttānaṃ pāmokkhabhāvo pamukhalakkhaṇaṃ.",
  "tika-s0201t:339_7": "Tato, tesaṃ vā sampayuttadhammānaṃ uttari padhānanti tatuttari, paññuttarā hi kusalā",
  "tika-s0201t:339_8": "dhammā. Vimuttiyāti phalassa. Tañhi sīlādiguṇasārassa paramukkaṃsabhāvena sāraṃ.",
  "tika-s0201t:339_9": "Ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena porāṇaṭṭhakathāyaṃ",
  "tika-s0201t:339_10": "āgatanayena ca katoti daṭṭhabbaṃ. Tathā hi pubbe vuttopi koci dhammo pariyāyantarapakāsanatthaṃ",
  "tika-s0201t:339_11": "puna dassito. Tato eva ca “chandamūlakā kusalā dhammā manasikārasamuṭṭhānā phassasamodhānā",
  "tika-s0201t:339_12": "vedanāsamosaraṇā”ti, “paññuttarā kusalā dhammā”ti, “vimuttisāramidaṃ brahmacariya”nti,",
  "tika-s0201t:339_13": "“nibbānogadhañhi āvuso brahmacariyaṃ nibbānapariyosāna”nti ca suttapadānaṃ vasena",
  "tika-s0201t:339_14": "“chandassa mūlalakkhaṇa”ntiādi vuttaṃ.",
  "tika-s0201t:340_0": "Tathadhammā nāma cattāri ariyasaccāni aviparītasabhāvattā. Tathāni taṃsabhāvattā.",
  "tika-s0201t:340_1": "Avitathāni amusāsabhāvattā. Anaññathāni aññākārarahitattā. Jātipaccayasambhūtasamudāgataṭṭhoti",
  "tika-s0201t:340_2": "jātipaccayā sambhūtaṃ hutvā sahitassa attano paccayānurūpassa uddhaṃ āgatabhāvo,",
  "tika-s0201t:340_3": "anupavattanaṭṭhoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho,",
  "tika-s0201t:340_4": "na jātito jarāmaraṇaṃ na hoti, na ca jātiṃ vinā aññato hotīti jātipaccayasambhūtaṭṭho.",
  "tika-s0201t:340_5": "Itthañca jātito samudāgacchatīti jātipaccayasamudāgataṭṭho, yā yā jāti yathā yathā",
  "tika-s0201t:340_6": "paccayo hoti, tadanurūpaṃ pātubhāvoti attho. Avijjāya saṅkhārānaṃ paccayaṭṭhoti etthāpi",
  "tika-s0201t:340_7": "na avijjā saṅkhārānaṃ paccayo na hoti, na ca avijjaṃ vinā saṅkhārā uppajjanti, yā",
  "tika-s0201t:340_8": "yā avijjā yesaṃ yesaṃ saṅkhārānaṃ yathā yathā paccayo hoti, ayaṃ avijjāya saṅkhārānaṃ",
  "tika-s0201t:340_9": "paccayaṭṭho paccayabhāvoti attho.",
  "tika-s0201t:341_0": "Bhagavā taṃ sabbākārato jānāti passatīti sambandho. Tenāti bhagavatā. Taṃ vibhajjamānanti",
  "tika-s0201t:341_1": "yojetabbaṃ. Tanti rupāyatanaṃ. Iṭṭhāniṭṭhādīti ādi-saddena majjhattaṃ saṅgaṇhāti,",
  "tika-s0201t:341_2": "tathā atītānāgatapaccuppannaparittaajjhattabahiddhātadubhayādibhedaṃ. Labbhamānakapadavasenāti",
  "tika-s0201t:341_3": "“rūpāyatanaṃ diṭṭhaṃ, saddāyatanaṃ sutaṃ, gandhāyatanaṃ rasāyatanaṃ phoṭṭhabbāyatanaṃ",
  "tika-s0201t:341_4": "mutaṃ, sabbaṃ rūpaṃ manasā viññāta”nti vacanato diṭṭhapadañca viññātapadañca rūpārammaṇe",
  "tika-s0201t:341_5": "labbhati, rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ paccuppannaṃ",
  "tika-s0201t:341_6": "ajjhattaṃ bahiddhā diṭṭhaṃ viññātaṃ rūpaṃ rūpāyatanaṃ rūpadhātu vaṇṇanibhā sanidassanaṃ",
  "tika-s0201t:341_7": "sappaṭighaṃ nīlaṃ pītakanti evamādīhi anekehi nāmehi.",
  "tika-s0201t:342_0": "Terasahi vārehīti rūpakaṇḍe āgate terasa niddesavāre sandhāyāha. Ekekasmiñca vāre",
  "tika-s0201t:342_1": "catunnaṃ catunnaṃ vavatthāpananayānaṃ vasena “dvepaññāsāya nayehī”ti āha. Tathameva",
  "tika-s0201t:342_2": "aviparītadassitāya appaṭivattiyadesanatāya ca. “Jānāmi abhiññāsi”nti vattamānātītakālesu",
  "tika-s0201t:342_3": "ñāṇappavattidassanena anāgatepi ñāṇappavatti vuttāyevāti daṭṭhabbā. Vidita-saddo",
  "tika-s0201t:342_4": "anāmaṭṭhakālaviseso veditabbo “diṭṭhaṃ sutaṃ muta”ntiādīsu viya. Na upaṭṭhāsīti attattaniyavasena",
  "tika-s0201t:342_5": "na upagacchi. Yathā rūpārammaṇādayo dhammā yaṃsabhāvā yaṃpakārā ca, tathā ne passati",
  "tika-s0201t:342_6": "jānāti gacchatīti tathāgatoti evaṃ padasambhavo veditabbo. Keci pana “niruttinayena",
  "tika-s0201t:342_7": "pisodarādipakkhepena (pāṇini 6.3.109) vā dassi-saddassa lopaṃ, āgata-saddassa cāgamaṃ",
  "tika-s0201t:342_8": "katvā tathāgato”ti vaṇṇenti.",
  "tika-s0201t:343_0": "Niddosatāya anupavajjaṃ. Pakkhipitabbābhāvena anūnaṃ. Apanetabbābhāvena anadhikaṃ.",
  "tika-s0201t:343_1": "Atthabyañjanādisampattiyā sabbākāraparipuṇṇaṃ. No aññathāti “tathevā”ti vuttamevatthaṃ",
  "tika-s0201t:343_2": "byatirekena sampādeti. Tena yadatthaṃ bhāsitaṃ, ekantena tadatthanipphādanato yathā",
  "tika-s0201t:343_3": "bhāsitaṃ bhagavatā, tathevāti aviparītadesanataṃ dasseti. Gadaatthoti etena tathaṃ",
  "tika-s0201t:343_4": "gadatīti tathāgatoti da-kārassa ta-kāro kato niruttinayenāti dasseti.",
  "tika-s0201t:344_0": "Tathā gatamassāti tathāgato. Gatanti ca kāyavācāpavattīti attho. Tathāti ca vutte",
  "tika-s0201t:344_1": "yaṃtaṃsaddānaṃ abyabhicārisambandhitāya yathāti ayamattho upaṭṭhitoyeva hoti, kāyavacīkiriyānañca",
  "tika-s0201t:344_2": "aññamaññānulomena vacanicchāyaṃ kāyassa vācā, vācāya ca kāyo sambandhībhāvena upatiṭṭhatīti",
  "tika-s0201t:344_3": "imamatthaṃ dassento āha “bhagavato hī”tiādi. Imasmiṃ pana atthe tathāvādītāya tathāgatoti",
  "tika-s0201t:344_4": "ayampi attho siddho hoti. So pana pubbe pakārantarena dassitoti āha “evaṃ tathākāritāya tathāgato”ti.",
  "tika-s0201t:345_0": "Tiriyaṃ aparimāṇāsu lokadhātūsūti etena yadeke “tiriyaṃ viya upari adho ca santi",
  "tika-s0201t:345_1": "lokadhātuyo”ti vadanti, taṃ paṭisedheti. Desanāvilāsoyeva desanāvilāsamayo yathā",
  "tika-s0201t:345_2": "“puññamayaṃ, dānamaya”ntiādīsu.",
  "tika-s0201t:346": "Nipātānaṃ vācakasaddasannidhāne tadatthajotanabhāvena pavattanato gata-saddoyeva avagatatthaṃ atītatthañca vadatīti āha “gatoti avagato atīto”ti.",
  "tika-s0201t:347_0": "Atha vā abhinīhārato paṭṭhāya yāva sammāsambodhi, etthantare mahābodhiyānapaṭipattiyā",
  "tika-s0201t:347_1": "hānaṭṭhānasaṃkilesanivattīnaṃ abhāvato yathā paṇidhānaṃ, tathā gato abhinīhārānurūpaṃ",
  "tika-s0201t:347_2": "paṭipannoti tathāgato. Atha vā mahiddhikatāya paṭisambhidānaṃ ukkaṃsādhigamena anāvaraṇañāṇatāya",
  "tika-s0201t:347_3": "ca katthacipi paṭighātābhāvato yathā ruci, tathā kāyavacīcittānaṃ gatāni gamanāni",
  "tika-s0201t:347_4": "pavattiyo etassāti tathāgato. Yasmā ca loke vidha-yutta-gata-ppakāra-saddā samānatthā",
  "tika-s0201t:347_5": "dissanti. Tasmā yathāvidhā vipassīādayo bhagavanto, ayampi bhagavā tathāvidhoti tathāgato,",
  "tika-s0201t:347_6": "yathāyuttā ca te bhagavanto, ayampi bhagavā tathāyuttoti tathāgato. Atha vā yasmā",
  "tika-s0201t:347_7": "saccaṃ tacchaṃ tathanti ñāṇassetaṃ adhivacanaṃ, tasmā tathena ñāṇena āgatoti tathāgato.",
  "tika-s0201t:347_8": "Evampi tathāgata-saddassa attho veditabbo.",
  "tika-s0201t:348": "Pahāya kāmādimale yathā gatā,",
  "tika-s0201t:349": "Samādhiñāṇehi vipassiādayo;",
  "tika-s0201t:350": "Mahesino sakyamunī jutindharo,",
  "tika-s0201t:351": "Tathā gato tena mato tathāgato.",
  "tika-s0201t:352": "Tathañca dhātāyatanādilakkhaṇaṃ,",
  "tika-s0201t:353": "Sabhāvasāmaññavibhāgabhedato;",
  "tika-s0201t:354": "Sayambhuñāṇena jino samāgato,",
  "tika-s0201t:355": "Tathāgato vuccati sakyapuṅgavo.",
  "tika-s0201t:356": "Tathāni saccāni samantacakkhunā,",
  "tika-s0201t:357": "Tathā idappaccayatā ca sabbaso;",
  "tika-s0201t:358": "Anaññaneyyena yato vibhāvitā,",
  "tika-s0201t:359": "Yāthāvato tena jino tathāgato.",
  "tika-s0201t:360": "Anekabhedāsupi lokadhātusu,",
  "tika-s0201t:361": "Jinassa rūpāyatanādigocare;",
  "tika-s0201t:362": "Vicitrabhedaṃ tathameva dassanaṃ,",
  "tika-s0201t:363": "Tathāgato tena samantalocano.",
  "tika-s0201t:364": "Yato ca dhammaṃ tathameva bhāsati,",
  "tika-s0201t:365": "Karoti vācāyanulomamattano;",
  "tika-s0201t:366": "Guṇehi lokaṃ abhibhuyyirīyati,",
  "tika-s0201t:367": "Tathāgato tenapi lokanāyako.",
  "tika-s0201t:368": "Yathābhinīhāramato yathāruci,",
  "tika-s0201t:369": "Pavattavācā tanucittabhāvato;",
  "tika-s0201t:370": "Yathāvidhā yena purā mahesino,",
  "tika-s0201t:371": "Tathāvidho tena jino tathāgatoti. ;",
  "tika-s0201t:372_0": "Ārakattātiādīnaṃ padānaṃ attho visuddhimagge buddhānussatisaṃvaṇṇanāya vuttanayeneva",
  "tika-s0201t:372_1": "veditabbo. Sammā sāmañca sabbadhammānaṃ buddhattāti imināssa paropadesarahitassa",
  "tika-s0201t:372_2": "sabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇasaṅkhātassa",
  "tika-s0201t:372_3": "sabbaññutaññāṇassa adhigamo dassito.",
  "tika-s0201t:373_0": "Nanu ca sabbaññutaññāṇato aññaṃ anāvaraṇañāṇaṃ, aññathā cha asādhāraṇañāṇāni buddhañāṇānīti",
  "tika-s0201t:373_1": "vacanaṃ virujjheyyāti? Na virujjhati visayappavattibhedavasena aññehi asādhāraṇañāṇabhāvadassanatthaṃ",
  "tika-s0201t:373_2": "ekasseva ñāṇassa dvidhā vuttattā. Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya",
  "tika-s0201t:373_3": "sabbaññutaññāṇaṃ, tattha ca āvaraṇābhāvato nissaṅgacāramupādāya anāvaraṇañāṇanti",
  "tika-s0201t:373_4": "vuttaṃ. Yathāha paṭisambhidāyaṃ “sabbaṃ saṅkhatāsaṅkhatamanavasesaṃ jānātīti sabbaññutaññāṇaṃ,",
  "tika-s0201t:373_5": "tatthāvaraṇaṃ natthīti anāvaraṇañāṇa”ntiādi, tasmā natthi nesaṃ atthato bhedo, ekantena",
  "tika-s0201t:373_6": "cetaṃ evamicchitabbaṃ, aññathā sabbaññutānāvaraṇañāṇānaṃ sāvaraṇatā asabbadhammārammaṇatā",
  "tika-s0201t:373_7": "ca āpajjeyya. Na hi bhagavato ñāṇassa aṇumatampi āvaraṇaṃ atthi, anāvaraṇañāṇassa",
  "tika-s0201t:373_8": "ca asabbadhammārammaṇabhāve yattha taṃ nappavattati, tatthāvaraṇasabbhāvato anāvaraṇabhāvoyeva",
  "tika-s0201t:373_9": "na siyā. Atha vā pana hotu aññameva anāvaraṇañāṇaṃ sabbaññutaññāṇato, idha pana sabbattha",
  "tika-s0201t:373_10": "appaṭihatavuttitāya anāvaraṇañāṇanti sabbaññutaññāṇameva adhippetaṃ, tassa cādhigamena",
  "tika-s0201t:373_11": "bhagavā sabbaññū sabbavidū sammāsambuddhoti ca vuccati, na sakimeva sabbadhammāvabodhato.",
  "tika-s0201t:373_12": "Tathā ca vuttaṃ paṭisambhidāyaṃ “vimokkhantikametaṃ buddhānaṃ bhagavantānaṃ bodhiyā",
  "tika-s0201t:373_13": "mūle saha sabbaññutaññāṇassa paṭilābhā sacchikā paññatti yadidaṃ buddho”ti. Sabbadhammāvabodhanasamatthañāṇasamadhigamena",
  "tika-s0201t:373_14": "hi bhagavato santāne anavasesadhamme paṭivijjhituṃ samatthatā ahosīti.",
  "tika-s0201t:374_0": "Etthāha – kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati, udāhu",
  "tika-s0201t:374_1": "kamenāti. Kiñcettha – yadi tāva sakiṃyeva sabbasmiṃ visaye pavattati, atītānāgatapaccuppannaajjhattabahiddhādibhedena",
  "tika-s0201t:374_2": "bhinnānaṃ saṅkhatadhammānaṃ asaṅkhatasammutidhammānañca ekajjhaṃ upaṭṭhāne dūrato",
  "tika-s0201t:374_3": "cittapaṭaṃ avekkhantassa viya paṭivibhāgenāvabodho na siyā, tathā ca sati “sabbe",
  "tika-s0201t:374_4": "dhammā anattā”ti vipassantānaṃ anattākārena viya sabbe dhammā anirūpitarūpena bhagavato",
  "tika-s0201t:374_5": "ñāṇassa visayā hontīti āpajjati. Yepi “sabbañeyyadhammānaṃ ṭhitalakkhaṇavisayaṃ vikapparahitaṃ",
  "tika-s0201t:374_6": "sabbakālaṃ buddhānaṃ ñāṇaṃ pavattati, tena te sabbavidūti vuccanti. Evañca katvā",
  "tika-s0201t:374_7": "‘caraṃ samāhito nāgo, tiṭṭhantopi samāhito’ti idampi vacanaṃ suvuttaṃ hotī”ti vadanti,",
  "tika-s0201t:374_8": "tesampi vuttadosānativatti. Ṭhitalakkhaṇārammaṇatāya hi atītānāgatasammutidhammānaṃ",
  "tika-s0201t:374_9": "tadabhāvato ekadesavisayameva bhagavato ñāṇaṃ siyā, tasmā sakiṃyeva ñāṇaṃ pavattatīti na yujjati.",
  "tika-s0201t:375_0": "Atha kamena sabbasmiṃ visaye ñāṇaṃ pavattati, evampi na yujjati. Na hi jātibhūmisabhāvādivasena",
  "tika-s0201t:375_1": "disādesakālādivasena ca anekabhedabhinne neyye kamena gayhamāne tassa anavasesapaṭivedho",
  "tika-s0201t:375_2": "sambhavati apariyantabhāvato ñeyyassa. Ye pana “atthassa avisaṃvādanato ñeyyassa",
  "tika-s0201t:375_3": "ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā,",
  "tika-s0201t:375_4": "tañca ñāṇaṃ ananumānikaṃ saṃsayābhāvato. Saṃsayānubandhañhi loke anumānañāṇa”nti",
  "tika-s0201t:375_5": "vadanti, tesampi taṃ na yuttaṃ. Sabbassa hi appaccakkhabhāve atthassa avisaṃvādanena",
  "tika-s0201t:375_6": "ñeyyassa ekadesaṃ paccakkhaṃ katvā sesepi evanti adhimuccitvā vavatthāpanassa asambhavato.",
  "tika-s0201t:375_7": "Yañhi taṃ sesaṃ, taṃ appaccakkhanti. Atha tampi paccakkhaṃ, tassa sesabhāvo eva na",
  "tika-s0201t:375_8": "siyāti? Sabbametaṃ akāraṇaṃ. Kasmā? Avisayavicāraṇabhāvato. Vuttañhetaṃ bhagavatā",
  "tika-s0201t:375_9": "“buddhavisayo bhikkhave, acinteyyo na cintetabbo, yo cinteyya, ummādassa vighātassa",
  "tika-s0201t:375_10": "bhāgī assā”ti. Idaṃ panettha sanniṭṭhānaṃ – yaṃ kiñci bhagavatā ñātuṃ icchitaṃ sakalamekadeso",
  "tika-s0201t:375_11": "vā, tattha appaṭihatavuttitāya paccakkhato ñāṇaṃ pavattati, niccasamādhānañca vikkhepābhāvato,",
  "tika-s0201t:375_12": "ñātuṃ icchitassa ca sakalassa avisayabhāve tassa ākaṅkhāpaṭibaddhavuttitā na siyā,",
  "tika-s0201t:375_13": "ekanteneva ca sā icchitabbā “sabbe dhammā buddhassa bhagavato āvajjanapaṭibaddhā",
  "tika-s0201t:375_14": "ākaṅkhapaṭibaddhā manasikārapaṭibaddhā cittuppādapaṭibaddhā”ti vacanato. Atītānāgatavisayampi",
  "tika-s0201t:375_15": "bhagavato ñāṇaṃ anumānāgamatakkagahaṇavirahitattā paccakkhameva.",
  "tika-s0201t:376_0": "Nanu ca etasmimpi pakkhe yadā sakalaṃ ñātuṃ icchitaṃ, tadā sakiṃyeva sakalavisayatāya",
  "tika-s0201t:376_1": "anirūpitarūpena bhagavato ñāṇaṃ pavatteyyāti vuttadosānativattiyevāti? Na, tassa",
  "tika-s0201t:376_2": "visodhitattā. Visodhito hi so buddhavisayo acinteyyoti. Aññathā pacurajanañāṇasamānavuttitāya",
  "tika-s0201t:376_3": "buddhānaṃ bhagavantānaṃ ñāṇassa acinteyyatā na siyā, tasmā sakaladhammārammaṇampi",
  "tika-s0201t:376_4": "taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha",
  "tika-s0201t:376_5": "acinteyyaṃ, anantañca ñāṇaṃ ñeyyaṃ viya. Vuttañhetaṃ “yāvatakaṃ ñeyyaṃ, tāvatakaṃ",
  "tika-s0201t:376_6": "ñāṇaṃ. Yāvatakaṃ ñāṇaṃ, tāvatakaṃ ñeyyaṃ. Ñeyyapariyantikaṃ ñāṇaṃ, ñāṇapariyantikaṃ",
  "tika-s0201t:376_7": "ñeyya”nti. Evamekajjhaṃ, visuṃ sakiṃ, kamena vā icchānurūpaṃ sammā sāmañca sabbadhammānaṃ",
  "tika-s0201t:376_8": "buddhattā sammāsambuddho.",
  "tika-s0201t:377_0": "Tanti yathāvuttaṃ pathavīādibhedaṃ. Pariññātanti parito samantato sabbākārato ñātaṃ,",
  "tika-s0201t:377_1": "taṃ parijānitabbabhāvaṃ kiñci asesetvā ñātanti attho. Ayameva hi attho “pariññātanta”nti",
  "tika-s0201t:377_2": "imināpi padena pakāsitoti dassento “pariññātantaṃ nāmā”tiādimāha. Tena tena maggena",
  "tika-s0201t:377_3": "kilesappahānena viseso natthīti idaṃ taṃtaṃmaggavajjhakilesānaṃ buddhānaṃ sāvakānañca",
  "tika-s0201t:377_4": "tena tena maggeneva pahātabbabhāvasāmaññaṃ sandhāya vuttaṃ, na sāvakehi buddhānaṃ",
  "tika-s0201t:377_5": "kilesappahānavisesābhāvato. Tathā hi sammāsambuddhā eva savāsanakilese jahanti, na",
  "tika-s0201t:377_6": "sāvakā. Ekadesamevāti attano santānagatameva. Sasantatipariyāpannadhammapariññāmattenapi",
  "tika-s0201t:377_7": "hi catusaccakammaṭṭhānabhāvanā samijjhati. Tenevāha – “imasmiṃyeva byāmamatte kaḷevare",
  "tika-s0201t:377_8": "sasaññimhi samanake lokañca paññapemi lokasamudayañca paññapemī”tiādi. Aṇuppamāṇampi",
  "tika-s0201t:377_9": "…pe… natthi, yato chattiṃsakoṭisatasahassamukhena buddhānaṃ mahāvajirañāṇaṃ pavattatīti vadanti.",
  "tika-s0201t:378": "Tathāgatavārasattamanayavaṇṇanā niṭṭhitā.",
  "tika-s0201t:379": "Tathāgatavāraaṭṭhamanayavaṇṇanā",
  "tika-s0201t:380_0": "13. Purimataṇhāti purimataresu bhavesu nibbattā paccuppannattabhāvahetubhūtā taṇhā.",
  "tika-s0201t:380_1": "Taggahaṇeneva ca atītaddhasaṅgahā avijjāsaṅkhārā saddhiṃ upādānena saṅgahitāti daṭṭhabbā.",
  "tika-s0201t:380_2": "Etthāti “bhavā jātī”ti etasmiṃ pade. Tena upapattibhavenāti “bhavā jātī”ti jātisīsena",
  "tika-s0201t:380_3": "vuttaupapattibhavena. Bhūtassāti nibbattassa. So pana yasmā satto nāma hoti, tasmā",
  "tika-s0201t:380_4": "vuttaṃ “sattassā”ti. Evañca jānitvāti iminā “bhūtassa jarāmaraṇa”nti etthāpi “iti",
  "tika-s0201t:380_5": "viditvā”ti idaṃ padaṃ ānetvā yojetabbanti dasseti.",
  "tika-s0201t:381_0": "Yadipi tebhūmakā upādānakkhandhā “yaṃ kiñci rūpa”ntiādinā ekādasasu okāsesu pakkhipitabbā",
  "tika-s0201t:381_1": "sammasitabbā ca, te pana yasmā bhagavatā “kimhi nu kho sati jarāmaraṇaṃ hoti, kiṃpaccayā",
  "tika-s0201t:381_2": "jarāmaraṇa”ntiādinā paṭiccasamuppādamukhena sammasitā, paṭiccasamuppādo ca pavattipavattihetubhāvato",
  "tika-s0201t:381_3": "purimasaccadvayameva hoti, tasmā tadabhisamayaṃ “maññanābhāvahetu paccayākārapaṭivedho”ti",
  "tika-s0201t:381_4": "vibhāvento “yaṃ bodhirukkhamūle…pe… dassento”ti āha. Saṃkhippanti ettha avijjādayo",
  "tika-s0201t:381_5": "viññāṇādayo cāti saṅkhepā, atīte hetuādayo “hetu, phala”nti evaṃ saṃkhippantīti vā",
  "tika-s0201t:381_6": "saṅkhepā, avijjādayo viññāṇādayo ca. Saṅkhepa-saddo bhāgādhivacananti daṭṭhabbo.",
  "tika-s0201t:381_7": "Tenāha “koṭṭhāsāti attho”ti. Te pana atīte hetusaṅkhepo, etarahi phalasaṅkhepo, etarahi",
  "tika-s0201t:381_8": "hetusaṅkhepo, āyatiṃ phalasaṅkhepoti cattāro saṅkhepā etassāti catusaṅkhepo, taṃ",
  "tika-s0201t:381_9": "catusaṅkhepaṃ. Hetuphalasandhi, phalahetusandhi, puna hetuphalasandhīti evaṃ tayo",
  "tika-s0201t:381_10": "sandhī etassāti tisandhi, taṃ tisandhiṃ. Atītapaccuppannānāgatabhedā tayo addhā etassāti",
  "tika-s0201t:381_11": "tiyaddho, taṃ tiyaddhaṃ. Sarūpato avuttāpi tasmiṃ tasmiṃ saṅkhepe ākirīyanti avijjāsaṅkhārādiggahaṇehi",
  "tika-s0201t:381_12": "pakāsīyantīti ākārā, atītahetuādīnaṃ vā pakārā ākārā, te ekekasaṅkhepe pañca pañca",
  "tika-s0201t:381_13": "katvā vīsati ākārā etassāti vīsatākāro, taṃ vīsatākāraṃ.",
  "tika-s0201t:382_0": "Esa sabboti esa catusaṅkhepādipabhedo anavaseso paccayo. Paccayalakkhaṇenāti paccayabhāvena",
  "tika-s0201t:382_1": "attano phalassa paṭisandhiviññāṇassa paccayabhāvena, avinābhāvalakkhaṇenāti attho.",
  "tika-s0201t:382_2": "Yathā hi taṇhaṃ vinā avijjādayo viññāṇassa paccayā na honti, evaṃ taṇhāpi avijjādike",
  "tika-s0201t:382_3": "vināti. Ettha dukkhaggahaṇena viññāṇanāmarūpasaḷāyatanaphassavedanānaṃ, bhavaggahaṇena",
  "tika-s0201t:382_4": "ca taṇhāsaṅkhārupādānānaṃ gahitatā vuttanayā evāti na uddhaṭā.",
  "tika-s0201t:383_0": "Idāni te vīsati ākāre paṭisambhidāmaggapāḷiyā vibhāvetuṃ “evamete”tiādi vuttaṃ. Tattha",
  "tika-s0201t:383_1": "purimakammabhavasminti purime kammabhave, atītajātiyaṃ kammabhave kayiramāneti attho.",
  "tika-s0201t:383_2": "Moho avijjāti yo tadā dukkhādīsu moho, yena mūḷho kammaṃ karoti, sā avijjā. Āyūhanā",
  "tika-s0201t:383_3": "saṅkhārāti taṃ taṃ kammaṃ karonto dānupakaraṇādi sajjanādivasena yā purimacetanāyo,",
  "tika-s0201t:383_4": "te saṅkhārā. Paṭiggāhakānaṃ pana hatthe deyyadhammaṃ patiṭṭhāpayato cetanā bhavo.",
  "tika-s0201t:383_5": "Ekāvajjanajavanesu vā purimā cetanā āyūhanā saṅkhārā, sattamā bhavo. Yā kāci vā pana",
  "tika-s0201t:383_6": "cetanā bhavo, sampayuttā āyūhanā saṅkhārā. Nikanti taṇhāti yaṃ kammaṃ karontassa",
  "tika-s0201t:383_7": "upapattibhave tassa phalassa nikāmanā patthanā, sā taṇhā nāma. Upagamanaṃ upādānanti",
  "tika-s0201t:383_8": "yaṃ kammabhavassa paccayabhūtaṃ “idaṃ kammaṃ katvā asukasmiṃ nāma ṭhāne kāme sevissāmi",
  "tika-s0201t:383_9": "ucchijjissāmī”tiādinā nayena pavattaṃ upagamanaṃ gahaṇaṃ parāmasanaṃ, idaṃ upādānaṃ",
  "tika-s0201t:383_10": "nāma. Cetanā bhavoti dvīsu atthavikappesu vuttassa āyūhanassa avasāne vuttacetanā,",
  "tika-s0201t:383_11": "tatiye pana āyūhanasampayuttacetanā bhavo. Iti ime pañca dhammā purimakammabhavasmiṃ",
  "tika-s0201t:383_12": "idha paṭisandhiyā paccayāti ime yathāvuttā mohādayo pañca dhammā atītakammabhavasiddhā",
  "tika-s0201t:383_13": "etarahi paṭisandhiyā paccayabhūtāti attho.",
  "tika-s0201t:384_0": "Idha paṭisandhiviññāṇanti yaṃ bhavantarapaṭisandhānavasena uppannattā paṭisandhīti",
  "tika-s0201t:384_1": "vuccati, taṃ viññāṇaṃ. Okkanti nāmarūpanti yā gabbhe rūpārūpadhammānaṃ okkanti āgantvā",
  "tika-s0201t:384_2": "pavisantī viya, idaṃ nāmarūpaṃ. Pasādo āyatananti idaṃ cakkhādipañcāyatanavasena",
  "tika-s0201t:384_3": "vuttaṃ. Phuṭṭho phassoti yo ārammaṇaṃ phuṭṭho phusanto uppanno, ayaṃ phasso. Vedayitaṃ",
  "tika-s0201t:384_4": "vedanāti yaṃ paṭisandhiviññāṇena vā saḷāyatanapaccayena vā phassena sahuppannaṃ vipākavedayitaṃ,",
  "tika-s0201t:384_5": "sā vedanā. Iti ime…pe… paccayāti ime viññāṇādayo pañca koṭṭhāsikā dhammā purimabhave",
  "tika-s0201t:384_6": "katassa kammassa kammavaṭṭassa paccayā, paccayabhāvato taṃ paṭicca idha etarahi upapattibhavasmiṃ",
  "tika-s0201t:384_7": "upapattibhavabhāvena vā hontīti attho.",
  "tika-s0201t:385_0": "Idha paripakkattā āyatanānaṃ mohoti paripakkāyatanassa kammakaraṇakāle asammohaṃ",
  "tika-s0201t:385_1": "dasseti. Daharassa hi cittappavatti bhavaṅgabahulā yebhuyyena bhavantarajanakakammāyūhanasamatthā",
  "tika-s0201t:385_2": "na hotīti. Kammakaraṇakāleti ca iminā sabbo kammassa paccayabhūto sammoho gahito,",
  "tika-s0201t:385_3": "na sampayuttova. Sesaṃ vuttanayameva.",
  "tika-s0201t:386_0": "Padayojanāyāti “tasmā”tiādīnaṃ padānaṃ sambandhena saha. Atthanigamananti imasmiṃ",
  "tika-s0201t:386_1": "aṭṭhamavāre desanatthanigamanaṃ. Nandīti evaṃ vuttānaṃ sabbataṇhānanti “nandī dukkhassa",
  "tika-s0201t:386_2": "mūla”nti evaṃ nandanatthasāmaññato ekavacanena vuttānaṃ sabbataṇhānaṃ santānārammaṇasampayuttadhammappavattiākārādibhedena",
  "tika-s0201t:386_3": "anekabhedānaṃ sabbāsaṃ taṇhānaṃ. Khayavevacanānevāti samucchedapahānavevacanāneva.",
  "tika-s0201t:386_4": "“Accantakkhayā”ti hi vuttaṃ. Catumaggakiccasādhāraṇametanti catunnaṃ ariyamaggānaṃ",
  "tika-s0201t:386_5": "pahānakiccassa sādhāraṇaṃ sāmaññato gahaṇaṃ etaṃ khayādivacananti attho. Tesaṃ pana",
  "tika-s0201t:386_6": "maggānaṃ kamena pavattanaṃ kiccakameneva dassetuṃ “virāgā”tiādi vuttanti dassento",
  "tika-s0201t:386_7": "“tato…pe… yojetabba”nti āha. Tathā satipi khayādisaddānaṃ pahānapariyāyabhāve pahātabbāya",
  "tika-s0201t:386_8": "pana visayabhedabhinnāya taṇhāya anavasesato pahīnabhāvadīpanatthaṃ khayādipariyāyantaraggahaṇaṃ",
  "tika-s0201t:386_9": "katanti dassento “yāhī”tiādimāha. Yathāvuttasañjananādihetubhūtāya taṇhāya pahīnattā",
  "tika-s0201t:386_10": "tappahānadīpanaṃ katvā vuccamānaṃ khayādivacanaṃ na kathañci dhammataṃ vilometīti",
  "tika-s0201t:386_11": "vuttaṃ “na kiñci virujjhatī”ti.",
  "tika-s0201t:387_0": "Uttaravirahitanti attānaṃ uttarituṃ samatthattā uttarena adhikena virahitaṃ. Ayañcassa",
  "tika-s0201t:387_1": "uttaravirahatā attano seṭṭhabhāvenāti āha “sabbaseṭṭha”nti. Yathā sammā-saṃ-saddā",
  "tika-s0201t:387_2": "“aviparītaṃ, sāma”nti imesaṃ padānaṃ atthaṃ vadanti, evaṃ pāsaṃsasobhanatthepīti",
  "tika-s0201t:387_3": "āha “sammā sāmañca bodhiṃ pasatthaṃ sundarañca bodhi”nti. Bujjhi ettha paṭivijjhi",
  "tika-s0201t:387_4": "cattāri ariyasaccāni, sabbampi vā neyyanti rukkho bodhi, bujjhati etenāti pana maggo",
  "tika-s0201t:387_5": "bodhi, tathā sabbaññutaññāṇaṃ, nibbānaṃ pana bujjhitabbato bodhīti ayamettha sādhanavibhāgo",
  "tika-s0201t:387_6": "daṭṭhabbo. Paṇṇattiyampi attheva bodhi-saddo “bodhirājakumāro”tiādīsu. Apareti sārasamāsācariyā.",
  "tika-s0201t:387_7": "Ettha ca saupasaggassa bodhi-saddassa atthuddhāre anupasaggānaṃ udāharaṇe kāraṇaṃ heṭṭhā vuttameva.",
  "tika-s0201t:388_0": "Lokuttarabhāvato vā tatthāpi heṭṭhimamaggānaṃ viya tatuttarimaggābhāvato ca “siyā",
  "tika-s0201t:388_1": "nu kho anuttarā bodhī”ti āsaṅkaṃ sandhāya taṃ vidhamituṃ “sāvakāna”ntiādi vuttaṃ.",
  "tika-s0201t:388_2": "Abhinīhārasampattiyā phalavisesabhūtehi ñāṇavisesehi ekaccehi sakalehi saddhiṃ samijjhamāno",
  "tika-s0201t:388_3": "maggo ariyānaṃ taṃ taṃ ñāṇavisesādiṃ dento viya hotīti tassa asabbaguṇadāyakattaṃ",
  "tika-s0201t:388_4": "vuttaṃ. Tena anaññasādhāraṇābhinīhārasampadāsiddhassa niratisaya-guṇānubandhassa",
  "tika-s0201t:388_5": "vasena arahattamaggo anuttarā bodhi nāma hotīti dasseti. Sāvakapāramiñāṇaṃ aññehi",
  "tika-s0201t:388_6": "sāvakehi asādhāraṇaṃ mahāsāvakānaṃyeva āveṇikaṃ ñāṇaṃ. Paccekaṃ saccāni buddhavantoti",
  "tika-s0201t:388_7": "paccekabuddhā. Nanu ca sabbepi ariyā paccekameva saccāni paṭivijjhanti dhammassa",
  "tika-s0201t:388_8": "paccattaṃ vedanīyabhāvatoti? Saccaṃ, nayidamīdisaṃ paṭivedhaṃ sandhāya vuttaṃ, yathā",
  "tika-s0201t:388_9": "pana sāvakā aññasannissayena saccāni paṭivijjhanti paratoghosena vinā tesaṃ dassanamaggassa",
  "tika-s0201t:388_10": "anuppajjanato, yathā ca sammāsambuddho aññesaṃ nissayabhāvena saccāni abhisambujjhanti,",
  "tika-s0201t:388_11": "na evamete, ete pana aparaneyyā hutvā apariṇāyakabhāvena saccāni paṭivijjhanti. Tena",
  "tika-s0201t:388_12": "vuttaṃ “paccekaṃ saccāni buddhavantoti paccekabuddhā”ti.",
  "tika-s0201t:389_0": "Itīti karīyati uccārīyatīti itikāro, iti-saddo. Kāraṇattho aniyamarūpenāti adhippāyo,",
  "tika-s0201t:389_1": "tasmāti vuttaṃ hoti. Tenāha “yasmā cā”ti. Pubbe pana iti-saddaṃ pakāratthaṃ katvā",
  "tika-s0201t:389_2": "“evaṃ jānitvā”ti vuttaṃ, idhāpi taṃ pakāratthameva katvā atho yujjati. Kathaṃ? Viditvāti",
  "tika-s0201t:389_3": "hi padaṃ hetuatthe daṭṭhabbaṃ “paññāya cassa disvā”ti, “ghataṃ pivitvā balaṃ hotī”ti",
  "tika-s0201t:389_4": "ca evamādīsu viya, tasmā pakāratthepi iti-sadde paṭiccasamuppādassa viditattāti ayaṃ",
  "tika-s0201t:389_5": "attho labbhateva. Paṭiccasamuppādaṃ viditvāti etthāpi hetuatthe viditvā-sadde yathāvuttā",
  "tika-s0201t:389_6": "atthayojanā yujjateva. Ettha ca paṭhamavikappe paṭiccasamupādassa viditatthaṃ maññanābhāvassa",
  "tika-s0201t:389_7": "kāraṇaṃ vatvā taṇhāmūlakassa paṭiccasamuppādassa dassitattā ettha taṇhāppahānaṃ sammāsambodhiyā",
  "tika-s0201t:389_8": "adhigamanakāraṇaṃ uddhatanti dassitaṃ, tasmā “pathaviṃ na maññatī”tiādi nigamanaṃ",
  "tika-s0201t:389_9": "daṭṭhabbaṃ. Dutiyavikappe pana paṭiccasamuppādavedanaṃ taṇhāppahānassa kāraṇaṃ vuttaṃ,",
  "tika-s0201t:389_10": "taṃ abhisambodhiyā abhisambodhimaññanābhāvassāti ayamattho dassitoti ayametesaṃ dvinnaṃ",
  "tika-s0201t:389_11": "atthavikappānaṃ viseso, tasmā “nandī dukkhassa mūla”nti vuttaṃ.",
  "tika-s0201t:390": "Taṃ kuto labbhatīti codanaṃ sandhāyāha “yattha yattha hī”tiādi. Sāsanayutti ayaṃ sāsanepi evaṃ sambandho dissatīti katvā. Lokepi hi yaṃ-taṃ-saddānaṃ abyabhicārisambandhatā siddhā.",
  "tika-s0201t:391": "Evaṃ abhisambuddhoti vadāmīti abhisambuddhabhāvassa gahitattā, asabbaññunā evaṃ desetuṃ asakkuṇeyyattā ca “sabbaññutaññāṇaṃ dassento”tiādimāha.",
  "tika-s0201t:392_0": "Vicitranayadesanāvilāsayuttanti puthujjanavārādivibhāgabhinnehi vicittehi tanti nayehi,",
  "tika-s0201t:392_1": "lakkhaṇakammataṇhāmaññanādivibhāgabhinnehi vicittehi atthanayehi, abhinandanapaccayākārādivisesāpadesasiddhena",
  "tika-s0201t:392_2": "desanāvilāsena ca yuttaṃ. Yathā te na jānanti, tathā desesīti imināpi bhagavato desanāvilāsaṃyeva",
  "tika-s0201t:392_3": "vibhāveti. Taṃyeva kira pathavinti ettha pathavīgahaṇaṃ upalakkhaṇamattaṃ āpādivasenapi,",
  "tika-s0201t:392_4": "tathā “kīdisā nu kho idha pathavī adhippetā, kasmā ca bhūtarūpāniyeva gahitāni, na",
  "tika-s0201t:392_5": "sesarūpānī”tiādināpi tesaṃ saṃsayuppatti niddhāretabbā. Atha vā kathaṃ nāmidanti",
  "tika-s0201t:392_6": "ettha iti-saddo pakārattho. Tena imasmiṃ sutte sabbāyapi tesaṃ saṃsayuppattiyā pariggahitattā",
  "tika-s0201t:392_7": "daṭṭhabbā. Antanti mariyādaṃ, desanāya antaṃ paricchedanti attho, yo anusandhīti",
  "tika-s0201t:392_8": "vuccati. Koṭinti pariyantaṃ, desanāya pariyosānanti attho. Ubhayena sutte ajjhāsayānusandhi",
  "tika-s0201t:392_9": "yathānusandhīti vadati.",
  "tika-s0201t:393_0": "Antarākathāti kammaṭṭhānamanasikārauddesaparipucchādīnaṃ antarā aññā ekā tathā. Vippakathāti",
  "tika-s0201t:393_1": "aniṭṭhitā sikhaṃ appattā. Kaṅkhaṇānurūpenāti tasmiṃ khaṇe dhammasabhāyaṃ sannipatitānaṃ",
  "tika-s0201t:393_2": "bhikkhūnaṃ ajjhāsayānurūpena. Idanti idāni vuccamānaṃ mūlapariyāyajātakaṃ.",
  "tika-s0201t:394_0": "Disāpāmokkhoti paṇḍitabhāvena sabbadisāsu pamukhabhūto. Brāhmaṇoti brahmaṃ aṇatīti",
  "tika-s0201t:394_1": "brāhmaṇo, mante sajjhāyatīti attho. Tiṇṇaṃ vedānanti iruveda-yajuveda-sāmavedānaṃ.",
  "tika-s0201t:394_2": "Pāragūti atthaso byañjanaso ca pāraṃ pariyantaṃ gato. Saha nighaṇḍunā ca keṭubhena",
  "tika-s0201t:394_3": "cāti sanighaṇḍukeṭubhā, tesaṃ. Nighaṇḍūti rukkhādīnaṃ vevacanappakāsakaṃ satthaṃ.",
  "tika-s0201t:394_4": "Keṭubhanti kiriyākappavikappo, kavīnaṃ upakārāvahaṃ satthaṃ. Saha akkharappabhedenāti",
  "tika-s0201t:394_5": "sākkharappabhedā, tesaṃ, sikkhāniruttisahitānanti attho. Itihāsapañcamānanti āthabbaṇavedaṃ",
  "tika-s0201t:394_6": "catutthaṃ katvā “itiha asa, itiha asā”ti īdisavacanapaṭisaṃyutto purāṇakathāsaṅkhāto",
  "tika-s0201t:394_7": "itihāso pañcamo etesanti itihāsapañcamā, tesaṃ. Padaṃ tadavasesañca byākaraṇaṃ kāyati",
  "tika-s0201t:394_8": "ajjheti vedeti cāti padako, veyyākaraṇo. Lokāyataṃ vuccati vitaṇḍasatthaṃ. Mahāpurisānaṃ",
  "tika-s0201t:394_9": "buddhādīnaṃ lakkhaṇadīpanagantho mahāpurisalakkhaṇaṃ. Tesu anūno paripūrakārīti anavayo.",
  "tika-s0201t:395_0": "Manteti vede. Yadipi vedo “manto, brahmaṃ, kappo”ti tividho, manto eva pana mūlavedo,",
  "tika-s0201t:395_1": "tadatthavivaraṇaṃ brahmaṃ, tattha vuttanayena yaññakiriyāvidhānaṃ kappo. Tena vuttaṃ",
  "tika-s0201t:395_2": "“manteti vede”ti. Paṇḍitāti paññāvanto. Tathā hi te puthupaññātāya bahuṃ sahassadvisahassādiparimāṇaṃ",
  "tika-s0201t:395_3": "ganthaṃ pākaṭaṃ katvā gaṇhanti uggaṇhanti, javanapaññatāya lahuṃ sīghaṃ gaṇhanti,",
  "tika-s0201t:395_4": "tikkhapaññatāya suṭṭhu avirajjhantā upadhārenti, satinepakkasampattiyā gahitañca",
  "tika-s0201t:395_5": "nesaṃ na vinassati na sammussatīti. Sabbampi sippanti aṭṭhārasavijjāṭṭhānādibhedaṃ",
  "tika-s0201t:395_6": "sikkhitabbaṭṭhena sippanti saṅkhyaṃ gataṃ sabbaṃ bāhirakasatthaṃ mokkhāvahasammatampi",
  "tika-s0201t:395_7": "na mokkhaṃ āvahatīti āha “diṭṭhadhammasamparāyahita”nti. Sampiṇḍitā hutvāti yathā",
  "tika-s0201t:395_8": "mittā, tathā piṇḍitavasena sannipatitā hutvā. “Evaṃ gayhamāne ādinā virujjheyya,",
  "tika-s0201t:395_9": "evaṃ antenā”ti cintentā ñātuṃ icchitassa atthassa pubbenāparaṃ aviruddhaṃ nicchayaṃ",
  "tika-s0201t:395_10": "gahetuṃ asakkontā na ādiṃ, na antaṃ addasaṃsu.",
  "tika-s0201t:396_0": "Lomasānīti lomavantāni, ghanakesamassuvānīti attho. Kesāpi hi lomaggahaṇena gayhanti",
  "tika-s0201t:396_1": "yathā “lomanakhaṃ phusitvā suddhi kātabbā”ti. Kaṇṇaṃ viyāti kaṇṇaṃ, paññā, tāya sutvā",
  "tika-s0201t:396_2": "kātabbakiccasādhanato vuttaṃ “kaṇṇavāti paññavā”ti.",
  "tika-s0201t:397": "Yasmā sattānaṃ gacchante gacchante kāle āyuvaṇṇādiparikkhayo hoti, tasmā taṃ kālena kataṃ viya katvā vuttaṃ “nesaṃ āyu…pe… khādatīti vuccatī”ti.",
  "tika-s0201t:398_0": "Abhiññāyāti kusalādibhedaṃ khandhādibhedañca desetabbaṃ dhammaṃ, veneyyānañca āsayānusayacariyāvimuttiādibhedaṃ,",
  "tika-s0201t:398_1": "tassa ca nesaṃ desetabbappakāraṃ yāthāvato abhijānitvā. Dhammaṃ desemīti diṭṭhadhammikasamparāyikanibbānahitāvahaṃ",
  "tika-s0201t:398_2": "saddhammaṃ kathayāmi. No anabhiññāyāti yathā bāhirakā asammāsambuddhattā vuttavidhiṃ",
  "tika-s0201t:398_3": "ajānantāyaṃ kiñci takkapariyāhataṃ vīmaṃsānucaritaṃ sayaṃpaṭibhānaṃ kathenti, evaṃ",
  "tika-s0201t:398_4": "na desemīti attho. Sanidānanti sakāraṇaṃ, veneyyānaṃ ajjhāsayavasena vā pucchāya",
  "tika-s0201t:398_5": "vā aṭṭhuppattiyā vā sanimittaṃ hetuudāharaṇasahitañcāti attho. Sappāṭihāriyanti sanissaraṇaṃ",
  "tika-s0201t:398_6": "sappaṭiharaṇaṃ, paccanīkapaṭiharaṇena sappāṭihāriyameva katvā desemīti attho. Apare",
  "tika-s0201t:398_7": "pana “yathārahaṃ iddhiādesanānusāsanipāṭihāriyasahita”nti vadanti, anusāsanipāṭihāriyahitā",
  "tika-s0201t:398_8": "pana desanā natthīti. Hitūpadesanā ovādo, sā eva anusāsanī. Anotiṇṇavatthuvisayo",
  "tika-s0201t:398_9": "vā ovādo, otiṇṇavatthuvisayā anusāsanī. Paṭhamūpadeso vā ovādo, itarā anusāsanī.",
  "tika-s0201t:398_10": "Alañca panāti yuttameva. Niṭṭhamagamāsīti atthasiddhiṃ gatā.",
  "tika-s0201t:399": "Tathāgatavāraaṭṭhamanayavaṇṇanā niṭṭhitā.",
  "tika-s0201t:400": "Ayaṃ tāvettha aṭṭhakathāya līnatthavaṇṇanā.",
  "tika-s0201t:401": "Nettinayavaṇṇanā",
  "tika-s0201t:402_0": "Idāni pakaraṇanayena pāḷiyā atthavaṇṇanaṃ karissāma. Sā panāyaṃ atthavaṇṇanā yasmā",
  "tika-s0201t:402_1": "desanāya samuṭṭhānapayojanabhājanesu piṇḍatthesu ca niddhāritesu sutarā hoti suviññeyyā",
  "tika-s0201t:402_2": "ca, tasmā suttadesanāya samuṭṭhānādīni paṭhamaṃ niddhārayissāma. Tattha samuṭṭhānaṃ",
  "tika-s0201t:402_3": "tāva pariyattiṃ nissāya mānuppādo, payojanaṃmānamaddanaṃ. Vuttañhi aṭṭhakathāyaṃ",
  "tika-s0201t:402_4": "“sutapariyattiṃ…pe… ārabhī”ti. Apica veneyyānaṃ pathavīādibhūtādibhedabhinne sakkāye",
  "tika-s0201t:402_5": "puthujjanassa sekkhādiariyassa ca saddhiṃ hetunā maññanāmaññanavasena pavattivibhāgānavabodho",
  "tika-s0201t:402_6": "samuṭṭhānaṃ, yathāvuttavibhāgāvabodho payojanaṃ, veneyyānañhi vuttappakāre visaye",
  "tika-s0201t:402_7": "yathāvuttānaṃ puggalānaṃ saddhiṃ hetunā maññanāmaññanavasena pavattivibhāgāvabodho payojanaṃ.",
  "tika-s0201t:403_0": "Apica samuṭṭhānaṃ nāma desanānidānaṃ. Taṃ sādhāraṇaṃ asādhāraṇanti duvidhaṃ. Tattha",
  "tika-s0201t:403_1": "sādhāraṇampi ajjhattikabāhirabhedato duvidhaṃ. Tattha sādhāraṇaṃ ajjhattikasamuṭṭhānaṃ",
  "tika-s0201t:403_2": "nāma lokanāthassa mahākaruṇā. Tāya hi samussāhitassa bhagavato veneyyānaṃ dhammadesanāya",
  "tika-s0201t:403_3": "cittaṃ udapādi. Taṃ sandhāya vuttaṃ “sattesu ca kāruññataṃ paṭicca buddhacakkhunā",
  "tika-s0201t:403_4": "lokaṃ volokesī”tiādi. Ettha ca hetāvatthāyapi mahākaruṇāya saṅgaho daṭṭhabbo yāvadeva",
  "tika-s0201t:403_5": "saṃsāramahoghato saddhammadesanāhatthadānehi sattasantāraṇatthaṃ taduppattito. Yathā",
  "tika-s0201t:403_6": "ca mahākaruṇā, evaṃ sabbaññutaññāṇaṃ dasabalañāṇādīni ca desanāya abbhantarasamuṭṭhānabhāve",
  "tika-s0201t:403_7": "vattabbāni. Sabbampi hi ñeyyadhammaṃ, tesaṃ desetabbappakāraṃ, sattānañca āsayānusayādiṃ",
  "tika-s0201t:403_8": "yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṃ vicittanayadesanaṃ",
  "tika-s0201t:403_9": "pavattesīti. Bāhiraṃ pana sādhāraṇaṃ samuṭṭhānaṃ dasasahassabrahmaparivāritassa sahampatimahābrahmuno",
  "tika-s0201t:403_10": "ajjhesanaṃ. Tadajjhesanuttarakālañhi dhammagambhīratāpaccavekkhaṇājanitaṃ appossukkataṃ",
  "tika-s0201t:403_11": "paṭippassambhetvā dhammassāmī dhammadesanāya ussāhajāto ahosi. Asādhāraṇampi ambhantarabāhirabhedato",
  "tika-s0201t:403_12": "duvidhameva. Tattha abbhantaraṃ yāya mahākaruṇāya yena ca desanāñāṇena idaṃ suttaṃ",
  "tika-s0201t:403_13": "pavattitaṃ, tadubhayaṃ veditabbaṃ. Bāhiraṃ pana pañcasatānaṃ brāhmaṇajātikānaṃ bhikkhūnaṃ",
  "tika-s0201t:403_14": "pariyattiṃ nissāya mānuppādanaṃ, vuttameva taṃ aṭṭhakathāyaṃ.",
  "tika-s0201t:404_0": "Payojanampi sādhāraṇaṃ asādhāraṇanti duvidhaṃ. Tattha sādhāraṇaṃ anukkamena yāva",
  "tika-s0201t:404_1": "anupādāparinibbānaṃ vimuttirasattā bhagavato desanāya. Tenevāha “etadatthā tathā,",
  "tika-s0201t:404_2": "etadatthā mantanā”tiādi. Eteneva ca saṃsāracakkanivatti saddhammacakkappavatti sassatādimicchāvādanirākaraṇaṃ",
  "tika-s0201t:404_3": "sammāvādapurekkhāro akusalamūlasamūhananaṃ kusalamūlasaṃropanaṃ apāyadvārapidahanaṃ",
  "tika-s0201t:404_4": "saggamokkhadvāravivaraṇaṃ pariyuṭṭhānavūpasamanaṃ anusayasamugghātanaṃ “mutto mocessāmī”ti",
  "tika-s0201t:404_5": "purimapaṭiññāavisaṃvādanaṃ tappaṭipakkhamāramanorathavisaṃvādanaṃ titthiyadhammanimmathanaṃ",
  "tika-s0201t:404_6": "buddhadhammapatiṭṭhāpananti evamādīnampi payojanānaṃ saṅgaho daṭṭhabbo. Asādhāraṇaṃ",
  "tika-s0201t:404_7": "pana tesaṃ bhikkhūnaṃ mānamaddanaṃ. Vuttañcetaṃ aṭṭhakathāyaṃ “desanākusalo bhagavā",
  "tika-s0201t:404_8": "mānabhañjanatthaṃ ‘sabbadhammamūlapariyāya’nti desanaṃ ārabhī”ti. Ubhayampetaṃ bāhiyameva.",
  "tika-s0201t:404_9": "Sace pana veneyyasantānagatampi desanābalasiddhisaṅkhātaṃ payojanaṃ adhippāyasamijjhanabhāvato",
  "tika-s0201t:404_10": "yathādhippetatthasiddhiyā yathākāruṇikassa bhagavatopi payojanamevāti gaṇheyya, iminā",
  "tika-s0201t:404_11": "pariyāyenassa abbhantaratāpi veditabbā.",
  "tika-s0201t:405_0": "Apica veneyyānaṃ pathavīādibhūtādivibhāgabhinne sakkāye puthujjanassa sekkhādiariyassa",
  "tika-s0201t:405_1": "ca saddhiṃ hetunā maññanāmaññanavasena pavattivibhāgānavabodho samuṭṭhānaṃ, imassa",
  "tika-s0201t:405_2": "suttassa yathāvuttavibhāgāvabodho payojananti vuttovāyamattho. Veneyyānañhi vuttappakāre",
  "tika-s0201t:405_3": "visaye yathāvuttānaṃ puggalānaṃ saddhiṃ hetunā maññanāmaññanānaṃ vasena pavattivibhāgāvabodho",
  "tika-s0201t:405_4": "imaṃ desanaṃ payojeti “tannipphādanaparāyaṃ desanā”ti katvā. Yañhi desanāya sādhetabbaṃ",
  "tika-s0201t:405_5": "phalaṃ, taṃ ākaṅkhitabbattā desakaṃ desanāya payojetīti payojananti vuccati. Tathā",
  "tika-s0201t:405_6": "veneyyānaṃ sabbaso ekadesato ca maññanānaṃ appahānaṃ, tattha ca ādīnavādassanaṃ,",
  "tika-s0201t:405_7": "niraṅkusānaṃ maññanānaṃ anekākāravohārassa sakkāye pavattivisesassa ajānanaṃ, tattha",
  "tika-s0201t:405_8": "ca pahīnamaññanānaṃ paṭipattiyā ajānanaṃ, taṇhāmukhena paccayākārassa ca anavabodhoti",
  "tika-s0201t:405_9": "evamādīni ca payojanāni idha veditabbāni.",
  "tika-s0201t:406_0": "Bhūmittayapariyāpannesu asaṅkhātadhammavippakatapariññādikiccasaṅkhātadhammānaṃ sammāsambuddhassa",
  "tika-s0201t:406_1": "ca paṭipattiṃ ajānantā asaddhammassavanadhāraṇaparicayamanasikāraparā saddhammassavana-dhāraṇaparicayapaṭivedhavimukhā",
  "tika-s0201t:406_2": "ca veneyyā imissā desanāya bhājanaṃ. Piṇḍatthā pana “assutavā”tiādinā ayonisomanasikārabahulīkāro",
  "tika-s0201t:406_3": "akusalamūla-samāyogo olīyanātidhāvanāpariggaho upāyavinibaddhānubrūhanā micchābhinivesasamannāgamo",
  "tika-s0201t:406_4": "avijjātaṇhā-parisuddhi vaṭṭattayānuparamo āsavoghayogaganthāgatitaṇhuppādupādānāviyogo",
  "tika-s0201t:406_5": "cetokhila-cetovinibaddhaabhinandana-nīvaraṇasaṅgānatikkamo vivādamūlāpariccāgo anusayānupacchedo",
  "tika-s0201t:406_6": "micchattānativattanaṃ taṇhāmūladhammasannissayatā akusalakammapathānuyogo sabbakilesa-pariḷāhasāraddhakāyacittatāti",
  "tika-s0201t:406_7": "evamādayo dīpitā honti. “Pathaviṃ pathavito sañjānātī”tiādinā taṇhāvicaritaniddeso",
  "tika-s0201t:406_8": "mānajappanā vipariyesābhiniveso saṃkileso sakkāyapariggaho bālalakkhaṇāpadeso vaṅkattayavibhāvanānuyogo",
  "tika-s0201t:406_9": "bahukārapaṭipakkhadīpanā tividhanissayasaṃsūcanā āsavakkhayakathananti evamādayo dīpitā honti.",
  "tika-s0201t:407": "Soḷasahāravaṇṇanā",
  "tika-s0201t:408": "1. Desanāhāravaṇṇanā",
  "tika-s0201t:409_0": "Tattha ye upādānakkhandhadhamme upādāya pathavīādibhūtādibhedā paññatti, te paññattipaṭipādanabhāvena",
  "tika-s0201t:409_1": "jātijarāmaraṇavisesanadukkhapariyāyena ca vuttā taṇhāvajjā tebhūmakadhammā dukkhasaccaṃ.",
  "tika-s0201t:409_2": "Maññanābhinandananandīpariyāyehi vuttā taṇhā samudayasaccaṃ. Ayaṃ tāva suttantanayo.",
  "tika-s0201t:409_3": "Abhidhammanaye pana yathāvuttataṇhāya saddhiṃ “assutavā”tiādinā dīpitā avijjādayo,",
  "tika-s0201t:409_4": "maññanāpariyāyena gahitā mānadiṭṭhiyo, bhavapadena gahito kammabhavo cāti sabbepi",
  "tika-s0201t:409_5": "kilesābhisaṅkhārā samudayasaccaṃ. Ubhinnaṃ appavatti nirodhasaccaṃ. Ariyadhammaggahaṇena,",
  "tika-s0201t:409_6": "pariññābhikkhusekkhābhiññāgahaṇehi, rāgādikhayavacanehi, sammāsambodhigahaṇena ca",
  "tika-s0201t:409_7": "maggasaccaṃ. Keci pana taṇhākkhayādivacanehi nirodhasaccaṃ uddharanti, taṃ aṭṭhakathāya",
  "tika-s0201t:409_8": "virujjhati tattha taṇhākkhayādīnaṃ maggakiccabhāvassa uddhaṭattā.",
  "tika-s0201t:410_0": "Tattha samudayena assādo, dukkhena ādīnavo, magganirodhehi nissaraṇaṃ, tesaṃ bhikkhūnaṃ",
  "tika-s0201t:410_1": "mānabhañjanaṃ phalaṃ, tathā “yathāvuttavibhāgāvabodho”tiādinā vuttaṃ payojanañca.",
  "tika-s0201t:410_2": "Tassa nipphattikāraṇattā desanāya vicittatā catunnaṃ puggalānaṃ yāthāvato sabhāvūpadhāraṇañca",
  "tika-s0201t:410_3": "upāyo, pathavīādīsu puthujjanādīnaṃ pavattidassanāpadesena pathavīādayo ekantato",
  "tika-s0201t:410_4": "parijānitabbā, maññanā ca pahātabbāti ayamettha bhagavato āṇattīti. Ayaṃ desanāhāro.",
  "tika-s0201t:411": "2. Vicayahāravaṇṇanā",
  "tika-s0201t:412_0": "Maññanānaṃ sakkāyassa avisesahetubhāvato, kassacipi tattha asesitabbato ca sabbagahaṇaṃ,",
  "tika-s0201t:412_1": "sabhāvadhāraṇato nissattanijjīvato ca dhammaggahaṇaṃ, patiṭṭhābhāvato āveṇikahetubhāvato",
  "tika-s0201t:412_2": "ca mūlaggahaṇaṃ, kāraṇabhāvato desanatthasambhavato ca pariyāyaggahaṇaṃ, sammukhabhāvato",
  "tika-s0201t:412_3": "sampadānatthasambhavato ca “vo”ti vacanaṃ, tathārūpaguṇayogato abhimukhīkaraṇato",
  "tika-s0201t:412_4": "ca “bhikkhave”ti ālapanaṃ. Desetuṃ samatthabhāvato tesaṃ satuppādanatthañca “desessāmī”ti",
  "tika-s0201t:412_5": "paṭijānanaṃ, desetabbatāya paṭiññātabhāvato, yathāpaṭiññañca desanato “ta”nti paccāmasanaṃ,",
  "tika-s0201t:412_6": "sotabbabhāvato, savanatthassa ca ekantena nipphādanato “suṇāthā”ti vuttaṃ. Sakkātabbato,",
  "tika-s0201t:412_7": "sakkaccakiriyāya eva ca tadatthasiddhito “sādhuka”nti vuttaṃ. Dhammassa manasikaraṇīyato",
  "tika-s0201t:412_8": "tadadhīnattā ca sabbasampattīnaṃ “manasi karothā”ti vuttaṃ yathāpariññātāya desanāya",
  "tika-s0201t:412_9": "paribyattabhāvato vitthāratthasambhavato ca “bhāsissāmī”ti vuttaṃ. Bhagavato sadevakena",
  "tika-s0201t:412_10": "lokena sirasā sampaṭicchitabbavacanattā, tassa ca yathādhippetatthasādhanato “eva”nti",
  "tika-s0201t:412_11": "vuttaṃ. Satthu uttamagāravaṭṭhānabhāvato, tattha ca gāravassa uḷārapuññabhāvato “bhante”ti",
  "tika-s0201t:412_12": "vuttaṃ. Bhikkhūnaṃ tathākiriyāya nicchitabhāvato vacanālaṅkārato ca “kho”ti vuttaṃ.",
  "tika-s0201t:412_13": "Savanassa paṭijānitabbato, tathā tehi paṭipannattā ca “paccassosu”nti vuttaṃ paccakkhabhāvato,",
  "tika-s0201t:412_14": "sakalassapi ekajjhaṃ karaṇato “eta”nti vuttaṃ.",
  "tika-s0201t:413_0": "Vuccamānassa puggalassa lokapariyāpannattā lokādhārattā ca lokaṃ upādāya “idhā”ti",
  "tika-s0201t:413_1": "vuttaṃ. Paṭivedhabāhusaccābhāvato pariyattibāhusaccābhāvato ca “assutavā”ti vuttaṃ.",
  "tika-s0201t:413_2": "Puthūsu, puthu vā janabhāvato “puthujjano”ti vuttaṃ. Anariyadhammavirahato ariyadhammasamannāgamato",
  "tika-s0201t:413_3": "ca “ariyāna”nti vuttaṃ. Ariyabhāvakarāya paṭipattiyā abhāvato, tattha kosalladamathābhāvato",
  "tika-s0201t:413_4": "“ariyānaṃ adassāvī”tiādi vuttaṃ. Asantadhammassavanato santadhammasamannāgamato sabbhi",
  "tika-s0201t:413_5": "pāsaṃsiyato ca “sappurisāna”nti vuttaṃ. Sappurisabhāvakarāya paṭipattiyā abhāvato,",
  "tika-s0201t:413_6": "tattha ca kosalladamathābhāvato “sappurisānaṃ adassāvī”tiādi vuttaṃ. Pathavīvatthukānaṃ",
  "tika-s0201t:413_7": "maññanānaṃ, upari vuccamānānañcamaññanānaṃ mūlakattā papañcasaṅkhānaṃ “pathaviṃ pathavito",
  "tika-s0201t:413_8": "sañjānātī”ti vuttaṃ. Andhaputhujjanassa ahaṃkāra-mamaṃkārānaṃ katthacipi appahīnattā",
  "tika-s0201t:413_9": "“pathaviṃ maññatī”tiādi vuttaṃ.",
  "tika-s0201t:414_0": "Pubbe aggahitattā, sāmaññato ca gayhamānattā, puggalassa pathavīādiārammaṇasabhāgatāya",
  "tika-s0201t:414_1": "labbhamānattā ca “yopī”ti vuttaṃ. “Yo”ti aniyamena gahitassa niyametabbato paṭiniddisitabbato",
  "tika-s0201t:414_2": "ca; “so”ti vuttaṃ sātisayaṃ saṃsāre bhayassa ikkhanato kilesabhedanasambhavato ca",
  "tika-s0201t:414_3": "“bhikkhū”ti vuttaṃ. Sikkhāhi samannāgamato sekkhadhammapaṭilābhato ca “sekkho”ti",
  "tika-s0201t:414_4": "vuttaṃ. Manasā laddhabbassa arahattassa anadhigatattā adhigamanīyato ca “appattamānaso”ti",
  "tika-s0201t:414_5": "vuttaṃ. Aparena anuttaraṇīyato, paraṃ anucchavikabhāvena uttaritvā ṭhitattā ca “anuttara”nti",
  "tika-s0201t:414_6": "vuttaṃ. Yogena bhāvanāya kāmayogādito ca khemaṃ sivaṃ anupaddavanti “yogakkhema”nti",
  "tika-s0201t:414_7": "vuttaṃ. Chandappavattiyā ussukkāpattiyā ca “patthayamāno”ti vuttaṃ. Tadatthassa sabbaso",
  "tika-s0201t:414_8": "sabbairiyāpathavihārassa samathavipassanāvihārassa dibbavihārassa ca vasena “viharatī”ti",
  "tika-s0201t:414_9": "vuttaṃ. Sekkhassa sabbaso abhiññeyyabhāvañceva pariññeyyabhāvañca ñāṇena abhibhavitvā",
  "tika-s0201t:414_10": "jānanato “abhijānātī”ti vuttaṃ. Sekkhassa sabbaso appahīnamaññanatāya abhāvato “mā",
  "tika-s0201t:414_11": "maññī”ti vuttaṃ. Sesaṃ vuttanayānusārena veditabbaṃ. Iminā nayena ito paraṃ sabbapadesu",
  "tika-s0201t:414_12": "vinicchayo kātabbo. Sakkā hi aṭṭhakathaṃ tassā līnatthavaṇṇanañca anugantvā ayamattho",
  "tika-s0201t:414_13": "viññūhi vibhāvetunti ativitthārabhayena na vitthārayimha. Iti anupadavicayato vicayo hāro.",
  "tika-s0201t:415": "3. Yuttihāravaṇṇanā",
  "tika-s0201t:416_0": "Sakkāyassa sabbamaññanānaṃ mūlabhāvo yujjati parikappamattakattā lokavicittassa.",
  "tika-s0201t:416_1": "Byāhusaccadvayarahitassa andhaputhujjanabhāvo yujjati puthukilesābhisaṅkhārajananādisabhāvattā.",
  "tika-s0201t:416_2": "Yathāvuttaputhujjanassa vā vuttappakārabāhusaccābhāvo yujjati tasmiṃ sati sabbhāvato.",
  "tika-s0201t:416_3": "Tattha assutavato puthujjanassa ariyānaṃ sappurisānañca adassāvitādi yujjati ariyakaradhammānaṃ",
  "tika-s0201t:416_4": "ariyabhāvassa ca tena adiṭṭhattā appaṭipannattā ca tathā tassa pathaviyā “ahaṃ pathavī,",
  "tika-s0201t:416_5": "mama pathavī, paro pathavī”ti sañjānanaṃ yujjati ahaṃkāramamaṃkārānaṃ sabbena sabbaṃ",
  "tika-s0201t:416_6": "appahīnattā. Tathā sañjānato cassa pathaviṃ kammādikaraṇādivasena gahetvā nānappakārato",
  "tika-s0201t:416_7": "maññanāpavatti yujjati saññānidānattā papañcasaṅkhānaṃ. Yo maññati, tassa apariññātavatthukatā",
  "tika-s0201t:416_8": "yujjati pariññāya vinā maññanāpahānābhāvato. “Āpaṃ āpato sañjānātī”tiādīsupi eseva",
  "tika-s0201t:416_9": "nayo. Apariyositasikkhassa appattamānasatā yujjati katakiccatābhāvato. Sekkhassa",
  "tika-s0201t:416_10": "sato yogakkhemapatthanā yujjati tadadhimuttabhāvato. Tathā tassa pathaviyā abhijānanā",
  "tika-s0201t:416_11": "yujjati pariññāpahānesu mattaso kāribhāvato. Tato eva cassa “mā maññī”ti vattabbatā",
  "tika-s0201t:416_12": "yujjati vatthupariññāya viya maññanāpahānassapi vippakatabhāvato. Sekkhassa pathaviyā",
  "tika-s0201t:416_13": "pariññeyyatā yujjati pariññātuṃ sakkuṇeyyattā sabbaso apariññātattā ca. “Āpaṃ āpato”tiādīsupi",
  "tika-s0201t:416_14": "eseva nayo. Arahattādiyuttassa pathaviyādīnaṃ abhijānanā maññanābhāvo ca yujjati",
  "tika-s0201t:416_15": "saṅkhātadhammattā, sabbaso kilesānaṃ pahīnattā, tato eva cassa vītarāgādibhāvo tato",
  "tika-s0201t:416_16": "sammadeva ca paṭiccasamuppādassa paṭividdhatāti. Ayaṃ yuttihāro.",
  "tika-s0201t:417": "4. Padaṭṭhānahāravaṇṇanā",
  "tika-s0201t:418_0": "Kissopi maññanā sakkāyassa padaṭṭhānaṃ, maññanānaṃ ayonisomanasikāro padaṭṭhānaṃ,",
  "tika-s0201t:418_1": "sutadvayaviraho andhaputhujjanabhāvassa padaṭṭhānaṃ, so ariyānaṃ adassāvitāya padaṭṭhānaṃ,",
  "tika-s0201t:418_2": "sā ariyadhammassa akovidatāya padaṭṭhānaṃ, sā ariyadhamme avinītatāya padaṭṭhānaṃ.",
  "tika-s0201t:418_3": "“Sappurisānaṃ adassāvī”ti etthāpi eseva nayo. Saññāvipallāso maññanānaṃ padaṭṭhānaṃ.",
  "tika-s0201t:418_4": "Saññānidānā hi papañcasaṅkhāti. Maññanāsu ca taṇhāmaññanā itaramaññanānaṃ padaṭṭhānaṃ",
  "tika-s0201t:418_5": "“taṇhāgatānaṃ paritassitavipphandita”nti, “taṇhāpaccayā upādāna”nti ca vacanato,",
  "tika-s0201t:418_6": "taṇhāgatasseva ca “seyyohamasmi”ntiādinā mānajappanāsabbhāvatā. Sabbāpi vā maññanā",
  "tika-s0201t:418_7": "sabbāsaṃ maññanānaṃ padaṭṭhānaṃ. “Upādānapaccayā taṇhā”ti hi vacanato diṭṭhipi taṇhāya",
  "tika-s0201t:418_8": "padaṭṭhānaṃ. “Ahamasmi brahmā mahābrahmā”ti ādivacanato mānopi diṭṭhiyā padaṭṭhānaṃ.",
  "tika-s0201t:418_9": "Tathā “asmīti sati itthaṃsmīti hoti, evaṃsmīti hoti, aññathāsmīti hotī”tiādivacanato",
  "tika-s0201t:418_10": "mānassapi taṇhāya padaṭṭhānatā labbhateva. Sekkhā dhammā sappadesato maññanāpahānassa",
  "tika-s0201t:418_11": "padaṭṭhānaṃ. Asekkhā nippadesato maññanāpahānassa padaṭṭhānaṃ. Kammabhavo ca jātiyā",
  "tika-s0201t:418_12": "padaṭṭhānaṃ. Jāti jarāmaraṇassa padaṭṭhānaṃ. Paccayākārassa yathābhūtāvabodho sammāsambodhiyā",
  "tika-s0201t:418_13": "padaṭṭhānanti. Ayaṃ padaṭṭhāno hāro.",
  "tika-s0201t:419": "5. Lakkhaṇahāravaṇṇanā",
  "tika-s0201t:420_0": "“Sabbadhammamūlapariyāya”nti ettha mūlaggahaṇena mūlapariyāyaggahaṇena vā yathā taṇhāmānadiṭṭhiyo",
  "tika-s0201t:420_1": "gayhanti, evaṃ dosamohādīnampi sakkāyamūladhammānaṃ saṅgaho daṭṭhabbo sakkāyassa",
  "tika-s0201t:420_2": "mūlabhāvena ekalakkhaṇattā. “Assutavā”ti iminā yathā tassa puggalassa pariyattipaṭivedhasaddhammānaṃ",
  "tika-s0201t:420_3": "abhāvo gayhati, evaṃ paṭipattisaddhammassapi abhāvo gayhati saddhammabhāvena ekalakkhaṇattā.",
  "tika-s0201t:420_4": "Ariyānaṃ adassanakāmatādilakkhaṇā. “Ariyadhammassa akovido”ti iminā ariyadhammādhigamassa",
  "tika-s0201t:420_5": "vibandhabhūtaṃ aññāṇaṃ. “Ariyadhamme avinīto”ti iminā ariyavinayābhāvo. So panatthato",
  "tika-s0201t:420_6": "ariyavinaye appaṭipatti eva vāti tīhipi padehi yathāvuttavisayā micchādiṭṭhi vicikicchā",
  "tika-s0201t:420_7": "ca gahitāva honti. Taggahaṇena ca sabbepi akusalā dhammā saṅgahitāva honti saṃkilesalakkhaṇena",
  "tika-s0201t:420_8": "ekalakkhaṇattā. “Sappurisānaṃ adassāvī”ti etthāpi eseva nayo.",
  "tika-s0201t:421_0": "“Pathaviṃ pathavito sañjānātī”ti idaṃ diṭṭhimaññanādīnaṃ saññāya kāraṇabhāvadassanaṃ.",
  "tika-s0201t:421_1": "Tattha yathā saññā, evaṃ vitakkaphassāvijjāayonisomanasikārādayopi tāsaṃ kāraṇanti",
  "tika-s0201t:421_2": "atthato tesampettha saṅgaho vutto hoti maññanānaṃ kāraṇabhāvena ekalakkhaṇattā. “Maññatī”ti",
  "tika-s0201t:421_3": "iminā maññanākiccena taṇhāmānadiṭṭhiyo gahitā tāsaṃ kilesasabhāvattā. Taggahaṇeneva",
  "tika-s0201t:421_4": "vicikicchādinampi saṅgaho daṭṭhabbo kilesalakkhaṇena ekalakkhaṇattā. Tathā taṇhāya",
  "tika-s0201t:421_5": "hetusabhāvattā taggahaṇeneva avasiṭṭhākusalahetūnaṃ saṅgaho daṭṭhabbo hetulakkhaṇena",
  "tika-s0201t:421_6": "ekalakkhaṇattā. Tathā taṇhādiṭṭhīnaṃ āsavādisabhāvattā taggahaṇeneva avasiṭṭhāsavoghayogaganthanīvaraṇādīnampi",
  "tika-s0201t:421_7": "saṅgaho daṭṭhabbo āsavādisabhāvattā ekalakkhaṇattā. Tathā “pathaviṃ maññatī”tiādinā",
  "tika-s0201t:421_8": "pathavīādīnaṃ rūpasabhāvattā tabbisayānañca maññanānaṃ rūpavisayattā taggahaṇeneva",
  "tika-s0201t:421_9": "sakalarūpakkhandhavisayāpi maññanā dassitā honti rūpavisayalakkhaṇena āsaṃ ekalakkhaṇattā.",
  "tika-s0201t:421_10": "Evaṃ cakkhāyatanādivisayāpi maññanā niddhāretabbā. “Apariññāta”nti pariññāpaṭikkhepena",
  "tika-s0201t:421_11": "tappaṭibaddhakilesānaṃ pahānapaṭikkhepoti daṭṭhabbo maggakiccabhāvena pariññāpahānānaṃ",
  "tika-s0201t:421_12": "ekalakkhaṇattā. Iminā nayena sesesupi yathārahaṃ ekalakkhaṇā niddhāretabbāti. Ayaṃ lakkhaṇo hāro.",
  "tika-s0201t:422": "6. Catubyūhahāravaṇṇanā",
  "tika-s0201t:423_0": "Pathavīādīsu vatthūsu byañjanacchāyāya atthaṃ gahetvā dhammagambhīrataṃ asallakkhetvā",
  "tika-s0201t:423_1": "asaddhammassavanādinā vañcitā hutvā saddhammassavanadhāraṇaparicayamanasikāravimukhā",
  "tika-s0201t:423_2": "pathavīādīsu vatthūsu puthujjanasekkhāsekkhatathāgatānaṃ paṭipattivisesaṃ ajānantā",
  "tika-s0201t:423_3": "ca veneyyā imissā desanāya nidānaṃ. Te “kathaṃ nu kho yathāvuttadosavinimuttā yathāvuttañca",
  "tika-s0201t:423_4": "visesaṃ jānantā sammāpaṭipattiyā ubhayahitaparāyaṇā saveyyu”nti ayamettha bhagavato",
  "tika-s0201t:423_5": "adhippāyo. Padanibbacanaṃ niruttaṃ, taṃ “eva”ntiādinidānapadānaṃ, “sabbadhammamūlapariyāya”ntiādipāḷipadānañca",
  "tika-s0201t:423_6": "aṭṭhakathāyaṃ, tassā līnatthavaṇṇanāyañceva vuttanayena suviññeyyattā ativitthārabhayena na vitthārayimha.",
  "tika-s0201t:424_0": "Padapadatthadesanānikkhepasuttasandhivasena pañcavidhā sandhi. Tattha padassa padantarena",
  "tika-s0201t:424_1": "sambandho padasandhi, tathā padatthassa padatthantarena sambandho padatthasandhi,",
  "tika-s0201t:424_2": "yo “kiriyākārakasambandho”ti vuccati. Nānānusandhikassa suttassa taṃtaṃanusandhīhi",
  "tika-s0201t:424_3": "sambandho, ekānusandhikassa pana pubbāparasambandho desanāsandhi. Yā aṭṭhakathāyaṃ",
  "tika-s0201t:424_4": "“pucchānusandhi ajjhāsayānusandhi yathānusandhī”ti tidhā vibhattā. Ajjhāsayo cettha",
  "tika-s0201t:424_5": "attajjhāsayo parajjhāsayoti dvidhā veditabbo. Yaṃ panettha vattabbaṃ, taṃ heṭṭhā",
  "tika-s0201t:424_6": "nidānavaṇṇanāyaṃ vuttameva. Nikkhepasandhi catunnaṃ suttanikkhepānaṃ vasena veditabbo.",
  "tika-s0201t:424_7": "Suttasandhi idha paṭhamanikkhepavaseneva veditabbo. Kasmā panettha mūlapariyāyasuttameva",
  "tika-s0201t:424_8": "paṭhamaṃ nikkhittanti? Nāyamanuyogo katthaci nappavattati, apica yasmā maññanāmūlakaṃ",
  "tika-s0201t:424_9": "sakkāyaṃ, sabbamaññanā ca tattha eva anekabhedabhinnā pavattati, na tassā savisayāya",
  "tika-s0201t:424_10": "lesamattampi sāraṃ atthīti pathavīādivibhāgabhinnesu maññanāsu ca sātisayaṃ nibbedhavirāgasañjananī",
  "tika-s0201t:424_11": "upari sekkhāsekkhatathāgataguṇavibhāvanī ca ayaṃ desanā. Suttantadesanā ca visesato",
  "tika-s0201t:424_12": "diṭṭhiviniveṭhanakathā, tasmā sanissayassa diṭṭhiggāhassa ādito asārabhāvadīpanaṃ",
  "tika-s0201t:424_13": "upari ca sabbesaṃ ariyānaṃ guṇavisesavibhāvanamidaṃ suttaṃ paṭhamaṃ nikkhittaṃ. Kiñca",
  "tika-s0201t:424_14": "sakkāye maññanāmaññanāmukhena pavattinivattīsu ādīnavānisaṃsavibhāvanato sabbesaṃ",
  "tika-s0201t:424_15": "puggalānaṃ paṭipattivibhāgato ca idameva suttaṃ paṭhamaṃ nikkhittaṃ.",
  "tika-s0201t:425_0": "Yaṃ pana ekissā desanāya desanantarena saddhiṃ saṃsandanaṃ, ayampi desanāsandhi,",
  "tika-s0201t:425_1": "sā evaṃ veditabbā. “Assutavā puthujjano…pe… nibbānaṃ abhinandatī”ti ayaṃ desanā.",
  "tika-s0201t:425_2": "“Idha, bhikkhave, assutavā puthujjano…pe… sappurisadhamme avinīto manasikaraṇīye",
  "tika-s0201t:425_3": "dhamme nappajānāti, amanasikaraṇīye ca dhamme nappajānāti, so manasikaraṇīye dhamme",
  "tika-s0201t:425_4": "appajānanto amanasikaraṇīye ca dhamme appajānanto ye dhammā na manasikaraṇīyā, te",
  "tika-s0201t:425_5": "dhamme manasi karoti…pe… anuppanno vā kāmāsavo uppajjati, uppanno vā kāmāsavo pavaḍḍhati.",
  "tika-s0201t:425_6": "Anuppanno vā bhavāsavo uppajjati, uppanno vā bhavāsavo pavaḍḍhati, anuppanno vā avijjāsavo",
  "tika-s0201t:425_7": "uppajjati, uppanno vā avijjāsavo pavaḍḍhatī”ti imāya desanāya saṃsandati. Tathā “tassetaṃ",
  "tika-s0201t:425_8": "pāṭikaṅkhaṃ subhanimittaṃ manasi karissati, tassa subhanimittassa manasikārā rāgo",
  "tika-s0201t:425_9": "cittaṃ anuddhaṃsessati, so sarāgo sadoso samoho sāṅgaṇo saṃkiliṭṭhacitto kālaṃ karissatī”ti",
  "tika-s0201t:425_10": "imāya desanāya saṃsandati. Tathā “cakkhuñcāvuso paṭicca rūpe ca uppajjati cakkhuviññāṇaṃ,",
  "tika-s0201t:425_11": "tiṇṇaṃ saṅgati phasso, phassapaccayā vedanā. Yaṃ vedeti taṃ sañjānāti, yaṃ sañjānāti",
  "tika-s0201t:425_12": "taṃ vitakketi, yaṃ vitakketi taṃ papañceti, yaṃ papañceti tatonidānaṃ purisaṃ papañcasaññāsaṅkhā",
  "tika-s0201t:425_13": "samudācarantī”ti imāya desanāya saṃsandati. Tathā “idha, bhikkhave, asutavā puthujjano…pe…",
  "tika-s0201t:425_14": "sappurisadhamme avinīto rūpaṃ ‘etaṃ mama, esohamasmi, eso me attā’ti samanupassati.",
  "tika-s0201t:425_15": "Vedanaṃ…pe…, saññaṃ…pe…, saṅkhāre…pe…, viññāṇaṃ ‘etaṃ mama, esohamasmi, eso me attā’ti",
  "tika-s0201t:425_16": "samanupassati. Yampi taṃ diṭṭhaṃ…pe… yampi taṃ diṭṭhiṭṭhānaṃ, so loko so attā so",
  "tika-s0201t:425_17": "pecca bhavissāmi nicco dhuvo sassato avipariṇāmadhammo sassatisamaṃ tatheva ṭhassāmīti,",
  "tika-s0201t:425_18": "tampi ‘etaṃ mama, esohamasmi, eso me attā’ti samanupassatī”ti imāya desanāya saṃsandati.",
  "tika-s0201t:426_0": "“Yopi so, bhikkhave, bhikkhu…pe… nibbānaṃ mābhinandī”ti ayaṃ desanā. “Idha, devānaminda,",
  "tika-s0201t:426_1": "bhikkhuno sutaṃ hoti ‘sabbe dhammā nālaṃ abhinivesāyā’ti, evañcetaṃ, devānaminda,",
  "tika-s0201t:426_2": "bhikkhuno sutaṃ hoti ‘sabbe dhammā nālaṃ abhinivesāyā’ti, so sabbaṃ dhammaṃ abhijānāti,",
  "tika-s0201t:426_3": "sabbaṃ dhammaṃ abhiññāya sabbaṃ dhammaṃ parijānāti, sabbaṃ dhammaṃ pariññāya yaṃ",
  "tika-s0201t:426_4": "kiñci vedanaṃ vedeti sukhaṃ vā dukkhaṃ vā adukkhamasukhaṃ vā, so tāsu vedanāsu aniccānupassī",
  "tika-s0201t:426_5": "viharati, virāgānupassī viharati, nirodhānupassī viharati, paṭinissaggānupassī viharatī”ti",
  "tika-s0201t:426_6": "imāya desanāya saṃsandati. “Yopi so, bhikkhave, bhikkhu arahaṃ…pe… abhisambuddhoti",
  "tika-s0201t:426_7": "vadāmī”ti ayaṃ desanā “sutavā ca kho, bhikkhave, ariyasāvako…pe… sappurisadhamme",
  "tika-s0201t:426_8": "suvinīto rūpaṃ ‘netaṃ mama, nesohamasmi, na meso attā’ti samanupassati, vedanaṃ…pe…,",
  "tika-s0201t:426_9": "saññaṃ…pe…, saṅkhāre…pe…, viññāṇaṃ ‘netaṃ mama, nesohamasmi, na meso attā’ti samanupassati.",
  "tika-s0201t:426_10": "Yampi taṃ diṭṭhaṃ sutaṃ viññātaṃ pattaṃ pariyesitaṃ anuvicaritaṃ manasā, tampi ‘netaṃ",
  "tika-s0201t:426_11": "mama, nesohamasmi, na meso attā’ti samanupassati. Yampi taṃ diṭṭhiṭṭhānaṃ, so loko",
  "tika-s0201t:426_12": "so attā so pecca bhavissāmi ‘nicco dhuvo sassato api pariṇāmadhammo sassatisamaṃ",
  "tika-s0201t:426_13": "tatheva ṭhassāmī’ti, tampi ‘netaṃ mama, nesohamasmi, na meso attā’ti samanupassati.",
  "tika-s0201t:426_14": "So evaṃ samanupassanto na paritassatī”ti evamādidesanāhi saṃsandatīti, ayaṃ catubyūho hāro.",
  "tika-s0201t:427": "7. Āvattahāravaṇṇanā",
  "tika-s0201t:428_0": "“Assutavā puthujjano”ti iminā yonisomanasikārapaṭikkhepamukhena ayonisomanasikārapariggaho",
  "tika-s0201t:428_1": "dīpito. “Ariyānaṃ adassāvī”tiādinā sappurisūpanissayādipaṭikkhepamukhena asappurisūpanissayādipariggaho",
  "tika-s0201t:428_2": "dīpito. Tesu purimanayena āsayavipatti kittitā, dutiyena payogavipatti. Purimena",
  "tika-s0201t:428_3": "cassa kilesavaṭṭaṃ, tañca yato vipākavaṭṭanti sakalaṃ saṃsāracakkamāvattati. “Pathaviṃ",
  "tika-s0201t:428_4": "maññatī”tiādinā tattha tisso maññanā vuttā. Tāsu taṇhāmaññanā “etaṃ mamā”ti taṇhāggāho,",
  "tika-s0201t:428_5": "mānamaññanā “esohamasmī”ti mānaggāho, diṭṭhimaññanā “eso me attā”ti diṭṭhiggāho.",
  "tika-s0201t:428_6": "Tattha taṇhāggāhena “taṇhaṃ paṭiccapariyesanā”tiādikā nava taṇhāmūlakā dhammā āvattanti.",
  "tika-s0201t:428_7": "Mānaggāhena “seyyohamasmī”tiādikā nava mānavidhā āvattanti. Diṭṭhiggāhena “rūpaṃ",
  "tika-s0201t:428_8": "attato samanupassatī”tiādikā vīsativatthukā sakkāyadiṭṭhi āvattati. Tīsu ca gāhesu",
  "tika-s0201t:428_9": "yāya saññāya taṇhāggāhassa vikkhambhanā, sā dukkhasaññā dukkhānupassanā. Yāya saññāya",
  "tika-s0201t:428_10": "mānaggāhassa vikkhambhanā, sā aniccasaññā aniccānupassanā. Yāya pana saññāya diṭṭhiggāhassa",
  "tika-s0201t:428_11": "vikkhambhanā, sā anattasaññā anattānupassanā. Tattha paṭhamaggāhavisabhāgato appaṇihitavimokkhamukhaṃ",
  "tika-s0201t:428_12": "āvattati, dutiyaggāhavisabhāgato animittavimokkhamukhaṃ āvattati, tatiyaggāhavisabhāgato",
  "tika-s0201t:428_13": "suññatavimokkhamukhaṃ āvattati.",
  "tika-s0201t:429_0": "Sekkhaggahaṇena ariyāya sammādiṭṭhiyā saṅgaho, tato ca paratoghosayonisomanasikārā",
  "tika-s0201t:429_1": "dīpitā honti. Paratoghosena ca sutavā ariyasāvakoti āvattati, yonisomanasikārena",
  "tika-s0201t:429_2": "nava yonisomanasikāramūlakā dhammā āvattanti, catubbidhañca sampatticakkaṃ. “Mā maññī”ti",
  "tika-s0201t:429_3": "maññanānaṃ vippakatappahānatāgahaṇena ekaccāsavaparikkhayo dīpito hoti, tena ca saddhāvimuttadiṭṭhippattakāyasakkhibhāvā",
  "tika-s0201t:429_4": "āvattanti. “Arahaṃ khīṇāsavo”tiādinā asekkhā sīlakkhandhādayo dassitā honti, sīlakkhandhādipāripūriyā",
  "tika-s0201t:429_5": "ca dasa nāthakaraṇā dhammā āvattanti. “Na maññatī”ti maññanāpaṭikkhepena pañcasu",
  "tika-s0201t:429_6": "upādānakkhandhesu “netaṃ mama, nesohamasmi, na meso attā”ti sammāpaṭipatti dassitā,",
  "tika-s0201t:429_7": "tāya ca sātisayā nikantipariyādānamānasamugghāṭanadiṭṭhiugghāṭanāni pakāsitānīti",
  "tika-s0201t:429_8": "appaṇihitānimitta-suññatavimokkhā āvattanti.",
  "tika-s0201t:430_0": "“Tathāgato”tiādinā sabbaññuguṇā vibhāvitāti tadavinābhāvato dasabala-catuvesārajjaasādhāraṇañāṇaāveṇikabuddhadhammā",
  "tika-s0201t:430_1": "āvattanti. “Nandī dukkhassa mūla”ntiādinā saddhiṃ hetunā vaṭṭavivaṭṭaṃ kathitanti",
  "tika-s0201t:430_2": "pavattinivattitadubhayahetuvibhāvanena cattāri ariyasaccāni āvattanti. “Taṇhānaṃ",
  "tika-s0201t:430_3": "khayā”tiādinā taṇhappahānāpadesena tadekaṭṭhabhāvato diyaḍḍhassa kilesasahassassa",
  "tika-s0201t:430_4": "pahānaṃ āvattati. “Sabbaso taṇhānaṃ khayā sammāsambodhiṃ abhisambuddho”ti ca vuttattā",
  "tika-s0201t:430_5": "“nandī dukkhassa mūla”nti, “iti viditvā”tiādinā vuttassa maññanābhāvahetubhūtassa",
  "tika-s0201t:430_6": "paccayākāravedanassa sāvakehi asādhāraṇañāṇacārabhāvo dassito, tena catuvīsatikoṭisatasahassasamāpattisañcāri",
  "tika-s0201t:430_7": "bhagavato mahāvajirañāṇaṃ āvattatīti. Ayaṃ āvatto hāro.",
  "tika-s0201t:431": "8. Vibhattihāravaṇṇanā",
  "tika-s0201t:432_0": "“Sabbadhammamūlapariyāya”nti ettha sabbadhammā nāma tebhūmakā dhammā sakkāyassa adhippetattā.",
  "tika-s0201t:432_1": "Tesaṃ maññanā padaṭṭhānaṃ papañcasaṅkhānimittattā lokavicittassa. Tayime kusalā akusalā",
  "tika-s0201t:432_2": "abyākatāti tividhā. Tesu kusalānaṃ yonisomanasikārādi padaṭṭhānaṃ, akusalānaṃ ayonisomanasikārādi,",
  "tika-s0201t:432_3": "abyākatānaṃ kammabhavaāvajjanabhūtarūpādi padaṭṭhānaṃ. Tattha kusalā kāmāvacarādivasena",
  "tika-s0201t:432_4": "bhūmito tividhā, tathā abyākatā cittuppādasabhāvā, acittuppādasabhāvā pana kāmāvacarāva",
  "tika-s0201t:432_5": "tathā akusalā. Pariyattipaṭipattipaṭivedhasutakiccābhāvena tividho assutavā. Andhakalyāṇavibhāgena",
  "tika-s0201t:432_6": "duvidho puthujjano. Sammāsambuddhapaccekabuddhasāvakabhedena tividhā ariyā. Maṃsacakkhudibbacakkhupaññācakkhūhi",
  "tika-s0201t:432_7": "dassanābhāvena tividho adassāvī. Maggaphalanibbānabhedena tividho, navavidho vā ariyadhammo.",
  "tika-s0201t:432_8": "Savanadhāraṇaparicayamanasikārapaṭivedhavasena pañcavidhā ariyadhammassa kovidatā.",
  "tika-s0201t:432_9": "Tadabhāvato akovido. Saṃvarapahānabhedena duvidho, dasavidho vā ariyadhammavinayo,",
  "tika-s0201t:432_10": "tadabhāvato ariyadhamme avinīto. Ettha padaṭṭhānavibhāgo heṭṭhā dassitoyeva. “Sappurisānaṃ",
  "tika-s0201t:432_11": "adassāvī”tiādīsupi eseva nayo. “Pathaviṃ maññatī”tiādīsu maññanāvatthuvibhāgo pāḷiyaṃ",
  "tika-s0201t:432_12": "āgatova, tathā ajjhattikabāhirādiko ca antaravibhāgo.",
  "tika-s0201t:433_0": "Maññanā pana taṇhāmānadiṭṭhivasena saṅkhepato tividhā, vitthārato pana taṇhāmaññanā",
  "tika-s0201t:433_1": "tāva kāmataṇhādivasena aṭṭhasatavidhā, tathā “asmīti sati itthaṃsmīti hotī”tiādinā.",
  "tika-s0201t:433_2": "Evaṃ mānamaññanāpi. “Asmīti sati itthaṃsmīti hotī”tiādinā papañcattayaṃ uddiṭṭhaṃ",
  "tika-s0201t:433_3": "niddiṭṭhañcāti. Etena diṭṭhimaññanāyapi aṭṭhasatavidhatā vuttāti veditabbā. Apica",
  "tika-s0201t:433_4": "seyyassa “seyyohamasmī”tiādinā mānamaññanāya navavidhatā tadantarabhedena anekavidhatā",
  "tika-s0201t:433_5": "ca veditabbā. Ayañca attho hīnattikatthavaṇṇanāya vibhāvetabbo. Diṭṭhimaññanāya pana",
  "tika-s0201t:433_6": "brahmajāle āgatanayena dvāsaṭṭhividhatā tadantarabhedena anekavidhatā ca veditabbā.",
  "tika-s0201t:433_7": "“Apariññāta”nti ettha ñātapariññādivasena ceva rūpamukhādiabhinivesabhedādivasena",
  "tika-s0201t:433_8": "ca pariññānaṃ anekavidhatā veditabbā. Tathā aṭṭhamakādivasena sekkhavibhāgo paññāvimuttādivasena",
  "tika-s0201t:433_9": "asekkhavibhāgo ca. Ayamettha dhammavibhāgo. Padaṭṭhānavibhāgo ca bhūmivibhāgo ca",
  "tika-s0201t:433_10": "vuttanayānusārena veditabbāti. Ayaṃ vibhattihāro.",
  "tika-s0201t:434": "9. Parivattahāravaṇṇanā",
  "tika-s0201t:435_0": "“Sabbadhammamūlapariyāya”nti ettha “sabbadhammā”ti pañcupādānakkhandhā gahitā, tesaṃ",
  "tika-s0201t:435_1": "mūlakāraṇanti ca taṇhāmānadiṭṭhiyo. Tathā assutavā puthujjano…pe… sappurisadhamme",
  "tika-s0201t:435_2": "avinītoti. Yāvakīvañca pañcasu upādānakkhandhesu subhato sukhato niccato attato samanupassanavasena",
  "tika-s0201t:435_3": "“etaṃ mama, esohamasmi, eso me attā”ti taṇhāmānadiṭṭhigāhā na samucchijjanti, tāva",
  "tika-s0201t:435_4": "nesaṃ pabandhūparamo supinantepi na kenaci laddhapubbo. Yadā pana nesaṃ asubhato",
  "tika-s0201t:435_5": "dukkhato aniccato anattato samanupassanavasena “netaṃ mama, nesohamasmi, na meso",
  "tika-s0201t:435_6": "attā”ti pavattamānā appaṇihitānimittasuññatānupassanā ussakkitvā ariyamaggādhigamāya",
  "tika-s0201t:435_7": "saṃvattanti, atha nesaṃ pabandhūparamo hoti accantaappaññattikabhāvūpagamanato. Tena",
  "tika-s0201t:435_8": "vuttaṃ “sabbadhammāti pañcupādānakkhandhā gahitā, tesaṃ mūlakāraṇanti ca taṇhāmānadiṭṭhiyo”ti.",
  "tika-s0201t:435_9": "Tathā assutavā puthujjano…pe… sappurisadhamme avinīto tīhipi maññanāhi pathaviṃ maññati",
  "tika-s0201t:435_10": "yāva nibbānaṃ abhinandati, tīhipi pariññāhi tassa taṃ vatthu apariññātanti katvā.",
  "tika-s0201t:435_11": "Yassa pana taṃ vatthu tīhi pariññāhi pariññātaṃ, na so itaro viya taṃ maññati. Tenāha",
  "tika-s0201t:435_12": "bhagavā “sutavā ca kho, bhikkhave, ariyasāvako…pe… sappurisadhamme suvinīto rūpaṃ",
  "tika-s0201t:435_13": "‘netaṃ mama, nesohamasmi, na meso attā’ti samanupassati, vedanaṃ…pe… asati na paritassatī”ti.",
  "tika-s0201t:435_14": "Sekkho pathaviṃ mā maññi, yāva nibbānaṃ mābhinandi, arahā sammāsambuddho ca pathaviṃ",
  "tika-s0201t:435_15": "na maññati, yāva nibbānaṃ nābhinandati, maññanāmaññitesu vatthūsu mattaso sabbaso",
  "tika-s0201t:435_16": "ca pariññābhisamayasaṃsiddhiyā pahānābhisamayanibbattito. Yassa pana tesu vatthūsu",
  "tika-s0201t:435_17": "sabbaso mattaso vā pariññā eva natthi, kuto pahānaṃ, so yathāparikappaṃ niraṅkusāhi",
  "tika-s0201t:435_18": "maññanāhi “etaṃ mamā”tiādinā maññateva. Tenāha bhagavā “idha, bhikkhave, assutavā",
  "tika-s0201t:435_19": "puthujjano…pe… sappurisadhamme avinīto rūpaṃ ‘etaṃ mama, esohamasmi, eso me attā’ti",
  "tika-s0201t:435_20": "samanupassati, vedanaṃ…pe…, sañña…pe…”ntiādi. Ayaṃ parivatto hāro.",
  "tika-s0201t:436": "10. Vevacanahāravaṇṇanā",
  "tika-s0201t:437_0": "“Sabbadhammā sakaladhammā anavasesadhammā”ti pariyāyavacanaṃ, “mūlapariyāyaṃ mūlakāraṇaṃ",
  "tika-s0201t:437_1": "asādhāraṇahetu”nti pariyāyavacanaṃ, “mūlapariyāyanti vā mūladesanaṃ kāraṇatathana”nti",
  "tika-s0201t:437_2": "pariyāyavacanaṃ, “vo tumhākaṃ tumha”nti pariyāyavacanaṃ, “bhikkhave, samaṇā tapassino”ti",
  "tika-s0201t:437_3": "pariyāyavacanaṃ, “desessāmī kathessāmī paññapessāmī”ti pariyāyavacanaṃ, “suṇātha",
  "tika-s0201t:437_4": "sotaṃ odahatha sotadvārānusārena upadhārethā”ti pariyāyavacanaṃ, “sādhukaṃ sammā",
  "tika-s0201t:437_5": "sakkacca”nti pariyāyavacanaṃ, “manasi karotha citte ṭhapetha samannāharathā”ti pariyāyavacanaṃ,",
  "tika-s0201t:437_6": "“bhāsissāmi byattaṃ kathessāmi vibhajissāmī”ti pariyāyavacanaṃ, “evaṃ, bhante, sādhu",
  "tika-s0201t:437_7": "suṭṭhu bhante”ti pariyāyavacanaṃ, “paccassosuṃ sampaṭicchiṃsu sampaṭiggahesu”nti",
  "tika-s0201t:437_8": "pariyāyavacanaṃ. Iminā nayena sabbapadesu vevacanaṃ vattabbanti. Ayaṃ vevacano hāro.",
  "tika-s0201t:438": "11. Paññattihāravaṇṇanā",
  "tika-s0201t:439_0": "“Sabbadhammamūlapariyāya”nti ettha sabbadhammā nāma sakkāyadhammā, te khandhavasena",
  "tika-s0201t:439_1": "pañcadhā paññattā, āyatanavasena dvādasadhā, dhātuvasena aṭṭhārasadhā paññattā. “Mūla”nti",
  "tika-s0201t:439_2": "vā “mūlapariyāya”nti vā maññanā vuttā, tā taṇhāmānadiṭṭhivasena tidhā antarabhedena",
  "tika-s0201t:439_3": "anekadhā ca paññattā. Atha vā “sabbadhammā”ti tebhūmakadhammānaṃ saṅgahapaññatti,",
  "tika-s0201t:439_4": "“mūlapariyāya”nti tesaṃ pabhavapaññatti, “vo”ti sampadānapaññati, “desessāmi bhāsissāmī”ti",
  "tika-s0201t:439_5": "paṭiññāpaññatti, “suṇātha sādhukaṃ manasi karothā”ti ca āṇāpanapaññatti, “assutavā”ti",
  "tika-s0201t:439_6": "paṭivedhavimukhatāpaññatti ceva pariyattivimukhatāpaññatti ca, “puthujjano”ti anariyapaññatti,",
  "tika-s0201t:439_7": "sā ariyadhammapaṭikkhepapaññatti ceva ariyadhammavirahapaññatti ca, “ariyāna”nti",
  "tika-s0201t:439_8": "asamapaññatti ceva samapaññatti ca. Tattha asamapaññatti tathāgatapaññatti, samapaññatti",
  "tika-s0201t:439_9": "paccekabuddhānañceva ubhatobhāgavimuttādīnañca vasena aṭṭhavidhā veditabbā. “Ariyānaṃ",
  "tika-s0201t:439_10": "adassāvī”tiādi dassanabhāvanāpaṭikkhepapaññatti, “pathaviṃ maññatī”tiādi pañcannaṃ",
  "tika-s0201t:439_11": "upādānakkhandhānaṃ dvādasannaṃ āyatanānaṃ aṭṭhārasannaṃ dhātūnaṃ sammasanupagānaṃ",
  "tika-s0201t:439_12": "indriyānaṃ nikkhepapaññatti ceva pabhavapaññatti ca, tathā vipallāsānaṃ kiccapaññatti",
  "tika-s0201t:439_13": "pariyuṭṭhānaṃ dassanapaññatti kilesānaṃ phalapaññatti abhisaṅkhārānaṃ virūhanapaññatti",
  "tika-s0201t:439_14": "taṇhāya assādanapaññatti diṭṭhiyā vipphandanapaññatti, “sekkhā”ti saddhānusārīsaddhāvimuttadiṭṭhippattakāyasakkhīnaṃ",
  "tika-s0201t:439_15": "dassanapaññatti ceva bhāvanāpaññatti ca “appattamānaso”ti sekkhadhammānaṃ ṭhitipaññatti,",
  "tika-s0201t:439_16": "“anuttaraṃ yogakkhemaṃ patthayamāno”ti paññāya abhinibbidāpaññatti, “abhijānātī”ti",
  "tika-s0201t:439_17": "abhiññeyyadhammānaṃ abhiññāpaññatti, dukkhassa pariññāpaññatti, samudayassa pahānapaññatti,",
  "tika-s0201t:439_18": "nirodhassa sacchikiriyāpaññatti, maggassa bhāvanāpaññatti, “mā maññī”ti maññanānaṃ",
  "tika-s0201t:439_19": "paṭikkhepapaññatti, samudayassa pahānapaññatti. Iminā nayena sesapadesupi vitthāretabbaṃ. Ayaṃ paññatti hāro.",
  "tika-s0201t:440": "12. Otaraṇahāravaṇṇanā",
  "tika-s0201t:441_0": "“Sabbadhammamūlapariyāya”nti ettha sabbadhammā nāma lokiyā pañcakkhandhā dvādasāyatanāni",
  "tika-s0201t:441_1": "aṭṭhārasa dhātuyo dve saccāni ekūnavisati indriyāni dvādasapadiko paccayākāroti,",
  "tika-s0201t:441_2": "ayaṃ sabbadhammaggahaṇena khandhādimukhena desanāya otaraṇaṃ. “Mūla”nti vā “mūlapariyāya”nti",
  "tika-s0201t:441_3": "vā maññanā vuttā, tā atthato taṇhā māno diṭṭhi cāti tesaṃ saṅkhārakkhandhasaṅgahoti",
  "tika-s0201t:441_4": "ayaṃ khandhamukhena otaraṇaṃ. Tathā “dhammāyatanadhammadhātūhi saṅgaho”ti ayaṃ āyatanamukhena",
  "tika-s0201t:441_5": "dhātumukhena ca otaraṇaṃ. “Assutavā”ti iminā sutassa vibandhabhūtā avijjādayo gahitā,",
  "tika-s0201t:441_6": "“puthujjano”ti iminā yesaṃ kilesābhisaṅkhārānaṃ jananādinā puthujjanoti vuccati,",
  "tika-s0201t:441_7": "te kilesābhisaṅkhārādayo gahitā, “ariyānaṃ adassāvī”tiādinā yesaṃ kilesadhammānaṃ",
  "tika-s0201t:441_8": "vasena ariyānaṃ adassāviādibhāvo hoti, te diṭṭhimānāvijjādayo gahitāti sabbehi tehi",
  "tika-s0201t:441_9": "saṅkhārakkhandhasaṅgahoti pubbe vuttanayeneva otaraṇaṃ veditabbaṃ. “Sañjānāti maññati",
  "tika-s0201t:441_10": "abhijānāti na maññatī”ti etthāpi sañjānanamaññanāabhijānanānupassanānaṃ saṅkhārakkhandhapariyāpannattā",
  "tika-s0201t:441_11": "vuttanayeneva otaraṇaṃ veditabbaṃ. Tathā sekkhaggahaṇena sekkhā, “araha”ntiādinā",
  "tika-s0201t:441_12": "asekkhā sīlakkhandhādayo gahitāti evampi khandhamukhena otaraṇaṃ, āyatanadhātādimukhena",
  "tika-s0201t:441_13": "ca otaraṇaṃ veditabbaṃ. Tathā “na maññatī”ti taṇhāgāhādipaṭikkhepena dukkhānupassanādayo",
  "tika-s0201t:441_14": "gahitā, tesaṃ vasena appaṇihitavimokkhamukhādīhi otaraṇaṃ veditabbaṃ. “Pariññāta”nti",
  "tika-s0201t:441_15": "iminā parijānanakiccena pavattamānā bodhipakkhiyadhammā gayhantīti satipaṭṭhānādimukhena",
  "tika-s0201t:441_16": "otaraṇaṃ veditabbaṃ. Nandiggahaṇena bhavaggahaṇena taṇhāgahaṇena ca samudayasaccaṃ,",
  "tika-s0201t:441_17": "dukkhaggahaṇena jātijarāmaraṇaggahaṇena ca dukkhasaccaṃ, “taṇhānaṃ khayā”tiādinā",
  "tika-s0201t:441_18": "nirodhasaccaṃ, abhisambodhiyā gahaṇena maggasaccaṃ gahitanti ariyasaccehi otaraṇanti. Ayaṃ otaraṇo hāro.",
  "tika-s0201t:442": "13. Sodhanahāravaṇṇanā",
  "tika-s0201t:443_0": "“Sabbadhammamūlapariyāyaṃ vo, bhikkhave…pe… idha, bhikkhave, assutavā…pe… pathaviṃ",
  "tika-s0201t:443_1": "pathavito sañjānātī”ti ārambho. “Pathaviṃ pathaviyā saññatvā pathaviṃ maññatī”ti",
  "tika-s0201t:443_2": "padasuddhi, no ārambhasuddhi. Tathā “pathaviyā maññati pathavito maññati pathaviṃ",
  "tika-s0201t:443_3": "meti maññati pathaviṃ abhinandatī”ti padasuddhi, no ārambhasuddhi. “Taṃ kissa hetu",
  "tika-s0201t:443_4": "apariññātaṃ tassāti vadāmī”ti padasuddhi ceva ārambhasuddhi ca. Sesavāresupi eseva",
  "tika-s0201t:443_5": "nayoti. Ayaṃ sodhano hāro.",
  "tika-s0201t:444": "14. Adhiṭṭhānahāravaṇṇanā",
  "tika-s0201t:445_0": "“Sabbadhammamūlapariyāya”nti ettha sabbadhammaggahaṇaṃ sāmaññato adhiṭṭhānaṃ. “Pathaviṃ",
  "tika-s0201t:445_1": "āpa”ntiādi pana taṃ avikappetvā visesavacanaṃ. Tathā “mūlapariyāya”nti sāmaññato",
  "tika-s0201t:445_2": "adhiṭṭhānaṃ, taṃ avikappetvā visesavacanaṃ “pathaviṃ maññati…pe… abhinandatī”ti.",
  "tika-s0201t:445_3": "“Pathaviṃ maññatī”ti ca sāmaññato adhiṭṭhānaṃ taṇhādiggāhānaṃ sādhāraṇattā maññanāya,",
  "tika-s0201t:445_4": "taṃ avikappetvā visesavacanaṃ “etaṃ mama, esohamasmi, eso me attā”ti, evaṃ suttantarapadānipi",
  "tika-s0201t:445_5": "ānetvā visesavacanaṃ niddhāretabbaṃ. Sesavāresupi eseva nayo. “Sekkho”ti sāmaññato",
  "tika-s0201t:445_6": "adhiṭṭhānaṃ, taṃ avikappetvā visesavacanaṃ “kāyasakkhī diṭṭhippatto saddhāvimutto",
  "tika-s0201t:445_7": "saddhānusārī dhammānusārī”ti. Tathā “sekkho”ti sāmaññato adhiṭṭhānaṃ, taṃ avikappetvā",
  "tika-s0201t:445_8": "visesavacanaṃ “idha, bhikkhave, bhikkhu sekkhāya sammādiṭṭhiyā samannāgato hoti…pe…",
  "tika-s0201t:445_9": "sekkhena sammāsamādhinā samannāgato hotī”ti. “Araha”nti sāmaññato adhiṭṭhānaṃ, taṃ",
  "tika-s0201t:445_10": "avikappetvā visesavacanaṃ “ubhatobhāgavimutto paññāvimutto, tevijjo chaḷabhiñño”ti",
  "tika-s0201t:445_11": "ca. “Khīṇāsavo”ti sāmaññato adhiṭṭhānaṃ, taṃ avikappetvā visesavacanaṃ “kāmāsavāpi",
  "tika-s0201t:445_12": "cittaṃ vimuccittha, bhavāsavāpi cittaṃ vimuccitthā”tiādi. Sesapadesupi eseva nayo.",
  "tika-s0201t:445_13": "“Abhijānātī”ti sāmaññato adhiṭṭhānaṃ, taṃ avikappetvā visesavacanaṃ “maññatī”ti.",
  "tika-s0201t:445_14": "Maññanābhāvo hissa pahānapaṭivedhasiddho, pahānapaṭivedho ca pariññāsacchikiriyābhāvanāpaṭivedhehi",
  "tika-s0201t:445_15": "na vināti sabbepi abhiññāvisesā maññanāpaṭikkhepena atthato gahitāva hontīti. Tathā",
  "tika-s0201t:445_16": "“araha”nti sāmaññato adhiṭṭhānaṃ, taṃ avikappetvā visesavacanaṃ “vītarāgattā vītadosattā",
  "tika-s0201t:445_17": "vītamohattā”ti. Iminā nayena sesapadesupi sāmaññavisesaniddhāraṇā veditabbā. Ayaṃ adhiṭṭhāno hāro.",
  "tika-s0201t:446": "14. Parikkhārahāravaṇṇanā",
  "tika-s0201t:447_0": "“Sabbadhammamūlapariyāya”nti ettha sabbadhammā nāma pariyāpannadhammā, te kusalākusalābyākatabhedena",
  "tika-s0201t:447_1": "tividhā. Tesu kusalānaṃ yonisomanasikāro alobhādayo ca hetū, akusalānaṃ ayonisomanasikāro",
  "tika-s0201t:447_2": "lobhādayo ca hetū, abyākatesu vipākānaṃ yathāsakaṃ kammaṃ, itaresaṃ bhavaṅgamāvajjanasamannāhārādi",
  "tika-s0201t:447_3": "ca hetū. Ettha ca sappurisūpanissayādiko paccayo hetumhi eva samavaruḷho, so tattha",
  "tika-s0201t:447_4": "ādi-saddena saṅgahitoti daṭṭhabbo. “Mūla”nti vuttānaṃ maññanānaṃ hetubhāvo pāḷiyaṃ",
  "tika-s0201t:447_5": "vutto eva. Maññanāsu pana taṇhāmaññanāya assādānupassanā hetu. “Saññojaniyesu dhammesu",
  "tika-s0201t:447_6": "assādānupassino taṇhā pavaḍḍhatī”ti hi vuttaṃ. Mānamaññanāya diṭṭhivippayuttalobho",
  "tika-s0201t:447_7": "hetu kevalaṃ saṃsaggavasena “ahamasmī”ti pavattanato. Diṭṭhimaññanāya ekattanayādīnaṃ",
  "tika-s0201t:447_8": "ayāthāvaggāho hetu, assutabhāvo puthujjanabhāvassa hetu, so ariyānaṃ adassanasīlatāya,",
  "tika-s0201t:447_9": "sā ariyadhammassa akovidatāya, sā ariyadhamme avinītatāya hetu, sabbā cāyaṃ hetuparamparā",
  "tika-s0201t:447_10": "pathavīādīsu “etaṃ mama, esohamasmi, eso me attā”ti tissannaṃ maññanānaṃ hetu, sekkhārahādibhāvā",
  "tika-s0201t:447_11": "pana mattaso sabbaso ca maññanābhāvassa hetūti. Ayaṃ parikkhāro hāro.",
  "tika-s0201t:448": "16. Samāropanahāravaṇṇanā",
  "tika-s0201t:449_0": "“Sabbadhammamūlapariyāya”ntiādīsu mūlapariyāyaggahaṇena assutavāgahaṇena sañjānanamaññanāpariññāgahaṇehi",
  "tika-s0201t:449_1": "ca saṃkilesadhammā dassitā, te ca saṅkhepato tividhā taṇhāsaṃkileso diṭṭhisaṃkileso",
  "tika-s0201t:449_2": "duccaritasaṃkilesoti. Tattha taṇhāsaṃkileso taṇhāsaṃkilesassa, diṭṭhisaṃkilesassa,",
  "tika-s0201t:449_3": "duccaritasaṃkilesassa ca padaṭṭhānaṃ, tathā diṭṭhisaṃkileso diṭṭhisaṃkilesassa, taṇhāsaṃkilesassa,",
  "tika-s0201t:449_4": "duccaritasaṃkilesassa ca padaṭṭhānaṃ, duccaritasaṃkilesopi duccaritasaṃkilesassa,",
  "tika-s0201t:449_5": "taṇhāsaṃkilesassa, diṭṭhisaṃkilesassa ca padaṭṭhānaṃ. Tesu taṇhāsaṃkileso atthato",
  "tika-s0201t:449_6": "lobhova, yo “lobho lubbhanā lubbhitattaṃ sārāgo sārajjanā sārajjitatta”ntiādinā anekehi",
  "tika-s0201t:449_7": "pariyāyehi vibhatto. Tathā diṭṭhiyeva diṭṭhisaṃkileso, yo “diṭṭhigataṃ diṭṭhigahanaṃ",
  "tika-s0201t:449_8": "diṭṭhikantāro diṭṭhivisūkaṃ diṭṭhivipphandita”ntiādinā anekehi pariyāyehi, “santi,",
  "tika-s0201t:449_9": "bhikkhave, eke samaṇabrāhmaṇā”tiādinā dvāsaṭṭhiyā pabhedehi ca vibhatto. Duccaritasaṃkileso",
  "tika-s0201t:449_10": "pana atthato dussīlyacetanā ceva cetanāsampayuttadhammā ca, yā “kāyaduccaritaṃ vacīduccaritaṃ",
  "tika-s0201t:449_11": "kāyavisamaṃ vacīvisama”nti, “pāṇātipāto adinnādāna”nti ca ādinā anekehi pariyāyehi,",
  "tika-s0201t:449_12": "anekehi pabhedehi ca vibhattā.",
  "tika-s0201t:450_0": "Tesu taṇhāsaṃkilesassa samatho paṭipakkho, diṭṭhisaṃkilesassa vipassanā, duccaritasaṃkilesassa",
  "tika-s0201t:450_1": "sīlaṃ paṭipakkho. Te pana sīlādayo dhammā idha pariññāgahaṇena sekkhaggahaṇena “araha”ntiādinā",
  "tika-s0201t:450_2": "ariyatādiggahaṇena ca gahitā. Tattha sīlena duccaritasaṃkilesappahānaṃ sijjhati,",
  "tika-s0201t:450_3": "tathā tadaṅgappahānaṃ vītikkamappahānañca, samathena taṇhāsaṃkilesappahānaṃ sijjhati,",
  "tika-s0201t:450_4": "tathā vikkhambhanappahānaṃ pariyuṭṭhānappahānañca. Vipassanāya diṭṭhisaṃkilesappahānaṃ",
  "tika-s0201t:450_5": "sijjhati, tathā samucchedappahānaṃ anusayappahānañca. Tattha pubbabhāge sīle patiṭṭhitassa",
  "tika-s0201t:450_6": "samatho, samathe patiṭṭhitassa vipassanā, maggakkhaṇe pana samakālameva bhavanti.",
  "tika-s0201t:450_7": "Pubbeyeva hi suparisuddhakāyavacīkammassa suparisuddhājīvassa ca samathavipassanā",
  "tika-s0201t:450_8": "āraddhā gabbhaṃ gaṇhantiyo paripākaṃ gacchantiyo vuṭṭhānagāminivipassanaṃ paribrūhenti,",
  "tika-s0201t:450_9": "vuṭṭhānagāminivipassanā bhāvanāpāripūriṃ gacchantī maggena ghaṭenti maggakkhaṇe samathavipassanā",
  "tika-s0201t:450_10": "paripūreti. Atha maggakkhaṇe samathavipassanābhāvanāpāripūriyā anavasesasaṃkilesadhammaṃ",
  "tika-s0201t:450_11": "samucchindantiyo nirodhaṃ nibbānaṃ sacchikarontīti. Ayaṃ samāropano hāro.",
  "tika-s0201t:451": "Soḷasahāravaṇṇanā niṭṭhitā.",
  "tika-s0201t:452": "Pañcavidhanayavaṇṇanā",
  "tika-s0201t:453": "1. Nandiyāvaṭṭanayavaṇṇanā",
  "tika-s0201t:454_0": "“Sabbadhammamūlapariyāya”ntiādīsu sabbadhammamūlaggahaṇena maññanāgahaṇena ca taṇhāmānadiṭṭhiyo",
  "tika-s0201t:454_1": "gahitā. Maññanānampi hi maññanā kāraṇanti dassitoyamattho. “Assutavā”tiādinā avijjāmānadiṭṭhiyo",
  "tika-s0201t:454_2": "gahitā, sabbepi vā saṃkilesadhammā, tathā saññāapariññātaggahaṇena. “Khīṇāsavo parikkhīṇabhavasaññojano”ti",
  "tika-s0201t:454_3": "ettha pana āsavā saññojanāni ca sarūpato gahitāni, tathā nandiggahaṇena taṇhāgahaṇena",
  "tika-s0201t:454_4": "ca taṇhā, evampettha sarūpato pariyāyato ca taṇhā avijjā tappakkhiyadhammā ca gahitā.",
  "tika-s0201t:454_5": "Tattha taṇhāya visesato rūpadhammā adhiṭṭhānaṃ, avijjāya arūpadhammā, te pana sabbadhammaggahaṇena",
  "tika-s0201t:454_6": "pathavīādiggahaṇena ca dassitā eva. Tāsaṃ samatho vipassanā ca paṭipakkho, tesamettha",
  "tika-s0201t:454_7": "gahetabbākāro heṭṭhā dassito eva. Samathassa cetovimutti phalaṃ, vipassanāya paññāvimutti.",
  "tika-s0201t:454_8": "Tathā hi tā “rāgavirāgā”tiādinā visesetvā vuccanti, imāsamettha gahaṇaṃ sammadaññāvimuttavītarāgādivacanehi",
  "tika-s0201t:454_9": "veditabbaṃ. Tattha taṇhāvijjā samudayasaccaṃ, tappakkhiyadhammā pana taggahaṇeneva",
  "tika-s0201t:454_10": "gahitāti veditabbā. Tesaṃ adhiṭṭhānabhūtā vuttappabhedā rūpārūpadhammā dukkhasaccaṃ,",
  "tika-s0201t:454_11": "tesaṃ appavatti nirodhasaccaṃ, nirodhapajānanā paṭipadā maggasaccaṃ. Taṇhāgahaṇena",
  "tika-s0201t:454_12": "cettha māyā-sāṭheyya-mānātimāna-madappamāda-pāpicchatā-pāpamittatā-ahirikānottappādivasena",
  "tika-s0201t:454_13": "akusalapakkho netabbo, avijjāgahaṇena viparītamanasikāra-kodhūpanāha-makkha-paḷāsa-issā-macchariya-",
  "tika-s0201t:454_14": "sārambhadovacassatā-bhavadiṭṭhi-vibhavadiṭṭhiādivasena akusalapakkho netabbo, vuttavipariyāyena",
  "tika-s0201t:454_15": "amāyāasāṭheyyādiaviparītamanasikārādivasena, tathā samathapakkhiyānaṃ saddhindriyādīnaṃ",
  "tika-s0201t:454_16": "vipassanāpakkhiyānaṃ aniccasaññādīnañca vasena vodānapakkho netabboti. Ayaṃ nandiyāvaṭṭassa na yassa bhūmi.",
  "tika-s0201t:455": "2. Tipukkhalanayavaṇṇanā",
  "tika-s0201t:456_0": "Tathā vuttanayena sarūpato pariyāyato ca gahitesu taṇhāvijjātappakkhiyadhammesu taṇhā",
  "tika-s0201t:456_1": "lobho, avijjā moho, avijjāya sampayutto lohite sati pubbo viya taṇhāya sati sijjhamāno",
  "tika-s0201t:456_2": "āghāto doso, iti tīhi akusalamūlehi gahitehi, tappaṭipakkhato maññanāpaṭikkhepapariññāgahaṇādīhi",
  "tika-s0201t:456_3": "ca kusalamūlāni siddhāniyeva honti. Idhāpi “lobho sabbāni vā sāsavakusalākusalamūlāni",
  "tika-s0201t:456_4": "samudayasaccaṃ, tehi nibbattā, tesaṃ adhiṭṭhānagocarabhūtā ca upādānakkhandhā dukkhasacca”ntiādinā",
  "tika-s0201t:456_5": "saccayojanā veditabbā. Phalaṃ panettha tayo vimokkhā, tīhi pana akusalamūlehi tividhaduccarita-saṃkilesamala-visamaakusala-saññā-vitakkādivasena",
  "tika-s0201t:456_6": "akusalapakkho netabbo. Tathā tīhi kusalamūlehi tividhasucarita-samakusala-saññā-vitakka-saddhamma-samādhi-vimokkhamukha-vimokkhā-divasena",
  "tika-s0201t:456_7": "kusalapakkho netabboti. Ayaṃ tipukkhalassa nayassa bhūmi.",
  "tika-s0201t:457": "3. Sīhavikkīḷitanayavaṇṇanā",
  "tika-s0201t:458_0": "Tathā vuttanayena sarūpato pariyāyato ca gahitesu taṇhāvijjātappakkhiyadhammesu visesato",
  "tika-s0201t:458_1": "taṇhādiṭṭhīnaṃ vasena asubhe “subha”nti, dukkhe “sukha”nti ca vipallāsā, avijjādiṭṭhīnaṃ",
  "tika-s0201t:458_2": "vasena anicce “nicca”nti, anattani “attā”ti ca vipallāsā veditabbā. Tesaṃ paṭipakkhato",
  "tika-s0201t:458_3": "maññanāpaṭikkhepapariññāgahaṇādisiddhehi sativīriyasamādhipaññindriyehi cattāri satipaṭṭhānāni",
  "tika-s0201t:458_4": "siddhāneva honti. Tattha catūhi indriyehi cattāro puggalā niddisitabbā. Kathaṃ? Duvidho",
  "tika-s0201t:458_5": "hi taṇhācarito mudindriyo tikkhindriyoti, tathā diṭṭhicarito. Tesaṃ paṭhamo asubhe",
  "tika-s0201t:458_6": "“subha”nti vipariyāsaggāhī satibalena yathābhūtaṃ kāyasabhāvaṃ sallakkhento taṃ vipallāsaṃ",
  "tika-s0201t:458_7": "samugghāṭetvā sammattaniyāmaṃ okkamati. Dutiyo asukhe “sukha”nti vipariyāsaggāhī",
  "tika-s0201t:458_8": "“uppannaṃ kāmavitakkaṃ nādhivāsetī”tiādinā vuttena vīriyasaṃvarabhūtena vīriyabalena",
  "tika-s0201t:458_9": "taṃ vipallāsaṃ vidhamento sammattaniyāmaṃ okkamati. Tatiyo anicce “nicca”nti ayāthāvaggāhī",
  "tika-s0201t:458_10": "samādhibalena samāhitacitto saṅkhārānaṃ khaṇikabhāvasallakkhaṇena taṃ vipallāsaṃ",
  "tika-s0201t:458_11": "samugghāṭento ariyabhūmiṃ okkamati. Catuttho santatisamūhakiccārammaṇaghanavañcitatāya",
  "tika-s0201t:458_12": "phassādidhammapuñjamatte anattani “attā”ti micchābhinivesī catukoṭikasuññatāmanasikārena",
  "tika-s0201t:458_13": "taṃ micchābhinivesaṃ viddhaṃsento sāmaññaphalaṃ sacchikaroti.",
  "tika-s0201t:459_0": "Idhāpi subhasaññāsukhasaññāhi catūhipi vā vipallāsehi samudayasaccaṃ, tesaṃ adhiṭṭhānārammaṇabhūtā",
  "tika-s0201t:459_1": "pañcupādānakkhandhā dukkhasaccantiādinā saccayojanā veditabbā. Phalaṃ panettha cattāri",
  "tika-s0201t:459_2": "sāmaññaphalāni, catūhi cittavipallāsehi caturāsavogha-yoga-kāyagantha-agati-taṇhuppāda-sallupādāna-viññāṇaṭṭhiti-apariññādivasena",
  "tika-s0201t:459_3": "akusalapakkho netabbo. Tathā catūhi satipaṭṭhānehi catubbidhajhāna-vihārādhiṭṭhāna-sukhabhāgiyadhamma-appamaññā-sammappadhāna-iddhipādā-",
  "tika-s0201t:459_4": "divasena vodānapakkho netabboti. Ayaṃ sīhavikkīḷitassa nayassa bhūmi.",
  "tika-s0201t:460": "4-5. Disālocana-aṅkusanayadvayavaṇṇanā",
  "tika-s0201t:461_0": "Imesaṃ pana tiṇṇaṃ atthanayānaṃ siddhiyā vohārena nayadvayaṃ siddhameva hoti. Tathā",
  "tika-s0201t:461_1": "hi atthanayānaṃ disābhūtadhammānaṃ samālocanaṃ disālocanaṃ, tesaṃ samānayanaṃ aṅkusoti",
  "tika-s0201t:461_2": "pañcapi nayā niyuttāti veditabbā.",
  "tika-s0201t:462": "Pañcavidhanayavaṇṇanā niṭṭhitā.",
  "tika-s0201t:463": "Sāsanapaṭṭhānavaṇṇanā",
  "tika-s0201t:464_0": "Idañca suttaṃ soḷasavidhe suttantapaṭṭhāne saṃkilesanibbedhāsekkhabhāgiyaṃ, sabbabhāgiyameva",
  "tika-s0201t:464_1": "vā “sabbadhammamūlapariyāya”nti ettha sabbadhammaggahaṇena lokiyakusalānampi saṅgahitattā.",
  "tika-s0201t:464_2": "Aṭṭhavīsatividhena pana suttantapaṭṭhāne lokiyalokuttarasabbadhammādhiṭṭhānaṃ ñāṇañeyyaṃ",
  "tika-s0201t:464_3": "dassanabhāvanaṃ sakavacanaṃ vissajjanīyaṃ kusalākusalaṃ anuññātaṃ paṭikkhittaṃ cāti veditabbaṃ.",
  "tika-s0201t:465": "Nettinayavaṇṇanā niṭṭhitā.",
  "tika-s0201t:466": "Mūlapariyāyasuttavaṇṇanāya līnatthappakāsanā samattā.",
  "tika-s0201t:467": "2. Sabbāsavasuttavaṇṇanā",
  "tika-s0201t:468_0": "14. Apubbapadavaṇṇanāti atthasaṃvaṇṇanāvasena heṭṭhā aggahitatāya apubbassa abhinavassa",
  "tika-s0201t:468_1": "padassa vaṇṇanā atthavibhajanā. “Hitvā punappunāgatamattha”nti hi vuttaṃ. Nivāsaṭṭhānabhūtā",
  "tika-s0201t:468_2": "bhūtapubbanivāsaṭṭhānabhūtā, nivāsaṭṭhāne vā bhūtā nibbattā nivāsaṭṭhānabhūtā, tattha",
  "tika-s0201t:468_3": "māpitāti attho. Yathā kākandī mākandī kosambīti yathā kākandassa isino nivāsaṭṭhāne",
  "tika-s0201t:468_4": "māpitā nagarī kākandī, mākandassa nivāsaṭṭhāne māpitā mākandī, kusambassanivāsaṭṭhāne",
  "tika-s0201t:468_5": "māpitā kosambīti vuccati, evaṃ sāvatthīti dasseti. Upanetvā samīpe katvā bhuñjitabbato",
  "tika-s0201t:468_6": "upabhogo, saviññāṇakavatthu. Parito sabbadā bhuñjitabbato paribhogo, nivāsanapārupanādi",
  "tika-s0201t:468_7": "aviññāṇakavatthu. Sabbamettha atthīti niruttinayena sāvatthī-saddasiddhimāha. Satthasamāyogeti",
  "tika-s0201t:468_8": "satthassa nagariyā samāgame, satthe taṃ nagaraṃ upagateti attho. Pucchite satthikajanehi.",
  "tika-s0201t:469_0": "Samohitanti sannicitaṃ. Rammanti anto bahi ca bhūmibhāgasampattiyā ceva ārāmuyyānasampattiyā",
  "tika-s0201t:469_1": "ca ramaṇīyaṃ. Dassaneyyanti visikhāsannivesasampattiyā ceva pāsādakūṭāgārādisampattiyā",
  "tika-s0201t:469_2": "ca dassanīyaṃ passitabbayuttaṃ. Upabhogaparibhogavatthusampattiyā ceva nivāsasukhatāya",
  "tika-s0201t:469_3": "ca nibaddhavāsaṃ vasantānaṃ itaresañca sattānaṃ manaṃ rametīti manoramaṃ. Dasahi",
  "tika-s0201t:469_4": "saddehīti hatthisaddo, assa-ratha-bheri-saṅkha-mudiṅga-vīṇā-gīta sammatāḷasaddo,",
  "tika-s0201t:469_5": "asnātha-pivatha-khādathāti-saddoti imehi dasahi saddehi. Avivittanti na vivittaṃ,",
  "tika-s0201t:469_6": "sabbakālaṃ ghositanti attho.",
  "tika-s0201t:470_0": "Vuddhiṃ vepullataṃ pattanti tannivāsī sattavuddhiyā vuddhiṃ, tāya parivuddhitāyeva",
  "tika-s0201t:470_1": "vipulabhāvaṃ pattaṃ, bahujanaṃ ākiṇṇamanussanti attho. Vittūpakaraṇasamiddhiyā iddhaṃ.",
  "tika-s0201t:470_2": "Sabbakālaṃ subhikkhabhāvena phītaṃ. Antamaso vighāsāde upādāya sabbesaṃ kapaṇaddhikavanibbakayācakānampi",
  "tika-s0201t:470_3": "icchi tatthanipphattiyā manuññaṃ jātaṃ, pageva issariye ṭhitānanti dassanatthaṃ puna",
  "tika-s0201t:470_4": "“manorama”nti vuttaṃ. Aḷakamandāvāti āṭānāṭādīsu dasasu vessavaṇamahārājassa nagarīsu",
  "tika-s0201t:470_5": "aḷakamandā nāma ekā nagarī, yā loke aḷākā eva vuccati. Sā yathā puññakammīnaṃ āvāsabhūtā",
  "tika-s0201t:470_6": "ārāmarāmaṇeyyakādinā sobhaggappattā, evaṃ sāvatthīpīti vuttaṃ “aḷakamandāvā”ti. Devānanti",
  "tika-s0201t:470_7": "vessavaṇapakkhiyānaṃ cātumahārājikadevānaṃ.",
  "tika-s0201t:471_0": "Jinātīti iminā sota-saddo viya kattusādhano jeta-saddoti dasseti. Raññāti pasenadikosalarājena.",
  "tika-s0201t:471_1": "Rājagataṃ jayaṃ āropetvā kumāro jitavāti jetoti vutto. Maṅgalakabyatāyātiādinā “jeyyo”ti",
  "tika-s0201t:471_2": "etasmiṃ atthe “jeto”ti vuttanti dasseti. Sabbakāmasamiddhitāyāti sabbehi upabhogaparibhogavatthūhi",
  "tika-s0201t:471_3": "phītabhāvena vibhavasampannatāyāti attho. Samiddhāpi maccharino kiñci na dentīti",
  "tika-s0201t:471_4": "āha “vigatamalamaccheratāyā”ti, rāgadosādimalānañceva macchariyassa ca abhāvenāti",
  "tika-s0201t:471_5": "attho. Samiddhā amaccharinopi ca karuṇāsaddhādiguṇavirahitā attano santakaṃ paresaṃ",
  "tika-s0201t:471_6": "na dadeyyunti āha “karuṇādiguṇasamaṅgitāya cā”ti. Tenāti anāthānaṃ piṇḍadānena. Saddatthato",
  "tika-s0201t:471_7": "pana dātabbabhāvena sabbakālaṃ upaṭṭhapito anāthānaṃ piṇḍo etassa atthīti anāthapiṇḍiko.",
  "tika-s0201t:471_8": "Pañcavidhasenāsanaṅgasampattiyāti “nātidūraṃ naccāsannaṃ gamanāgamanasampanna”nti",
  "tika-s0201t:471_9": "ekaṃ aṅgaṃ, “divā appākiṇṇaṃ rattiṃ appasaddaṃ appanigghosa”nti ekaṃ, “appaḍaṃsamakasavātātapasarīsapasamphassa”nti",
  "tika-s0201t:471_10": "ekaṃ, “tasmiṃ kho pana senāsane viharantassa appakasirena uppajjanti cīvara…pe… parikkhārā”ti",
  "tika-s0201t:471_11": "ekaṃ, “tasmiṃ kho pana senāsane therā bhikkhū viharanti bahussutā”ti ekaṃ, evametehi",
  "tika-s0201t:471_12": "pañcavidhasenāsanaṅgehi sampannatāya. Yadi jetavanaṃ tathaṃ anāthapiṇḍikassa ārāmoti āha “so hī”tiādi.",
  "tika-s0201t:472_0": "Kītakālato paṭṭhāya anāthapiṇḍikasseva taṃ vanaṃ, atha kasmā ubhinnaṃ parikittananti",
  "tika-s0201t:472_1": "āha “jetavane”tiādi. “Yadipi so bhūmibhāgo koṭisantharena mahāseṭṭhinā kīto, rukkhā",
  "tika-s0201t:472_2": "pana jetena na vikkītāti jetavananti vattabbataṃ labhī”ti vadanti.",
  "tika-s0201t:473_0": "Kasmā idaṃ suttamabhāsīti kathetukamyatāya suttanikkhepaṃ pucchati. Sāmaññato hi",
  "tika-s0201t:473_1": "bhagavato desanākāraṇaṃ pākaṭamevāti. Ko panāyaṃ suttanikkhepoti? Attajjhāsayo. Parehi",
  "tika-s0201t:473_2": "anajjhiṭṭho eva hi bhagavā attano ajjhāsayena imaṃ suttaṃ desetīti ācariyā. Yasmā",
  "tika-s0201t:473_3": "panesa bhikkhūnaṃ upakkiliṭṭhacittataṃ viditvā “ime bhikkhū imāya desanāya upakkilesavisodhanaṃ",
  "tika-s0201t:473_4": "katvā āsavakkhayāya paṭipajjissantī”ti ayaṃ desanā āraddhā, tasmā parajjhāsayoti",
  "tika-s0201t:473_5": "apare. Ubhayampi pana yuttaṃ. Attajjhāsayādīnañhi saṃsaggabhedassa sambhavo heṭṭhā",
  "tika-s0201t:473_6": "dassitovāti. Tesaṃ bhikkhūnanti tadā dhammapaṭiggāhatabhikkhūnaṃ. Upakkilesavisodhananti",
  "tika-s0201t:473_7": "samathavipassanupakkilesato cittassa visodhanaṃ. Paṭhamañhi bhagavā anupubbikathādinā",
  "tika-s0201t:473_8": "paṭipattiyā saṃkilesaṃ nīharitvā pacchā sāmukkaṃsikaṃ desanaṃ deseti khette khāṇukaṇṭakagumbādike",
  "tika-s0201t:473_9": "avaharitvā kasanaṃ viya, tasmā kammaṭṭhānameva avatvā imāya anupubbiyā desanā pavattāti adhippāyo.",
  "tika-s0201t:474_0": "Saṃvarabhūtanti sīlasaṃvarādisaṃvarabhūtaṃ saṃvaraṇasabhāvaṃ kāraṇaṃ, taṃ pana atthato",
  "tika-s0201t:474_1": "dassanādi evāti veditabbaṃ. Saṃvaritāti pavattituṃ appadānavasena sammā, sabbathā",
  "tika-s0201t:474_2": "vā vāritā. Evaṃbhūtā ca yasmā pavattidvārapidhānena pihitā nāma honti, tasmā vuttaṃ",
  "tika-s0201t:474_3": "“vidahitā hutvā”ti. Evaṃ accantikassa saṃvarassa kāraṇabhūtaṃ anaccantikaṃ saṃvaraṃ",
  "tika-s0201t:474_4": "dassetvā idāni accantikameva saṃvaraṃ dassento yasmiṃ dassanādimhi sati uppajjanārahā",
  "tika-s0201t:474_5": "āsavā na uppajjanti, so tesaṃ anuppādo nirodho khayo pahānanti ca vuccamāno atthato",
  "tika-s0201t:474_6": "appavattimattanti tassa ca dassanādi kāraṇanti āha “yena kāraṇena anuppādanirodhasaṅkhātaṃ",
  "tika-s0201t:474_7": "khayaṃ gacchanti pahīyanti nappavattanti, taṃ kāraṇanti attho”ti.",
  "tika-s0201t:475_0": "Cakkhutopi…pe… manatopīti cakkhuviññāṇādivīthīsu tadanugatamanoviññāṇavīthīsu ca",
  "tika-s0201t:475_1": "kiñcāpi kusalādīnampi pavatti atthi, kāmāsavādayo eva pana vaṇato yūsaṃ viya paggharaṇakaasucibhāvena",
  "tika-s0201t:475_2": "sandanti, tasmā te eva “āsavā”ti vuccanti. Tattha hi paggharaṇaasucimhi niruḷho āsava-saddoti.",
  "tika-s0201t:475_3": "Dhammato yāva gotrabhunti tato paraṃ maggaphalesu appavattanato vuttaṃ. Ete hi ārammaṇavasena",
  "tika-s0201t:475_4": "dhamme gacchantā tato paraṃ na gacchanti. Nanu tato paraṃ bhavaṅgādīnipi gacchantīti",
  "tika-s0201t:475_5": "ce? Na, tesampi pubbe ālambitesu lokiyadhammesu sāsavabhāvena antogadhattā tato paratābhāvato.",
  "tika-s0201t:475_6": "Ettha ca gotrabhuvacanena gotrabhuvodānaphalasamāpattipurecārikaparikammāni vuttānīti",
  "tika-s0201t:475_7": "veditabbāni. Paṭhamamaggapurecārikameva vā gotrabhu avadhinidassanabhāvena gahitaṃ,",
  "tika-s0201t:475_8": "tato paraṃ pana maggaphalasamānatāya aññesu maggesu maggavīthiyaṃ samāpattivīthiyaṃ",
  "tika-s0201t:475_9": "nirodhānantarañca pavattamānesu phalesu nibbāne ca āsavānaṃ pavatti nivāritāti veditabbaṃ.",
  "tika-s0201t:475_10": "Savantīti gacchanti, ārammaṇakaraṇavasena pavattantīti attho. Avadhiattho ā-kāro,",
  "tika-s0201t:475_11": "avadhi ca mariyādābhividhibhedato duvidho. Tattha mariyādaṃ kiriyaṃ bahi katvā pavattati",
  "tika-s0201t:475_12": "yathā “āpāṭaliputtā vuṭṭho devo”ti. Abhividhi pana kiriyaṃ byāpetvā pavattati yathā",
  "tika-s0201t:475_13": "“ābhavaggā bhagavato yaso pavattatī”ti. Abhividhiattho cāyaṃ ā-kāro idha gahitoti",
  "tika-s0201t:475_14": "vuttaṃ “antokaraṇattho”ti.",
  "tika-s0201t:476_0": "Madirādayoti ādi-saddena sindhavakādambarikāpotikādīnaṃ saṅgaho daṭṭhabbo. Cirapārivāsiyaṭṭho",
  "tika-s0201t:476_1": "viraparivutthatā purāṇabhāvo. Avijjā nāhosītiādīti ettha ādi-saddena “purimā, bhikkhave,",
  "tika-s0201t:476_2": "koṭi na paññāyati bhavataṇhāyā”ti idaṃ suttaṃ saṅgahitaṃ. Avijjāsavabhavāsavānaṃ",
  "tika-s0201t:476_3": "ciraparivutthatāya dassitāya tabbhāvabhāvino kāmāsavassa ciraparivutthatā dassitāva",
  "tika-s0201t:476_4": "hoti. Aññesu ca yathāvutte dhamme okāsañca ārammaṇaṃ katvā pavattamānesu mānādīsu",
  "tika-s0201t:476_5": "vijjamānesu attattaniyādiggāhavasena abhibyāpanaṃ madakaraṇavasena āsavasadisatā",
  "tika-s0201t:476_6": "ca etesaṃyeva, na aññesanti etesveva āsava-saddo niruḷhoti daṭṭhabbo. Na cettha diṭṭhāsavo",
  "tika-s0201t:476_7": "nāgatoti gahetabbaṃ bhavataṇhāya viya bhavadiṭṭhiyāpi bhavāsavaggahaṇeneva gahitattā.",
  "tika-s0201t:476_8": "Āyataṃ anādikālikattā. Pasavantīti phalanti. Na hi taṃ kiñci saṃsāradukkhaṃ atthi,",
  "tika-s0201t:476_9": "yaṃ āsavehi vinā uppajjeyya. Purimāni cetthāti ettha etesu catūsu atthavitappesu",
  "tika-s0201t:476_10": "purimāni tīṇi. Yatthāti yesu suttābhidhammapadesesu. Tattha yujjanti kilesesuyeva",
  "tika-s0201t:476_11": "yathāvuttassa atthattayassa sambhavato. Pacchimaṃ “āyataṃ vā saṃsāradukkhaṃ savantī”ti",
  "tika-s0201t:476_12": "vuttanibbacanaṃ. Kammepi yujjati dukkhappasavanassa kilesakammasādhāraṇattā.",
  "tika-s0201t:477_0": "Diṭṭhadhammā vuccanti paccakkhabhūtā khandhā, diṭṭhadhamme bhavā diṭṭhadhammikā.",
  "tika-s0201t:477_1": "Vivādamūlabhūtāti vivādassa mūlakāraṇabhūtā kodhūpanāha-makkha-paḷāsa-issā-macchariya-māyā-sāṭheyya-thambha-sārambha-mānātimānā.",
  "tika-s0201t:478_0": "Yena devūpapatyassāti yena kammakilesappakārena āsavena devesu upapatti nibbatti",
  "tika-s0201t:478_1": "assa mayhanti sambandho. Gandhabbo vā vihaṅgamo ākāsacārī assanti vibhattiṃ pariṇāmetvā",
  "tika-s0201t:478_2": "yojetabbaṃ. Ettha ca yakkhagandhabbatāya vinimuttā sabbā devagati devaggahaṇena gahitā.",
  "tika-s0201t:478_3": "Avasesā ca akusalā dhammāti akusalakammato avasesā akusalā dhammā āsavāti āgatāti sambandho.",
  "tika-s0201t:479_0": "Paṭighātāyāti paṭisedhanāya. Parūpavā…pe… upaddavāti idaṃ yadi bhagavā sikkhāpadaṃ",
  "tika-s0201t:479_1": "na paññapeyya, tato asaddhammappaṭisevanaadinnādānapāṇātipātādihetu ye uppajjeyyuṃ",
  "tika-s0201t:479_2": "parūpavādādayo diṭṭhadhammikā nānappakārā anatthā, ye ca tannimittā eva nirayādīsu",
  "tika-s0201t:479_3": "nibbattassa pañcavidhabandhanakammakāraṇādivasena mahādukkhānubhavādippakārā anatthā,",
  "tika-s0201t:479_4": "te sandhāya vuttaṃ. Te paneteti ete kāmarāgādikilesa-tebhūmakakammaparūpavādādiupaddavappakārā",
  "tika-s0201t:479_5": "āsavā. Yatthāti yasmiṃ vinayādipāḷipadese. Yathāti yena duvidhādippakārena aññesu",
  "tika-s0201t:479_6": "ca suttantesu āgatāti sambandho.",
  "tika-s0201t:480_0": "Nirayaṃ gamentīti nirayagāminiyā. Chakkanipāte āhuneyyasutte. Tattha hi āsavā chadhā",
  "tika-s0201t:480_1": "āgatā āsava-saddābhidheyyassa atthassa pabhedopacārena āsava-pade pabhedoti vutto,",
  "tika-s0201t:480_2": "koṭṭhāsattho vā pada-saddoti āsavapadeti āsavappakāre saddakoṭṭhāse atthakoṭṭhāse vāti attho.",
  "tika-s0201t:481_0": "Tathā hīti tasmā saṃvaraṇaṃ pidahanaṃ pavattituṃ appadānaṃ, teneva kāraṇenāti attho.",
  "tika-s0201t:481_1": "Sīlādisaṃvare adhippete pavattituṃ appadānavasena thakanabhāvasāmaññato dvāraṃ saṃvaritvāti",
  "tika-s0201t:481_2": "gehadvārasaṃvaraṇampi udāhaṭaṃ. Sīlasaṃvarotiādi heṭṭhā mūlapariyāyavaṇṇanāya vuttampi",
  "tika-s0201t:481_3": "imassa suttassa atthavaṇṇanaṃ paripuṇṇaṃ katvā vattukāmo puna vadati. Yuttaṃ tāva",
  "tika-s0201t:481_4": "sīlasatiñāṇānaṃ saṃvarattho pāḷiyaṃ tathā āgatattā, khantivīriyānaṃ pana kathanti",
  "tika-s0201t:481_5": "āha “tesañcā”tiādi. Tassattho – yadipi “khamo hoti…pe… sītassa uppannaṃ kāmavitakkaṃ",
  "tika-s0201t:481_6": "nādhivāsetī”tiādiniddese khantivīriyānaṃ saṃvarapariyāyo nāgato, uddese pana sabbāsavasaṃvarapariyāyanti",
  "tika-s0201t:481_7": "saṃvarapariyāyena gahitattā attheva tesaṃ saṃvarabhāvoti.",
  "tika-s0201t:482_0": "Pubbe sīlasatiñāṇānaṃ pāṭhantarena saṃvarabhāvo dassitoti idāni taṃ imināpi suttena",
  "tika-s0201t:482_1": "gahitabhāvaṃ dassetuṃ “apicā”tiādi vuttaṃ. Khantivīriyasaṃvarā vuttāyeva “khamo hoti",
  "tika-s0201t:482_2": "sītassā”tiādinā pāḷiyā dassanavasena. “Tañca anāsanaṃ, tañca agocara”nti ayaṃ panettha",
  "tika-s0201t:482_3": "sīlasaṃvaroti tañca “yathārūpe”tiādinā vuttaṃ ayuttaṃ aniyatavatthukaṃ raho paṭicchannāsanaṃ,",
  "tika-s0201t:482_4": "tañca yathāvuttaṃ ayuttaṃ vesiyādigocaraṃ, “paṭisaṅkhāyoniso parivajjetī”ti āgataṃ",
  "tika-s0201t:482_5": "yaṃ parivajjanaṃ, ayaṃ pana ettha etasmiṃ sutte āgato sīlasaṃvaroti attho. Anāsanaparivajjanena",
  "tika-s0201t:482_6": "hi anācāraparivajjanaṃ vuttaṃ, anācārāgocaraparivajjanaṃ cārittasīlatāyasīlasaṃvaro.",
  "tika-s0201t:482_7": "Tathā hi bhagavatā “pātimokkhasaṃvarasaṃvuto viharatī”ti sīlasaṃvaravibhajane ācāragocarasampattiṃ",
  "tika-s0201t:482_8": "dassentena “atthi anācāro, atthi agocaro”tiādinā anācārāgocarā vibhajitvā dassitā.",
  "tika-s0201t:482_9": "Idañca ekadesena samudāyanidassanaṃ daṭṭhabbaṃ samuddapabbatanidassanaṃ viya.",
  "tika-s0201t:483_0": "Sabbattha paṭisaṅkhā ñāṇasaṃvaroti ettha “yonisomanasikāro, paṭisaṅkhā ñāṇasaṃvaro”ti",
  "tika-s0201t:483_1": "vattabbaṃ. Na hi dassanapahātabbaniddese paṭisaṅkhāgahaṇaṃ atthi, “yoniso manasi",
  "tika-s0201t:483_2": "karotī”ti pana vuttaṃ. Yonisomanasikaraṇampi atthato paṭisaṅkhā ñāṇasaṃvaramevāti",
  "tika-s0201t:483_3": "evaṃ pana atthe gayhamāne yuttametaṃ siyā. Keci pana “yattha yattha ‘idha paṭisaṅkhā",
  "tika-s0201t:483_4": "yoniso’ti āgataṃ, taṃ sabbaṃ sandhāya ‘sabbattha paṭisaṅkhā ñāṇasaṃvaro’ti vutta”nti",
  "tika-s0201t:483_5": "vadanti. Tesaṃ matena “idaṃ dukkhanti yoniso manasi karotī”tiādikassa ñāṇasaṃvarena",
  "tika-s0201t:483_6": "ca asaṅgaho siyā, “dassanaṃ paṭisevanā bhāvanā ca ñāṇasaṃvaro”ti ca vacanaṃ virujjheyya,",
  "tika-s0201t:483_7": "tasmā vuttanayenevettha attho veditabbo. “Sabbattha paṭisaṅkhā ñāṇasaṃvaro”ti iminā",
  "tika-s0201t:483_8": "sattasupi ṭhānesu yaṃ ñāṇaṃ, so ñāṇasaṃvaroti parivajjanādivasena vuttā sīlādayo",
  "tika-s0201t:483_9": "sīlasaṃvarādayoti ayamattho dassito. Evaṃ sati saṃvarānaṃ saṅkaro viya hotīti te",
  "tika-s0201t:483_10": "asaṅkarato dassetuṃ “aggahitaggahaṇenā”ti vuttaṃ parivajjanavisesasaṃvarādhivāsanavinodanānaṃ",
  "tika-s0201t:483_11": "sīlasaṃvarādibhāvena gahitattā, tathā aggahitānaṃ gahaṇenāti attho. Te pana aggahite",
  "tika-s0201t:483_12": "sarūpato dassento “dassanaṃ paṭisevanā bhāvanā”ti āha.",
  "tika-s0201t:484_0": "Etena sīlasaṃvarādinā karaṇabhūtena, kāraṇabhūtena vā. Dhammāti kusalākusaladhammā.",
  "tika-s0201t:484_1": "Sīlasaṃvarādinā hi sahajātakoṭiyā, upanissayakoṭiyā vā paccayabhūtena anuppannā kusalā",
  "tika-s0201t:484_2": "dhammā uppattiṃ gacchanti uppajjanti, tathā aniruddhā akusalā dhammā nirodhaṃ gacchanti",
  "tika-s0201t:484_3": "nirujjhantīti attho. Pāḷiyaṃ pana “anuppannā ceva āsavā na uppajjanti, uppannā ca",
  "tika-s0201t:484_4": "āsavā pahīyantī”ti akusaladhammānaṃ anuppādapahānāni eva vuttāni, na kusaladhammānaṃ",
  "tika-s0201t:484_5": "uppādādayoti? Nayidamevaṃ daṭṭhabbaṃ, “yoniso ca kho, bhikkhave, manasikaroto”tiādinā",
  "tika-s0201t:484_6": "kusaladhammānampi uppatti pakāsitāva āsavasaṃvaraṇassa padhānabhāvena gahitattā.",
  "tika-s0201t:484_7": "Tathā hi pariyosānepi “ye āsavā dassanā pahātabbā, te dassanā pahīnā hontī”tiādinā",
  "tika-s0201t:484_8": "āsavappahānameva padhānaṃ katvā nigamitaṃ.",
  "tika-s0201t:485_0": "15. Jānato passatoti ettha dassanampi paññācakkhunāva dassanaṃ adhippetaṃ, na maṃsacakkhunā",
  "tika-s0201t:485_1": "dibbacakkhunā vāti āha “dvepi padāni ekatthānī”ti. Evaṃ santepīti padadvayassa ekatthatthepi.",
  "tika-s0201t:485_2": "Ñāṇalakkhaṇanti ñāṇassa sabhāvaṃ, visayassa yathāsabhāvāvabodhananti attho. Tenāha",
  "tika-s0201t:485_3": "“jānanalakkhaṇañhi ñāṇa”nti. Ñāṇappabhāvanti ñāṇānubhāvaṃ, ñāṇakiccaṃ visayobhāsananti",
  "tika-s0201t:485_4": "attho. Tenevāha “ñāṇena vivaṭe dhamme”ti. “Jānato passato”ti ca jānanadassanamukhena",
  "tika-s0201t:485_5": "puggalādhiṭṭhānā desanā pavattāti āha “ñāṇalakkhaṇaṃ ñāṇappabhāvaṃ upādāya puggalaṃ",
  "tika-s0201t:485_6": "niddisatī”ti. Jānato passatoti “yoniso ca manasikāraṃ ayoniso ca manasikāra”nti vakkhamānattā",
  "tika-s0201t:485_7": "yonisomanasikāravisayajānanaṃ, ayonisomanasikāravisayadassanaṃ. Tañca kho pana nesaṃ",
  "tika-s0201t:485_8": "āsavānaṃ khayūpāyasabhāvassa adhippetattā uppādanānuppādanavasena na ārammaṇamattenāti",
  "tika-s0201t:485_9": "ayamattho yuttoti āha “yonisomanasikāraṃ…pe… ayamettha sāro”ti.",
  "tika-s0201t:486_0": "“Jānato”ti vatvā jānanañca anussavākārapaṭivitakkamattavasena na idhādhippetaṃ, atha",
  "tika-s0201t:486_1": "kho rūpādi viya cakkhuviññāṇena yonisomanasikārāyonisomanasikāre paccakkhe katvā",
  "tika-s0201t:486_2": "tesaṃ uppādavasena dassananti imamatthaṃ vibhāvetuṃ “passato”ti vuttanti evaṃ vā",
  "tika-s0201t:486_3": "ettha attho daṭṭhabbo. Aññatthāpi hi “evaṃ jānato evaṃ passato, jānaṃ jānāti passaṃ",
  "tika-s0201t:486_4": "passati, evaṃ jānantā evaṃ passantā, ajānataṃ apassata”nti ca ādīsu ñāṇakiccassa",
  "tika-s0201t:486_5": "sāmaññavisesadīpanavasenetaṃ padadvayaṃ āgatanti. Kecīti abhayagirivāsisārasamāsācariyā.",
  "tika-s0201t:486_6": "Te hi “samādhinā jānato vipassanāya passato jānaṃ jānāti passaṃ passati, evaṃ jānanā",
  "tika-s0201t:486_7": "samatho, passanā vipassanā”ti ca ādinā papañcenti. Teti papañcā. Imasmiṃ attheti",
  "tika-s0201t:486_8": "“jānato”tiādinayappavatte imasmiṃ suttapadaatthe niddhāriyamāne. Na yujjanti jānanadassanānaṃ",
  "tika-s0201t:486_9": "yonisomanasikārāyonisomanasikāravisayabhāvassa pāḷiyaṃ vuttattā.",
  "tika-s0201t:487_0": "Āsavappahānaṃ āsavānaṃ accantappahānaṃ. So pana nesaṃ anuppādo sabbena sabbaṃ khīṇatā",
  "tika-s0201t:487_1": "abhāvo evāti āha “āsavānaṃ accantakhayamasamuppādaṃ khīṇākāraṃ natthibhāva”nti. Ujumaggānusārinoti",
  "tika-s0201t:487_2": "kilesavaṅkassa kāyavaṅkādīnañca pahānena ujubhūte savipassane heṭṭhimamagge anussarantassa.",
  "tika-s0201t:487_3": "Tadeva hissa sikkhanaṃ. Khayasmiṃ paṭhamaṃ ñāṇaṃ. Tato aññā anantarāti khayasaṅkhāte",
  "tika-s0201t:487_4": "aggamagge tappariyāpannameva ñāṇaṃ paṭhamaṃ uppajjati, tadanantaraṃ pana aññaṃ arahattanti.",
  "tika-s0201t:487_5": "Yadipi gāthāyaṃ “khayasmiṃ”icceva vuttaṃ, samucchedavasena pana āsavehi khīṇotīti",
  "tika-s0201t:487_6": "maggo khayoti vuccatīti āha “maggo āsavakkhayoti vutto”ti. Samaṇoti samitapāpo adhippeto.",
  "tika-s0201t:487_7": "So pana khīṇāsavo hotīti “āsavānaṃ khayā”ti imassa phalapariyāyatā vuttā, nippariyāyena",
  "tika-s0201t:487_8": "pana āsavakkhayo maggo, tena pattabbato phalaṃ. Eteneva nibbānassapi āsavakkhayabhāvo vuttoti veditabbo.",
  "tika-s0201t:488_0": "“Jānato passato”ti jānato eva passato evāti evamettha niyamo icchito, na aññathā",
  "tika-s0201t:488_1": "visesābhāvato aniṭṭhasādhanato cāti tassa niyamassa phalaṃ dassetuṃ “no ajānato no",
  "tika-s0201t:488_2": "apassato”ti vuttanti āha “yo pana na jānāti na passati, tassa neva vadāmīti attho”ti.",
  "tika-s0201t:488_3": "Iminā dūrīkatāyonisomanasikāro idhādhippeto, yonisomanasikāro ca āsavakkhayassa ekantikakāraṇanti",
  "tika-s0201t:488_4": "dasseti. Etenāti “no ajānato no apassato”ti vacanena. Te paṭikkhittāti ke pana teti?",
  "tika-s0201t:488_5": "“Bāle ca paṇḍite ca sandhāvitvā saṃsaritvā dukkhassantaṃ karissanti, ahetū apaccayā",
  "tika-s0201t:488_6": "sattā visujjhantī”ti evamādivādā. Tesu hi keci abhijātisaṅkantimattena bhavasaṅkantimattena",
  "tika-s0201t:488_7": "ca saṃsārasuddhiṃ paṭijānanti, aññe issarapajāpatikālādivasena, tayidaṃ sabbaṃ “saṃsārādīhī”ti",
  "tika-s0201t:488_8": "ettheva saṅgahitanti daṭṭhabbaṃ.",
  "tika-s0201t:489_0": "Purimena vā padadvayenāti “jānato, passato”ti iminā padadvayena. Upāyo vutto “āsavakkhayassā”ti",
  "tika-s0201t:489_1": "adhikārato viññāyati. Imināti “no ajānato, no apassato”ti iminā padadvayena. Anupāyo",
  "tika-s0201t:489_2": "eva hi āsavānaṃ khayassa yadidaṃ yoniso ca ayoniso ca manasikārassa ajānanaṃ adassanañca,",
  "tika-s0201t:489_3": "tena tathattāya appaṭipattito micchāpaṭipattito ca. Nanu “passato”ti iminā ayonisomanasikāro",
  "tika-s0201t:489_4": "yathā na uppajjati, evaṃ dassane adhippete purimeneva anupāyapaṭisedho vutto hotīti?",
  "tika-s0201t:489_5": "Na hoti, ayonisomanasikārānuppādanassapi upāyabhāvato satibalena saṃvutacakkhundriyāditā",
  "tika-s0201t:489_6": "viya sampajaññabaleneva niccādivasena abhūtajānanābhāvo hotīti. Tenāha “saṅkhepena…pe…",
  "tika-s0201t:489_7": "hotī”ti. Tattha saṅkhepenāti samāsena, anvayato byatirekato ca vitthāraṃ akatvāti",
  "tika-s0201t:489_8": "attho. Ñāṇaṃ…pe… dassitaṃ hoti “jānato”tiādinā ñāṇasseva gahitattā. Yadi evaṃ “svāyaṃ",
  "tika-s0201t:489_9": "saṃvaro”tiādi kathaṃ nīyatīti? Ñāṇassa padhānabhāvadassanatthaṃ evamayaṃ desanā katāti",
  "tika-s0201t:489_10": "nāyaṃ doso, tathā aññatthāpi “ariyaṃ vo bhikkhave sammāsamādhiṃ desessāmi saupanisaṃ",
  "tika-s0201t:489_11": "saparikkhāra”nti vitthāro.",
  "tika-s0201t:490_0": "Dabbajātikoti dabbarūpo. So hi drabyoti vuccati “drabyaṃ vinassati nādrabya”ntiādīsu.",
  "tika-s0201t:490_1": "Dabbajātiko vā sārasabhāvo, sāruppasīlācāroti attho. Yathāha “na kho dabba dabbā",
  "tika-s0201t:490_2": "evaṃ nibbeṭhentī”ti. Vattasīse ṭhatvāti vattaṃ uttamaṅgaṃ, dhuraṃ vā katvā. Yo hi",
  "tika-s0201t:490_3": "parisuddhājīvo kātuṃ ajānantānaṃ sabrahmacārīnaṃ, attano vā vātātapādipaṭibāhanatthaṃ",
  "tika-s0201t:490_4": "chattādīni karoti, so vattasīse ṭhatvā karoti nāma. Padaṭṭhānaṃ na hotīti na vattabbā",
  "tika-s0201t:490_5": "nāthakaraṇadhammabhāvena upanissayabhāvato. Vuttañhi “yāni tāni sabrahmacārīnaṃ uccāvacāni",
  "tika-s0201t:490_6": "kiccakaraṇīyāni, tattha dakkho hotī”tiādi.",
  "tika-s0201t:491_0": "Upāyamanasikāroti kusaladhammappavattiyā kāraṇabhūto manasikāro. Pathamanasikāroti",
  "tika-s0201t:491_1": "tassā eva maggabhūto manasikāro. Aniccādīsu aniccantiādināti aniccadukkhaasubhaanattasabhāvesu",
  "tika-s0201t:491_2": "dhammesu “aniccaṃ dukkhaṃ asubhaṃ anattā”tiādinā eva nayena, aviparītasabhāvenāti",
  "tika-s0201t:491_3": "attho. Saccānulomikena vāti saccābhisamayassa anulomavasena. Cittassa āvaṭṭanātiādinā",
  "tika-s0201t:491_4": "āvaṭṭanāya paccayabhūtā tato purimuppannā manodvārikā kusalajavanappavatti phalavohārena",
  "tika-s0201t:491_5": "tathā vuttā. Tassā hi vasena sā kusaluppattiyā upanissayo hoti. Āvajjanā hi bhavaṅgacittaṃ",
  "tika-s0201t:491_6": "āvaṭṭayatīti āvaṭṭanā. Anu anu āvaṭṭetīti anvāvaṭṭanā. Bhavaṅgārammaṇato aññaṃ ābhujatīti",
  "tika-s0201t:491_7": "ābhogo. Samannāharatīti samannāhāro. Tadevārammaṇaṃ attānaṃ anubandhitvā uppajjamānaṃ",
  "tika-s0201t:491_8": "manasi karoti ṭhapetīti manasikāro. Ayaṃ vuccatīti ayaṃ upāyapathamanasikāralakkhaṇo",
  "tika-s0201t:491_9": "yonisomanasikāro nāma vuccati, yassa vasena puggalo dukkhādīni saccāni āvajjituṃ",
  "tika-s0201t:491_10": "sakkoti. Ayonisomanasikāre saccapaṭikūlenāti saccābhisamayassa ananulomavasena. Sesaṃ",
  "tika-s0201t:491_11": "yonisomanasikāre vuttavipariyāyena veditabbaṃ.",
  "tika-s0201t:492_0": "Yuttinti upapattisādhanayuttiṃ, hetunti attho. Tenevāha “yasmā”tiādi. Etthāti “ayoniso",
  "tika-s0201t:492_1": "bhikkhave…pe… pahīyantī”ti etasmiṃ pāṭhe. Tatthāti vākyopaññāsanaṃ. Kasmā panettha",
  "tika-s0201t:492_2": "ayamuddesaniddeso parivattoti codanaṃ sandhāyāha “yoniso”tiādi. Tattha manasikārapadaṃ",
  "tika-s0201t:492_3": "dvinnaṃ sādhāraṇanti adhippāyena “yoniso ayonisoti imehi tāva dvīhi padehī”ti vuttaṃ.",
  "tika-s0201t:492_4": "Yonisoti hi yonisomanasikāro, ayonisoti ca ayonisomanasikāro tattha anuvattanato",
  "tika-s0201t:492_5": "vakkhamānattā ca. Satipi anatthuppattisāmaññe bhavādīsu puggalassa bahulisāmaññaṃ",
  "tika-s0201t:492_6": "dassetvā taṃ parivattitvā visesadassanattaṃ nāvādi upamāttayaggahaṇaṃ daṭṭhabbaṃ.",
  "tika-s0201t:492_7": "Cakkayantaṃ āhaṭaghaṭīyantanti vadanti.",
  "tika-s0201t:493_0": "Anuppannāti anibbattā. Ārammaṇavisesavasena tassa anuppatti veditabbā, na rūpārammaṇādiārammaṇasāmaññena,",
  "tika-s0201t:493_1": "nāpi āsavavasena. Tenāha “ananubhūtapubbaṃ ārammaṇaṃ…pe… aññathā hi anamatagge saṃsāre",
  "tika-s0201t:493_2": "anuppannā nāma āsavā na santī”ti. Vatthunti saviññāṇakāviññāṇakappabhedaṃ āsavuppattikāraṇaṃ.",
  "tika-s0201t:493_3": "Ārammaṇaṃ ārammaṇapaccayabhūtarūpādīni. Idāni āsavavasenapi anuppannapariyāyo labbhatīti",
  "tika-s0201t:493_4": "dassetuṃ “anubhūtapubbepī”tiādi vuttaṃ. Pakatisuddhiyāti pubbacariyato kilesadūrībhāvasiddhāya",
  "tika-s0201t:493_5": "suddhipakatitāya. Pāḷiyā uddisanaṃ uddeso, atthakathanaṃ paripucchā. Ajjhayanaṃ pariyatti,",
  "tika-s0201t:493_6": "cīvarasibbādi navakammaṃ, samathavipassanānuyogo yonisomanasikāro. Tādisenāti yādisena",
  "tika-s0201t:493_7": "“manuññavatthū”timanasikārādinā kāmāsavādayo sambhaveyyuṃ, tādisena. Āsavānaṃ vaḍḍhi",
  "tika-s0201t:493_8": "nāma pariyuṭṭhānatibbatāya veditabbā, sā ca abhiṇhuppattiyā bahulīkāratoti te laddhāsevanā",
  "tika-s0201t:493_9": "bahulabhāvaṃ pattā maddantā pharantā chādentā andhākāraṃ karontā aparāparaṃ uppajjamānā",
  "tika-s0201t:493_10": "ekasantānanayena “uppannā pavaḍḍhantī”ti vuccanti. Tena vuttaṃ “punappunaṃ uppajjamānā",
  "tika-s0201t:493_11": "uppannā pavaḍḍhantīti vuccantī”ti. Ito aññathāti ito aparāparuppannānaṃ ekattaggahaṇato",
  "tika-s0201t:493_12": "aññathā vaḍḍhi nāma natthi khaṇikabhāvato.",
  "tika-s0201t:494_0": "So ca jānātīti dhammuddhaccaviggahābhāvamāha. Kārakassevāti yuttayogasseva. Yassa",
  "tika-s0201t:494_1": "panātiādinā anuddesikaṃ katvā vuttamatthaṃ purātanassa purisātisayassa paṭipattidassanena",
  "tika-s0201t:494_2": "pākaṭataraṃ kātuṃ “maṇḍalārāmavāsīmahātissabhūtattherassa viyā”tiādi vuttaṃ. Tañhi",
  "tika-s0201t:494_3": "sabrahmacārīnaṃ āyatiṃ tathāpaṭipattikāraṇaṃ hoti, yato edisaṃ vatthu vuccati. Tasmiṃ",
  "tika-s0201t:494_4": "yevāti maṇḍalārāmeyeva. Ācariyaṃ āpucchitvāti attano uddesācariyaṃ kammaṭṭhānaggahaṇatthaṃ",
  "tika-s0201t:494_5": "gantuṃ āpucchitvā. Ācariyaṃ vanditvāti kammaṭṭhānadāyakaṃ mahārakkhitattheraṃ vanditvā.",
  "tika-s0201t:494_6": "Uddesamagganti yathāāraddhaṃ uddesapabandhaṃ. Tadā kira mukhapāṭheneva bahū ekajjhaṃ",
  "tika-s0201t:494_7": "uddisāpetvā manosajjhāyavasena dhammaṃ sajjhāyanti. Tatthāyaṃ thero paññavantatāya",
  "tika-s0201t:494_8": "uddesaṃ gaṇhantānaṃ bhikkhūnaṃ dhorayho, so “idānāhaṃ anāgāmī, kiṃ mayhaṃ uddesenā”ti",
  "tika-s0201t:494_9": "saṅkocaṃ anāpajjitvā dutiyadivase uddesakāle ācariyaṃ upasaṅkami. “Uppannā pahīyantī”ti",
  "tika-s0201t:494_10": "ettha uppannasadisā “uppannā”ti vuttā, na paccuppannā. Na hi paccuppannesu āsavesu",
  "tika-s0201t:494_11": "maggena pahānaṃ sambhavatīti āha “ye pana…pe… natthī”ti. Vattamānuppannā khaṇattayasamaṅgino.",
  "tika-s0201t:494_12": "Tesaṃ paṭipattiyā pahānaṃ natthi uppajjanārahānaṃ paccayaghātena anuppādanameva tāya pahānanti.",
  "tika-s0201t:495_0": "16. Yadi evaṃ dutiyapadaṃ kimatthiyanti? Padadvayaggahaṇaṃ āsavānaṃ uppannānuppannabhāvasambhavadassanatthañceva",
  "tika-s0201t:495_1": "pahāyakavibhāgena pahātabbavibhāgadassanatthañca. Tenāha “idameva padaṃ gahetvā”ti.",
  "tika-s0201t:495_2": "Aññampīti ñāṇato aññampi satisaṃvarādiṃ. Dassanāti idaṃ hetumhi nissakkavacananti",
  "tika-s0201t:495_3": "dassanenāti hetumhi karaṇavacanena tadatthaṃ vivarati. Esa nayoti tamevatthaṃ atidisati.",
  "tika-s0201t:495_4": "Dassanenāti sotāpattimaggena. So hi paṭhamaṃ nibbānadassanato “dassana”nti vuccati.",
  "tika-s0201t:495_5": "Yadipi taṃ gotrabhu paṭhamataraṃ passati, disvā pana kattabbakiccassa kilesappahānassa",
  "tika-s0201t:495_6": "akaraṇato na taṃ dassananti vuccati. Āvajjanaṭṭhāniyañhi taṃ ñāṇaṃ maggassa, nibbānārammaṇattasāmaññena",
  "tika-s0201t:495_7": "cetaṃ vuttaṃ, na nibbānapaṭivijjhanena, tasmā dhammacakkhu punappunaṃ nibbattanena",
  "tika-s0201t:495_8": "bhāvanaṃ appattaṃ dassanaṃ nāma, dhammacakkhuñca pariññādikiccakaraṇavasena catusaccadhammadassanaṃ",
  "tika-s0201t:495_9": "tadabhisamayoti nutthettha gotrabhussa dassanabhāvappatti. Ayañca vicāro parato aṭṭhakathāyameva",
  "tika-s0201t:495_10": "āgamissati. Sabbatthāti “saṃvarā pahātabbā”tiādīsu. Saṃvarāti saṃvarena, “saṃvaro”ti",
  "tika-s0201t:495_11": "cettha satisaṃvaro veditabbo. Paṭisevati etenāti paṭisevanaṃ, paccayesu idamatthikatāñāṇaṃ.",
  "tika-s0201t:495_12": "Adhivāseti khamati etāyāti adhivāsanā, sītādīnaṃ khamanākārena pavatto adoso, tappadhānā",
  "tika-s0201t:495_13": "vā cattāro kusalakkhandhā. Parivajjeti etenāti parivajjanaṃ, vāḷamigādīnaṃ pariharaṇavasena",
  "tika-s0201t:495_14": "pavattā cetanā, tathāpavattā vā cattāro kusalakkhandhā. Kāmavitakkādike vinodeti",
  "tika-s0201t:495_15": "vitudati etenāti vinodanaṃ, kusalavīriyaṃ. Paṭhamamaggena diṭṭhe catusaccadhamme",
  "tika-s0201t:495_16": "bhāvanāvasena uppajjanato bhāvanā, sesamaggattayaṃ. Na hi taṃ adiṭṭhapubbaṃ kiñci",
  "tika-s0201t:495_17": "passati, evaṃ dassanādīnaṃ vacanattho veditabbo.",
  "tika-s0201t:496": "Dassanāpahātabbaāsavavaṇṇanā",
  "tika-s0201t:497_0": "17. Kusalākusaladhammehi ālambiyamānāpi ārammaṇadhammā āvajjanamukheneva tabbhāvaṃ",
  "tika-s0201t:497_1": "gacchantīti dassento “manasikaraṇīye”ti padassa “āvajjitabbe”ti atthamāha. Hitasukhāvahabhāvena",
  "tika-s0201t:497_2": "manasikaraṇaṃ arahantīti manasikaraṇīyā, tappaṭipakkhato amanasikaraṇīyāti āha “amanasikaraṇīyeti",
  "tika-s0201t:497_3": "tabbiparīte”ti. Sesapadesūti “manasikaraṇīye dhamme appajānanto”tiādīsu. Yasmā kusaladhammesupi",
  "tika-s0201t:497_4": "subhasukhaniccādivasena manasikāro assādanādihetutāya sāvajjo ahitadukkhāvaho akusaladhammesupi",
  "tika-s0201t:497_5": "aniccādivasena manasikāro nibbidādihetutāya anavajjo hitasukhāvaho, tasmā “dhammato",
  "tika-s0201t:497_6": "niyamo natthī”ti vatvā “ākārato pana atthī”ti āha.",
  "tika-s0201t:498_0": "Vā-saddo yebhuyyena “mamaṃ vā hi bhikkhave, devo vā bhavissāmi devaññataro vā”tiādīsu",
  "tika-s0201t:498_1": "vikappattho diṭṭho, na samuccayatthoti tattha samuccayatthe payogaṃ dassetuṃ “yathā”tiādi",
  "tika-s0201t:498_2": "vuttaṃ. Evañca katvā samuccayatthadīpakaṃ panetaṃ suttapadaṃ samudāhaṭaṃ.",
  "tika-s0201t:499_0": "Kāmāsavoti pañcakāmaguṇasaṅkhāte kāme āsavo kāmāsavo. Tenāha “pañcakāmaguṇiko rāgo”ti.",
  "tika-s0201t:499_1": "Bhavāsavaṃ pana ṭhapetvā sabbo lobho kāmāsavoti yuttaṃ siyā. Rūpārūpabhaveti kammupapattibhedato",
  "tika-s0201t:499_2": "duvidhepi rūpārūpabhave chandarāgo. Jhānanikantīti jhānassādo. “Sundaramidaṃ ṭhānaṃ",
  "tika-s0201t:499_3": "niccaṃ dhuva”ntiādinā assādentassa uppajjamāno sassatucchedadiṭṭhisahagato rāgo bhave",
  "tika-s0201t:499_4": "āsavoti bhavāsavo. Evanti sabbadiṭṭhīnaṃ sassatucchedadiṭṭhisaṅgahato bhavāsaveneva",
  "tika-s0201t:499_5": "diṭṭhāsavo gahito taṃsahagatarāgatāyāti adhippāyo. Apare pana “diṭṭhāsavo avijjāsavena",
  "tika-s0201t:499_6": "ca saṅgahito”ti vadanti. Ettha ca “bhavāsavo catūsu diṭṭhigatavippayuttalobhasahagatacittuppādesu",
  "tika-s0201t:499_7": "uppajjatī”ti vacanato diṭṭhisampayuttarāgassa bhavāsavabhāvo vicāretabbo, atha “kāmasahagatā",
  "tika-s0201t:499_8": "saññāmanasikārā”tiādīsu viya ārammaṇakaraṇattho sahagatattho, evaṃ sati bhavāsave",
  "tika-s0201t:499_9": "diṭṭhāsavassa samodhānagamanaṃ kataṃ na siyā. Na hi tampayogatabbhāvādike asati taṃsaṅgaho",
  "tika-s0201t:499_10": "yutto, tasmā yathāvuttapāḷiṃ anusārena diṭṭhigatasampayuttalobhopi kāmāsavoti yuttaṃ",
  "tika-s0201t:499_11": "siyā. Diṭṭhadhammikasamparāyikadukkhānañhi kāraṇabhūtā kāmāsavādayopi dvidhā vuttā.",
  "tika-s0201t:500_0": "Abhidhamme ca kāmāsavaniddese “kāmesūti kāmarāgadiṭṭhirāgādīnaṃ ārammaṇabhūtesu tebhūmakesu",
  "tika-s0201t:500_1": "vatthukāmesū”ti attho sambhavati. Tattha hi uppajjamānā sā taṇhā sabbāpi na kāmacchandādināmaṃ",
  "tika-s0201t:500_2": "na labhatīti. Yadi pana lobho kāmāsavabhavāsavavinimuttopi siyā, so yadā diṭṭhigatavippayuttesu",
  "tika-s0201t:500_3": "cittesu uppajjati, tadā tena sampayutto avijjāsavo āsavavippayuttoti domanassavicikicchuddhaccasampayuttassa",
  "tika-s0201t:500_4": "viya tassapi āsavavippayuttatā vattabbā siyā “catūsu diṭṭhigatavippayuttalobhasahagatacittuppādesu",
  "tika-s0201t:500_5": "uppanno moho siyā āsavasampayutto, siyā āsavavippayutto”ti. “Kāmāsavo aṭṭhasu lobhasahagatacittuppādesu",
  "tika-s0201t:500_6": "uppajjatī’ti, “kāmāsavaṃ paṭicca diṭṭhāsavo avijjāsavo”ti ca vacanato diṭṭhisahagatarāgo",
  "tika-s0201t:500_7": "kāmāsavo na hotīti na sakkā vattuṃ. Kiñca abhijjhākāmarāgānaṃ viseso āsavadvayaekāsavabhāvo",
  "tika-s0201t:500_8": "siyā, na abhijjhāya ca noāsavabhāvoti noāsavalobhassa sabbhāvo vicāretabbo. Na hi",
  "tika-s0201t:500_9": "atthi abhidhamme “āsavo ca noāsavo ca dhammā āsavassa dhammassa āsavassa ca noāsavassa",
  "tika-s0201t:500_10": "ca dhammassa hetupaccayo”ti sattamo navamo ca pañho. Gaṇanāyañca “hetuyā sattā”ti",
  "tika-s0201t:500_11": "vuttaṃ, no “navā”ti. Diṭṭhisampayutte pana lobhe noāsave vijjamāne sattamanavamāpi",
  "tika-s0201t:500_12": "pañhā vissajjanaṃ labheyyuṃ, gaṇanāya ca “hetuyā navā”ti vattabbaṃ siyā, na pana",
  "tika-s0201t:500_13": "vuttaṃ. Diṭṭhivippayutte ca lobhe noāsave vijjamāne vattabbaṃ vuttameva. Yasmā pana",
  "tika-s0201t:500_14": "suttantadesanā nāma pariyāyakathā, na abhidhammadesanā viya nippariyāyakathā, tasmā",
  "tika-s0201t:500_15": "balavakāmarāgasseva kāmāsavaṃ dassetuṃ “kāmāsavoti pañcakāmaguṇiko rāgo”ti vuttaṃ,",
  "tika-s0201t:500_16": "tathā bhavābhinandananti.",
  "tika-s0201t:501_0": "Sāmaññena bhavāsavo diṭṭhāsavaṃ antogadhaṃ katvā idha tayo eva āsavā vuttāti tassa",
  "tika-s0201t:501_1": "tadantogadhataṃ dassetuṃ “evaṃ diṭṭhāsavo”tiādi vuttaṃ. Tathā hi vakkhati bhavāsavassa",
  "tika-s0201t:501_2": "animittavimokkhapaṭipakkhataṃ. Catūsu saccesu aññāṇanti idaṃ suttantanayaṃ nissāya",
  "tika-s0201t:501_3": "vuttaṃ. Suttantasaṃvaṇṇanā hesāti, tadantogadhattā vā pubbantādīnaṃ. Yathā atthato",
  "tika-s0201t:501_4": "kāmāsavādayo vavatthāpitā, tathā nesaṃ uppādavaḍḍhiyo dassento “kāmaguṇe”tiādimāha.",
  "tika-s0201t:501_5": "Assādato manasikarototi “subhasukhā”tiādinā assādanavasena manasi karontassa. Catuvipallāsapadaṭṭhānabhāvenāti",
  "tika-s0201t:501_6": "subhasaññādīnaṃ vatthubhāvena. Vuttanayapaccanīkatoti “kāmā nāmete aniccā dukkhā",
  "tika-s0201t:501_7": "vipariṇāmadhammā”tiādinā kāmaguṇesu ādīnavadassanapubbakanekkhammapaṭipattiyā chandarāgaṃ",
  "tika-s0201t:501_8": "vikkhambhayato samucchindantassa ca anuppanno ca kāmāsavo na uppajjati, uppanno ca",
  "tika-s0201t:501_9": "pahīyati. Tathā mahaggatadhammesu ceva sakalatebhūmakadhammesu ca ādīnavadassanapubbakaaniccādimanasikāravasena",
  "tika-s0201t:501_10": "nissaraṇapaṭipattiyā anuppannā ca bhavāsavaavijjāsavā na uppajjanti, uppannā ca pahīyantīti",
  "tika-s0201t:501_11": "evaṃ taṇhāpakkhe vuttassa nayassa paṭipakkhato sukkapakkhe vitthāro veditabbo.",
  "tika-s0201t:502_0": "Tayo evāti abhidhamme viya “cattāro”ti avatvā kasmā tayo eva āsavā idha imissaṃ dassanāpahātabbakathāyaṃ",
  "tika-s0201t:502_1": "vuttā? Tattha kāmāsavassa taṇhāpaṇidhibhāvato appaṇihitavimokkhapaṭipakkhatā veditabbā.",
  "tika-s0201t:502_2": "Bhavesu niccaggāhānusārato yebhuyyato bhavarāgasampattito bhavāsavassa animittavimokkhapaṭipakkhatā,",
  "tika-s0201t:502_3": "bhavadiṭṭhiyā pana bhavāsavabhāve vattabbameva natthi, anattasaññāya ñāṇānubhāvasiddhito",
  "tika-s0201t:502_4": "avijjāsavassa suññatavimokkhapaṭipakkhatā. Etthāti etissaṃ āsavakathāyaṃ. Vaṇṇitanti",
  "tika-s0201t:502_5": "kathitaṃ. Abhedatoti sāmaññato.",
  "tika-s0201t:503_0": "18. Kāmāsavādīnanti manussalokadevalokagamanīyānaṃ kāmāsavādīnaṃ. Nirayādigamanīyā",
  "tika-s0201t:503_1": "pana kāmāsavādayo “dassanā pahātabbe āsave”ti ettheva samāruḷhā. Atha vā yadaggena",
  "tika-s0201t:503_2": "so puggalodassanāpahātabbānaṃ āsavānaṃ adhiṭṭhānaṃ, tadaggena kāmāsavādīnampi adhiṭṭhānaṃ.",
  "tika-s0201t:503_3": "Na hi samaññābhedena vatthubhedo atthīti dassetuṃ “ettāvatā”tiādi vuttaṃ. Tenevāha",
  "tika-s0201t:503_4": "“sāmaññato vuttāna”nti. Kasmā panettha dassanāpahātabbesu āsavesu dassetabbesu “ahosiṃ",
  "tika-s0201t:503_5": "nu kho aha”ntiādinā vicikicchā dassitāti āha “vicikicchāsīsena cetthā”tiādi. Evanti",
  "tika-s0201t:503_6": "yathā soḷasavatthukā vicikicchā uppajjati, evaṃ ayonisomanasikāroti.",
  "tika-s0201t:504_0": "Vijjamānataṃ avijjamānatañcāti sassatāsaṅkaṃ nissāya “ahosiṃ nu kho ahamatītamaddhāna”nti",
  "tika-s0201t:504_1": "atīte attano vijjamānataṃ, adhiccasamuppattiāsaṅkaṃ nissāya “yato pabhuti ahaṃ, tato",
  "tika-s0201t:504_2": "pubbe na nu kho ahosi”nti atīte attano avijjamānatañca kaṅkhati. Kasmā? Vicikicchāya",
  "tika-s0201t:504_3": "ākāradvayāvalambanato. Tassā pana atītavatthutāya gahitattā sassatādhiccasamuppattiākāranissayatā",
  "tika-s0201t:504_4": "dassitā. Evaṃ āsappanaparisappanāpavattikaṃ katthacipi appaṭivattihetubhūtaṃ vicikicchaṃ",
  "tika-s0201t:504_5": "kasmā uppādetīti na codetabbametanti dassento āha “kiṃ kāraṇanti na vattabba”nti.",
  "tika-s0201t:504_6": "Sveva puthujjanabhāvo eva. Yadi evaṃ tassa ayonisomanasikāreneva bhavitabbanti āpannanti",
  "tika-s0201t:504_7": "āha “nanu ca puthujjanopi yoniso manasi karotī”ti. Tatthāti yonisomanasikaraṇe.",
  "tika-s0201t:505": "Jātiliṅgūpapattiyoti khattiyabrāhmaṇādijātiṃ gahaṭṭhapabbajitādiliṅgaṃ devamanussādiupapattiñca. Nissāyāti upādāya.",
  "tika-s0201t:506_0": "Tasmiṃ kāle sattānaṃ majjhimappamāṇaṃ, tena yutto pamāṇiko, tadabhāvato, tato atītabhāvato",
  "tika-s0201t:506_1": "vā appamāṇiko veditabbo. Kecīti sārasamāsācariyā. Te hi “kathaṃ nu khoti issarena",
  "tika-s0201t:506_2": "vā brahmunā vā pubbakatena vā ahetuto vā nibbattoti cintetī”ti āhu. Tena vuttaṃ “hetuto",
  "tika-s0201t:506_3": "kaṅkhatīti vadantī”ti. Ahetuto nibbattikaṅkhāpi hi hetuparāmasanamevāti.",
  "tika-s0201t:507": "Paramparanti pubbāparappavattiṃ. Addhānanti kālādhivacanaṃ, tañca bhummatthe upayogavacanaṃ daṭṭhabbaṃ.",
  "tika-s0201t:508_0": "Vijjamānataṃ avijjamānatañcāti sassatāsaṅkaṃ nissāya “bhavissāmi nu kho ahamanāgatamaddhāna”nti",
  "tika-s0201t:508_1": "anāgate attano vijjamānataṃ, ucchedāsaṅkaṃ nissāya “yasmiñca attabhāve ahaṃ, tato",
  "tika-s0201t:508_2": "paraṃ na nu kho bhavissāmī”ti anāgate attano avijjamānatañca kaṅkhatīti heṭṭhā vuttanayena yojetabbaṃ.",
  "tika-s0201t:509_0": "Paccuppannamaddhānanti addhāpaccuppannassa idhādhippetattā “paṭisandhiṃ ādiṃ katvā”tiādi",
  "tika-s0201t:509_1": "vuttaṃ. “Idaṃ kathaṃ idaṃ katha”nti pavattanato kathaṃkathā, vicikicchā, sā assa",
  "tika-s0201t:509_2": "atthīti kathaṃkathīti āha “vicikiccho hotī”ti. Kā ettha cintā, ummattako viya hi",
  "tika-s0201t:509_3": "bālaputhujjanoti paṭikacceva vuttanti adhippāyo. Taṃ mahāmātāya puttaṃ. Muṇḍesunti",
  "tika-s0201t:509_4": "muṇḍena anicchantaṃ jāgaraṇakāle na sakkāti suttaṃ muṇḍesuṃ kuladhammatāya yathā",
  "tika-s0201t:509_5": "taṃ ekacce kulatāpasā, rājabhayenāti ca vadanti.",
  "tika-s0201t:510": "Sītibhūtanti idaṃ madhurakabhāvappattiyā kāraṇavacanaṃ. “Setibhūta”ntipi pāṭho, udake ciraṭṭhānena setabhāvaṃ pattanti attho.",
  "tika-s0201t:511_0": "Attano khattiyabhāvaṃ kaṅkhati kaṇṇo viya sūtaputtasaññī. Jātiyā vibhāviyamānāya",
  "tika-s0201t:511_1": "“aha”nti tassa attano parāmasanaṃ sandhāyāha “evañhi siyā kaṅkhā”ti. Manussāpi ca",
  "tika-s0201t:511_2": "rājāno viyāti manussāpi keci ekacce rājāno viyāti adhippāyo.",
  "tika-s0201t:512_0": "Vuttanayameva “saṇṭhānākāraṃ nissāyā”tiādinā. Etthāti “kathaṃ nu khosmī”ti pade.",
  "tika-s0201t:512_1": "Abbhantare jīvoti paraparikappitaṃ antarattānaṃ vadati. Soḷasaṃsādīnanti ādi-saddena",
  "tika-s0201t:512_2": "sarīra-parimāṇa-parimaṇḍala-aṅguṭṭhayavaparamāṇu-parimāṇatādike saṅgaṇhāti.",
  "tika-s0201t:513_0": "“Sattapaññatti jīvavisayā”ti diṭṭhigatikānaṃ matimattaṃ, paramatthato pana sā attabhāvavisayāvāti",
  "tika-s0201t:513_1": "āha “attabhāvassa āgatigatiṭṭhāna”nti, yatāyaṃ āgato, yattha ca gamissati, taṃ ṭhānanti attho.",
  "tika-s0201t:514_0": "19. Yathā ayaṃ vicikicchā uppajjatīti ayaṃ vuttappabhedā vicikicchā yathā uppajjati,",
  "tika-s0201t:514_1": "evaṃ ayoniso manasikaroto. Etena vicikicchāya attābhinivesasannissayatamāha. Yathā",
  "tika-s0201t:514_2": "hi vicikicchā attābhinivesaṃ nissāya pavattati, yato sā sassatādhiccasamuppattisassatucchedākārāvalambinī",
  "tika-s0201t:514_3": "vuttā, evaṃ attābhinivesopi taṃ nissāya pavattati “ahosiṃ nu kho aha”ntiādinā antogadhāhaṃkārassa",
  "tika-s0201t:514_4": "kathaṃkathibhāvassa attaggāhasannissayabhāvato. Tenevāha “savicikicchassa ayonisomanasikārassa",
  "tika-s0201t:514_5": "thāmagatattā”ti. Vikappatthoti aniyamattho. “Aññatarā diṭṭhi uppajjatī”ti hi vuttaṃ.",
  "tika-s0201t:514_6": "Suṭṭhu daḷhabhāvenāti abhinivesassa ativiya thāmagatabhāvena. Tattha tatthāti tasmiṃ",
  "tika-s0201t:514_7": "bhave. Paccuppannamevāti avadhāraṇena anāgate atthibhāvaṃ nivatteti, na atīte tatthapi",
  "tika-s0201t:514_8": "sati atthitāya ucchedaggāhassa sabbhāvato. Atīte eva natthi, na anāgatepīti adhippāyo.",
  "tika-s0201t:515_0": "Saññākkhandhasīsenāti saññākkhandhapamukhena, saññākkhandhaṃ pamukhaṃ katvāti attho.",
  "tika-s0201t:515_1": "Khandheti pañcapi khandhe. Attāti gahetvāti “sañjānanasabhāvo me attā”ti abhinivissa.",
  "tika-s0201t:515_2": "Pakāsetabbaṃ vatthuṃ viya, attānampi pakāsento padīpo viya, sañjānitabbaṃ nīlādiārammaṇaṃ",
  "tika-s0201t:515_3": "viya attānampi sañjānātīti evaṃdiṭṭhitopi diṭṭhigatito hotīti vuttaṃ “attanāva attānaṃ",
  "tika-s0201t:515_4": "sañjānāmī”ti. Svāyamattho saññaṃ tadaññataradhamme ca “attā anattā”ti ca gahaṇavasena",
  "tika-s0201t:515_5": "hotīti vuttaṃ “saññākkhandhasīsenā”tiādi. Ettha ca khandhavinimutto attāti gaṇhato",
  "tika-s0201t:515_6": "sassatadiṭṭhi, khandhaṃ pana “attā”ti gaṇhato ucchedadiṭṭhīti āha “sabbāpi sassatucchedadiṭṭhiyovā”ti.",
  "tika-s0201t:516_0": "Abhinivesākārāti vipariyesākārā. Vadatīti iminā kārakavedakasattānaṃ hitasukhāvabodhanasamatthataṃ",
  "tika-s0201t:516_1": "attano dīpeti. Tenāha “vacīkammassa kārako”ti. Vedetīti vediyo, vediyova vedeyyo.",
  "tika-s0201t:516_2": "Īdisānañhi padānaṃ bahulā kattusādhanataṃ saddasatthavidū maññanti. Uppādavato ekanteneva",
  "tika-s0201t:516_3": "vayo icchitabbo, sati ca udayabbayatte neva niccatāti “nicco”ti vadantassa adhippāyaṃ",
  "tika-s0201t:516_4": "vivaranto āha “uppādavayarahito”ti. Sārabhūtoti niccatāya eva sārabhāvo. Sabbakālikoti",
  "tika-s0201t:516_5": "sabbasmiṃ kāle vijjamāno. Pakatibhāvanti sabhāvabhūtaṃ pakatiṃ, “vado”tiādinā vā",
  "tika-s0201t:516_6": "vuttaṃ pakatisaṅkhātaṃ sabhāvaṃ. Sassatisamanti sassatiyā samaṃ sassatisamaṃ, thāvaraṃ",
  "tika-s0201t:516_7": "niccakālanti attho. Tatheva ṭhassatīti yenākārena pubbe aṭṭhāsi, etarahi tiṭṭhati,",
  "tika-s0201t:516_8": "tatheva tenākārena anāgatepi ṭhassatīti attho.",
  "tika-s0201t:517_0": "Paccakkhanidassanaṃ idaṃ-saddassa āsannapaccakkhabhāvaṃ katvā. Diṭṭhiyeva diṭṭhigatanti",
  "tika-s0201t:517_1": "gata-saddassa padavaḍḍhanamattataṃ āha. Diṭṭhīsugatanti micchādiṭṭhīsu pariyāpannanti",
  "tika-s0201t:517_2": "attho. Tenevāha “dvāsaṭṭhidiṭṭhiantogadhattā”ti. Diṭṭhiyā gamanamattanti diṭṭhiyā",
  "tika-s0201t:517_3": "gahaṇamattaṃ. Yathā pana pabbatajalaviduggāni dunniggamanāni, evaṃ diṭṭhiggāhopīti",
  "tika-s0201t:517_4": "āha “dunniggamanaṭṭhena gahana”nti. Taṃ nāma udakaṃ, taṃ gahetvā taṃ atikkamitabbato",
  "tika-s0201t:517_5": "kantāro, nirudakavanaṃ, taṃ pavanantipi vuccati. Añño pana araññapadeso duratikkamanaṭṭhena",
  "tika-s0201t:517_6": "kantāro viyāti, evaṃ diṭṭhipīti āha “duratikkamanaṭṭhenā”tiādi. Vinivijjhanaṃ vitudanaṃ.",
  "tika-s0201t:517_7": "Vilomanaṃ vipariṇāmabhāvo. Anavaṭṭhitasabhāvatāya vicalitaṃ vipphanditanti āha “kadācī”tiādi.",
  "tika-s0201t:517_8": "Andubandhanādi viya nissarituṃ appadānavasena aseribhāvakaraṇaṃ bandhanaṭṭho, kilesakammavipākavaṭṭānaṃ",
  "tika-s0201t:517_9": "paccayabhāvena dūragatampi ākaḍḍhitvā saṃyojanaṃ saṃyojanaṭṭho, diṭṭhipi tathārūpāti",
  "tika-s0201t:517_10": "vuttaṃ “diṭṭhisaṃyojana”nti. Bandhanatthaṃ dassento kiccasiddhiyāti adhippāyo. Tenevāha",
  "tika-s0201t:517_11": "“diṭṭhisaṃyojanena…pe… muccatī”ti. Tattha etehīti iminā jātiādidukkhassa paccayabhāvamāha.",
  "tika-s0201t:517_12": "Jātiādike dukkhadhamme sarūpato dassetvāpi “na parimuccati dukkhasmā”ti vadantena",
  "tika-s0201t:517_13": "bhagavatā diṭṭhisaṃyojanaṃ nāma sabbānatthakaraṃ mahāsāvajjaṃ sabbassapi dukkhassa",
  "tika-s0201t:517_14": "mūlabhūtanti ayamattho vibhāvitoti dassetuṃ “kiṃ vā bahunā, sakalavaṭṭadukkhatopi",
  "tika-s0201t:517_15": "na muccatī”ti vuttaṃ.",
  "tika-s0201t:518_0": "20. Nanu cettha diṭṭhisaṃyojanadassanena sīlabbataparāmāsopi dassetabbo, evañhi dassanena",
  "tika-s0201t:518_1": "pahātabbā āsavā anavasesato dassitā hontīti codanaṃ sandhāyāha “yasmā”tiādi. Sīlabbataparāmāso",
  "tika-s0201t:518_2": "kāmāsavādiggahaṇeneva gahito hoti kāmāsavādihetukattā tassa. Appahīnakāmarāgādiko",
  "tika-s0201t:518_3": "hi kāmasukhatthaṃ vā bhavasuddhatthaṃ vā evaṃ bhavavisuddhi hotīti sīlabbatāni parāmasanti,",
  "tika-s0201t:518_4": "“imināhaṃ sīlena vā vatena vā tapena vā brahmacariyena vā devo vā bhavissāmi devaññataro",
  "tika-s0201t:518_5": "vā”ti, “tattha nicco dhuvo sassato avipariṇāmadhammo sassatisamaṃ tatheva ṭhassāmī”ti,",
  "tika-s0201t:518_6": "“sīlena suddhi vatena suddhi sīlabbatena suddhī”ti ca suttevuttaṃ sīlabbataṃ parāmasanti.",
  "tika-s0201t:518_7": "Tattha bhavasukhabhavavisuddhiatthanti bhavasukhatthañca bhavavisuddhiatthañca. Tassa",
  "tika-s0201t:518_8": "gahitattāti sīlabbataparāmāsassa diṭṭhiggahaṇena gahitattā yathā “diṭṭhigatānaṃ pahānāyā”tiādīsu.",
  "tika-s0201t:518_9": "Tesanti dassanapahātabbānaṃ. Dassetuṃ puggalādhiṭṭhānāya desanāya. Tabbiparītassāti",
  "tika-s0201t:518_10": "yonisomanasikaroto kalyāṇaputhujjanassa.",
  "tika-s0201t:519_0": "Tassāti “sutavā”tiādipāṭhassa. Tāvāti “sutavā”ti ito paṭṭhāya yāva “so idaṃ dukkha”nti",
  "tika-s0201t:519_1": "padaṃ, tāva imaṃ padaṃ avadhiṃ katvāti attho. Heṭṭhā vuttanayenāti ariyasappurisa-ariyadhamma-sappurisadhamma-manasikaraṇīya-amanasikaraṇīyapadānaṃ",
  "tika-s0201t:519_2": "yathākkamaṃ mūlapariyāye idha gahetvā vuttanayena attho veditabboti sambandho. Vuttapaccanīkatoti",
  "tika-s0201t:519_3": "“sutavā ariyasāvako, ariyānaṃ dassāvī, sappurisānaṃ dassāvī”ti etesaṃ padānaṃ sabbākārena",
  "tika-s0201t:519_4": "vuttaviparītato attho veditabbo, kovidavinītapadānaṃ pana na sabbappakārena vuttaviparītato.",
  "tika-s0201t:519_5": "Arahā hi nippariyāyena ariyadhamme kovido ariyadhamme suvinīto ca nāma. Tenāha “paccanīkato",
  "tika-s0201t:519_6": "ca sabbākārena…pe… ariyasāvakoti veditabbo”ti. Saṅkhārupekkhāñāṇaṃ sikhāppattavipassanā.",
  "tika-s0201t:519_7": "Keci pana “bhaṅgañāṇato paṭṭhāya sikhāpattavipassanā”ti vadanti, tadayuttaṃ. Tadanurūpena",
  "tika-s0201t:519_8": "atthenāti tassa puggalassa anurūpena ariyaṭṭhena, na paṭivedhavasenāti adhippāyo.",
  "tika-s0201t:519_9": "Kalyāṇaputhujjano hi ayaṃ. Yathā cassa “yopi kalyāṇaputhujjano”ti ārabhitvā “sopi",
  "tika-s0201t:519_10": "vuccati sikkhatīti sekkho”ti pariyāyena sekkhasutte sekkhabhāvo vutto, evaṃ idha",
  "tika-s0201t:519_11": "ariyasāvakabhāvo vutto. Vuṭṭhānagāminīvipassanālakkhaṇehi ye ariyasappurisadhammavinayasaṅkhātā",
  "tika-s0201t:519_12": "bodhipakkhiyadhammā tisso sikkhā eva vā sambhavanti, tesaṃ vasena imassa ariyasāvakādibhāvo",
  "tika-s0201t:519_13": "vutto. Tenāha “tadanurūpena atthenā”ti. Ariyassa sāvakoti vā ariyasāvakatthena eva",
  "tika-s0201t:519_14": "vutto yathā “agamā rājagahaṃ buddho”ti. Sikhāppattavipassanāggahaṇañcettha vipassanaṃ",
  "tika-s0201t:519_15": "ussukkāpetvā anivattipaṭipadāyaṃ ṭhitassa gahaṇatthanti yathāvuttā atthasaṃvaṇṇanā",
  "tika-s0201t:519_16": "suṭṭhutaraṃ yujjateva.",
  "tika-s0201t:520_0": "21. Yathā dhātumukhena vipassanaṃ abhiniviṭṭho dhātukammaṭṭhāniko āyatanādimukhena",
  "tika-s0201t:520_1": "abhiniviṭṭho āyatanādikammaṭṭhāniko, evaṃ saccamukhena abhiniviṭṭhoti vuttaṃ “catusaccakammaṭṭhāniko”ti.",
  "tika-s0201t:520_2": "Caturoghanittharaṇatthikehi kātabbato kammaṃ, bhāvanā. Kammameva visesādhigamassa",
  "tika-s0201t:520_3": "ṭhānaṃ kāraṇanti, kamme vā yathāvuttanaṭṭhena ṭhānaṃ avaṭṭhānaṃ bhāvanārambhokammaṭṭhānaṃ,",
  "tika-s0201t:520_4": "tadeva catusaccamukhena pavattaṃ etassa atthīti catusaccakammaṭṭhāniko. Ubhayaṃ nappavattati",
  "tika-s0201t:520_5": "etthāti appavatti. Uggahitacatusaccakammaṭṭhānoti ca catusaccakammaṭṭhānaṃ pāḷito",
  "tika-s0201t:520_6": "atthato ca uggahetvā manasikārayoggaṃ katvā ṭhito. Vipassanāmaggaṃ samāruḷhoti sappaccayanāmarūpadassane",
  "tika-s0201t:520_7": "patiṭṭhāya tadeva nāmarūpaṃ aniccādito sammasanto. Samannāharatīti vipassanāvajjanaṃ",
  "tika-s0201t:520_8": "sandhāyāha, tasmā yathā “idaṃ dukkha”nti vipassanāñāṇaṃ pavattati, evaṃ samannāharati",
  "tika-s0201t:520_9": "āvajjatīti attho. Kathaṃ panettha “manasi karotī”ti iminā “vipassatī”ti ayamattho",
  "tika-s0201t:520_10": "vutto hotīti āha “ettha…pe… vuttā”ti. Etthāti ca imasmiṃ sutteti attho. Vipassatīti",
  "tika-s0201t:520_11": "ca yathā upari visesādhigamo hoti, evaṃ ñāṇacakkhunā vipassati, oloketīti attho.",
  "tika-s0201t:520_12": "Maggopi vattabbo. Purimañhi saccadvayaṃ gambhīrattā duddasaṃ, itaraṃ duddasattā gambhīraṃ.",
  "tika-s0201t:521_0": "Abhinivesoti vipassanābhiniveso vipassanāpaṭipatti. Tadārammaṇeti taṃ rūpakkhandhaṃ",
  "tika-s0201t:521_1": "ārammaṇaṃ katvā pavatte. Yāthāvasarasalakkhaṇaṃ vavatthapetvāti aviparītaṃ attano",
  "tika-s0201t:521_2": "ārammaṇaṃ sabhāvacchedanādikiccañceva aññāṇādilakkhaṇañca asaṅkarato hadaye ṭhapetvā.",
  "tika-s0201t:521_3": "Iminā pubbe nāmarūpaparicchede katepi dhammānaṃ salakkhaṇavavatthāpanaṃ paccayapariggahena",
  "tika-s0201t:521_4": "suvavatthāpitaṃ nāma hotīti dasseti yathā “dvikkhattuṃ baddhaṃ subaddha”nti. Evañhi",
  "tika-s0201t:521_5": "ñātapariññāya kiccaṃ siddhaṃ nāma hoti. Paccayato paccayuppannato ca vavatthāpitattā",
  "tika-s0201t:521_6": "pākaṭabhāvena siddhenapi siddhabhāvo pākaṭo hotīti vuttaṃ “ahutvā hontī”ti. Aniccalakkhaṇaṃ",
  "tika-s0201t:521_7": "āropetīti asato hi uppādena bhavitabbaṃ, na sato, uppādavantato ca nesaṃ ekantena",
  "tika-s0201t:521_8": "icchitabbā paccayāyattavuttibhāvato, sati uppāde avassaṃbhāvī nirodhoti nattheva",
  "tika-s0201t:521_9": "niccatāvakāsoti. Sūpaṭṭhitāniccatāya ca udayabbayadhammehi abhiṇhapaṭipīḷanato dukkhamanaṭṭhena",
  "tika-s0201t:521_10": "dukkhaṃ. Tenāha “udayabbayapaṭipīḷitattā dukkhāti dukkhalakkhaṇaṃ āropetī”ti. Katthacipi",
  "tika-s0201t:521_11": "saṅkhāragate “mā jīri mā byādhiyī”ti alabbhanato natthi vasavattananti āha “avasavattanato",
  "tika-s0201t:521_12": "anattāti anattalakkhaṇaṃ āropetī”ti. Paṭipāṭiyāti udayabbayañāṇādiparamparāya.",
  "tika-s0201t:522_0": "Tasmiṃ khaṇeti sotāpattimaggakkhaṇe. Ekapaṭivedhenevāti ekañāṇeneva paṭivijjhanena.",
  "tika-s0201t:522_1": "Paṭivedho paṭighātābhāvena visaye nissaṅgacārasaṅkhātaṃ nibbijjhanaṃ. Abhisamayo",
  "tika-s0201t:522_2": "avirajjhitvā visayassa adhigamasaṅkhāto avabodho. “Idaṃ dukkhaṃ, ettakaṃ dukkhaṃ,",
  "tika-s0201t:522_3": "na ito bhiyyo”ti paricchinditvā jānanameva vuttanayena paṭivedhoti pariññāpaṭivedho.",
  "tika-s0201t:522_4": "Ayaṃ yathā ñāṇe pavatte pacchā dukkhassa sarūpādiparicchede sammoho na hoti, tathā",
  "tika-s0201t:522_5": "pavattiṃ gahetvā vutto, na pana maggañāṇassa “idaṃ dukkha”ntiādināpi vattanato. Tenāha",
  "tika-s0201t:522_6": "“na hissa tasmiṃ samaye”tiādi. Pahīnassa puna appahātabbatāya pakaṭṭhaṃ hānaṃ cajanaṃ",
  "tika-s0201t:522_7": "samucchindanaṃ pahānaṃ, pahānameva vuttanayena paṭivedhoti pahānapaṭivedho. Ayampi",
  "tika-s0201t:522_8": "yena kilesena appahīyamānena maggabhāvanāya na bhavitabbaṃ, asati ca maggabhāvanāya",
  "tika-s0201t:522_9": "yo uppajjeyya, tassa kilesassa padaghātaṃ karontassa anuppattidhammataṃ āpādentassa",
  "tika-s0201t:522_10": "ñāṇassa tathāpavattiyā paṭighātābhāvena nissaṅgacāraṃ upādāya evaṃ vutto. Sacchikiriyā",
  "tika-s0201t:522_11": "paccakkhakaraṇaṃ, anussavākāraparivitakkādike muñcitvā sarūpato ārammaṇakaraṇaṃ idaṃ",
  "tika-s0201t:522_12": "tanti yathāsabhāvato gahaṇaṃ, sā eva vuttanayena paṭivedhoti sacchikiriyāpaṭivedho.",
  "tika-s0201t:522_13": "Ayaṃ pana yassa āvaraṇassa asamucchindanato ñāṇaṃ nirodhaṃ ālambituṃ na sakkoti,",
  "tika-s0201t:522_14": "tassa samucchindanato taṃ sarūpato vibhāvitameva pavattatīti evaṃ vutto.",
  "tika-s0201t:523_0": "Bhāvanā uppādanā vaḍḍhanā ca, tattha paṭhamamagge uppādanaṭṭhena, dutiyādīsu vaḍḍhanaṭṭhena,",
  "tika-s0201t:523_1": "ubhayatthāpi vā ubhayathāpi veditabbaṃ. Paṭhamamaggopi hi yathārahaṃ vuṭṭhānagāminiyaṃ",
  "tika-s0201t:523_2": "pavattaṃ parijānanādiṃ vaḍḍhento pavattoti tatthāpi vaḍḍhanaṭṭhena bhāvanā sakkā",
  "tika-s0201t:523_3": "viññātuṃ. Dutiyādīsupi appahīnakilesappahānato puggalantarasādhanato uppādanaṭṭhena",
  "tika-s0201t:523_4": "bhāvanā, sā eva vuttanayena paṭivedhoti bhāvanā paṭivedho. Ayampi hi yathā ñāṇe pavatte",
  "tika-s0201t:523_5": "pacchā maggadhammānaṃ sarūpaparicchede sammoho na hoti, tathā pavattimeva gahetvā",
  "tika-s0201t:523_6": "vutto, tiṭṭhatu tāva yathādhigatamaggadhammaṃ yathāpavattesu phaladhammesupi ayaṃ",
  "tika-s0201t:523_7": "yathādhigatasaccadhammesu viya vigatasammohova hoti. Tena vuttaṃ “diṭṭhadhammo pattadhammo",
  "tika-s0201t:523_8": "viditadhammo pariyogāḷhadhammo”ti. Yato cassa dhammatāsañcoditā yathādhigatasaccadhammāvalambiniyo",
  "tika-s0201t:523_9": "maggavīthito parato maggaphalapahīnāvasiṭṭhakilesanibbānānaṃ paccavekkhaṇā pavattanti.",
  "tika-s0201t:523_10": "Dukkhasaccadhammā hi sakkāyadiṭṭhiādayo. Ayañca atthavaṇṇanā “pariññābhisamayenā”tiādīsupi",
  "tika-s0201t:523_11": "vibhāvetabbā. Ekābhisamayena abhisametīti vuttamevatthaṃ vibhūtataraṃ katvā dassetuṃ",
  "tika-s0201t:523_12": "“no ca kho aññamaññena ñāṇenā”tiādi vuttaṃ.",
  "tika-s0201t:524_0": "Vitaṇḍavādī panāha “ariyamaggañāṇaṃ catūsu saccesu nānābhisamayavasena kiccakaraṇaṃ,",
  "tika-s0201t:524_1": "na ekābhisamayavasena. Tañhi kālena dukkhaṃ pajānāti, kālena samudayaṃ pajahati,",
  "tika-s0201t:524_2": "kālena nirodhaṃ sacchikaroti, kālena maggaṃ bhāveti, aññathā ekassa ñāṇassa ekasmiṃ",
  "tika-s0201t:524_3": "khaṇe catukiccakaraṇaṃ na yujjati. Na hidaṃ katthaci diṭṭhampi suttaṃ atthī”ti. So",
  "tika-s0201t:524_4": "vattabbo – yadi ariyamaggañāṇaṃ nānābhisamayavasena saccāni abhisameti, na ekābhisamayavasena,",
  "tika-s0201t:524_5": "evaṃ sante paccekampi saccesu nānakkhaṇeneva pavatteyya, na ekakkhaṇena, tathā sati",
  "tika-s0201t:524_6": "dukkhādīnaṃ ekadesekadesameva parijānāti pajahatīti āpajjatīti nānābhisamaye paṭhamamaggādīhi",
  "tika-s0201t:524_7": "pahātabbānaṃ saññojanattayādīnaṃ ekadesekadesappahānaṃ siyāti ekadesasotāpattimaggaṭṭhāditā,",
  "tika-s0201t:524_8": "tato eva ekadesasotāpannāditā ca āpajjati anantaraphalattā lokuttarakusalānaṃ, na",
  "tika-s0201t:524_9": "ca taṃ yuttaṃ. Na hi kālabhedena vinā so eva sotāpanno ca asotāpanno cāti sakkā viññātuṃ.",
  "tika-s0201t:525_0": "Apicāyaṃ nānābhisamayavādī evaṃ pucchitabbo “maggañāṇaṃ saccāni paṭivijjhantaṃ kiṃ",
  "tika-s0201t:525_1": "ārammaṇato paṭivijjhati, udāhu kiccato”ti? Jānamāno “kiccato”ti vadeyya, “kiccato",
  "tika-s0201t:525_2": "paṭivijjhantassa kiṃ nānābhisamayenā”ti vatvā paṭipāṭiyānidassanena saññāpetabbo.",
  "tika-s0201t:525_3": "Atha “ārammaṇato”ti vadeyya, evaṃ sante tassa ñāṇassa vipassanāñāṇassa viya dukkhasamudayānaṃ",
  "tika-s0201t:525_4": "accantapariññāsamucchedā na yuttā anissaṭattā. Tathā maggadassanaṃ. Na hi maggo sayameva",
  "tika-s0201t:525_5": "attānaṃ ārabbha pavattatīti yuttaṃ, maggantaraparikappanāya pana anavaṭṭhānaṃ āpajjati,",
  "tika-s0201t:525_6": "tasmā tīṇi saccāni kiccato, nirodhaṃ kiccato ca ārammaṇato ca paṭivijjhatīti evaṃ",
  "tika-s0201t:525_7": "asammohato paṭivijjhantassa maggañāṇassa nattheva nānābhisamayo. Vuttañhetaṃ “yo",
  "tika-s0201t:525_8": "bhikkhave dukkhaṃ passati, dukkhasamudayampi so passatī”tiādi. Na cetaṃ kālantaradassanaṃ",
  "tika-s0201t:525_9": "sandhāya vuttaṃ “yo nu kho, āvuso, dukkhaṃ passati, dukkhasamudayampi …pe… dukkhanirodhagāminipaṭipadampi",
  "tika-s0201t:525_10": "so passatī”ti ekaccadassanasamaṅgino aññasaccadassanasamaṅgibhāvavicāraṇāyaṃ tadatthasādhanatthaṃ",
  "tika-s0201t:525_11": "āyasmatā gavampatittherena ābhatattā, paccekañca saccattayadassanassa yojitattā,",
  "tika-s0201t:525_12": "aññathā purimadiṭṭhassa puna adassanato samudayādidassanamayojaniyaṃ siyā. Na hi",
  "tika-s0201t:525_13": "lokuttaramaggo lokiyamaggo viya katakārībhāvena pavattati samucchedakattā, tathā",
  "tika-s0201t:525_14": "yojanena ca sabbadassanaṃ dassanantaraparamanti dassanānuparamo siyāti evaṃ āgamato",
  "tika-s0201t:525_15": "yuttito ca nānābhisamayo na yujjatīti saññāpetabbo. Evaṃ ce saññattiṃ gacchati, iccetaṃ",
  "tika-s0201t:525_16": "kusalaṃ. No ce gacchati, abhidhamme odhisokathāya saññāpetabboti.",
  "tika-s0201t:526_0": "Nirodhaṃ ārammaṇatoti nirodhameva ārammaṇatoti niyamo gahetabbo, na ārammaṇatovāti.",
  "tika-s0201t:526_1": "Tena nirodhe kiccatopi paṭivedho siddho hoti. Tasmiṃ samayeti saccānaṃ abhisamaye.",
  "tika-s0201t:526_2": "Vīsativatthukātiādi “tīṇi saññojanānī”ti vuttānaṃ sarūpadassanaṃ. Catūsu āsavesūti",
  "tika-s0201t:526_3": "idaṃ abhidhammanayena vuttaṃ, na suttantanayena. Na hi sutte katthaci cattāro āsavā",
  "tika-s0201t:526_4": "āgatā atthi. Yadi vicikicchā na āsavo, atha kasmā “sakkāyadiṭṭhi vicikicchā sīlabbataparāmāso,",
  "tika-s0201t:526_5": "ime vuccanti, bhikkhave, āsavā dassanā pahātabbā”ti vuttanti āha “dassanā pahātabbā”tiādi.",
  "tika-s0201t:526_6": "Ettha pariyāpannattāti etena sammāsaṅkappassa viya paññākkhandhe kiccasabhāgatāya",
  "tika-s0201t:526_7": "idha vicikicchāya āsavasaṅgaho katoti dasseti.",
  "tika-s0201t:527_0": "Sabbo attaggāho sakkāyadiṭṭhivinimutto natthīti vuttaṃ “channaṃ diṭṭhīnaṃ…pe… vibhattā”ti.",
  "tika-s0201t:527_1": "Sā hi diṭṭhi ekasmiṃ cittuppāde santāne ca ṭhitaṃ ekaṭṭhaṃ, tattha paṭhamaṃ sahajātekaṭṭhaṃ,",
  "tika-s0201t:527_2": "itaraṃ pahānekaṭṭhaṃ, tadubhayampi niddhāretvā dassetuṃ “diṭṭhāsavehī”tiādi vuttaṃ.",
  "tika-s0201t:527_3": "Sabbathāpīti sabbappakārena, sahajātekaṭṭhapahānekaṭṭhappakārehīti attho. Avasesāti",
  "tika-s0201t:527_4": "diṭṭhāsavato avasiṭṭhā. Tayopi āsavāti kāmāsavabhavāsavaavijjāsavā. Tathā hi pubbe",
  "tika-s0201t:527_5": "“catūsu āsavesū”ti vuttaṃ. Tasmāti yasmā bahū evettha āsavā pahātabbā, tasmā bahuvacananiddeso",
  "tika-s0201t:527_6": "kato “ime vuccanti, bhikkhave, āsavā dassanā pahātabbā”ti. Porāṇānanti aṭṭhakathācariyānaṃ,",
  "tika-s0201t:527_7": "“purātanānaṃ majjhimabhāṇakāna”nti ca vadanti.",
  "tika-s0201t:528": "Dassanā pahātabbātiādīsu yaṃ vattabbaṃ, taṃ heṭṭhā vuttameva.",
  "tika-s0201t:529": "Dassanāpahātabbaāsavavaṇṇanā niṭṭhitā.",
  "tika-s0201t:530": "Saṃvarāpahātabbaāsavavaṇṇanā",
  "tika-s0201t:531_0": "22. Saṃvarādīhīti saṃvarapaṭisevanaadhivāsanaparivajjanavinodanehi. Sabbesampīti",
  "tika-s0201t:531_1": "catunnampi ariyamaggānaṃ. Ayanti saṃvarāpahātabbādikathā pubbabhāgapaṭipadāti veditabbā.",
  "tika-s0201t:531_2": "Tathā hi heṭṭhā “upakkilesavisodhanaṃ ādiṃ katvā āsavakkhayapaṭipattidassanattha”nti",
  "tika-s0201t:531_3": "suttantadesanāya payojanaṃ vuttaṃ. Na hi sakkā ādito eva ariyamaggaṃ bhāvetuṃ, atha",
  "tika-s0201t:531_4": "kho samādinnasīlo indriyesu guttadvāro “saṅkhāyekaṃ paṭisevati, saṅkhāyekaṃ adhivāseti,",
  "tika-s0201t:531_5": "saṅkhāyekaṃ parivajjeti, saṅkhāyekaṃ vinodetī”ti evaṃ vuttaṃ caturāpassenapaṭipattiṃ",
  "tika-s0201t:531_6": "paṭipajjamāno sammasanavidhiṃ otaritvā anukkamena vipassanaṃ ussukkāpetvā maggapaṭipāṭiyā",
  "tika-s0201t:531_7": "āsave khepeti. Tenāha bhagavā “seyyathāpi, bhikkhave, mahāsamuddo anupubbaninno anupubbapoṇo",
  "tika-s0201t:531_8": "anupubbapabbhāro, na āyatakeneva papāto, evaṃ kho, bhikkhave, imasmiṃ dhammavinaye",
  "tika-s0201t:531_9": "anupubbasikkhā anupubbakiriyā anupubbapaṭipadā, na āyatakeneva aññāpaṭivedho”ti.",
  "tika-s0201t:532_0": "Idhāti ayaṃ idha-saddo sabbākārato indriyasaṃvarasaṃvutassa puggalassa sannissayabhūtasāsanaparidīpano,",
  "tika-s0201t:532_1": "aññasāsanassa tathābhāvapaṭisedhano cāti vuttaṃ “imasmiṃ sāsane”ti. Ādīnavapaṭisaṅkhāti",
  "tika-s0201t:532_2": "ādīnavapaccavekkhaṇā. Sampalimaṭṭhanti ghaṃsitaṃ. Anubyañjanasoti hatthapādahasitakathitavilokitādippakārabhāgaso.",
  "tika-s0201t:532_3": "Tañhi ayoniso manasikaroto kilesānaṃ anu anu byañjanato “anubyañjana”nti vuccati.",
  "tika-s0201t:532_4": "Nimittaggāhoti itthipurisanimittādikassa vā kilesavatthubhūtassa vā nimittassa gāho.",
  "tika-s0201t:532_5": "Ādittapariyāyanayenāti ādittapariyāye āgatanayena veditabbā ādīnavapaṭisaṅkhāti yojanā.",
  "tika-s0201t:532_6": "Yathā itthiyā indriyanti itthindriyaṃ, na evamidaṃ, idaṃ pana cakkhumeva indriyanti",
  "tika-s0201t:532_7": "cakkhundriyanti. Titthakāko viyāti titthe kāko titthakāko, nadiyā samatikkamanatitthe",
  "tika-s0201t:532_8": "niyataṭṭhitiko. Āvāṭakacchapotiādīsupi eseva nayo.",
  "tika-s0201t:533_0": "Evaṃ tappaṭibaddhavuttitāya cakkhundriye niyataṭṭhāno saṃvaro cakkhundriyasaṃvaro.",
  "tika-s0201t:533_1": "Muṭṭhassaccaṃ satipaṭipakkhā akusaladhammā. Yadipi aññattha asaṅkheyyampi bhavaṅgacittaṃ",
  "tika-s0201t:533_2": "nirantaraṃ uppajjati, pasādaghaṭṭanāvajjanuppādānaṃ pana antare dve eva bhavaṅgacittāni",
  "tika-s0201t:533_3": "uppajjantīti ayaṃ cittaniyāmoti āha bhavaṅge “dvikkhattuṃ uppajjitvā niruddhe”ti.",
  "tika-s0201t:534_0": "Javanakkhaṇe pana sace dussīlyaṃ vātiādi puna avacanatthaṃ idheva sabbaṃ vuttanti",
  "tika-s0201t:534_1": "chasu dvāresu yathāsambhavaṃ yojetabbaṃ. Na hi pañcadvāre kāyavacīduccaritasaṅkhāto",
  "tika-s0201t:534_2": "dussīlyasaṃvaro atthīti so manodvāravasena, itaro channampi dvārānaṃ vasena yojetabbo.",
  "tika-s0201t:534_3": "Muṭṭhassaccādīnañhi satipaṭipakkhādilakkhaṇānaṃ akusaladhammānaṃ siyā pañcadvāre",
  "tika-s0201t:534_4": "uppatti, na tveva kāyikavācasikavītikkamabhūtassa dussīlyassa tattha uppatti pañcadvārikajavanānaṃ",
  "tika-s0201t:534_5": "aviññattijanakattāti.",
  "tika-s0201t:535_0": "Yathā kinti yena pakārena javane uppajjamāno asaṃvaro “cakkhudvāre asaṃvaro”ti vuccati,",
  "tika-s0201t:535_1": "taṃ nidassanaṃ kinti attho. Yathātiādinā nagaradvāre asaṃvare sati taṃsambandhānaṃ",
  "tika-s0201t:535_2": "gharādīnaṃ asaṃvutatā viya javane asaṃvare sati taṃsambandhānaṃ dvārādīnaṃ asaṃvutatāti",
  "tika-s0201t:535_3": "aññāsaṃvare aññāsaṃvutatāsāmaññameva nidasseti, na pubbāparasāmaññaṃ, antobahisāmaññaṃ",
  "tika-s0201t:535_4": "vā. Sambandho ca javanena dvārādīnaṃ ekasantatipariyāpannatāya eva daṭṭhabbo. Paccayabhāvena",
  "tika-s0201t:535_5": "purimanipphannaṃ javanakāle asantampi bhavaṅgādi phalanipphattiyā cakkhādi viya santaṃyeva",
  "tika-s0201t:535_6": "nāma. Na hi dharamānaṃyeva “santa”nti vuccati, tasmā sati dvārabhavaṅgādike pacchā",
  "tika-s0201t:535_7": "uppajjamānaṃ javanaṃ bāhiraṃ viya katvā nagaradvārasamānaṃ vuttaṃ. Itarañca antonagaragharādisamānaṃ.",
  "tika-s0201t:535_8": "Javanassa hi paramatthato asatipi bāhirabhāve itarassa ca abbhantarabhāve “pabhassaramidaṃ,",
  "tika-s0201t:535_9": "bhikkhave, cittaṃ, tañca kho āgantukehi upakkilesehi upakkiliṭṭha”nti ādivacanato",
  "tika-s0201t:535_10": "āgantukabhūtassa kadāci kadāci uppajjamānassa javanassa bāhirabhāvo, tabbidhurasabhāvassa",
  "tika-s0201t:535_11": "itarassa abbhantarabhāvo ca pariyāyato veditabbo. Javane vā asaṃvare uppanne tato",
  "tika-s0201t:535_12": "paraṃ dvārabhavaṅgādīnaṃ asaṃvarahetubhāvāpattito nagaradvārasadisena javanena pavisitvā",
  "tika-s0201t:535_13": "dussīlyādicorānaṃ dvārabhavaṅgādīsu musanaṃ kusalabhaṇḍavināsanaṃ daṭṭhabbaṃ. Uppanne",
  "tika-s0201t:535_14": "hi asaṃvare dvārādīnaṃ tassa hetubhāvo paññāyati, so ca uppajjamānoyeva dvārādīnaṃ",
  "tika-s0201t:535_15": "saṃvarūpanissayabhāvaṃ paṭibāhentoyeva pavattatīti ayañhettha asaṃvarādīnaṃ pavattinayo.",
  "tika-s0201t:535_16": "Pañcadvāre rūpādiārammaṇe āpāthagate yathāpaccayaṃ akusalajavane uppajjitvā bhavaṅgaṃ",
  "tika-s0201t:535_17": "otiṇṇe manodvārikajavanaṃ taṃyeva ārammaṇaṃ katvā bhavaṅgaṃ otarati, puna tasmiṃyeva",
  "tika-s0201t:535_18": "dvāre “itthī puriso”tiādinā visayaṃ vavatthapetvā javanaṃ bhavaṅgaṃ otarati, puna",
  "tika-s0201t:535_19": "vāre rajjanādivasena javanaṃ javati, punapi yadi tādisaṃ ārammaṇaṃ āpāthamāgacchati,",
  "tika-s0201t:535_20": "taṃsadisameva pañcadvāre rūpādīsu javanaṃ uppajjati. Taṃ sandhāya vuttaṃ “evameva",
  "tika-s0201t:535_21": "javane dussīlyādīsu uppannesu tasmiṃ asaṃvare sati dvārampi agutta”ntiādi. Ayaṃ tāva",
  "tika-s0201t:535_22": "asaṃvarapakkhe atthavaṇṇanā.",
  "tika-s0201t:536_0": "Saṃvarapakkhepi imināva nayena attho veditabbo. Saṃvarena samannāgato puggalo saṃvutoti",
  "tika-s0201t:536_1": "vuttoti āha “upetoti vuttaṃ hotī”ti. Ekajjhaṃ katvāti “pātimokkhasaṃvarasaṃvuto”ti",
  "tika-s0201t:536_2": "padañca atthato abhinnaṃ samānaṃ katvā. Ayameva cettha attho sundarataro uparipāḷiyā",
  "tika-s0201t:536_3": "saṃsandanato. Tenāha “tathāhī”tiādi. Yanti ādesoti iminā liṅgavipallāsena saddhiṃ",
  "tika-s0201t:536_4": "vacanavipallāso katoti dasseti, nipātapadaṃ vā etaṃ paccattaputhuvacanatthaṃ. Vighātakarāti",
  "tika-s0201t:536_5": "cittavighātakaraṇā cittadukkhanibbattakā ca. Yathāvuttakilesahetukā dāhānubandhā",
  "tika-s0201t:536_6": "vipākā eva vipākapariḷāhā. Yathā panettha āsavā aññe ca vighātakarā kilesavipākapariḷāhā",
  "tika-s0201t:536_7": "sambhavanti, taṃ dassetuṃ “cakkhudvārehī”tiādi vuttaṃ, taṃ suviññeyyameva. Ettha",
  "tika-s0201t:536_8": "ca saṃvaraṇūpāyo, saṃvaritabbaṃ, saṃvaro, yato so saṃvaro, yattha saṃvaro, yañca",
  "tika-s0201t:536_9": "saṃvaraphalanti ayaṃ vibhāgo veditabbo. Kathaṃ? Paṭisaṅkhā yonisoti hi saṃvaraṇūpāyo.",
  "tika-s0201t:536_10": "Cakkhundriyaṃ saṃvaritabbaṃ. Saṃvaraggahaṇena gahitā sati saṃvaro. Asaṃvutassāti",
  "tika-s0201t:536_11": "saṃvaraṇāvadhi. Asaṃvarato hi saṃvaraṇaṃ. Saṃvaritabbaggahaṇena siddho idha saṃvaravisayo.",
  "tika-s0201t:536_12": "Cakkhundriyañhi saṃvarañāṇaṃ rūpārammaṇe saṃvarīyatīti avuttasiddhoyamattho. Āsavatannimittakilesādipariḷāhābhāvo",
  "tika-s0201t:536_13": "phalaṃ. Evaṃ sotadvārādīsupi yojetabbaṃ. Sabbatthevāti manodvāre pañcadvāre cāti sabbasmiṃ dvāre.",
  "tika-s0201t:537": "Saṃvarāpahātabbaāsavavaṇṇanā niṭṭhitā.",
  "tika-s0201t:538": "Paṭisevanāpahātabbaāsavavaṇṇanā",
  "tika-s0201t:539_0": "23. Paṭisaṅkhā yoniso cīvarantiādīsu “sītassa paṭighātāyā”tiādinā vuttaṃ paccavekkhaṇameva",
  "tika-s0201t:539_1": "yoniso paṭisaṅkhā. Īdisanti evarūpaṃ iṭṭhārammaṇaṃ. Bhavapatthanāya assādayatoti",
  "tika-s0201t:539_2": "bhavapatthanāmukhena bhāvitaṃ ārammaṇaṃ assādentassa. Cīvaranti nivāsanādi yaṃ kiñci",
  "tika-s0201t:539_3": "cīvaraṃ. Paṭisevatīti nivāsanādivasena paribhuñjati. Yāvadevāti payojanaparimāṇaniyamanaṃ.",
  "tika-s0201t:539_4": "Sītapaṭighātādiyeva hi yogino cīvarapaṭisevane payojanaṃ. Sītassāti dhātukkhobhato",
  "tika-s0201t:539_5": "vā utupariṇāmato vā uppannasītassa. Paṭighātāyāti paṭibāhanatthaṃ tappaccayassa vikārassa",
  "tika-s0201t:539_6": "vinodanatthaṃ. Uṇhassāti aggisantāpato uppannassa uṇhassa. Ḍaṃsādayo pākaṭāyeva.",
  "tika-s0201t:539_7": "Puna yāvadevāti niyatapayojanaparimāṇaniyamanaṃ. Niyatañhi payojanaṃ cīvarapaṭisevanassa",
  "tika-s0201t:539_8": "hirikopīnapaṭicchādanaṃ, itaraṃ kadāci kadāci. Hirikopīnanti sambādhaṭṭhānaṃ. Yasmiñhi",
  "tika-s0201t:539_9": "aṅge vivaṭe hirīkuppati vinassati, taṃ hiriyā kopanato hirikopīnaṃ, tassa paṭicchādanatthaṃ cīvaraṃ paṭisevati.",
  "tika-s0201t:540_0": "Piṇḍapātanti yaṃ kiñci āhāraṃ. So hi piṇḍolyena bhikkhanāya patte patanato tattha",
  "tika-s0201t:540_1": "tattha laddhabhikkhāpiṇḍānaṃ pāto sannipātoti “piṇḍapāto”ti vuccati. Neva davāyāti",
  "tika-s0201t:540_2": "na kīḷanāya. Na madāyāti na balamadamānamadapurisamadatthaṃ. Na maṇḍanāyāti na aṅgapaccaṅgānaṃ",
  "tika-s0201t:540_3": "pīṇanabhāvatthaṃ. Na vibhūsanāyāti na tesaṃyeva sobhanatthaṃ, chavisampatiatthanti",
  "tika-s0201t:540_4": "attho. Imāni ca padāni yathākkamaṃ moha-dosa-saṇṭhāna-vaṇṇa-rāgūpanissaya-pahānatthāni",
  "tika-s0201t:540_5": "veditabbāni. Purimaṃ vā dvayaṃ attano attano saṃkilesuppattinisedhanatthaṃ, itaraṃ",
  "tika-s0201t:540_6": "parassapi. Cattāripi kāmasukhallikānuyogassa pahānatthaṃ vuttānīti veditabbāni. Kāyassāti",
  "tika-s0201t:540_7": "rūpakāyassa. Ṭhitiyā yāpanāyāti pabandhaṭṭhitatthañceva pavattiyā avicchedanatthañca",
  "tika-s0201t:540_8": "cirakālaṭṭhitatthaṃ jīvitindriyassa pavattāpanatthaṃ. Vihiṃsūparatiyāti jighacchādukkhassa",
  "tika-s0201t:540_9": "uparamaṇatthaṃ. Brahmacariyānuggahāyāti sāsanamaggabrahmacariyānaṃ anuggahatthaṃ.",
  "tika-s0201t:540_10": "Itīti evaṃ iminā upāyena. Purāṇañca vedanaṃ paṭihaṅkhāmīti purāṇaṃ abhuttapaccayā",
  "tika-s0201t:540_11": "uppajjanakavedanaṃ paṭihanissāmi. Navañca vedanaṃ na uppādessāmīti navaṃ bhuttapaccayā",
  "tika-s0201t:540_12": "uppajjanakavedanaṃ na uppādessāmīti. Tassā hi anuppannāya anuppajjanatthameva āhāraṃ",
  "tika-s0201t:540_13": "paribhuñjati. Ettha ca abhuttapaccayā uppajjanakavedanā nāma yathāpavattā jighacchānimittā",
  "tika-s0201t:540_14": "vedanā. Sā hi abhuñjantassa bhiyyo bhiyyo pavaḍḍhanavasena uppajjati, bhuttapaccayā",
  "tika-s0201t:540_15": "uppajjanakavedanāpi khudānimittāva aṅgadāhasūlādivedanā appavattā. Sā hi bhuttapaccayā",
  "tika-s0201t:540_16": "anuppannāva na uppajjissatīti. Vihiṃsānimittatā cetāsaṃ vihiṃsāya viseso.",
  "tika-s0201t:541_0": "Yātrā ca me bhavissatīti yāpanā ca me catunnaṃ iriyāpathānaṃ bhavissati. Yāpanāyāti",
  "tika-s0201t:541_1": "iminā jīvitindriyayāpanā vuttā, idha catunnaṃ iriyāpathānaṃ avicchedasaṅkhātā yāpanāti",
  "tika-s0201t:541_2": "ayametāsaṃ viseso. Anavajjatā ca phāsuvihāro cāti ayuttapariyesanapaṭiggahaṇaparibhogaparivajjanena",
  "tika-s0201t:541_3": "anavajjatā, parimitaparibhogena phāsuvihāro. Asappāyāparimitabhojanapaccayā aratitandīvijambhitāviññugarahādidosābhāvena",
  "tika-s0201t:541_4": "vā anavajjatā, sappāyaparimitabhojanapaccayā kāyabalasambhavena phāsuvihāro. Yāvadatthaudarāvadehakabhojanaparivajjanena",
  "tika-s0201t:541_5": "seyyasukhapassasukhamiddhasukhādīnaṃ abhāvato anavajjatā, catupañcālopamattaññīnabhojanena",
  "tika-s0201t:541_6": "catuiriyāpathayogyatāpādanato phāsuvihāro. Vuttañhetaṃ –",
  "tika-s0201t:542": "“Cattāro pañca ālope, abhutvā udakaṃ pive;",
  "tika-s0201t:543": "Alaṃ phāsuvihārāya, pahitattassa bhikkhuno”ti. ;",
  "tika-s0201t:544": "Ettāvatā payojanapariggaho, majjhimā ca paṭipadā dīpitā hoti.",
  "tika-s0201t:545_0": "Senāsananti sayanañca āsanañca. Yattha hi vihārādike seti nipajjati, āsati nisīdati,",
  "tika-s0201t:545_1": "taṃ senāsanaṃ. Utuparissayavinodanapaṭisallānārāmatthanti utuyeva parisahanaṭṭhena",
  "tika-s0201t:545_2": "parissayo, sarīrābādhacittavikkhepakaro, atha vā yathāvutto utu ca sīhabyagghādipākaṭaparissayo",
  "tika-s0201t:545_3": "ca rāgadosādipaṭicchannaparissayo ca utuparissayo, tassa vinodanatthañceva ekībhāvasukhatthañca.",
  "tika-s0201t:545_4": "Idañca cīvarapaṭisevane hirikopīnapaṭicchādanaṃ viya tassa niyatapayojananti puna",
  "tika-s0201t:545_5": "“yāvadevā”ti vuttaṃ.",
  "tika-s0201t:546_0": "Gilānapaccayabhesajjaparikkhāranti rogassa paccanīkappavattiyā gilānapaccayo, tato",
  "tika-s0201t:546_1": "eva bhisakkassa anuññātavatthutāya bhesajjaṃ, jīvitassa parivārasambhārabhāvehi parikkhāro",
  "tika-s0201t:546_2": "cāti gilānapaccayabhesajjaparikkhāro, taṃ. Uppannānanti jātānaṃ nibbattānaṃ. Veyyābādhikānanti",
  "tika-s0201t:546_3": "byābādhato dhātukkhobhato ca tannibbattarogato ca jātānaṃ. Vedanānanti dukkhavedanānaṃ.",
  "tika-s0201t:546_4": "Abyābajjhaparamatāyāti niddukkhaparamabhāvāya paṭisevāmīti yojanā. Evamettha saṅkhepeneva",
  "tika-s0201t:546_5": "pāḷivaṇṇanā veditabbā. Navavedanuppādanatopīti na kevalaṃ āyatiṃ eva vipākapariḷāhā,",
  "tika-s0201t:546_6": "atha kho atibhojanapaccayā alaṃsāṭakādīnaṃ viya navavedanuppādanatopi veditabbāti attho.",
  "tika-s0201t:547": "Paṭisevanāpahātabbaāsavavaṇṇanā niṭṭhitā.",
  "tika-s0201t:548": "Adhivāsanāpahātabbaāsavavaṇṇanā",
  "tika-s0201t:549_0": "24. Khamoti khamanako. Kammaṭṭhānikassa calanaṃ nāma kammaṭṭhānapariccāgoti āha “calati",
  "tika-s0201t:549_1": "kampati kammaṭṭhānaṃ vijahatī”ti. Adhimattampi uṇhaṃ sahati, sahanto ca na naggasamaṇādayo",
  "tika-s0201t:549_2": "viya sahati, atha kho kammaṭṭhānāvijahanenāti āha “sveva thero viyā”ti. Bahicaṅkameti",
  "tika-s0201t:549_3": "leṇato bahi caṅkame. Uṇhabhayenevāti narakaggiuṇhabhayeneva. Tenāha “avīcimahānirayaṃ",
  "tika-s0201t:549_4": "paccavekkhitvā”ti, tampi “mayā anekakkhattuṃ anubhūtaṃ, idaṃ pana tato mudutara”nti",
  "tika-s0201t:549_5": "evaṃ paccavekkhitvā. Etthāti etasmiṃ ṭhāne. Aggisantāpova veditabbo sūriyasantāpassa",
  "tika-s0201t:549_6": "parato vuccamānattā.",
  "tika-s0201t:550_0": "Parisuddhasīlohamasmīti sabbathāpi “visuddhasīlohamasmī”ti maraṇaṃ aggahetvā avippaṭisāramūlikaṃ",
  "tika-s0201t:550_1": "pītiṃ uppādesi. Saha pītuppādāti pharaṇapītiyā uppādena saheva. Visaṃ nivattitvāti",
  "tika-s0201t:550_2": "pītivegena ajjhotthataṃ daṭṭhamukheneva bhassitvā. Tatthevāti sappena daṭṭhaṭṭhāneyeva.",
  "tika-s0201t:550_3": "Cittekaggataṃ labhitvāti “pītimanassa kāyo passambhatī”tiādinā nayena samādhānaṃ pāpuṇitvā.",
  "tika-s0201t:551_0": "Paccayesu santoso bhāvanāya ca āramitabbaṭṭhānatāya ārāmo assāti paccayasantosabhāvanārāmo,",
  "tika-s0201t:551_1": "tassa bhāvo paccaya…pe… rāmatā, tāya. Mahātheroti vuḍḍhataro thero. Vacanameva tadatthaṃ",
  "tika-s0201t:551_2": "ñāpetukāmānaṃ pathoti vacanapatho.",
  "tika-s0201t:552_0": "Asukhaṭṭhena vā tibbā. Yañhi na sukhaṃ, taṃ aniṭṭhaṃ “tibba”nti vuccati. Evaṃsabhāvoti",
  "tika-s0201t:552_1": "“adhivāsanajātiyo”ti padassa atthamāha. Muhuttena khaṇeva vāte hadayaṃ phāletuṃ āraddheyeva.",
  "tika-s0201t:552_2": "Anāgāmī hutvā parinibbāyīti arahattaṃ patvā parinibbāyi.",
  "tika-s0201t:553_0": "Evaṃ sabbatthāti “uṇhena phuṭṭhassa sītaṃ patthayato”tiādinā sabbattha uṇhādinimittaṃ",
  "tika-s0201t:553_1": "kāmāsavuppatti veditabbā, sītaṃ vā uṇhaṃ vā aniṭṭhanti adhippāyo. Attaggāhe sati",
  "tika-s0201t:553_2": "attaniyaggāhoti āha “mayhaṃ sītaṃ uṇhanti gāho diṭṭhāsavo”ti. Sītādike upagate sahantī",
  "tika-s0201t:553_3": "khamantī te attano upari vāsentī viya hotīti vuttaṃ “āropetvā vāsetiyevā”ti. Na nirassatīti",
  "tika-s0201t:553_4": "na vidhunati. Yo hi sītādike na sahati, so te nirassanto vidhunanto viya hotīti.",
  "tika-s0201t:554": "Adhivāsanāpahātabbaāsavavaṇṇanā niṭṭhitā.",
  "tika-s0201t:555": "Parivajjanāpahātabbaāsavavaṇṇanā",
  "tika-s0201t:556_0": "25. Ahaṃ samaṇoti “ahaṃ samaṇo, kiṃ mama jīvitena vā maraṇena vā”ti evaṃ acintetvāti",
  "tika-s0201t:556_1": "adhippāyo. Paccavekkhitvāti gāmappadesaṃ payojanādiñca paccavekkhitvā. Paṭikkamatīti",
  "tika-s0201t:556_2": "hatthiādīnaṃ samīpagamanato apakkamati. Kaṇṭakā yattha tiṭṭhanti, taṃ kaṇṭakaṭṭhānaṃ.",
  "tika-s0201t:556_3": "Amanussaduṭṭhānīti amanussasañcārena dūsitāni, saparissayānīti attho. Samānanti samaṃ,",
  "tika-s0201t:556_4": "avisamanti attho. Akāsi vā tādisaṃ anācāraṃ.",
  "tika-s0201t:557_0": "Sīlasaṃvarasaṅkhātenāti “kathaṃ parivajjanaṃ sīla”nti yadettha vattabbaṃ, taṃ heṭṭhā",
  "tika-s0201t:557_1": "vuttameva. Apica “caṇḍaṃ hatthiṃ parivajjetī”ti vacanato hatthiādiparivajjanampi",
  "tika-s0201t:557_2": "bhagavato vacanānuṭṭhānanti katvā ācārasīlamevāti veditabbaṃ.",
  "tika-s0201t:558": "Parivajjanāpahātabbaāsavavaṇṇanā niṭṭhitā.",
  "tika-s0201t:559": "Vinodanāpahātabbaāsavavaṇṇanā",
  "tika-s0201t:560_0": "26. Itipīti iminā kāraṇena, ayonisomanasikārasamuṭṭhitattāpi lobhādisahagatattāpi",
  "tika-s0201t:560_1": "kusalapaṭipakkhatopītiādīhi kāraṇehi ayaṃ vitakko akusaloti attho. Iminā nayena sāvajjotiādīsupi",
  "tika-s0201t:560_2": "attho veditabbo. Ettha ca akusalotiādinā diṭṭhadhammikaṃ kāmavitakkassa ādīnavaṃ",
  "tika-s0201t:560_3": "dasseti, dukkhavipākoti iminā samparāyikaṃ. Attabyābādhāya saṃvattatītiādīsupi imināva",
  "tika-s0201t:560_4": "nayena ādīnavavibhāvanā veditabbā. Uppannassa kāmavitakkassa anadhivāsanaṃ nāma puna",
  "tika-s0201t:560_5": "tādisassa anuppādanaṃ, taṃ panassa pahānaṃ vinodanaṃ byantikaraṇaṃ anabhāvagamananti",
  "tika-s0201t:560_6": "ca vattuṃ vaṭṭatīti pāḷiyaṃ “uppannaṃ kāmavitakkaṃ nādhivāsetī”ti vatvā “pajahatī”tiādi",
  "tika-s0201t:560_7": "vuttanti tamatthaṃ dassento “anadhivāsento kiṃ karotīti pajahatī”tiādimāha. Pahānañcettha",
  "tika-s0201t:560_8": "vikkhambhanameva, na samucchedoti dassetuṃ “vinodetī”tiādi vuttanti vikkhambhanavaseneva attho dassito.",
  "tika-s0201t:561_0": "Kāmavitakkoti sampayogato ārammaṇato ca kāmasahagato vitakko. Tenāha “kāmapaṭisaṃyutto",
  "tika-s0201t:561_1": "takko”tiādi. Kāmapaṭisaṃyuttoti hi kāmarāgasaṅkhātena kāmena sampayutto vatthukāmasaṅkhātena",
  "tika-s0201t:561_2": "paṭibaddho ca. Uppannuppanneti tesaṃ pāpavitakkānaṃ uppādāvatthāgahaṇaṃ vā kataṃ",
  "tika-s0201t:561_3": "siyā anavasesaggahaṇaṃ vā. Tesu paṭhamaṃ sandhāyāha “upannamatte”ti, sampatijāteti",
  "tika-s0201t:561_4": "attho. Anavasesaggahaṇaṃ byāpanicchāya hotīti dassetuṃ “satakkhattumpi uppanne”ti",
  "tika-s0201t:561_5": "vuttaṃ. Ñātivitakkoti “amhākaṃ ñātayo sukhajīvino sampattiyuttā”tiādinā gehassitapemavasena",
  "tika-s0201t:561_6": "ñātake ārabbha uppannavitakko. Janapadavitakkoti “amhākaṃ janapado subhikkho sampannasasso",
  "tika-s0201t:561_7": "ramaṇīyo”tiādinā gehassitapemavaseneva janapadaṃ ārabbha uppannavitakko. Ukkuṭikappadhānādīhi",
  "tika-s0201t:561_8": "dukkhe nijjiṇṇe samparāye attā sukhī hoti amaroti dukkarakārikāya paṭisaṃyutto amaratthāya",
  "tika-s0201t:561_9": "vitakko, taṃ vā ārabbha amarāvikkhepadiṭṭhisahagato amaro ca so vitakko cāti amaravitakko.",
  "tika-s0201t:561_10": "Parānuddayatāpaṭisaṃyuttoti paresu upaṭṭhākādīsu sahanandikādivasena pavatto anuddayatāpatirūpako",
  "tika-s0201t:561_11": "gehassitapemena paṭisaṃyutto vitakko. Lābhasakkārasilokapaṭisaṃyuttoti cīvarādilābhena",
  "tika-s0201t:561_12": "ceva sakkārena ca kittisaddena ca ārammaṇakaraṇavasena paṭisaṃyutto. Anavaññattipaṭisaṃyuttoti",
  "tika-s0201t:561_13": "“aho vata maṃ pare na avajāneyyuṃ, na heṭṭhā katvā maññeyyuṃ, pāsāṇacchattaṃ viya",
  "tika-s0201t:561_14": "garuṃ kareyyu”nti uppannavitakko.",
  "tika-s0201t:562_0": "Kāmavitakko kāmasaṅkappanasabhāvattā kāmasaṅkappapavattiyā sātisayattā ca kāmanākāroti",
  "tika-s0201t:562_1": "āha “kāmavitakko panettha kāmāsavo”ti. Tabbisesoti kāmāsavaviseso, rāgasahavuttīti",
  "tika-s0201t:562_2": "adhippāyo. Kāmavitakkādike vinodeti attano santānato nīharati etenāti vinodanaṃ,",
  "tika-s0201t:562_3": "vīriyanti āha “vīriyasaṃvarasaṅkhātena vinodanenā”ti.",
  "tika-s0201t:563": "Vinodanāpahātabbaāsavavaṇṇanā niṭṭhitā.",
  "tika-s0201t:564": "Bhāvanāpahātabbaāsavavaṇṇanā",
  "tika-s0201t:565_0": "27. “Satta bojjhaṅgā bhāvitā bahulīkatā vijjāvimuttiyo paripūrentī”ti vacanato vijjāvimuttīnaṃ",
  "tika-s0201t:565_1": "anadhigamo tato ca sakalavaṭṭadukkhānativatti abhāvanāya ādīnavo, vuttavipariyāyena",
  "tika-s0201t:565_2": "bhagavato orasaputtabhāvādivasena ca bhāvanāya ānisaṃso veditabbo. Uparimaggattayasamayasambhūtāti",
  "tika-s0201t:565_3": "dutiyādimaggakkhaṇe jātā, bhāvanādhikārato dutiyamaggādipariyāpannāti attho. Nanu",
  "tika-s0201t:565_4": "ca te lokuttarā eva, kasmā visesanaṃ katanti? Nayidaṃ visesanaṃ, visesitabbaṃ panetaṃ,",
  "tika-s0201t:565_5": "lokuttarabojjhaṅgā eva adhippetā, te ca kho uparimaggattayasamayasambhūtāti. Bojjhaṅgesu",
  "tika-s0201t:565_6": "asammohatthanti vipassanājhānamaggaphalabojjhaṅgesu sammohābhāvatthaṃ. Missakanayena",
  "tika-s0201t:565_7": "hi bojjhaṅgesu vuccamānesu tadaṅgādivivekadassanavasena vipassanābojjhaṅgādayo vibhajitvā",
  "tika-s0201t:565_8": "vuccanti, na nibbattitalokuttarabojjhaṅgā evāti bojjhaṅgesu sammoho na hoti bojjhaṅgabhāvanāpaṭipattiyā",
  "tika-s0201t:565_9": "ca sammadeva pakāsitattā. Idha panāti imasmiṃ sutte, imasmiṃ vā adhikāre. Lokuttaranayo",
  "tika-s0201t:565_10": "eva gahetabbo bhāvanāmaggassa adhikatattā.",
  "tika-s0201t:566_0": "Ādipadānanti “satisambojjhaṅga”nti evamādīnaṃ tasmiṃ tasmiṃ vākye ādibhūtānaṃ padānaṃ.",
  "tika-s0201t:566_1": "Atthatoti visesavasena sāmaññavasena ca padatthato. Lakkhaṇādīhīti lakkhaṇarasapaccupaṭṭhānato.",
  "tika-s0201t:566_2": "Kamatoti anupubbito. Anūnādhikatoti tāvattakato. Vibhāvināti viññunā.",
  "tika-s0201t:567_0": "Satisambojjhaṅgeti satisambojjhaṅgapade. Saraṇaṭṭhenāti anussaraṇaṭṭhena. Cirakatādibhedaṃ",
  "tika-s0201t:567_1": "ārammaṇaṃ upagantvā ṭhānaṃ, anissajjanaṃ vā upaṭṭhānaṃ. Udake alābu viya pilavitvā",
  "tika-s0201t:567_2": "gantuṃ adatvā pāsāṇassa viya niccalassa ārammaṇassa ṭhapanaṃ sāraṇaṃ asammuṭṭhatākaraṇaṃ",
  "tika-s0201t:567_3": "apilāpanaṃ. Vuttampi hetaṃ milindapañhe. Bhaṇḍāgārikoti bhaṇḍagopako. Apilāpe karoti",
  "tika-s0201t:567_4": "apilāpeti. Therenāti nāgasenattherena. Sammosapaccanīkaṃ kiccaṃ asammoso, na sammosābhāvamattaṃ.",
  "tika-s0201t:567_5": "Gocarābhimukhabhāvapaccupaṭṭhānāti kāyādiārammaṇābhimukhabhāvapaccupaṭṭhānā.",
  "tika-s0201t:568": "Bodhiyā dhammasāmaggiyā, aṅgo avayavo, bodhissa vā ariyasāvakassa aṅgo kāraṇaṃ. Patiṭṭhānāyūhanā oghataraṇasuttavaṇṇanāyaṃ –",
  "tika-s0201t:569_0": "“Kilesavasena patiṭṭhānaṃ, abhisaṅkhāravasena āyūhanā. Taṇhādiṭṭhīhi patiṭṭhānaṃ,",
  "tika-s0201t:569_1": "avasesakilesābhisaṅkhārehi āyūhanā. Taṇhāvasena patiṭṭhānaṃ, diṭṭhivasena āyūhanā.",
  "tika-s0201t:569_2": "Sassatadiṭṭhiyā patiṭṭhānaṃ, ucchedadiṭṭhiyā āyūhanā. Līnavasena patiṭṭhānaṃ, uddhaccavasena",
  "tika-s0201t:569_3": "āyūhanā. Kāmasukhānuyogavasena patiṭṭhānaṃ, attakilamathānuyogavasena āyūhanā. Sabbākusalābhisaṅkhāravasena",
  "tika-s0201t:569_4": "patiṭṭhānaṃ, sabbalokiyakusalābhisaṅkhāravasena āyūhanā”ti –",
  "tika-s0201t:570_0": "Vuttesu pakāresu idha avuttānaṃ vasena veditabbā. Yā hi ayaṃ bodhīti vuccatīti yojetabbaṃ.",
  "tika-s0201t:570_1": "“Bujjhatī”ti padassa paṭibujjhatīti atthoti āha “kilesasantānaniddāya uṭṭhahatī”ti.",
  "tika-s0201t:570_2": "Taṃ pana paṭibujjhanaṃ atthato catunnaṃ saccānaṃ paṭivedho, nibbānasseva vā sacchikiriyāti",
  "tika-s0201t:570_3": "āha “cattārī”tiādi. Jhānaṅgamaggaṅgādayo viyāti yathā aṅgāni eva jhānamaggā, na aṅgavinimuttā,",
  "tika-s0201t:570_4": "evamidhāpīti attho. Senaṅgarathaṅgādayo viyāti etena puggalapaññattiyā avijjamānapaññattibhāvaṃ dasseti.",
  "tika-s0201t:571_0": "Bodhāya saṃvattantīti bojjhaṅgāti idaṃ kāraṇattho aṅga-saddoti katvā vuttaṃ. Bujjhantīti",
  "tika-s0201t:571_1": "bodhiyo, bodhiyo eva aṅgāti bojjhaṅgāti vuttaṃ “bujjhantīti bojjhaṅgā”ti. Anubujjhantīti",
  "tika-s0201t:571_2": "vipassanādīnaṃ kāraṇānaṃ bujjhitabbānañca saccānaṃ anurūpaṃ bujjhanti. Paṭibujjhantīti",
  "tika-s0201t:571_3": "kilesaniddāya uṭṭhahanato paccakkhabhāvena vā paṭimukhaṃ bujjhanti. Sambujjhantīti",
  "tika-s0201t:571_4": "aviparītabhāvena sammā ca bujjhanti. Evaṃ upasaggānaṃ atthavisesadīpanatā daṭṭhabbā.",
  "tika-s0201t:571_5": "Bodhi-saddo hi sabbavisesayuttaṃ bujjhanaṃ sāmaññena gahetvā ṭhito.",
  "tika-s0201t:572_0": "Vicinātīti “tayidaṃ dukkha”ntiādinā vīmaṃsati. Obhāsanaṃ dhammānaṃ yathābhūtasabhāvapaṭicchādakassa",
  "tika-s0201t:572_1": "sammohassa viddhaṃsanaṃ yathā āloko andhakārassa. Yasmiṃ dhamme sati vīro nāma hoti,",
  "tika-s0201t:572_2": "so dhammo vīrabhāvo. Īrayitabbatoti pavattetabbato. Kosajjapakkhato patituṃ appadānavasena",
  "tika-s0201t:572_3": "sampayuttānaṃ paggaṇhanaṃ paggaho. Upatthambhanaṃ anubalappadānaṃ. Osīdanaṃ layāpatti,",
  "tika-s0201t:572_4": "tappaṭipakkhato anosīdanaṃ daṭṭhabbaṃ. Pīṇayatīti tappeti vaḍḍheti vā. Pharaṇaṃ paṇītarūpehi",
  "tika-s0201t:572_5": "kāyassa byāpanaṃ. Tuṭṭhi nāma pīti. Udaggabhāvo odagyaṃ, kāyacittānaṃ ukkhipananti",
  "tika-s0201t:572_6": "attho. Kāyacittadarathapassambhanatoti kāyadarathassa cittadarathassa ca passambhanato",
  "tika-s0201t:572_7": "vūpasamanato. Kāyoti cettha vedanādayo tayo khandhā. Daratho sārambho, dukkhadomanassapaccayānaṃ",
  "tika-s0201t:572_8": "uddhaccādikilesānaṃ, tappadhānānaṃ vā catunnaṃ khandhānaṃ adhivacanaṃ. Uddhaccādikilesapaṭipakkhabhāvo",
  "tika-s0201t:572_9": "daṭṭhabbo, evañcettha passaddhiyā aparipphandanasītibhāvo daṭṭhabbo asāraddhabhāvato.",
  "tika-s0201t:572_10": "Tenāha bhagavā “passaddho kāyo asāraddho”ti.",
  "tika-s0201t:573_0": "Samādhānatoti sammā cittassa ādhānato ṭhapanato. Avikkhepo sampayuttānaṃ avikkhittatā,",
  "tika-s0201t:573_1": "yena sasampayuttā dhammā avikkhittā honti, so dhammo avikkhepoti. Avisāro attano",
  "tika-s0201t:573_2": "eva avisaraṇasabhāvo. Sampiṇḍanaṃ sampayuttānaṃ avippakiṇṇabhāvāpādanaṃ nhānīyacuṇṇānaṃ",
  "tika-s0201t:573_3": "udakaṃ viya. Cittaṭṭhitipaccupaṭṭhānoti “cittassa ṭhitī”ti vacanato cittassa pabandhaṭhitipaccupaṭṭhāno.",
  "tika-s0201t:573_4": "Ajjhupekkhanatoti udāsīnabhāvato. Sāti bojjhaṅgaupekkhā. Samappavatte dhamme paṭisañcikkhati",
  "tika-s0201t:573_5": "upapattito ikkhati tadākārā hutvā pavattatīti paṭisaṅkhānalakkhaṇā, evañca katvā",
  "tika-s0201t:573_6": "“paṭisaṅkhā santiṭṭhanā gahaṇe majjhattatā”ti upekkhākiccādhimattatāya saṅkhārupekkhā",
  "tika-s0201t:573_7": "vuttā. Sampayuttadhammānaṃ yathāsakakiccakaraṇavasena samaṃ pavattanapaccayatā samavāhitā.",
  "tika-s0201t:573_8": "Alīnānuddhatappavattipaccayatā ūnādhikatānivāraṇaṃ. Sampayuttānaṃ asamappavattihetukapakkhapātaṃ",
  "tika-s0201t:573_9": "upacchindantī viya hotīti vuttaṃ “pakkhapātupacchedarasā”ti. Ajjhupekkhanameva majjhattabhāvo.",
  "tika-s0201t:574_0": "Sabbasmiṃ līnapakkhe uddhaccapakkhe ca atthikā patthanīyā icchitabbāti sabbatthikā,",
  "tika-s0201t:574_1": "taṃ sabbatthikaṃ. Samānakkhaṇapavattīsu sattasupi sambojjhaṅgesu vācāya kamappavattito",
  "tika-s0201t:574_2": "paṭipāṭiyā vattabbesu yaṃ kiñci paṭhamaṃ avatvā satisambojjhaṅgasseva paṭhamaṃ vacanassa",
  "tika-s0201t:574_3": "kāraṇaṃ sabbesaṃ upakārakattanti vuttaṃ “sabbesa”ntiādi. Sabbesanti ca līnuddhaccapakkhikānaṃ,",
  "tika-s0201t:574_4": "aññathā sabbepi sabbesaṃ paccayāti.",
  "tika-s0201t:575_0": "“Kasmā satteva bojjhaṅgā vuttā”ti codako saddhālobhādīnampi bojjhaṅgabhāvaṃ āsaṅkati,",
  "tika-s0201t:575_1": "itaro satiādīnaṃyeva bhāvanāya upakārataṃ dassento “līnuddhaccapaṭipakkhato sabbatthikato",
  "tika-s0201t:575_2": "cā”tiādimāha. Tattha līnassāti atisithilavīriyatādīhi bhāvanāvīthiṃ anotaritvā saṃkuṭitassa",
  "tika-s0201t:575_3": "cittassa. Tadā hi passaddhisamādhiupekkhāsambojjhaṅgā na bhāvetabbā. Tañhi etehi",
  "tika-s0201t:575_4": "allatiṇādīhi viya paritto aggi dussamuṭṭhāpiyaṃ hotīti. Tenāha bhagavā “seyyathāpi,",
  "tika-s0201t:575_5": "bhikkhave, puriso parittaṃ aggiṃ ujjāletukāmo assa, so tattha allāni ceva tiṇāni",
  "tika-s0201t:575_6": "pakkhipeyyā”tiādi. Dhammavicayavīriyapītisambojjhaṅgā pana bhāvetabbā, sukkhatiṇādīhi",
  "tika-s0201t:575_7": "viya paritto aggi līnaṃ cittaṃ etehi susamuṭṭhāpiyaṃ hotīti. Tena vuttaṃ “yasmiñca",
  "tika-s0201t:575_8": "kho”tiādi. Tattha yathāsakaṃ āhāravasena dhammavicayasambojjhaṅgādīnaṃ bhāvanā veditabbā.",
  "tika-s0201t:575_9": "Vuttañhetaṃ “atthi, bhikkhave, kusalākusalā dhammā…pe… pītisambojjhaṅgassa bhiyyobhāvāya…pe…",
  "tika-s0201t:575_10": "saṃvattatī”ti. Tattha sabhāvasāmaññalakkhaṇapaṭivedhavasena pavattamanasikāro…pe…",
  "tika-s0201t:575_11": "dhammavicayasambojjhaṅgādayo bhāveti nāma.",
  "tika-s0201t:576_0": "Uddhaccassāti cittassa accāraddhavīriyatādīhi sītibhāvapatiṭṭhitabhāvaṃ anotiṇṇatāya,",
  "tika-s0201t:576_1": "tadā dhammavicayavīriyapītisambojjhaṅgā na bhāvetabbā. Tañhi etehi sukkhatiṇādīhi",
  "tika-s0201t:576_2": "viya aggikkhandho duvūpasamayaṃ hoti. Tenāha bhagavā “seyyathāpi, bhikkhave, puriso",
  "tika-s0201t:576_3": "mahantaṃ aggikkhandhaṃ nibbāpetukāmo assa, so tattha sukkhāni ceva tiṇāni pakkhipeyyā”tiādi.",
  "tika-s0201t:576_4": "Passaddhisamādhiupekkhāsambojjhaṅgā pana bhāvetabbā, allatiṇādīhi viya aggikkhandho",
  "tika-s0201t:576_5": "uddhataṃ cittaṃ etehi suvūpasamayaṃ hoti. Tena vuttaṃ “yasmiñca kho”tiādi. Etthāpi",
  "tika-s0201t:576_6": "yathāsakaṃ āhāravasena passaddhisambojjhaṅgādīnaṃ bhāvanā veditabbā. Vuttañhetaṃ",
  "tika-s0201t:576_7": "“atthi, bhikkhave, kāyapassaddhi cittapassaddhi…pe… upekkhāsambojjhaṅgassa bhiyyobhāvāya",
  "tika-s0201t:576_8": "saṃvattatī”ti. Tattha yathāssa passaddhiādayo uppannapubbā, taṃ ākāraṃ sallakkhetvā",
  "tika-s0201t:576_9": "tesaṃ uppādanavasena tathā manasikarontova passaddhisambojjhaṅgādayo bhāveti nāma.",
  "tika-s0201t:576_10": "Satisambojjhaṅgo pana sabbattha bahūpakāro. So hi cittaṃ līnapakkhikānaṃ passaddhiādīnaṃ",
  "tika-s0201t:576_11": "vasena layāpattito, uddhaccapakkhikānañca dhammavicayādīnaṃ vasena uddhaccapātato",
  "tika-s0201t:576_12": "rakkhati, tasmā so loṇadhūpanaṃ viya sabbabyañjanesu sabbakammikaamacco viya ca rājakiccesu",
  "tika-s0201t:576_13": "sabbattha icchitabbo. Tenāha “satiñca khvāhaṃ, bhikkhave, sabbatthikaṃ vadāmī”ti.",
  "tika-s0201t:577_0": "Ñatvā ñātabbāti sambandho. Vaḍḍhi nāma vepullaṃ bhiyyobhāvo punappunaṃ uppādo evāti",
  "tika-s0201t:577_1": "āha “punappunaṃ janetī”ti. Abhivuddhiṃ pāpento nibbatteti. Vivittatāti vivittabhāvo.",
  "tika-s0201t:577_2": "Yo hi vivecanīyato viviccati, yaṃ viviccitvā ṭhitaṃ, tadubhayaṃ idha vivittabhāvasāmaññena",
  "tika-s0201t:577_3": "“vivittatā”ti vuttaṃ. Tesu purimo vivecanīyato viviccamānatāya vivekasaṅkhātāya viviccanakiriyāya",
  "tika-s0201t:577_4": "samaṅgī dhammasamūho tāya eva viviccanakiriyāya vasena vivekoti gahito. Itaro sabbaso",
  "tika-s0201t:577_5": "tato tato vivittasabhāvatāya. Tattha yasmiṃ dhammapuñje satisambojjhaṅgo viviccanakiriyāya",
  "tika-s0201t:577_6": "pavattati, taṃ yathāvuttāya viviccamānatāya vivekasaṅkhātaṃ nissāyeva pavattati,",
  "tika-s0201t:577_7": "itaraṃ pana tanninnatātadārammaṇatāhīti vuttaṃ “viveke nissita”nti. Yathā vā vivekavasena",
  "tika-s0201t:577_8": "pavattaṃ jhānaṃ “vivekaja”nti vuttaṃ, evaṃ vivekavasena pavatto bojjhaṅgo “vivekanissito”ti",
  "tika-s0201t:577_9": "daṭṭhabbo. Nissayaṭṭho ca vipassanāmaggānaṃ vasena maggaphalānaṃ veditabbo. Asatipi",
  "tika-s0201t:577_10": "pubbāparabhāve “paṭiccasamuppādā”ti ettha paccayānaṃ samuppādanaṃ viya abhinnadhammādhārā",
  "tika-s0201t:577_11": "nissayanabhāvanā sambhavantīti. Ayamevāti viveko eva. Viveko hi pahānavinayavirāganirodhā ca samānatthā.",
  "tika-s0201t:578_0": "Tadaṅgasamucchedanissaraṇavivekanissitataṃ vatvā paṭipassaddhivivekanissitatāya avacanaṃ",
  "tika-s0201t:578_1": "“satisambojjhaṅgaṃ bhāvetī”tiādinā bhāvetabbānaṃ bojjhaṅgānaṃ idha vuttattā. Bhāvitabbojjhaṅgassa",
  "tika-s0201t:578_2": "hi ye sacchikātabbā phalabojjhaṅgā, tesaṃ kiccaṃ paṭipassaddhiviveko. Ajjhāsayatoti",
  "tika-s0201t:578_3": "“nibbānaṃ sacchikarissāmī”ti mahantaajjhāsayato. Yadipi vipassanākkhaṇe saṅkhārārammaṇaṃ",
  "tika-s0201t:578_4": "cittaṃ, saṅkhāresu pana ādīnavaṃ suṭṭhu disvā tappaṭipakkhe nibbāne adhimuttatāya",
  "tika-s0201t:578_5": "ajjhāsayato nissaraṇavivekanissitatā dāhābhibhūtassa puggalassa sītaninnacitattā",
  "tika-s0201t:578_6": "viya. Na paṭisiddhā vipassanāpādakesu kasiṇārammaṇādijhānesu satiādīnaṃ nibbedhabhāgiyattā.",
  "tika-s0201t:578_7": "Anuddharantā pana vipassanā viya bodhiyā maggassa āsannakāraṇaṃ jhānaṃ na hoti, nāpi",
  "tika-s0201t:578_8": "tathā ekantikaṃ kāraṇaṃ, na ca vipassanākiccassa viya jhānakiccassa niṭṭhānaṃ maggoti",
  "tika-s0201t:578_9": "katvā na uddharanti. Ettha ca kasiṇaggahaṇena tadāyattāni āruppānipi gahitānīti daṭṭhabbāni.",
  "tika-s0201t:578_10": "Tānipi hi vipassanāpādakāni nibbedhabhāgiyāni ca hontīti vattuṃ vaṭṭati tanninnabhāvasabbhāvato.",
  "tika-s0201t:578_11": "Yadaggena hi nibbānaninnatā, tadaggena phalaninnatāpi siyā. “Kudāssu nāmāhaṃ tadāyatanaṃ",
  "tika-s0201t:578_12": "upasampajja vihareyya”nti ādivacanampetassa atthassa sādhakaṃ.",
  "tika-s0201t:579_0": "Vossagga-saddo pariccāgattho pakkhandanattho cāti vossaggassa duvidhatā vuttā. Vossajjanañhi",
  "tika-s0201t:579_1": "pahānaṃ, vissaṭṭhabhāvena nirāsaṅkapavati ca, tasmā vipassanākkhaṇe tadaṅgavasena,",
  "tika-s0201t:579_2": "maggakkhaṇe samucchedavasena paṭipakkhassa pahānaṃ vossaggo, tathā vipassanākkhaṇe",
  "tika-s0201t:579_3": "tanninnabhāvena, maggakkhaṇe ārammaṇakaraṇena vissaṭṭhasabhāvato vossaggoti veditabbaṃ.",
  "tika-s0201t:579_4": "Yathāvuttena pakārenāti tadaṅgasamucchedapakārena tanninnatadārammaṇakaraṇapakārena",
  "tika-s0201t:579_5": "ca. Pubbe vossagga-padasseva atthassa vuttattā āha “sakalena vacanenā”ti. Pariṇamantaṃ",
  "tika-s0201t:579_6": "vipassanākkhaṇe, pariṇataṃ maggakkhaṇe. Pariṇāmo nāma paripākoti āha “paripaccantaṃ",
  "tika-s0201t:579_7": "paripakkañcā”ti. Paripāko ca āsevanalābhena āhitasāmatthiyassa kilesassa pariccajituṃ",
  "tika-s0201t:579_8": "nibbānañca pakkhandituṃ tikkhavisadasabhāvo. Tenāha “ayañhī”tiādi. Esa nayoti yvāyaṃ",
  "tika-s0201t:579_9": "“tadaṅgavivekanissita”ntiādinā satisambojjhaṅge vutto, sesesu dhammavicayasambojjhaṅgādīsupi",
  "tika-s0201t:579_10": "esa nayoti evaṃ tattha netabbanti attho.",
  "tika-s0201t:580_0": "Evaṃ ādikammikānaṃ bojjhaṅgesu asammohatthaṃ missakanayaṃ vatvā idāni nibbattitalokuttarabojjhaṅgavasena",
  "tika-s0201t:580_1": "atthaṃ vibhāvetuṃ “idha panā”tiādi vuttaṃ. Idha panāti imasmiṃ sabbāsavasuttante.",
  "tika-s0201t:580_2": "Maggo eva vossaggavipariṇāmī bhāvanāmaggassa idha adhippetattā. Tañca khoti satisambojjhaṅgaṃ.",
  "tika-s0201t:580_3": "Samucchedatoti samucchindanato.",
  "tika-s0201t:581_0": "Diṭṭhāsavassa paṭhamamaggavajjhattā “tayo āsavā”ti vuttaṃ. Tepi anapāyagamanīyā eva",
  "tika-s0201t:581_1": "veditabbā apāyagamanīyānaṃ dassaneneva pahīnattā. Satipi sambojjhaṅgānaṃ yebhuyyena",
  "tika-s0201t:581_2": "maggabhāve tattha tattha sambojjhaṅgasabhāvānaṃ maggadhammānaṃ vasena vuttamaggattayasampayuttā",
  "tika-s0201t:581_3": "bojjhaṅgāti paccekabojjhaṅge “bojjhaṅgabhāvanāyā”ti iminā gaṇhanto “maggattayasampayuttāyā”ti āha.",
  "tika-s0201t:582": "Bhāvanāpahātabbaāsavavaṇṇanā niṭṭhitā.",
  "tika-s0201t:583_0": "28. Thomentoti āsavappahānassa sudukkarattā tāya eva dukkarakiriyāya taṃ abhitthavanto.",
  "tika-s0201t:583_1": "Assāti pahīnāsavabhikkhuno. Ānisaṃsanti taṇhācchedādidukkhakkhayapariyosānaṃ udrayaṃ.",
  "tika-s0201t:583_2": "Etehi pahānādisaṃkittanehi. Ussukkaṃ janentoti evaṃ dhammassāmināpi abhitthavanīyaṃ",
  "tika-s0201t:583_3": "mahānisaṃsañca āsavappahānanti tattha ādarasahitaṃ ussāhaṃ uppādento. Dassaneneva",
  "tika-s0201t:583_4": "pahīnāti dassanena pahīnā eva. Tena vuttaṃ “na appahīnesuyeva pahīnasaññī”ti.",
  "tika-s0201t:584_0": "Sabba-saddena āsavānaṃ, āsavasaṃvarānañca sambandhavasena dutiyapaṭhamavikappānaṃ",
  "tika-s0201t:584_1": "bhedo daṭṭhabbo. Dassanābhisamayāti pariññābhisamayā pariññākiccasiddhiyā. Tenāha",
  "tika-s0201t:584_2": "“kiccavasenā”ti, asammohapaṭivedhenāti attho. Samussayo kāyo, attabhāvo vā.",
  "tika-s0201t:585_0": "Anavajjapītisomanassasahitaṃ cittaṃ “attano”ti vattabbataṃ arahati atthāvahattā,",
  "tika-s0201t:585_1": "na tabbiparītaṃ anatthāvahattāti pītisampayuttacittataṃ sandhāyāha “attamanāti sakamanā”ti.",
  "tika-s0201t:585_2": "Tenāha “tuṭṭhamanā”ti. Attamanāti vā pītisomanassehi gahitamanā. Yasmā pana tehi",
  "tika-s0201t:585_3": "gahitatā sampayuttatāva, tasmā vuttaṃ “pītisomanassehi vā sampayuttamanā”ti. Yadettha",
  "tika-s0201t:585_4": "atthato na vibhattaṃ, taṃ vuttanayattā suviññeyyattā cāti veditabbaṃ.",
  "tika-s0201t:586": "Sabbāsavasuttavaṇṇanāya līnatthappakāsanā samattā.",
  "tika-s0201t:587": "3. Dhammadāyādasuttavaṇṇanā",
  "tika-s0201t:588_0": "29. Tasmā taṃ dassetvāti yasmā suttantavaṇṇanā suttanikkhepaṃ dassetvā vuccamānā",
  "tika-s0201t:588_1": "pākaṭā hoti, yasmā cassa dhammadāyādasuttassa aṭṭhuppattiko nikkhepo, tasmā taṃ nikkhepaṃ",
  "tika-s0201t:588_2": "dassetvā, kathetvāti attho. Lābhasakkāreti lābhasakkārasaṅkhātāya aṭṭhuppattiyāti",
  "tika-s0201t:588_3": "keci, lābhasakkāre vā aṭṭhuppattiyāti apare. Yā hi lābhasakkāranimittaṃ tadā bhikkhūsu",
  "tika-s0201t:588_4": "paccayabāhullikatā jātā, taṃ aṭṭhuppattiṃ katvā bhagavā imaṃ desesīti. Yamakamahāmeghoti",
  "tika-s0201t:588_5": "heṭṭhāolambanaupariuggamanavasena satapaṭalo sahassapaṭalo yugaḷamahāmegho. Tiṭṭhanti",
  "tika-s0201t:588_6": "ceva bhagavati katthaci nibaddhavāsaṃ vasante, cārikaṃ pana gacchante anubandhanti",
  "tika-s0201t:588_7": "ca. Bhikkhūnampi yebhuyyena kappasatasahassaṃ tato bhiyyopi pūritadānapāramisañcayattā",
  "tika-s0201t:588_8": "tadā mahālābhasakkāro uppajjīti vuttaṃ “evaṃ bhikkhusaṅghassapī”ti.",
  "tika-s0201t:589_0": "Sakkatoti sakkārappato. Garukatoti garukārappatto. Mānitoti bahumato manasā piyāyito",
  "tika-s0201t:589_1": "ca. Pūjitoti mālādipūjāya ceva catupaccayābhipūjāya ca pūjito. Apacitoti apacāyanappatto.",
  "tika-s0201t:589_2": "Yassa hi cattāro paccaye sakkatvāpi abhisaṅkhate paṇītapaṇīte upanenti, so sakkato.",
  "tika-s0201t:589_3": "Yasmiṃ garubhāvaṃ paccupaṭṭhapetvā te denti, so garukato. Yaṃ manasā piyāyanti bahumaññanti",
  "tika-s0201t:589_4": "ca, so bahumato. Yassa sabbametaṃ pūjāvasena karonti, so pūjito. Yassa abhivādanapaccuṭṭhānañjalikammādivasena",
  "tika-s0201t:589_5": "paramanipaccakāraṃ karonti, so apacito. Bhagavati bhikkhusaṅghe ca loko evaṃ paṭipanno.",
  "tika-s0201t:589_6": "Tena vuttaṃ “tena kho pana…pe… parikkhārāna”nti. Lābhaggayasaggapattanti lābhassa",
  "tika-s0201t:589_7": "ca yasassa ca aggaṃ ukkaṃsaṃ pattaṃ.",
  "tika-s0201t:590_0": "Paccayā cīvarādayo garukātabbā etesanti paccayagarukā, āmisacakkhukāti attho. Paccayesu",
  "tika-s0201t:590_1": "giddhā gadhitā paccayānaṃ bahulabhāvāya paṭipannāti paccayabāhulikā. Bhagavatopi",
  "tika-s0201t:590_2": "pākaṭā ahosi pakaticārittavasenāti adhippāyo aññathā apākaṭasseva abhāvato. Dhammasabhāvacintāvasena",
  "tika-s0201t:590_3": "pavattaṃ sahottappañāṇaṃ dhammasaṃvego, idha pana so bhikkhūnaṃ lābhagarutādhammavasena",
  "tika-s0201t:590_4": "veditabbo. Samaṇadhammavuttīti samaṇadhammakaraṇaṃ. Sāti dhammadāyādadesanā. Paṭibimbadassanavasena",
  "tika-s0201t:590_5": "sabbakāyassa dassanayoggo ādāsoti sabbakāyikaādāso.",
  "tika-s0201t:591_0": "Pitu-dāyaṃ, tena dātabbaṃ, tato laddhabbaṃ arahabhāvena ādiyantīti dāyādā, puttā.",
  "tika-s0201t:591_1": "Tañca loke āmisameva, sāsane pana dhammopīti tattha yaṃ sāvajjaṃ aniyyānikañca, taṃ",
  "tika-s0201t:591_2": "paṭikkhipitvā, yaṃ niyyānikaṃ anavajjañca, tattha bhikkhū niyojento bhagavā avoca",
  "tika-s0201t:591_3": "“dhammadāyādā me, bhikkhave, bhavatha, mā āmisadāyādā”ti. Dhammassa me dāyādāti mama",
  "tika-s0201t:591_4": "dhammassa ogāhino, dhammabhāgabhāginoti attho. Tathā hi vakkhati “dhammakoṭṭhāsasseva",
  "tika-s0201t:591_5": "sāmino”ti. Nibbattitadhammoti asaṃkilesikānuttarādibhāvena dhammasāmaññato niddhāritadhammo.",
  "tika-s0201t:591_6": "Pariyāyeti sabhāvato parivattetvā ñāpeti etenāti pariyāyo, leso, lesakāraṇaṃ vā.",
  "tika-s0201t:591_7": "Tadabhāvato nippariyāyadhammo maggappattiyā apāyapatanādito accantameva vāraṇato.",
  "tika-s0201t:591_8": "Itaro vuttavipariyāyato pariyāyadhammo accantaṃ apāyadukkhavaṭṭadukkhapātanato paramparāya",
  "tika-s0201t:591_9": "vāraṇato. Yathā hi lokiyaṃ kusalaṃ dānasīlādi vivaṭṭaṃ uddissa nibbattitaṃ, ayaṃ",
  "tika-s0201t:591_10": "taṃ asampādentampi taṃ sampāpakassa dhammassa nibbattakāraṇabhāvapariyāyena pariyāyadhammo",
  "tika-s0201t:591_11": "nāma hoti, evaṃ taṃ vaṭṭaṃ uddissa nibbattitaṃ, yaṃ taṇhādīhi savisesaṃ āmasitabbato",
  "tika-s0201t:591_12": "āmisanti loke pākaṭaṃ acchādanabhojanādi, tassa, taṃsadisassa ca phalavisesassa nimittabhāvapariyāyena",
  "tika-s0201t:591_13": "pariyāyāmisanti vuccatīti dassento āha “yaṃ panidaṃ…pe… idaṃ pariyāyāmisaṃ nāmā”ti.",
  "tika-s0201t:592_0": "“Sakalameva hidaṃ, ānanda, brahmacariyassa yadidaṃ kalyāṇamittatā”ti ādivacanato",
  "tika-s0201t:592_1": "sāvakehi adhigatopi lokuttaradhammo satthuyevāti vattabbataṃ arahatīti vuttaṃ “nippariyāyadhammopi",
  "tika-s0201t:592_2": "bhagavatoyeva santako”ti. Sāvakānañhi dhammadiṭṭhipaccayassapi yonisomanasikārassa",
  "tika-s0201t:592_3": "visesapaccayo paratoghoso ca tathāgatādhīnoti tehi paṭividdhopi dhammo dhammassāminoyevāti",
  "tika-s0201t:592_4": "vattuṃ yuttaṃ. Tenāha “bhagavatā hī”tiādi. Tattha anuppannassa maggassāti kassapassa",
  "tika-s0201t:592_5": "bhagavato sāsanantaradhānato pabhuti yāva imasmā buddhuppādā asambodhavasena na uppannassa",
  "tika-s0201t:592_6": "ariyamaggassa. Uppādetāti nibbattetā. Taṃ panetaṃ maggassa bhagavato nibbattanaṃ,",
  "tika-s0201t:592_7": "na paccekabuddhānaṃ viya sasantāneyeva, atha kho parasantānepīti dassetuṃ “asañjātassa",
  "tika-s0201t:592_8": "maggassa sañjanetā, anakkhātassa maggassa akkhātā”ti vuttaṃ. Tayidaṃ maggassa uppādanaṃ",
  "tika-s0201t:592_9": "sañjānanañca atthato jānanaññeva asammohapaṭivedhabhāvatoti vuttaṃ “maggaññū maggavidū”ti.",
  "tika-s0201t:592_10": "Akkhānaṃ panassa sukusalabhāvenāti vuttaṃ “maggakovido”ti. Satthārā yathāgataṃ maggaṃ",
  "tika-s0201t:592_11": "anugacchantīti maggānugā bhagavato eva taṃ maggaṃ suṭṭhu adhigamanato. Pacchā parato",
  "tika-s0201t:592_12": "sammā anu anu āgatā paṭipannāti pacchā samannāgatā.",
  "tika-s0201t:593_0": "Jānaṃ jānātīti jānitabbameva abhiññeyyādibhedaṃ jānāti ekantahitapaṭipattito. Passaṃ",
  "tika-s0201t:593_1": "passatīti tathā passitabbameva passati. Atha vā jānaṃ jānātīti sabbaññutaññāṇena",
  "tika-s0201t:593_2": "jānitabbaṃ jānātiyeva. Na hi padesañāṇena jānitabbaṃ sabbaṃ ekantato jānāti. Passaṃ",
  "tika-s0201t:593_3": "passatīti dibbacakkhu paññācakkhu dhammacakkhu buddhacakkhu samantacakkhusaṅkhātehi",
  "tika-s0201t:593_4": "pañcahi cakkhūhi passitabbaṃ passatiyeva. Atha vā jānaṃ jānātīti yathā aññe savipallāsā",
  "tika-s0201t:593_5": "kāmarūpapariññāvādino jānantāpi vipallāsavasena jānanti, na evaṃ bhagavā. Bhagavā",
  "tika-s0201t:593_6": "pana pahīnavipallāsattā jānanto jānātiyeva, diṭṭhidassanassa ca abhāvā passanto passatiyevāti",
  "tika-s0201t:593_7": "attho. Cakkhubhūtoti paññācakkhumayattā tassa ca pattattā sattesu ca taduppādanato",
  "tika-s0201t:593_8": "dassanapariṇāyakaṭṭhena lokassa cakkhu viya bhūto. Ñāṇabhūtoti etassa ca evameva",
  "tika-s0201t:593_9": "attho daṭṭhabbo. Dhammā bodhipakkhiyā, brahmā maggo, tehi uppannattā, tesaṃvā pattattā",
  "tika-s0201t:593_10": "adhigatattā, lokassa ca taduppādanato “dhammabhūto, brahmabhūto”ti ca veditabbo.",
  "tika-s0201t:593_11": "Vattāti catusaccadhammaṃ vadatīti vattā. Ciraṃ saccappaṭivedhaṃ pavattento vadatīti",
  "tika-s0201t:593_12": "pavattā. Atthassa ninnetāti dhammatāsaṅkhātaṃ paramatthaṃ nibbānañca niddhāretvā",
  "tika-s0201t:593_13": "dassetā, pāpayitā vā. Amatassa dātāti amataṃ sacchikiriyaṃ sattesu uppādento amataṃ",
  "tika-s0201t:593_14": "dadātīti amatassa dātā. Bodhipakkhiyadhammānaṃ tadāyattabhāvato dhammassāmī.",
  "tika-s0201t:594": "“Yā ca nibbānasampatti, sabbametena labbhati;",
  "tika-s0201t:595": "Sukho vipāko puññānaṃ, adhippāyo samijjhati. ;",
  "tika-s0201t:596": "Nibbānapaṭisaṃyutto, sabbasampattidāyako”ti –",
  "tika-s0201t:597_0": "Evamādiṃ bhagavato vacanaṃ sutvā eva bhikkhū dānādipuññānaṃ vivaṭṭasannissayataṃ",
  "tika-s0201t:597_1": "jānanti, na aññathāti vuttaṃ “pariyāyadhammopi…pe… paṭilabhatī”ti. “Edisaṃ paribhuñcitabba”nti",
  "tika-s0201t:597_2": "kappiyassa ca cīvarādipaccayassa bhagavato vacanena vinā paṭiggahopi bhikkhūnaṃ na",
  "tika-s0201t:597_3": "sambhavati, kuto paribhogoti āha “nippariyāyāmisampī”tiādi.",
  "tika-s0201t:598_0": "Pariyāyāmisassa bhagavato santakabhāvo pariyāyadhammassa tabbhāveneva dīpito. Tadeva",
  "tika-s0201t:598_1": "sāmibhāvaṃ dassentoti sambandho. Tasmāti attādhīnapaṭilābhapaṭiggahatāya attano santakattā",
  "tika-s0201t:598_2": "ca. Tatthāti tasmiṃ dhammāmise.",
  "tika-s0201t:599_0": "Paccayā cīvarādayo paramā pāpuṇitabbabhāvena uttamamariyādā etassa na uttarimanussadhammā",
  "tika-s0201t:599_1": "appicchatādayo cāti paccayaparamo, lābhagarūti attho. Taṇhuppādesūti “cīvarahetu",
  "tika-s0201t:599_2": "vā, bhikkhave, bhikkhuno taṇhā uppajjamānā uppajjati, piṇḍapātasenāsanaitibhavābhavahetu",
  "tika-s0201t:599_3": "vā, bhikkhave, bhikkhuno taṇhā uppajjamānā uppajjatī”ti evaṃ vuttesu catūsu taṇhuppattikoṭṭhāsesu.",
  "tika-s0201t:599_4": "Appicchatāsantuṭṭhisallekhapavivekādayo appicchatādayo.",
  "tika-s0201t:600_0": "Tatthāti tasmiṃ ovāde, tesu vā dhammapaṭiggāhakesu bhikkhūsu. Bhavissati vā yesaṃ",
  "tika-s0201t:600_1": "tatthāti yojanā. Imasmiṃ pakkhe tatthāti tasmiṃ ovāde icceva attho daṭṭhabbo. Adhippāyo",
  "tika-s0201t:600_2": "āmisadāyādatāya uppajjanakaanatthānuppādassa dhammadāyādatāya uppajjanakaaṭṭhuppattiyā",
  "tika-s0201t:600_3": "ca ākaṅkhā. Tenāha “passatī”tiādi. Tattha āmise upakkhalitānanti āmisahetu vippaṭipannānaṃ.",
  "tika-s0201t:600_4": "Atītakāleti kassapasammāsambuddhakāle. Kapilassa bhikkhuno vatthu kapilasuttena,",
  "tika-s0201t:600_5": "“saṅghāṭipiādittā hotī”tiādinā lakkhaṇasuttena ca vibhāvetabbaṃ. Āmisagaruko appagghabhāvena",
  "tika-s0201t:600_6": "kūṭakahāpaṇo viya nittejo samaṇatejena anujjalato nibbutaṅgāro viya nippabho ca hotīti",
  "tika-s0201t:600_7": "yojanā. Tatoti paccayagarukabhāvato. Vivattitacittoti vinivattitamānaso, sallekhavuttīti attho.",
  "tika-s0201t:601_0": "Dhammadāyādāti ettāvatā antogadhāvadhāraṇaṃ vacananti tena avadhāraṇena nivattitamatthaṃ",
  "tika-s0201t:601_1": "vibhāvetuṃ “mā āmisadāyādā”ti paṭikkhepo dassito. Tatheva ca vibhāvetuṃ adhippāyānisaṃsavibhāvanesupi",
  "tika-s0201t:601_2": "dassito, tathā ādīnavavibhāvanena dhammadāyādatāpaṭikkhepo. Apadisitabbāti heṭṭhā",
  "tika-s0201t:601_3": "katvā vattabbāti. Ādiyāti ettha yasmā ā-kāro mariyādattho, tasmā dhammadāyādatāvidhurena",
  "tika-s0201t:601_4": "āmisadāyādabhāvena hetubhūtena, karaṇabhūtena vā ādiyaṃ vivecanaṃ viññūhi visuṃ karaṇaṃ",
  "tika-s0201t:601_5": "vavatthānassa hotīti āha “visuṃ kātabbā”ti. Tenāha “viññūhi gārayhā bhaveyyāthāti vuttaṃ hotī”ti.",
  "tika-s0201t:602_0": "“Atthi me tumhesu anukampā…pe… no āmisadāyādā”ti bhikkhūsu attano karuṇāyanākittanaṃ",
  "tika-s0201t:602_1": "tesaṃ mudukaraṇaṃ, “ahampi tenā”tiādi pana tatopi savisesaṃ mudukaraṇanti āha “atīva mudukaraṇattha”nti.",
  "tika-s0201t:603_0": "Nāḷakapaṭipadādayo nāḷakasuttādīsu āgatapaṭipattiyo. Tā pana yasmā nāḷakattherādīhi",
  "tika-s0201t:603_1": "paṭipannā paramasallekhavuttibhūtā atiukkaṭṭhapaṭipattiyo, tasmā idha dhammadāyādapaṭipadāya",
  "tika-s0201t:603_2": "udāharaṇabhāvena uddhaṭā. Sakkhibhūtāti tāya paṭipattiyā vuccamānāya “kiṃ me vinā",
  "tika-s0201t:603_3": "paṭipajjanako atthī”ti asaddahantānaṃ paccakkhakaraṇena sakkhibhūtā. Imasminti “tumhe",
  "tika-s0201t:603_4": "ca me bhikkhave dhammadāyādā”tiādike vākye. Sesanti “tumhe ca me”tiādikaṃ sukkapakkhe",
  "tika-s0201t:603_5": "āgataṃ pāḷipadaṃ. Vuttanayapaccanīkenāti “tena dhammadāyādabhāvena no āmisadāyādabhāvenā”ti",
  "tika-s0201t:603_6": "evaṃ kaṇhapakkhe vuttanayassa paṭipakkhena.",
  "tika-s0201t:604_0": "30. Thomanaṃ sutvāti paṭipajjanakassa puggalassa pasaṃsanaṃ sutvā yathā taṃ saparisassa",
  "tika-s0201t:604_1": "āyasmato upasenassa paṭipattiyā sīlathomanaṃ sutvā. Nipātapadanti iminā idha-saddassa",
  "tika-s0201t:604_2": "anatthakatamāha. Pavāritoti paṭikkhepito. Yo hi bhuñjanto bhojanena titto parivesakena",
  "tika-s0201t:604_3": "upanītabhojanaṃ paṭikkhipati, so tena pavāritena paṭikkhepito nāma hoti. Tenāha “pavāritoti…pe…",
  "tika-s0201t:604_4": "vuttaṃ hotī”ti. Pakārehi diṭṭhādīhi vāreti saṅghādike yācāpeti bhatte karoti etāyāti",
  "tika-s0201t:604_5": "pavāraṇā, āpattivisodhanāya attavossaggo okāsadānaṃ. Sā pana yasmā yebhuyyena vassaṃvutthehi",
  "tika-s0201t:604_6": "kātabbā vuttā, tasmā “vassaṃvutthapavāraṇā”ti vuttaṃ. Pavāreti paccaye icchāpeti",
  "tika-s0201t:604_7": "etāyāti pavāraṇā, cīvarādīhi upanimantanā. Pakārayuttā vāraṇāti pavāraṇā, vippakatabhojanatādicaturaṅgasahito",
  "tika-s0201t:604_8": "bhojanapaṭikkhepo. Sā pana yasmā anatirittabhojananimittāya āpattiyā kāraṇaṃ hoti,",
  "tika-s0201t:604_9": "tasmā “anatirittapavāraṇā”ti vuttā. Yāvadatthabhojanassa pavāraṇā yāvadatthapavāraṇā,",
  "tika-s0201t:604_10": "pariyositabhojanassa upanītāhārapaṭikkhepoti attho.",
  "tika-s0201t:605_0": "“Bhuttāvī”ti vacanato bhojanapāripūritā idhādhippetāti āha “paripuṇṇoti bhojanena",
  "tika-s0201t:605_1": "paripuṇṇo”ti. Pariyositoti etthāpi eseva nayo “bhojanena bhojanakiriyāya pariyosito”ti.",
  "tika-s0201t:605_2": "Aṭṭhakathāyaṃ pana adhippetatthaṃ pākaṭaṃ katvā dassetuṃ bhojana-saddassa lopo vutto.",
  "tika-s0201t:605_3": "Dhātoti titto. Sādhakānīti ñāpakāni. Pariyositabhojanaṃ suhitayāvadatthatāgahaṇehi",
  "tika-s0201t:605_4": "bhuttāvitādayo, bhuttāvitādiggahaṇehi vā itare bodhitā hontīti aññamaññaṃ nesaṃ ñāpakañāpetabbataṃ",
  "tika-s0201t:605_5": "dassetuṃ “yo hī”tiādi vuttaṃ. Evaṃ chahipi padehi udarāvadehakaṃ bhojanaṃ dassitaṃ,",
  "tika-s0201t:605_6": "tañca kho parikappanāvasena. Na hi bhagavā evaṃ bhuñjati. Tenāha “sabbañcetaṃ parikappetvā vutta”nti.",
  "tika-s0201t:606_0": "“Siyā eva, nāpi siyā”ti ca idaṃ atthadvayampi idha sambhavatīti vuttaṃ “idha ubhayampi",
  "tika-s0201t:606_1": "vaṭṭatī”ti. Athāti anantaraṃ, mama bhojanasamanantaramevāti attho. Taṃ pana yasmā",
  "tika-s0201t:606_2": "yathāvuttakālapaccāmasanaṃ hoti, tasmā “tamhi kāle”ti vuttaṃ. Apparuḷhahariteti ruhamānatiṇādiharitarahite.",
  "tika-s0201t:606_3": "Abhāvattho ca ayaṃ appa-saddo “appiccho”tiādīsu viya.",
  "tika-s0201t:607_0": "Kathitepīti pi-saddo avuttasamuccayattho. Tena vāpasamīkaraṇādiṃ saṅgaṇhāti. Tathā",
  "tika-s0201t:607_1": "hesa vutta-saddo “no ca kho paṭivutta”ntiādīsu vāpasamīkaraṇe dissati, “pannalomo",
  "tika-s0201t:607_2": "paradattavutto”tiādīsu jīvitavuttiyaṃ, “paṇḍupalāso bandhanā pavutto”tiādīsu apagame,",
  "tika-s0201t:607_3": "“gītaṃ pavuttaṃ samihita”ntiādīsu pāvacanabhāvena pavattite, loke pana “vuttaṃ parāyaṇa”ntiādīsu",
  "tika-s0201t:607_4": "(mahābhāsa 7.2.26) ajjhene dissatīti.",
  "tika-s0201t:608_0": "Na ettha piṇḍapātabhojanena dhammadāyādatā nivāritā, piṇḍapātabhojanaṃ pana anādaritvā",
  "tika-s0201t:608_1": "dhammānudhammapaṭipattīti ettha kāraṇaṃ dassento āha “piṇḍapātaṃ…pe… vītināmeyyā”ti.",
  "tika-s0201t:608_2": "Tattha vītināmeyyāti kammaṭṭhānānuyogena khepeyya. Tenāha “ādittasīsūpamaṃ paccavekkhitvā”ti.",
  "tika-s0201t:608_3": "Ādittasīsūpamantiādittasīsūpamasuttaṃ.",
  "tika-s0201t:609_0": "Kiñcāpīti ayaṃ “yadipī”ti iminā samānattho nipāto. Nipāto ca nāma yattha yattha vākye",
  "tika-s0201t:609_1": "payujjati, tena tena vattabbatthajotako hotīti idha “piṇḍapāta”ntiādinā anuññāpasaṃsāvasena",
  "tika-s0201t:609_2": "vuccamānassa atthassa jotakoti adhippāyena “anujānanapasaṃsanatthe nipāto”ti vuttaṃ,",
  "tika-s0201t:609_3": "anuññāpasaṃsārambhe pana “asambhāvanatthe”ti vuttaṃ siyā purimeyeva sambhāvanāvibhāvanato",
  "tika-s0201t:609_4": "adhikattānulomato ca.",
  "tika-s0201t:610_0": "Ekavāraṃ pavattaṃ piṇḍapātapaṭikkhipanaṃ kathaṃ dīgharattaṃ appicchatādīnaṃ kāraṇaṃ",
  "tika-s0201t:610_1": "hotīti codanaṃ sandhāyāha “tassa hī”tiādi. Tattha atricchatāti atra icchatīti atriccho,",
  "tika-s0201t:610_2": "tassa bhāvo atricchatā, atthato paralābhapatthanā. Tathā hi vuttaṃ “purimeyeva sakalābhena",
  "tika-s0201t:610_3": "asantuṭṭhi, paralābhe ca patthanā, etaṃ atricchatālakkhaṇa”nti. Pāpicchatāti asantaguṇasambhāvanādhippāyatā.",
  "tika-s0201t:610_4": "Pāpā icchā etassāti pāpiccho, tassa bhāvo pāpicchatā. Yathāha “asantaguṇasambhāvanatā",
  "tika-s0201t:610_5": "paṭiggahaṇe ca amattaññutā, etaṃ pāpicchalakkhaṇa”nti. Mahantāni vatthūni icchati,",
  "tika-s0201t:610_6": "mahatī vā tassa icchāti mahiccho, tassa bhāvo mahicchatā. Yaṃ sandhāya vuttaṃ “santaguṇasambhāvanatā",
  "tika-s0201t:610_7": "paṭiggahaṇe ca amattaññutā, etaṃ mahicchalakkhaṇa”nti. Paccavekkhamāno nivāressatīti",
  "tika-s0201t:610_8": "yojanā. Assa bhikkhuno saṃvattissati piṇḍapātapaṭikkhepo.",
  "tika-s0201t:611_0": "Mahiccho puggalo yathā paccayadānavasena paccayadāyakehi bharituṃ asakkuṇeyyo, evaṃ",
  "tika-s0201t:611_1": "paccayapariyesanavasena attanāpīti vuttaṃ “attanopi upaṭṭhākānampi dubbharo hotī”ti.",
  "tika-s0201t:611_2": "Saddhādeyyassa vinipātavasena pavattiyā aññassa ghare chaḍḍento. Rittapattovāti yesu",
  "tika-s0201t:611_3": "kulesu paṭipiṇḍavasena pavattati, tesaṃ sabbapacchimaṃ attano yathāladdhaṃ datvā",
  "tika-s0201t:611_4": "tattha kiñci aladdhā rittapatto vihāraṃ pavisitvā nipajjati jighacchādubbalyenāti",
  "tika-s0201t:611_5": "adhippāyo. Yathāladdhapaccayaparibhogena, puna pariyesanānāpajjanena attano subharatā,",
  "tika-s0201t:611_6": "yathāladdhapaccayena avaññaṃ akatvā santosāpattiyā upaṭṭhākānaṃ subharatā veditabbā.",
  "tika-s0201t:612_0": "Kathāvatthūnīti appicchatādipaṭisaṃyuttānaṃ kathānaṃ vatthūnīti kathāvatthūni, appicchatādayo",
  "tika-s0201t:612_1": "eva. Tīṇīti tīṇi kathāvatthūni. Abhisallekhikāti ativiya kilese sallikhatīti abhisallekho,",
  "tika-s0201t:612_2": "appiccha tādiguṇasamudāyo, so etissā atthīti abhisallekhikā, mahicchatādīnaṃ tanubhāvāya",
  "tika-s0201t:612_3": "yuttarūpā appicchatādipaṭisaṃyuttatā. Cetovinīvaraṇasappāyāti kusalacittuppattiyā",
  "tika-s0201t:612_4": "nivārakānaṃ nīvaraṇānaṃ dūrībhāvakaraṇena cetovinīvaraṇasaṅkhātānaṃ samathavipassanānaṃ",
  "tika-s0201t:612_5": "sappāyā. Samathavipassanācittasseva vā vibhūtibhāvakaraṇāya sappāyā upakārikāti cetovinīvaraṇasappāyā.",
  "tika-s0201t:612_6": "Ekantanibbidāyātiādi yena nibbidādiānisaṃsena ayaṃ kathā abhisallekhikā cetovinīvaraṇasappāyā",
  "tika-s0201t:612_7": "ca nāma hoti, taṃ dassetuṃ vuttaṃ. Tattha ekantanibbidāyāti ekaṃsena vaṭṭadukkhato",
  "tika-s0201t:612_8": "nibbindanatthāya. Virāgāya nirodhāyāti tasseva virajjanatthañca nirujjhanatthañca.",
  "tika-s0201t:612_9": "Upasamāyāti sabbakilesavūpasamāya. Abhiññāyāti sabbassapi abhiññeyyassa abhijānanāya.",
  "tika-s0201t:612_10": "Sambodhāyāti catumaggasambodhāya. Nibbānāyāti anupādisesanibbānāya. Etesu hi ādito",
  "tika-s0201t:612_11": "tīhi vipassanā vuttā, puna tīhi maggo, itarena nibbānaṃ. Tena samathavipassanā ādiṃ",
  "tika-s0201t:612_12": "katvā nibbānapariyosāno ayaṃ sabbo uttarimanussadhammo dasakathāvatthulābhino sambhavatīti",
  "tika-s0201t:612_13": "dasseti. Paripūressantīti taṃsabhāvato upakārato ca saṃvattissanti. Appicchatādayo",
  "tika-s0201t:612_14": "hi ekavārauppannā upari tadatthāya saṃvattissanti. Kathāvatthuparipūraṇaṃ sikkhāparipūraṇañca",
  "tika-s0201t:612_15": "vuttanayeneva veditabbaṃ.",
  "tika-s0201t:613_0": "Amataṃ nibbānanti anupādisesanibbānadhātuṃ. Itarā pana sekkhāsekkhadhammapāripūriyā",
  "tika-s0201t:613_1": "paripuṇṇā. Nibbānapāripūri cettha tadāvahadhammapāripūrivasena pariyāyato vuttāti",
  "tika-s0201t:613_2": "veditabbā. Idāni yāyaṃ appicchatādīnaṃ anukkamaparivuddhiyā guṇapāripūritā, taṃ upamāya",
  "tika-s0201t:613_3": "sādhento “seyyathāpī”tiādimāha. Tattha pāvussakoti vassānamāse uṭṭhito. So hi cirānuppavatti",
  "tika-s0201t:613_4": "hoti. Pabbatakandarā pabbatesu upaccakādhiccakāpabhavanijjharādinadiyo. Sarasākhāti",
  "tika-s0201t:613_5": "yattha upariunnatapadesato udakaṃ āgantvā tiṭṭhati ceva sandati ca, te. Kusobbhā",
  "tika-s0201t:613_6": "khuddakataḷākā. Kunnadiyoti pabbatapādato nikkhantā khuddakanadiyo. Tā hi mahānadiyo",
  "tika-s0201t:613_7": "otarantiyo paripūrenti. Paramadhammadāyādanti paramaṃ uttamaṃ dhammadāyādabhāvaṃ,",
  "tika-s0201t:613_8": "paramaṃ dhammadāyajjaṃ vā. Te bhikkhūti te dhammapaṭiggāhake bhikkhū. Sanniyojentoti",
  "tika-s0201t:613_9": "mūlaguṇehi appicchatādīhi yojento.",
  "tika-s0201t:614_0": "Uggahetvāti atthato byañjanato ca upadhāraṇavasena gahetvā aviparītaṃ gahetvā. Saṃsandetvāti",
  "tika-s0201t:614_1": "mama desanānusārena mamajjhāsayaṃ avirajjhitvā. Yathā idheva cintesīti yathā imissā",
  "tika-s0201t:614_2": "dhammadāyādadesanāya cintesi, evaṃ aññatthāpi dhammathomanatthaṃ gandhakuṭiṃ pavisanto",
  "tika-s0201t:614_3": "cintesi. Ekajjhāsayāyāti samānādhippāyāya. Matiyāti paññāya. Ayaṃ desanā aggātiādi",
  "tika-s0201t:614_4": "bhagavā dhammasenāpatiṃ guṇato eva paggaṇhātīti katvā vuttaṃ.",
  "tika-s0201t:615_0": "Cittagatiyāti cittavasena kāyassa pariṇāmanena “ayaṃ kāyo idaṃ cittaṃ viya hotū”ti",
  "tika-s0201t:615_1": "kāyassa cittena samānagatikatādhiṭṭhānena. Kathaṃ pana kāyo dandhappavattiko lahuparivattanacittena",
  "tika-s0201t:615_2": "samānagatiko hotīti? Na sabbathā samānagatiko. Yatheva hi kāyavasena cittapariṇāmane",
  "tika-s0201t:615_3": "cittaṃ sabbathā kāyena samānagatikaṃ na hoti. Na hi tadā cittaṃ sabhāvasiddhena attano",
  "tika-s0201t:615_4": "khaṇena avattitvā dandhavuttikassa rūpadhammassa khaṇena vattituṃ sakkoti, “idaṃ",
  "tika-s0201t:615_5": "cittaṃ ayaṃ kāyo viya hotū”ti pana adhiṭṭhānena dandhagatikassa kāyassa anuvattanato",
  "tika-s0201t:615_6": "yāva icchitaṭṭhānappatti, tāva kāyagatiṃ anulomentameva hutvā santānavasena pavattamānaṃ",
  "tika-s0201t:615_7": "cittaṃ kāyagatikaṃ katvā pariṇāmitaṃ nāma hoti, evaṃ “ayaṃ kāyo idaṃ cittaṃ viya",
  "tika-s0201t:615_8": "hotū”ti adhiṭṭhānena pageva lahusaññāya sukhumasaññāya ca sampāditattā abhāvitiddhipādānaṃ",
  "tika-s0201t:615_9": "viya dandhaṃ avattitvā yathā lahuṃ katipayacittavāreheva icchitaṭṭhānappatti hoti,",
  "tika-s0201t:615_10": "evaṃ pavattamāno kāyo cittagatikabhāveneva pariṇāmito nāma hoti, na ekacittakkhaṇeneva",
  "tika-s0201t:615_11": "pavattiyā. Evañca katvā bāhusamiñjanappasāraṇūpamāpi upacārena vinā suṭṭhutaraṃ yuttā",
  "tika-s0201t:615_12": "hoti, aññathā dhammatāvilomitā siyā. Na hi dhammānaṃ lakkhaṇaññathattaṃ iddhibalena",
  "tika-s0201t:615_13": "kātuṃ sakkā, bhāvaññathattameva pana sakkāti.",
  "tika-s0201t:616_0": "31. Bhagavato adhippāyānurūpaṃ bhikkhūnañca ajjhāsayaṃ ñatvāti vacanaseso. Desakāle",
  "tika-s0201t:616_1": "viya bhājanampi oloketvā eva mahāthero dhammaṃ katheti. Pakkantassāti idaṃ anādare",
  "tika-s0201t:616_2": "sāmivacananti dassento “pakkantassa sato”tiādimāha. Kittakenāti kena parimāṇena.",
  "tika-s0201t:616_3": "Taṃ pana parimāṇaṃ yasmā parimeyyassa atthassa paricchindanaṃ hoti, tasmā “kittāvatāti",
  "tika-s0201t:616_4": "paricchedavacana”nti āha. Nukāro pucchāyanti ayaṃ nu-saddo idheva pucchāyaṃ āgatoti",
  "tika-s0201t:616_5": "katvā vuttaṃ. Nu-saddena hettha jotiyamāno attho kiṃ-saddena parimāṇo attho parimeyyattho",
  "tika-s0201t:616_6": "ca. Ettha saṃkilesapakkho vivekassa ananusikkhanaṃ āmisadāyādatā, vodānapakkho tassa",
  "tika-s0201t:616_7": "anusikkhanaṃ dhammadāyādatāti. Tīhi vivekehīti vivekattayaggahaṇaṃ tadantogadhattā",
  "tika-s0201t:616_8": "vivekapañcakassa. Vivekapañcakaggahaṇe panassa sarūpena kāyaviveko gahito na siyā,",
  "tika-s0201t:616_9": "tadāyattattā vā satthārā tadā payujjamānavivekadassanavasena “tīhi vivekehī”tiādi",
  "tika-s0201t:616_10": "vuttaṃ. Aññatarampīti kasmā vuttaṃ. Na hi kāyavivekamattena dhammadāyādabhāvo sijjhatīti?",
  "tika-s0201t:616_11": "Na, vivekadvayasannissayasseva kāyavivekassa idhādhippetattā. Evañca katvā cittavivekaggahaṇampi",
  "tika-s0201t:616_12": "samatthitaṃ hoti. Na hi lokiyajjhānādhigamamattena nippariyāyato satthudhammadāyādabhāvo",
  "tika-s0201t:616_13": "icchito, nibbānādhigamena pana so icchito, tasmā sabbāpi sāsane vivekānusikkhanā",
  "tika-s0201t:616_14": "nibbānapoṇā nibbānapabbhārā nibbānogadhā cāti vuttaṃ “tiṇṇaṃ vivekānaṃ aññatarampī”ti.",
  "tika-s0201t:616_15": "Asati āloke andhakāro viya asati dhammadāyādatāya ekaṃsiyā āmisadāyādatāti āha “āmisadāyādāva",
  "tika-s0201t:616_16": "hontī”ti. Esa nayo sukkapakkhepīti kaṇhapakkhato sādhāraṇavasena labbhamānaṃ atthasāmaññaṃ",
  "tika-s0201t:616_17": "atidisati, na atthavisesaṃ tassa visadisattā, atthavisesameva vā atidisati visadisūdāharaṇūpāyañāyena.",
  "tika-s0201t:616_18": "“Tiṇṇaṃ vivekānaṃ aññatara”nti idaṃ idha na labbhati. Tayopi hi vivekā, tesu eko",
  "tika-s0201t:616_19": "vā itaradvayasannissayo idha labbhati.",
  "tika-s0201t:617_0": "Dūratopīti dūraṭṭhānatopi. Tenāha “tiroraṭṭhatopī”tiādi. Kāmaṃ “paṭibhātū”ti ettha",
  "tika-s0201t:617_1": "paṭi-saddāpekkhāya “sāriputta”nti upayogavacanaṃ, attho pana sāmivacanavaseneva veditabboti",
  "tika-s0201t:617_2": "dassento āha “āyasmatoyeva sāriputtassā”ti. Bhāgo hotūti iminābhāgattho paṭi-saddoti",
  "tika-s0201t:617_3": "dasseti lakkhaṇādiatthānaṃ idha ayujjanato. Tenāha “evaṃ saddalakkhaṇena sametī”ti.",
  "tika-s0201t:617_4": "Dissatūti ñāṇena dissatu, passatūti vā attho. Upaṭṭhātūti ñāṇassa paccupatiṭṭhatu.",
  "tika-s0201t:617_5": "Uggahessantīti vācuggataṃ karissanti. Vācuggatakaraṇañhi uggaho. Pariyāpuṇissantīti",
  "tika-s0201t:617_6": "tasseva vevacanaṃ. Puripucchanādinā vā atthassa citte āpādanaṃ paṭṭhapanaṃ pariyāpuṇanaṃ.",
  "tika-s0201t:617_7": "Kāraṇavacananti yathāvuttassa kāraṇabhāvena vacanaṃ “hetumhi karaṇavacana”nti katvā.",
  "tika-s0201t:617_8": "Vuttatthapaccāmasanaṃ taṃ-saddena karīyatīti. Tenāha “yasmā”tiādi.",
  "tika-s0201t:618_0": "Ekenevākārenāti āmisadāyādatāsiddhena ādiyatāsaṅkhātena ekeneva pakārena. Tameva",
  "tika-s0201t:618_1": "hi ākāraṃ sandhāyāha “bhagavatā vuttamattha”nti. Aññathā “satthu pavivittassa viharato",
  "tika-s0201t:618_2": "sāvakā vivekaṃ nānusikkhantī’ti ekeneva ākārena so attho therenapi vutto. Tīhi ākārehīti",
  "tika-s0201t:618_3": "āmisadāyādapaṭipadābhūtehi tiṇṇaṃ vivekānaṃ ananusikkhanākārehi. Ettāvatāti “idhāvuso…pe…",
  "tika-s0201t:618_4": "nānusikkhantī”ti ettakena kaṇhapakkhe uddesapāṭhena.",
  "tika-s0201t:619_0": "Vitthārato suvibhatto hoti anavasesato sammadeva niddiṭṭhattā. Nanu ca uddese satthunopi",
  "tika-s0201t:619_1": "ādiyatā bhagavatā gahitā, sā na niddiṭṭhāti anuyogaṃ sandhāyāha “so ca kho”tiādi.",
  "tika-s0201t:619_2": "Sāvake anuggaṇhantassāti “āmisadāyādā satthu sāvakā”ti satthu parappavādapariharaṇatthampi",
  "tika-s0201t:619_3": "“tumhehi dhammadāyādehi bhavitabba”nti evaṃ sāvake anukampamānassa. Sāvakānaṃ taṃ",
  "tika-s0201t:619_4": "na yuttaṃ sāmīciabhāvatoti yojanā. Esa nayoti yadidaṃ “ettāvatāyaṃ bhagavā”tiādinā",
  "tika-s0201t:619_5": "kaṇhapakkhe uddesassa atthavibhāgadassanamukhena sambandhadassanaṃ, esa nayo sukkapakkhepi",
  "tika-s0201t:619_6": "sambandhadassaneti adhippāyo. Tenāha “ayaṃ tāvettha anusandhikkamayojanā”ti, satthārā",
  "tika-s0201t:619_7": "desitāya uddesadesanāya mahātherena desitāya ca anusandhikkamena sambandhoti attho.",
  "tika-s0201t:619_8": "Yathānusandhi eva cettha anusandhi veditabbo.",
  "tika-s0201t:620_0": "Accantapavivittassāti ekantaupadhiviveko viya itarepi viveko satthu ekantikāvāti.",
  "tika-s0201t:620_1": "Anusikkhanaṃ nāma anu anu pūraṇanti tappaṭikkhepena āha “na paripūrentī”ti, na paribrūhentīti",
  "tika-s0201t:620_2": "attho, na paripūrentīti vā na paripālentīti attho. Yadaggena hi vivekaṃ nānusikkhanti,",
  "tika-s0201t:620_3": "tadaggena na paribrūhenti, na paripālentīti vā vattabbataṃ labhantīti. Kasmā panettha",
  "tika-s0201t:620_4": "“vivekaṃ nānusikkhantī”ti uddese viya avisesavacane kāyavivekasseva gahaṇaṃ katanti",
  "tika-s0201t:620_5": "codanaṃ sandhāyāha “yadi panā”tiādi. Pucchāyāti pucchāto aviseso siyā vibhāgassa",
  "tika-s0201t:620_6": "alabbhamānattā vissajjanassa. Nanu ca “vivekaṃ nānusikkhantī”ti avisesavacanato pāḷiyaṃ",
  "tika-s0201t:620_7": "vibhāgo na labbhatevāti? Na, padantarena vibhāvitattā. Tenāha “yesañca dhammāna”ntiādi.",
  "tika-s0201t:620_8": "Byākaraṇapakkhoti vissajjanapakkho. Vissajjanañca na pucchā viya avisesajotanā, atha",
  "tika-s0201t:620_9": "kho yathādhippetatthavibhajananti adhippāyo. Iminā padenāti “vivekaṃ nānusikkhantī”ti",
  "tika-s0201t:620_10": "iminā padena kāyavivekaṃ aparipūriyamānaṃ dassetīti adhippāyo. Cittavivekaṃ upadhivivekanti etthāpi eseva nayo.",
  "tika-s0201t:621_0": "Ettha ca nappajahantīti pahātabbadhammānaṃ pahānābhāvavacanaṃ pahānalakkhaṇavivekābhāvadīpanaṃ,",
  "tika-s0201t:621_1": "taṃ vatvā puna “viveke nikkhittadhurā”ti vacanaṃ tato sātisayavivekābhāvadīpananti",
  "tika-s0201t:621_2": "tadubhayavivekābhāvadassanena “yesañca dhammāna”ntiādināva pārisesañāyena “vivekaṃ",
  "tika-s0201t:621_3": "nānusikkhantī”ti iminā vivekadvayamūlabhūtakāyavivekābhāvadassanaṃ katanti daṭṭhabbaṃ.",
  "tika-s0201t:621_4": "Avigatataṇhatāya taṃ taṃ parikkhārajātaṃ bahuṃ lanti ādiyantīti bahulā, bahulā eva",
  "tika-s0201t:621_5": "bāhulikā yathā “venayiko”ti. Te pana yasmā paccayabahulabhāvāya yuttappayuttā nāma",
  "tika-s0201t:621_6": "honti, tasmā āha “cīvarādibāhullāya paṭipannā”ti. Sikkhāya ādarabhāvābhāvato sithilaṃ",
  "tika-s0201t:621_7": "adaḷhaṃ gaṇhantīti “sāthalikā”ti vuttaṃ. Sithilanti bhāvanapuṃsakaniddeso, sithila-saddena",
  "tika-s0201t:621_8": "vā samānatthassa sāthala-saddassa vasena “sāthalikā”ti padasiddhi veditabbā. Avagamanaṭṭhenāti",
  "tika-s0201t:621_9": "adhogamanaṭṭhena, orambhāgiyabhāvenāti attho. Upadhiviveketi sabbūpadhipaṭinissaggatāya",
  "tika-s0201t:621_10": "upadhīhi vivitte. Oropitadhurāti ujjhitussāhā.",
  "tika-s0201t:622_0": "Aniyamenevāti kiñci visesaṃ anāmasitvā “sāvakā”ti aviseseneva. Niyamento“therā”tiādinā.",
  "tika-s0201t:622_1": "Dasavasse upādāyāti dasavassato paṭṭhāya. Issariyeti “seṭṭhiṭṭhānaṃ senāpatiṭṭhāna”ntiādīsu",
  "tika-s0201t:622_2": "viya. Acirakkhaṇobhāsena lakkhavedhako akkhaṇavedhi. Ṭhitiyanti avaṭṭhāne. Ṭhānasoti",
  "tika-s0201t:622_3": "taṅkhaṇeyeva. Tiṭṭhatīti ādhārādheyyabhāvenāti āha “tadāyattavuttibhāvenā”ti. Upekkhānubrūhanā",
  "tika-s0201t:622_4": "sattasaṅkhāresu udāsīnatāpi asaṅkhatādhigamassa upāyoti tabbipariyāyato cīvarādimaṇḍanā",
  "tika-s0201t:622_5": "na upadhivivekapāripūriyā saṃvattatīti āha “cīvarapatta…pe… apūrayamānā”ti. Tatthāti",
  "tika-s0201t:622_6": "theravāre. Idhāti majjhimanavakavāresu. Tathā hi “majjhimatherakāle”tiādi vuttaṃ.",
  "tika-s0201t:623_0": "32. Imasmiñca kaṇhapakkheti imasmiñca niddesavāre kaṇhapakkhe, na uddesavāre kaṇhapakkhe.",
  "tika-s0201t:623_1": "Uddesavāre pana kaṇhapakkhe vuttavipariyāyena gahetabbattho “esa nayo sukkapakkhepī”ti",
  "tika-s0201t:623_2": "atidesena dassito. Vuttapaccanīkanayenāti “kāyavivekaṃ nānusikkhanti na paripūrentī”tiādinā",
  "tika-s0201t:623_3": "vuttassa atthassa paccanīkanayena, “kāyavivekaṃ anusikkhanti paripūrentī”tiādinā",
  "tika-s0201t:623_4": "nayena. Etthāti etasmiṃ sukkapakkhe. Saṅkhepoti atthasaṅkhepo. Yojanaparamparāyāti",
  "tika-s0201t:623_5": "gāmantato dūrabhāvena ekaṃ dve tīṇīti evaṃ yojanānaṃ paṭipāṭiyā. Araññavanapatthānīti",
  "tika-s0201t:623_6": "araññesu vanasaṇḍabhūtāni. Pantānīti pariyantāni. Upagantuṃ yuttakālo jarājiṇṇakālo",
  "tika-s0201t:623_7": "gocaragāme dūre gamanāgamanasamatthatābhāvato. “Evaṃ guṇavantesu dinnaṃ aho sudinna”nti",
  "tika-s0201t:623_8": "paccayadāyakānaṃ pasādaṃ janenti. Pāsaṃsāti pasaṃsitabbā. Ayampi mahātherotiādi ekaṃ",
  "tika-s0201t:623_9": "appamādavihārinaṃ vuddhataraṃ niddisitvā vadantānaṃ vasena vuttaṃ. Paviṭṭho vivekaṭṭhānaṃ.",
  "tika-s0201t:623_10": "Sāyaṃ nikkhamati yonisomanasikāraṃ upabrūhetvāti adhippāyo. Kasiṇaparikammaṃ karoti,",
  "tika-s0201t:623_11": "na yaṃ kiñci kiccantaraṃ. Samāpattiyo nibbatteti, na moghamanasikāraṃ. Sabbathātiādito",
  "tika-s0201t:623_12": "tāva tadaṅgavasena kilesehi cittaṃ vivecento tato vikkhambhanavasena samucchedavasena",
  "tika-s0201t:623_13": "paṭipassaddhivasenāti sabbappakārena cittavivekaṃ pūreti. Paṃsukūlāni dhāretīti iminā",
  "tika-s0201t:623_14": "bāhulikatābhāvaṃ dasseti, asithilaṃ sāsanaṃ gahetvāti iminā sāthalikatābhāvaṃ, vigatanīvaraṇoti",
  "tika-s0201t:623_15": "iminā okkamane nikkhittadhurataṃ, phalasamāpattintiādinā pavivekapubbaṅgamataṃ dasseti.",
  "tika-s0201t:624_0": "33. Tatrāvusoti ettha iti-saddo ādiattho. Tena “lobho ca pāpako”tiādinayappavattaṃ",
  "tika-s0201t:624_1": "uparidesanaṃ anavasesato pariyādiyati. Ko anusandhīti yā sā bhagavatā saṃkilesapakkhena",
  "tika-s0201t:624_2": "saha dhammadāyādapaṭipattibhāvinī “dhammadāyādā me, bhikkhave, bhavatha, mā āmisadāyādā”tiādinā",
  "tika-s0201t:624_3": "desanā uddiṭṭhā, taṃ “satthu pavivittassa viharato”tiādinā ārabhitvā aṭṭhārasavārapaṭimaṇḍitāya",
  "tika-s0201t:624_4": "niddesadesanāya vibhajitvā tato paraṃ “tatrāvuso lobho ca pāpako”tiādinayāya uparidesanāya",
  "tika-s0201t:624_5": "sambandhaṃ pucchati. Evanti saṃkilesapakkhe “nappajahantī”ti pahānābhāvadassanavasena,",
  "tika-s0201t:624_6": "vodānapakkhe “pajahantī”ti pahānasabbhāvadassanavasenāti evaṃ. Aniddhāritasarūpā",
  "tika-s0201t:624_7": "yaṃ-taṃ-saddehi dhamma-saddena sāmaññato ye pahātabbadhammā vuttā, te sarūpato dassetunti",
  "tika-s0201t:624_8": "yojanā. Ime teti ettha kasmā lobhādayo eva pahātabbadhammā vuttā, nanu ito aññepi",
  "tika-s0201t:624_9": "mohadiṭṭhivicikicchādayo pahātabbadhammā santīti? Saccaṃ santi, te pana lobhādīhi",
  "tika-s0201t:624_10": "tadekaṭṭhatā gahitā eva hontīti vuttā. Atha vā imesaṃyevettha gahaṇe kāraṇaṃ parato āvi bhavissati.",
  "tika-s0201t:625_0": "Idāni upacayena anusandhiṃ dassetuṃ “apicā”tiādi vuttaṃ. Tattha sāvakānaṃ yassa dhammassa",
  "tika-s0201t:625_1": "dāyādabhāvo satthu abhirucito, so “cattāro satipaṭṭhāne bhāvetī”tiādinā akatthetvā",
  "tika-s0201t:625_2": "“vivekaṃ anusikkhanti, te ca dhamme pajahanti, na ca bāhulikā”tiādinā kathitattā",
  "tika-s0201t:625_3": "heṭṭhā pariyāyeneva dhammo kathitoti vuttaṃ. “Te ca dhamme nappajahanti, okkamane",
  "tika-s0201t:625_4": "pubbaṅgamā”tiādinā āmisaṃ pariyāyenapi kathitaṃ. “Siyā ca me piṇḍapāto”tiādinā, “bāhulikā",
  "tika-s0201t:625_5": "ca hontī”tiādinā ca āmisaṃ nippariyāyenapi kathitaṃ. Atha vā yāyaṃ bhagavatā āmisadāyādapaṭikkhepanā",
  "tika-s0201t:625_6": "dhammadāyādatā vuttā, yañca tadatthaṃ vibhajantena mahātherena attanā vivekānusikkhanādi",
  "tika-s0201t:625_7": "vuttaṃ, tadubhayaṃ hetuvasena vibhāvetuṃ “tatrāvuso, lobho cā”tiādi vuttaṃ. Hetunirodhena",
  "tika-s0201t:625_8": "hi saṃkilesapakkhassa, nirodhahetusampādanena ca vodānapakkhassa tappāpakatā.",
  "tika-s0201t:626_0": "Atītadesanānidassananti atītāya therena yathādesitāya desanāya ca paccāmasanaṃ. Tenevāha",
  "tika-s0201t:626_1": "“satthu pavivittassa…pe… desanāyanti vuttaṃ hotī”ti. Tatthāti yaṃ vuttaṃ visesato",
  "tika-s0201t:626_2": "“yesaṃ dhammānaṃ satthā pahānamāhā”ti, etasmiṃ pade. Tattha hi pahātabbadhammā lobhādayo",
  "tika-s0201t:626_3": "sāmaññato vuttā. Lāmakāti nihīnā. Lobhadosā hi hetuto paccayato sabhāvato phalato",
  "tika-s0201t:626_4": "nissandato saṃkiliṭṭhapakatikā, āyatiṃ dukkhassa pāpanaṭṭhena vā pāpakā. Lubbhanalakkhaṇoti",
  "tika-s0201t:626_5": "ārammaṇassa abhigijjhanalakkhaṇo. Tathā hi so lubbhanti tena, sayaṃ vā lubbhati,",
  "tika-s0201t:626_6": "lubbhanamattameva vā tanti “lobho”ti vuccati. Rasādīsu abhisaṅgaraso, apariccāgapaccupaṭṭhāno,",
  "tika-s0201t:626_7": "saṃyojaniyesu dhammesu assādadassanapadaṭṭhāno. Dussanalakkhaṇoti ārammaṇe byāpajjanalakkhaṇo.",
  "tika-s0201t:626_8": "Tathā hi so dussanti tena, sayaṃ vā dussati, dussanamattameva vā tanti “doso”ti vuccati.",
  "tika-s0201t:626_9": "Rasādīsu visappanaraso, sanissayadahanaraso vā, dussanapaccupaṭṭhāno, āghātavatthupadaṭṭhāno.",
  "tika-s0201t:627_0": "Tesūtiādinā dassanena lobhadosānaṃ ekantato pahātabbatādassanaṃ. Āmisadāyādassa paccayānaṃ",
  "tika-s0201t:627_1": "lābhe hotīti idaṃ lobhassa ārammaṇaggahaṇasabhāvataṃ sandhāya vuttaṃ, taṇhāya vasena",
  "tika-s0201t:627_2": "pana anugijjhanaṃ sandhāya “aladdhaṃ patthetī”ti āha. Alābhe paccayānaṃ āmisadāyādassa",
  "tika-s0201t:627_3": "hotīti ānetvā yojanā. Alabhantoti ettha “paccaye”ti vibhattiṃ pariṇāmetvā yojetabbaṃ.",
  "tika-s0201t:627_4": "Vighātavāti “yampicchaṃ na labhati, tampi dukkha”nti vacanato icchāvighātavā. Lobho",
  "tika-s0201t:627_5": "ca deyyadhamme hoti āmisadāyādassāti sambandho. Esa nayo anantarapadepi. Deyyadhammeti",
  "tika-s0201t:627_6": "ca idaṃ nidassanamattaṃ sattakelāyanādivasenapi tassa lobhuppattisabbhāvato. “Taṇhaṃ",
  "tika-s0201t:627_7": "paṭicca pariyesanā, pariyesanaṃ paṭicca lābho”ti evamādayo nava taṇhāmūlakā. Paripūreti",
  "tika-s0201t:627_8": "āmisadāyādoti vibhattivipariṇāmo veditabbo. Āvāsamacchariyādīni pañca macchariyāni.",
  "tika-s0201t:628_0": "Magganti ariyamaggaṃ. So hi kilese mārento gacchati, nibbānatthikehi ca maggīyati,",
  "tika-s0201t:628_1": "sayaṃ vā sacchikiriyābhisamayavasena nibbānaṃ maggatīti nippariyāyena “maggo”ti vuccati.",
  "tika-s0201t:628_2": "Eko antoti itarena asammisso eko koṭṭhāso, hīnatāya vā lāmakaṭṭhena eko anto. Kāmaṃ",
  "tika-s0201t:628_3": "aññepi kusaladhammā ete ante asampayogato na upenti, tehi vimuttā eva, ayaṃ pana",
  "tika-s0201t:628_4": "accantavimuttiyā na upetīti āha “vimutto etehi antehī”ti. Tasmāti antadvayavimuttattā.",
  "tika-s0201t:628_5": "Etesaṃ majjhe bhavattāti idaṃ maggassa ubhayantavimuttatāya eva vuttaṃ, na tappariyāpannatāya,",
  "tika-s0201t:628_6": "vaṭṭadukkhanissaraṇatthikehi paṭipajjitabbato ca. Tathāti yathā itarena asammissaṭṭhena",
  "tika-s0201t:628_7": "lāmakaṭṭhena ca lobho eko anto, tathā kāmasukhallikānuyogoti attho. Esa nayo sesesupi.",
  "tika-s0201t:628_8": "Maggassa anupagamanañca nesaṃ antānaṃ sabbaso appavattikaraṇeneva daṭṭhabbaṃ. Purimanayenāti",
  "tika-s0201t:628_9": "“ete dve ante na upetī”tiādinā pubbe vuttanayena.",
  "tika-s0201t:629_0": "Saccānanti catunnaṃ ariyasaccānaṃ. Dassanapariṇāyakaṭṭhenāti dassanassa pariññābhisamayādibhedassa",
  "tika-s0201t:629_1": "parito sabbathā nayanaṭṭhena pavattanaṭṭhena. Cakkhukaraṇīti dhammacakkhussa karaṇī",
  "tika-s0201t:629_2": "nipphādikā. Tayidaṃ satipi paṭipadāya dhammacakkhuto anaññatte avayavavasena sijjhamāno",
  "tika-s0201t:629_3": "attho samudāyena kato nāma hotīti upacāravasena vuttanti daṭṭhabbaṃ. Tathā hi vakkhati",
  "tika-s0201t:629_4": "“maggoyeva hi maggatthāya saṃvattati maggena kātabbakiccakaraṇato”ti. Ñāṇāyāti yāthāvato",
  "tika-s0201t:629_5": "jānanāya. Tenāha “viditakaraṇaṭṭhenā”ti. Visesañātabhāvāpādanañhi viditakaraṇaṃ.",
  "tika-s0201t:629_6": "Vūpasamanatoti samucchindanavasena vūpasamanato. Dukkhādīnaṃ pariññeyyādibhāvo viya",
  "tika-s0201t:629_7": "abhiññeyyabhāvopi maggavaseneva pākaṭo hotīti āha “catunnampi saccānaṃ abhiññeyyabhāvadassanato”ti,",
  "tika-s0201t:629_8": "vibhāvanatoti attho. Sambodhoti maggo “sambujjhati etenā”ti katvā. Tassatthāyāti",
  "tika-s0201t:629_9": "maggakiccatthāya. Na hi maggato añño maggakiccakaro atthi. Tenāha “maggoyeva hī”tiādi.",
  "tika-s0201t:629_10": "Atha vā sammādiṭṭhi uppajjamānā sahajātādipaccayabhāvena itare uppādeti, evaṃ sesamaggadhammāpīti",
  "tika-s0201t:629_11": "evampi maggatthāya saṃvattanaṃ veditabbaṃ. Sacchikiriyāya paccakkhakammāyāti sacchikaraṇasaṅkhātapaccakkhakammāya.",
  "tika-s0201t:629_12": "Nibbānāyāti vā anupādisesanibbānāya. Upasamāyāti iminā saupādisesanibbānaṃ gahitanti.",
  "tika-s0201t:629_13": "Ayanti “sā hi saccāna”ntiādinā yathāvutto atthanayo. Etthāti “cakkhukaraṇī”tiādīsu",
  "tika-s0201t:629_14": "padesu. Sāro sundaro anapanīto. Ito aññathāti “dukkhassa pariññāya diṭṭhivisuddhiṃ",
  "tika-s0201t:629_15": "karotīti cakkhukaraṇī”tiādinā atthavaṇṇanāpapañco kevalaṃ vitthāratthāya.",
  "tika-s0201t:630_0": "Ayamevāti ettha ayanti iminā attano aññesañca tassaṃ parisāyaṃ ariyānaṃ maggassa",
  "tika-s0201t:630_1": "paccakkhabhāvaṃ dasseti. Āsannapaccakkhavācī hi ayaṃ-saddo. Aññamaggapaṭisedhanatthanti",
  "tika-s0201t:630_2": "aññassa nibbānagāmimaggassa atthibhāvapaṭisedhanatthaṃ. Sattāpaṭikkhepo hi idha paṭisedhanaṃ",
  "tika-s0201t:630_3": "alabbhamānattā aññassa maggassa. Buddhādīnaṃ sādhāraṇabhāvo anaññatā. Tenāha brahmā sahampati –",
  "tika-s0201t:631": "“Ekāyanaṃ jātikhayantadassī,",
  "tika-s0201t:632": "Maggaṃ pajānāti hitānukampī;",
  "tika-s0201t:633": "Etena maggena tariṃsu pubbe,",
  "tika-s0201t:634": "Tarissanti ye ca taranti ogha”nti. ;",
  "tika-s0201t:635_0": "Ārakattāti iminā niruttinayena ariya-saddasiddhimāha. Aripahānāyāti atthavacanamattaṃ.",
  "tika-s0201t:635_1": "Arayo pāpadhammā yanti apagamanti etenāti ariyo. Ariyena desitoti ettha ariyassa",
  "tika-s0201t:635_2": "bhagavato ayanti ariyo. Ariyabhāvappaṭilābhāyāti ettha ariyakaro ariyoti uttarapadalopena",
  "tika-s0201t:635_3": "ariya-saddasiddhi veditabbā. Yasmā maggaṅgasamudāye maggavohāro hoti, samudāyo ca",
  "tika-s0201t:635_4": "samudāyīhi samannāgato nāma hotīti āha “aṭṭhahi aṅgehi upetattā”ti, tasmā attano",
  "tika-s0201t:635_5": "avayavabhūtāni aṭṭha aṅgāni etassa santīti aṭṭhaṅgiko. Yasmā pana paramatthato aṅgāniyeva",
  "tika-s0201t:635_6": "maggo, tasmā vuttaṃ “na ca aṅgavinimutto”ti yathā “chaḷaṅgo vedo”ti. Sadisūdāharaṇaṃ",
  "tika-s0201t:635_7": "pana dassento “pañcaṅgikatūriyādīni viyā”ti āha. Ādi-saddena caturaṅginī senāti evamādīnaṃ",
  "tika-s0201t:635_8": "saṅgaho. Mārento gacchatīti niruttinayena saddasiddhimāha. Maggatīti gavesati. Ariyamaggo",
  "tika-s0201t:635_9": "hi nibbānaṃ ārammaṇaṃ karonto taṃ gavesanto viya hotīti. Maggīyati nibbānatthikehi",
  "tika-s0201t:635_10": "vivaṭṭūpanissayapuññakaraṇato paṭṭhāya tadatthaṃ paṭipattito. Gammatīti etena ādiantavipariyāyena",
  "tika-s0201t:635_11": "saddasiddhimāha yathā “kakū”ti. “Seyyathidanti nipāto”ti vatvā tassa sabbaliṅgavibhattivacanasādhāraṇatāya",
  "tika-s0201t:635_12": "“katamāni tāni aṭṭhaṅgānī”ti vuttaṃ. Nanu ca aṅgāni samuditāni maggo antamaso sattaṅgavikalassa",
  "tika-s0201t:635_13": "ariyamaggassa abhāvatoti? Saccametaṃ saccapaṭivedhena, maggapaccayatāya pana yathāsakaṃ",
  "tika-s0201t:635_14": "kiccakaraṇena paccekampi tāni maggoyevāti āha “ekamekañhi aṅgaṃ maggoyevā”ti, aññathā",
  "tika-s0201t:635_15": "samuditānampi nesaṃ maggakiccaṃ na sambhaveyyāti. Idāni tamevatthaṃ pāḷiyā samatthetuṃ",
  "tika-s0201t:635_16": "“sammādiṭṭhimaggo ceva hetu cā”ti vuttaṃ.",
  "tika-s0201t:636_0": "Sammā aviparītaṃ pariññābhisamayādivasena catunnaṃ saccānaṃ dassanaṃ paṭivijjhanaṃ",
  "tika-s0201t:636_1": "lakkhaṇaṃ etissāti sammādassanalakkhaṇā. Sammā aviparītaṃ sampayuttadhamme nibbānārammaṇe",
  "tika-s0201t:636_2": "abhiniropanaṃ appanālakkhaṇaṃ etassāti sammāabhiniropanalakkhaṇo musāvādādīnaṃ visaṃvādanādikiccatāya",
  "tika-s0201t:636_3": "lūkhānaṃ apariggāhakānaṃ paṭipakkhabhāvato siniddhasabhāvattā sampayuttadhamme, sammāvācappaccayasubhāsitasotārañca",
  "tika-s0201t:636_4": "janaṃ sammadeva pariggaṇhātīti sammāvācā sammāpariggaho lakkhaṇaṃ etissāti sammāpariggahalakkhaṇā.",
  "tika-s0201t:636_5": "Yathā kāyikā kiriyā kiñci kattabbaṃ samuṭṭhāpeti, sayañca samuṭṭhahanaṃ ghaṭanaṃ",
  "tika-s0201t:636_6": "hoti, tathā sammākammantasaṅkhātā viratipīti sammāsamuṭṭhānalakkhaṇo sammākammanto.",
  "tika-s0201t:636_7": "Sampayuttadhammānaṃ vā ukkhipanaṃ samuṭṭhānaṃ kāyikakiriyāya bhārukkhipanaṃ viya.",
  "tika-s0201t:636_8": "Jīvamānassa sattassa, sampayuttadhammānaṃ vā suddhi vodānaṃ, ājīvasseva vā jīvitappavattiyā",
  "tika-s0201t:636_9": "suddhi vodānaṃ etenāti sammāvodānalakkhaṇo sammāājīvo. Kosajjapakkhe patituṃ adatvā",
  "tika-s0201t:636_10": "sampayuttadhammānaṃ paggaṇhanaṃ anubalappadānaṃ paggaho. Ārammaṇaṃ upagantvā ṭhānaṃ,",
  "tika-s0201t:636_11": "tassa vā anissajjanaṃ upaṭṭhānaṃ. Ārammaṇe sampayuttadhammānaṃ sammā, samaṃ vā ādhānaṃ",
  "tika-s0201t:636_12": "samādhānaṃ. Sammā saṅkappeti sampayuttadhamme ārammaṇe abhiniropetīti sammāsaṅkappo.",
  "tika-s0201t:636_13": "Sammā vadati etāyāti sammāvācā. Sammā karoti etenāti sammākammaṃ, tadeva sammākammanto.",
  "tika-s0201t:636_14": "Sammā ājīvati etenāti sammāājīvo. Sammā vāyamati ussahati etenāti sammāvāyāmo. Sammā",
  "tika-s0201t:636_15": "sarati anussaratīti sammāsati. Sammā samādhiyati cittaṃ etenāti sammāsamādhīti evaṃ",
  "tika-s0201t:636_16": "sammāsaṅkappādīnaṃ nibbacanaṃ veditabbaṃ.",
  "tika-s0201t:637_0": "Micchādiṭṭhinti sabbampi micchādassanaṃ. Tappaccanīyakileseti ettha taṃ-saddena sammādiṭṭhi.",
  "tika-s0201t:637_1": "Na hi micchādiṭṭhiyā kilesā paccanīyā, atha kho sammādiṭṭhiyā. Avijjañcāti avijjāggahaṇaṃ",
  "tika-s0201t:637_2": "tassā saṃkilesadhammānaṃ pamukhabhāvato. Tenāha “avijjā, bhikkhave, pubbaṅgamā akusalānaṃ",
  "tika-s0201t:637_3": "dhammānaṃ samāpattiyā”ti. Dassananivārakassa sammohassa samugghātena asammohato.",
  "tika-s0201t:637_4": "Ettha ca micchādiṭṭhiṃ…pe… pajahatīti etena pahānābhisamayaṃ, nibbānaṃ ārammaṇaṃ",
  "tika-s0201t:637_5": "karotīti etena sacchikiriyābhisamayaṃ, sampayuttadhammetiādinā bhāvanābhisamayaṃ",
  "tika-s0201t:637_6": "sammādiṭṭhikiccaṃ dasseti. Pariññābhisamayo pana nānantariyatāya atthato vutto eva hotīti daṭṭhabbo.",
  "tika-s0201t:638_0": "Kathaṃ pana ekameva ñāṇaṃ ekasmiṃ khaṇe cattāri kiccāni sādhentaṃ pavattati. Na hi",
  "tika-s0201t:638_1": "tādisaṃ loke diṭṭhaṃ, na āgamo vā tādiso atthīti na vattabbaṃ. Yathā hi padīpo ekasmiṃyeva",
  "tika-s0201t:638_2": "khaṇe vaṭṭiṃ dahati, snehaṃ pariyādiyati, andhakāraṃ vidhamati, ālokañca vidaṃseti,",
  "tika-s0201t:638_3": "evametaṃ ñāṇanti daṭṭhabbaṃ. Maggasamaṅgissa ñāṇaṃ dukkhepetaṃ ñāṇaṃ, dukkhasamudayepetaṃ",
  "tika-s0201t:638_4": "ñāṇaṃ, dukkhanirodhepetaṃ ñāṇaṃ, dukkhanirodhagāminiyā paṭipadāyapetaṃ ñāṇanti suttapadaṃ",
  "tika-s0201t:638_5": "ettha udāharitabbaṃ. Yathā ca sammādiṭṭhi pubbabhāge dukkhādīsu visuṃ visuṃ pavattitvā",
  "tika-s0201t:638_6": "maggakkhaṇe ekāva catunnaṃ ñāṇānaṃ kiccaṃ sādhentī pavattati, evaṃ sammāsaṅkappādayo",
  "tika-s0201t:638_7": "pubbabhāge nekkhammasaṅkappādināmakā hutvā kāmasaṅkappādīnaṃ pajahanavasena visuṃ",
  "tika-s0201t:638_8": "visuṃ pavattitvā maggakkhaṇe tiṇṇaṃ catunnañca kiccaṃ sādhentā pavattanti. Sammāsamādhi",
  "tika-s0201t:638_9": "pana pubbabhāgepi maggakkhaṇepi nānāyeva hutvā pavattatīti kāmañcettha sammādiṭṭhiyā",
  "tika-s0201t:638_10": "sabbepi pāpadhammā paṭipakkhā, ujuvipaccanīkatādassanavasena pana sammādiṭṭhiyā kiccaniddese",
  "tika-s0201t:638_11": "micchādiṭṭhiggahaṇaṃ kataṃ. Teneva ca “tappaccanīyakilese cā”ti vuttaṃ.",
  "tika-s0201t:639_0": "Yesaṃ kilesānaṃ anupacchindane sammādiṭṭhi na uppajjeyya, te micchādiṭṭhiyā sahajekaṭṭhatāya",
  "tika-s0201t:639_1": "tadekaṭṭhāva tappaccanīyakilesā daṭṭhabbā. Sammāsaṅkappādīnaṃ kiccaniddesepi eseva",
  "tika-s0201t:639_2": "nayo. Sotāpattimaggādivasena cattāro lokuttaramaggabhāvasāmaññena ekato katvā. Lobhadosā",
  "tika-s0201t:639_3": "samudayasaccaṃ, yassa pana so samudayo taṃ dukkhasaccaṃ, pahānabhāvo maggasaccaṃ,",
  "tika-s0201t:639_4": "yattha taṃ pahānaṃ, taṃ nirodhasaccanti imāni cattāri saccāni. Kasmā panettha lobhadosānaṃ",
  "tika-s0201t:639_5": "visuṃ ādito ca gahaṇaṃ? Visuṃ gahaṇaṃ tāva tathābujjhanakānaṃ puggalānaṃ ajjhāsayavasena,",
  "tika-s0201t:639_6": "imehi lobhadosehi āmisadāyādatā, tappahānena ca dhammadāyādatāti dassanatthaṃ, tadanusārena",
  "tika-s0201t:639_7": "catusaccayojanāya evaṃ ekekassa niyyānamukhaṃ hotīti dassanatthañca. Sesavāresupi",
  "tika-s0201t:639_8": "eseva nayo. Ādito gahaṇaṃ pana ativiya oḷārikatāya supākaṭabhāvato vakkhamānānaṃ",
  "tika-s0201t:639_9": "aññesañca pāpadhammānaṃ mūlabhāvato tadekaṭṭhatāya ca veditabbaṃ.",
  "tika-s0201t:640_0": "Kujjhanalakkhaṇoti kuppanasabhāvo, cittassa byāpajjanāti attho. Caṇḍikkaṃ luddatā,",
  "tika-s0201t:640_1": "kururabhāvoti attho. Āghātakaraṇarasoti “anatthaṃ me acarī”tiādinā citte āghātassa",
  "tika-s0201t:640_2": "karaṇaraso. Dussanapaccupaṭṭhānoti saparasantānassa vināsanapaccupaṭṭhāno laddhokāso",
  "tika-s0201t:640_3": "viya sapatto. Upanandhanaṃ nānappakārassa uparūpari nandhanaṃ viya hotīti katvā.",
  "tika-s0201t:640_4": "Tathā hesa “veraappaṭinissajjanaraso, kodhānupabandhabhāvapaccupaṭṭhāno”ti ca vutto.",
  "tika-s0201t:640_5": "Aparakāle upanāhotiādīti ādi-saddena “upanayhanā upanayhitattaṃ āṭhapanā ṭhapanā",
  "tika-s0201t:640_6": "saṇṭhapanā anusaṃsandanā anuppabandhanā daḷhīkamma”ntiādīnaṃ niddesapadānaṃ atthavaṇṇanaṃ",
  "tika-s0201t:640_7": "saṅgayhati. Upanāhasamaṅgī hi puggalo verassa anissajjanato ādittapūtialātaṃ viya",
  "tika-s0201t:640_8": "jalati eva, cittañcassa dhoviyamānaṃ acchacammaṃ viya, masimakkhitapilotikā viya ca na sujjhateva.",
  "tika-s0201t:641_0": "Paraguṇamakkhanalakkhaṇoti udakapuñchaniyā udakaṃ viya paresaṃ guṇānaṃ makkhanasabhāvo.",
  "tika-s0201t:641_1": "Tathābhūto cāyaṃ attano kārakaṃ gūthena paharantaṃ gūtho viya paṭhamataraṃ makkheti",
  "tika-s0201t:641_2": "evāti daṭṭhabbo. Tathā hessa saparasantānesu guṇaṃ makkhetīti makkhoti vuccati. Yugaggāho",
  "tika-s0201t:641_3": "samadhuraggahaṇaṃ asamānassapi abhūtassa samāropanaṃ. Samabhāvakaraṇaṃ samīkaraṇaṃ.",
  "tika-s0201t:641_4": "Paresaṃ guṇappamāṇena attano guṇānaṃ upaṭṭhānaṃ paccupaṭṭhapetīti āha “paresaṃ guṇappamāṇena",
  "tika-s0201t:641_5": "upaṭṭhānapaccupaṭṭhāno”ti. Tathā hesa paresaṃ guṇe ḍaṃsitvā viya attano guṇehi same",
  "tika-s0201t:641_6": "karotīti paḷāsoti vuccati.",
  "tika-s0201t:642_0": "Parasampattikhīyanaṃ parasampattiyā usūyanaṃ. Issati parasampattiṃ na sahatīti issā.",
  "tika-s0201t:642_1": "Tathā hesā “parasampattiyā akkhamanalakkhaṇā”ti vuccati. Tatthāti parasampattiyaṃ.",
  "tika-s0201t:642_2": "Anabhiratirasā abhiratipaṭipakkhakiccā. Vimukhabhāvapaccupaṭṭhānā parasampattiṃ passitumpi",
  "tika-s0201t:642_3": "appadānato. Nigūhanalakkhaṇaṃ attano sampattiyā parehi sādhāraṇabhāvāsahanato. Asukhāyanaṃ",
  "tika-s0201t:642_4": "na sukhanaṃ dukkhanaṃ, arocananti adhippāyo.",
  "tika-s0201t:643_0": "Katassa kāyaduccaritādipāpassa paṭicchādanaṃ katapāpapaṭicchādanaṃ. Tassa pāpassa",
  "tika-s0201t:643_1": "āvaraṇabhāvena paccupatiṭṭhatīti tadāvaraṇapaccupaṭṭhānā, māyā, yāya samannāgato",
  "tika-s0201t:643_2": "puggalo bhasmachanno viya aṅgāro, udakachanno viya khāṇu, pilotikapaṭicchāditaṃ viya",
  "tika-s0201t:643_3": "ca satthaṃ hoti. Avijjamānaguṇappakāsanaṃ attani avijjamānasīlādiguṇavibhāvanaṃ,",
  "tika-s0201t:643_4": "yena sāṭheyyena samannāgatassa puggalassa asantaguṇasambhāvanena cittānurūpakiriyāviharato",
  "tika-s0201t:643_5": "“evaṃcitto, evaṃkiriyo”ti dubbiññeyyattā kucchiṃ vā piṭṭhiṃ vā jānituṃ na sakkā. Yato –",
  "tika-s0201t:644": "“Vāmena sūkaro hoti, dakkhiṇena ajāmigo;",
  "tika-s0201t:645": "Sarena nelako hoti, visāṇena jaraggavo”ti. –",
  "tika-s0201t:646": "Evaṃ vuttayakkasūkarasadiso hoti.",
  "tika-s0201t:647_0": "Cittassa uddhumātabhāvo thaddhalūkhabhāvo. Appatissayavuttīti anivātavutti. Amaddavākārena",
  "tika-s0201t:647_1": "paccupatiṭṭhati, amaddavataṃ vā paccupaṭṭhapetīti amaddavatāpaccupaṭṭhāno, thambho,",
  "tika-s0201t:647_2": "yena samannāgato puggalo gilitanaṅgalasīso viya ajagaro, vātabharitabhastā viya ca",
  "tika-s0201t:647_3": "thaddho hutvā garuṭṭhāniye ca disvā onamitumpi na icchati, pariyanteneva carati.",
  "tika-s0201t:647_4": "Karaṇassa uttarakiriyā karaṇuttariyaṃ. Visesato paccanīkabhāvo vipaccanīkatā. Parena",
  "tika-s0201t:647_5": "hi kismiñci kate taddiguṇaṃ karaṇavasena sārambho pavattati.",
  "tika-s0201t:648_0": "Seyyādiākārehi unnamanaṃ unnati. Omānopi hi evaṃ karaṇamukhena sampaggahavaseneva",
  "tika-s0201t:648_1": "pavattati. “Ahamasmi seyyo”tiādinā ahaṃkaraṇaṃ sampaggaho ahaṅkāro. Pare abhibhavitvā",
  "tika-s0201t:648_2": "adhikaṃ unnamanaṃ abbhunnati. Yaṃ sandhāya vuttaṃ “pubbakāle attānaṃ hīnato dahati",
  "tika-s0201t:648_3": "aparakāle seyyato”ti.",
  "tika-s0201t:649_0": "Mattabhāvo jātiādiṃ paṭicca cittassa majjanākāro, yassa vā dhammassa vasena puggalo",
  "tika-s0201t:649_1": "matto nāma hoti, so dhammo mattabhāvo. Madaggāhaṇaraso madassa gāhaṇakicco. Mado",
  "tika-s0201t:649_2": "hi attano majjanākāraṃ sampayuttadhamme gāhento viya pavattamāno taṃsamaṅgiṃ puggalampi",
  "tika-s0201t:649_3": "tathā karonto viya hoti. Ahaṅkāravasena puggalaṃ aniṭṭhaṃ karonto cittassa ummādabhāvo",
  "tika-s0201t:649_4": "viya hotīti ummādapaccupaṭṭhāno. Satiyā aniggaṇhitvā cittassa vossajjanaṃ cittavossaggo,",
  "tika-s0201t:649_5": "sativirahitoti attho. Yathāvuttassa vossaggassa anuppadānaṃ punappunaṃ vissajjanaṃ",
  "tika-s0201t:649_6": "vossaggānuppadānaṃ. Imesaṃ kodhādīnaṃ lobhādīnampi vā. Lakkhaṇādīnīti lakkhaṇarasapaccupaṭṭhānāni.",
  "tika-s0201t:649_7": "Padaṭṭhānaṃ pana dhammantaratāya na gahitaṃ. Nibbacanaṃ “kujjhatīti kodho, upanayhatīti",
  "tika-s0201t:649_8": "upanāho”tiādinā suviññeyyamevāti na vuttaṃ, atthato pana kodho doso eva, tathā upanāho.",
  "tika-s0201t:649_9": "Pavattiākāramattato hi kato nesaṃ bhedo, makkhapaḷāsasārambhā tadākārappavattā paṭighasahagatacittuppādadhammā,",
  "tika-s0201t:649_10": "māyāsāṭheyyathambhamadappamādā tadākārappavattā lobhasahagatacittuppādadhammā. Thambho",
  "tika-s0201t:649_11": "vā mānaviseso cittassa thaddhabhāvena gahetabbato, tathā mado. Tathā hi so “māno",
  "tika-s0201t:649_12": "maññanā”tiādinā vibhaṅge niddiṭṭho. Idha pana mānātimānānaṃ visuṃ gahitattā majjanākārena",
  "tika-s0201t:649_13": "pavattadhammā eva “mado”ti gahetabbā. Sesānaṃ dhammantarabhāvo pākaṭo eva.",
  "tika-s0201t:650_0": "Kasmā panettha ete eva aṭṭha dukā gahitā, kimito aññepi kilesadhammā natthīti? No",
  "tika-s0201t:650_1": "natthi, ime pana āmisadāyādassa savisesaṃ kilesāya saṃvattantīti taṃ visesaṃ vibhāventena",
  "tika-s0201t:650_2": "āmisadāyādassa lobhādīnaṃ pavattanākāraṃ dassetuṃ “visesato”tiādi āraddhaṃ. Tattha",
  "tika-s0201t:650_3": "etthāti etesu lobhādīsu. Alabhanto āmisanti adhippāyo. Tatuttari uppanno kodhoti",
  "tika-s0201t:650_4": "ānetvā sambandhitabbaṃ. Santepīti vijjamānepi. Issatīti issaṃ janeti. Padussatīti",
  "tika-s0201t:650_5": "tasseva vevacanaṃ. Tathā hi sā “issati dussati padussatī”tiādinā niddiṭṭhā. Yasmā",
  "tika-s0201t:650_6": "vā issaṃ janento ekaṃsato paduṭṭhacitto eva hoti, tasmā “padussatī”ti vuttaṃ. Assāti",
  "tika-s0201t:650_7": "āmisadāyādassa. Evaṃ paṭipannoti evaṃ asantaguṇappakāsanaṃ paṭipadaṃ paṭipanno. Ovadituṃ",
  "tika-s0201t:650_8": "asakkuṇeyyoti etena thambho nāma dovacassakaraṇo dhammoti dasseti. Kiñci vadati ovādadānavasena.",
  "tika-s0201t:650_9": "Thambhena…pe… maññantoti iminā ca thambhassa mānavisesabhāvaṃ dasseti, thambhena",
  "tika-s0201t:650_10": "vā hetunāti attho. Matto samānoti matto honto. Kāma…pe… pamajjatīti etena madavasena",
  "tika-s0201t:650_11": "ekaṃsato pamādamāpajjatīti dasseti.",
  "tika-s0201t:651_0": "Evanti iminā āmisadāyādassa lobhādīnaṃ uppattikkamadassaneneva idha pāḷiyaṃ nesaṃ",
  "tika-s0201t:651_1": "desanākkamopi dassitoti daṭṭhabbo. Na kevalaṃ imeheva, atha kho aññehi ca evarūpehi",
  "tika-s0201t:651_2": "pāpakehi dhammehi aparimutto hotīti sambandho. Ke pana teti? Atricchatāmahicchatādayoti.",
  "tika-s0201t:651_3": "Evaṃ mahādīnavā āmisadāyādatāti tato balavataro saṃvego janetabboti ayamettha ovādo",
  "tika-s0201t:651_4": "veditabbo. Etthāti etasmiṃ sutte. Sabbatthāti sabbesu vāresu. Nibbisesoyevāti eteneva",
  "tika-s0201t:651_5": "paṭhamataraṃ idha dassitasaccayojanānayena sabbavāresu yojetabboti veditabbo.",
  "tika-s0201t:652_0": "Ñāṇaparicayapāṭavatthanti maggassa aṭṭhaṅgasattaṅgatādivisesavibhāvanāya ñāṇassa",
  "tika-s0201t:652_1": "āsevanaṭṭhena paricayo ñāṇaparicayo, tassa paṭubhāvatthaṃ kosallatthaṃ. Etthāti ariyamagge.",
  "tika-s0201t:652_2": "Bhedoti viseso. Kamoti aṅgānaṃ desanānupubbī. Bhāvanānayoti bhāvanāvidhi. “Kadāci",
  "tika-s0201t:652_3": "aṭṭhaṅgiko, kadāci sattaṅgiko”ti saṅkhepato vuttamatthaṃ vivaranto puna “ayaṃ hī”tiādimāha.",
  "tika-s0201t:652_4": "Tattha lokuttarapaṭhamajjhānavasenāti lokuttarassa paṭhamajjhānassa vasena. Ettha",
  "tika-s0201t:652_5": "ca keci jhānadhammā maggasabhāvāti ekantato jhānaṃ maggato visuṃ katvā vattuṃ na",
  "tika-s0201t:652_6": "sakkāti “lokuttarapaṭhamajjhānasahito”ti avatvā “lokuttarapaṭhamajjhānavasena”icceva",
  "tika-s0201t:652_7": "vuttaṃ. Atha vā lokuttarapaṭhamajjhānavasenāti lokuttarā hutvā paṭhamajjhānassa vasenāti",
  "tika-s0201t:652_8": "evamettha attho veditabbo. Ariyamaggo hi vipassanāya pādakabhūtassa, sammasitassa",
  "tika-s0201t:652_9": "vā paṭhamajjhānassa vasena aṭṭhaṅgiko hoti. Atha vā ajhānalābhino sukkhavipassakassa,",
  "tika-s0201t:652_10": "jhānalābhino vā pādakamakatvā paṭhamajjhānassa, pakiṇṇakasaṅkhārānaṃ vā sammasane",
  "tika-s0201t:652_11": "uppanno ariyamaggo aṭṭhaṅgiko hoti, svāssa aṭṭhaṅgikabhāvo paṭhamajjhānikabhāvenāti",
  "tika-s0201t:652_12": "dassento “paṭhamajjhānavasenā”ti āha. Evaṃ “avasesajjhānavasenā”ti etthāti yathārahaṃ attho veditabbo.",
  "tika-s0201t:653_0": "Yadi ariyamaggo sattaṅgikopi hoti, atha kasmā pāḷiyaṃ “aṭṭhaṅgiko”icceva vuttanti",
  "tika-s0201t:653_1": "āha “ukkaṭṭhaniddesato”tiādi. Yathā cettha paṭipadāya maggavasena aṭṭhaṅgikasattaṅgikabhedo,",
  "tika-s0201t:653_2": "evaṃ bojjhaṅgavasena sattaṅgikachaḷaṅgikabhedo veditabbo appītikajjhānavasena chaḷaṅgikattā,",
  "tika-s0201t:653_3": "maggavasena pana desanā āgatāti svāyaṃ bhedo aṭṭhakathāyaṃ na uddhaṭo. Ito paranti",
  "tika-s0201t:653_4": "ito aṭṭhaṅgato paraṃ ukkaṃsato, avakaṃsato pana sattaṅgato paraṃ maggaṅgaṃ nāma natthīti.",
  "tika-s0201t:653_5": "Nanu maggavibhaṅge pañcaṅgikavāre pañceva maggaṅgāni uddhaṭāni, mahāsaḷāyatane ca",
  "tika-s0201t:653_6": "“yā tathābhūtassa diṭṭhi, yo tathābhūtassa saṅkappo, yo tathābhūtassa vāyāmo, yā",
  "tika-s0201t:653_7": "tathābhūtassa sati, yo tathābhūtassa samādhi, svāssa hoti sammāsamādhī”ti vatvā pubbabhāgavasena",
  "tika-s0201t:653_8": "pana “pubbeva kho panassa kāyakammaṃ vacīkammaṃ ājīvo suparisuddho hotī”ti sammāvācādayo",
  "tika-s0201t:653_9": "āgatāti? Saccametaṃ, taṃ pana sammādiṭṭhiādīnaṃ pañcannaṃ kārāpakaṅgānaṃ atirekakiccadassanavasena",
  "tika-s0201t:653_10": "vuttaṃ, tasmā na ariyamaggo sammāvācādivirahito atthīti “ito parañhi maggaṅgaṃ natthī”ti",
  "tika-s0201t:653_11": "suvuttametanti daṭṭhabbaṃ.",
  "tika-s0201t:654_0": "Sabbakusalānanti sabbesaṃ kusaladhammānaṃ. Niddhāraṇe cetaṃ sāmivacanaṃ. Kāmāvacarādivasena",
  "tika-s0201t:654_1": "taṃtaṃkusaladhammesu sā sammādiṭṭhi seṭṭhā. Tassā seṭṭhabhāvena hi “paññājīviṃ jīvitamāhu",
  "tika-s0201t:654_2": "seṭṭha”nti vuttaṃ, maggasammādiṭṭhiyā pana sabbaseṭṭhabhāve vattabbameva natthi.",
  "tika-s0201t:654_3": "Kusalavāreti kusaluppattisamaye. Pubbaṅgamā kusalādidhammānaṃ yāthāvasabhāvabodhena",
  "tika-s0201t:654_4": "sampayuttadhammānaṃ pariṇāyakabhāvato. Tenevāha “sammādiṭṭhiṃ sammādiṭṭhīti pajānātī”tiādi.",
  "tika-s0201t:654_5": "Sā sammādiṭṭhi pabhavo etassāti tappabhavo, sammāsaṅkappo. Sammādassanavasena hi",
  "tika-s0201t:654_6": "sammāsaṅkappo hoti. Tato abhinibbattānīti tappabhavābhinibbattāni. Tappabhavābhinibbattānipi",
  "tika-s0201t:654_7": "“tadabhinibbattānī”ti vuccanti kāraṇakāraṇepi kāraṇūpacāratoti āha “tappabhavābhinibbattāni",
  "tika-s0201t:654_8": "sesaṅgānī”ti. Tenāha “sammādiṭṭhissā”tiādi. Yathā hi sammādassanaṃ sammāvitakkanassa",
  "tika-s0201t:654_9": "visesapaccayo, evaṃ sammāvitakkanaṃ sammāpariggahassa sammāpariggaho sammāsamuṭṭhānassa,",
  "tika-s0201t:654_10": "sammāsamuṭṭhānaṃ sammāvodānassa, sammāvodānaṃ sammāvāyāmassa, sammāvāyāmo sammāupaṭṭhānassa,",
  "tika-s0201t:654_11": "sammāupaṭṭhānaṃ sammādhānassa visesapaccayo, tasmā “purimaṃ purimaṃ pacchimassa pacchimassa",
  "tika-s0201t:654_12": "visesapaccayo hotī”ti iminā visesapaccayabhāvadassanatthena kamena etāni sammādiṭṭhiādīni",
  "tika-s0201t:654_13": "aṅgāni vuttānīti dassitāni.",
  "tika-s0201t:655_0": "Bhāvanānayoti samathavipassanānaṃ yuganaddhabhāvena pavatto bhāvanāvidhi. Ayañhi",
  "tika-s0201t:655_1": "ariyamaggakkhaṇe bhāvanāvidhi. Tassa pana pubbabhāge bhāvanānayo kassaci samathapubbaṅgamo",
  "tika-s0201t:655_2": "hoti, kassaci vipassanāpubbaṅgamoti. Taṃ vidhiṃ dassetuṃ “kocī”tiādi āraddhaṃ. Tattha",
  "tika-s0201t:655_3": "paṭhamo samathayānikassa vasena vutto, dutiyo vipassanāyānikassa. Tenāha “idhekacco”tiādi.",
  "tika-s0201t:655_4": "Tanti samathaṃ samādhiṃ, jhānadhammeti vā attho. Taṃsampayutteti samādhisampayutte,",
  "tika-s0201t:655_5": "jhānasampayutte vā dhamme. Ayañca nayo yebhuyyena samathayānikā arūpamukhena, tatthāpi",
  "tika-s0201t:655_6": "jhānamukhena vipassanābhinivesaṃ karontīti katvā vutto. Vipassanaṃ bhāvayatoti paṭipadāñāṇadassanavisuddhiṃ",
  "tika-s0201t:655_7": "ārabhitvā yathādhigataṃ taruṇavipassanaṃ vaḍḍhentassa. Maggo sañjāyatīti pubbabhāgiyo",
  "tika-s0201t:655_8": "lokiyamaggo uppajjati. Āsevati nibbidānupassanāvasena. Bhāveti muñcitukamyatāvasena.",
  "tika-s0201t:655_9": "Bahulīkaroti paṭisaṅkhānupassanāvasena. Āsevati vā bhayatūpaṭṭhānañāṇavasena. Bahulīkaroti",
  "tika-s0201t:655_10": "vuṭṭhānagāminivipassanāvasena. Saṃyojanāni pahīyanti, anusayā byantī honti maggapaṭipāṭiyā.",
  "tika-s0201t:656_0": "Samathaṃ anuppādetvāvāti avadhāraṇena upacārasamādhiṃ nivatteti, na khaṇikasamādhiṃ.",
  "tika-s0201t:656_1": "Na hi khaṇikasamādhiṃ vinā vipassanā sambhavati. Vipassanāpāripūriyāti vipassanāya",
  "tika-s0201t:656_2": "paripuṇṇatāya vuṭṭhānagāminibhāvappattiyā. Tatthajātānanti tasmiṃ ariyamaggakkhaṇe",
  "tika-s0201t:656_3": "uppannānaṃ sammādiṭṭhiādīnaṃ dhammānaṃ. Niddhāraṇe cetaṃ sāmivacanaṃ. Vavassaggārammaṇatoti",
  "tika-s0201t:656_4": "vavassaggassa ārammaṇatāya. Vavassaggo vossaggo paṭinissaggoti ca apavaggoti ca atthato",
  "tika-s0201t:656_5": "ekaṃ, nibbānanti vuttaṃ hoti, tasmā nibbānassa ārammaṇakaraṇenāti attho. Cittassa",
  "tika-s0201t:656_6": "ekaggatāti maggasammāsamādhimāha. Ariyamaggo hi ekanta samāhito asamādhānahetūnaṃ",
  "tika-s0201t:656_7": "kilesānaṃ samucchedanato. Sesaṃ vuttanayameva.",
  "tika-s0201t:657_0": "Yuganaddhāva honti tadā samādhipaññānaṃ samarasatāya icchitabbato. Maggakkhaṇe hi",
  "tika-s0201t:657_1": "na samathabhāvanāyaṃ viya samādhi, vipassanābhāvanāyaṃ viya ca paññā kiccato adhikā",
  "tika-s0201t:657_2": "icchitabbā, samarasatāya pana aññamaññassa anativattanaṭṭhena dvepi yuganaddhā viya",
  "tika-s0201t:657_3": "pavattanti. Tena vuttaṃ “samathavipassanā yuganaddhāva hontī”ti.",
  "tika-s0201t:658": "Dhammadāyādasuttavaṇṇanāya līnatthappakāsanā samattā.",
  "tika-s0201t:659": "4. Bhayabheravasuttavaṇṇanā",
  "tika-s0201t:660_0": "34. Evaṃ me sutanti bhayabheravasuttaṃ. Ko nikkhepo? Keci tāva evamāhu “pucchāvasiko",
  "tika-s0201t:660_1": "nikkhepo”ti. Duvidhā hi pucchā pākaṭāpākaṭabhedato. Tattha yassā desanāya nimittabhūto",
  "tika-s0201t:660_2": "ñātuṃ icchito attho kiṃ-saddapubbakena pakāsīyati, sā pākaṭā pucchā yathā “kiṃsūdha",
  "tika-s0201t:660_3": "vittaṃ purisassa seṭṭha”nti evamādi. Yassā pana desanāya nimittabhūto ñātuṃ icchito",
  "tika-s0201t:660_4": "attho kiṃ-saddarahitena kevaleneva saddapayogena pakāsīyati, sā apākaṭā pucchā. Ñātuṃ",
  "tika-s0201t:660_5": "icchito hi attho “pañhā, pucchā”ti vuccati, tasmāyeva idha “ye me bho gotamā”tiādikā",
  "tika-s0201t:660_6": "apākaṭāti “pucchāvasiko nikkhepo”ti. Tayidaṃ akāraṇaṃ, yasmā so brāhmaṇo “yeme bho",
  "tika-s0201t:660_7": "gotamā”tiādīni vadanto na tattha kaṅkhī vicikicchī saṃsayamāpanno avoca, atha kho",
  "tika-s0201t:660_8": "attanā yathānicchitamatthaṃ bhagavati pasādabhāvabahumānaṃ pavedento kathesi. Tenāha",
  "tika-s0201t:660_9": "“bhagavati pasādaṃ alatthā”tiādi. Vihāreti vihārake nivāse. Avicchinneyevāti pavattamāneyeva.",
  "tika-s0201t:660_10": "Padadvayassapi vasante evāti attho. Etaṃ purohitaṭṭhānaṃ uṇhīsādikakudhabhaṇḍehi",
  "tika-s0201t:660_11": "saddhiṃ laddhaṃ, tathā ca “assa raññā dinna”nti vadanti. Tenāha “taṃ tassa raññā",
  "tika-s0201t:660_12": "dinna”nti. Brahmanti vedaṃ. So pana mantabrahmakappavasena tividho. Tattha mantā",
  "tika-s0201t:660_13": "padhānaṃ mūlabhāvato, ye aṭṭhakādīhi pavuttā, itare tannissayena jātā, tena tesaṃyeva",
  "tika-s0201t:660_14": "gahaṇaṃ “mante sajjhāyatī”ti. Te hi guttabhāsitabbatāya “mantā”ti vuccanti. Idameva",
  "tika-s0201t:660_15": "hīti avadhāraṇena “brahmato jātā”tiādikaṃ niruttiṃ paṭikkhipati.",
  "tika-s0201t:661_0": "Yena vā kāraṇenāti hetumhi idaṃ karaṇavacanaṃ. Hetuattho hi kiriyākāraṇaṃ, na karaṇaṃ",
  "tika-s0201t:661_1": "viya kiriyattho, tasmā nānappakāraguṇavisesādhigamatthā idha upasaṅkamanakiriyāti",
  "tika-s0201t:661_2": "“annena vasatī”tiādīsu viya hetuatthamevetaṃ karaṇavacanaṃ yuttaṃ, na karaṇatthaṃ",
  "tika-s0201t:661_3": "tassa ayujjamānattāti vuttaṃ “yena vā kāraṇenā”tiādi. Bhagavato satatappavattaniratisayasāduvipulāmatarasasaddhammaphalatāya",
  "tika-s0201t:661_4": "sāduphalaniccaphalitamahārukkhena bhagavā upamito, sāduphalūpabhogādhippāyaggahaṇeneva",
  "tika-s0201t:661_5": "hi mahārukkhassa sāduphalatā gahitāti.",
  "tika-s0201t:662_0": "Upasaṅkamīti upasaṅkanto. Sampattukāmatāya hi kiñci ṭhānaṃ gacchanto taṃtaṃpadesātikkamanena",
  "tika-s0201t:662_1": "upasaṅkami, upasaṅkantoti vā vattabbataṃ labhati. Tenāha “gatoti vuttaṃ hotī”ti,",
  "tika-s0201t:662_2": "upagatoti attho. Upasaṅkamitvāti pubbakālakiriyāniddesoti āha “upasaṅkamanapariyosānadīpana”nti.",
  "tika-s0201t:662_3": "Tatoti yaṃ ṭhānaṃ patto “upasaṅkamī”ti vutto, tato upagataṭṭhānato. Yathā khamanīyādīni",
  "tika-s0201t:662_4": "pucchantoti yathā bhagavā “kacci te brāhmaṇa khamanīyaṃ, kacci yāpanīya”ntiādinā",
  "tika-s0201t:662_5": "khamanīyādīni pucchanto tena brāhmaṇena saddhiṃ samappavattamodo ahosi pubbabhāsitāya,",
  "tika-s0201t:662_6": "tadanukaraṇena evaṃ sopi brāhmaṇo bhagavatā saddhiṃ samappavattamodo ahosīti yojanā.",
  "tika-s0201t:662_7": "Taṃ pana samappavattamodataṃ upamāya dassetuṃ “sītodakaṃ viyā”tiādi vuttaṃ. Tattha",
  "tika-s0201t:662_8": "sammoditanti saṃsanditaṃ. Ekībhāvanti sammodanakiriyāya samānataṃ ekarūpataṃ. Khamanīyanti",
  "tika-s0201t:662_9": "“idaṃ catucakkaṃ navadvāraṃ sarīrayantaṃ khaṇabhaṅguratāya sabhāvato dussahaṃ, kacci",
  "tika-s0201t:662_10": "khamituṃ sakkuṇeyya”nti pucchati. Yāpanīyanti paccayāyattavuttikaṃ cirappabandhasaṅkhātāya",
  "tika-s0201t:662_11": "yāpanāya kacci yāpetuṃ sakkuṇeyyaṃ. Sīsarogādiābādhābhāvena kacci appābādhaṃ. Dukkhajīvikābhāvena",
  "tika-s0201t:662_12": "kacci appātaṅkaṃ. Taṃtaṃkiccakaraṇe uṭṭhānasukhatāya kacci lahuṭṭhānaṃ. Tadanarūpabalayogato",
  "tika-s0201t:662_13": "kacci balaṃ. Sukhavihārasabbhāvena kacci phāsuvihāro atthīti tattha tattha kacci-saddaṃ",
  "tika-s0201t:662_14": "yojetvā attho veditabbo.",
  "tika-s0201t:663_0": "Balavappattā pīti pītiyeva. Taruṇapīti pāmojjaṃ. Sammodanaṃ janeti karotīti sammodanikaṃ,",
  "tika-s0201t:663_1": "tadeva sammodanīyanti āha “sammodajananato”ti. Sammoditabbato sammodanīyanti imaṃ",
  "tika-s0201t:663_2": "pana atthaṃ dassento “sammodituṃ yuttabhāvato”ti āha. Saritabbabhāvatoti anussaritabbabhāvato.",
  "tika-s0201t:663_3": "“Saraṇīya”nti vattabbe dīghaṃ katvā “sāraṇīya”nti vuttaṃ. Suyyamānasukhatoti āpāthamadhurataṃ",
  "tika-s0201t:663_4": "āha, anussariyamānasukhatoti vimaddaramaṇīyataṃ. Byañjanaparisuddhatāyāti sabhāvaniruttibhāvena",
  "tika-s0201t:663_5": "tassā kathāya vacanacāturiyamāha, atthaparisuddhatāyāti atthassa nirupakkilesataṃ.",
  "tika-s0201t:663_6": "Anekehi pariyāyehīti anekehi kāraṇehi.",
  "tika-s0201t:664_0": "Abhidūraaccāsannapaṭikkhepena nātidūranāccāsannaṃ nāma gahitaṃ, taṃ pana avakaṃsato",
  "tika-s0201t:664_1": "ubhinnaṃ pasāritahatthasaṅghaṭṭanena daṭṭhabbaṃ. Gīvaṃ pasāretvāti gīvaṃ parivattanavasena pasāretvā.",
  "tika-s0201t:665_0": "Yemeti ettha sandhivasena ikāralopoti dassento “ye ime”tiādimāha. Uccākulīnatāya",
  "tika-s0201t:665_1": "jātivasena abhijātā jātikulaputtā. Tenāha “uccākulappasutā”ti. Ācārasampattiyā abhijātā",
  "tika-s0201t:665_2": "ācārakulaputtā. Tenāha “ācārasampannā”ti. Yattha katthaci apākaṭepi kule. Tena brāhmaṇena",
  "tika-s0201t:665_3": "adhippetā bhikkhūsu duvidhāpi saṃvijjantīti āha “idha pana dvīhipi kāraṇehi kulaputtāyevā”ti.",
  "tika-s0201t:666_0": "Saddhāti idaṃ karaṇatthe paccattavacananti āha “saddhāyā”ti, saddhāti vā saddahitvāti",
  "tika-s0201t:666_1": "attho. Imasmiṃ pakkhe pāḷiyaṃ ya-kāralopena niddesoti daṭṭhabbaṃ. Agāratoti agāravāsato,",
  "tika-s0201t:666_2": "uttarapadalopena, nissayūpacārena vā ayaṃ niddesoti. Bhikkhanasīlatādilakkhaṇo bhikkhubhāvo",
  "tika-s0201t:666_3": "pabbajjāsahacaritāya saddhiṃ bhikkhubhāvaṃ anvācinantoti āha “pabbajjaṃ bhikkhubhāvañcā”ti.",
  "tika-s0201t:666_4": "Kammavācālakkhaṇe pana bhikkhubhāve adhippete samuccayattho ca-saddo daṭṭhabbo. Anagārassa",
  "tika-s0201t:666_5": "bhāvoti etena pabbajjānissito suvisuddho sīlācāraguṇaviseso gahito, kasigorakkhādikammapaṭikkhepo",
  "tika-s0201t:666_6": "idha anuppādādīhi veditabbo. Sesaggahaṇe pana saraṇagamanādivasena pabbajjāya, saraṇagamanādivasena",
  "tika-s0201t:666_7": "upasampadāya ca anekabhedattā āha “sabbathāpī”ti, tena tena pakārenāti attho. Puratogāmitā",
  "tika-s0201t:666_8": "paṭipattigamanena, na kāyagamanenāti āha “nāyako”ti, sammāpaṭipattiyā nibbānasampāpakoti",
  "tika-s0201t:666_9": "attho. Hitakiriyāyāti diṭṭhadhammikādihitacariyāya. Gāhaṇaṃ adhisīlādīsu accantāya",
  "tika-s0201t:666_10": "niyojanaṃ, na kathanamattanti dassento “gāhetā”ti vatvā “sikkhāpetā”ti āha. Diṭṭhānugatinti",
  "tika-s0201t:666_11": "diṭṭhiyā anugamananti dassento “dassanānugati”nti vatvā sikkhāttayasaṅgahaṃ bhagavato",
  "tika-s0201t:666_12": "sāsanaṃ tena diṭṭhattā diṭṭhi, tassa tasseva khamanavasena khanti, ruccanavasena",
  "tika-s0201t:666_13": "ruci, taṃdiṭṭhikhantirucikāva bhagavato sāvakāti āha “yaṃdiṭṭhiko”tiādi.",
  "tika-s0201t:667_0": "Esa kira alatthāti sambandho. Devaputte viyātiādi kassaci pārijuññassa abhāvadīpanato",
  "tika-s0201t:667_1": "“saddhāyā”tiādinā vuttassa pabbajitabhāvassa pākaṭīkaraṇaṃ. Saddhāya gharā nikkhamma",
  "tika-s0201t:667_2": "pabbajitvāti idaṃ haṭṭhapahaṭṭhādibhāvassa kāraṇavacanaṃ. Ghāsacchādanaparamatāya",
  "tika-s0201t:667_3": "santuṭṭheti idaṃ anussaṅkitāparisaṅkitatāya kāraṇavacananti daṭṭhabbaṃ.",
  "tika-s0201t:668_0": "Evametantiādinā āmeḍitavacanaṃ sampahaṃsanavasena, pasādavasena vā katanti daṭṭhabbaṃ.",
  "tika-s0201t:668_1": "Tathā hi evaṃ-saddo sampaṭicchanattho abbhanumodanattho ca vutto. Mamanti upayogatthe",
  "tika-s0201t:668_2": "sāmivacanaṃ, nipātapadaṃ vā etaṃ “ma”nti iminā samānatthanti daṭṭhabbaṃ. Ādīnīti",
  "tika-s0201t:668_3": "ādi-saddena najīvikāpakatādiṃ saṅgaṇhāti īdisānaṃyevāti saddhāpabbajjāya vibhāvitaanabhijjhāluādisabhāvānaṃyeva,",
  "tika-s0201t:668_4": "na itaresaṃ abhijjhālusabhāvānaṃ. Vuttañhetaṃ –",
  "tika-s0201t:669_0": "“Saṅghāṭikaṇṇe cepi me, bhikkhave, bhikkhu gahetvā piṭṭhito piṭṭhito anubandho assa",
  "tika-s0201t:669_1": "pade padaṃ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo",
  "tika-s0201t:669_2": "muṭṭhassati asampajāno asamāhito vibbhantacitto pākaṭindriyo, atha kho ārakāva mama ahañca tassā”ti.",
  "tika-s0201t:670_0": "Ajjhogāhetvā adhippetatthaṃ sambhavituṃ sādhetuṃ dukkhānīti durabhisambhavāni. Aṭṭhakathāyaṃ",
  "tika-s0201t:670_1": "pana tattha nivāsoyeva dukkhoti dassetuṃ “sambhavituṃ dukkhāni dussahānī”ti vuttaṃ.",
  "tika-s0201t:670_2": "Araññavanapatthānīti araññalakkhaṇappattāni vanasaṇḍāni. Vanapattha-saddo hi saṇḍabhūte",
  "tika-s0201t:670_3": "rukkhasamūhepi vattatīti araññaggahaṇaṃ. Kiñcāpīti anujānanasambhāvanatthe nipāto.",
  "tika-s0201t:670_4": "Kiṃ anujānāti? Nippariyāyato araññābhāvaṃ “gāmato bahi arañña”nti. Tenāha “nippariyāyenā”tiādi.",
  "tika-s0201t:670_5": "Kiṃ sambhāveti? Āraññakaṅganipphādakattaṃ. Yañhi āraññakaṅganipphādakaṃ, taṃ visesato",
  "tika-s0201t:670_6": "“arañña”nti vuttanti. Tenevāha “yaṃ taṃ pañcadhanusatika”ntiādi. Nikkhamitvā bahi",
  "tika-s0201t:670_7": "indakhīlāti indakhīlato bahi nikkhamitvā, tato bahi paṭṭhāyāti attho. Bahi indakhīlāti",
  "tika-s0201t:670_8": "yattha dve tīṇi indakhīlāni, tattha bahiddhā indakhīlato paṭṭhāya, yattha taṃ natthi,",
  "tika-s0201t:670_9": "tattha tadarahaṭṭhānato paṭṭhāyāti vadanti. Yasmā bahi indakhīlato paṭṭhāya manussūpacāre",
  "tika-s0201t:670_10": "bhayabheravaṃ natthi, tasmā idha nādhippetanti daṭṭhabbaṃ.",
  "tika-s0201t:671_0": "Gāmantanti gāmasamīpaṃ. Anupacāraṭṭhānanti niccakiccavasena nupacaritabbaṭṭhānaṃ.",
  "tika-s0201t:671_1": "Tenāha “yattha na kasīyati na vapīyatī”ti. Pantānīti iminā “pariyantāna”nti imassa",
  "tika-s0201t:671_2": "pariyāyassa idha pāḷiyaṃ gahitattā vuttaṃ “pariyantānanti imamekaṃ pariyāyaṃ ṭhapetvā”ti.",
  "tika-s0201t:671_3": "Dūrānanti pana ayaṃ pariyāyo ṭhapetabbo siyā tassāpi “pantānī”ti imināva atthato",
  "tika-s0201t:671_4": "gahitattā, tathā sati “na manussūpacārāna”nti edisānampi ṭhapetabbatā āpajjati, tasmā",
  "tika-s0201t:671_5": "saddato eva ṭhapanaṃ daṭṭhabbaṃ. Pavivekanti pakārato, pakārehi vā vivecanaṃ, rūpādiputhuttārammaṇe",
  "tika-s0201t:671_6": "pakārato gamanādiiriyāpathappakārehi attano kāyassa vivecanaṃ gacchatopi tiṭṭhatopi",
  "tika-s0201t:671_7": "nisajjatopi ekasseva pavattati. Teneva hi vivecetabbānaṃ vivecanākārassa ca bhedato",
  "tika-s0201t:671_8": "bahuvidhattā te ekattena gahetvā “paviveka”nti ekavacanena vuttaṃ. Dukkaraṃ pavivekanti",
  "tika-s0201t:671_9": "vā pavivekaṃ kattuṃ na sukhanti attho. Ekībhāveti ekikabhāve. Dvayaṃdvayārāmoti dvinnaṃ",
  "tika-s0201t:671_10": "dvinnaṃ bhāvābhirato. Haranti viyāti saṃharanti viya vighātuppādanena. Tenāha “ghasanti",
  "tika-s0201t:671_11": "viyā”ti, bhayasantāsuppādanena khādituṃ āgatā yakkharakkhasapisācādayo viyāti adhippāyo.",
  "tika-s0201t:671_12": "Īdisassāti aladdhasamādhino. Tiṇapaṇṇamigādisaddehīti vāteritānaṃ tiṇapaṇṇādīnaṃ",
  "tika-s0201t:671_13": "migapakkhiādīnañca bhiṃsanakehi bheravehi saddehi vividhehi ca aññehi khāṇuādīhi",
  "tika-s0201t:671_14": "yakkhādiākārehi upaṭṭhitehi bhiṃsanakehi. Evaṃ dukkaraṃ durabhisambhavaṃ nāma karonto",
  "tika-s0201t:671_15": "aho acchariyā eteti vimhito.",
  "tika-s0201t:672": "Kāyakammantavārakathāvaṇṇanā",
  "tika-s0201t:673_0": "35. Soḷasasu ṭhānesūti “ye kho kecī”tiādinā pāḷiyaṃ vakkhamānesu soḷasasu kāraṇesu.",
  "tika-s0201t:673_1": "Aparisuddhakāyakammantatādayo araññe viharantānaṃ cittutrāsanimittatāya visesato",
  "tika-s0201t:673_2": "vikkhepāvahā, parisuddhakāyakammantatādayo pana tadabhāvato tesaṃ avikkhepāvahā.",
  "tika-s0201t:673_3": "Tenāha “aparisuddhakāyakammantasandosahetū”tiādi. Soḷasasūti ca vodānapakkhaṃyeva",
  "tika-s0201t:673_4": "gahetvā vuttaṃ. Saṃkilesaggahaṇampi yāvadeva vodānadassanatthanti. Ārammaṇapariggaharahitānanti",
  "tika-s0201t:673_5": "aparisuddhakāyakammantādikassa araññe diṭṭhassa tassa ārammaṇassa “ye kho kecī”tiādinā",
  "tika-s0201t:673_6": "pāḷiyaṃ āgatanayena pariggaṇhanañāṇarahitānaṃ. Ārammaṇapariggahayuttānanti ettha",
  "tika-s0201t:673_7": "vuttavipariyāyena attho veditabbo. Attanāti bhagavantaṃ sandhāya vadati, sayanti",
  "tika-s0201t:673_8": "attho. Tādisoti ārammaṇapariggahayutto.",
  "tika-s0201t:674_0": "Sambujjhati etenāti sambodho, ariyamaggoti āha “ariyamaggappattito”ti. Aggamaggādhigamādhīno",
  "tika-s0201t:674_1": "buddhānaṃ sabbaññutaññāṇādhigamoti āha “anabhisambuddhassāti appaṭividdhacatusaccassā”ti.",
  "tika-s0201t:674_2": "Anavasesato ñeyyaṃ, bujjhituṃ arahatīti bodhi, mahāvīriyatādinā tattha visesayogato",
  "tika-s0201t:674_3": "sattoti āha “bujjhanakasattassā”ti. Tenāha “sammāsambodhi”ntiādi. Niyatabhāvappattito",
  "tika-s0201t:674_4": "paṭṭhāya mahāsattā yathā mahābodhiyānapaṭipadā hānabhāgiyā, ṭhitibhāgiyā vā na hoti,",
  "tika-s0201t:674_5": "atha kho visesabhāgiyā nibbedhabhāgiyā ca hoti, tathā paṭipajjanato bodhiyaṃ ninnagoṇapabbhārā",
  "tika-s0201t:674_6": "evāti āha “bodhiyā vā sattasseva laggassevā”ti. Tenāha “dīpaṅkarassa hī”tiādi. Aṭṭhadhammasamodhānenāti –",
  "tika-s0201t:675": "“Manussattaṃ liṅgasampatti, hetu satthāradassanaṃ;",
  "tika-s0201t:676": "Pabbajjā guṇasampatti, adhikāro ca chandatā”ti. –",
  "tika-s0201t:677": "Imesaṃ abhinīhārassa aṅgabhūtānaṃ aṭṭhannaṃ dhammānaṃ samodhānena samavadhānena.",
  "tika-s0201t:678_0": "Pabbajjūpagatāti pabbajjaṃ upagatā. Tena pabbajjāmattena samaṇā, na samitapāpatāyāti",
  "tika-s0201t:678_1": "dasseti. Jātimattena idha brāhmaṇāti adhippetāti āha “bhovādino vā”ti. Te hi “bho",
  "tika-s0201t:678_2": "bho”ti vadanasīlā, tenāha “bhovādī nāma so hoti, sace hoti sakiñcano”ti. Pāṇātipātādināti",
  "tika-s0201t:678_3": "ādi-saddena adinnādānaṃ abrahmacariyañca saṅgaṇhāti. Aparisuddhenāti ca visesanaṃ",
  "tika-s0201t:678_4": "kāyakammantāpekkhāya, na pāṇātipātādiapekkhāya. Na hi pāṇātipātādiko tassa pubbabhāgapayogo",
  "tika-s0201t:678_5": "ca koci parisuddho nāma atthi. Bhāyanaṭṭhena bhayaṃ, bhīrutāvahaṭṭhena bheravaṃ.",
  "tika-s0201t:678_6": "Sandosahetūti sadosahetu. Sa-saddo hi idha sānusāro vutto. Tenāha “attano dosassa",
  "tika-s0201t:678_7": "hetū”ti. Ekantena cittutrāsalakkhaṇassa bhayassa vasena “sāvajja”nti vuttaṃ. Cittutrāso",
  "tika-s0201t:678_8": "hi ekantasāvajjo bhāyanaṭṭhena bhayañcāti. Akkhemanti idaṃ ubhayavasena. Cittutrāsopi",
  "tika-s0201t:678_9": "hi sarīracittānaṃ anatthāvahato akkhema, tathā bhayānakārammaṇampīti. Aṭṭhakathāyaṃ",
  "tika-s0201t:678_10": "pana atthadvayaṃ yathāsaṅkhyaṃ yojitaṃ. Sayaṃ parikappitabhayānakārammaṇanimittaṃ",
  "tika-s0201t:678_11": "cittutrāsasamuppādanavasena ānentā bhayabheravaṃ avhāyanti viya hontīti vuttaṃ “avhāyantīti",
  "tika-s0201t:678_12": "pakkosantī”ti. Teti māritamanussānaṃ ñātimittādayo. Gacchaṃ gahanabhūtaṃ mahantaṃ",
  "tika-s0201t:678_13": "kaṇṭakasaṇḍaṃ, gumbaṃ nātimahantanti vadanti. Gacchanti pana tiṇavanaṃ veditabbaṃ,",
  "tika-s0201t:678_14": "“gacche ruḷhatiṇe”ti vuttaṃ, gumbaṃ kaṇṭakalatādibharitāviruḷhaṃ. Baddhā vadhitā",
  "tika-s0201t:678_15": "viyāti baddhā hutvā tāḷiyamānā viya.",
  "tika-s0201t:679_0": "“Na kho panāti ettha khoti avadhāraṇatthe nipāto, panā”ti visesatthe. Tenetaṃ dasseti",
  "tika-s0201t:679_1": "“aññe samaṇabrāhmaṇā viya ahaṃ aparisuddhakāyakammanto hutvā araññavanapatthāni pantāni",
  "tika-s0201t:679_2": "senāsanāni na kho pana paṭisevāmi, parisuddhakāyakammantoyeva pana hutvā tāni paṭisevāmī”ti.",
  "tika-s0201t:679_3": "Evaṃ vā ettha atthayojanā veditabbā. “Parisuddhakāyakammantohamasmī”ti hi tena avadhāraṇena",
  "tika-s0201t:679_4": "vibhāvitatthadassanaṃ. Tesamahaṃ aññataroti tāya parisuddhakāyakammatāya tesaṃ ariyānaṃ",
  "tika-s0201t:679_5": "ahaṃ aññataroti kāyakammapārisuddhiyā mahāsatto attānaṃ ariyesu pakkhipati. Paramasallekhabhāvappattā",
  "tika-s0201t:679_6": "hi tadā bodhisattassa kāyakammapārisuddhi, tathā vacīkammādipārisuddhi, yato māro",
  "tika-s0201t:679_7": "randhagavesī hutvā chabbassāni nirantaraṃ anubandho antaraṃ na labhati. Tenāha –",
  "tika-s0201t:680": "“Satta vassāni bhagavantaṃ, anubandhiṃ padāpadaṃ;",
  "tika-s0201t:681": "Otāraṃ nādhigacchissaṃ, sambuddhassa satīmato”ti. ;",
  "tika-s0201t:682_0": "Bhiyyoti adhikaṃ savisesaṃ, uparūpari vā. Bhītatasitā bhayūpaddavena chambhitasarīrā",
  "tika-s0201t:682_1": "haṭṭhalomā honti, abhītātasitā pana bhayūpaddavābhāvato ahaṭṭhalomā khemena sotthinā",
  "tika-s0201t:682_2": "tiṭṭhantīti tesaṃ khemappatti sotthibhāvo vā pannalomatāya pākaṭo hotīti pāḷiyaṃ",
  "tika-s0201t:682_3": "“palloma”nti vuttaṃ. Tenāha “pannalomata”ntiādi. Ettha ca bhiyyo pallomamāpādiṃ araññe",
  "tika-s0201t:682_4": "vihārāyāti paṭiññāniddeso. Parisuddhakāyakammantohamasmīti hetudassanaṃ. “Ye hi vo",
  "tika-s0201t:682_5": "ariyā”ti sadisūdāharaṇadassanaṃ. Ye kho keci samaṇā vā brāhmaṇā vāti visadisūdāharaṇadassanaṃ.",
  "tika-s0201t:682_6": "Sesāni anvayabyatirekavibhāvanānīti daṭṭhabbanti ayamettha yuttivibhāvanā. Iminā",
  "tika-s0201t:682_7": "nayena sesavāresupi yuttivibhāvanā veditabbā.",
  "tika-s0201t:683": "Kāyakammantavārakathāvaṇṇanā niṭṭhitā.",
  "tika-s0201t:684": "Vacīkammantavārādikathāvaṇṇanā",
  "tika-s0201t:685_0": "36. Aparisuddhena musāvādādināti ettha yaṃ vattabbaṃ, taṃ heṭṭhā vuttanayameva. Ādi-saddena",
  "tika-s0201t:685_1": "pana saṅgahitaṃ tesañca musāvādādīnaṃ pavattibhedaṃ bhayabheravāvhānamukhena dassetuṃ",
  "tika-s0201t:685_2": "“katha”ntiādi vuttaṃ. Tattha yaṃ vattabbaṃ, taṃ heṭṭhā vuttameva.",
  "tika-s0201t:686_0": "Bhaṇḍesūti saviññāṇakāviññāṇakesu bhaṇḍesu. Uppādetvāti attano pariṇāmavasena abhijjhāsaṅkhātaṃ",
  "tika-s0201t:686_1": "visamalobhaṃ uppādetvā. Kujjhitvāti vināsacintāvasena parassa kujjhitvā. Evañhi nesaṃ",
  "tika-s0201t:686_2": "“yesaṃ aparajjhimhā, te idāni anubandhitvā”tiādinā pacchā āsaṅkuppatti siyā. “Ete",
  "tika-s0201t:686_3": "amhākaṃ pariggahavatthuṃ gahetukāmā maññe, vināsaṃ kātukāmā maññe”ti yathā pare parato",
  "tika-s0201t:686_4": "tesaṃ abhijjhābyāpādappavattiṃ pariggaṇhanti, tādisaṃ manokammantaṃ sandhāya “te",
  "tika-s0201t:686_5": "paresa”ntiādi vuttanti daṭṭhabbaṃ. Kāmaṃ akusalakāyakammavacīkammapavattikālepi abhijjhādayo",
  "tika-s0201t:686_6": "pavattantiyeva, tadā pana te cetanāpakkhikā vā abbohārikā vāti manokammantavāre eva",
  "tika-s0201t:686_7": "abhijjhādivasena yojanā katā. Atha vā dvārantare pavattānampi pāṇātipātādīnaṃ vacīkammādibhāvābhāvo",
  "tika-s0201t:686_8": "viya dvārantare pavattānampi abhijjhādīnaṃ kāyakammādibhāvābhāvo, manokammabhāvo",
  "tika-s0201t:686_9": "eva pana siddhoti katvā manokammantavāre eva abhijjhādayo uddhaṭā. Tathā hi vuttaṃ –",
  "tika-s0201t:687": "“Dvāre caranti kammāni, na dvārā dvāracārino;",
  "tika-s0201t:688": "Tasmā dvārehi kammāni, aññamaññaṃ vavatthitā”ti. ;",
  "tika-s0201t:689_0": "Kiñcāpi aṭṭhakathāyaṃ sāsane pabbajitavasena ājīvavāre bhayabheravāvhānaṃ yojitaṃ,",
  "tika-s0201t:689_1": "“ye kho keci samaṇā vā brāhmaṇā vā”ti pana vacanato bāhirakavasena gahaṭṭhavasena",
  "tika-s0201t:689_2": "ca yojanā veditabbā. Gahaṭṭhānampi hi jātidhammakuladhammadesadhammavilomanavasena",
  "tika-s0201t:689_3": "aññathāpi micchājīvo labbhateva, tāya eva ca ājīvavipattiyā aññathā vā nesaṃ araññavāso sambhaveyyāti.",
  "tika-s0201t:690_0": "37. Evaṃ ājīvaṭṭhamakasīlavasena bhayabheravaṃ dassetvā tato paraṃ nīvaraṇappahānādivasena",
  "tika-s0201t:690_1": "taṃ dassetuṃ desanā vaḍḍhitāti tadatthaṃ vivaranto “ito para”ntiādimāha. Tattha nīvaraṇavasena",
  "tika-s0201t:690_2": "puna vuttāti ayamadhippāyo – evaṃ sīlavisuddhimattampi araññe viharato bhayabheravābhāvaṃ",
  "tika-s0201t:690_3": "āvahati, kimaṅgaṃ pana nīvaraṇāni pahāya appanāsamādhiṃ, upacārasamādhimeva vā sampādayatoti",
  "tika-s0201t:690_4": "samādhisampadāya bhayabheravābhāvahetukaṃ dassetuṃ upari desanā vaḍḍhitāti akusalamanokammantabhāvena",
  "tika-s0201t:690_5": "gahitāpi abhijjhābyāpādā nīvaraṇavasena puna vuttāti adhippāyo. Abhi-pubbo jhā-saddo",
  "tika-s0201t:690_6": "abhijjhāyanatthoti āha “parabhaṇḍādiabhijjhāyanasīlā”ti. Vatthukāmesūti rūpādīsu",
  "tika-s0201t:690_7": "kilesakāmassa vatthubhūtesu kāmesu. Bahalakilesarāgāti thiramūladummocanīyatāhi ajjhosāne",
  "tika-s0201t:690_8": "pabhūtakilesakāmā. Abhijjhā cettha appattavisayapatthanā, tibbasārāgo sampattivisayābhiniveso.",
  "tika-s0201t:690_9": "Te hi lobhābhibhūtā puggalā attani tibbasāpekkhatāya eva lobhābhibhūtatāya avavatthitārammaṇā",
  "tika-s0201t:690_10": "avinicchitavisayā araññe taṃ taṃ visayaṃ anupadhāritvā viharanti, rajjuādīni yāthāvato",
  "tika-s0201t:690_11": "na sallakkhenti. Tenāha “tesa”ntiādi. Upaṭṭhāti santacittatāya. Tathā hi vuttaṃ “ākulacittā”ti.",
  "tika-s0201t:690_12": "“Idānimha naṭṭhā”ti tasanti vitasanti, āgantvā bādhiyamānā viya honti, evaṃ taṃ bhayabheravaṃ",
  "tika-s0201t:690_13": "attani samāropanaṭṭhena avhāyanti pakkosantīti yojanaṃ sandhāyāha “sesaṃ tādisamevā”ti.",
  "tika-s0201t:690_14": "“Anabhijjhāluhamasmī”ti pāḷipade ciraparicitaalobhajjhāsayatāya kamaladale jalabindu",
  "tika-s0201t:690_15": "viya alaggamānasattā sabbattha anapekkhohamasmīti attho.",
  "tika-s0201t:691_0": "38. Pakatibhāvavijahanenāti parisuddhabhāvasaṅkhātassa ca pakatibhāvassa vijahanena.",
  "tika-s0201t:691_1": "Sāvajjadhammasamuppattiyā hi cittassa anavajjabhāvo jahito hotīti. Vipannacittāti",
  "tika-s0201t:691_2": "kilesāsucidūsitatāya kuthitacittā. Tenāha “kilesānugataṃ…pe… pūtikaṃ hotī”ti. Paduṭṭhamanasaṅkappāti",
  "tika-s0201t:691_3": "visasaṃsaṭṭhamuttaṃ viya dosena padūsitacittasaṅkappā. Vuttanayenevāti “te avavatthitārammaṇā",
  "tika-s0201t:691_4": "hontī”tiādinā abhijjhāluvāre vuttanayeneva. Yathā hi lobhavasena, evaṃ dosādivasenapi",
  "tika-s0201t:691_5": "avavatthitārammaṇā hontīti. Sabbatthāti heṭṭhā upari cāti sabbattha ṭhānesu vaṇṇetabbā.",
  "tika-s0201t:692_0": "39. “Yā cittassa akallatā akammaññatā”ti vacanato thinaṃ cittassa gelaññabhāvena",
  "tika-s0201t:692_1": "gahaṇaṃ gacchatīti āha “cittagelaññabhūtena thinenā”ti. Tathā “yā kāyassa akallatā",
  "tika-s0201t:692_2": "akammaññatā”ti vacanato middhaṃ visesato nāmakāyassa gelaññabhāvena gahaṇaṃ gacchatīti",
  "tika-s0201t:692_3": "āha “sesanāmakāyagelaññabhūtena middhenā”ti. Sesaggahaṇañcettha cittanivattanatthaṃ.",
  "tika-s0201t:692_4": "Idañca middhaṃ rūpakāyassapi gelaññāvahanti daṭṭhabbaṃ niddāya hetubhāvato. Tathā",
  "tika-s0201t:692_5": "hi taṃ “niddā capalāyikā”ti niddiṭṭhaṃ. Tenāha “te niddābahulā hontī”ti.",
  "tika-s0201t:693_0": "40. Uddhaccapakatikāti uddhaccasīlā anavaṭṭhitasabhāvā. Anavaṭṭhānarasañhi uddhaccaṃ.",
  "tika-s0201t:693_1": "Tenāha “vipphandamānacittā”tiādi. Idhāti “avūpasantacittā”ti imasmiṃ pade. Kukkuccaṃ",
  "tika-s0201t:693_2": "gahetuṃ vaṭṭati saṃvaṇṇanāvasena pacchānutāpassapi cittassa avūpasamakarattā. Uddhaccaṃ",
  "tika-s0201t:693_3": "pana sarūpeneva gahitanti adhippāyo.",
  "tika-s0201t:694_0": "41. Ekamevidaṃ pañcamaṃ nīvaraṇaṃ yadidaṃ kaṅkhā vicikicchāti ca. Yadi evaṃ kasmā",
  "tika-s0201t:694_1": "dvidhā katvā vuttanti āha “kiṃ nu kho”tiādi. Kaṅkhanatoti saṃsayanato. Vicikicchāti",
  "tika-s0201t:694_2": "vuccati “dhammasabhāvaṃ vicinanto etāya kicchati, vigatā tikicchā vā”ti katvā.",
  "tika-s0201t:695_0": "42. Evaṃ nīvaraṇābhāvakittanamukhena samādhisampadāya bhayabheravābhāvaṃ dassetvā",
  "tika-s0201t:695_1": "idāni attukkaṃsanādiabhāvakittanamukhena paññāsampadāya bhayabheravābhāvaṃ dassetuṃ",
  "tika-s0201t:695_2": "“ye kho kecī”tiādinā upari desanā vaḍḍhitā, tadatthaṃ vivarituṃ “attukkaṃsanakā”tiādi",
  "tika-s0201t:695_3": "vuttaṃ. Ukkaṃsenti mānavasena paggaṇhanena. Tenāha “ucce ṭhāne ṭhapentī”ti. Thinamiddhauddhaccakukkuccavicikicchāvāresu",
  "tika-s0201t:695_4": "gayhamānaṃ abhijjhāluvārasadisanti tattha taṃ anāmasitvā attukkaṃsakavāre kiñci visadisaṃ",
  "tika-s0201t:695_5": "atthīti taṃ dassetuṃ “te katha”ntiādi vuttaṃ.",
  "tika-s0201t:696_0": "43. Chambhanaṃ chambho, kāyassa chambhitattahetubhūto balavacittutrāso. So etesaṃ",
  "tika-s0201t:696_1": "atthīti chambhī. Tenāha “kāyathambhanā”tiādi. Bhīrukajātikāti bhāyanakasīlā. Ekameva",
  "tika-s0201t:696_2": "cetaṃ sāvajjabhayaṃ kāye chambhitattassa, citte ca kāye ca thaddhabhāvassa uppādanavasena",
  "tika-s0201t:696_3": "“chambho bhīrutā”ti ca vuccatīti taṃsamaṅgino samaṇabrāhmaṇā “chambhī bhīrukajātikā”ti",
  "tika-s0201t:696_4": "vuttā, idha bhayabheravaṃ sarūpeneva gahitaṃ.",
  "tika-s0201t:697_0": "44. Labbhati pāpuṇīyatīti lābhasaddassa kammasādhanattamāha. Sakkaccaṃ kātabbo dātabboti",
  "tika-s0201t:697_1": "sakkāro. Tadatthadīpakanti lābhādiṃ pahāya araññe vasato bhayabheravāvhāyanaṃ natthīti",
  "tika-s0201t:697_2": "dīpakaṃ. So kira lābhagarutāyeva piyo gāmo etassāti “piyagāmiko”ti nāmaṃ labhati.",
  "tika-s0201t:697_3": "Kammamuttoti jarājiṇṇattā kammaṃ kātuṃ na sakkotīti sāmikehi vissaṭṭho.",
  "tika-s0201t:698_0": "45. Alasabhāvena sammāvāyāmassa akaraṇato kucchitaṃ sīdantīti kusītā. Vīrassa bhāvo,",
  "tika-s0201t:698_1": "kammaṃ vā vīriyaṃ, vidhinā vā īretabbaṃ pavattetabbanti vīriyaṃ, sammāvāyāmo. Tena",
  "tika-s0201t:698_2": "hīnā hīnavīriyā. Kāyaviññattiyā samuṭṭhānavasena pavattavīriyaṃ kāyikavīriyaṃ, vattakaraṇacaṅkamanādīsu",
  "tika-s0201t:698_3": "daṭṭhabbaṃ. Nisajja sayitvā ca kammaṭṭhānamanasikāravasena pavattavīriyaṃ cetasikavīriyaṃ.",
  "tika-s0201t:698_4": "Tattha purimaṃ visesato kosajjapaṭipakkhatāvasena, dutiyaṃ vīriyārambhatāvasena pākaṭaṃ",
  "tika-s0201t:698_5": "hotīti dassento “kusītā”tiādimāha. Te hi hīnavīriyā alasatāyeva ārammaṇavavatthānamattampi kātuṃ na sakkonti.",
  "tika-s0201t:699_0": "46. Naṭṭhassatīti alabbhamānassati, paccayavekallena vijjamānāyapi satiyā satikiccaṃ",
  "tika-s0201t:699_1": "kātuṃ asamatthatāya evaṃ vuttaṃ. Na sampajānāti asampajānā. Taṃyoganivattiyañcāyaṃ",
  "tika-s0201t:699_2": "a-kāro “ahetukā dhammā, abhikkhuko āvāso”tiādīsu viyāti āha “paññārahitā”ti. Nanu",
  "tika-s0201t:699_3": "soḷasamo paññāvāro, ayaṃ sativāro, tattha kasmā saṃkilesapakkhe paññā gahitāti codanaṃ",
  "tika-s0201t:699_4": "sandhāyāha “imassa cā”tiādi. Satibhājanīyamevetaṃ, yadidaṃ cuddasamo vāro, paññā",
  "tika-s0201t:699_5": "panettha cuddasame vāre kevalā sati dubbalāti satidubbalyadīpanatthaṃ “asampajānā”ti",
  "tika-s0201t:699_6": "paṭikkhepamukhena vuttā. Idāni vuttamevatthaṃ pākaṭataraṃ kātuṃ “duvidhā hī”tiādi vuttaṃ.",
  "tika-s0201t:700_0": "47. Appanāsamādhinā, upacārasamādhinā vā cittaṃ ārammaṇe samaṃ, sammā vā āhitaṃ nāma",
  "tika-s0201t:700_1": "hoti, nāññathāti dassento “asamāhitāti upacārappanāsamādhivirahitā”ti āha. Vibbhantacittāti",
  "tika-s0201t:700_2": "anavaṭṭhitacittā. Pubbe nīvaraṇabhāvasāmaññena uddhaccaṃ gahitaṃ “uddhatā avūpasantacittā”ti,",
  "tika-s0201t:700_3": "idha samādhānābhāvena uddhaccahetuko cittavibbhamo vutto “asamāhitā vibbhantacittā”ti,",
  "tika-s0201t:700_4": "ayametesaṃ viseso. Pubbe vuttanayenāti pubbe “uddhaccena hi ekārammaṇe cittaṃ vipphandati",
  "tika-s0201t:700_5": "dhajayaṭṭhiyaṃ vātena paṭākā viyā”ti vuttanayena. Sabbaṃ pubbasadisamevāti bhayabheravāvhāyanassa",
  "tika-s0201t:700_6": "abhijjhāluvāre vuttasadisataṃ sandhāya vadati.",
  "tika-s0201t:701_0": "48. Duppaññāti ettha du-saddo “dussīlo”tiādīsu viya abhāvattho, na “duggati, duppaṭipanno”tiādīsu",
  "tika-s0201t:701_1": "viya garahatthoti dassetuṃ “nippaññānametaṃ adhivacana”nti vatvā “paññā pana duṭṭhā",
  "tika-s0201t:701_2": "nāma natthī”ti vuttaṃ. Teti duppaññā. Sabbatthāti catūsupi pāṭhavikappesu. Elanti",
  "tika-s0201t:701_3": "vā doso vuccati. Tenāha “yā sā vācā nelā kaṇṇasukhā”ti. Tathā hi sīlaṃ “nelaṅga”nti",
  "tika-s0201t:701_4": "vuttaṃ. Duppaññā ca kathentā sadosameva kathaṃ kathenti apaṇḍitabhāvato. Tenevāha",
  "tika-s0201t:701_5": "“dubbhāsitabhāsī”ti. Tasmā elasabbhāvato elaṃ mukhaṃ etesanti elamūgāti vuttāti evampi",
  "tika-s0201t:701_6": "vā ettha attho daṭṭhabbo. Yāya paññāya vasena “paññāsampanno”ti vuttaṃ, taṃ byatirekamukhena",
  "tika-s0201t:701_7": "dassetuṃ “no ca kho”tiādi vuttaṃ. Nanu ca bodhisattā bahulavipassanāpaññāya samannāgatā",
  "tika-s0201t:701_8": "hontīti? Honti, tadā pana bodhisattena na vipassanārambho kato, no ca vipassanāpaññā",
  "tika-s0201t:701_9": "adhippetāti vuttaṃ “no ca kho vipassanāpaññāyā”ti.",
  "tika-s0201t:702_0": "Keci panettha “saddhāvirahitā aparisuddhakāyakammantādayo viya bhayabheravāvhāyanassa",
  "tika-s0201t:702_1": "visesakāraṇaṃ, nāpi saddhālutā pallomatāyāti saddhāvāro anuddhaṭo”ti vadanti, taṃ",
  "tika-s0201t:702_2": "akāraṇaṃ. Kammaphale hi saddahanto kammapaṭisaraṇataṃyeva nissāya bhayabheravaṃ tiṇāyapi",
  "tika-s0201t:702_3": "amaññamāno pallomatamāpajjeyya. Yasmā pana vīriyādayo saddhāya vinā nappavattantīti",
  "tika-s0201t:702_4": "tesaṃ upanissayabhūtā sahajātā ca sā taggahaṇeneva gahitā hotīti visuṃ na uddhaṭā.",
  "tika-s0201t:702_5": "Tathā hi sā jhānassa pubbabhāgapaṭipadāyampi na uddhaṭā, kiṃ vā etāya saddhāya, addhā",
  "tika-s0201t:702_6": "sā imasmiṃ ārammaṇapariggahaṭṭhāne na gahetabbāva, tato dhammassāminā idha na uddhaṭā,",
  "tika-s0201t:702_7": "evaṃ aññesupi edisesu ṭhānesu nicchayo kātabbo. Yathānulomadesanā hi suttantakathāti.",
  "tika-s0201t:703": "Vacīkammantavārādikathāvaṇṇanā niṭṭhitā.",
  "tika-s0201t:704": "Soḷasaṭṭhānārammaṇapariggaho niṭṭhito.",
  "tika-s0201t:705": "Bhayabheravasenāsanādivaṇṇanā",
  "tika-s0201t:706_0": "49. Soḷasārammaṇānīti soḷasaṭṭhānāni ārammaṇāni. Evarūpāsu rattīsūti cātuddasīādikā",
  "tika-s0201t:706_1": "upari vakkhamānā rattiyo sandhāya vadati. Evarūpe senāsaneti etthāpi eseva nayo.",
  "tika-s0201t:706_2": "Yāti aniyamato uddiṭṭhānaṃ puna “tā”ti vacanaṃ niddeso viya hotīti vuttaṃ “yā tāti",
  "tika-s0201t:706_3": "ubhayametaṃ rattīnaṃyeva uddesaniddesavacana”nti. Abhīti lakkhaṇatthe “aññe ca abhiññātā",
  "tika-s0201t:706_4": "brāhmaṇamahāsālā”tiādīsu viya. Kathaṃ panettha lakkhaṇatthatā veditabbā? Lakkhīyati",
  "tika-s0201t:706_5": "etenāti lakkhaṇanti āha “candapāripūriyā”tiādi. Puṇṇamāsiyaṃ candapāripūriyā amāvāsiyaṃ",
  "tika-s0201t:706_6": "candaparikkhayena. Ādi-saddena candassa upaḍḍhamaṇḍalatārāhuggahatādīnaṃ saṅgaho",
  "tika-s0201t:706_7": "daṭṭhabbo. Upasaggamattameva abhi-saddo lakkhitasaddeneva lakkhaṇatthassa viññāyamānattāti adhippāyo.",
  "tika-s0201t:707_0": "Paṭhamadivasato pabhutīti paṭhamapāṭipadadivasato paṭṭhāya. Yasmā codako bhagavato",
  "tika-s0201t:707_1": "kāle anabhilakkhitāpi aparabhāge abhilakkhitā jātā, tasmā taṃ abhilakkhaṇīyataṃ upādāya",
  "tika-s0201t:707_2": "“sabbadassinā bhagavatā pañcamī kasmā na gahitā”ti codeti, itaro sabbakālikāsu cātuddasīādīsu",
  "tika-s0201t:707_3": "gayhamānāsu asabbakālikāya kathaṃ gahaṇanti adhippāyena “asabbakālikattā”ti pariharati.",
  "tika-s0201t:708_0": "Tathāvidhāsūti “abhiññātā”tiādinā yathā vuttā, tathāvidhāsu. Devatādhiṭṭhitabhāvena",
  "tika-s0201t:708_1": "ārāmādīnaṃ lokassa cetiyabhāvoti āha “pūjanīyaṭṭhenā”ti. Manussā yebhuyyena gāmādīnaṃ",
  "tika-s0201t:708_2": "dvāresu tathārūpe rukkhe cetiyaṭṭhāniye katvā voharantīti āha “gāmanigamādidvāresū”tiādi.",
  "tika-s0201t:708_3": "Dassanamattenapi savanamattenapi bhayuppādanena pākatikasatte bhiṃsentīti bhiṃsanakāni.",
  "tika-s0201t:708_4": "Tenāha “bhayajanakānī”tiādi. Bhāyati etasmāti bhayaṃ, ativiya sappaṭibhayaṃ bheravaṃ.",
  "tika-s0201t:709_0": "Āyācanaupahārakaraṇārahanti taṃtaṃbalikammapaṇidhikammakaraṇayoggaṃ. Pupphadhūpa…pe…",
  "tika-s0201t:709_1": "dharaṇitalanti idaṃ yathāpaṭisūtena suppādinā upahārakaraṇadassanaṃ. Koṭṭentoti paharanto,",
  "tika-s0201t:709_2": "siṅgappahārakhurappahārehi saddaṃ karontoti adhippāyo. Sabbacatuppadānaṃ idha magoti",
  "tika-s0201t:709_3": "nāmaṃ, na “acchacammaṃ migacammaṃ eḷakacamma”ntiādīsu viya, rohitotiādi migavisesānanti",
  "tika-s0201t:709_4": "adhippāyo. Cāletvāti aggamaddanena cāletvā. Moraggahaṇañcettha upalakkhaṇanti dassento",
  "tika-s0201t:709_5": "āha “idha sabbapakkhigahaṇaṃ adhippeta”nti. Esa nayoti idaṃ yathā “moro vā”ti ettha",
  "tika-s0201t:709_6": "vā-saddo avuttavikappanattho, evaṃ “migo vā”ti etthāpīti migasaddassa visesatthavuttitaṃ",
  "tika-s0201t:709_7": "sandhāyāha. Ito pabhūtīti “yaṃnūnāhaṃ yā tā rattiyo”tiādinā bhayabheravassa gavesanacintanato",
  "tika-s0201t:709_8": "pabhuti, na gavesanārambhato pabhuti. “Appeva nāmāhaṃ bhayabheravaṃ passeyya”nti",
  "tika-s0201t:709_9": "etthāpi hi ārammaṇameva bhayabheravaṃ. Sukhārammaṇaṃ rūpaṃ sukhamiva “rūpaṃ sukhaṃ",
  "tika-s0201t:709_10": "sukhānupatitaṃ sukhāvakkanta”ntiādīsu. Kathaṃ bhayaggahaṇena ca rūpārammaṇaggahaṇanti",
  "tika-s0201t:709_11": "āha “parittassa cā”tiādi. “Āgacchatī”ti vacanato gavesanārambhato pabhuti “etaṃ bhaya”nti",
  "tika-s0201t:709_12": "ārammaṇaṃ adhippetanti keci “taṃ na passeyya”nti cakkhunā dassanassa adhippetattā,",
  "tika-s0201t:709_13": "tasmā vuttanayeneva attho gahetabbo. Bhayaṃ ākaṅkhamānoti upaparikkhanavasena ahaṃ",
  "tika-s0201t:709_14": "bhayavatthuṃ ākaṅkhanto viharāmi, taṃ kimatthiyaṃ, ettakopi bhayasamannāhāro mayhaṃ ayuttoti adhippāyo.",
  "tika-s0201t:710_0": "Yaṃ pakāraṃ bhūto yathābhūto, so panettha pakāro iriyāpathavasena yutto pāḷiyaṃ tathā",
  "tika-s0201t:710_1": "āgatattāti āha “yena yena iriyāpathena bhūtassā”ti. Bhavitassāti idaṃ “bhūtassā”ti",
  "tika-s0201t:710_2": "iminā samānatthaṃ padanti daṭṭhabbaṃ. “Samaṅgībhūtassā”ti padaṃ purimapadalopena",
  "tika-s0201t:710_3": "bhūtassāti vuttanti dassento “samaṅgībhūtassa vā”ti āha. Bhayabheravārammaṇeti bhayabheravābhimate",
  "tika-s0201t:710_4": "ārammaṇe. Neva mahāsatto tiṭṭhatītiādi “tathābhūto ca taṃ paṭivineyya”nti yathā cintitaṃ,",
  "tika-s0201t:710_5": "tathā paṭipannabhāvadassanaṃ. Iriyāpathapaṭipāṭi nāma ṭhānagamananisajjānipajjāti",
  "tika-s0201t:710_6": "vadanti, uppaṭipāṭi pana paṭhamaṃ nipajjā, puna nisajjā, puna ṭhānaṃ, pacchā gamananti",
  "tika-s0201t:710_7": "evaṃ veditabbā. Āsannapaṭipāṭiyāti gamanassa tāva ṭhānaṃ āsannaṃ, ṭhānassa nisajjā",
  "tika-s0201t:710_8": "gamanañca, nisajjāya nipajjā ṭhānañca, nipajjāya nisajjā āsannā. Idha pana gamanassa",
  "tika-s0201t:710_9": "ṭhānaṃ, ṭhānassa ca gamanaṃ, nisajjāya ca nipajjā, nipajjāya ca nisajjā āsannabhāvena",
  "tika-s0201t:710_10": "gahitā, itare paramparāvasenāti veditabbā. Bhikkhussa pana iriyāpathā sampattapaṭipāṭiyā",
  "tika-s0201t:710_11": "viya aparāparuppattivasena vuccanti.",
  "tika-s0201t:711": "Bhayabheravasenāsanādivaṇṇanā niṭṭhitā.",
  "tika-s0201t:712": "Asammohavihāravaṇṇanā",
  "tika-s0201t:713_0": "50. Ayañca me sabbaso bhayabheravābhāvo visesato asammohadhammattāti dassetuṃ “santi",
  "tika-s0201t:713_1": "kho panā”tiādinā upari desanā vaḍḍhitāti ayaṃ vā ettha anusandhi. Jhāyīnaṃ sammohaṭṭhānesūti",
  "tika-s0201t:713_2": "iminā ajjhāyīnaṃ sammohaṭṭhānesu vattabbameva natthīti dasseti. Atthīti idaṃ nipātapadaṃ",
  "tika-s0201t:713_3": "puthuvacanampi hoti “atthi imasmiṃ kāye kesā”tiādīsu viyāti “santī”ti padassa atthadassanavasena",
  "tika-s0201t:713_4": "vuttaṃ. Kiṃ khaṇattayasamaṅgitāya te atthi, noti āha “saṃvijjanti upalabbhantī”ti,",
  "tika-s0201t:713_5": "mahati lokasannivāse edisāpi saṃvijjanti ñāṇena gahetabbatāya upalabbhantīti. Odātakasiṇalābhīti",
  "tika-s0201t:713_6": "appamāṇaodātakasiṇalābhī. Evaṃ hissa samantato āloko viya upaṭṭhāti. Parikammanti",
  "tika-s0201t:713_7": "samāpattipubbabhāgamāha. Ettakaṃ sūriye gate vuṭṭhahāmīti, no ca kho addhānaparicchede",
  "tika-s0201t:713_8": "kusalo hoti, kevalaṃ “divā eva vuṭṭhahāmī”ti manasikāraṃ uppādesi. Visadaṃ hoti sabbaṃ",
  "tika-s0201t:713_9": "ārammaṇajātaṃ, dibbacakkhunā passantassa viya vibhūtaṃ. Avisadanti ettha vuttavipariyāyena",
  "tika-s0201t:713_10": "attho veditabbo. Evaṃsaññinoti rattiṃ “divā”ti, divā ca “rattī”ti evaṃsaññino.",
  "tika-s0201t:714_0": "Antosenāsane rattiṃ nisinno hotīti ratti-saddo ajjhāharitabbo. Parittāsanādīhi, aññehi",
  "tika-s0201t:714_1": "vā kāraṇehi. Gambhīrāya bhūmigabbhasadisāya ghanavanapaṭicchannāya bahalatarajālavanapaṭalapaṭicchannāya.",
  "tika-s0201t:714_2": "Antarahitasūriyāloke kāleti eteneva divāti avuttasiddho. Sammohavihāro nāma bahuvidhoti",
  "tika-s0201t:714_3": "āha “sammohavihārānaṃ aññatara”nti.",
  "tika-s0201t:715": "Pākaṭo bodhisattassa rattindivaparicchedo antamaso lavatuṭikhaṇassapi upādāya suvavatthitattā, tathā rattidivasakoṭṭhāsaparicchedo attanā kātabbakiccavasena kālañāṇavasena ca.",
  "tika-s0201t:716_0": "Kālathambhe laddhabbachāyāvasena dvaṅgulakāle. Yāmaghaṇṭikaṃ paharati saṅghassa taṃtaṃvattakaraṇatthaṃ.",
  "tika-s0201t:716_1": "Muggaranti ghaṇṭikappaharaṇamuggaraṃ. Yāmayantaṃ patati aññehi bhikkhūhi yojitanti",
  "tika-s0201t:716_2": "adhippāyo. Yāva aññe bhikkhū bhojanasālaṃ upagacchanti, tāva divāvihāraṭṭhānaṃ gantvā",
  "tika-s0201t:716_3": "samaṇadhammaṃ karoti.",
  "tika-s0201t:717_0": "Yaṃ kho tanti ettha yanti aniyamuddeso, khoti avadhāraṇe, yameva puggalanti attho.",
  "tika-s0201t:717_1": "Tanti vuccamānākāravacanaṃ. Mamevāti maṃ eva. Asammohasabhāvoti sabhāvabhūtaasammoho.",
  "tika-s0201t:717_2": "“Uppanno”ti vuttattā “manussaloke”ti vuttaṃ. Paññāsampattiyāti yāthāvato hitassa",
  "tika-s0201t:717_3": "jānanasamatthena attano paññāguṇena, na kevalaṃ ajjhāsayeneva hitesitā, atha kho",
  "tika-s0201t:717_4": "payogenāti dassento “hitūpadesako”ti āha. Ajjhāsayena pana hitesitā “lokānukampāyā”ti",
  "tika-s0201t:717_5": "iminā dassitā. Upakaraṇehi vinā na kadāci bhogasukhaṃ upakaraṇadānañca cāgasampattihetukanti",
  "tika-s0201t:717_6": "āha “cāgasampattiyā…pe… dāyako”ti. Mettāsampattiyā hitūpasaṃhārena rakkhitā. Karuṇāsampattiyā",
  "tika-s0201t:717_7": "dukkhāpanayanena gopāyitā. Nanu ca pubbepi vuttaṃ “hitāya sukhāyā”ti, atha kasmā",
  "tika-s0201t:717_8": "puna taṃ gahitanti codanaṃ sandhāyāha “idha devamanussaggahaṇenā”tiādi. Tena pubbe",
  "tika-s0201t:717_9": "avisesato hitādīni dassitāni, idāni visesato saha payojanena tāni dassitānīti dīpeti.",
  "tika-s0201t:717_10": "Nibbānato paro paramo attho nāma natthīti āha “paramatthattāyā”ti. Hinoti nibbānaṃ",
  "tika-s0201t:717_11": "gacchatīti hitaṃ, maggo. Ukkaṃsato sukhatthaṃ ariyaphalanti āha “tato uttari sukhābhāvato”ti.",
  "tika-s0201t:718": "Asammohavihāravaṇṇanā niṭṭhitā.",
  "tika-s0201t:719": "Pubbabhāgapaṭipadādivaṇṇanā",
  "tika-s0201t:720_0": "51. Asammohavihāranti asammohavuttiṃ, asammohasambodhinti vā attho. Tanti samathavipassanābhāvanāsaṅkhātaṃ",
  "tika-s0201t:720_1": "paṭipadaṃ. Pubbabhāgato pabhutīti bhāvanāya pubbabhāgavīriyārambhādito paṭṭhāya.",
  "tika-s0201t:720_2": "Kecīti uttaravihāravāsino.",
  "tika-s0201t:721_0": "Bodhimaṇḍeti bodhisaṅkhātassa ñāṇassa maṇḍabhāvappatte ṭhāne. Caturaṅganti “kāmaṃ",
  "tika-s0201t:721_1": "taco ca nhāru ca, aṭṭhi ca avasissatū”tiādinā vuttacaturaṅgasamannāgataṃ. Paggahitanti",
  "tika-s0201t:721_2": "ārambhaṃ sithilaṃ akatvā daḷhaparakkamasaṅkhātussahanabhāvena gahitaṃ. Tenāha “asithilappavattitanti",
  "tika-s0201t:721_3": "vuttaṃ hotī”ti. Asallīnanti asaṅkucitaṃ kosajjavasena saṅkocaṃ anāpannaṃ.",
  "tika-s0201t:722_0": "Upaṭṭhitāti ogāhanasaṅkhātena apilāpanabhāvena ārammaṇaṃ upagantvā ṭhitā. Tenāha",
  "tika-s0201t:722_1": "“ārammaṇābhimukhībhāvenā”ti. Sammosassa viddhaṃsanavasena pavattiyā na sammuṭṭhāti",
  "tika-s0201t:722_2": "asammuṭṭhā. Kiñcāpi cittamiva cittapassaddhivasena kāyapassaddhivaseneva kāyo passaddho",
  "tika-s0201t:722_3": "hoti, tathāpi yasmā kāyapassaddhi uppajjamānā cittapassaddhiyā saheva uppajjati,",
  "tika-s0201t:722_4": "na vinā, tasmā vuttaṃ “kāyacittapassaddhisambhavenā”ti. Rūpakāyopi passaddhoyeva",
  "tika-s0201t:722_5": "hoti kāyapassaddhiyā ubhayesampi kāyānaṃ passambhanāvahattā. So ca kho kāyo. Vigatadarathoti",
  "tika-s0201t:722_6": "vigatakilesadaratho. Nāmakāye hi vigatadarathe rūpakāyopi vūpasantadarathapariḷāho",
  "tika-s0201t:722_7": "hoti. Sammā āhitanti nānārammaṇesu vidhāvanasaṅkhātavikkhepaṃ vicchinditvā ekasmiṃyeva",
  "tika-s0201t:722_8": "ārammaṇe avikkhittabhāvāpādānena sammadeva āhitaṃ. Tenāha “suṭṭhu ṭhapita”ntiādi.",
  "tika-s0201t:722_9": "Cittassa anekaggabhāvo vikkhepavasena cañcalatā, sā sati ekaggatāya na hotīti āha",
  "tika-s0201t:722_10": "“ekaggaṃ acalaṃ nipphandana”nti. Ettāvatāti “āraddhaṃ kho panā”tiādinā vīriyasatipassaddhisamādhīnaṃ",
  "tika-s0201t:722_11": "kiccasiddhidassanena. Nanu ca saddhāpaññānampi kiccasiddhi jhānassa pubbapaṭipadāya",
  "tika-s0201t:722_12": "icchitabbāti? Saccaṃ icchitabbā, sā pana nānantariyabhāvena avuttasiddhāti na gahitā.",
  "tika-s0201t:722_13": "Asati hi saddhāya vīriyārambhādīnaṃ asambhavoyeva, paññāpariggahe ca nesaṃ asati",
  "tika-s0201t:722_14": "paññāyārambhādibhāvo na siyā. Tathā asallīnāsammosatādayo vīriyādīnanti asallīnatādiggahaṇenevettha",
  "tika-s0201t:722_15": "paññākiccasiddhi gahitāti daṭṭhabbaṃ. Jhānabhāvanāyaṃ vā samādhikiccaṃ adhikaṃ icchitabbanti",
  "tika-s0201t:722_16": "dassetuṃ samādhipariyosānāva jhānassa pubbapaṭipadā kathitāti daṭṭhabbaṃ.",
  "tika-s0201t:723_0": "Vuttaṃ, tasmā idha na vattabbaṃ. Visuddhimaggo hi imissā saṃvaṇṇanāya ekadesabhūtoti",
  "tika-s0201t:723_1": "vuttovāyamatthoti. Viharatīti āgataṃ paruddesikattā vihārassa. Idha vihāsinti āgataṃ",
  "tika-s0201t:723_2": "atthuddesikattā. Idaṃ kira sabbabuddhānaṃ avijahitanti āha “ānāpānassatikammaṭṭhāna”nti.",
  "tika-s0201t:723_3": "Rūpavirāgabhāvanāvasena pavatto catubbidhopi arūpajjhānaviseso catutthajjhānasaṅgaho",
  "tika-s0201t:723_4": "evāti āha “cattāri jhānānī”ti. Yuttaṃ tāva cittekaggatā bhavokkamanatthatā viya vipassanāpādakatāpi",
  "tika-s0201t:723_5": "catunnaṃ jhānānaṃ sādhāraṇāti tesaṃ vasena “cattāri jhānānī”ti vacanaṃ, abhiññāpādakatā",
  "tika-s0201t:723_6": "pana nirodhapādakatā ca catutthasseva jhānassa āveṇikā, sā kathaṃ catunnaṃ jhānānaṃ",
  "tika-s0201t:723_7": "sādhāraṇā vuttāti? Paramparādhiṭṭhānabhāvato. Padaṭṭhānapadaṭṭhānampi hi padaṭṭhānanteva",
  "tika-s0201t:723_8": "vuccati, kāraṇakāraṇampi kāraṇanti yathā “tiṇehi sattaṃ siddha”nti, evañca katvā",
  "tika-s0201t:723_9": "payojananiddese aṭṭhasamāpattiggahaṇaṃ samatthitaṃ hoti. Cittekaggatatthānīti cittasamādhānatthāni,",
  "tika-s0201t:723_10": "diṭṭhadhammasukhavihāratthānīti attho. Cittekaggatāsīsena hi diṭṭhadhammasukhavihāro",
  "tika-s0201t:723_11": "vutto, sukkhavipassakakhīṇāsavavasena cetaṃ vuttaṃ. Tenāha “ekaggacittā sukhaṃ divasaṃ",
  "tika-s0201t:723_12": "viharissāmā”ti. Bhavokkamanatthānīti bhavesu nibbattiatthāni.",
  "tika-s0201t:724_0": "Yasmā bodhisattena bodhimaṇḍūpasaṅkamanato pubbepi carimabhave catutthajjhānaṃ nibbattitapubbaṃ,",
  "tika-s0201t:724_1": "tadā pana taṃ nibbattitamattameva ahosi, na vipassanādipādakaṃ, tasmā “bodhirukkhamūle",
  "tika-s0201t:724_2": "nibbattita”nti tato visesetvā vuttaṃ. Vipassanāpādakanti vipassanārambhe vipassanāya",
  "tika-s0201t:724_3": "pādakaṃ. Abhiññāpādakanti etthāpi eseva nayo. Buddhānañhi paṭhamārambhe eva pādakajjhānena",
  "tika-s0201t:724_4": "payojanaṃ ahosi, na tato paraṃ uparimaggādhigamaphalasamāpattiabhiññāvaḷañjanādiatthaṃ.",
  "tika-s0201t:724_5": "Abhisambodhisamadhigamato paṭṭhāya hi sabbaṃ ñāṇasamādhikiccaṃ ākaṅkhamattapaṭibaddhamevāti.",
  "tika-s0201t:724_6": "Sabbakiccasādhakanti anupubbavihārādisabbakiccasādhakaṃ. Sabbalokiyalokuttaraguṇadāyakanti",
  "tika-s0201t:724_7": "ettha vipassanābhiññāpādakattā eva catutthassa jhānassa bhagavato sabbalokiyalokuttaraguṇadāyakatā",
  "tika-s0201t:724_8": "veditabbā. Sabbaññutaññāṇapadaṭṭhānañhi maggañāṇaṃ, maggañāṇapadaṭṭhānañca sabbaññutaññāṇaṃ",
  "tika-s0201t:724_9": "abhisambodhi, tadadhigamasamakālameva bhagavato sabbe buddhaguṇā hatthagatā ahesuṃ,",
  "tika-s0201t:724_10": "catutthajjhānasannissayo ca maggādhigamoti.",
  "tika-s0201t:725": "Pubbabhāgapaṭipadādivaṇṇanā niṭṭhitā.",
  "tika-s0201t:726": "Pubbenivāsakathāvaṇṇanā",
  "tika-s0201t:727_0": "52. Dvinnaṃ vijjānanti pubbenivāsañāṇadibbacakkhuñāṇasaṅkhātānaṃ dvinnaṃ vijjānaṃ.",
  "tika-s0201t:727_1": "Anupadavaṇṇanāti tāsaṃ vijjānaṃ niddesapāḷiyā anupadavaṇṇanā. Bhāvanānayoti uppādanavidhi.",
  "tika-s0201t:727_2": "“So”ti paccattavacanassa ahaṃ-saddena sambandhane kāraṇaṃ dassetuṃ “abhininnāmesi”ntiādi",
  "tika-s0201t:727_3": "vuttaṃ. Pāḷiyaṃ vā “abhininnāmesi”nti uttamapurisassa yogoti ahaṃ-saddena ānetvā",
  "tika-s0201t:727_4": "vuccamāne tadattho pākaṭo hotīti “so aha”nti vuttaṃ. Abhinīharinti cittaṃ jhānārammaṇato",
  "tika-s0201t:727_5": "apanetvā pubbenivāsābhimukhaṃ pesesiṃ, pubbenivāsaninnaṃ pubbenivāsapoṇaṃ pubbenivāsapabbhāraṃ akāsinti attho.",
  "tika-s0201t:728_0": "Pubbeatītajātīsu nivutthakkhandhā pubbenivāso. Nivutthāti ca ajjhāvutthā anubhūtā",
  "tika-s0201t:728_1": "attano santāne uppajjitvā niruddhā, gocaranivāsena nivutthadhammā vā attano viññāṇenaviññātā,",
  "tika-s0201t:728_2": "paraviññāṇaviññātāpi vā chinnavaṭumakānussaraṇādīsu, taṃ pubbenivāsaṃ yāya satiyā",
  "tika-s0201t:728_3": "anussarati, tāya sampayuttaṃ ñāṇaṃ pubbenivāsānussatiññāṇaṃ. Paṭinivattantassāti",
  "tika-s0201t:728_4": "pubbenivāsaṃ anussaraṇavasena yāvadicchakaṃ gantvā paccāgacchantassa. Tasmāti vuttassevatthassa",
  "tika-s0201t:728_5": "kāraṇabhāvena paccāmasanaṃ, paṭinivattantassa paccavekkhaṇabhāvatoti vuttaṃ hoti.",
  "tika-s0201t:728_6": "Idhūpapattiyāti idha carimabhave upapattiyā. Anantaranti atītānantaramāha. Amutrāti",
  "tika-s0201t:728_7": "amukasmiṃ bhaveti attho. Udapādinti uppajjiṃ. Tāhi devatāhīti tusitādevatāhi. Ekagottoti",
  "tika-s0201t:728_8": "tusitagottena ekagotto. Mahābodhisattānaṃ santānassa pariyosānāvatthāya devalokūpapattijanakaṃ",
  "tika-s0201t:728_9": "nāma akusalena kammunā anupaddutameva hotīti adhippāyena “dukkhaṃ pana saṅkhāradukkhamevā”ti",
  "tika-s0201t:728_10": "vuttaṃ. Mahāpuññānampi pana devaputtānaṃ pubbanimittuppattikālādīsu aniṭṭhārammaṇasamāyogo",
  "tika-s0201t:728_11": "hotiyevāti “kadāci dukkhadukkhassapi sambhavo natthī”ti na sakkā vattuṃ. Sattapaññāsa…pe…",
  "tika-s0201t:728_12": "pariyantoti idaṃ manussānaṃ vassagaṇanāvasena vuttaṃ. Tattha devānaṃ vassagaṇanāya",
  "tika-s0201t:728_13": "pana catusahassameva.",
  "tika-s0201t:729_0": "Atītabhave khandhā tappaṭibaddhanāmagottāni ca sabbaṃ pubbenivāsanteva saṅgahitanti",
  "tika-s0201t:729_1": "āha “kiṃ viditaṃ karoti? Pubbenivāsa”nti. Moho paṭicchādakaṭṭhena “tamo”ti vuccati",
  "tika-s0201t:729_2": "“tamo viyā”ti katvā. Obhāsakaraṇaṭṭhenāti kātabbato karaṇaṃ, obhāsova karaṇaṃ, attano",
  "tika-s0201t:729_3": "paccayena obhāsabhāvena nibbattetabbaṭṭhenāti attho. Sesaṃ pasaṃsāvacananti paṭipakkhavidhamanapavattivisesānaṃ",
  "tika-s0201t:729_4": "bodhanato vuttaṃ. Avijjā vihatāti etena vijjanaṭṭhena vijjāti ayampi attho dīpitoti",
  "tika-s0201t:729_5": "daṭṭhabbaṃ. Yasmā vijjā uppannāti etena vijjāpaṭipakkhā avijjā, paṭipakkhatā cassā",
  "tika-s0201t:729_6": "pahātabbabhāvena vijjāya ca pahāyakabhāvenāti dasseti. Esa nayo itarasmimpi padadvayeti",
  "tika-s0201t:729_7": "iminā tamo vihato vinaṭṭho. Kasmā? Yasmā āloko uppannoti imamatthaṃ atidisati. Pesitattassāti",
  "tika-s0201t:729_8": "yathādhippetatthasiddhiṃ pati vissaṭṭhacittassa. Yathā appamattassāti aññassapi kassaci",
  "tika-s0201t:729_9": "mādisassāti adhippāyo.",
  "tika-s0201t:730": "Pubbenivāsakathāvaṇṇanā niṭṭhitā.",
  "tika-s0201t:731": "Dibbacakkhuñāṇakathāvaṇṇanā",
  "tika-s0201t:732_0": "53. Idhāti bhayabheravasutte vuttaṃ. Idha ayaṃ visesoti yojanā. Vuttasadisameva “meti",
  "tika-s0201t:732_1": "mayā”tiādinā. Parikammakiccanti “abhiññāpādakacatutthajjhānato vuṭṭhāya sabbapacchimā",
  "tika-s0201t:732_2": "nisajjā āvajjitabbā”tiādinā, kasiṇārammaṇaṃ abhiññāpādakajjhānaṃ sabbākārena abhinīhārakkhamaṃ",
  "tika-s0201t:732_3": "katvā”tiādinā ca vuttena parikammena kiccaṃ payojanaṃ natthi. Na tena idha atthoti",
  "tika-s0201t:732_4": "tena bhāvanānayena idha pāḷiyā atthavaṇṇanāyaṃ attho natthi tathābhāvanāya idha anadhippetattāti adhippāyo.",
  "tika-s0201t:733": "Dibbacakkhuñāṇakathāvaṇṇanā niṭṭhitā.",
  "tika-s0201t:734": "Āsavakkhayañāṇakathāvaṇṇanā",
  "tika-s0201t:735_0": "54. Vipassanāpādakanti vipassanāya padaṭṭhānabhūtaṃ. Vipassanā ca tividhā vipassanakapuggalabhedena.",
  "tika-s0201t:735_1": "Mahābodhisattānañhi paccekabodhisattānañca vipassanā cintāmayañāṇasaṃvaddhitattā",
  "tika-s0201t:735_2": "sayambhuñāṇabhūtā, itaresaṃ sutamayañāṇasaṃvaddhitattā paropadesasambhūtā, sā “ṭhapetvā",
  "tika-s0201t:735_3": "nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā",
  "tika-s0201t:735_4": "arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānaṃ",
  "tika-s0201t:735_5": "aññataramukhavasena anekadhāva visuddhimagge nānānayato vibhāvitā. Mahābodhisattānaṃ",
  "tika-s0201t:735_6": "pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa",
  "tika-s0201t:735_7": "ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ",
  "tika-s0201t:735_8": "paramagambhīrasaṇhasukhumataraṃ anaññasādhāraṇaṃ vipassanāñāṇaṃ hoti, yaṃ aṭṭhakathāsu",
  "tika-s0201t:735_9": "mahāvajirañāṇanti vuccati. Yassa ca pavattivibhāgena catuvīsatikoṭisatasahassappabhedassa",
  "tika-s0201t:735_10": "pādakabhāvena samāpajjiyamānā catuvīsatikoṭisatasahassasaṅkhā devasikaṃ satthu vaḷañjanakasamāpattiyo",
  "tika-s0201t:735_11": "vuccanti, svāyaṃ buddhānaṃ vipassanācāro paramatthamañjūsāya visuddhimaggasaṃvaṇṇanāya",
  "tika-s0201t:735_12": "uddesato dassito, atthikehi tato gahetabboti.",
  "tika-s0201t:736_0": "Āsavānaṃ khepanato samucchindanato āsavakkhayo, ariyamaggo, ukkaṭṭhaniddesavasena",
  "tika-s0201t:736_1": "arahattamaggaggahaṇaṃ. Āsavānaṃ khaye ñāṇaṃ āsavakkhayañāṇanti dassento “tatra cetaṃ",
  "tika-s0201t:736_2": "ñāṇa”nti vatvā khayeti ca ādhāre bhummaṃ, na visayeti dassento “tappariyā pannattā”ti",
  "tika-s0201t:736_3": "āha. Idaṃ dukkhanti dukkhassa ariyasaccassa tadā paccakkhato gahitabhāvadassanaṃ.",
  "tika-s0201t:736_4": "Ettakaṃ dukkhanti dukkhassa ariyasaccassa tadā paccakkhato gahitabhāvadassanaṃ. Ettakaṃ",
  "tika-s0201t:736_5": "dukkhanti tassa paricchijja gahitabhāvadassanaṃ. Na ito bhiyyoti anavasesetvā gahitabhāvadassanaṃ.",
  "tika-s0201t:736_6": "Tenāha “sabbampi dukkhasacca”ntiādi. Sarasalakkhaṇapaṭivedhenāti sabhāvasaṅkhātassa",
  "tika-s0201t:736_7": "lakkhaṇassa asammohato paṭivijjhanena. Asammohapaṭivedhoti ca yathā tasmiṃ ñāṇe pavatte",
  "tika-s0201t:736_8": "pacchā dukkhassa sarūpādiparicchede sammoho na hoti, tathā pavatti. Tenāha “yathābhūtaṃ",
  "tika-s0201t:736_9": "abbhaññāsi”nti. Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ",
  "tika-s0201t:736_10": "āgamma. Tadubhayavato hi puggalassa patti tadubhayassa pattīti vuttaṃ. Patvāti vā",
  "tika-s0201t:736_11": "pāpuṇanahetu. Appavattinti appavattinimittaṃ. Te vā nappavattanti etthāti appavatti,",
  "tika-s0201t:736_12": "nibbānaṃ. Tassāti dukkhanirodhassa. Sampāpakanti sacchikiriyāvasena sammadeva pāpakaṃ.",
  "tika-s0201t:737_0": "Kilesavasenāti āsavasaṅkhātakilesavasena. Yasmā āsavānaṃ dukkhasaccapariyāyo tappariyāpannattā,",
  "tika-s0201t:737_1": "sesasaccānañca taṃsamudayādipariyāyo atthi, tasmā vuttaṃ. “Pariyāyato”ti. Dassento",
  "tika-s0201t:737_2": "saccānīti yojanā. Āsavānaṃyeva cettha gahaṇaṃ “āsavānaṃ khayañāṇāyā”ti āraddhattā.",
  "tika-s0201t:737_3": "Tathā hi āsavavimutti sīseneva sabbasaṃkilesavimutti vuttā. “Idaṃ dukkhanti yathābhūtaṃ",
  "tika-s0201t:737_4": "abbhaññāsi”ntiādinā missakamaggo idha kathitoti “saha vipassanāya koṭippattaṃ maggaṃ",
  "tika-s0201t:737_5": "kathetī”ti vuttaṃ. Ettha ca saccapaṭivedhassa tadā atītakālikattā “yathābhūtaṃ abbhaññāsi”nti",
  "tika-s0201t:737_6": "vatvāpi abhisamayakāle tassa paccuppannataṃ upādāya “evaṃ jānato evaṃ passato”ti",
  "tika-s0201t:737_7": "vattamānakālena niddeso kato. So ca kāmaṃ maggakkhaṇato paraṃ yāvajjatanā atītakāliko",
  "tika-s0201t:737_8": "eva, sabbapaṭhamaṃ panassa atītakālikattaṃ phalakkhaṇena veditabbanti āha “vimuccitthāti",
  "tika-s0201t:737_9": "iminā phalakkhaṇaṃ dassetī”ti. Jānato passatoti vā hetuniddesoyaṃ. Jānanahetu dassanahetu",
  "tika-s0201t:737_10": "kāmāsavā cittaṃ vimuccitthāti yojanā. Bhavāsavaggahaṇeneva cettha bhavarāgassa viya",
  "tika-s0201t:737_11": "bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-s0201t:738_0": "Khīṇājātītiādīhi padehi. Tassāti paccavekkhaṇañāṇassa. Bhūmīnti pavattiṭṭhānaṃ. Na",
  "tika-s0201t:738_1": "tāvassa atītā jāti khīṇā maggabhāvanāyāti adhippāyo. Tattha kāraṇamāha “pubbeva khīṇattā”ti.",
  "tika-s0201t:738_2": "Na anāgatā assajāti khīṇāti yojanā. Na anāgatāti ca anāgatattasāmaññaṃ gahetvā lesena",
  "tika-s0201t:738_3": "codeti. Tenāha “anāgate vāyāmābhāvato”ti, anāgataviseso panettha adhippeto, tassa",
  "tika-s0201t:738_4": "ca khepane vāyāmopi labbhateva. Tenāha “yā pana maggassā”tiādi. Ekacatupañcavokārabhavesūti",
  "tika-s0201t:738_5": "bhavattayaggahaṇaṃ vuttanayena anavasesato jātiyā khīṇabhāvadassanatthaṃ. Tanti yathāvuttaṃ",
  "tika-s0201t:738_6": "jātiṃ. Soti bhagavā.",
  "tika-s0201t:739_0": "Brahmacariyavāso nāma idha maggabrahmacariyassa nibbattanamevāti āha “niṭṭhita”nti.",
  "tika-s0201t:739_1": "Sammādiṭṭhiyā catūsu saccesu pariññādikiccasādhanavasena pavattamānāya sammā saṅkappādīnampi",
  "tika-s0201t:739_2": "dukkhasacce pariññābhisamayānuguṇā pavatti, itarasaccesu ca nesaṃ pahānābhisamayādivasena",
  "tika-s0201t:739_3": "pavatti pākaṭā eva. Tena vuttaṃ “catūhi maggehi pariññāpahānasacchikiriyābhāvanāvasenā”ti.",
  "tika-s0201t:739_4": "Itthattāyāti ime pakārā itthaṃ, tabbhāvo itthattaṃ, tadatthanti vuttaṃ hoti. Te pana",
  "tika-s0201t:739_5": "pakārā ariyamaggabyāpārabhūtā pariññādayo idhādhippetāti āha “evaṃsoḷasakiccabhāvāyā”ti.",
  "tika-s0201t:739_6": "Te hi maggaṃ paccavekkhato maggānubhāvena pākaṭā hutvā upaṭṭhahanti, pariññādīsu",
  "tika-s0201t:739_7": "ca pahānameva padhānaṃ tadatthattā itaresanti āha “kilesakkhayāyavā”ti. Pahīnakilesapaccavekkhaṇavasena",
  "tika-s0201t:739_8": "vā etaṃ vuttaṃ. Itthattāyāti nissakke sampadānavacananti āha “itthabhāvato”ti. Aparaṃ",
  "tika-s0201t:739_9": "anāgataṃ. Ime pana carimattabhāvasaṅkhātā pañcakkhandhā. Pariññātā tiṭṭhantīti etena",
  "tika-s0201t:739_10": "tesaṃ appatiṭṭhataṃ dasseti. Apariññāmūlakā hi patiṭṭhā. Yathāha “kabaḷīkāre ce,",
  "tika-s0201t:739_11": "bhikkhave, āhāre atthi rāgo atthi nandī atthi taṇhā, patiṭṭhitaṃ tattha viññāṇaṃ",
  "tika-s0201t:739_12": "virūḷha”ntiādi. Tenevāha “chinnamūlakā rukkhā viyā”tiādi.",
  "tika-s0201t:740_0": "Paccavekkhaṇañāṇapariggahitaṃ, na paṭhamadutiyañāṇadvayādhigamaṃ viya kevalanti adhippāyo.",
  "tika-s0201t:740_1": "Dassento nigamanavasenāti adhippāyo. Sarūpato hi taṃ pubbe dassitamevāti. Pubbenivāsañāṇena",
  "tika-s0201t:740_2": "atītārammaṇasabhāgatāya tabbhāvībhāvato ca atītaṃsañāṇaṃ saṅgahetvāti yojanā. Tattha",
  "tika-s0201t:740_3": "atītaṃsañāṇanti atītakhandhāyatanadhātusaṅkhāte atītakoṭṭhāse appaṭihataṃ ñāṇaṃ.",
  "tika-s0201t:740_4": "Dibbacakkhunāti saparibhaṇḍena dibbacakkhuñāṇena. Paccuppannaṃso ca anāgataṃso ca",
  "tika-s0201t:740_5": "paccuppannānāgataṃsaṃ, tattha ñāṇaṃ paccuppannānāgataṃsañāṇaṃ. Sakalalokiyalokuttaraguṇanti",
  "tika-s0201t:740_6": "etena sabbaṃ lokaṃ uttaritvā abhibhuyya ṭhitattā sabbaññutaññāṇassa viya sesāsādhāraṇañāṇassa",
  "tika-s0201t:740_7": "balañāṇaāveṇikabuddhadhammādīnampi anaññasādhāraṇānaṃ buddhaguṇānaṃ saṅgaho veditabbo.",
  "tika-s0201t:740_8": "Tenāha “sabbepi sabbaññuguṇe saṅgahetvā”ti.",
  "tika-s0201t:741": "Āsavakkhayañāṇakathāvaṇṇanā niṭṭhitā.",
  "tika-s0201t:742": "Araññavāsakāraṇavaṇṇanā",
  "tika-s0201t:743_0": "55. Siyā kho pana te brāhmaṇāti ettha siyāti “appevā”ti iminā samānattho nipāto,",
  "tika-s0201t:743_1": "tasmā ‘brāhmaṇa, appeva kho pana te evamassā’ti attho. Yaṃ pana aṭṭhakathāyaṃ “kadācī”ti",
  "tika-s0201t:743_2": "vuttaṃ, tampi imamevatthaṃ sandhāya vuttaṃ akāraṇaṃ brāhmaṇena parikappitamatthaṃ",
  "tika-s0201t:743_3": "paṭipakkhipitvā attano adhippetaṃ kāraṇaṃ dassento. Atthova phalaṃ tadadhīnavuttitāya",
  "tika-s0201t:743_4": "vaso etassāti atthavaso, hetūti evaṃ vā ettha attho daṭṭhabbo. Attano ca diṭṭhadhammasukhavihāranti",
  "tika-s0201t:743_5": "etena satthā attano vivekābhiratiṃ pakāsetīti dassento “diṭṭhadhammo nāmā”tiādimāha.",
  "tika-s0201t:743_6": "Tattha iriyāpathavihārānanti iriyāpathapavattīnaṃ. Tappavattiyo hi ekasmiṃ iriyāpathe",
  "tika-s0201t:743_7": "uppannadukkhaṃ aññena iriyāpathena vicchinditvā haraṇato vihārāti vuccanti. Pacchimañca",
  "tika-s0201t:743_8": "janataṃ anukampamānoti etena yo ādito brāhmaṇena “bhavaṃ tesaṃ gotamo pubbaṅgamo…pe…",
  "tika-s0201t:743_9": "diṭṭhānugatiṃ āpajjatī”ti vutto, yo ca tathā “evametaṃ brāhmaṇā”tiādinā attanā sampaṭicchito,",
  "tika-s0201t:743_10": "tameva atthaṃ nigamanavasena dassento yathānusandhināva satthā desanaṃ niṭṭhāpesi.",
  "tika-s0201t:744": "Araññavāsakāraṇavaṇṇanā niṭṭhitā.",
  "tika-s0201t:745": "Desanānumodanāvaṇṇanā",
  "tika-s0201t:746_0": "56. Evaṃ niṭṭhāpitāya desanāya brāhmaṇo tattha bhagavati pasādaṃ pavedento “abhikkanta”ntiādimāha.",
  "tika-s0201t:746_1": "Abhikkantāti atikkantā, vigatāti atthoti āha “khaye dissatī”ti. Teneva hi “nikkhanto",
  "tika-s0201t:746_2": "paṭhamo yāmo”ti vuttaṃ. Abhikkantataroti ativiya kantataro manoramo. Tādiso ca sundaro",
  "tika-s0201t:746_3": "bhaddako nāma hotīti āha “sundare dissatī”ti.",
  "tika-s0201t:747_0": "Koti devanāgayakkhagandhabbādīsu ko katamo. Meti mama. Pādānīti pāde. Iddhiyāti imāya",
  "tika-s0201t:747_1": "evarūpāya deviddhiyā. Yasasāti iminā edisena parivārena parijanena. Jalanti vijjotamāno.",
  "tika-s0201t:747_2": "Abhikkantenāti ativiya kantena kamanīyena abhirūpena. Vaṇṇenāti chavivaṇṇena sarīravaṇṇanibhāya.",
  "tika-s0201t:747_3": "Sabbā obhāsayaṃ disāti dasapi disā obhāsento pabhāsento, cando viya sūriyo viya ca",
  "tika-s0201t:747_4": "ekobhāsaṃ ekālokaṃ karontoti gāthāya attho. Abhirūpeti uḷārarūpe sampannarūpe.",
  "tika-s0201t:748_0": "“Coro coro, sappo sappo”tiādīsu bhaye āmeḍitaṃ. “Vijjha vijjha, pahara paharā”tiādīsu",
  "tika-s0201t:748_1": "kodhe, “sādhu sādhūtiādīsu pasaṃsāyaṃ, “gaccha gaccha, lunāhi lunāhī”tiādīsu turite,",
  "tika-s0201t:748_2": "“āgaccha āgacchā”tiādīsu kotūhale, “buddho buddhoti cintento”tiādīsu acchare, “abhikkamathāyasmanto,",
  "tika-s0201t:748_3": "abhikkamathāyasmanto”tiādīsu hāse, “kahaṃ ekaputtaka, kahaṃ ekaputtakā”tiādīsu soke,",
  "tika-s0201t:748_4": "“aho sukhaṃ aho sukha”ntiādīsu pasāde. Ca-saddo avuttasamuccayattho. Tena garahāasammānādīnaṃ",
  "tika-s0201t:748_5": "saṅgaho daṭṭhabbo. Tattha “pāpo pāpo”tiādīsu garahāyaṃ. “Abhirūpaka abhirūpakā”tiādīsu",
  "tika-s0201t:748_6": "asammāne daṭṭhabbaṃ.",
  "tika-s0201t:749_0": "Nayidaṃ āmeḍitavasena dvikkhattuṃ vuttaṃ, atha kho atthadvayavasenāti dassento “atha",
  "tika-s0201t:749_1": "vā”tiādimāha. Abhikkantanti vacanaṃ apekkhitvā napuṃsakaliṅgavasena vuttaṃ, taṃ pana",
  "tika-s0201t:749_2": "bhagavato vacanaṃ dhammassa desanāti katvā tathā vuttaṃ. Atthamattadassanaṃ vā etaṃ,",
  "tika-s0201t:749_3": "tasmā atthavasena liṅgavibhattivipariṇāmo veditabbo. Dutiyapadepi eseva nayo. Dosanāsanatoti",
  "tika-s0201t:749_4": "rāgādikilesadosavidhamanato, guṇādhigamanatoti sīlādiguṇānaṃ sampāpanato. Ye guṇe",
  "tika-s0201t:749_5": "desanā adhigameti, tesu padhānabhūtā dassetabbāti te padhānabhūte tāva dassetuṃ “saddhājananato",
  "tika-s0201t:749_6": "paññājananato”ti vuttaṃ. Saddhāpamukhā hi lokiyā guṇā, paññāpamukhā lokuttarā. Sīlādiatthasampattiyā",
  "tika-s0201t:749_7": "sātthato, sabhāvaniruttisampattiyā sabyañjanato. Suviññeyyasaddapayogatāya uttānapadato,",
  "tika-s0201t:749_8": "saṇhasukhumabhāvena dubbiññeyyatthatāya gambhīratthato. Siniddhamudumadhurasaddapayogatāya",
  "tika-s0201t:749_9": "kaṇṇasukhato, vipulavisuddhapemanīyatthatāya hadayaṅgamato. Mānātimānavidhamanena",
  "tika-s0201t:749_10": "anattukkaṃsanato, thambhasārambhamaddanena aparavambhanato. Hitādhippāyapavattiyā",
  "tika-s0201t:749_11": "paresaṃ rāgapariḷāhādivūpasamanena ca karuṇāsītalato, kilesandhakāravidhamanena paññāvadātato.",
  "tika-s0201t:749_12": "Karavīkarutamañjutāya āpātharamaṇīyato, pubbāparāviruddhasuvisuddhatthatāya vimaddakkhamato.",
  "tika-s0201t:749_13": "Āpātharamaṇīyatāya eva suyyamānasukhato, vimaddakkhamatāya hitajjhāsayappavattitatāya",
  "tika-s0201t:749_14": "ca vīmaṃsiyamānahitato. Evamādīhīti ādisaddena saṃsāracakkanivattanato, saddhammacakkappavattanato,",
  "tika-s0201t:749_15": "micchāvādavidhamanato, sammāvādapatiṭṭhāpanato, akusalamūlasamuddharaṇato, kusalamūlasaṃropanato,",
  "tika-s0201t:749_16": "apāyadvārapidhānato, saggamaggadvāravivaraṇato, pariyuṭṭhānavūpasamanato, anusayasamugghātanatoti",
  "tika-s0201t:749_17": "evamādīnaṃ saṅgaho daṭṭhabbo.",
  "tika-s0201t:750_0": "Adhomukhaṭṭhapitanti kenaci adhomukhaṃ ṭhapitaṃ. Heṭṭhāmukhajātanti sabhāveneva heṭṭhāmukhajātaṃ.",
  "tika-s0201t:750_1": "Ugghāṭeyyāti vivaṭaṃ kareyya. Hatthe gahetvāti “puratthābhimukho, uttarābhimukho",
  "tika-s0201t:750_2": "vā gacchā”tiādīni avatvā hatthe gahetvā “nissandehaṃ esa maggo, evaṃ gacchā”ti vadeyya.",
  "tika-s0201t:750_3": "Kāḷapakkhacātuddasīti kāḷapakkhe cātuddasī.",
  "tika-s0201t:751_0": "Nikujjitaṃ ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya.",
  "tika-s0201t:751_1": "Heṭṭhāmukhajātatāya saddhammavimukhaṃ, adhomukhaṭṭhapitatāya asaddhamme patitanti",
  "tika-s0201t:751_2": "evaṃ padadvayaṃ yathārahaṃ yojetabbaṃ, na yathāsaṅkhyaṃ. Kāmaṃ kāmacchandādayopi",
  "tika-s0201t:751_3": "paṭicchādakā, micchādiṭṭhi pana savisesaṃ paṭicchādikāti āha “micchādiṭṭhigahanapaṭicchanna”nti.",
  "tika-s0201t:751_4": "Tenāha bhagavā “micchādiṭṭhiparamāhaṃ, bhikkhave, vajjaṃ vadāmī”ti. Sabbo apāyagāmimaggo",
  "tika-s0201t:751_5": "kummaggo “kucchito maggo”ti katvā. Sammādiṭṭhiādīnaṃ ujupaṭipakkhatāya micchādiṭṭhiādayo",
  "tika-s0201t:751_6": "aṭṭha micchattadhammā micchāmaggo. Teneva hi tadubhayapaṭipakkhataṃ sandhāya “saggamokkhamaggaṃ",
  "tika-s0201t:751_7": "ācikkhantenā”ti vuttaṃ. Sappiādisannissayo padīpo na tathā ujjalo, yathā telasannissayoti",
  "tika-s0201t:751_8": "telapajjotaggahaṇaṃ. Etehi pariyāyehīti etehi nikujjitukkujjanapaṭicchannavivaraṇādiupamopamitabbapakārehi,",
  "tika-s0201t:751_9": "etehi vā yathāvuttehi soḷasārammaṇapariggahaasammohavihāradibbavihāravibhāvanapariyāyehi",
  "tika-s0201t:751_10": "vijjāttayavibhāvanāpadesena attano sabbaññuguṇavibhāvanapariyāyehi ca. Tenāha “anekapariyāyena dhammo pakāsito”ti.",
  "tika-s0201t:752": "Desanānumodanāvaṇṇanā niṭṭhitā.",
  "tika-s0201t:753": "Pasannakāravaṇṇanā",
  "tika-s0201t:754_0": "Pasannakāranti pasannehi kātabbaṃ sakkāraṃ. Saraṇanti paṭisaraṇaṃ. Tenāha “parāyaṇa”nti.",
  "tika-s0201t:754_1": "Parāyaṇabhāvo ca anatthanisedhanena atthasampaṭipādanena ca hotīti āha “aghassa tātā",
  "tika-s0201t:754_2": "hitassa ca vidhātā”ti. Aghassāti dukkhatoti vadanti, pāpatoti pana yuttaṃ. Nissakke",
  "tika-s0201t:754_3": "cetaṃ sāmivacanaṃ. Ettha ca nāyaṃ gami-saddo nī-saddādayo viya dvikammako, tasmā",
  "tika-s0201t:754_4": "yathā “ajaṃ gāmaṃ netī”ti vuccati, evaṃ “gotamaṃ saraṇaṃ gacchāmī”ti vattuṃ na sakkā,",
  "tika-s0201t:754_5": "“saraṇanti gacchāmī”ti pana vattabbaṃ. Iti-saddo cettha luttaniddiṭṭho, tassa cāyamattho",
  "tika-s0201t:754_6": "– gamanañca tadadhippāyena bhajanaṃ, tathā jānanaṃ vāti dassento “iti iminā adhippāyenā”tiādimāha.",
  "tika-s0201t:754_7": "Tattha bhajāmītiādīsu purimassa purimassa pacchimaṃ pacchimaṃ atthavacanaṃ. Bhajanaṃ",
  "tika-s0201t:754_8": "vā saraṇādhippāyena upasaṅkamanaṃ, sevanaṃ santikāvacaratā, payirupāsanaṃ vattapaṭivattakaraṇena",
  "tika-s0201t:754_9": "upaṭṭhānanti evaṃ sabbathāpi anaññasaraṇataṃyeva dīpeti. “Gacchāmī”ti padassa kathaṃ",
  "tika-s0201t:754_10": "“bujjhāmī”ti ayamattho labbhatīti āha “yesañhī”tiādi.",
  "tika-s0201t:755_0": "Adhigatamagge, sacchikatanirodheti padadvayenapi phalaṭṭhā eva dassitā, na maggaṭṭhāti",
  "tika-s0201t:755_1": "te dassento “yathānusiṭṭhaṃ paṭipajjamāne cā”ti āha. Nanu ca kalyāṇaputhujjanopi",
  "tika-s0201t:755_2": "yathānusiṭṭhaṃ paṭipajjatīti vuccatīti? Kiñcāpi vuccati, nippariyāyena pana maggaṭṭhā",
  "tika-s0201t:755_3": "eva tathā vattabbā, na itare niyāmokkamanābhāvato. Tathā hi te eva “apāyesu apatamāne",
  "tika-s0201t:755_4": "dhāretī”ti vuttā. Sammattaniyāmokkamanena hi apāyavinimuttisambhavo. Akkhāyatīti",
  "tika-s0201t:755_5": "ettha iti-saddo ādiattho, pakārattho vā. Tena “yāvatā, bhikkhave, dhammā saṅkhatā",
  "tika-s0201t:755_6": "vā asaṅkhatā vā, virāgo tesaṃ aggamakkhāyatī”ti suttapadaṃ saṅgaṇhāti, vitthāroti",
  "tika-s0201t:755_7": "vā iminā. Ettha ca ariyamaggo niyyānikatāya, nibbānaṃ tassa tadatthasiddhihetutāyāti",
  "tika-s0201t:755_8": "ubhayamevettha nippariyāyena dhammoti vutto. Nibbānañhi ārammaṇapaccayabhūtaṃ labhitvā",
  "tika-s0201t:755_9": "ariyamaggassa tadatthasiddhi, ariyaphalānaṃ “yasmā tāya saddhāya avūpasantāyā”tiādivacanato",
  "tika-s0201t:755_10": "maggena samucchinnānaṃ kilesānaṃ paṭippassaddhipahānakiccatāya niyyānānuguṇatāya",
  "tika-s0201t:755_11": "niyyānapariyosānatāya ca. Pariyattidhammassa pana niyyānadhammasamadhigamahetutāyāti",
  "tika-s0201t:755_12": "iminā pariyāyena dhammabhāvo labbhati eva, svāyamattho pāṭhāruḷho evāti dassento",
  "tika-s0201t:755_13": "“na kevala”ntiādimāha.",
  "tika-s0201t:756_0": "Kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti",
  "tika-s0201t:756_1": "maggo kathito. Ejāsaṅkhātāya taṇhāya antonijjhānalakkhaṇassa sokassa ca taduppattiyaṃ",
  "tika-s0201t:756_2": "sabbaso parikkhīṇattā anejamasokanti phalaṃ kathitaṃ. Appaṭikūlanti avirodhadīpanato",
  "tika-s0201t:756_3": "kenaci aviruddhaṃ, iṭṭhaṃ paṇītanti vā attho. Paguṇarūpena pavattitattā, pakaṭṭhaguṇavibhāvanato",
  "tika-s0201t:756_4": "vā paguṇaṃ. Yathāha “vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme”ti.",
  "tika-s0201t:756_5": "Sabbadhammakkhandhā kathitāti yojanā.",
  "tika-s0201t:757_0": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0201t:757_1": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā, “yāni tāni",
  "tika-s0201t:757_2": "sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni",
  "tika-s0201t:757_3": "samādhisaṃvattanikāni, tathārūpehi sīlehi sīlasāmaññagato viharatī”ti evaṃ vuttānaṃ",
  "tika-s0201t:757_4": "sīlānañca saṃhatabhāvena, diṭṭhisīlasāmaññenāti attho. Saṃhatoti ghaṭito. Ariyapuggalā",
  "tika-s0201t:757_5": "hi yattha katthaci dūre ṭhitāpi attano guṇasāmaggiyā saṃhatā eva. Aṭṭha ca puggala",
  "tika-s0201t:757_6": "dhammadasā teti te purisayugavasena cattāropi puggalavasena aṭṭheva ariyadhammassa",
  "tika-s0201t:757_7": "paccakkhadassāvitāya dhammadasā. Tīṇi vatthūni saraṇanti gamanena tikkhattuṃ gamanena",
  "tika-s0201t:757_8": "ca tīṇi saraṇagamanāni. Paṭivedesīti attano hadayagataṃ vācāya pavedesi.",
  "tika-s0201t:758": "Pasannakāravaṇṇanā niṭṭhitā.",
  "tika-s0201t:759": "Saraṇagamanakathāvaṇṇanā",
  "tika-s0201t:760_0": "Saraṇagamanassa visayapabhedaphalasaṃkilesabhedānaṃ viya kattu ca vibhāvanā tattha",
  "tika-s0201t:760_1": "kosallāya hotīti “saraṇagamanesu kosallatthaṃ saraṇaṃ…pe… veditabbo”ti vuttaṃ tena",
  "tika-s0201t:760_2": "vinā saraṇagamanasseva asambhavato. Kasmā panettha vodānaṃ na gahitaṃ, nanu vodānavibhāvanāpi",
  "tika-s0201t:760_3": "tattha kosallāvahāti? Saccametaṃ, taṃ pana saṃkilesaggahaṇeneva atthato dīpitaṃ hotīti",
  "tika-s0201t:760_4": "na gahitaṃ. Yāni hi tesaṃ saṃkilesakāraṇāni aññāṇādīni, tesaṃ sabbena sabbaṃ anuppannānaṃ",
  "tika-s0201t:760_5": "anuppādanena, uppannānañca pahānena vodānaṃ hotīti. Hiṃsatthassa sara-saddassa vasenetaṃ",
  "tika-s0201t:760_6": "padaṃ daṭṭhabbanti “hiṃsatīti saraṇa”nti vatvā taṃ pana hiṃsanaṃ kesaṃ, kathaṃ, kassa",
  "tika-s0201t:760_7": "vāti codanaṃ sodhento “saraṇagatāna”ntiādimāha. Tattha bhayanti vaṭṭabhayaṃ. Santāsanti",
  "tika-s0201t:760_8": "cittutrāsaṃ. Teneva cetasikadukkhassa gahitattā dukkhanti idha kāyikaṃ dukkhaṃ. Duggatiparikilesanti",
  "tika-s0201t:760_9": "duggatipariyāpannaṃ sabbaṃ dukkhaṃ. Tayidaṃ sabbaṃ parato phalakathāyaṃ āvi bhavissati.",
  "tika-s0201t:760_10": "Etanti “saraṇa”nti padaṃ.",
  "tika-s0201t:761_0": "Evaṃ avisesato saraṇasaddassa atthaṃ dassetvā idāni visesato dassetuṃ “atha vā”tiādi",
  "tika-s0201t:761_1": "vuttaṃ. Hite pavattamānenāti “sampannasīlā, bhikkhave, viharathā”tiādinā atthe niyojanena.",
  "tika-s0201t:761_2": "Ahitā ca nivattanenāti “pāṇātipātassa kho pāpako vipāko pāpakaṃ abhisamparāya”ntiādinā",
  "tika-s0201t:761_3": "ādīnavadassanādimukhena anatthato vinivattanena. Bhayaṃ hiṃsatīti hitāhitesu appavattipavattihetukaṃ",
  "tika-s0201t:761_4": "byasanaṃ appavattikaraṇena vināseti. Bhavakantārā uttāraṇena maggasaṅkhāto dhammo,",
  "tika-s0201t:761_5": "itaro assāsadānena sattānaṃ bhayaṃ hiṃsatīti yojanā. Kārānanti dānavasena pūjāvasena",
  "tika-s0201t:761_6": "ca upanītānaṃ sakkārānaṃ. Vipulaphalapaṭilābhakaraṇena sattānaṃ bhayaṃ hiṃsati anuttaradakkhiṇeyyabhāvatoti",
  "tika-s0201t:761_7": "adhippāyo. Imināpi pariyāyenāti imināpi vibhajitvā vuttena kāraṇena.",
  "tika-s0201t:762_0": "“Sammāsambuddho bhagavā, svākkhāto dhammo, suppaṭipanno saṅgho”ti evaṃ pavatto tattha",
  "tika-s0201t:762_1": "ratanattaye pasādo tappasādo, tadeva ratanattayaṃ garu etassāti taggaru, tassa bhāvo",
  "tika-s0201t:762_2": "taggarutā, tappasādo ca taggarutā ca tappasādataggarutā, tāhi. Vidhutadiṭṭhivicikicchāsammohaassaddhiyāditāya",
  "tika-s0201t:762_3": "vihatakileso. “Tadeva ratanattayaṃ parāyaṇaṃ gati tāṇaṃ leṇa”nti evaṃ ākārena pavattiyā",
  "tika-s0201t:762_4": "tapparāyaṇatākārapavatto cittuppādo saraṇagamanaṃ “saraṇanti gacchati etenā”ti. Taṃsamaṅgīti",
  "tika-s0201t:762_5": "tena yathāvuttacittuppādena samannāgato. Evaṃ upetīti evaṃ bhajati sevati payirupāsati,",
  "tika-s0201t:762_6": "evaṃ vā jānāti bujjhatīti evamattho veditabbo. Ettha ca pasādaggahaṇena lokiyasaraṇagamanamāha.",
  "tika-s0201t:762_7": "Tañhi pasādappadhānaṃ, na ñāṇappadhānaṃ. Garutāgahaṇena lokuttaraṃ. Ariyā hi ratanattayaṃ",
  "tika-s0201t:762_8": "guṇābhiññātāya pāsāṇacchattaṃ viya garuṃ katvā passanti, tasmā tappasādena vikkhambhanavasena",
  "tika-s0201t:762_9": "vihatakileso taggarutāya samucchedavasenāti yojetabbaṃ. Tapparāyaṇatā panettha taggatikatāti",
  "tika-s0201t:762_10": "tāya catubbidhampi vakkhamānaṃ saraṇagamanaṃ gahitanti daṭṭhabbaṃ. Avisesena vā pasādagarutā",
  "tika-s0201t:762_11": "jotitāti pasādaggahaṇena aveccappasādassa itarassa ca gahaṇaṃ, tathā garutāgahaṇenāti",
  "tika-s0201t:762_12": "ubhayenapi ubhayaṃ saraṇagamanaṃ yojetabbaṃ.",
  "tika-s0201t:763_0": "Maggakkhaṇe ijjhatīti yojanā. Nibbānārammaṇaṃ hutvāti etena atthato catusaccādhigamoyeva",
  "tika-s0201t:763_1": "lokuttaraṃ saraṇagamananti dasseti. Tattha hi nibbānadhammo sacchikiriyābhisamayavasena,",
  "tika-s0201t:763_2": "maggadhammo bhāvanābhisamayavasena paṭivijjhiyamānoyeva saraṇagamanattaṃ sādheti,",
  "tika-s0201t:763_3": "buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā.",
  "tika-s0201t:763_4": "Tenāha “kiccato sakalepi ratanattaye ijjhatī”ti, ijjhantañca saheva ijjhati, na lokiyaṃ",
  "tika-s0201t:763_5": "viya paṭipāṭiyā asammohapaṭivedhena paṭividdhattāti adhippāyo. Ye pana vadanti “na",
  "tika-s0201t:763_6": "saraṇagamanaṃ nibbānārammaṇaṃ hutvā pavattati, maggassa adhigatattā pana adhigatameva",
  "tika-s0201t:763_7": "hoti ekaccānaṃ tevijjādīnaṃ lokiyavijjādayo viyā”ti, tesaṃ lokiyameva saraṇagamanaṃ",
  "tika-s0201t:763_8": "siyā, na lokuttaraṃ, tañca ayuttaṃ duvidhassapi icchitabbattā. Tanti lokiyasaraṇagamanaṃ.",
  "tika-s0201t:763_9": "Saddhāpaṭilābho “sammāsambuddho bhagavā”tiādinā. Saddhāmūlikāti yathāvuttasaddhāpubbaṅgamā",
  "tika-s0201t:763_10": "sammādiṭṭhi buddhasubuddhataṃ dhammasudhammataṃ saṅghasuppaṭipatiñca lokiyāvabodhavaseneva",
  "tika-s0201t:763_11": "sammā ñāyena dassanato. “Saddhāmūlikā sammādiṭṭhī”ti etena saddhūpanissayā yathāvuttalakkhaṇā",
  "tika-s0201t:763_12": "paññā lokiyasaraṇagamananti dasseti. Tenāha “diṭṭhijukammanti vuccatī”ti “diṭṭhi",
  "tika-s0201t:763_13": "eva attano paccayehi ujuṃ karīyatī”ti katvā. Diṭṭhi vā ujuṃ karīyati etenāti diṭṭhijukammaṃ,",
  "tika-s0201t:763_14": "tathā pavatto cittuppādo. Evañca katvā “tapparāyaṇatākārapavatto cittuppādo”ti idañca",
  "tika-s0201t:763_15": "vacanaṃ samatthitaṃ hoti. Saddhāpubbaṅgamasammādiṭṭhiggahaṇaṃ pana cittuppādassa",
  "tika-s0201t:763_16": "tappadhānatāyāti daṭṭhabbaṃ. “Saddhāpaṭilābho”ti iminā mātādīhi ussāhitadārakādīnaṃ",
  "tika-s0201t:763_17": "viya ñāṇavippayuttasaraṇagamanaṃ dasseti, “sammādiṭṭhī”ti iminā ñāṇasampayuttasaraṇagamanaṃ.",
  "tika-s0201t:764_0": "Tayidaṃ lokiyaṃ saraṇagamanaṃ. Attā sanniyyātīyati appīyati pariccajīyati etenāti",
  "tika-s0201t:764_1": "attasanniyyātanaṃ, yathāvuttaṃ diṭṭhijukammaṃ. Taṃ ratanattayaṃ parāyaṇaṃ paṭisaraṇaṃ",
  "tika-s0201t:764_2": "etassāti tapparāyaṇo, puggalo, cittuppādo vā, tassa bhāvo tapparāyaṇatā, yathāvuttadiṭṭhijukammameva.",
  "tika-s0201t:764_3": "Saraṇanti adhippāyena sissabhāvaṃ antevāsikabhāvaṃ upagacchati etenāti sissabhāvūpagamanaṃ.",
  "tika-s0201t:764_4": "Saraṇagamanādhippāyeneva paṇipatati etenāti paṇipāto. Sabbattha yathāvuttadiṭṭhijukammavaseneva",
  "tika-s0201t:764_5": "attho veditabbo. Attapariccajananti saṃsāradukkhanittharaṇatthaṃ attano attabhāvassa",
  "tika-s0201t:764_6": "pariccajanaṃ. Esa nayo sesesupi. Buddhādīnaṃyevāti avadhāraṇaṃ itaresupi saraṇagamanavisesesu",
  "tika-s0201t:764_7": "yathārahaṃ vattabbaṃ. Evañhi tadaññanivattanaṃ kataṃ hoti.",
  "tika-s0201t:765_0": "Evaṃ attasanniyātanādīni ekena pakārena dassetvā idāni aparehipi pakārehi dassetuṃ",
  "tika-s0201t:765_1": "“apicā”tiādi āraddhaṃ. Tena pariyāyantarehipi attasanniyyātanādi katameva hoti atthassa",
  "tika-s0201t:765_2": "abhinnattāti dasseti. Āḷavakādīnanti ādi-saddena sātāgirihemavatādīnaṃ saṅgaho daṭṭhabbo.",
  "tika-s0201t:765_3": "Nanu cete āḷavakādayo maggeneva āgatasaraṇagamanā, kathaṃ tesaṃ tapparāyaṇatāsaraṇagamanaṃ",
  "tika-s0201t:765_4": "vuttanti? Maggenāgatasaraṇagamanehipi “so ahaṃ vicarissāmi gāmā gāma”ntiādinā tehi",
  "tika-s0201t:765_5": "tapparāyaṇatākārassa paveditattā tathā vuttaṃ.",
  "tika-s0201t:766_0": "Ñāti…pe… vasenāti ettha ñātivasena bhayavasena ācariyavasena dakkhiṇeyyavasenāti",
  "tika-s0201t:766_1": "paccekaṃ “vasenā”ti padaṃ yojetabbaṃ. Tattha ñātivasenāti ñātibhāvavasena. Evaṃ sesesupi.",
  "tika-s0201t:766_2": "Dakkhiṇeyyapaṇipātenāti dakkhiṇeyyatāhetukena paṇipātena. Itarehīti ñātibhāvādivasappavattehi",
  "tika-s0201t:766_3": "tīhi paṇipātehi. Itarehītiādinā saṅkhepato vuttamatthaṃ vitthārato dassetuṃ “tasmā”tiādi",
  "tika-s0201t:766_4": "vuttaṃ. Vandatīti paṇipātassa lakkhaṇavacanaṃ. Evarūpanti diṭṭhadhammikaṃ sandhāya",
  "tika-s0201t:766_5": "vadati. Samparāyikañhi niyyānikaṃ vā anusāsanaṃ paccāsīsanto dakkhiṇeyyapaṇipātameva",
  "tika-s0201t:766_6": "karotīti adhippāyo. Saraṇagamanappabhedoti saraṇagamanavibhāgo.",
  "tika-s0201t:767_0": "Ariyamaggoyeva lokuttarasaraṇagamananti āha “cattāri sāmaññaphalāni vipākaphala”nti.",
  "tika-s0201t:767_1": "Sabbadukkhakkhayoti sakalassa vaṭṭadukkhassa anuppādanirodho. Etanti “cattāri ariyasaccāni,",
  "tika-s0201t:767_2": "sammappaññāya passatī”ti evaṃ vuttaṃ ariyasaccadassanaṃ.",
  "tika-s0201t:768_0": "Niccato anupagamanādivasenāti niccanti aggahaṇādivasena. Aṭṭhānanti hetupaṭikkhepo.",
  "tika-s0201t:768_1": "Anavakāsoti paccayapaṭikkhepo. Ubhayenapi kāraṇameva paṭikkhipati. Yanti yena kāraṇena.",
  "tika-s0201t:768_2": "Diṭṭhisampannoti maggadiṭṭhiyā sampanno sotāpanno. Kañci saṅkhāranti catubhūmakesu",
  "tika-s0201t:768_3": "saṅkhatasaṅkhāresu ekasaṅkhārampi. Niccato upagaccheyyāti “nicco”ti gaṇheyya. Sukhato",
  "tika-s0201t:768_4": "upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena",
  "tika-s0201t:768_5": "sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhavūpasamanatthaṃ",
  "tika-s0201t:768_6": "mattahatthiparittāsito viya cokkhabrāhmaṇo ukkārabhūmiṃ kañci saṅkhāraṃ sukhato upagacchati.",
  "tika-s0201t:768_7": "Attavāre kasiṇādipaññattisaṅgahaṇatthaṃ “saṅkhāra”nti avatvā “kañci dhamma”nti vuttaṃ.",
  "tika-s0201t:768_8": "Imesupi vāresu catubhūmakavaseneva paricchedo veditabbo tebhūmakavaseneva vā. Yaṃ",
  "tika-s0201t:768_9": "yañhi puthujjano gāhavasena gaṇhāti, tato tato ariyasāvako gāhaṃ viniveṭheti. Mātarantiādīsu",
  "tika-s0201t:768_10": "janikā mātā, janako pitā, manussabhūto khīṇāsavo arahāti adhippeto. Kiṃ pana ariyasāvako",
  "tika-s0201t:768_11": "aññaṃ jīvitā voropeyyāti? Etampi aṭṭhānaṃ, puthujjanabhāvassa pana mahāsāvajjabhāvadassanatthaṃ",
  "tika-s0201t:768_12": "ariyasāvakassa phaladīpanatthañcevaṃ vuttaṃ. Duṭṭhacitto vadhakacittena paduṭṭhacitto.",
  "tika-s0201t:768_13": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "tika-s0201t:768_14": "Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ saṅghaṃ ‘kammena uddesena",
  "tika-s0201t:768_15": "voharanto anussāvanena salākaggāhenā”ti evaṃ vuttehi pañcahi kāraṇehi bhindeyya.",
  "tika-s0201t:768_16": "Aññaṃ satthāranti aññaṃ titthakaraṃ “ayaṃ me satthā”ti evaṃ gaṇheyyāti netaṃ ṭhānaṃ vijjatīti attho.",
  "tika-s0201t:769": "Na te gamissanti apāyabhūminti te buddhaṃ saraṇaṃ gatā tannimittaṃ apāyabhūmiṃ na gamissanti, devakāyaṃ pana paripūressantīti attho.",
  "tika-s0201t:770_0": "Dasahi ṭhānehīti dasahi kāraṇehi. Adhiggaṇhantīti adhibhavanti. Velāmasuttādivasenāpīti",
  "tika-s0201t:770_1": "ettha “caturāsītisahassasaṅkhānaṃ suvaṇṇapātirūpiyapātikaṃsapātīnaṃ yathākkamaṃ rūpiyasuvaṇṇahiraññapūrānaṃ",
  "tika-s0201t:770_2": "karīsassa catutthabhāvappamāṇānaṃ sabbālaṅkārapaṭimaṇḍitānaṃ caturāsītiyā hatthisahassānaṃ",
  "tika-s0201t:770_3": "caturāsītiyā assasahassānaṃ caturāsītiyā rathasahassānaṃ caturāsītiyā dhenusahassānaṃ",
  "tika-s0201t:770_4": "caturāsītiyā kaññāsahassānaṃ caturāsītiyā pallaṅkasahassānaṃ caturāsītiyā vatthakoṭisahassānaṃ",
  "tika-s0201t:770_5": "aparimāṇassa ca khajjabhojjādibhedassa āhārassa pariccajanavasena sattamāsādhikāni",
  "tika-s0201t:770_6": "satta saṃvaccharāni nirantaraṃ pavattavelāmamahādānato ekassa sotāpannassa dinnadānaṃ",
  "tika-s0201t:770_7": "mahapphalataraṃ, tato sataṃ sotāpannānaṃ dinnadānato ekassa sakadāgāmissa, tato ekassa",
  "tika-s0201t:770_8": "anāgāmissa, tato ekassa arahato, tato ekassa paccekabuddhassa, tato sammāsambuddhassa,",
  "tika-s0201t:770_9": "tato buddhappamukhassa saṅghassa dinnadānaṃ mahapphalataraṃ, tato cātuddisaṃ saṅghaṃ",
  "tika-s0201t:770_10": "uddissa vihārakaraṇaṃ, tato saraṇagamanaṃ mahapphalatara”nti imamatthaṃ dīpentassa",
  "tika-s0201t:770_11": "velāmasuttassa vasena. Vuttañhetaṃ “yaṃ gahapati, velāmo brāhmaṇo dānaṃ adāsi mahādānaṃ,",
  "tika-s0201t:770_12": "yo ekaṃ diṭṭhisampannaṃ bhojeyya, idaṃ tato mahapphalatara”ntiādi. Velāmasuttādīti",
  "tika-s0201t:770_13": "ādi-saddena aggappasādasuttādīnaṃ saṅgaho daṭṭhabbo.",
  "tika-s0201t:771_0": "Aññāṇaṃ vatthuttayassa guṇānaṃ ajānanaṃ tattha sammoho, “buddho nu kho, na nu kho",
  "tika-s0201t:771_1": "buddho”tiādinā vicikicchā saṃsayo, micchāñāṇaṃ tassa guṇānaṃ aguṇabhāvaparikappanena",
  "tika-s0201t:771_2": "viparītaggāho. Ādi-saddena anādarāgāravādīnaṃ saṅgaho. Na mahājutikanti na ujjalaṃ,",
  "tika-s0201t:771_3": "aparisuddhaṃ apariyodātanti attho. Na mahāvipphāranti anuḷāraṃ. Sāvajjoti diṭṭhitaṇhādivasena",
  "tika-s0201t:771_4": "sadoso. Lokiyaṃ saraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva",
  "tika-s0201t:771_5": "hoti, tasmā tassa khandhabhedena bhedoti āha “anavajjo kālakiriyāyā”ti. Soti anavajjo",
  "tika-s0201t:771_6": "saraṇagamanabhedo. Satipi anavajjatte iṭṭhaphalopi na hotīti āha “aphalo”ti.",
  "tika-s0201t:772": "Saraṇagamanakathāvaṇṇanā niṭṭhitā.",
  "tika-s0201t:773": "Upāsakavidhikathāvaṇṇanā",
  "tika-s0201t:774_0": "Ko upāsakoti sarūpapucchā, tasmā kiṃlakkhaṇo upāsakoti vuttaṃ hoti. Kasmāti hetupucchā.",
  "tika-s0201t:774_1": "Tena kena pavattinimittena upāsakasaddo tasmiṃ puggale niruḷhoti dasseti. Kimassa",
  "tika-s0201t:774_2": "sīlanti kīdisaṃ assa upāsakassa sīlaṃ, kittakena sīlenāyaṃ sīlasampanno nāma hotīti",
  "tika-s0201t:774_3": "attho. Ko ājīvoti ko assa sammāājīvo, so pana micchājīvassa parivajjanena hotīti",
  "tika-s0201t:774_4": "sopi vibhajīyatīti. Kā vipattīti kā assa sīlassa, ājīvassa vā vipatti. Anantarassa",
  "tika-s0201t:774_5": "hi vidhi vā paṭisedho vā. Kā sampattīti etthāpi eseva nayo.",
  "tika-s0201t:775_0": "Yo kocīti khattiyādīsu yo koci. Tena saraṇagamanamevettha kāraṇaṃ, na jātiādivisesoti",
  "tika-s0201t:775_1": "dasseti. Upāsanatoti teneva saraṇagamanena tattha ca sakkaccakāritāya ādaragāravabahumānādiyogena",
  "tika-s0201t:775_2": "payirupāsanato. Veramaṇiyoti veraṃ vuccati pāṇātipātādidussīlyaṃ, tassa maṇanato",
  "tika-s0201t:775_3": "hananato vināsanato veramaṇiyo, pañca viratiyo viratippadhānattā tassa sīlassa. Tenevāha",
  "tika-s0201t:775_4": "tattha tattha “paṭivirato hotī”ti.",
  "tika-s0201t:776_0": "Micchāvaṇijjāti na sammāvaṇijjā ayuttavaṇijjā asāruppavaṇijjā. Pahāyāti akaraṇeneva",
  "tika-s0201t:776_1": "pajahitvā. Dhammenāti dhammato anapetena. Tena aññampi adhammikaṃ jīvikaṃ paṭikkhipati.",
  "tika-s0201t:776_2": "Samenāti avisamena. Tena kāyavisamādiduccaritaṃ vajjetvā kāyasamādinā sucaritena",
  "tika-s0201t:776_3": "jīvanaṃ dasseti. Satthavaṇijjāti āvudhabhaṇḍaṃ katvā vā kāretvā vā yathākataṃ vā",
  "tika-s0201t:776_4": "paṭilabhitvā tassa vikkayo. Satthavaṇijjāti manussavikkayo. Maṃsavaṇijjāti sūnakārādayo",
  "tika-s0201t:776_5": "viya migasūkarādike posetvā maṃsaṃ sampādetvā vikkayo. Majjavaṇijjāti yaṃ kiñci majjaṃ",
  "tika-s0201t:776_6": "yojetvā tassa vikkayo. Visavaṇijjāti visaṃ yojetvā, visaṃ gahetvā vā tassa vikkayo.",
  "tika-s0201t:776_7": "Tattha satthavaṇijjā paroparodhanimittatāya akaraṇīyā vuttā, sattavaṇijjā abhujissabhāvakaraṇato,",
  "tika-s0201t:776_8": "maṃsavisavaṇijjā vadhahetuto, majjavaṇijjā pamādaṭṭhānato.",
  "tika-s0201t:777_0": "Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa",
  "tika-s0201t:777_1": "ca. Vipattīti bhedo pakopo ca. Yāyāti yāya paṭipattiyā. Caṇḍāloti upāsakacaṇḍālo.",
  "tika-s0201t:777_2": "Malanti upāsakamalaṃ. Patikiṭṭhoti upāsakanihīno. Buddhādīsu kammakammaphalesu ca",
  "tika-s0201t:777_3": "saddhāvipariyāyo assaddhiyaṃ micchādhimokkho. Yathāvuttena assaddhiyena samannāgato",
  "tika-s0201t:777_4": "assaddho. Yathāvutta sīlavipatti ājīvavipattivasena dussīlo. “Iminā diṭṭhādinā idaṃ",
  "tika-s0201t:777_5": "nāma maṅgalaṃ bhavissatī”ti evaṃ bālajanaparikappitakotūhalasaṅkhātena diṭṭhasutamutamaṅgalena",
  "tika-s0201t:777_6": "samannāgato kotūhalamaṅgaliko. Maṅgalaṃ paccetīti diṭṭhamaṅgalādibhedaṃ maṅgalameva",
  "tika-s0201t:777_7": "pattiyāyati. No kammanti kammassakataṃ no pattiyāyati. Ito bahiddhāti ito sabbaññubuddhasāsanato",
  "tika-s0201t:777_8": "bahiddhā bāhirakasamaye. Dakkhiṇeyyaṃ pariyesatīti duppaṭipannaṃ dakkhiṇārahasaññī",
  "tika-s0201t:777_9": "gavesati. Pubbakāraṃ karotīti dānamānanādikaṃ kusalakiriyaṃ paṭhamaṃ karoti. Ettha",
  "tika-s0201t:777_10": "ca dakkhiṇeyyapariyesanapubbakāre ekaṃ katvā pañca dhammā veditabbā.",
  "tika-s0201t:778_0": "Vipattiyaṃ vuttavipariyāyena sampatti ñātabbā. Ayaṃ pana viseso – catunnampi parisānaṃ",
  "tika-s0201t:778_1": "ratijananaṭṭhena upāsakova ratanaṃ upāsakaratanaṃ. Guṇasobhākittisaddasugandhatāhi",
  "tika-s0201t:778_2": "upāsakova padumaṃ upāsakapadumaṃ. Tathā upāsakapuṇḍarīko.",
  "tika-s0201t:779_0": "Ādimhīti ādiatthe. Koṭiyanti pariyantakoṭiyaṃ. Vihāraggenāti ovarakakoṭṭhāsena, “imasmiṃ",
  "tika-s0201t:779_1": "gabbhe vasantānaṃ idaṃ nāma panasaphalaṃ pāpuṇātī”tiādinā taṃtaṃvasanaṭṭhānakoṭṭhāsenāti",
  "tika-s0201t:779_2": "attho. Ajjatanti ajjaicceva attho.",
  "tika-s0201t:780_0": "Pāṇehi upetanti iminā tassa saraṇagamanassa āpāṇakoṭikataṃ dassento “yāva me jīvitaṃ",
  "tika-s0201t:780_1": "pavattatī”tiādinā vatvā puna jīvitena taṃ vatthuttayaṃ paṭipūjento “saraṇagamanaṃ",
  "tika-s0201t:780_2": "rakkhāmī”ti uppannaṃ tassa brāhmaṇassa adhippāyaṃ vibhāvento “ahañhī”tiādimāha. Pāṇehi",
  "tika-s0201t:780_3": "upetanti hi yāva me pāṇā dharanti, tāva saraṇaṃ upetaṃ, upento ca na vācāmattena,",
  "tika-s0201t:780_4": "na ekavāraṃ cittuppādanamattena, atha kho pāṇe pariccajitvāpi yāvajīvaṃ upetanti",
  "tika-s0201t:780_5": "evamettha attho veditabboti.",
  "tika-s0201t:781": "Upāsakavidhikathāvaṇṇanā niṭṭhitā.",
  "tika-s0201t:782": "Bhayabheravasuttavaṇṇanāya līnatthappakāsanā samattā.",
  "tika-s0201t:783": "5. Anaṅgaṇasuttavaṇṇanā",
  "tika-s0201t:784_0": "57. Āyasmā sāriputtoti ettha iti-saddo ādiattho, evamādikanti attho. Tena “bhikkhū",
  "tika-s0201t:784_1": "āmantesī”tiādikaṃ sabbaṃ suttaṃ saṅgaṇhāti. Tenāha “anaṅgaṇasutta”nti. Tassa ko nikkhepo?",
  "tika-s0201t:784_2": "Attajjhāsayo. Parehi anajjhiṭṭhoyeva hi mahāthero imaṃ desanaṃ ārabhi. Keci panāhu",
  "tika-s0201t:784_3": "“ekacce bhikkhū saṃkiliṭṭhacitte disvā tesaṃ cittasaṃkilesappahānāya ceva ekaccānaṃ",
  "tika-s0201t:784_4": "āyatiṃ anuppādanāya ca ayaṃ desanā āraddhā”ti. Evaṃ sabbasuttesūti yathā ettha anaṅgaṇasutte,",
  "tika-s0201t:784_5": "evaṃ ito paresūti sabbesupi suttesu anuttānaapubbapadavaṇṇanā eva karīyati. Tenāha",
  "tika-s0201t:784_6": "“tasmā”tiādi. Gaṇanaparicchedoti gaṇanena paricchindanaṃ. Idañhi apparajakkhamahārajakkhatāvasena",
  "tika-s0201t:784_7": "duvidhe satte paccekaṃ atthaññutānatthaññutāvasena dvidhā katvā “cattāro”ti anavasesapariyādānaṃ.",
  "tika-s0201t:784_8": "Vajjīputtakādayo viya puggalavādīti na gahetabbaṃ lokasamaññānusārena atthaṃ paṭivijjhituṃ",
  "tika-s0201t:784_9": "samatthānaṃ vasena desanāya āraddhattā, ayañca desanānayo satthu nissāya evāti dassento “ayañhī”tiādimāha.",
  "tika-s0201t:785": "Sammutiparamatthadesanākathāvaṇṇanā",
  "tika-s0201t:786_0": "Tattha sammutiyā desanā sammutidesanā, paramatthassa desanā paramatthadesanā. Tatthāti",
  "tika-s0201t:786_1": "sammutiparamatthadesanāsu, na sammutiparamatthesu. Tenāha “evarūpā sammutidesanā,",
  "tika-s0201t:786_2": "evarūpā paramatthadesanā”ti. Tatridaṃ sammutiparamatthānaṃ lakkhaṇaṃ – yasmiṃ bhinne,",
  "tika-s0201t:786_3": "buddhiyā avayavavinibbhoge vā kate na taṃsamaññā, sā ghaṭapaṭādippabhedā sammuti,",
  "tika-s0201t:786_4": "tabbipariyāyato paramattho. Na hi kakkhaḷaphusanādisabhāve ayaṃ nayo labbhati, tattha",
  "tika-s0201t:786_5": "rūpādidhammaṃ samūhasantānavasena pavattamānaṃ upādāya puggalavohāroti āha “puggaloti",
  "tika-s0201t:786_6": "sammutidesanā”ti. Sesapadesupi eseva nayo. Uppādavayavanto sabhāvadhammā na niccāti",
  "tika-s0201t:786_7": "āha “aniccanti paramatthadesanā”ti. Esa nayo sesapadesupi. Nanu khandhadesanāpi sammutidesanāva.",
  "tika-s0201t:786_8": "Khandhaṭṭho hi rāsaṭṭho, koṭṭhāsaṭṭho vāti? Saccametaṃ, ayaṃ pana khandhasamaññā",
  "tika-s0201t:786_9": "phassādīsu tajjāpaññatti viya paramatthasannissayā tassa āsannatarā, puggalasamaññādayo",
  "tika-s0201t:786_10": "viya na dūreti paramatthasaṅgahatā vuttā, khandhasīsena vā tadupādānā sabhāvadhammā",
  "tika-s0201t:786_11": "eva gahitā. Nanu ca sabhāvadhammā sabbepi sammutimukheneva desanaṃ ārohanti, na samukhenāti",
  "tika-s0201t:786_12": "sabbāpi desanā sammutidesanāva siyāti? Nayidamevaṃ desetabbadhammavibhāgena desanāvibhāgassa",
  "tika-s0201t:786_13": "adhippetattā, na ca saddo kenaci pavattinimittena vinā atthaṃ pakāsetīti.",
  "tika-s0201t:787_0": "Sammutivasena desanaṃ sutvāti “idhekacco puggalo attantapo hoti attaparitāpānuyogamanuyutto”tiādinā",
  "tika-s0201t:787_1": "sammutimukhena pavattitaṃ desanaṃ sutamayañāṇuppādanavasena sutvā. Atthaṃ paṭivijjhitvāti",
  "tika-s0201t:787_2": "tadanusārena catusaccasaṅkhātaṃ atthaṃ saha vipassanāya maggena paṭivijjhitvā. Mohaṃ",
  "tika-s0201t:787_3": "pahāyāti tadekaṭṭhehi kilesehi saddhiṃ anavasesaṃ mohaṃ pajahitvā. Visesanti nibbānasaṅkhātaṃ",
  "tika-s0201t:787_4": "arahattasaṅkhātañca visesaṃ. Tesanti tādisānaṃ vineyyānaṃ. Paramatthavasenāti “pañcimāni,",
  "tika-s0201t:787_5": "bhikkhave, indriyānī”tiādinā paramatthadhammavasena. Sesaṃ anantaranaye vuttasadisameva.",
  "tika-s0201t:787_6": "Tatthāti tassaṃ sammutivasena paramatthavasena ca desanāyaṃ. Desabhāsākusaloti nānādesabhāsāsu",
  "tika-s0201t:787_7": "kusalo. Tiṇṇaṃ vedānanti nidassanamattaṃ, tiṇṇaṃ vedānaṃ sippaganthānampīti adhippāyo",
  "tika-s0201t:787_8": "sippuggahaṇañhi parato vakkhati. Sippāni vā vedantogadhe katvā “tiṇṇaṃ vedāna”nti",
  "tika-s0201t:787_9": "vuttaṃ. Kathetabbabhāvena ṭhitāni, na katthaci sannihitabhāvenāti vedānampi kathetabbabhāveneva",
  "tika-s0201t:787_10": "avaṭṭhānaṃ dīpento “guyhā tayī nihitā gayhatī”ti micchāvādaṃ paṭikkhipati. Nānāvidhā",
  "tika-s0201t:787_11": "desabhāsā etesanti nānādesabhāsā.",
  "tika-s0201t:788_0": "Paramo uttamo attho paramattho, dhammānaṃ yathābhūtasabhāvo. Lokasaṅketamattasiddhā",
  "tika-s0201t:788_1": "sammuti. Yadi evaṃ kathaṃ sammutikathāya saccatātiāha “lokasammutikāraṇā”ti, lokasamaññaṃ",
  "tika-s0201t:788_2": "nissāya pavattanato. Lokasamaññāya hi abhinivesena vinā ñāpanā ekaccassa sutassa",
  "tika-s0201t:788_3": "sāvanā viya na musā anatidhāvitabbato tassā. Tenāha bhagavā “janapadaniruttiṃ nābhiniveseyya,",
  "tika-s0201t:788_4": "samaññaṃ nātidhāveyyā”ti. Dhammānanti sabhāvadhammānaṃ. Bhūtakāraṇāti yathābhūtasabhāvaṃ",
  "tika-s0201t:788_5": "nissāya pavattanato. Sammutiṃ voharantassāti “puggalo satto”tiādinā lokasamaññaṃ kathentassa.",
  "tika-s0201t:789_0": "Hirottappadīpanatthanti lokapālanakicce hirottappadhamme kiccato pakāsetuṃ. Tesañhi",
  "tika-s0201t:789_1": "kiccaṃ sattasantāneyeva pākaṭaṃ hotīti puggalādhiṭṭhānāya kathāya taṃ vattabbaṃ.",
  "tika-s0201t:789_2": "Esa nayo sesesupi. Yasmiñhi cittuppāde kammaṃ uppannaṃ, taṃsantāne eva tassa phalassa",
  "tika-s0201t:789_3": "uppatti kammassakatā. Evañhi kataviññāṇanāso akatāgamo vā natthīti sā puggalādhiṭṭhānāya",
  "tika-s0201t:789_4": "eva kathāya dīpetabbā. Tehi sattehi kātabbā puññādikiriyā paccattapurisakāropi santānavasena",
  "tika-s0201t:789_5": "nipphādetabbato puggalādhiṭṭhānāya eva kathāya dīpetabbo.",
  "tika-s0201t:790_0": "Ānantariyadīpanatthanti cutianantaraṃ phalaṃ anantaraṃ nāma, tasmiṃ anantare niyuttāni,",
  "tika-s0201t:790_1": "tannibbattanena anantarakaraṇasīlāni, anantarapayojanāni vāti ānantariyāni, mātughātādīni,",
  "tika-s0201t:790_2": "tesaṃ dīpanatthaṃ. Tānipi hi santānavasena nipphādetabbato “mātaraṃ jīvitā voropetī”tiādinā",
  "tika-s0201t:790_3": "puggalādhiṭṭhānāya eva kathāya dīpetabbāni, tathā “so mettāsahagatena cetasā ekaṃ",
  "tika-s0201t:790_4": "disaṃ pharitvā viharatī”tiādinā “so anekavihitaṃ pubbenivāsaṃ anussarati ekampi jāti”ntiādinā",
  "tika-s0201t:790_5": "“atthi dakkhiṇā dāyakato visujjhati, no paṭiggāhakato”tiādinā ca pavattā brahmavihārapubbenivāsadakkhiṇāvisuddhikathā",
  "tika-s0201t:790_6": "puggalādhiṭṭhānāya eva kathāya dīpetabbā sattasantānavisayattā. “Aṭṭha purisapuggalā,",
  "tika-s0201t:790_7": "na samayavimutto puggalo”tiādinā ca paramatthaṃ kathentopi lokasammutiyā appahānatthaṃ",
  "tika-s0201t:790_8": "puggalakathaṃ kathesi. Etena vuttāvasesāya kathāya puggalādhiṭṭhānabhāve payojanaṃ",
  "tika-s0201t:790_9": "sāmaññavasena saṅgahitanti daṭṭhabbaṃ. Kāmañcetaṃ sabbaṃ apariññātavatthukānaṃ vasena",
  "tika-s0201t:790_10": "vuttaṃ, pariññātavatthukānampi pana evaṃ desanā sukhāvahā hoti.",
  "tika-s0201t:791_0": "Mahājanoti lokiyamahājano. Na jānāti ghanavinibbhogābhāvena dhammakiccassa asallakkhaṇena.",
  "tika-s0201t:791_1": "Tattha “kiṃ nāmetaṃ, kathaṃ nāmeta”nti saṃsayapakkhandatāya sammohaṃ āpajjati. Viruddhābhinivesitāya",
  "tika-s0201t:791_2": "paṭisattu hoti. Jānāti ciraparicitatthā vohārakathāya. Tato eva na sammohamāpajjati, na paṭisattu hoti.",
  "tika-s0201t:792_0": "Nappajahanti vohāramukhena paramatthassa dīpanato. Samaññāgahaṇavasena lokena ñāyati",
  "tika-s0201t:792_1": "samaññāyati voharīyatīti lokasamaññā, tāya lokasamaññāya. Tassa tassa atthassa vibhāvane",
  "tika-s0201t:792_2": "lokena nicchitaṃ, niyataṃ vā vuccati voharīyatīti lokanirutti, tassaṃ lokaniruttiyaṃ.",
  "tika-s0201t:792_3": "Tathā lokena abhilapīyatīti lokasamaññatāya lokābhilāpo, tasmiṃ lokābhilāpe ṭhitāyeva",
  "tika-s0201t:792_4": "appahānato. Puggalavādino viya paramatthavasena aggahetvā.",
  "tika-s0201t:793_0": "Santoti ettha santasaddo “dīghaṃ santassa yojana”ntiādīsu kilantabhāve āgato, “ayañca",
  "tika-s0201t:793_1": "vitakko ayañca vicāro santā honti samitā”tiādīsu niruddhabhāve āgato, “adhigato kho",
  "tika-s0201t:793_2": "myāyaṃ dhammo gambhīro duddaso duranubodho santo paṇīto”tiādīsu santañāṇagocaratāya,",
  "tika-s0201t:793_3": "“upasantassa sadā satimato”tiādīsu kilesavūpasame, “santo have sabbhi pavedayantī”tiādīsu",
  "tika-s0201t:793_4": "sādhūsu, “pañcime, bhikkhave, mahācorā santo saṃvijjamānā”tiādīsu atthibhāve, idhāpi",
  "tika-s0201t:793_5": "atthibhāveyeva. So ca puggalasambandhena vuttattā lokasamaññāvasenāti dassento “lokasaṅketavasena",
  "tika-s0201t:793_6": "atthī”ti āha. Atthīti cetaṃ nipātapadaṃ daṭṭhabbaṃ “atthi imasmiṃ kāye kesā”tiādīsu",
  "tika-s0201t:793_7": "viya. Saṃvijjamānāti padassa atthaṃ dassento “upalabbhamānā”ti āha. Yañhi saṃvijjati,",
  "tika-s0201t:793_8": "taṃ upalabbhatīti. Aṅganti etehi taṃsamaṅgipuggalā nihīnabhāvaṃ gacchantīti aṅgaṇāni,",
  "tika-s0201t:793_9": "rāgādayo. Añjati makkhetīti aṅgaṇaṃ, malādi. Añjeti tattha ṭhitaṃ ahundaratāya abhibyañjetīti",
  "tika-s0201t:793_10": "aṅgaṇaṃ, vivaṭo bhūmipadeso. Dosādīnaṃ pavattiākāravisesatāya nānappakārā bahulappavattiyā",
  "tika-s0201t:793_11": "tibbakilesā. Pāpakānanti lāmakānaṃ. Akusalānanti akosallasambhūtānaṃ. Icchāvacarānanti",
  "tika-s0201t:793_12": "icchāvasena pavattānaṃ. Saha aṅgaṇenāti aṅgaṇanti laddhanāmena yathāvuttakilesena saha vattati.",
  "tika-s0201t:794_0": "Atthītipi na jānāti tādisassa yonisomanasikārassa abhāvā. Yesaṃ kilesānaṃ atthitā,",
  "tika-s0201t:794_1": "tesaṃ sappaṭibhayatā visesato jānitabbāti dassetuṃ “ime kilesā nāmā”tiādi vuttaṃ.",
  "tika-s0201t:794_2": "Tattha kakkhaḷāti pharusā. Vāḷāti kururā. Na gahitabbāti na uppādetabbā. Yāthāvasarasatoti",
  "tika-s0201t:794_3": "yathābhūtasabhāvato. Evañcāti “ime kilesā nāmā”tiādinā vuttappakārena. Yena vā tena",
  "tika-s0201t:794_4": "vāti navakammesu vā pariyattidhutaṅgādīsu vā yena vā tena vā. Tatrāti niddhāraṇe",
  "tika-s0201t:794_5": "bhummaṃ. Taṃ pana niddhāraṇaṃ saṅgaṇānaṅgaṇasamudāyatoti dassento “catūsu puggalesū”ti",
  "tika-s0201t:794_6": "vatvā puna tadekadesato dassento “tesu vā dvīsu sāṅgaṇesū”ti āha. Tañhi dvayaṃ paṭhamaṃ",
  "tika-s0201t:794_7": "hīnaseṭṭhabhāvena niddhārīyati paṭhamaṃ uddiṭṭhattā. Niddhāraṇañhi kvaci kutoci kenaci hotīti.",
  "tika-s0201t:795_0": "58. Kiñcāpi aññattha “janako hetu, pariggāhato paccayo, asādhāraṇo hetu, sādhāraṇo",
  "tika-s0201t:795_1": "paccayo, sabhāgo hetu, asabhāgo paccayo, pubbakāliko hetu, sahappavatto paccayo”tiādinā",
  "tika-s0201t:795_2": "hetupaccayā vibhajja vuccanti, idha pana “cattāro kho, bhikkhave, mahābhūtā hetū,",
  "tika-s0201t:795_3": "cattāro mahābhūtā paccayā rūpakkhandhassa paññāpanāyā”tiādīsu viya hetupaccayasaddā",
  "tika-s0201t:795_4": "samānatthāti dassetuṃ “ubhayenapi kāraṇameva pucchatī”ti vuttaṃ. Tattha ubhayenāti",
  "tika-s0201t:795_5": "hetupaccayavacanadvayena. Pucchati āyasmā mahāmoggallāno desanaṃ vaḍḍhetukāmo. Kiñcāpīti",
  "tika-s0201t:795_6": "anujānanasambhāvanatthe nipāto. Kiṃ anujānāti? Samānepi dvinnaṃ sāṅgaṇabhāve tassā",
  "tika-s0201t:795_7": "pajānanāppajānanahetukataṃ tesaṃ seṭṭhahīnataṃ. Kiṃ sambhāveti? Therassa vicittapaṭibhānatāya",
  "tika-s0201t:795_8": "nānāhetūpamāhi alaṅkatvā yathāpucchitassa atthassa pākaṭakaraṇaṃ. Tenāha “nappajānātī”tiādi.",
  "tika-s0201t:795_9": "Hetu ceva paccayo ca seṭṭhahīnabhāve. Tathāakkhātabbatāpi hi tesaṃ tannimittā evāti.",
  "tika-s0201t:796_0": "59. Tanti tesaṃ dvinnaṃ puggalānaṃ hīnaseṭṭhatāya kāraṇaṃ. Opammehi pākaṭataraṃ katvā",
  "tika-s0201t:796_1": "dassetuṃ. Etanti sutte anantaraṃ vuccamānaṃ vīriyārambhābhāvena aṅgaṇassa appahānaṃ.",
  "tika-s0201t:796_2": "Tenāha “na chandaṃ…pe… sandhāyāhā”ti. Kattukamyatāchandhanti kattukamyatāsaṅkhātaṃ",
  "tika-s0201t:796_3": "aṅgaṇassa pahātukamyatāvasena uppajjanakakusaladhammacchandaṃ. Na janessatīti na",
  "tika-s0201t:796_4": "uppādessati. Kusalo vāyāmo nāma chandato balavāti āha “tato balavataraṃ vāyāmaṃ na",
  "tika-s0201t:796_5": "karissatī”ti, chandampi anuppādento kathaṃ tajjaṃ vāyāmaṃ karissatīti adhippāyo.",
  "tika-s0201t:796_6": "Thāmagatavīriyaṃ ussoḷhībhāvappattaṃ daḷhaṃ vīriyaṃ. Sāṅgaṇaggahaṇeneva aṅgaṇānaṃ",
  "tika-s0201t:796_7": "kilesavatthutāya cittassa saṃkiliṭṭhatāya saddhāya puna saṃkiliṭṭhaggahaṇaṃ savisesaṃ",
  "tika-s0201t:796_8": "kiliṭṭhabhāvavibhāvananti āha “suṭṭhutaraṃ kiliṭṭhacitto”ti. Malinacittotiādīsupi",
  "tika-s0201t:796_9": "“tehiyevā”ti ānetvā sambandhitabbaṃ. Ukkhalipucchanacoḷakassa viya vasāpītapilotikā",
  "tika-s0201t:796_10": "viya ca dummocanīyabhāvena malaggahaṇaṃ malīnatā, pīḷanaṃ hiṃsanaṃ avipphārikatākaraṇaṃ",
  "tika-s0201t:796_11": "vibādhanaṃ darathapariḷāhuppādanena paridahanaṃ upatāpanaṃ, kālanti kālanaṃ, yathāgahitassa",
  "tika-s0201t:796_12": "attabhāvassa khepanaṃ āyukkhayanti attho. Karissatīti pavattessati, pāpuṇissatīti",
  "tika-s0201t:796_13": "vuttaṃ hoti. Tathābhūto ca pāṇaṃ cajissati nāmāti āha “marissatī”ti.",
  "tika-s0201t:797_0": "Seyyathāpīti upamānidassane nipāto. Tadatthaṃ dassento “yathā nāmā”ti āha. Paṃsuādināti",
  "tika-s0201t:797_1": "ādi-saddena jallādīnaṃ saṅgaho, ghaṃsanādīhīti ādi-saddena chārikāparimajjanādīnaṃ",
  "tika-s0201t:797_2": "saṅgahoti. “Abhirūpāya kaññā dātabbā”tiādīsu viya antarenapi atisayatthabodhakasaddena",
  "tika-s0201t:797_3": "atisayattho ñāyatīti āha “malaggahitatarāti vuttaṃ hotī”ti. Paṭipucchāvacananti anumatipucchāviseso.",
  "tika-s0201t:797_4": "Evaṃ kariyamānāti aparibhoga-apariyodapanarajopathanikkhipanehi kiliṭṭhabhāvaṃ āpādiyamānā.",
  "tika-s0201t:797_5": "Opammaṃ sampaṭipādentoti yathūpanītaṃ upamaṃ upameyyatthena samaṃ katvā paṭipādento,",
  "tika-s0201t:797_6": "saṃsandentoti attho. Sāṅgaṇo puggaloti sāṅgaṇo tasmiṃ attabhāve asujjhanakapuggalo.",
  "tika-s0201t:797_7": "Āpaṇādito kulagharaṃ ānītassa malaggahitakaṃsabhājanassa tattha laddhabbāya visuddhiyā",
  "tika-s0201t:797_8": "alābhato yathā anukkamena saṃkiliṭṭhatarabhāvo, evaṃ gharato nikkhantassa puggalassa",
  "tika-s0201t:797_9": "pabbajjāya laddhabbāya visuddhiyā alābhato anukkamena saṃkiliṭṭhatarabhāvoti dassento",
  "tika-s0201t:797_10": "“saṃkiliṭṭhakaṃsapātiyā”tiādimāha. Saṃkiliṭṭhatarabhāvo ca nāma pabbajitassa ājīvavipattivasena",
  "tika-s0201t:797_11": "vā siyā ācāradiṭṭhisīlavipattīsu aññataravasena vāti taṃ sabbaṃ saṅgahetvā dassetuṃ",
  "tika-s0201t:797_12": "“tassa puggalassā”tiādi vuttaṃ. Pācittiyavītikkamanaggahaṇena hi ekaccadiṭṭhivipattiyāpi",
  "tika-s0201t:797_13": "saṅgaho hotīti. Ettha ṭhitassāti etissaṃ ājīvavipattiyaṃ ṭhitassa. Iminā nayena sesesupi",
  "tika-s0201t:797_14": "yathārahaṃ vattabbaṃ. Sabbaparisasādhāraṇā mahātherassa desanā, tasmā gahapativasenapi",
  "tika-s0201t:797_15": "yojetabbaṃ. Tattha ukkaṃsagatasaṃkiliṭṭhatarabhāvaṃ dassento “mātughātādiānantariyakaraṇa”nti",
  "tika-s0201t:797_16": "āha. Avisodhetvāti yathā attano sīle vā diṭṭhiyā vā visuddhi hoti, evaṃ kilesamalinacittasantānaṃ avisodhetvā.",
  "tika-s0201t:798_0": "Bhabbapuggaloti upanissayādisampattiyā tasmiṃ attabhāve visuddhapuggalo. Ādiṃ katvāti",
  "tika-s0201t:798_1": "iminā dhovanaghaṃsanādīhi pariyodapanaṃ ādimantaṃ katvā vadati. Suddhaṭṭhānaṃ yattha",
  "tika-s0201t:798_2": "vā na rajena okirīyati. Daṇḍakammaṃ katvāti “ettakā udakā, vālukā vā ānetabbā”ti",
  "tika-s0201t:798_3": "daṇḍakammaṃ katvā. Ettha ṭhitassāti parisuddhe sīle ṭhitassa. Sammāvattapaṭipattisīlehi",
  "tika-s0201t:798_4": "sīlavisuddhi dassitā. Vattapaṭipattiyāpi hi aṅgaṇānaṃ vikkhambhanaṃ siyā. Tathā hissā",
  "tika-s0201t:798_5": "saṃkiliṭṭhakaṃsapātiyā parisuddhapariyodātabhāvo upamābhāvena vutto. Pantasenāsanavāso",
  "tika-s0201t:798_6": "kilesavikkhambhanaṃ kilesānaṃ tadaṅganivāraṇaṃ. Sotāpattiphalādhigamo…pe… arahattasacchikiriyāti",
  "tika-s0201t:798_7": "sattasupi ṭhānesu “parisuddhapariyodātabhāvo viyā”ti padaṃ ānetvā sambandhitabbaṃ.",
  "tika-s0201t:798_8": "Pabbajitassa hi visuddhi nāma heṭṭhimantena sīlavisuddhiyā vā siyā kammaṭṭhānānuyogavasena",
  "tika-s0201t:798_9": "vivekavāsena jhānassādhigamena vā vipassanābhāvanāya vā sāmaññaphalādhigamena vāti.",
  "tika-s0201t:799_0": "Rāgaṭṭhāniyanti rāguppattihetubhūtaṃ. Visabhāgārammaṇaṃ sandhāya vadati “iṭṭhārammaṇa”nti.",
  "tika-s0201t:799_1": "Tasminti iṭṭhārammaṇe. Vipannassatīti muṭṭhassati. Taṃ nimittanti subhanimittaṃ.",
  "tika-s0201t:799_2": "Āvajjissatīti ayoniso āvajjissati. Sayameva aññena avomisso. Kusalavārapacchindanameva",
  "tika-s0201t:799_3": "cettha anuddhaṃsanaṃ daṭṭhabbaṃ. Sesanti “sāṅgaṇo saṃkiliṭṭhacitto”tiādi. Vuttanayānusārenāti",
  "tika-s0201t:799_4": "paṭhamavāre vuttanayānusārena. Sabbanti mātughātādiānantariyakaraṇapariyosānaṃ sabbaṃ",
  "tika-s0201t:799_5": "upamāsaṃsandanavacanaṃ.",
  "tika-s0201t:800_0": "Ativirahābhāvatoti satisammosābhāvato, upaṭṭhitassati bhāvatoti attho. Sesanti “so",
  "tika-s0201t:800_1": "arāgo”tiādi. “Dhovanaghaṃsanasaṇhachārikāparimajjanādīhī”tiādinā dutiyavārānusārena.",
  "tika-s0201t:800_2": "“Ko nu kho”tiādi pucchāvasena āgataṃ, idaṃ nigamanavasenāti ayameva viseso.",
  "tika-s0201t:801_0": "60. Aṅgaṇanti tattha tattha nāmato eva vibhāvitaṃ, na pana sabhāvato, pabhedato vāti",
  "tika-s0201t:801_1": "sabhāvādito vibhāvanaṃ sandhāyāha “nānappakārato pākaṭaṃ kārāpetukāmenā”ti. Icchāya",
  "tika-s0201t:801_2": "avacarānanti icchāvasena avacaraṇānaṃ. Otiṇṇānanti cittasantānaṃ anupaviṭṭhānaṃ.",
  "tika-s0201t:801_3": "Te pana tattha paccayavasena nibbattattā pavattā nāma hontīti āha “pavattāna”nti.",
  "tika-s0201t:801_4": "Nānappakārānanti visayabhedena pavattiākārabhedena ca nānāvidhānaṃ. Yenakāraṇena.",
  "tika-s0201t:801_5": "Na kevalaṃ lābhatthikatā eva, atha kho puññavantatā sakkatagarukatā ca ettha kāraṇabhāvena",
  "tika-s0201t:801_6": "gahetabbāti dassento “pakatiyāpi cā”tiādimāha. Tena lābhatthikopi na yo koci evaṃ",
  "tika-s0201t:801_7": "cittaṃ uppādeti puññavā sambhāvanīyoti dasseti. Therā avajjapaṭicchādanabhayena majjhimānaṃ",
  "tika-s0201t:801_8": "ārocenti, tathā majjhimā navakānaṃ, navakā pana attano navakabhāvena vighāsādādīnaṃ",
  "tika-s0201t:801_9": "ārocenti “passatha tumhākaṃ therassa kamma”nti. Vighāsādādayo nāma “īdisassa santike",
  "tika-s0201t:801_10": "ovādatthaṃ tumhe āgatā”ti bhikkhunīnaṃ ārocenti. Na ca maṃ bhikkhū jāneyyunti na",
  "tika-s0201t:801_11": "ca vata maṃ bhikkhū jāneyyuṃ, aho vata maṃ bhikkhū na jāneyyunti yojanā. Ṭhānaṃ kho",
  "tika-s0201t:801_12": "panetanti ettha kho-saddo avadhāraṇattho, pana-saddo vacanālaṅkāroti āha “atthiyevā”ti.",
  "tika-s0201t:801_13": "Pubbe icchuppādavāravaṇṇanāya vuttanayena. Iti-saddo idha āsannakāraṇatthoti taṃ",
  "tika-s0201t:801_14": "dassento “iminā kāraṇenā”ti āha. Idañca kopaappaccayānameva gahaṇaṃ. Tādisānanti",
  "tika-s0201t:801_15": "kopaappaccayādhibhūtānanti adhippāyo.",
  "tika-s0201t:802": "Anurahoti anurūpe rahasi. Evameva hi atthaṃ dassetuṃ “vihārapaccante”tiādi vuttaṃ. Purimasadisamevāti “lābhatthiko hī”tiādinā vuttena purimena yojanānayena sadisameva.",
  "tika-s0201t:803_0": "Codanāya paṭipuggalabhāvo, codanā ca āpattiyāti cuditakena codakassa samānabhāvo",
  "tika-s0201t:803_1": "āpattiāpannatāyāti āha “samānoti sāpattiko”ti. Sappaṭipuggalenevassa codanicchāya",
  "tika-s0201t:803_2": "kāraṇaṃ vibhāvetuṃ “aya”ntiādi vuttaṃ. Na cāyaṃ sāpattikatāya eva samānataṃ icchati,",
  "tika-s0201t:803_3": "atha kho aññathāpīti dassento “apicā”tiādimāha. Aññena vā paṭipuggalena sappaṭipuggalo.",
  "tika-s0201t:803_4": "Ayañhi “sappaṭipuggalova maṃ codeyyā”ti icchati “evāhaṃ tassa paṭipuggalehi saddhiṃ",
  "tika-s0201t:803_5": "ekajjhāsayo hutvā tassa upari kiñci vattuṃ kātuṃ vā labhissāmī”ti maññamāno. Imasmiṃ",
  "tika-s0201t:803_6": "pana pakkhe no appaṭipuggaloti natthi etassa paṭipuggaloti appaṭipuggaloti evamattho veditabbo.",
  "tika-s0201t:804_0": "“Aho vatā”ti idaṃ padaṃ dissatīti sambandho, imassa puggalassa icchācāre ṭhitattā",
  "tika-s0201t:804_1": "bhikkhūnaṃ dhammaṃ deseyyāti vacanato “tañca kho anumatipucchāyā”ti vuttaṃ. Na hesa",
  "tika-s0201t:804_2": "“saccaṃ kira tvaṃ bhikkhū”tiādinā kiñci vītikkamaṃ uddissa bhagavatā pucchitabbataṃ",
  "tika-s0201t:804_3": "icchati. No maggaṃ vā phalaṃ vā vipassanaṃ vā antaraṃ katvāti maggabhāvanaṃ vā phalasacchikiriyaṃ",
  "tika-s0201t:804_4": "vā sikhāppattavipassanānuyogaṃ vā nirodhasamāpajjanaṃ vā jhānasamāpajjanameva vā",
  "tika-s0201t:804_5": "antaraṃ kāraṇaṃ katvā bhagavatā attānaṃ paṭipucchitabbaṃ no icchati. Niccaṃ aniccantiādinā",
  "tika-s0201t:804_6": "anumatiggahaṇavasena pucchitabbaṃ icchati, uttānameva katvā pucchitabbaṃ icchatīti",
  "tika-s0201t:804_7": "attho. Upaharante passatīti sambandho. Abhabbaṭṭhānabhikkhutāya niharissanti sāsanato.",
  "tika-s0201t:805_0": "Taṃ sampattinti parivārasampattiñceva bhikkhūhi kariyamānaṃ sakkāragarukārasampattiñca.",
  "tika-s0201t:805_1": "Gahetvā paribhuñjanti mayā saṃvibhāge kariyamāne. Sayameva paññāyatīti sayameva gantvā",
  "tika-s0201t:805_2": "bhikkhūnaṃ purato attānaṃ dasseti, purato vasantaṃ pana bhikkhu purakkhatvā gacchantiyevāti adhippāyo.",
  "tika-s0201t:806_0": "Dakkhiṇodakanti aggato upanīyamānaṃ dakkhiṇodakaṃ. Yato eva-kāro, tato aññattha niyamo",
  "tika-s0201t:806_1": "icchito. Avadhāraṇatthaṃ vā eva-kāraggahaṇanti katvā ahameva labheyyanti ahaṃ labheyyamevāti",
  "tika-s0201t:806_2": "evametaṃ avadhāraṇaṃ daṭṭhabbanti adhippāyenāha “ahameva labheyyanti icchā nātimahāsāvajjā”ti,",
  "tika-s0201t:806_3": "aññathā yathārutavasena avadhāraṇe gayhamāne “na aññe labheyyu”nti ayamevettha attho",
  "tika-s0201t:806_4": "siyāti. Pāsādiko hotīti idaṃ tassa aggāsanādipaccāsīsanāya kāraṇadassanaṃ.",
  "tika-s0201t:807": "Anumodananti maṅgalāmaṅgalesu anumodanāvasena pavattetabbadhammakathaṃ. Khaṇḍānumodananti anumodanekadesaṃ. “Pubbe anumoditapubbo anumodatū”ti avatvā therena vuttamatteyeva.",
  "tika-s0201t:808_0": "Tādisesu ṭhānesūti tādisesu pesalānaṃ bahussutānaṃ vasanaṭṭhānesu. Sabbampi ratiṃ",
  "tika-s0201t:808_1": "pavattanato sabbarattikāni. Vinicchayakusalānanti anekavihitesu kaṅkhaṭṭhāniyesu",
  "tika-s0201t:808_2": "kaṅkhāvinayanāya taṃ taṃ pañhānaṃ vinicchaye kusalānaṃ chekānaṃ. Tesu tesu dhammakathikesu",
  "tika-s0201t:808_3": "ajjhiṭṭhesu vārena dhammaṃ kathentesu “ayaṃ byatto”ti dhammajjhesakena ajjhiṭṭhattā okāsaṃ alabhamāno.",
  "tika-s0201t:809_0": "Sakkaccañca kareyyunti bhikkhū yaṃ mama abhivādanapaccuṭṭhānañjalikammasāmīcikammādiṃ",
  "tika-s0201t:809_1": "karonti. Taṃ ādareneva kareyyuṃ, yañca me parikkhārajātaṃ paṭiyādenti, tampi sundaraṃ",
  "tika-s0201t:809_2": "sammadeva abhisaṅkhataṃ kareyyunti attho. Bhāriyanti pāsāṇacchattaṃ viya garukātabbaṃ.",
  "tika-s0201t:809_3": "Etaṃ vidhinti etaṃ “sakkareyyu”ntiādinā vuttasakkārādividhiṃ. Tenāti tena kāraṇena,",
  "tika-s0201t:809_4": "bāhusaccādiguṇavisesavato eva sakkārādīnaṃ arahattāti attho. Evarūpanti īdisaṃ “piyo",
  "tika-s0201t:809_5": "garū”tiādinā vuttappakāraṃ. Evaṃ kareyyunti evaṃ “sakkareyyu”ntiādinā vuttappakāraṃ",
  "tika-s0201t:809_6": "sakkārādiṃ kareyyuṃ. Esa nayoti yoyaṃ bhikkhuvāre vuttavidhi, eseva nayo. Ito paresu",
  "tika-s0201t:809_7": "bhikkhunīvārādīsu vāresu.",
  "tika-s0201t:810_0": "Ahameva lābhī assanti etthāpi heṭṭhā vuttanayeneva avadhāraṇaṃ gahetabbaṃ. Piṇḍapātassa",
  "tika-s0201t:810_1": "paṇītatā upasecanādivasenāti āha “sappitelamadhusakkharādipūritāna”nti. Mañcapīṭhādīnanti",
  "tika-s0201t:810_2": "nidassanamattaṃ utusappāyānaṃ nivātānaṃ phassitatalānaṃ pihitadvārakavāḷavātapānādīnampi",
  "tika-s0201t:810_3": "paṇītasenāsanabhāvato. Ādi-saddena vā tesampi gahaṇaṃ daṭṭhabbaṃ. Sabbatthāpīti sabbesu",
  "tika-s0201t:810_4": "tesu catūsupi paccayavāresu.",
  "tika-s0201t:811_0": "61. Kāyakammaṃ disvāti idaṃ na kāyakammaṃ cakkhuviññeyyaṃ, kāyakammunā pana saha",
  "tika-s0201t:811_1": "pavattaṃ oṭṭhaparipphandanaṃ bhākuṭikaraṇaṃ kāyaṅgādidassanaṃ kāyakammadassanaṃ viya",
  "tika-s0201t:811_2": "hotīti katvā vuttaṃ. Vacīkammaṃ sutvāti etthāpi eseva nayo, tasmā kāyavikārajanakā",
  "tika-s0201t:811_3": "dhammā “dissantī”ti vuttā, vacīvikārajanakā “sūyantī”ti. Tato eva ca te paccakkhakāle",
  "tika-s0201t:811_4": "sammukhakāle dissanti nāma. Tirokkhakāle asammukhakāle sūyanti nāma. Anurūpato gahaṇaṃ",
  "tika-s0201t:811_5": "anuggaho. Āraññikattanti tassa bhikkhuno dhutaguṇattānurūpato gaṇhāti. Tenāha “āraññikattaṃ",
  "tika-s0201t:811_6": "anuggaṇhātī”ti. Araññe nivāso assāti āraññiko. Pantaṃ pariyantaṃ dūrataraṃ senāsanaṃ",
  "tika-s0201t:811_7": "assāti pantasenāsano. Taṃ pana atthamattena dassentena “pantasenāsane vasatī”ti vuttaṃ.",
  "tika-s0201t:811_8": "Bhikkhāsaṅkhātānaṃ piṇḍānaṃ pāto piṇḍāpāto, taṃ piṇḍapātaṃ uñchati gavesatīti piṇḍapātiko.",
  "tika-s0201t:811_9": "Piṇḍāya patituṃ carituṃ vatametassāti vā piṇḍapāti, so eva piṇḍapātiko. Dānato avakhaṇḍanato",
  "tika-s0201t:811_10": "apetaṃ apadānaṃ, saha apadānena sapadānaṃ, anavakhaṇḍanaṃ. Anugharaṃ caraṇasīlo sapadānacārī.",
  "tika-s0201t:811_11": "Unnatabhāvena paṃsukūlaṃ viya paṃsukūlaṃ, paṃsu viya vā kucchitabhāvaṃ ulati gacchatīti",
  "tika-s0201t:811_12": "paṃsukūlaṃ, tassa dhāraṇaṃ idha paṃsukūlaṃ, taṃ sīlamassāti paṃsukūliko.",
  "tika-s0201t:812_0": "Tīhi kāraṇehi lūkhaṃ veditabbaṃ agghaphassavaṇṇaparihānito apaṃsukūlampi, ko pana",
  "tika-s0201t:812_1": "vādo paṃsukūlanti adhippāyo. Thūladīghasuttakenāti thūlena olambamānena dīghasuttakena.",
  "tika-s0201t:812_2": "Vaṇṇenāti ettha phassenapi parihāyatīti vattabbaṃ. Tañhi tattha kharaphassampi hotiyevāti.",
  "tika-s0201t:812_3": "Kasmā pana pāḷiyaṃ āraññikādiggahaṇena cattārova dhutaguṇā vuttāti? Padhānattā, taggahaṇeneva",
  "tika-s0201t:812_4": "ca ito paresampi sukhaparibhogatāya gahaṇasambhavato. Yo hi āraññiko pantasenāsano,",
  "tika-s0201t:812_5": "tassa abbhokāsika-rukkhamūlika-nesajjika-yathāsanthatika-sosānikaṅgāni suparipūrāni.",
  "tika-s0201t:812_6": "Yo ca piṇḍapātiko sapadānacārī ca, tassa pattapiṇḍikakhalupacchābhattikaekāsanikaṅgāni.",
  "tika-s0201t:812_7": "Yo pana paṃsukūliko, tassa tecīvarikaṅgaṃ supariharamevāti. Padhānattā hi bhagavatāpi",
  "tika-s0201t:812_8": "“kadāhaṃ nandaṃ passeyyaṃ, āraññaṃ paṃsukūlika”ntiādinā tattha tattha āraññikādayo",
  "tika-s0201t:812_9": "eva gayhanti. Ettakāti pāḷiyaṃ āgatānaṃ paricchijja gahaṇametaṃ, na ettakā sabbepi",
  "tika-s0201t:812_10": "ekassa ekaṃsato sambhavanti, nāpi ettakāyeva pāpadhammā pahātabbā. Na hi makkhapaḷāsādīnaṃ",
  "tika-s0201t:812_11": "appahīnabhāvepi sabrahmacārī neva sakkaronti…pe… na pūjentīti.",
  "tika-s0201t:813_0": "Tamatthanti “yassa kassacī”tiādinā vuttamatthaṃ. Upamāya pākaṭaṃ karontoti anvayato",
  "tika-s0201t:813_1": "byatirekato ca udāharaṇena vibhāvento. Ahikuṇapādīnaṃ atipaṭikūlajigucchanīyatā ativiya",
  "tika-s0201t:813_2": "duggandhatāya. Sā ca ahīnaṃ tikhiṇakopatāya, kukkuramanussānaṃ odanakummāsūpacayatāya",
  "tika-s0201t:813_3": "sarīrassa hotīti vadanti. Imesanti ahiādīnaṃ. Vaḍḍhetvāti uparūpari khipanena racitaṃ",
  "tika-s0201t:813_4": "katvā. Taṃ pana vaḍḍhitaṃ tena ca bhājanaṃ pūritaṃ hotīti āha “vaḍḍhetvā paripūretvā”ti.",
  "tika-s0201t:813_5": "Janassa dassanayogyaṃ dassanīyaṃ jaññaṃ, taṃ paramaparisuddhaṃ manoharañca hotīti",
  "tika-s0201t:813_6": "āha “cokkhacokkha”nti. Abhinavaniviṭṭhā mahāmātā vadhukā. Sā pana puttalābhayogyataṃ",
  "tika-s0201t:813_7": "upādāya maṅgalavacanena “janī”ti vuccati, tassā niyyamānaṃ paṇṇākāraṃ janiyā haratīti",
  "tika-s0201t:813_8": "jaññaṃ. Ubhayatthāti atthadvaye. Punaruttanti āmeḍitavacanamāha. Na manāpaṃ etassāti",
  "tika-s0201t:813_9": "amanāpo, tassa bhāvo amanāpatā, tathāpavatto cittuppādoti āha “amanāpaṃ idanti…pe…",
  "tika-s0201t:813_10": "adhivacana”nti. Buddhavesattā liṅgassa parisuddhakaṃsapātisadisakā. Kuṇaparacanaṃ",
  "tika-s0201t:813_11": "viya icchāvacarehi santānassa bharitabhāvo. So pana tesaṃ appahīnatāyāti āha “icchāvacarānaṃ appahāna”nti.",
  "tika-s0201t:814_0": "62. “Tena gāmantavihāraṃ anuggaṇhātī”ti vattabbe “āraññikatta”nti pana potthake likhitaṃ.",
  "tika-s0201t:814_1": "Na hi sukkapakkhe pāḷiyaṃ āraññikaggahaṇaṃ atthi, sati ca icchāvacarappahāne gāmantavihāro",
  "tika-s0201t:814_2": "ekantena na paṭikkhipitabbo, icchitabbova tādisānaṃ uttarimanussadhammapaṭicchādanato.",
  "tika-s0201t:814_3": "Tathā hi vakkhati “appicchatāsamuṭṭhānehī”tiādi. Sālivarabhattaracanaṃ viya icchāvacarappahānaṃ",
  "tika-s0201t:814_4": "manuññabhāvato tittihetuto ca.",
  "tika-s0201t:815_0": "63. Maṃ tanti ca upayogavacanaṃ paṭi-saddayogena, attho pana sampadānamevāti āha",
  "tika-s0201t:815_1": "“mayhaṃ tuyha”nti ca. “Samaye”ti bhummatthe “samaya”nti upayogavacanaṃ. Gijjhakūṭapaṇḍavaisigilivebhāravepullapabbatānaṃ",
  "tika-s0201t:815_2": "vasena samantato giriparikkhepena. Rājagaheti samīpatthe bhummavacananti āha “taṃ",
  "tika-s0201t:815_3": "nissāya viharāmī”ti.",
  "tika-s0201t:816_0": "Purāṇayānakāraputtoti purāṇe pabbajitato pubbe yānakāraputto tathāpaññāto. Jimhanti",
  "tika-s0201t:816_1": "gomuttakuṭilaṃ. Tenāha “sappagatamaggasadisa”nti. Soti paṇḍuputto. Itaroti samiti.",
  "tika-s0201t:816_2": "Cintitaṭṭhānamevāti cintitacintitaṭṭhānameva tacchati, tañca kho na tassa cittānusārena,",
  "tika-s0201t:816_3": "atha kho attano suttānusārena tacchanto yānakāraputto. Cittanti attano cittena mama",
  "tika-s0201t:816_4": "cittaṃ jānitvā viya.",
  "tika-s0201t:817_0": "“Na saddhāya pabbajito”ti imināva kammaphalasaddhāya abhāvo nesaṃ pakāsitoti āha",
  "tika-s0201t:817_1": "“assaddhāti buddhadhammasaṅghesu saddhāvirahitā”ti. Pabbajitānaṃ jīvikā attho etesanti",
  "tika-s0201t:817_2": "jīvikatthā. Tenāha “iṇabhayādīhī”tiādi. Kerāṭikaṃ vuccati sāṭheyyaṃ. Saṭhānaṃ guṇavāṇijakānaṃ",
  "tika-s0201t:817_3": "kammaṃ sāṭheyyanti āha “sāṭheyyañhī”tiādi. Tucchasabhāvena māno naḷo viyāti naḷo,",
  "tika-s0201t:817_4": "mānasaṅkhāto uggato naḷo etesanti unnaḷā. Tenāha “uṭṭhitatucchamānā”ti. Lahukatāya",
  "tika-s0201t:817_5": "vā capalā. Pharusavacanatāya kharavacanā. Tiracchānakathābahulatāya niratthakavacanapalāpino.",
  "tika-s0201t:817_6": "Asaṃvutakammadvārāti idaṃ kammadvārādīnaṃ asaṃvutabhāvo uppattidvārānaṃ asaṃvutatāya",
  "tika-s0201t:817_7": "eva hotīti katvā vuttaṃ. Atha vā chasu indriyesūti nimitte bhummaṃ, chasu indriyesu",
  "tika-s0201t:817_8": "nimittabhūtesu asaṃvutakammadvārāti attho. Yā mattāti bhojane ayuttapariyesana-ayuttapaṭiggahaṇa-ayuttaparibhoge",
  "tika-s0201t:817_9": "vajjetvā yuttapariyesana-yuttapaṭiggahaṇa-yuttaparibhogasaṅkhātā yā mattā appamattehi",
  "tika-s0201t:817_10": "jānitabbā. Tenāha “yuttatā”ti. Jāgareti rattindivaṃ āvaraṇiyehi dhammehi cittaparisodhanasaṅkhāte",
  "tika-s0201t:817_11": "jāgare. Tesaṃ jāgaritāya adhisīlasikkhāya gāravarahitānaṃ itarasikkhāsu patiṭṭhā",
  "tika-s0201t:817_12": "eva natthīti dassento “sikkhāpadesu bahulagāravā na hontī”ti vatvā tameva gāravābhāvaṃ",
  "tika-s0201t:817_13": "sarūpena vibhāvento “āpattivītikkamabahulā”ti āha.",
  "tika-s0201t:818_0": "Pakatiyāpi siddhāya ratanattayasaddhāya kammaphalasaddhāya ca saddhā. Pivanti maññe",
  "tika-s0201t:818_1": "yathā taṃ dravabhūtaṃ amataṃ laddhā. Ghasanti maññe yathā taṃ bahalapiṇḍikasudhābhojanaṃ",
  "tika-s0201t:818_2": "laddhā. Attamanavācaṃ nicchārentā “sādhu sādhū”ti. Tameva pana sādhukāraṃ hadaye",
  "tika-s0201t:818_3": "ṭhapetvā abbhanumodantā. Ettha ca attamanavācānicchāraṇaṃ pivanasadisaṃ katvā vuttaṃ",
  "tika-s0201t:818_4": "bahiddhābhāvato, manasā abbhanumodanaṃ pana abbhantarabhāvato ghasanasadisaṃ vuttaṃ.",
  "tika-s0201t:818_5": "Saṅkhādanajjhoharaṇañhi ghasananti. Rassañca ekavacanaṃ hotīti āha “rasse sati sāriputtassa",
  "tika-s0201t:818_6": "upari hotī”ti. Dīghañca bahuvacanaṃ hotīti āha “dīghe sati sabrahmacārīna”nti. “Upari",
  "tika-s0201t:818_7": "hotī”ti ānetvā sambandho. Ālasiyabyasanādīhīti ālasiyena vā ñātibyasanādīhi vā. “Mahānāgāti",
  "tika-s0201t:818_8": "vuccantī”ti vatvā tattha kāraṇaṃ vibhāvento “tatrā”tiādimāha. Tattha “na gacchantīti",
  "tika-s0201t:818_9": "nāgā, na āgacchantīti nāgā, na āguṃ karontīti nāgā”ti yo vividho vacanattho icchito,",
  "tika-s0201t:818_10": "taṃ vicāretvā dassetuṃ “chandādīhī”tiādi vuttaṃ, taṃ pana ñeyyāvabodhāya vacanato appamattakāraṇaṃ.",
  "tika-s0201t:819_0": "Sayameva āguṃ na karoti sabbathā maggena pahīnaāguttā. So kāmayogādike sabbasaṃyoge",
  "tika-s0201t:819_1": "dasavidhasaṃyojanappabhedāni ca sabbabandhanāni visajja jahitvā sabbattha yakkhādīsu,",
  "tika-s0201t:819_2": "sabbesu vā bhavesu kenaci saṅgena na sajjati tīhi ca vimuttīhi vimutto, tato eva",
  "tika-s0201t:819_3": "iṭṭhādīsu tādibhāvappattiyā tādi, so vuttalakkhaṇena tathattā taṃsabhāvattā nāgo",
  "tika-s0201t:819_4": "pavuccateti attho veditabbo. Tenāha “evamettha attho veditabbo”ti. Aññehi khīṇāsavanāgehi",
  "tika-s0201t:819_5": "aggasāvakattā guṇavisesayogato pujjatarā ca pāsaṃsatarā ca. Samaṃ anumodisunti aññamaññassa",
  "tika-s0201t:819_6": "subhāsitato sampaṭicchanena samappavattamodatāya samaṃ sadisaṃ abbhanumodiṃsu. Taṃ",
  "tika-s0201t:819_7": "pana samanumodanaṃ “tatthā”tiādinā pāḷivaseneva dasseti.",
  "tika-s0201t:820": "Sammutiparamatthadesanākathāvaṇṇanā niṭṭhitā.",
  "tika-s0201t:821": "Anaṅgaṇasuttavaṇṇanāya līnatthappakāsanā samattā.",
  "tika-s0201t:822": "6. Ākaṅkheyyasuttavaṇṇanā",
  "tika-s0201t:823_0": "64. Sampannanti paripuṇṇaṃ, samantato pannaṃ pattanti sampannaṃ. Tenāha “idaṃ paripuṇṇasampannaṃ",
  "tika-s0201t:823_1": "nāmā”ti. Nanti “suvā”ti vuttaṃ suvagaṇaṃ. Sampannoti sammadeva panno gato upagato.",
  "tika-s0201t:823_2": "Tenāha “samannāgato”ti. Sampannanti sampattiyuttaṃ. Sā panettha rasasampatti adhippetā",
  "tika-s0201t:823_3": "sāmaññajotanāya visese avaṭṭhānato. Tenāha “seyyathāpi khuddamadhuṃ aneḷaka”nti,",
  "tika-s0201t:823_4": "niddosanti attho. Tena vuttaṃ “idaṃ madhurasampannaṃ nāmā”ti. Sīlassa anavasesasamādānena",
  "tika-s0201t:823_5": "akhaṇḍādibhāvāpattiyā ca paripuṇṇasīlā. Samādānato paṭṭhāya acchindanato sīlasamaṅgino.",
  "tika-s0201t:823_6": "Samādānato hi accantavirodhidhammānuppattiyā sīlasamaṅgitā veditabbā, cetanādīnaṃ",
  "tika-s0201t:823_7": "pana sīlanalakkhaṇānaṃ dhammānaṃ pavattikkhaṇe vattabbameva natthi. Visuddhimagge",
  "tika-s0201t:823_8": "vuttā, tasmā tattha vuttanayeneva vitthārakathā veditabbāti adhippāyo.",
  "tika-s0201t:824_0": "Khettapāripūrīti nissitapāripūriyā nissayapāripūrimāha nissitakammavipattisampattivisayattā",
  "tika-s0201t:824_1": "yathā “mañcā ukkuṭṭhiṃ karontī”ti. Tathā hi khettena khaṇḍapūtiādidoso vutto. Khettaṃ",
  "tika-s0201t:824_2": "khaṇḍaṃ hotīti aparipūraṃ hoti sassapāripūriyā abhāvato. Tenevāha “sassaṃ na uṭṭhetī”ti.",
  "tika-s0201t:824_3": "Pādamattassapi anekambaṇaphalanato mahapphalaṃ hoti. Kisalayapalālādibahutāya mahānisaṃsaṃ.",
  "tika-s0201t:824_4": "Evamevanti yathā khittaṃ bījaṃ khaṇḍādicatudosavasena aparipuṇṇaṃ hoti, tadabhāvena",
  "tika-s0201t:824_5": "ca paripuṇṇaṃ, evaṃ sīlaṃ khaṇḍādicatudosavasena aparipuṇṇaṃ hoti, tadabhāvena ca",
  "tika-s0201t:824_6": "paripuṇṇanti, catudosatadabhāvasāmaññameva nidassananidassitabbavipattisampattīsu",
  "tika-s0201t:824_7": "dasseti. Mahapphalaṃ hoti vipākaphalena. Mahānisaṃsanti vipulānisaṃsaṃ. Svāyaṃ ānisaṃso",
  "tika-s0201t:824_8": "idha pāḷiyaṃ nānappakārena vitthārīyati.",
  "tika-s0201t:825_0": "Ettāvatā kirāti kira-saddo arucisūcanattho. Tenettha ācariyavādassa attano aruccanabhāvaṃ",
  "tika-s0201t:825_1": "dīpeti. Sampannasīlāti anāmaṭṭhavisesaṃ sāmaññato sīlasaṅkhepena gahitaṃ. Tañca catubbidhanti",
  "tika-s0201t:825_2": "ācariyatthero “catupārisuddhisīlaṃ uddisitvā”ti āha. Tatthāti catupārisuddhisīle.",
  "tika-s0201t:825_3": "Jeṭṭhakasīlanti padhānasīlaṃ. Ubhayatthāti uddesaniddese. Idha niddese viya uddesepi",
  "tika-s0201t:825_4": "pātimokkhasaṃvaro bhagavatā vutto “sampannasīlā”ti vuttattāti adhippāyo. Sīlaggahaṇañhi",
  "tika-s0201t:825_5": "pāḷiyaṃ pātimokkhasaṃvaravasena āgataṃ. Tenāha “pātimokkhasaṃvaroyevā”tiādi. Tattha",
  "tika-s0201t:825_6": "avadhāraṇena itaresaṃ tiṇṇaṃ ekadesena pātimokkhantogadhabhāvaṃ dīpeti. Tathā hi",
  "tika-s0201t:825_7": "anolokiyolokane ājīvahetu chasikkhāpadavītikkame gilānapaccayassa apaccavekkhitaparibhoge",
  "tika-s0201t:825_8": "ca āpatti vihitāti. Tīṇīti indriyasaṃvarasīlādīni. Sīlanti vuttaṭṭhānaṃ nāma atthīti",
  "tika-s0201t:825_9": "sīlapariyāyena tesaṃ katthaci sutte gahitaṭṭhānaṃ nāma kiṃ atthi yathā pātimokkhasaṃvaroti",
  "tika-s0201t:825_10": "ācariyassa sammukhattā apaṭikkhipantova upacārena pucchanto viya vadati. Tenāha “ananujānanto”ti.",
  "tika-s0201t:825_11": "Chadvārarakkhāmattakamevāti tassa sallahukabhāvamāha cittādhiṭṭhānamattena paṭipākatikabhāvāpattito.",
  "tika-s0201t:825_12": "Itaradvayepi eseva nayo. Paccayuppattimattakanti phalena hetuṃ dasseti. Uppādanahetukā",
  "tika-s0201t:825_13": "hi paccayānaṃ uppatti. Idamatthanti idaṃ payojanaṃ imassa paccayassa paribhuñjaneti",
  "tika-s0201t:825_14": "adhippāyo. Nippariyāyenāti iminā indriyasaṃvarādīni tīṇi padhānassa sīlassa parivāravasena",
  "tika-s0201t:825_15": "pavattiyā pariyāyasīlāni nāmāti dasseti.",
  "tika-s0201t:826_0": "Idāni pātimokkhasaṃvarasseva padhānabhāvaṃ byatirekato anvayato ca upamāya vibhāvetuṃ",
  "tika-s0201t:826_1": "“yassā”tiādimāha. Tattha soti pātimokkhasaṃvaro. Sesānīti indriyasaṃvarādīni. Tassevāti",
  "tika-s0201t:826_2": "“sampannasīlā”ti ettha yaṃ sīlaṃ vuttaṃ, tasseva. Sampannapātimokkhāti ettha pātimokkhaggahaṇena",
  "tika-s0201t:826_3": "vevacanaṃ vatvā taṃ vitthāretvā…pe… ādimāha. Yathā aññathāpi “idha bhikkhu sīlavā",
  "tika-s0201t:826_4": "hotī”ti puggalādhiṭṭhānāya desanāya uddiṭṭhaṃ sīlaṃ “pātimokkhasaṃvarasaṃvuto viharatī”ti niddiṭṭhaṃ.",
  "tika-s0201t:827_0": "Pātimokkhasaṃvarasaṃvutāti yo naṃ pāti rakkhati, taṃ mokkheti moceti āpāyikādīhi",
  "tika-s0201t:827_1": "dukkhehīti “pātimokkha”nti laddhanāmena sikkhāpadasīlena pihitakāyavacīdvārā. Te",
  "tika-s0201t:827_2": "pana yasmā evaṃbhūtā tena samannāgatā nāma honti, tasmā vuttaṃ “pātimokkhasaṃvarena samannāgatā”ti.",
  "tika-s0201t:828_0": "Aparo nayo – kilesānaṃ balavabhāvato, pāpakiriyāya sukarabhāvato, puññakiriyāya ca",
  "tika-s0201t:828_1": "dukkarabhāvato bahukkhattuṃ apāyesu patanasīloti pātī, puthujjano. Aniccatāya vā",
  "tika-s0201t:828_2": "bhavādīsu kammavegakkhitto ghaṭīyantaṃ viya anavaṭṭhānena paribbhamanato gamanasīloti",
  "tika-s0201t:828_3": "pātī, maraṇavasena vā tamhi tamhi sattanikāye attabhāvassa pātanasīloti pātī, sattasantāno,",
  "tika-s0201t:828_4": "cittameva vā, taṃ pātiṃ saṃsāradukkhato mokkhetīti pātimokkhaṃ. Cittassa hi vimokkhena",
  "tika-s0201t:828_5": "satto vimuttoti vuccati. Vuttañhi “cittavodānā visujjhantī”ti, “anupādāya āsavehi",
  "tika-s0201t:828_6": "cittaṃ vimutta”nti ca.",
  "tika-s0201t:829_0": "Atha vā avijjādinā hetunā saṃsāre patati gacchati pavattatīti pātī. “Avijjānīvaraṇānaṃ",
  "tika-s0201t:829_1": "sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ. Tassa pātino sattassa",
  "tika-s0201t:829_2": "taṇhādisaṃkilesattayato mokkho etenāti pātimokkho. “Kaṇṭhekālo”tiādīnaṃ viya samāsasiddhi veditabbā.",
  "tika-s0201t:830_0": "Atha vā pāteti vinipāteti dukkheti pāti, cittaṃ. Vuttañhi “cittena nīyati loko, cittena",
  "tika-s0201t:830_1": "parikassatī”ti. Tassa pātino mokkho etenāti pātimokkho. Patati vā etena apāyadukkhe",
  "tika-s0201t:830_2": "saṃsāradukkhe cāti pātī, taṇhādisaṃkileso. Vuttañhi “taṇhā janeti purisaṃ, taṇhādutiyo",
  "tika-s0201t:830_3": "puriso”ti ca ādi. Tato pātito mokkhoti pātimokkho.",
  "tika-s0201t:831_0": "Atha vā patati etthāti pātī, cha ajjhattikabāhirāni āyatanāni. Vuttañhi “chasu loko",
  "tika-s0201t:831_1": "samuppanno, chasu kubbati santhava”nti. Tato ajjhattikabāhirāyatanasaṅkhātato pātito",
  "tika-s0201t:831_2": "mokkhoti pātimokkho. Atha vā pāto vinipāto assa atthīti pātī, saṃsāro. Tato mokkhoti",
  "tika-s0201t:831_3": "pātimokkho. Atha vā sabbalokādhipatibhāvato dhammissaro bhagavā “patī”ti vuccati,",
  "tika-s0201t:831_4": "muccati etenāti mokkho, patino mokkho tena paññattattāti pātimokkho. Pātimokkho eva",
  "tika-s0201t:831_5": "pātimokkho. Sabbaguṇānaṃ vā mūlabhāvato uttamaṭṭhena pati ca so yathāvuttatthena",
  "tika-s0201t:831_6": "mokkho cāti pātimokkho. Pātimokkho eva pātimokkho. Tathā hi vuttaṃ “pātimokkhantiādimetaṃ",
  "tika-s0201t:831_7": "mukhametaṃ pamukhameta”nti vitthāro.",
  "tika-s0201t:832_0": "Atha vā pa-iti pakāre, atīti accantatthe nipāto, tasmā pakārehi accantaṃ mokkhetīti",
  "tika-s0201t:832_1": "pātimokkho. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena,",
  "tika-s0201t:832_2": "samucchedavasena ca accantaṃ mokkheti mocetīti pātimokkho. Pati pati mokkhoti vā",
  "tika-s0201t:832_3": "pātimokkho, tamhā tamhā vītikkamadosato paccekaṃ mokkhoti attho. Pātimokkho eva pātimokkho.",
  "tika-s0201t:832_4": "Mokkho vā nibbānaṃ, tassa mokkhassa patibimbabhūtoti pātimokkho. Sīlasaṃvaro hi nibbedhabhāgiyo",
  "tika-s0201t:832_5": "sūriyassa aruṇuggamanaṃ viya nibbānassa udayabhūto tappaṭibhāgo viya hoti yathārahaṃ",
  "tika-s0201t:832_6": "kilesanibbāpanatoti pātimokkho. Pātimokkhoyeva pātimokkho. Atha vā mokkhaṃ pati vattati",
  "tika-s0201t:832_7": "mokkhābhimukhanti vā pātimokkhaṃ. Pātimokkhameva pātimokkhanti evamettha pātimokkhasaddassa attho veditabbo.",
  "tika-s0201t:833_0": "Ācāragocarasampannāti kāyikavācasikaavītikkamasaṅkhātena ācārena ceva navesiyagocaratādisaṅkhātena",
  "tika-s0201t:833_1": "gocarena ca sampannā, sampannaācāragocarāti attho. Appamattesūti atiparittakesu anāpattigamanīyesu,",
  "tika-s0201t:833_2": "dukkaṭadubbhāsitamattesūti apare. Vajjesūti gārayhesu. Te pana ekantato akusalasabhāvā",
  "tika-s0201t:833_3": "hontīti āha “akusaladhammesū”ti. Bhayadassinoti bhayato dassanasīlā, paramāṇumattampi",
  "tika-s0201t:833_4": "vajjaṃ sineruppamāṇaṃ viya katvā bhāyanasīlā. Sammā ādiyitvāti sammadeva sakkaccaṃ",
  "tika-s0201t:833_5": "sabbaso ca ādiyitvā. Sikkhāpadesūti niddhāraṇe bhummanti samudāyato avayavaniddhāraṇaṃ",
  "tika-s0201t:833_6": "dassento “sikkhāpadesu taṃ taṃ sikkhāpadaṃ samādiyitvā sikkhathā”ti atthamāha. Sikkhāpadameva",
  "tika-s0201t:833_7": "hi samādātabbaṃ sikkhitabbañcāti adhippāyo. Yaṃ kiñci sikkhākoṭṭhāsesūti sikkhākoṭṭhāsesu",
  "tika-s0201t:833_8": "mūlapaññattianupaññatisabbatthapaññattipadesapaññattiādibhedaṃ yaṃ kiñci sikkhitabbaṃ",
  "tika-s0201t:833_9": "paṭipajjitabbaṃ pūretabbaṃ sīlaṃ. Taṃ pana dvāravasena duvidhamevāti āha “kāyikaṃ",
  "tika-s0201t:833_10": "vācasikañcā”ti. Imasmiṃ atthavikappe sikkhāpadesūti ādhāre bhummaṃ sikkhābhāgesu",
  "tika-s0201t:833_11": "kassaci visuṃ aggahaṇato. Tenāha “taṃ sabba”nti.",
  "tika-s0201t:834_0": "65. Kasmā āraddhanti desanāya kāraṇapucchā. Sīlānisaṃsadassanatthanti payojananiddeso.",
  "tika-s0201t:834_1": "Ko attho kva attho kva nipātitāti? Nayidamevaṃ daṭṭhabbaṃ. Sīlānisaṃsadassanatthanti",
  "tika-s0201t:834_2": "hi ettha byatirekato yaṃ sīlānisaṃsassa adassanaṃ, taṃ imissā desanāya kāraṇanti",
  "tika-s0201t:834_3": "kasmā āraddhanti vineyyānaṃ sīlānisaṃsassa adassanatoti atthato āpanno eva hotīti.",
  "tika-s0201t:834_4": "Tenāha “sacepī”tiādi. Sīlānisaṃsadassanatthanti pana imassa atthaṃ vivarituṃ “tesa”ntiādi",
  "tika-s0201t:834_5": "vuttaṃ. Ānisaṃsoti udayo. “Sīlavā sīlasampanno kāyassa bhedā paraṃ maraṇā sugatiṃ",
  "tika-s0201t:834_6": "saggalokaṃ upapajjatī”tiādīsu pana vipākaphalampi “ānisaṃso”ti vuttaṃ. Ko visesoti",
  "tika-s0201t:834_7": "ko phalaviseso. Kā vaḍḍhīti ko abbhudayo. Vijjamānopi guṇo yāthāvato vibhāvito eva",
  "tika-s0201t:834_8": "abhiruciṃ uppādeti, na avibhāvito, tasmā ekantato ānisaṃsakittanaṃ icchitabbamevāti",
  "tika-s0201t:834_9": "dassetuṃ visakaṇṭakavāṇijo udāhaṭo.",
  "tika-s0201t:835_0": "Tattha guḷo nāma ucchurasaṃ pacitvā cuṇṇādīhi missitvā sampiṇḍane piṇḍībhūtaṃ. Phāṇitaṃ",
  "tika-s0201t:835_1": "apiṇḍitaṃ dravībhūtaṃ. Khaṇḍaṃ bhijjanakkhamaṃ. Sakkharā nāma phalikasadisā. Sakkharādīniti",
  "tika-s0201t:835_2": "ādi-saddena macchaṇḍikānaṃ saṅgaho. Tasmiṃ kāle guḷādīsu visakaṇṭakavohāro apaccantadese",
  "tika-s0201t:835_3": "pacuroti “paccantagāmaṃ gantvā”ti vuttaṃ. Dārake ca palāpesuṃ “visakaṇṭakaṃ mā gaṇhantū”ti.",
  "tika-s0201t:836_0": "Piyoti piyāyitabbo. Piyassa nāma dassanaṃ ekantato abhinanditabbaṃ hotīti āha “viyacakkhūhi",
  "tika-s0201t:836_1": "sampassitabbo”ti. Pītisamuṭṭhānapasannasommarūpapariggahañhi cakkhu “piyacakkhū”ti",
  "tika-s0201t:836_2": "vuccati. Tesanti sabrahmacārīnaṃ. Manavaḍḍhanakoti pītimanassa paribrūhanato uparūpari",
  "tika-s0201t:836_3": "pīticittassa uppādako. Garuṭṭhāniyoti garukaraṇassa ṭhānabhūto. Jānaṃ jānātīti ñāṇena",
  "tika-s0201t:836_4": "jānitabbaṃ jānāti. Yathā vā aññe ajānantāpi jānantā viya pavattanti, na evamayaṃ,",
  "tika-s0201t:836_5": "ayaṃ pana jānanto eva jānāti. Passaṃ passatīti dassanabhūtena paññācakkhunā passitabbaṃ",
  "tika-s0201t:836_6": "passati, passanto eva vā passati. Evaṃ sambhāvanīyoti evaṃ viññutāya paṇḍitabhāvena sambhāvetabbo.",
  "tika-s0201t:837_0": "Sīlesvevassa paripūrakārīti sīlesu paripūrakārī eva bhaveyyāti evaṃ uttarapadāvadhāraṇaṃ",
  "tika-s0201t:837_1": "daṭṭhabbaṃ. Evañhi iminā padena uparisikkhādvayaṃ anivattitameva hoti. Yathā pana",
  "tika-s0201t:837_2": "sīlesu paripūrakārī nāma hoti, taṃ phalena dassetuṃ “ajjhatta”ntiādi vuttaṃ. Vipassanādhiṭṭhānasamādhisaṃvattanikatāya",
  "tika-s0201t:837_3": "hi idha sīlassa pāripūrī, na kevalaṃ akhaṇḍādibhāvamattaṃ. Tenāha “yāni kho pana",
  "tika-s0201t:837_4": "tāni akhaṇḍāni…pe… samādhisaṃvattanikānī”ti. Evañca katvā upari sikkhādvayaṃ sīlassa",
  "tika-s0201t:837_5": "sambhārabhāvena gahitanti sīlassevettha padhānaggahaṇaṃ siddhaṃ hoti. Tathā hi cittekaggatāsaṅkhārapariggahānaṃ",
  "tika-s0201t:837_6": "sīlassānurakkhaṇabhāvaṃ vakkhati. Yaṃ pana vakkhati “sikkhattayadesanā jātā”ti, taṃ",
  "tika-s0201t:837_7": "itarāsampi sikkhānaṃ idha gahitatāmattaṃ sandhāya vuttaṃ, na padhānabhāvena gahitataṃ.",
  "tika-s0201t:837_8": "Yadi evaṃ kathaṃ sīlassa appamattakatāvacanaṃ. Vuttañhetaṃ “appamattakaṃ kho panetaṃ,",
  "tika-s0201t:837_9": "bhikkhave, oramattaka”nti. Taṃ puthujjanagocaraṃ sandhāya vuttaṃ. Tathā hi tattha",
  "tika-s0201t:837_10": "na nippadesato sīlaṃ vibhattaṃ, evaṃ katvā tattha sīlamattakanti mattaggahaṇaṃ samatthitanti",
  "tika-s0201t:837_11": "daṭṭhabbaṃ. Anūnenāti akhaṇḍādibhāvena, kassaci vā ahāpanena upapannena. Ākārenāti",
  "tika-s0201t:837_12": "karaṇena sampādanena. Cittasamatheti cittasamādhāne. Yuttoti aviyutto pasuto. Yo",
  "tika-s0201t:837_13": "sabbena sabbaṃ jhānabhāvanaṃ ananuyutto, so taṃ bahi nīharati nāma. Yo ārabhitvā",
  "tika-s0201t:837_14": "antarā saṅkocaṃ āpajjati, so taṃ vināseti nāma. Yo pana īdiso ahutvā jhānaṃ upasampajja",
  "tika-s0201t:837_15": "viharati, so anirākatajjhānoti dassento “bahi anīhaṭajjhāno”tiādimāha.",
  "tika-s0201t:838_0": "Aniccassa tebhūmakadhammassa, aniccanti vā anupassanā aniccānupassanā. Tathā dukkhānupassanā",
  "tika-s0201t:838_1": "anattānupassanā ca. Tasseva nibbindanākārena pavattā anupassanā nibbidānupassanā.",
  "tika-s0201t:838_2": "Virajjanākārena pavattā anupassanā virāgānupassanā. Nirodhassa anupassanā nirodhānupassanā.",
  "tika-s0201t:838_3": "Paṭinissajjanavasena pavattā anupassanā paṭinissaggānupassanā. Suññāgāragato bhikkhu",
  "tika-s0201t:838_4": "tattha laddhakāyavivekatāya samathavipassanāvasena cittavivekaṃ paribrūhento yathānusiṭṭhaṃ",
  "tika-s0201t:838_5": "paṭipattiyā lokaṃ sāsanañca attano visesādhigamaṭṭhānabhūtaṃ suññāgārañca upasobhayamāno",
  "tika-s0201t:838_6": "guṇavisesādhiṭṭhānabhāvāpādanena viññūnaṃ atthato taṃ brūhento nāma hotīti vuttaṃ",
  "tika-s0201t:838_7": "“brūhetā suññāgārāna”nti. Tenāha “ettha cā”tiādi. Ayameva suññāgārānubrūhanaviññuppasatthānaṃ",
  "tika-s0201t:838_8": "bhājanaṃ, na senāsanapatiṭṭhāpananti dassento āha “ekabhūmakādi…pe… daṭṭhabbo”ti.",
  "tika-s0201t:838_9": "Suññāgāraggahaṇena cettha araññarukkhamūlādi sabbaṃ padhānānuyogakkhamaṃ senāsanaṃ",
  "tika-s0201t:838_10": "gahitanti daṭṭhabbaṃ.",
  "tika-s0201t:839_0": "Taṇhāvicaritadesanāti “ajjhattikassa upādāyā”ti ādinayappavattaṃ taṇhāvicaritasuttaṃ.",
  "tika-s0201t:839_1": "Taṇhāpadaṭṭhānattāti taṇhāsannissayattā. Na hi taṇhāvirahitā mānadiṭṭhipavatti atthi.",
  "tika-s0201t:839_2": "Mānadiṭṭhiyo osaritvāti dassetabbatāya mānadiṭṭhiyo ogāhetvāti attho. Gahaṇatthameva",
  "tika-s0201t:839_3": "hi desetabbadhammassa desanāya osaraṇaṃ. Taṇhāmānadiṭṭhiyo papañcattayaṃ sattasantānassa",
  "tika-s0201t:839_4": "saṃsāre papañcanato anuppabandhanavasena vitthāraṇato. Sīlapadaṭṭhānattāti sīlādhiṭṭhānattā.",
  "tika-s0201t:840_0": "Adhicittasikkhā vuttāti ānetvā sambandho. Vipassanāvasena suññāgāravaḍḍhaneti yojanā.",
  "tika-s0201t:840_1": "Dvepi sikkhāti adhicittādhipaññāsikkhā. Saṅgahetvāti adhisīlasikkhāya saddhiṃ saṅgahetvā",
  "tika-s0201t:840_2": "vuttā. Yadi evamayaṃ sikkhattayadesanā jātāti sikkhattayānisaṃsappakāsanī siyāti",
  "tika-s0201t:840_3": "anuyogaṃ sandhāyāha “ettha cā”tiādi. Tattha yaṃ vattabbaṃ, taṃ heṭṭhā vuttameva.",
  "tika-s0201t:840_4": "Indriyasaṃvaro viya pātimokkhasaṃvarassa catupārisuddhisīlassa ārakkhabhūtā cittekaggatā",
  "tika-s0201t:840_5": "vipassanā ca idha gahitāti tadubhayaṃ appadhānaṃ, sīlameva pana padhānabhāvena gahitanti",
  "tika-s0201t:840_6": "veditabbaṃ. Tenāha “sīlānurakkhikā evā”tiādi.",
  "tika-s0201t:841_0": "Balavatarasukhanti samuppannabyādhidukkhato balavataraṃ, taṃ abhibhavituṃ samatthaṃ",
  "tika-s0201t:841_1": "jhānasukhaṃ uppajjati. Balavamamattaṃ hoti, tena daḷhaattasinehena viluttahadayo",
  "tika-s0201t:841_2": "kusaladhamme chaḍḍento so tathārūpesu…pe… posetā hoti. Balavamamattaṃ vā sineho na",
  "tika-s0201t:841_3": "hoti “suddho saṅkhārapuñjo”ti yāthāvadassanena ahaṃkāramamaṃkārābhāvato. Dubbhikkhabhaye",
  "tika-s0201t:841_4": "khudābhibhavaṃ sandhāyāha “sacepissa antāni bahi nikkhamantī”ti. Byādhibhayaṃ sandhāyāha",
  "tika-s0201t:841_5": "“ussussati visussanī”ti. Ādi-saddena gahitaṃ corabhayaṃ sandhāyāha “khaṇḍākhaṇḍiko",
  "tika-s0201t:841_6": "vā”ti. Ubhayassāti samathavipassanādvayassa. Ettha ca “ajjhattaṃ ceto…pe… suññāgārāna”nti",
  "tika-s0201t:841_7": "imehi visesanibbedhabhāgiyabhāvāpādanena sīlaṃ rakkhituṃ samatthā eva cittekaggatāvipassanā",
  "tika-s0201t:841_8": "gahitā. Yasmā parato jhānavimokkhaphalābhiññāṇaadhiṭṭhānabhāvo sīlassa uddhaṭo, tasmā",
  "tika-s0201t:841_9": "tassa bhiyyopi sambhārabhūtā eva cittekaggatā vipassanā tattha tattha gahitāti veditabbā.",
  "tika-s0201t:842_0": "Sīlādīti ādi-saddena yathāvuttacittekaggatāvipassanā saṅgaṇhāti, sīlassa vā mūlakāraṇabhūtaṃ",
  "tika-s0201t:842_1": "sabbaṃ kammassakatañāṇañca saṅgaṇhāti kammapathasammādiṭṭhiṃ vā. Sīlañhi tadaññampi",
  "tika-s0201t:842_2": "puññakiriyāvatthu teneva parisodhitaṃ mahapphalaṃ hoti mahānisaṃsanti. Lābhī assanti",
  "tika-s0201t:842_3": "lābhā sāya saṃvaraṇasīlaparipūraṇaṃ pāḷiyaṃ āgataṃ kimīdisaṃ bhagavā anujānātīti?",
  "tika-s0201t:842_4": "Na bhagavā sabhāvena īdisaṃ anujānāti, mahākāruṇikatāya pana puggalajjhāsayena evaṃ",
  "tika-s0201t:842_5": "vuttanti dassento “na cetthā”tiādimāha. Tattha ghāsesanaṃ chinnakatho na vācaṃ payuttaṃ",
  "tika-s0201t:842_6": "bhaṇeti chinnakatho mūgo viya hutvā obhāsaparikathānimittaviññattipayuttaṃ ghāsesanaṃ",
  "tika-s0201t:842_7": "vācaṃ na bhaṇe na katheyyāti attho. Puggalajjhāsayavasenāti saṅkhepato vuttamatthaṃ",
  "tika-s0201t:842_8": "vivaranto “yesañhī”tiādimāha. Raso sabhāvabhūto ānisaṃso rasānisaṃso.",
  "tika-s0201t:843_0": "Paccayadānakārāti cīvarādipaccayavasena dānakārā. “Devānaṃ vā”ti vuttavacanaṃ pākaṭīkātumāha",
  "tika-s0201t:843_1": "“devāpī”tiādi. “Pañcime gahapatayo ānisaṃsā”tiādīsu anisaṃsasaddo phalapariyāyopi",
  "tika-s0201t:843_2": "hotīti āha “ubhayametaṃ atthato eka”nti.",
  "tika-s0201t:844_0": "Sassusasurā ca tappakkhikā ca sassusasurapakkhikā. Te ñātiyonisambandhena āvāhavivāhasambandhavasena",
  "tika-s0201t:844_1": "sambandhā ñātī. Sālohitāti yonisambandhavasena. Ekalohitasambaddhāti ekena samānena",
  "tika-s0201t:844_2": "lohitasambandhena sambaddhā. Peccabhāvaṃ gatāti petūpapattivasena nibbattiṃ upagatā.",
  "tika-s0201t:844_3": "Te pana yasmā idha katakālakiriyā kālena katajīvitupacchedā honti, tasmā vuttaṃ “kālakatā”ti.",
  "tika-s0201t:844_4": "Pasannacittoti pasannacittako. Kālakato pitā vā mātā vā petayoniṃ upapannoti adhikārato",
  "tika-s0201t:844_5": "viññāyatīti vuttaṃ “mahānisaṃsameva hotī”ti, tassa tathā sīlasampannattāti adhippāyo.",
  "tika-s0201t:844_6": "Ariyabhāve pana sati vattabbameva natthi. Tenāha “anekāni kappasatasahassānī”tiādi.",
  "tika-s0201t:844_7": "Bahukāranti bahupakāraṃ. Upasaṅkamananti abhivādanādivasena upagamanaṃ. Payirupāsananti upaṭṭhānanti.",
  "tika-s0201t:845_0": "66. Ajjhottharitāti madditā. Ukkaṇṭhāti riñcanā anabhirati ananuyogo. Sīlavā bhikkhu",
  "tika-s0201t:845_1": "attano sīlakhaṇḍabhayena samāhito vipassako ca paccayaghātena aratiyā ratiyā ca sahitā",
  "tika-s0201t:845_2": "abhibhavitāva hotīti āha “sīlādiguṇayuttenevā”tiādi.",
  "tika-s0201t:846_0": "Cittutrāso bhāyatīti bhayaṃ. Ārammaṇaṃ bhāyati etasmāti bhayaṃ. Purimavārasadisattā",
  "tika-s0201t:846_1": "vuttanayamevāti atidisitvāpi puna taṃ dassetuṃ “sīlādiguṇayutto hī”tiādi vuttaṃ.",
  "tika-s0201t:846_2": "Therassa heṭṭhā nisinnattā devatāya dārakā sakabhāvena saṇṭhātuṃ sukhena vattituṃ",
  "tika-s0201t:846_3": "asakkontā asamatthā.",
  "tika-s0201t:847_0": "Adhikaṃ cetoti abhiceto, upacārajjhānacittaṃ. Tassa pana adhikatā pākatikakāmāvacaracittehi",
  "tika-s0201t:847_1": "sundaratāya sapaṭipakkhato visuddhiyā cāti āha “abhikkantaṃ visuddhicitta”nti. Adhicittanti",
  "tika-s0201t:847_2": "samādhimāha, so ca upacārasamādhi daṭṭhabbo. Vivekajaṃ pītisukhaṃ, samādhijaṃ pītisukhaṃ,",
  "tika-s0201t:847_3": "apītijaṃ jhānasukhaṃ, satipārisuddhijaṃ jhānasukhanti catubbidhampi jhānasukhaṃ paṭipakkhato",
  "tika-s0201t:847_4": "nikkhantataṃ upādāya “nekkhammasukha”nti vuccatīti āha “nekkhammasukhaṃ vindantī”ti.",
  "tika-s0201t:847_5": "Icchiticchitakkhaṇe samāpajjituṃ samatthoti iminā tesu jhānesu samāpajjanavasībhāvamāha,",
  "tika-s0201t:847_6": "“nikāmalābhī”ti pana vacanato āvajjanādhiṭṭhānapaccavekkhaṇavasiyopi vuttā evāti",
  "tika-s0201t:847_7": "veditabbā. Sukheneva paccanīkadhamme vikkhambhetvāti etena tesaṃ jhānasukhakhippābhiññatañca",
  "tika-s0201t:847_8": "dasseti. Vipulānanti vepullaṃ pāpitānaṃ. Jhānānaṃ vipulatā nāma subhāvitabhāvena",
  "tika-s0201t:847_9": "ciratarappatti, sā ca paricchedānurūpāva icchitabbbāti “vipulāna”nti vatvā “yathāparicchedeyeva",
  "tika-s0201t:847_10": "vuṭṭhātuṃ samatthoti vuttaṃ hotī”ti āha. Paricchedakālañhi appatvāva vuṭṭhahanto",
  "tika-s0201t:847_11": "akasiralābhī na hoti yāvadicchakaṃ pavattetuṃ asamatthattā. Idāni teyeva yathāvutte",
  "tika-s0201t:847_12": "samāpajjanādivasībhāve byatirekavasena vibhāvetuṃ “ekacco hī”tiādi vuttaṃ. Tattha",
  "tika-s0201t:847_13": "lābhīyeva hotīti idaṃ paṭiladdhamattassa jhānassa vasena vuttaṃ. Tathāti icchiticchitakkhaṇe.",
  "tika-s0201t:847_14": "Pāribandhiketi vasībhāvassa paccanīkadhamme. Jhānādhigamassa pana paccanīkadhammā",
  "tika-s0201t:847_15": "pageva vikkhambhitā, aññathā jhānādhigamo eva na siyā. Kicchena vikkhambhetīti kicchena",
  "tika-s0201t:847_16": "visodheti. Kāmādīnavapaccavekkhaṇādīhi kāmacchandādīnaṃ viya aññesampi samādhipāribandhikānaṃ",
  "tika-s0201t:847_17": "dūrasamussāraṇaṃ idha vikkhambhanaṃ visodhanañcāti veditabbaṃ. Nāḷikāyantanti kālamānanāḷikāyantaṃ āha.",
  "tika-s0201t:848_0": "Visesena rūpāvacaracatutthajjhānaṃ sabbaso vasībhāvāpāditaṃ abhiññāpādakanti adhippāyenāha",
  "tika-s0201t:848_1": "“abhiññāpādake jhāne vutte”ti. Arūpajjhānampi pana adhiṭṭhānatāya pādakameva cuddasadhā",
  "tika-s0201t:848_2": "cittaparidamanena vinā tadabhāvato. “Evamabhiññāpādake rūpāvacarajjhāne vutte rūpāvacaratāya",
  "tika-s0201t:848_3": "kiñcāpi abhiññānaṃ lokiyavāro āgato”ti ayañhettha adhippāyo. Nanti abhiññāvāraṃ.",
  "tika-s0201t:848_4": "Cattāri…pe… ariyamaggā sīlānaṃ ānisaṃso sampannasīlasseva lābhato. Pariyādiyitvāti gahetvā.",
  "tika-s0201t:849_0": "Aṅgasantatāyāti nīvaraṇādīnaṃ paccanīkadhammānaṃ sudūratarabhāvena jhānaṅgānaṃ vūpasantatāya,",
  "tika-s0201t:849_1": "nibbutasabbadarathapariḷāhatāyāti attho, yato tesaṃ jhānānaṃ paṇītatarādibhāvo. Ārammaṇasantatāyāti",
  "tika-s0201t:849_2": "rūpapaṭighādivigamanena saṇhasukhumādibhāvappattasantabhāvena. Yadaggena hi nesaṃ",
  "tika-s0201t:849_3": "bhāvanābhisamayasabbhāvitasaṇhasukhumākārāni ārammaṇāni santāni, tadaggena jhānaṅgānaṃ",
  "tika-s0201t:849_4": "santatā veditabbā. Ārammaṇasantatāya santatā lokuttaradhammārammaṇāhi paccavekkhaṇāhi",
  "tika-s0201t:849_5": "dīpetabbā. Vimuttā visesena muttā. Ye hi jhānadhammā tathāpavattapubbabhāgabhāvanāhi",
  "tika-s0201t:849_6": "tabbisesatāya sātisayaṃ paṭipakkhadhammehi vimuttivasena pavattanti, tato eva tathāvimuttatāya",
  "tika-s0201t:849_7": "pitu aṅke vissaṭṭhaaṅgapaccaṅgo viya kumāro nirāsaṅkabhāvena ārammaṇe adhimuttā ca",
  "tika-s0201t:849_8": "pavattanti, te vimokkhāti vuccanti. Tenāha “vimokkhāti paccanīkadhammehi vimuttattā",
  "tika-s0201t:849_9": "ārammaṇe ca adhimuttattā”ti. Yadipi ārammaṇasamatikkamavasena pattabbāni āruppāni,",
  "tika-s0201t:849_10": "na aṅgātikkamavasena, tathāpi yasmā ārammaṇe avirattassa jhānasamatikkamo na hoti,",
  "tika-s0201t:849_11": "samatikkantesu ca jhānesu ārammaṇaṃ samatikkantameva hoti, tasmā ārammaṇasamatikkamaṃ",
  "tika-s0201t:849_12": "avatvā “rūpāvacarajjhāne atikkamitvā”ti icceva vuttaṃ. Atikkamma rūpeti pāḷiyaṃ “sampādetabbā,",
  "tika-s0201t:849_13": "passitabbā”ti vā kiñci padaṃ icchitabbaṃ, asutaparikappanena pana payojanaṃ natthīti",
  "tika-s0201t:849_14": "“santāti padasambandho”ti vuttaṃ. Evañca katvā tena virāgabhāvena tesaṃ santatāti",
  "tika-s0201t:849_15": "ayampi attho vibhāvito hoti. Rūpajjhānādīnaṃ viya natthi etesaṃ ārammaṇabhūtaṃ vā",
  "tika-s0201t:849_16": "phalabhūtaṃ vā rūpanti arūpā. Arūpā eva āruppā. Tenāha “ārammaṇato ca vipākato ca",
  "tika-s0201t:849_17": "rūpavirahitā”ti. Nāmakāyenāti sahajātanāmasamūhena.",
  "tika-s0201t:850_0": "67. Saṃyojentīti bandhanti. Kehīti āha “khandhagatī”tiādi. Asamucchinnarāgādikassa",
  "tika-s0201t:850_1": "hi khandhādīnaṃ āyatiṃ khandhādīhi sambandho, samucchinnarāgādikassa pana taṃ natthi",
  "tika-s0201t:850_2": "katānampi kammānaṃ asamatthabhāvāpattitoti. Rāgādīnaṃ anvayato ca saṃyojanaṭṭho siddhoti",
  "tika-s0201t:850_3": "āha “khandhagati…pe… vuccantī”ti. Parikkhayenāti samucchedena sabbaso āyatiṃ anuppajjanena.",
  "tika-s0201t:850_4": "Paṭipakkhadhammānaṃ anavasesato savanato pīḷanato soto, ariyamaggoti āha “sototi",
  "tika-s0201t:850_5": "ca maggassetaṃ adhivacana”nti. Taṃ sotaṃ ādito panno adhigacchīti sotāpanno, aṭṭhamako.",
  "tika-s0201t:850_6": "Tenāha “taṃsamaṅgīpuggalassā”ti, paṭhamamaggakkhaṇe puggalassāti adhippāyo. Idha",
  "tika-s0201t:850_7": "pana panna-saddo “phalasacchikiriyāya paṭipanno”tiādīsu viya vattamānakālikoti āha",
  "tika-s0201t:850_8": "“maggena phalassa nāmaṃ dinna”nti. Abhītakālikatte pana sarasatova nāmalābho siyā.",
  "tika-s0201t:850_9": "Virūpaṃ sadukkhaṃ saupāyāsaṃ nipātetīti vinipāto, apāyadukkhe khipanako. Dhammoti",
  "tika-s0201t:850_10": "sabhāvo. Tenāha “attāna”ntiādi. Kasmāti avinipātadhammatāya kāraṇaṃ pucchati. Apāyaṃ",
  "tika-s0201t:850_11": "gamentīti apāyagamanīyā. Sambujjhatīti sambodhi, ariyamaggo. So pana paṭhamamaggassa",
  "tika-s0201t:850_12": "adhigatattā avasiṭṭho eva adhigandhabbabhāvena icchitabboti āha “uparimaggattaya”nti.",
  "tika-s0201t:851_0": "Vaṇṇabhaṇanatthaṃ vuttāni,na pahātabbānīti adhippāyo. Oḷārikānaṃ rāgādīnaṃ samucchindanavasena",
  "tika-s0201t:851_1": "pavattamāno dutiyamaggo avasiṭṭhānaṃ tesaṃ tanubhāvāpattiyā uppanno nāma hotīti vuttaṃ",
  "tika-s0201t:851_2": "“rāgadosamohānaṃ tanuttā”ti. Adhiccuppattiyāti kadāci karahaci uppajjanena. Pariyuṭṭhānamandatāyāti",
  "tika-s0201t:851_3": "samudācāramudutāya. Abhiṇhaṃ na uppajjanti tajjassa ayonisomanasikārassa anibaddhabhāvato.",
  "tika-s0201t:851_4": "Mandamandā uppajjanti vipallāsānaṃ tappaccayānañca mohamānādīnaṃ mudutarabhāvato.",
  "tika-s0201t:851_5": "Bahalāva uppajjanti vatthupaṭisevanatoti adhippāyo. Tenāha “tathā hī”tiādi.",
  "tika-s0201t:852_0": "Sakiṃ āgamanadhammoti paṭisandhivasena sakiṃyeva āgamanasabhāvo. Ekavāraṃyeva…pe…",
  "tika-s0201t:852_1": "āgantvāti iminā pañcasu sakadāgāmīsu cattāro vajjetvā ekoyeva gahitoti dassento “yopi",
  "tika-s0201t:852_2": "hī”tiādimāha. Tattha yvāyaṃ pañcamako sakadāgāmī “idha maggaṃ bhāvetvā devaloke nibbatto,",
  "tika-s0201t:852_3": "tattha yāvatāyukaṃ ṭhatvā puna idhūpapajjitvā parinibbāyatī”ti vutto, tassa ekabījinā",
  "tika-s0201t:852_4": "saddhiṃ kiṃ nānākaraṇanti? Ekabījissa ekā paṭisandhi, sakadāgāmissa dve paṭisandhiyoti",
  "tika-s0201t:852_5": "idaṃ tesaṃ nānākaraṇaṃ. Yassa hi sotāpannassa ekaṃyeva khandhabījaṃ, na ekaṃ attabhāvaggahaṇaṃ, so ekabījīti.",
  "tika-s0201t:853_0": "Heṭṭhāti “amahaggatabhūmiya”nti heṭṭhā sambandhanena. Heṭṭhābhāgassa hitāti heṭṭhābhāgiyā,",
  "tika-s0201t:853_1": "tesaṃ. Tānīti orabbhāgiyasaṃyojanāni. Kāmāvacare nibbattatiyeva ajjhattaṃ saṃyojanattā.",
  "tika-s0201t:853_2": "Tathā hesa dūratopi āvattidhammo evāti dassetuṃ gilabaḷisamacchādayo upamābhāvena",
  "tika-s0201t:853_3": "vuttā. Opapātikoti iminā gabbhavāsadukkhābhāvamāha. Tattha parinibbāyīti iminā sesadukkhābhāvaṃ.",
  "tika-s0201t:853_4": "Tattha parinibbānatā cassa kāmaloke khandhabījassa apunārohavasenevāti dassetuṃ “anāvattidhammo”ti vuttaṃ.",
  "tika-s0201t:854_0": "68. Kevalāti lokiyābhiññāhi asammissā. Lokiyapañcābhiññāyopi sīlānaṃ ānisaṃso tadavinābhāvato.",
  "tika-s0201t:854_1": "Tāpi dassetuṃ ākaṅkheyya ce…pe… evamādimāhāti yojanā. Āsavānaṃ anavasesappahānato",
  "tika-s0201t:854_2": "arahattamaggoyeva visesato “āsavakkhayo”ti vattabbataṃ arahatīti vuttaṃ “āsavakkhaye",
  "tika-s0201t:854_3": "kathite”ti, aññathā sabbāpi chaḷabhiññā āsavakkhayo evāti. Imesaṃ guṇānanti lokiyābhiññānaṃ.",
  "tika-s0201t:854_4": "Yathā purisassa muṇḍitaṃ sīsaṃ sikhāvirahitattā na sobhati, evaṃ desanāya sīsabhūtāpi",
  "tika-s0201t:854_5": "aggamaggakathā lokiyābhiññārahitā na sobhatīti āha “ayaṃ kathā muṇḍābhiññākathā nāma",
  "tika-s0201t:854_6": "bhaveyyā”ti. Iddhivikubbanāti iddhi ca vikubbanā ca. Vikubbanaggahaṇena cettha vikubbaniddhimāha,",
  "tika-s0201t:854_7": "iddhiggahaṇena tadaññaṃ sabbañca abhiññākiccaṃ. Yuttaṭṭhāneyevāti lokiyābhiññānaṃ",
  "tika-s0201t:854_8": "nibbattanassa viya desanāya yuttaṭṭhāneyeva. Etena na kevalaṃ desanakkamenevāyaṃ",
  "tika-s0201t:854_9": "desanā, atha kho paṭipattikkamenapīti dasseti. Visuddhimagge vuttā, tasmā tattha",
  "tika-s0201t:854_10": "vuttanayeneva veditabbāti adhippāyo.",
  "tika-s0201t:855_0": "69. Āsavānaṃ khayāti heṭṭhimamaggena khepitāvasiṭṭhānaṃ āsavānaṃ arahattamaggena",
  "tika-s0201t:855_1": "samucchindanato. Yasmā arahattamaggo na kevalaṃ āsaveyeva khepeti, atha kho avasiṭṭhe",
  "tika-s0201t:855_2": "sabbakilesepi, tasmā āha “sabbakilesānaṃ khayā”ti. Lakkhaṇamattañhettha āsavaggahaṇaṃ,",
  "tika-s0201t:855_3": "āsavānaṃ ārammaṇabhāvassapi anupagamanato anāsavaṃ. Yasmā pana tattha āsavānaṃ lesopi",
  "tika-s0201t:855_4": "natthi, tasmā vuttaṃ “āsavavirahita”nti. Samādhi vutto cetosīsena yathā “cittaṃ paññañca",
  "tika-s0201t:855_5": "bhāvaya”nti adhippāyo. Rāgato vimuttattā avijjāya vimuttattāti idaṃ ujuvipaccanīkapaṭippassaddhidassanaṃ",
  "tika-s0201t:855_6": "daṭṭhabbaṃ, na tadaññesaṃ pāpadhammānaṃ appaṭippassaddhattā. Idāni tameva samādhipaññānaṃ",
  "tika-s0201t:855_7": "rāgāvijjāpaṭipakkhataṃ āgamena dassetuṃ “vuttaṃ ceta”ntiādi vuttaṃ. Samathaphalanti",
  "tika-s0201t:855_8": "samathassa phalaṃ lokiyasamathabhāvanāya hi vipassanāgatāya āhitaphalassa lokuttarasamathassa",
  "tika-s0201t:855_9": "sarikkhakaphalo cetovimutti. Vipassanāphalanti etthāpi eseva nayo. Attanoyevāti sutamayañāṇādinā",
  "tika-s0201t:855_10": "viya parapaccayataṃ nayaggāhañca muñcitvā paratoghosānugatabhāvanādhigamabhūtatāya",
  "tika-s0201t:855_11": "attanoyeva paññāya paccakkhaṃ katvā sayambhuñāṇabhūtāyāti adhippāyo. Tenāha “aparappaccayena ñatvā”ti.",
  "tika-s0201t:856_0": "Sabbampi tanti sabbampi sattarasavidhaṃ taṃ yathāvuttaṃ sīlānisaṃsaṃ. Yathā ānisaṃsavante",
  "tika-s0201t:856_1": "sammadeva sampādite tadānisaṃsā dassitā eva honti tadāyattabhāvato, evaṃ ānisaṃsapadhānayogyabhāvena",
  "tika-s0201t:856_2": "dassite tadānisaṃsā dassitā eva hontīti āha “sampiṇḍetvā dassento”ti. Vuttasseva",
  "tika-s0201t:856_3": "atthassa punavacanaṃ nigamananti vuttaṃ “nigamanaṃ āhā”ti. Pubbeti desanārambhe.",
  "tika-s0201t:856_4": "Evaṃ vuttanti “sampannasīlā”ti evamādinā ākārena vuttaṃ. Idaṃ sabbampīti idaṃ “sampannasīlā”tiādikaṃ",
  "tika-s0201t:856_5": "sabbampi vacanaṃ. Etaṃ paṭiccāti etaṃ sampannasīlassa bhikkhuno yathāvuttasattarasavidhānisaṃsabhāgitaṃ",
  "tika-s0201t:856_6": "sandhāya vuttaṃ. Idameva hi “iti yaṃ taṃ vuttaṃ, idametaṃ paṭicca vutta”nti vacanaṃ",
  "tika-s0201t:856_7": "sandhāya “sabbampi taṃ sīlānisaṃsaṃ sampiṇḍetvā dassento”ti vuttaṃ. Etthaādito chahi",
  "tika-s0201t:856_8": "ānisaṃsehi parittabhūmikā sampatti gahitā, tadantaraṃ pañcahi lokiyābhiññāhi ca mahaggatabhūmikā,",
  "tika-s0201t:856_9": "itarehi lokuttarabhūmikāti evaṃ catubhūmikasampadānisaṃsasīlaṃ nāmetaṃ mahantaṃ mahānubhāvaṃ,",
  "tika-s0201t:856_10": "tasmā taṃsampādane sakkaccakāritā appamattena bhavitabbaṃ.",
  "tika-s0201t:857": "Ākaṅkheyyasuttavaṇṇanāya līnatthappakāsanā samattā.",
  "tika-s0201t:858": "7. Vatthasuttavaṇṇanā",
  "tika-s0201t:859_0": "70. Chādetabbaṃ ṭhānaṃ vasati paṭicchādetīti vatthaṃ. Yaṃ samānaṃ viya na sabbaso",
  "tika-s0201t:859_1": "minoti, mānassa pana samīpe, taṃ upamānaṃ. Upamīyati etāyāti upamā, upamāya bodhakavacanaṃ",
  "tika-s0201t:859_2": "upamāvacanaṃ. Katthaci sutte. Atthanti upamiyatthaṃ. Paṭhamaṃ upamaṃ vatvā tadanantaraṃ",
  "tika-s0201t:859_3": "atthaṃ vatvā puna upamaṃ vadanto “upamāya atthaṃ parivāretvā dassetī”ti vutto. Atthena",
  "tika-s0201t:859_4": "upamaṃ parivāretvāti etthāpi eseva nayo. Idāni te cattāropi pakāre sutte āgatanayeneva",
  "tika-s0201t:859_5": "dassento “seyyathāpissu, bhikkhave”tiādimāha. Tattha dve agārāti dve paṭivissakagharā.",
  "tika-s0201t:859_6": "Sadvārāti sammukhadvārā.",
  "tika-s0201t:860_0": "Svāyanti so ayaṃ evaṃ upamādassanavasenapi nānānayenapi dhammadesako bhagavā. Ekaccānaṃ",
  "tika-s0201t:860_1": "veneyyānaṃ atthassa sukhāvabodho paṭhamaṃ upamādassane hetu, evaṃ paṭhamaṃ atthadassane,",
  "tika-s0201t:860_2": "upamāya atthaparivāraṇe, atthena upamāparivāraṇe cā”ti imamatthaṃ dasseti “esa nayo",
  "tika-s0201t:860_3": "sabbatthā”ti iminā. Dhammadhātuyāti sabbaññutaññāṇassa. Tañhi dhammadhātupariyāpannattā",
  "tika-s0201t:860_4": "yathāvuttadhamme ca sabbepi ñeyyadhamme ca padahati yathāsabhāvato bujjhati bodheti",
  "tika-s0201t:860_5": "cāti dhātu, dhīyanti vā dhammā etāya sabbākārato ñāyanti ñāpiyanti cāti dhammadhātu.",
  "tika-s0201t:860_6": "Tassā pana suṭṭhu saccasampaṭivedhavasena laddhattā suppaṭividdhattāti, yadaggena",
  "tika-s0201t:860_7": "vā ñeyyaṃ tāya suppaṭividdhaṃ, tadaggena sāpissa suppaṭividdhā evāti āha “suppaṭividdhattā”ti.",
  "tika-s0201t:861_0": "Pakatipariyodātassa cittassa āgantukehi upakkilesehi upakkiliṭṭhabhāvadassanatthaṃ",
  "tika-s0201t:861_1": "saṃkiliṭṭhavatthadassananti katvā vuttaṃ “pakatiparisuddhaṃ vattha”nti. Rajādināti",
  "tika-s0201t:861_2": "ettharajo nāma reṇu. Ādi-saddena aṇutajjāridhūmādikaṃ vatthassa aparisuddhikāraṇaṃ",
  "tika-s0201t:861_3": "saṅgaṇhāti. Sabbaso kilissati vinassati visuddhi etenāti saṃkileso, tena saṃkilesena",
  "tika-s0201t:861_4": "paṃsurajādinā saṃkiliṭṭhaṃ vaṇṇavināsanena vidūsitaṃ. Malaṃ masi. Jallikā vuccati",
  "tika-s0201t:861_5": "loṇapaṭalādi chaviyā upari ṭhitaṃ sarīramalaṃ. Ādisaddena sarīrajallameva assukheḷasiṅghāṇikādikaṃ",
  "tika-s0201t:861_6": "tadaññamalaṃ saṅgaṇhāti. Gahitattāti pariyonandhanavasena gahitattā. Rajanti sattā",
  "tika-s0201t:861_7": "tenāti raṅgaṃ, raṅgameva raṅgajātaṃ yathā kopameva kopajātaṃ. Upanāmeyyāti pakkhipeyya.",
  "tika-s0201t:861_8": "Nīlakatthāyāti nīlavaṇṇatthāya. Palāsanīlādiketi ādi-saddena kāḷasāmādiṃ saṅgaṇhāti.",
  "tika-s0201t:861_9": "Haliddikakudhaselādike pītakaraṅge. Lākhāpattaṅgarasādike lohitakaraṅge. Mahārajanaloddakandulādike",
  "tika-s0201t:861_10": "mandarattaraṅge. Duṭṭhu rajitavaṇṇaṃ apabhassaraṃ. Tenāha “aparisuddhavaṇṇamevassā”ti.",
  "tika-s0201t:861_11": "Īdisanti durattavaṇṇaṃ. Tasmiṃ vatthe raṅgajātaṃ sayaṃ suparisuddhaṃ samānaṃ kissa",
  "tika-s0201t:861_12": "hetu kena rattavaṇṇaṃ aparisuddhaṃ hotīti raṅgajātassa niddosataṃ vadati. Tenāha “yasmā panā”tiādi.",
  "tika-s0201t:862_0": "Saṃkilesapakkhaṃ dassentena asaṃkiliṭṭhameva vatthaṃ udāharitabbanti pākaṭoyamattho,",
  "tika-s0201t:862_1": "saṃkiliṭṭhavatthanidassanena pana “siyā nu kho aññopi koci viseso”ti adhippāyena",
  "tika-s0201t:862_2": "pucchati “kasmā panā”tiādinā. Itaro atthavisesoti dassento “vāyāmamahapphaladassanattha”ntiādimāha.",
  "tika-s0201t:862_3": "Ettha ca saṃkiliṭṭhacittavisodhanavidhāne saṃkiliṭṭhavatthaṃ nidassatabbanti paṭiññā,",
  "tika-s0201t:862_4": "vāyāmamahapphaladassanatthanti hetuattho. Yathā hītiādi anvayattho. Na tattha jātikāḷake",
  "tika-s0201t:862_5": "viyātiādi byatirekattho. Sadisūdāharaṇaṃ pana malaggahitakaṃsapātiādi daṭṭhabbaṃ.",
  "tika-s0201t:862_6": "Evaṃ cittampītiādi opammatthassa upameyyaupanayanaṃ. Tattha pakatiyāti akittimena",
  "tika-s0201t:862_7": "sabhāvena. Tanti cittaṃ. Sāmaññaggahaṇañcetaṃ cittabhāvāvisesato. Tenāha “sakalepī”ti.",
  "tika-s0201t:862_8": "Paṇḍarameva na saṃkiliṭṭhaṃ saṃkilesehi asamannāgatabhāvato. Nanu kiriyāmayacittehi",
  "tika-s0201t:862_9": "vipākasantāne visesādhānaṃ labbhati, aññathā katavināsā katabbhāgamā āpajjeyyuṃ?",
  "tika-s0201t:862_10": "Kiñcāpi labbhati, tassa saṃkileso vaṭṭupanissayo, asuddhi vā na hoti, asaṃkileso",
  "tika-s0201t:862_11": "vivaṭṭupanissayo, visuddhi vā na hoti eva. Upakkiliṭṭhanti panetaṃ upakkilesanārahassa",
  "tika-s0201t:862_12": "cittassa vasena vuttaṃ, na vipākapabandhassa. Tenāha “pabhassaramidaṃ bhikkhave citta”nti,",
  "tika-s0201t:862_13": "“paṇḍaramevā”ti ca. Tañca khoti pana sakasantatipariyāpannatāya nesaṃ kevalaṃ ekattanayavasena",
  "tika-s0201t:862_14": "vuttaṃ, na vipākadhammānaṃ kilesāsamaṅgibhāvato. Atha vā upakkiliṭṭhanti iminā upakkilesahetu",
  "tika-s0201t:862_15": "tattha vijjamānaṃ visesādhānamāha, na “saṃkiliṭṭhā dhammā”tiādīsu viya taṃsamaṅgitanti",
  "tika-s0201t:862_16": "daṭṭhabbaṃ. Visodhiyamānanti vipassanāpaññāya anukkamena sabbupakkilesehi vimociyamānaṃ.",
  "tika-s0201t:862_17": "Sakkā aggamaggakkhaṇe pabhassarataraṃ kātuṃ, yato na puna upakkilissati. Evantiādi",
  "tika-s0201t:862_18": "vuttassevatthassa nigamanaṃ.",
  "tika-s0201t:863_0": "Duṭṭhagatiparipūraṇavasena paṭipajjanaṃ paṭipatti. Sā eva kilesadarathapariḷāhādivasena",
  "tika-s0201t:863_1": "upāyāsadukkhā, kucchitā vā gati pavatti, duggatihetūti vā duggati, duggatiyā pana",
  "tika-s0201t:863_2": "paṭipattiyā gandhabbato, tassā vā nipphannabhāvato kucchito, dukkhā ca gatīti duggati.",
  "tika-s0201t:863_3": "Saṃkiliṭṭhacittoti idaṃ tassā paṭipattiyā duggatibhāvadassanatthaṃ, na visesanatthaṃ.",
  "tika-s0201t:863_4": "Na hi asaṃkiliṭṭhacittassa pāṇaghātādivasena pavatti. Saṃkiliṭṭhacittoti lābhāsāya",
  "tika-s0201t:863_5": "sabbaso kiliṭṭhacitto. Dūteyyapahiṇagamananti dūteyyaṃ vuccati dutakammaṃ, gihīnaṃ",
  "tika-s0201t:863_6": "paṇṇaṃ vā sāsanaṃ vā gahetvā tattha tattha gamanaṃ, pahiṇagamanaṃ gharāgharaṃ pesitassa",
  "tika-s0201t:863_7": "khuddakagamanaṃ, dūteyyagamanaṃ pahiṇagamanañca gacchati. Vejjakammanti ananuññāte",
  "tika-s0201t:863_8": "ṭhāne lābhāsāya gahaṭṭhānaṃ bhesajjaṃ karoti. Saṅghabhedakathā parato āgamissati.",
  "tika-s0201t:863_9": "Veḷudānādīhīti veḷudānapattadānapupphadānādīhi micchājīvena jīvikaṃ kappeti. Sakalampīti",
  "tika-s0201t:863_10": "“atthi anācāro, atthi agocaro”tiādinā vibhaṅge āgataṃ sabbampi anācāraṃ agocarañca",
  "tika-s0201t:863_11": "caraṇavasena paripūreti.",
  "tika-s0201t:864": "“Nirayampi …pe… pettivisayampi gacchatī”ti vatvā tattha pettivisayagamanaṃ dassento “samaṇayakkho nāma hotī”tiādimāha.",
  "tika-s0201t:865_0": "Sukkapakkhe parisuddhanti sabbaso visuddhaṃ asaṃkiliṭṭhaṃ. Parisuddhattā eva pariyodātaṃ,",
  "tika-s0201t:865_1": "pabhassaranti attho. Surattavaṇṇamevassāti suṭṭhu rattavaṇṇameva assa. Parisuddhavaṇṇamevassāti",
  "tika-s0201t:865_2": "nīlavaṇṇopissa parisuddho ca bhaveyyāti evamādiṃ sandhāyāha “kaṇhapakkhe vuttapaccanīkeneva",
  "tika-s0201t:865_3": "veditabbā”ti. Raṅgajātantiādi pana tattha vuttavaseneva veditabbaṃ. Paṭipattisugatiādīsu",
  "tika-s0201t:865_4": "yaṃ vattabbaṃ, taṃ paṭipattiduggatiādīsu vuttavipariyāyena veditabbaṃ. Parisuddhacittoti",
  "tika-s0201t:865_5": "suddhāsayo. Dasa kusalakammapathe paripūretīti idaṃ kaṇhapakkhe “dasa akusalakammapathe",
  "tika-s0201t:865_6": "paripūretī”ti vuttassa paṭipakkhadassanavasena vuttaṃ. Yathā hi tattha abhijjhābyāpādamicchādiṭṭhiggahaṇena",
  "tika-s0201t:865_7": "kammapathasaṃsandananayena kammapathaṃ appattāya ca agāriyassa tathārūpāya micchāpaṭipattiyā",
  "tika-s0201t:865_8": "saṅgaho icchito, evaṃ idhāpi anabhijjhāabyāpādasammādiṭṭhiggahaṇena alobhādosāmohavasena",
  "tika-s0201t:865_9": "pavattā agāriyassa sammāpaṭipatti saṅgahitāti daṭṭhabbaṃ, na kammapathappattāvāti.",
  "tika-s0201t:865_10": "Manussamahantatanti jātirūpabhogādhipateyyādivasena manussesu mahantabhāvaṃ. Dasahi",
  "tika-s0201t:865_11": "ṭhānehi aññesaṃ devānaṃ abhibhavo devamahantatā. Paṭipatti sugatiyā bhājiyamānattā",
  "tika-s0201t:865_12": "“anāgāmimaggaṃ bhāvetī”ti tathā anāgāmibhāvanaṃ pāpetvā ṭhapitā. Gahitaggahaṇena",
  "tika-s0201t:865_13": "sukhānubhavaṭṭhānassa adhippetattā tadabhāvato asaññibhavaṃ anādiyanto “dasasu vā",
  "tika-s0201t:865_14": "brahmabhavanesū”tiādimāha.",
  "tika-s0201t:866_0": "71. Sakabhaṇḍe chandarāgo abhijjhāyanaṭṭhena abhijjhā, abhijjhāyanāti attho. Parabhaṇḍe",
  "tika-s0201t:866_1": "chandarāgo visamaṃ lubbhatīti visamalobho. Evampi abhijjhāvisamalobhānaṃ viseso hotīti",
  "tika-s0201t:866_2": "dassento “atha vā”tiādimāha. Tattha attano santakaṃ taṃsadisañca yuttaṭṭhānaṃ. Yaṃ",
  "tika-s0201t:866_3": "yācitaṃ, appakasirena vā sakkā laddhuṃ, taṃ pattaṭṭhānaṃ. Paradāragarudārāti ayuttaṭṭhānaṃ.",
  "tika-s0201t:866_4": "Yaṃ apatthaniyaṃ, yassa vā patthanāya byasanaṃ āpajjati, taṃ appattaṭṭhānaṃ. Theroti",
  "tika-s0201t:866_5": "mahāsaṅgharakkhitatthero, yena aṭṭhakathā potthakaṃ āropitā. So hi antevāsikesu sākacchantesu",
  "tika-s0201t:866_6": "evamāha. Sopi imasmiṃyeva sutte vinibbhogo na labbhati cittasaṃkilesassa adhippetattā.",
  "tika-s0201t:866_7": "Tenāha “yutte vā”tiādi. Ayonisomanasikāravasena uppajjanato sampatti āyatiñca dukkhasseva",
  "tika-s0201t:866_8": "uppādanato na koci lobho avisamo nāma. Abhijjhāyanaṭṭhenāti yassa kassaci ārammaṇassa",
  "tika-s0201t:866_9": "yuttassa ayuttassa appattassa ca abhijjāyanavasena abhipatthanāvasena ca pavattā",
  "tika-s0201t:866_10": "taṇhā abhijjhāti lobhato nibbisesanti dasseti. Tenāha “ekatthametaṃ byañjanameva",
  "tika-s0201t:866_11": "nāna”nti. Dūsetīti sabhāvasantaṃ asaṃkilesaṃ vināseti avisuddhaṃ karoti. Tenāha “obhāsituṃ",
  "tika-s0201t:866_12": "na detī”ti. “Ime sattā ucchijjantu vinassantū”ti sattesu byāpajjanākārappavattiyā",
  "tika-s0201t:866_13": "byāpādo navavidhaāghātavatthusambhavo vutto. Kodho pana saṅkhāresupi pavattanato",
  "tika-s0201t:866_14": "dasavidhaāghātavatthusambhavo vutto. Ubhayampi paṭighameva, pavattanānattato bhinditvā",
  "tika-s0201t:866_15": "vutto. Kujjhanavaseneva cittapariyonandhano “akkocchi maṃ avadhi ma”ntiādinā.",
  "tika-s0201t:867_0": "Suṭṭhu kataṃ karaṇaṃ sukataṃ, tassa pubbakāritālakkhaṇassa guṇassa vināsano udakapuñchaniyā",
  "tika-s0201t:867_1": "viya sarīrānugataṃ udakaṃ puñchanto makkho. Tathā hi so paresaṃ guṇānaṃ makkhanaṭṭhena",
  "tika-s0201t:867_2": "“makkho”ti vuccati. Idāni anagāriyassa vātiādinā saṅkhepena vuttatthaṃ vitthārena",
  "tika-s0201t:867_3": "dassetuṃ “anagāriyopī”tiādi vuttaṃ. Nisinnakathāparikathādivasena dhammassa kathā",
  "tika-s0201t:867_4": "dhammakathānayo, ekattādidhammanīti eva vā. Pakaraṇaṃ satta pakaraṇāni, tattha kosallaṃ",
  "tika-s0201t:867_5": "dhammakathānayapakaraṇakosallaṃ. Ādi-saddena vinayakkame catūsu mahānikāyesu ca kosallaṃ",
  "tika-s0201t:867_6": "saṅgaṇhāti. Acittīkatoti cittīkārarahito. Yathā cāyanti iminā yathāyaṃ makkho cittaṃ",
  "tika-s0201t:867_7": "dūseti, evaṃ paḷāsopi cittaṃ dūseti, tasmā upakkilesoti dasseti. Aniyatā gati niyāmokkamanābhāvato.",
  "tika-s0201t:867_8": "Ādi-saddena “rattaññū cirapabbajite puggale ajjhottharitvā ‘tvampi imasmiṃ sāsane",
  "tika-s0201t:867_9": "pabbajito, ahampi pabbajito, tvampi sīlamatte ṭhito ahampī’ti” evamādīnaṃ saṅgaho.",
  "tika-s0201t:867_10": "Yugaggāhagāhīti “tava vā mama vā ko viseso”ti asamampi samaṃ katvā samadhuraggāhagaṇhanako.",
  "tika-s0201t:867_11": "Khīyanā usūyanā. Attano sampattiyā nigūhanaṃ tassa parehi sādhāraṇabhāvāsahanena",
  "tika-s0201t:867_12": "hotīti “parehi sādhāraṇabhāvaṃ asahamānaṃ”icceva vuttaṃ. Kāraṇe hi gahite phalampi",
  "tika-s0201t:867_13": "gahitameva hotīti. Aññathā attano pavedanakapuggalo kerāṭiko, “nekatikavāṇijo”tipi",
  "tika-s0201t:867_14": "vadanti. Sappamukhā macchavālā ekā macchajāti āyatanamaccho. Tenāha “āyatanamaccho",
  "tika-s0201t:867_15": "nāmā”tiādi. Baddhacaroti antevāsī.",
  "tika-s0201t:868_0": "Sabbaso amadditasabhāvena vā tabharitabhattasadisassa thaddhabhāvassa anonamitadaṇḍasadisatāya",
  "tika-s0201t:868_1": "paggahitasiraanivātavuttikārassa ca karaṇato vā tabharita…pe… karaṇo. Taduttarikaraṇoti",
  "tika-s0201t:868_2": "yaṃ yena kataṃ duccaritaṃ vā sucaritaṃ vā, taduttari, tassa dviguṇaṃ vā karaṇo. Attano",
  "tika-s0201t:868_3": "maṇḍanādiatthaṃ parena kataṃ alaṅkārādiṃ. Pariyāpuṇāti vā katheti vā attano balānurūpaṃ.",
  "tika-s0201t:868_4": "Kāmaṃ nikāyadvayaggahaṇādivasena pavatto sevitabbamāno eva, tathāpissa saṃkilesapakkhattā",
  "tika-s0201t:868_5": "vuttaṃ “mānaṃ anissāyā”ti.",
  "tika-s0201t:869_0": "Uṇṇativasenāti “seyyohamasmī”tiādinā cittassa paggahaṇavasena. Pubbe kenaci attānaṃ",
  "tika-s0201t:869_1": "sadisaṃ katvā pacchā tato adhikato dahanato uppajjanako atimāno. Madaggahaṇākāro",
  "tika-s0201t:869_2": "jātiādiṃ paṭicca majjanākāro, sopi atthato māno eva. Pamādo tathāpavatto cittuppādo.",
  "tika-s0201t:870_0": "Tasmā lobhamādiṃ katvā dassetīti lobhassa ādito gahaṇe kāraṇaṃ vibhāvetukāmo pucchati.",
  "tika-s0201t:870_1": "Paṭhamuppattitoti tattha tattha bhave sabbapaṭhamaṃ uppajjanato. Sattānañhi yathādhigataṃ",
  "tika-s0201t:870_2": "jhānādivisesaṃ ārabbha paccavekkhaṇā viya yathāladdhaṃ upapatibhavaṃ ārabbha nikanti",
  "tika-s0201t:870_3": "eva. Tenāha “sabbasattāna”ntiādi. Yathāsambhavaṃ itareti itare byāpādādayo yathāpaccayaṃ",
  "tika-s0201t:870_4": "uppajjanti, lobhassa viya ādito asukassa anantaraṃ asukoti vā na nesaṃ niyamo atthīti",
  "tika-s0201t:870_5": "attho. Kiṃ pana ete soḷaseva cittassa upakkilesā, udāhu aññepi santīti anuyogaṃ sandhāya",
  "tika-s0201t:870_6": "aññepi santīti dassento “na ca ete”tiādimāha. Yadi evaṃ kasmā ettakā eva idha vuttāti.",
  "tika-s0201t:870_7": "Nayadassanavasenāti dassento āha “etena pana…pe… veditabbā”ti. Tena thinamiddhauddhaccakukkucca-vicikicchā-attukkaṃsana-paravabbhanachambhitattā-",
  "tika-s0201t:870_8": "bhīrukatā-ahirikānottappa-atticchatā-pāpicchatā-mahicchatādayo saṅgahitāti veditabbaṃ.",
  "tika-s0201t:871_0": "72. Saṃkilesaṃ dassetvāti saṃkiliṭṭhavattanidassanena saṅkhepena vuttaṃ saṃkilesaṃ",
  "tika-s0201t:871_1": "vibhāgena dassetvā. Vodānaṃ dassentoti etthāpi eseva nayo. Evaṃ jānitvāti “abhijjhā",
  "tika-s0201t:871_2": "visamalobho ekanteneva cittassa uppakkileso”ti sabhāvato samudayato nirodhato nirodhūpāyato",
  "tika-s0201t:871_3": "ca pubbabhāgapaññāya ceva heṭṭhimamaggadvayapaññāya ca jānitvā. Pajahatīti ettha",
  "tika-s0201t:871_4": "accantappahānameva adhippetanti dassento “samucchedappahānavasena ariyamaggena pajahatī”ti",
  "tika-s0201t:871_5": "āha. Ariyamaggenāti anāgāmimaggena. Tena hi pahānaṃ idha sabbavāresu adhippetaṃ.",
  "tika-s0201t:871_6": "Kilesapaṭipāṭi idha kilesānaṃ desanākkamo. Maggapaṭipāṭipana catunnaṃ ariyamaggānaṃ",
  "tika-s0201t:871_7": "desanākkamopi tāya desanāya paṭipajjanakkamopi tāya paṭipattiyā uppattikkamopi. Tattha",
  "tika-s0201t:871_8": "ye ye kilesā yena yena maggena pahīyanti, maggapaṭipāṭiṃ anoloketvā tesaṃ tesaṃ kilesānaṃ",
  "tika-s0201t:871_9": "tena tena maggena pahānadassanaṃ kilesapaṭipāṭi na kilesānaṃ uppattikkamo idha desanākkamo",
  "tika-s0201t:871_10": "cāti dassento “abhijjhā visamalobho”tiādimāha. Yena yena pana maggena ye ye kilesā",
  "tika-s0201t:871_11": "pahīyanti maggānupubbiyā, tena tena maggena tesaṃ tesaṃ kilesānaṃ pahānadassanaṃ",
  "tika-s0201t:871_12": "maggapaṭipāṭiyā pahānadassananti dassento “sotāpattimaggenā”tiādimāha.",
  "tika-s0201t:872_0": "Imasmiṃ pana ṭhāneti “sa kho so, bhikkhave, bhikkhū”tiādinā āgato imasmiṃ pahānavāre.",
  "tika-s0201t:872_1": "Ime kilesāti ime yathāvuttā kilesā. Sotāpattimaggavajjhā vā hontu sesamaggavajjhā",
  "tika-s0201t:872_2": "vāheṭṭhā dassitamaggapaṭipāṭivasena. Tattha pana ye tatiyamaggavajjhā, tesaṃ anāgāmimaggeneva",
  "tika-s0201t:872_3": "pahāne vattabbaṃ natthi, yesaṃ panettha heṭṭhimamaggavajjhānaṃ idha saṅgahe kāraṇaṃ",
  "tika-s0201t:872_4": "pacchā vattukāmena aggamaggavajjhānaṃ anādiyitvā kasmā tatiyamaggavajjhānameva gahaṇaṃ",
  "tika-s0201t:872_5": "katanti āha “ayamettha paveṇimaggāgato sambhavo”ti, ayaṃ imassa suttassa etasmiṃ",
  "tika-s0201t:872_6": "ṭhāne ācariyapaveṇiyā kathāmaggo tato āgato atthasambhavo atthatatvanti attho. Tattha",
  "tika-s0201t:872_7": "heṭṭhimamaggavajjhānaṃ idha saṅgahe kāraṇaṃ pacchā vattukāmo aggamaggavajjhānaṃ aggahaṇe",
  "tika-s0201t:872_8": "yuttiṃ dassento “so cā”tiādimāha. Tenāti catutthamaggena. Sesānanti byāpādādīnaṃ.",
  "tika-s0201t:872_9": "Yepīti makkhādike sandhāyāha. Taṃsamuṭṭhāpakacittānanti tesaṃ makkhādīnaṃ samuṭṭhāpakacittuppādānaṃ.",
  "tika-s0201t:872_10": "Tattha makkha-paḷāsa-issā-macchariya-samuṭṭhāpakaṃ paṭighadvayacittaṃ, visesato pañcakāmaguṇalobhena",
  "tika-s0201t:872_11": "saṭho māyāvī ca hoti, pañcakāmaguṇikarāgo ca anāgāmimaggeneva niravasesato pahīyati,",
  "tika-s0201t:872_12": "tasmā vuttaṃ “taṃsamuṭṭhāpakacittānaṃ appahīnattā”ti. Tepi suppahīnā hontīti sambandho.",
  "tika-s0201t:872_13": "Tanti paṭhamamaggeneva pahānaṃ pubbāparena na sandhiyati “yathodhi kho”ti ettha odhivacanassa",
  "tika-s0201t:872_14": "maggattayavācakattā. Ratanattaye aveccappasādo nāma ariyakantasīlaṃ viya sotāpannassa",
  "tika-s0201t:872_15": "aṅgāni, te ca pahānato pacchā niddiṭṭhā, tasmā idha vuttappahānaṃ vikkhambhanapahānamevāti",
  "tika-s0201t:872_16": "keci vadanti. Tesaṃ icchāmattameva yathāvuttapahānasseva vasena aveccappasādānaṃ",
  "tika-s0201t:872_17": "odhiso pahānassa vibhāvitattā, svāyamattho heṭṭhā yuttitopi pakāsitoyeva.",
  "tika-s0201t:873_0": "74. Ekamekena padena yojetabbaṃ, yato ekamekassapi upakkilesassa sabhāvādito dassanaṃ",
  "tika-s0201t:873_1": "niyyānamukhaṃ hoti, tathā ceva heṭṭhā saṃvaṇṇitaṃ. Anāgāmimaggavasena pahānaṃ vatvā",
  "tika-s0201t:873_2": "pasādassa uddhaṭattā vuttaṃ “anāgāmimaggena lokuttarappasādo āgato”ti. Yadi evaṃ",
  "tika-s0201t:873_3": "kasmā “lokiyo uppajjatī”ti vuttanti? “Itipi so bhagavā”tiādinayappavattassa lokiyattā.",
  "tika-s0201t:873_4": "Nibbānārammaṇo eva hi lokuttaro pasādo. “Itipi so bhagavā”tiādivacanena lokiyaṃ,",
  "tika-s0201t:873_5": "aveccappasādavacanena lokuttaranti lokiyalokuttaramissakaṃ pasādaṃ dassento. Avecca",
  "tika-s0201t:873_6": "ratanattayaguṇe yāthāvato ñatvā pasādo aveccappasādo. So pana yasmā maggenāgatattā",
  "tika-s0201t:873_7": "kenaci akampaniyo appadhaṃsiyo ca hoti, tasmā vuttaṃ “acalena accutenā”ti. Tattha",
  "tika-s0201t:873_8": "lokuttaro sabbaso buddhaguṇādīsu sammohaṃ viddhaṃsento tattha kiccato pavattati,",
  "tika-s0201t:873_9": "itaro ārammaṇavasena te ārabbha. Taṃ vidhinti taṃ tassa uppannappakāraṃ. Anussatiṭṭhānānīti",
  "tika-s0201t:873_10": "anussatikammaṭṭhānāni.",
  "tika-s0201t:874_0": "75. Somanassādīti ādi-saddena ñāṇādīni saṅgaṇhāti. Corānaṃ abhiṇhaṃ sañcaraṇaṭṭhānatāya",
  "tika-s0201t:874_1": "paccantaggahaṇaṃ. Paccavekkhatoti “asukasmiñca ṭhāne ime cime corā evañca evañca",
  "tika-s0201t:874_2": "vināsitā”ti paccavekkhato rañño viya.",
  "tika-s0201t:875_0": "Yo yo odhi yathodhi. Yathā-saddo byāpanicchāyaṃ, kho saddo avadhāraṇeti dassento",
  "tika-s0201t:875_1": "“sakasakaodhivasena cattameva hotī”tiādimāha. Tena “vanta”ntiādīsupi avadhāretabbanti",
  "tika-s0201t:875_2": "dasseti. Sakasakaodhivasenāti saṅkhepato vuttamatthaṃ vivarituṃ “dve odhī”tiādi āraddhaṃ.",
  "tika-s0201t:875_3": "Tattha yaṃmaggavajjhāti yena maggena anavasesato pahātabbā. Anavasesappahānavasena",
  "tika-s0201t:875_4": "hi taṃtaṃmaggavajjhānaṃ kilesānaṃ tadaññamaggavajjhehi asammissatā, aññathā ye sakasakaodhivasena",
  "tika-s0201t:875_5": "uparimaggavajjhā, te heṭṭhimamaggehi pahīnāpāyagamanīyādisabhāvā eva tehi pahīyantīti",
  "tika-s0201t:875_6": "pahānavasena sammissā siyuṃ. Tena teyeva pahīnā hontīti etthāpi eseva nayo. Tatuttaripīti",
  "tika-s0201t:875_7": "tato pahānanimittasomanassuppattito uddhampi. Paṭipakkhesu odhiso pavattikiccattā",
  "tika-s0201t:875_8": "odhīti heṭṭhā tayo maggā vuccanti. Te hītiādi vuttassevatthassa vivaraṇaṃ. Imassa",
  "tika-s0201t:875_9": "bhikkhunoti anāgāmiṃ sandhāyāha. Tena vuttaṃ “heṭṭhāmaggattayena catta”nti.",
  "tika-s0201t:876_0": "Keci cattampi gaṇhanti, nayidamevanti dassanatthaṃ “vanta”nti vuttaṃ. Na hi yaṃ yena",
  "tika-s0201t:876_1": "vantaṃ, so puna taṃ ādiyati. Tenāha “anādiyanabhāvadassanavasenā”ti. Vantampi kiñci",
  "tika-s0201t:876_2": "sasantatilaggaṃ siyā, nayidamevanti dassanatthaṃ “mutta”nti vuttaṃ. Tenāha “santatito",
  "tika-s0201t:876_3": "vinimocanavasenā”ti. Muttampi kiñci muttabandhanā viya phalaṃ kuhiñci tiṭṭhati, na",
  "tika-s0201t:876_4": "evamidanti dassanatthaṃ “pahīna”nti vuttaṃ. Tenāha “kvaci anavaṭṭhānadassanavasenā”ti.",
  "tika-s0201t:876_5": "Yathā kiñci dunnissaṭṭhaṃ puna ādāya sammadeva nissaṭṭhaṃ paṭinissaṭṭhanti vuccati,",
  "tika-s0201t:876_6": "evaṃ vipassanāya nissaṭṭhaṃ ādinnasadisaṃ maggena pahīnaṃ paṭinissaṭṭhaṃ nāma hotīti",
  "tika-s0201t:876_7": "dassanatthaṃ “paṭinissaṭṭha”nti vuttaṃ. Tenāha “ādinnapubbassa paṭinissaggadassanavasenā”ti.",
  "tika-s0201t:876_8": "Na kāpurisena viya parammukhena nissaṭṭhaṃ, atha kho abhimukheneva nissaṭṭhanti dassanatthaṃ",
  "tika-s0201t:876_9": "“paṭinissaṭṭha”nti vuttaṃ. Tenāha “paṭimukhaṃ vā”tiādi. Upagantabbatoti attano hitasukhaṃ",
  "tika-s0201t:876_10": "paccāsīsantena ekantena adhigantabbato. Dhāraṇatoti taṃsamaṅgīnaṃ apāyapātato sandhāraṇena.",
  "tika-s0201t:876_11": "Gantho “vedo”ti vuccati “vidanti etenā”ti, vedehi ñāṇehi gato paṭipannoti vedagū.",
  "tika-s0201t:876_12": "Abhijaññāti jāneyya. Vedajātāti uppannasomanassā. Ñāṇaṃ “vedo”ti vuccati “veditabbaṃ",
  "tika-s0201t:876_13": "vedetī”ti. Somanassaṃ “vedo”ti vuccati ārammaṇarasaṃ vindati anubhavatīti.",
  "tika-s0201t:877_0": "Uppannanti aveccappasādaṃ nissāya uppannaṃ. Vuttappakārameva vedanti “somanassaṃ",
  "tika-s0201t:877_1": "somanassamayañāṇañcā”ti evaṃ vuttappakārameva. Atthavedanti atthe hetuphale vedaṃ.",
  "tika-s0201t:877_2": "Dhammavedanti dhamme hetumhi vedaṃ. Tenāha “aveccappasādassa hetu”ntiādi. Idha dhammatthasaddā",
  "tika-s0201t:877_3": "hetuphalapariyāyāti imamatthaṃ pāḷiyā eva dassetuṃ “vuttañheta”ntiādi vuttaṃ. Tameva",
  "tika-s0201t:877_4": "atthañca dhammañcāti attho dhammoti ca vuttaṃ aveccappasādanimittaṃ yathāvuttaṃ kilesappahānañca.",
  "tika-s0201t:877_5": "Atthadhammānisaṃsabhūtaṃ vedanti yathāvuttaatthadhammānisaṃsabhūtaṃ somanassamayañāṇasaṅkhātaṃ",
  "tika-s0201t:877_6": "vedañca. Pāmojjanti taruṇapītiṃ āha. Paccavekkhaṇākārappavattenāti etena paccavekkhaṇā",
  "tika-s0201t:877_7": "evettha anavajjasabhāvatāya dhammoti vuttoti daṭṭhabbaṃ. Pīti jāyatīti parappaccayaṃ",
  "tika-s0201t:877_8": "balavapītimāha. Pīṇitamanassāti passaddhiāvahehi uḷārehi pītivegehi tittacittassa.",
  "tika-s0201t:877_9": "Kāyoti nāmakāyo. Vūpasantadarathoti kilesapariḷāhānaṃ dūrībhāvena suṭṭhu upasantadaratho.",
  "tika-s0201t:877_10": "Paccavekkhaṇahetukaṃ cittassa samādhānaṃ idha adhippetanti āha “appitaṃ viya acalaṃ tiṭṭhatī”ti.",
  "tika-s0201t:878_0": "76. Kāmaṃ “buddhe aveccappasādena samannāgatomhi, dhamme saṅghe aveccappasādena samannāgatomhī”ti",
  "tika-s0201t:878_1": "idampi tassā paccavekkhaṇāya pavattiākārapakāsanameva, idaṃ pana visesato ratanattaye",
  "tika-s0201t:878_2": "uppannasomanassādippakāsanapadaṃ. “Yathodhi kho panā”ti idampi savisesaṃ paccavekkhaṇākārappakāsanapadanti",
  "tika-s0201t:878_3": "adhippāyena “idāni yathodhi…pe… pakāsetvā”ti vuttaṃ. Cattāropi pana vārā paccavekkhaṇākārappakāsanavasena",
  "tika-s0201t:878_4": "ceva somanassādiānisaṃsadassanavasena ca vuttāti sakkā viññātuṃ ubhayatthāpi ubhayassa",
  "tika-s0201t:878_5": "vuttattā. Yadipi ariyamaggo ekacittakkhaṇiko na puna uppajjati, paṭipakkhassa pana",
  "tika-s0201t:878_6": "tena suppahīnattā taṃsamaṅgī aparihānadhammo taṃsīlādibhāveneva vuccatīti āha “tassa",
  "tika-s0201t:878_7": "anāgāmimaggasampayuttaṃ sīlakkhandhaṃ dassetī”tiādi. “Evaṃdhammā te bhagavanto ahesu”ntiādīsu",
  "tika-s0201t:878_8": "viya idha dhamma-saddo samādhipariyāyoti āha “samādhikkhandhaṃ paññākkhandhañca dassetī”ti.",
  "tika-s0201t:878_9": "Tathā hi so sampayuttadhamme ekārammaṇe avikkhipamāne avippakiṇṇe avisaṭe katvā samaṃ,",
  "tika-s0201t:878_10": "sammā ca ādahanto tathā te dhāretīti ca vattabbataṃ arahatīti dhammoti ca vuccati.",
  "tika-s0201t:878_11": "Anekarūpānanti anekappakārānaṃ. Antarāyo nāma appaṭiladdhassa vā alabbhanavasena,",
  "tika-s0201t:878_12": "paṭiladdhassa vā parihānavasena, tadubhayampi idha natthīti dassento “maggassa vā”tiādimāha.",
  "tika-s0201t:878_13": "Nevassa taṃ hoti antarāyāyāti tassa anāgāmino piṇḍapātabhojanaṃ neva hoti antarāyāya",
  "tika-s0201t:878_14": "ukkaṃsagatāya paccavekkhaṇāya paccavekkhitvā paribhuñjanato. Tañcassā ukkaṃsagamanaṃ",
  "tika-s0201t:878_15": "hatapaṭipakkhattāti dassento “maggena visuddhacittattā”ti āha.",
  "tika-s0201t:879_0": "Etthāti etasmiṃ antarāyābhāve. Etadeva visuddhacittattameva kāraṇaṃ. Ettha ca “nevassa",
  "tika-s0201t:879_1": "taṃ hoti antarāyāyā”ti iminā heṭṭhā vuttappahānaṃ anāgāmimaggenevāti siddhaṃ hoti.",
  "tika-s0201t:879_2": "Anāgāmino hi sabbaso kāmarāgo pahīno hoti, rasataṇhāya abhāvato tādisapiṇḍapātaparibhogo",
  "tika-s0201t:879_3": "aggamaggādhigame kathañcipi antarāyāya na hotīti. “Seyyathāpi, bhikkhave, vattha”nti",
  "tika-s0201t:879_4": "vadanto bhagavāādimhi attanā upanītavatthūpamaṃ anusandheti. Udakassa acchabhāvo",
  "tika-s0201t:879_5": "paṅkasevālapaṇakādimalābhāvena pasannatāya, tabbipariyāyato bahalatāti āha “acchanti",
  "tika-s0201t:879_6": "vippasanna”nti. Vaṇṇanibhāya vigatasaṃkilesatāya samujjalanaṃ pabhassaratāya vatthassa,",
  "tika-s0201t:879_7": "taṃ pariyodātanti vattabbataṃ labhatīti āha “pariyodātaṃ pabhassaratāyā”ti. Ukkaṃ",
  "tika-s0201t:879_8": "bandheyyāti aṅgārakapallaṃ yathā dārughaṭikaṅgārādikena na bhijjati, evaṃ tanumattikālepādinā",
  "tika-s0201t:879_9": "bandheyya. Meghapaṭalato verambhavātadhārāsaṅghaṭṭanato vijjutā viya kevalaṃ vātadhārāsaṅghaṭṭanajanitā",
  "tika-s0201t:879_10": "pabhā ukkāpabhā, sā pana yasmā dvinnaṃ vātadhārānaṃ vegasambhūtasaṅghaṭṭanahetukā,",
  "tika-s0201t:879_11": "tasmā kāraṇavasena “vātavego ukkā”ti vuttaṃ.",
  "tika-s0201t:880_0": "77. Yathānusandhivasenātiādimhi uṭṭhitadesanāya anurūpā anusandhi yathānusandhi,",
  "tika-s0201t:880_1": "tassā vasena. Byatirekadassanaṃ viya hi sādhetabbassa ādimhi uṭṭhitadesanāya paṭipakkhadassanampi",
  "tika-s0201t:880_2": "anurūpadesanāva sammadeva patiṭṭhāpanabhāvato, yathā taṃ āvattahārayojanāyaṃ visabhāgadhammāvattanti",
  "tika-s0201t:880_3": "daṭṭhabbaṃ. “Yathānusandhivasena desanā āgatā”ti saṅkhepato vuttamatthaṃ vitthārento",
  "tika-s0201t:880_4": "tappasaṅgena itarepi anusandhī dassetuṃ “tayo hī”tiādimāha. Bahiddhāti bāhiresu vatthūsu.",
  "tika-s0201t:880_5": "Asati paritassanāti taṇhādiṭṭhiparitassanābhāvo. Vissajjitasuttavasenāti “idha bhikkhu",
  "tika-s0201t:880_6": "ekaccassā”tiādinā vissajjitasuttavasena. Yena dhammenāti sīlādivodānadhammesu akkhantiyādisaṃkilesadhammesu",
  "tika-s0201t:880_7": "ca yena yena dhammena. Cha abhiññā āgatāti iminā “anurūpadhammavasena vā”ti vuttavikappaṃ",
  "tika-s0201t:880_8": "dasseti, sesehi “paṭipakkhavasena vā”ti vuttavikappaṃ. Akkhantiyā hi kakacūpamovādo",
  "tika-s0201t:880_9": "paṭipakkho, tathā diṭṭhiyā “netaṃ mama, nesohamasmi, na meso attā”ti evaṃ paṭibhāgā",
  "tika-s0201t:880_10": "suññatākārena. Sesadvayepi eseva nayo. “Citte saṃkiliṭṭhe duggati pāṭikaṅkhā”ti heṭṭhā",
  "tika-s0201t:880_11": "kilesadesanā āgatā. Sabboti anavaseso. Sabbākārenāti ādīnavānisaṃsapaccavekkhaṇapuggaladosajānanādinā sabbappakārena.",
  "tika-s0201t:881_0": "78. “Mettā bhāvetabbā byāpādassa pahānāyā”tiādivacanato mettādayo byāpādavihesāratirāgānaṃ",
  "tika-s0201t:881_1": "paṭipakkhā. Yasmā “so atthī”tiādinā bhagavatā anāgāmino aggamaggādhigamanaṃ catusaccakammaṭṭhānaṃ",
  "tika-s0201t:881_2": "matthakaṃ pāpetvā kathitaṃ, tasmā taṃ dassento “idānissā”tiādimāha.",
  "tika-s0201t:882_0": "Brahmavihāradhammeti brahmavihāre ceva brahmavihārasahagatadhamme ca. Tenāha “nāmavasenā”ti.",
  "tika-s0201t:882_1": "Vavatthapetvāti ānetvā sambandhitabbaṃ. Nāmantipi hi īdisesu ṭhānesu cattāro arūpino",
  "tika-s0201t:882_2": "khandhā vuccanti. Iminā nayenāti etena bhūtanissitānaṃ sesupādāyadhammānaṃ sabbesampi",
  "tika-s0201t:882_3": "pahātabbataṇhāvajjānaṃ tebhūmakadhammānaṃ pariggahavidhiṃ ulliṅgeti. Sabhāvato vijjamānaṃ",
  "tika-s0201t:882_4": "taṃ attapaccakkhaṃ katvā ñāṇena yāthāvato paṭivijjhiyamānataṃ upādāya “atthi ida”nti",
  "tika-s0201t:882_5": "yathāvavatthāpitaṃ nāmarūpaṃ. Tenevāha “ettāvatānena dukkhasaccavavatthānaṃ kataṃ",
  "tika-s0201t:882_6": "hotī”ti. Sāvadhāraṇañcetaṃ vacanaṃ, lokasamaññāsiddhaṃ sattaitthipurisādi viya, ito",
  "tika-s0201t:882_7": "bāhirakaparikappitaṃ pakatiādi drabyādi jīvādi kāyādi viya ca na paramatthato natthi,",
  "tika-s0201t:882_8": "atthevāti vuttaṃ hoti. Pajānātīti pubbabhāge tāva lakkhaṇarasādivasena ceva paṭiggahavibhāgavasena",
  "tika-s0201t:882_9": "ca pakārato jānāti, aparabhāge pana pariññābhisamayavasena paṭivijjhanto jānāti.",
  "tika-s0201t:882_10": "Ekantahīnā nāma akusaladhammā sampati āyatiñca dukkhamūlattā, tatthāpi visesato taṇhāti",
  "tika-s0201t:882_11": "āha “dukkhassa samudayaṃ paṭivijjhanto atthi hīnanti pajānātī”ti. Attano paccayehi",
  "tika-s0201t:882_12": "padhānabhāvaṃ nītattā paṇītanti iminā atthena ariyamaggova “paṇīta”nti vuccatīti",
  "tika-s0201t:882_13": "āha “pahānupāyaṃ vicinanto atthi paṇītanti pajānātī”ti. “Uttamaṭṭhena ca paṇīta”nti",
  "tika-s0201t:882_14": "vuccamāne nirodhasaccassapi saṅgaho siyā, tassa pana padantarena saṅgahitattā vuttanayenevettha",
  "tika-s0201t:882_15": "attho veditabbo. Appamaññāmukhena vipassanābhinivesasseva katattā “brahmavihārasaññāgatassā”ti",
  "tika-s0201t:882_16": "vuttaṃ. “Sabbassapi tebhūmakassa saññāgatassā”ti vattuṃ vaṭṭatiyeva. Na cettha asaṅgaho",
  "tika-s0201t:882_17": "tassāpi saññāya āgatabhāvato. Lokaṃ uttaritvā samatikkamitvā nissaritvā visaṃyuttaṃ",
  "tika-s0201t:882_18": "hutvā ṭhitattā vuttaṃ “uttari nissaraṇaṃ nibbāna”nti.",
  "tika-s0201t:883_0": "Catūhi ākārehīti “atthi hīna”ntiādīhi catūhi pakārehi. Anvayañāṇatāya anubodhabhūtāya",
  "tika-s0201t:883_1": "vipassanāpaññāya jānanattho dhammañāṇatāya paṭivedhabhūtāya maggapaññāya dassanattho",
  "tika-s0201t:883_2": "sabhāvasiddhoti dassento “vipassanāpaññāya cattāri saccāni jānanato maggapaññāya",
  "tika-s0201t:883_3": "passato”ti vuttaṃ. Bhayabherave vuttanayenevāti bhayabheravasuttavaṇṇanāyaṃ attanā",
  "tika-s0201t:883_4": "vuttaatthavacanatthapāṭhena idha pāṭhassa sadisattā atidisanto “kāmāsavāpi…pe… pajānātī”ti",
  "tika-s0201t:883_5": "āha. Ettha ca yasmā “kāmāsavāpi cittaṃ vimuccati…pe… avijjāsavāpi cittaṃ vimuccatī”ti",
  "tika-s0201t:883_6": "“khīṇā jātī”tiādīni vadatā bhagavatā catutthamaggo niddiṭṭho, tasmā yaṃ heṭṭhā aṭṭhakathāyaṃ",
  "tika-s0201t:883_7": "vuttaṃ “so ca upari catutthamaggasseva niddiṭṭhattā yujjatī”ti, taṃ suvuttamevāti daṭṭhabbaṃ.",
  "tika-s0201t:884_0": "Tassa codanatthāyāti tassa brāhmaṇassa bhagavā attano codanatthāya “puccha maṃ tvaṃ",
  "tika-s0201t:884_1": "brāhmaṇa yadettha tayā manasābhisamīhita”nti codanāya, okāsadānatthāyāti adhippāyo.",
  "tika-s0201t:884_2": "Desanāsannissayo brāhmaṇassa tathārūpo ettha ajjhāsayopi natthīti yathāvuttaanusandhittayavinimuttattā",
  "tika-s0201t:884_3": "“pāṭiyekkaṃ anusandhiṃ āhā”ti vuttaṃ. Cittagatattā abbhantarena. Kilesavuṭṭhānasinānenāti",
  "tika-s0201t:884_4": "kilesamalapavāhanena rāgapariḷāhādivūpasamakarena ca aṭṭhaṅgikaariyamaggasalilasinānena.",
  "tika-s0201t:885_0": "79. Dhammasabhāmaṇḍapaṃ tāvadeva upagatattā bāhukā nadito āgataṃ viya maññamāno.",
  "tika-s0201t:885_1": "Ariyaphalamaddanacuṇṇādayo telasinehassa vivecanena. Lūkhabhāvo lokaṃ, taṃ etissā",
  "tika-s0201t:885_2": "atthīti lokāti sammatā. Lokkhasammataggahaṇena “tathā sā nadī loke pākaṭā”ti evaṃ",
  "tika-s0201t:885_3": "pavattaṃ attano micchāgāhaṃ dīpeti. Tenāha “visuddhabhāvaṃ detīti evaṃ sammatā”ti.",
  "tika-s0201t:885_4": "Pāpapavāhanena samparāyikādisampattiāvahato lokassa hitā lokyā. Lokyāti sammatāti",
  "tika-s0201t:885_5": "sabbaṃ purimasadisaṃ. Tenāha “seṭṭhaṃ lokaṃ gamayatīti evaṃ sammatā”ti. Puññasammatāti",
  "tika-s0201t:885_6": "pujjabhavaphalanibbattanena sattānaṃ punanena visodhanena puññāti sammatā. Tadatthadīpanatthamevāti",
  "tika-s0201t:885_7": "tassā pubbe āgatadesanāya atthadīpanatthameva. Vuttassevatthassa puna dīpanaṃ kimatthiyanti",
  "tika-s0201t:885_8": "āha “gāthārucikāna”nti. Cuṇṇikavacanaṃ asambhāventā tathā ca vutte atthamabujjhanakā",
  "tika-s0201t:885_9": "pajjavacanaṃ sambhāventā tathā ca vutte bujjhanakā gāthārucikā. Visesatthadīpanatthanti",
  "tika-s0201t:885_10": "visiṭṭhadīpanatthaṃ, purimadesanāya aññadīpanatthanti attho.",
  "tika-s0201t:886_0": "“Gacchati pana bhavaṃ gotamo bāhukaṃ nadiṃ sināyitu”nti heṭṭhā vuttattā bāhukanti",
  "tika-s0201t:886_1": "idameva ettha tadatthadīpakaṃ. Sesāni adhikakkādivacanāni tato visiṭṭhassa atthassa",
  "tika-s0201t:886_2": "bodhanato visesatthadīpakāni. Kasmā panettha bhagavatā brāhmaṇena avuttāni adhikakkādīni",
  "tika-s0201t:886_3": "gahitānīti āha “yatheva hī”tiādi. Kakkanti nhānapiṇḍaṃ adhippetaṃ, nhāyitvā adhikaṃ",
  "tika-s0201t:886_4": "kakkaṃ ettha gaṇhantīti adhikakkaṃ. Tenāha “nhānasambhāravasenā”tiādi. Maṇḍalavāpisaṇṭhānanti",
  "tika-s0201t:886_5": "vaṭṭapokkharaṇīsaṇṭhānaṃ. Nadiyoti visuṃ nadiyo, na adhikakkādīni viya titthamattaṃ.",
  "tika-s0201t:887_0": "Tīhi padehīti sundarikāpayāgabāhukāpadehi. Cattārīti adhikakkādīni cattāri. Vuttāneva",
  "tika-s0201t:887_1": "hontīti lokasammatālakkhaṇena ekalakkhaṇatā brāhmaṇassa adhippāyena, paramatthato",
  "tika-s0201t:887_2": "pana pāpapavāhalakkhaṇena ekalakkhaṇattā. Tenāha “tasmā”tiādi. Kiñci pāpasuddhiṃ",
  "tika-s0201t:887_3": "na karontiyeva. Na hi naṃ sodhayeti naṃ puggalaṃ na sodhaye. Verakibbisabhāvaṃ appattā",
  "tika-s0201t:887_4": "nāma kammapathabhāvaṃ appattā. Tenāha “khuddakehī”ti.",
  "tika-s0201t:888_0": "Paṭihanantoti ayuttabhāvadassanena taṃ diṭṭhiṃ paṭibāhanto. Tatthāyaṃ paṭibāhanavidhi",
  "tika-s0201t:888_1": "yathā yaṃ kiñci udakorohanaṃ na pāpapavāhanaṃ, evaṃ yo koci nakkhattayogo pāpahetūnaṃ",
  "tika-s0201t:888_2": "paṭipakkhābhāvato. Yañhi vināseti, so tassa paṭipakkho. Yathā āloko andhakārassa",
  "tika-s0201t:888_3": "vijjā ca avijjāya, na evaṃ udakorohanaṃ nakkhattayogo vā pāpahetūnaṃ lobhādīnaṃ paṭipakkho,",
  "tika-s0201t:888_4": "tasmā niṭṭhamettha gantabbaṃ “na udakorohanādi pāpapavāhana”nti. Niccaṃ phaggunīnakkhattanti",
  "tika-s0201t:888_5": "suddhasīlādikassa sabbakālaṃ maṅgaladivaso evāti adhippāyo. Itaroti sīlādivasena",
  "tika-s0201t:888_6": "asuddho. Niccameva uposatho ariyuposathena upavutthabhāvato. Suddhassāti parisuddhamanosamācārassa.",
  "tika-s0201t:888_7": "Sucikammassāti parisuddhakāyavacīsamācārassa. Tenāha “nikkilesatāyā”tiādi. Kusalūpasañhitanti",
  "tika-s0201t:888_8": "anavajjabhāvūpagataṃ. Vatasamādānanti dhutadhammasamādānādi sampannameva hoti, nāssa",
  "tika-s0201t:888_9": "vipatti atthīti attho. Mama sāsaneyeva sināhi, yadi accantameva suddhiṃ icchasīti",
  "tika-s0201t:888_10": "adhippāyo. Tenāha “sace”tiādi. Khematanti khemabhāvaṃ. Yathā sabbabhūtāni tapavasena",
  "tika-s0201t:888_11": "khemappattāni abhayappattāni honti, evaṃ karohīti taṃ heṭṭhā dassitaṃ mettādibhāvanaṃ",
  "tika-s0201t:888_12": "brāhmaṇassa saṅkhepena upadisantenassa ekaccasamādhisampadā tadavinābhāvinī paññāsampadā",
  "tika-s0201t:888_13": "ca dassitāti daṭṭhabbaṃ. Tenāha “manodvārasuddhi dassitā”ti.",
  "tika-s0201t:889_0": "Tassa pana sampadādvayassa nissayabhūtaṃ sīlasampadaṃ dassetuṃ “sace musā na bhaṇasī”tiādi",
  "tika-s0201t:889_1": "vuttaṃ. Ettha ca yathā “sace musā na bhaṇasī”tiādinā musāvāda-pāṇātipāta-adinnādāna-paṭivirativacanena",
  "tika-s0201t:889_2": "avasesakāyavacīduccaritaviratīpi vuttā eva hoti lakkhaṇahāranayena, evaṃ “saddahāno",
  "tika-s0201t:889_3": "amaccharī”ti saddhādidhanasampadāniyojaneneva avasesaariyadhanasampadāniyojanampi",
  "tika-s0201t:889_4": "siddhameva hotīti saddhādayo vimuttiparipācanīyadhammā brāhmaṇassa pakāsitā evāti",
  "tika-s0201t:889_5": "veditabbā. Tenevāha “imāya eva paṭipattiyā kilesasuddhī”ti. Gayā sammatatarā bāhukādīhipīti adhippāyo.",
  "tika-s0201t:890_0": "80. Ekoti asahāyo, esā panassa asahāyatā ekībhāvenāti. Na hissa tāva taṇhādutiyatā",
  "tika-s0201t:890_1": "vigatā. Tenevāha “na cirassevā”tiādi. Ekaggahaṇeneva kāyena vūpakaṭṭhatā vuttāti",
  "tika-s0201t:890_2": "āha “vupakaṭṭho cittavivekenā”ti. Tena “divā caṅkamena nisajjāyā”tiādinā āgataṃ jāgariyānuyogamāha.",
  "tika-s0201t:890_3": "Tathābhūtassa cassa ekādasahi aggīhi āditte tayo bhave passato yathā pamādassa lesopi",
  "tika-s0201t:890_4": "nāhosi, evaṃ kammaṭṭhānaṃ brūhento sammadeva padahati. Katthaci saṅkhāragate anapekkhacitto",
  "tika-s0201t:890_5": "nibbānādhimutto eva vihāsīti dassetuṃ “appamatto”tiādi vuttaṃ. Khīṇā jātītiādīsu",
  "tika-s0201t:890_6": "yaṃ vattabbaṃ, taṃ heṭṭhā vuttameva. Sesaṃ suviññeyyameva.",
  "tika-s0201t:891": "Vatthasuttavaṇṇanāya līnatthappakāsanā samattā.",
  "tika-s0201t:892": "8. Sallekhasuttavaṇṇanā",
  "tika-s0201t:893_0": "81. “Cundo”ti tassa mahātherassa nāmaṃ, pūjāvasena pana mahācundoti vuccati yathā",
  "tika-s0201t:893_1": "“mahāmoggallāno”ti. Attano vā cundaṃ nāma bhāgineyyattheraṃ upādāya āyasmato sāriputtattherassa",
  "tika-s0201t:893_2": "bhātā ayaṃ mahāthero “mahācundo”ti paññāyittha yathā “mahāpanthako”ti. Sāyanhasamayanti",
  "tika-s0201t:893_3": "bhummatthe ekaṃ upayogavacananti āha “sāyanhakāle”ti. Na hettha accanta saṃyogo sambhavatīti.",
  "tika-s0201t:893_4": "Sattasaṅkhārehīti saddhivihārikaantevāsikaupāsakādisattehi ceva rūpārammaṇādisaṅkhārehi",
  "tika-s0201t:893_5": "ca. Paṭinivattitvāti apasakkitvā. Nilīyananti vivecanaṃ kāyacittehi tato vivittatā.",
  "tika-s0201t:893_6": "Ekībhāvoti hi kāyavivekamāha, pavivekoti cittavivekaṃ. Tato vuṭṭhitoti tato duvidhavivekato",
  "tika-s0201t:893_7": "bhavaṅguppattiyā, sabrahmacārīhi samāgamena ca apeto. Abhivādāpetvāti abhivādaṃ kāretvā.",
  "tika-s0201t:893_8": "Evanti yathāvuttaabhivādavasena. Paggayhāti unnāmetvā. Anupacchinnabhavamūlānaṃ tāva",
  "tika-s0201t:893_9": "evaṃ abhivādo hotu, ucchinnabhavamūlānaṃ kimatthiyoti āha “etaṃ āciṇṇaṃ tathāgatāna”nti.",
  "tika-s0201t:893_10": "Tena na tathāgatā samparāyikaṃyeva sattānaṃ sukhaṃ āsīsanti, atha kho diṭṭhadhammikampīti",
  "tika-s0201t:893_11": "daṭṭhabbaṃ. Kasmā evaṃ tathāgatā abhivadantīti tattha kāraṇamāha “sukhakāmā hī”tiādi.",
  "tika-s0201t:893_12": "Puthukāyāti bahū sattakāyā. Yakkhāti devā. Te hi pūjanīyatāya “yakkhā”ti vuccanti.",
  "tika-s0201t:893_13": "Abhivadantīti āsīsitamevatthaṃ ñāṇakaruṇāhi abhimukhaṃ katvā vadanti.",
  "tika-s0201t:894_0": "Yāti aniyamato gahitā niyamato dassento “imā”ti āha. Imāti ca āsannapaccakkhavacananti",
  "tika-s0201t:894_1": "āha “abhimukhaṃ karonto viyā”ti, taṃ taṃ diṭṭhigatikaṃ cittagataṃ sammukhā viya karontoti",
  "tika-s0201t:894_2": "attho. Diṭṭhiyoti purimapadalopena pāḷiyaṃ vuttanti dassento “micchādiṭṭhiyo”ti āha.",
  "tika-s0201t:894_3": "Sattesu diṭṭhigatacittuppādesu uppajjamānā, sattesu vā visayabhūtesu ārabbha uppajjamānā",
  "tika-s0201t:894_4": "“sattesu pātubhavantī”ti vuttā. Attavādenāti attānaṃ ārabbha pavattena vacanena.",
  "tika-s0201t:894_5": "Paṭisaṃyuttāti “atthi attā”ti gāhe gāhaṇe ca visayabhāvena paṭisaṃyuttā. Diṭṭhigatikena",
  "tika-s0201t:894_6": "diṭṭhiṃ gāhantehi gahaṇe gāhāpaṇe ca diṭṭhi diṭṭhivādassa visayoti tena paṭisaṃyuttā",
  "tika-s0201t:894_7": "nāma hoti. “Atthi attā”ti evaṃ pavattā diṭṭhi idha attavādapaṭisaṃyuttā, na tassā",
  "tika-s0201t:894_8": "visayabhūto attā. Sā ca visayabhāvato tathāpavattena vādena paṭisaṃyuttā. Lokavādappaṭisaṃyuttāti",
  "tika-s0201t:894_9": "etthāpi eseva nayo. Vīsati bhavanti tato paraṃ attavādavatthuno abhāvā. Pañcapi hi",
  "tika-s0201t:894_10": "upādānakkhandhe paccekaṃ “attā”ti te ca attano nissayabhāvena gaṇhato etāsaṃ diṭṭhīnaṃ",
  "tika-s0201t:894_11": "sambhavo, tabbinimutto panāyaṃ visayo attaggahaṇākāro ca natthīti. Sassato attā ca",
  "tika-s0201t:894_12": "loko cāti rūpādīsu aññataraṃ “attā”ti, “loko”ti vā gahetvā taṃ sassato sabbakālabhāvī",
  "tika-s0201t:894_13": "nicco dhuvoti. Yathāha “rūpī attā ceva loko ca sassato cāti attānañca lokañca paññapetī”tiādi.",
  "tika-s0201t:894_14": "Sassatotiādīsu paṭhamo sassatavādavasena attaggāho, dutiyo ucchedavādavasena, tatiyo",
  "tika-s0201t:894_15": "ekaccasassatavādavasena, catuttho takkīvādavasena pavatto, amarāvikkhepavasena vā",
  "tika-s0201t:894_16": "pavatto attaggāho. Antavāti attano paricchedatāvasena. Anantavāti aparicchedatāvasena.",
  "tika-s0201t:894_17": "Antavā ca anantavā cāti tadubhayavasena, itaro takkīvādavasena pavatto attaggāho.",
  "tika-s0201t:894_18": "Evaṃ pavattattā aṭṭha hontīti yojanā.",
  "tika-s0201t:895_0": "Ādimevāti ādimanasikārameva. Taṃ pana sarūpato dassento “vipassanāmissakapaṭhamamanasikāramevā”ti",
  "tika-s0201t:895_1": "āha. Appatvāpi sotāpattimagganti iminā avadhāraṇena nivattitaṃ dasseti. Nāmarūpaparicchedato",
  "tika-s0201t:895_2": "pabhuti yāva udayabbayadassanaṃ, ayaṃ idha ādimanasikāroti adhippeto paññābhāvanāya",
  "tika-s0201t:895_3": "ārambhabhāvato. Udayabbayānupassanāsahitatāya cassa vipassanāmissakatā vacanaṃ. Evanti",
  "tika-s0201t:895_4": "imassa atthavacanaṃ “ettakeneva upāyenā”ti, yathāvuttaādimanasikārenāti attho. Etāsanti",
  "tika-s0201t:895_5": "yathāvuttānaṃ attavādalokavādapaṭisaṃyuttānaṃ diṭṭhīnaṃ. Kāmañca tāsaṃ tena tadaṅgavasena",
  "tika-s0201t:895_6": "pahānaṃ hotiyeva, taṃ pana nādhippetaṃ, tasmā samucchedavasena pahānaṃ paṭinissaggo",
  "tika-s0201t:895_7": "ca hotīti pucchati. Sabbaso samucchinnasaṃyojanatāya anadhimānikopi samāno. “Ariyadhammo",
  "tika-s0201t:895_8": "adhigato”ti māno adhimāno, so yesaṃ atthi te adhimānikā, tesaṃ udayabbayañāṇādhigamena",
  "tika-s0201t:895_9": "adhimānuppatti tadavasāno ca manasikāroti adhippeto. Tena diṭṭhīnaṃ pahānaṃ na hotīti",
  "tika-s0201t:895_10": "kathāpanatthaṃ ayaṃ pucchāti āha “adhimānappahānatthaṃ pucchatī”ti. “Ādimeva nu kho…pe…",
  "tika-s0201t:895_11": "paṭinissaggo hotī”ti anabhisametāvī viya vadanto adhimāne ṭhito viya hotīti āha “adhimāniko",
  "tika-s0201t:895_12": "viya hutvā”ti. Soti thero. Tesaṃ atthāyāti tesaṃ attano antevāsikānaṃ bhagavatā etassa",
  "tika-s0201t:895_13": "micchāgāhassa vivecanatthāya. Thero kira dhammasenāpati viya saddhiṃ attano antevāsikehi",
  "tika-s0201t:895_14": "bhagavantaṃ upasaṅkami.",
  "tika-s0201t:896_0": "82. Yatthāti visaye bhummaṃ. Diṭṭhīnañhi ārammaṇanidassanametanti. Yasmā diṭṭhīnaṃ",
  "tika-s0201t:896_1": "anusayanabhūmipi samudācaraṇaṭṭhānampi khandhā eva, tasmā āha “yattha cetā diṭṭhiyo",
  "tika-s0201t:896_2": "uppajjantī tiādi pañcakkhandhe sandhāya vutta”nti. Rūpaṃ abhinivissāti “idaṃ rūpaṃ",
  "tika-s0201t:896_3": "mama attā”ti diṭṭhābhinivesavasena abhinivisitvā ārabbha. Abhinivisamānā eva hi diṭṭhi",
  "tika-s0201t:896_4": "naṃ ārammaṇaṃ katvā uppajjati. “So attā”tiādīsu yadidaṃ cakkhādisaṅgahaṃ rūpaṃ, sahabuddhinibandhanatāya",
  "tika-s0201t:896_5": "so me attā, sukhāsukhaṃ ettha lokiyatīti so loko. “Soevāhaṃ pecca paraloke bhavissāmīti",
  "tika-s0201t:896_6": "tathābhāvena nicco, thirabhāvena dhuvo, sabbadābhāvitāya sassato, nibbikāratāya avipariṇāmadhammoti",
  "tika-s0201t:896_7": "attho. Yadi pañcakkhandhe sandhāya vuttaṃ, kathamekavacananti āha “ārammaṇavasenā”tiādi.",
  "tika-s0201t:896_8": "Nānā karīyati etenāti nānākaraṇaṃ, viseso. Jātivasenāti uppattivasena. Ye hi anibbattapubbā",
  "tika-s0201t:896_9": "samānāvatthā, te uppādasaṅkhātavikārasamaṅgitāya uppajjantīti samaññaṃ labhanti.",
  "tika-s0201t:896_10": "Tenāha “jātivasenā”tiādi. Punappunaṃ āsevitāti anādimati saṃsāre aparāparuppattiyā",
  "tika-s0201t:896_11": "laddhāsevanā. Etena kilesānaṃ bhāvanaṭṭhena anusayatthaṃ viseseti. Thāmagatāti thāmabhāvaṃ",
  "tika-s0201t:896_12": "upagatā. Etena anusaye sabhāvato dasseti. Thāmagamananti ca kāmarāgādīnaṃ anaññasādhāraṇo",
  "tika-s0201t:896_13": "sabhāvo. Tathā hi vuttaṃ “thāmagato anusaye pajahatī”ti. Appaṭivinītāti samucchedavinayavasena",
  "tika-s0201t:896_14": "na paṭivinītā. Appahīnā hi thāmagatā kilesā anusentīti vuccanti. Etena tesaṃ kāraṇalābhe",
  "tika-s0201t:896_15": "sati uppajjanārahataṃ dasseti. Samudācarantīti abhibhavanti. Etena tesaṃ vītikkamappattataṃ",
  "tika-s0201t:896_16": "dasseti. Uppajjantīti pana imināva pariyuṭṭhānāvatthā dassitā.",
  "tika-s0201t:897_0": "Taṃ pañcakkhandhappabhedaṃ ārammaṇanti yaṃ taṃ “yattha cetā diṭṭhiyo uppajjantī”tiādinā",
  "tika-s0201t:897_1": "vuttaṃ rūpupādānakkhandhādipañcakkhandhapabhedaṃ diṭṭhīnaṃ ārammaṇaṃ. Etaṃ mayhaṃ",
  "tika-s0201t:897_2": "na hotīti etaṃ khandhapañcakaṃ mayhaṃ santakaṃ na hoti mama kiñcanapalibodhabhāvena",
  "tika-s0201t:897_3": "gahetabbatāya abhāvato. Tenassa paramatthato taṇhāvatthubhāvaṃ paṭikkhipati tāvakālikādibhāvato.",
  "tika-s0201t:897_4": "Ahampi eso na asmīti eso pañcakkhandhapabhedo ahampi na asmi, ahanti so gahetabbo",
  "tika-s0201t:897_5": "na hotīti attho. Etenassa mānavatthubhāvaṃ paṭikkhipati aniccadukkhajegucchādibhāvato.",
  "tika-s0201t:897_6": "Eso me attāpi na hoti attasabhāvassa tattha abhāvato mamañcassa kiñcanapalibodhabhāvena",
  "tika-s0201t:897_7": "gahetabbatāya abhāvato.",
  "tika-s0201t:898_0": "Taṇhāva mamanti gaṇhāti etenāti taṇhāgāho. Taṃ gaṇhantoti taṃ uppādento. Tenāha “taṇhāpapañcaṃ",
  "tika-s0201t:898_1": "gaṇhātī”ti. Papañceti santānaṃ vitthārento satte saṃsāre cirāyatīti papañco. Yathā",
  "tika-s0201t:898_2": "vuttapabhedanti aṭṭhasatataṇhāvicaritapabhedaṃ. Taṇhāpapañcaṃ paṭikkhipati khandhapañcakassa",
  "tika-s0201t:898_3": "taṇhāvatthukābhāvavibhāvanenāti adhippāyo. Parato padadvayepi eseva nayo. Diṭṭhekaṭṭhāti",
  "tika-s0201t:898_4": "diṭṭhiyā pahānekaṭṭhā. Tena tesaṃ paṭhamamaggavajjhataṃ dasseti. Sahajekaṭṭhā pana",
  "tika-s0201t:898_5": "diṭṭhiyā taṇhā eva, na māno, sā ca kho apāyagamanīyā. Yathā atthīti yena aniccadukkhāsubhānattākārena",
  "tika-s0201t:898_6": "atthi, tathā passanto yathābhūtaṃ passati nāma. Tenāha “khandhapañcakañhī”tiādi.",
  "tika-s0201t:898_7": "Eteneva ākārenāti ruppanādianiccādiākāreneva. Gayhamānampi appahīnavipallāsehi. Tenākārenāti",
  "tika-s0201t:898_8": "“etaṃ mama”ntiādiākārena. Nevatthi yathābhūtadassanavipallāsānaṃ tadabhāvato. Suṭṭhu",
  "tika-s0201t:898_9": "passantassāti yathā puna tathā na passitabbaṃ, evaṃ suṭṭhu sātisayaṃ passantassa.",
  "tika-s0201t:899_0": "Na ādimanasikāreneva diṭṭhippahānaṃ hoti, adhimānikānaṃ pana adhimānamattametaṃ dassanaṃ.",
  "tika-s0201t:899_1": "Maggeneva taṃ hotīti imamatthaṃ vibhāvento “sotāpattimaggena diṭṭhippahānaṃ dassetvā”ti",
  "tika-s0201t:899_2": "āha. Vibhajantoti adhimānikānaṃ jhānāni asallekhabhāvena vibhajanto. Bālaputhujjanānaṃ",
  "tika-s0201t:899_3": "neva uppajjati akārakabhāvato. Na ariyasāvakānaṃ pahīnādhimānapaccayattā. Na aṭṭhānaniyojako",
  "tika-s0201t:899_4": "sappāyakammaṭṭhāneyeva niyojanato.",
  "tika-s0201t:900_0": "Thero “yadatthaṃ saṅgho pakkosati, so attho tattha vāsīnaṃ āgatāgatānaṃ idha ijjhatī”ti",
  "tika-s0201t:900_1": "taṃ udikkhanto saṅghena yāvatatiyaṃ pahitopi na gato na agāravena. Tenāha “kimeta”ntiādi.",
  "tika-s0201t:900_2": "Paṇḍito hi tattha attano kiccameva karotīti aññataraṃ vuḍḍhapabbajitaṃ pāhesi. Kimetanti",
  "tika-s0201t:900_3": "saṅghassa āṇāya akaraṇaṃ nāma kimetanti karaṇe ādaraṃ dīpento evamāha. Saṭṭhivassātītoti",
  "tika-s0201t:900_4": "appatte pattasaññī eva saṭṭhivassātīto. Yasmā pesalā pesalehi saddhiṃ saṃsandanti",
  "tika-s0201t:900_5": "samānādhimuttitāya, tasmā thero “sādhāvuso”ti vatvā hatthimāpanādiṃ sabbaṃ akāsi.",
  "tika-s0201t:901_0": "Tādisovāti anantaraṃ vuttattherasadisova appatte pattasaññī eva saṭṭhivassātītoti",
  "tika-s0201t:901_1": "attho. Padumagumbanti kamalasaṇḍaṃ. Pāsādaṃ pāvisi vissaṭṭhaṃ olokanenassa puthujjanabhāvo",
  "tika-s0201t:901_2": "attanāva paññāyissatīti. Tissamahāvihāre kira therā bhikkhū tadā “sakacittaṃ pasīdatī”ti",
  "tika-s0201t:901_3": "vacanaṃ pūjentā kālasseva cetiyaṅgaṇaṃ sammajjitvā ettakārammaṇameva buddhārammaṇapītiṃ",
  "tika-s0201t:901_4": "uppādetvā divase divase tathā karonti. Tena vuttaṃ “tasmiñca samaye”tiādi. “Dhammadinna,",
  "tika-s0201t:901_5": "idha pattacīvaraṃ ṭhapetī”ti vattāpi paṭisanthāravasena kiñci pucchitāpi nāhosi.",
  "tika-s0201t:901_6": "Guṇaṃ jānātīti nimujjanādīsu vivaradānādinā guṇaṃ jānāti viya. Tumhe pana na jānittha",
  "tika-s0201t:901_7": "āgantukavattassapi akaraṇato. Satthuāṇāvilaṅghinī kīdisī sā saṅghassa katikā? Katikā",
  "tika-s0201t:901_8": "ca nāma sikkhāpadāvirodhena anuvattetabbā, ettakampi ajānantehi me saṃvāso natthīti ākāse abbhukkami.",
  "tika-s0201t:902_0": "Yaṃ tassa evamassa sallekhena viharāmīti yo “paṭhamajjhānaṃ upasampajja vihareyyā”ti",
  "tika-s0201t:902_1": "vutto, tassa bhikkhuno yaṃ “paṭhamajjhānasaṅkhātaṃ paṭipattividhānaṃ kilese sallekhati,",
  "tika-s0201t:902_2": "tena sallekhena ahaṃ viharāmī”ti adhimānavasena evamassa evaṃ bhaveyya ṭhānametaṃ",
  "tika-s0201t:902_3": "vijjatīti evamettha sambandho veditabbo. Taṃ na yujjatīti taṃ adhimānikassa “yathāvibhaṅgaṃ",
  "tika-s0201t:902_4": "paṭhamajjhānaṃ sallekho”ti parivitakkitaṃ na yujjati yuttaṃ na hoti. Tenāha “na hī”tiādi.",
  "tika-s0201t:902_5": "Tattha sammā sabbaso ca kilese likhatīti sallekho, ariyamaggo. Tadupāyavipassanā",
  "tika-s0201t:902_6": "sallekhapaṭipadā. Yaṃ pana jhānaṃ vipassanāpādakaṃ, tampi jhānaṃ pariyāyena maggapādakaṃ",
  "tika-s0201t:902_7": "hotiyeva. Tenāha “avipassanāpādakattā”tiādi.",
  "tika-s0201t:903_0": "Jhānadhammavasenāti vitakkādipañcakajjhānadhammavasena. Cittuppādavasena anekavāraṃ",
  "tika-s0201t:903_1": "pavattamānampi jhānaṃ ekāvajjanatāya ekavīthipariyāpannattā ekā samāpatti evāti “punappunaṃ",
  "tika-s0201t:903_2": "samāpattivasenā”ti vuttaṃ. Cattāri arūpajjhānāni yathāsakaṃ ekekasmiṃyeva ārammaṇe",
  "tika-s0201t:903_3": "pavattantīti āha “ārammaṇabhedābhāvato”ti. Purimakāraṇadvayavasenevāti “jhānadhammavasena,",
  "tika-s0201t:903_4": "punappunaṃ samāpattivasenā”ti pubbe vuttappakārakāraṇadvayavaseneva.",
  "tika-s0201t:904_0": "Tesaṃ arūpajjhānānaṃ kilesapariḷāhābhāvena nibbutāni aṅgāni, bhāvanāvisesavasena",
  "tika-s0201t:904_1": "sukhumāni ārammaṇāni. Tasmā tānīti tesaṃ vasena tāni jhānāni santāni, tasmā “santā",
  "tika-s0201t:904_2": "ete vihārā”ti vuttaṃ. Tesaṃ catunnampīti catunnampi tesaṃ arūpajjhānānaṃ.",
  "tika-s0201t:905_0": "83. Soti adhimāniko bhikkhu, añño vā ito bāhirako tāpasaparibbājakādiko na hi sammasati.",
  "tika-s0201t:905_1": "Tattha adhimāniko appatte pattasaññitāya na sammasati, itaro avisayatāya. Yatthāti",
  "tika-s0201t:905_2": "yasmiṃ sallekhavatthusmiṃ, avihiṃsakatādīhi catucattālīsāya ākārehi.",
  "tika-s0201t:906_0": "Aṭṭha samāpattiyo nāma kilesānaṃ vikkhambhanavasena pavattā uttaruttari santapaṇītā",
  "tika-s0201t:906_1": "dhammā, na tathā lokiyā avihiṃsādayo. Tattha kathaṃ avihiṃsādayo eva sallekhabhāvena",
  "tika-s0201t:906_2": "vuttā, na itarāti imamatthaṃ vibhāvento codako “kasmā panā”tiādimāha. Itaro kāmaṃ",
  "tika-s0201t:906_3": "samāpattiyo santapaṇītasabhāvā, vaṭṭapādakatāya pana kilesānaṃ sallekhapaṭipadā na",
  "tika-s0201t:906_4": "honti, avihiṃsādayo pana vivaṭṭapādakā sallekhapaṭipadāti imamatthaṃ vibhāvento “lokuttarapādakattā”tiādimāha.",
  "tika-s0201t:906_5": "Imināyeva aṭṭhasamāpattīhi avihiṃsādīnaṃ visesadīpakena suttena yathā mahapphalataraṃ",
  "tika-s0201t:906_6": "hoti, taṃ pakārajātaṃ veditabbaṃ. Idañhi dakkhiṇeyyataratāya dakkhiṇāya mahapphalatarataṃ",
  "tika-s0201t:906_7": "sandhāya vuttanti sambandho. Nanu tattha “sotāpattiphalasacchikiriyāya paṭipanno”ti",
  "tika-s0201t:906_8": "āgataṃ, na “saraṇagato”ti codanaṃ sandhāyāha “saraṇagamanato paṭṭhāyā”tiādi. Vuttañhetaṃ",
  "tika-s0201t:906_9": "aṭṭhakathāyaṃ “heṭṭhimakoṭiyā tisaraṇaṃ gato upāsakopi sotāpattiphalasacchikiriyāya",
  "tika-s0201t:906_10": "paṭipanno nāmā”ti. Yo hi vaṭṭadukkhaṃ samatikkamitukāmo pasannacitto ratanattayaṃ",
  "tika-s0201t:906_11": "saraṇaṃ gacchati, tassa taṃ adhisīlādīnaṃ upanissayo hutvā anukkamena dassanamaggādhigamāya saṃvatteyyāti.",
  "tika-s0201t:907_0": "Vihiṃsādivatthunti yadetaṃ vihiṃsādīnaṃ vatthuṃ vadāma, imasmiṃ vihiṃsādivatthusmiṃ.",
  "tika-s0201t:907_1": "Antamicchādiṭṭhiñca micchattānaṃ ādimicchādiṭṭhiñcāti idaṃ desanākkamaṃ sandhāya",
  "tika-s0201t:907_2": "vuttaṃ. Missetvāti micchādiṭṭhibhāvasāmaññena ekajjhaṃ katvā. Tathāti iminā yathā",
  "tika-s0201t:907_3": "kammapathamicchattānaṃ ante ādimhi ca vuttamicchādiṭṭhiṃ missetvā ekajjhaṃ vuttaṃ,",
  "tika-s0201t:907_4": "tathā tesaṃ ante vuttasammādiṭṭhīti imamatthaṃ upasaṃharati.",
  "tika-s0201t:908_0": "Pāṇanti vohārato sattaṃ, paramatthato jīvitindriyaṃ. Atipātenti saraseneva patanasabhāvaṃ",
  "tika-s0201t:908_1": "aticca antarā eva pātenti, atikkamma vā satthādīhi abhibhavitvā pātenti. Adinnanti",
  "tika-s0201t:908_2": "parasantakaṃ. Ādiyantīti gaṇhanti. Sallekhatīti samaṃ lekhati, pajahatīti attho.",
  "tika-s0201t:908_3": "Kammapathakathā esāti “atthabhañjanaka”nti vuttaṃ. Piyasuññakaraṇato pisuṇā, pisati",
  "tika-s0201t:908_4": "pare satte hiṃsatīti vā pisuṇā. Pharusāti lūkhā, niṭṭhurāti attho. Niratthakanti",
  "tika-s0201t:908_5": "attharahitaṃ attano paresañca hitavinimuttaṃ. Micchāti viparītā niccādivasena pavattiyā.",
  "tika-s0201t:908_6": "Pāpikāti lāmikā. Ekantākusalatāya viññūhi buddhādīhi garahitā. Natthi dinnanti ādivatthukāyāti",
  "tika-s0201t:908_7": "dasavatthukamicchādiṭṭhimāha. Natthikabhāvābhinivesanavasena kammapathappattiyevassā",
  "tika-s0201t:908_8": "kammapathapariyāpannatā. “Rūpaṃ attā”’tiādinayappavattā attadiṭṭhi maggantarāyakarattā",
  "tika-s0201t:908_9": "aniyyānikadiṭṭhi. Aniyyānikattā eva hissā micchattapariyāpannatā. Sammāti aviparītā,",
  "tika-s0201t:908_10": "tato eva sobhanā sundarā, buddhādīhi pasatthattā viññuppasatthā. Sesamettha micchādiṭṭhiyaṃ",
  "tika-s0201t:908_11": "vuttanayena veditabbaṃ.",
  "tika-s0201t:909_0": "Asubhādīsu subhādiākāraggahaṇato ayāthāvaaniyyānikā ayoniso uppattiyā. Akusalāti",
  "tika-s0201t:909_1": "ayāthāvāaniyyānikā akusalā saṅkappā. Esa nayoti iminā “ayāthāvā aniyyānikā akusalā",
  "tika-s0201t:909_2": "vācā”tiādinā tattha tattha ayāthāvādiatthaṃ atidisati. Vācāti cetanā adhippetā, tathā",
  "tika-s0201t:909_3": "kammantājīvāsati ca. Yebhuyyena atītānussaraṇavasena pavattito “atītaṃ cintayato”ti",
  "tika-s0201t:909_4": "vuttaṃ. Tathā hi loke evaṃ vadanti “yaṃ me pahūtaṃ dhanaṃ ahosi, taṃ pamādavasena",
  "tika-s0201t:909_5": "pana bahuṃ khīṇa”nti. Satipatirūpakenāti “cirakatampi cirabhāsitampi saritā”ti evaṃ",
  "tika-s0201t:909_6": "vuttasatuppattipatirūpakena. Uppattinti cittuppattiṃ. Tathāpavattacittuppādo hi micchāsati.",
  "tika-s0201t:909_7": "Sā pana kodhavasena vā “akkocchi maṃ avadhi ma”ntiādinā upanayhantassa, rāgavasena",
  "tika-s0201t:909_8": "vā “yānissa tāni pubbe mātugāmena saddhiṃ hasitalapitakīḷitāni anussaratī”ti vuttanayena",
  "tika-s0201t:909_9": "subhato anussarantassa, diṭṭhivasena vā “so kho pana me atto nicco dhuvo”tiādinā",
  "tika-s0201t:909_10": "micchāabhinivisantassāti evamādinā nayena pavattatīti veditabbā.",
  "tika-s0201t:910_0": "Upāyacintāvasenāti khippajālakumināduhalādiupakaraṇasaṃvidhānādīsu yutticintanādivasena",
  "tika-s0201t:910_1": "pāpaṃ katvā vippaṭisāranimittaṃ, “sukataṃ mayā”ti pāmojjanimittaṃ katvā paccavekkhaṇākārena",
  "tika-s0201t:910_2": "moho aññāṇaṃ. Tattha pana “asive sivā”ti vohāro viya ñāṇavohāro. Micchāsabhāvattā",
  "tika-s0201t:910_3": "pana micchāñāṇaṃtveva vuccati. Ekūnavīsatibhedaṃ paccavekkhaṇañāṇaṃ sammā pekkhitattā",
  "tika-s0201t:910_4": "sammāñāṇaṃ vuccati, itaraṃ pana jhānādipaccavekkhaṇañāṇaṃ sammādiṭṭhiyāva saṅgayhati.",
  "tika-s0201t:910_5": "Rūpārūpasamāpattilābhitāmattena vaṭṭato avimuttāyeva samānā “vimuttā maya”nti evaṃsaññino.",
  "tika-s0201t:910_6": "Pakatipurisantarañāṇasaṅkhātāyaṃ, guṇaviyuttassa attano sakattani avaṭṭhānasaṅkhātāyaṃ,",
  "tika-s0201t:910_7": "attano mahābrahmunā salokatā tassa samīpatāsaṃyujjanasaṅkhātāyaṃ vā avimuttiyaṃ vimuttisaññino.",
  "tika-s0201t:910_8": "Ekantākusalatāya hīnattā pāpikā. Ayāthāvatāya viparītā. Yathāvuttenāti “avimuttāyeva",
  "tika-s0201t:910_9": "samānā”ti vuttappakārena. “Mayamettha sammādiṭṭhi bhavissāmā”tiādīsu phalasammādiṭṭhiādīnipi",
  "tika-s0201t:910_10": "maggasammādiṭṭhiādipakkhikānevāti adhippāyena “phalasampayuttāni…pe… veditabbā”ti",
  "tika-s0201t:910_11": "vuttaṃ. Sabbepi pana phaladhamme vimuttikkhandhasaṅgahato “vimuttī”ti vuccamāne na",
  "tika-s0201t:910_12": "koci virodho. Ettha sammāvimuttisaṅkhāte sallekhavatthumhi.",
  "tika-s0201t:911_0": "Yadi nīvaraṇavasena vuttāni, tasmā tīṇeva vuttānīti āha “abhijjhālū”tiādi. Pariyuṭṭhānappattā",
  "tika-s0201t:911_1": "thinamiddhapariyuṭṭhitā. Yassa dhammassa atthitāya uddhatā nāma honti, so dhammo",
  "tika-s0201t:911_2": "uddhaccanti āha “uddaccena samannāgatāti uddhatā”ti. Vicinantāti dhammoti vā adhammoti",
  "tika-s0201t:911_3": "vā ādinā yaṃ kiñci sabhāvaṃ vinicchinantā. Upanāhanasīlāti parassa attano citte anubandhanasīlā.",
  "tika-s0201t:911_4": "Issantīti usūyanti. Saṭhayantīti saṭhā aññathā attānaṃ aññathā pavedanakā. Te pana",
  "tika-s0201t:911_5": "yasmā na yathābhūtavādino, tasmā āha “na sammā bhāsantīti vuttaṃ hotī”ti. Vuttapaccanīkanayenāti",
  "tika-s0201t:911_6": "“na kodhanā akkodhanā”tiādinā vuttaatthapaṭipakkhanayena.",
  "tika-s0201t:912_0": "Dukkhaṃ vaco etesu vippaṭikūlaggāhitāya vipaccanīkagāhesūti dubbacā. Te pana vacanakkhamā",
  "tika-s0201t:912_1": "na hontīti āha “vattuṃ dukkhā”tiādi. Hīnācāratāya dukkhassa vā sampāpakatāya pāpakā.",
  "tika-s0201t:912_2": "Asaddhammavasenāti asappurisadhammavasena. Attanā visesitabbavasena kāyaviññattiādīnaṃ",
  "tika-s0201t:912_3": "kāyakammadvārādibhāvo viya assaddhiyādiasaddhammasamannāgamenaasataṃ asappurisānaṃ",
  "tika-s0201t:912_4": "dhammānanti tāniyeva assaddhiyādīni asaddhammā nāma, tesaṃ vasenāha “saddhā etesaṃ",
  "tika-s0201t:912_5": "natthī”ti yathā taṃ “duppaññā”ti. Suttageyyādi appaṃ sutaṃ etesanti appassutā, sutena",
  "tika-s0201t:912_6": "anupapannā. Natthīti gahetabbanti iminā abhāvattho ayaṃ appa-saddo “appaḍaṃsamakasavātātapasarīsapasamphassāna”ntiādīsu",
  "tika-s0201t:912_7": "viyāti dasseti. Sammāpaṭipattiyā anārambhanato kucchitā gārayhā sīdanti osīdanti",
  "tika-s0201t:912_8": "saṃkilesapakkheti kusītā da-kārassa ta-kāraṃ katvā. Akusalānaṃ dhammānaṃ pahānāya",
  "tika-s0201t:912_9": "kusalānaṃ dhammānaṃ upasampadāya āraddhaṃ paggahitaṃ vīriyaṃ etesanti āraddhavīriyā.",
  "tika-s0201t:912_10": "Anuppādanena muṭṭhā naṭṭhā sati etesanti muṭṭhassatī. Duṭṭhāti dūsitā. Duppaññā nāma",
  "tika-s0201t:912_11": "dūsitabhāvo paṭipakkhena vināsitabhāvoti āha “naṭṭhapaññāti vuttaṃ hotī”ti. Heṭṭhā",
  "tika-s0201t:912_12": "sammādiṭṭhiggahaṇena kammassakatāpaññāya maggasammādiṭṭhiyā ca gahitattā subbacakalyāṇamittatāparivārāhi",
  "tika-s0201t:912_13": "idha saddhādīhi vipassanāsambhārassa uddhaṭattā ca vuttaṃ “idha vipassanāpaññā veditabbā”ti.",
  "tika-s0201t:912_14": "Tenāha “vipassanāsambhāro hī”tiādi. Yuttiṃ anapekkhitvāpi ayamattho gahetabboti dassento",
  "tika-s0201t:912_15": "āha “porāṇānaṃ āṇā”ti.",
  "tika-s0201t:913_0": "Lokuttaraguṇānaṃ antarāyakaranti lokuttaraguṇānaṃ adhigamassa antarāyakaraṃ. Sandiṭṭhinti",
  "tika-s0201t:913_1": "saṃ attano diṭṭhiṃ, yaṃ vā taṃ vā attanā yathāgahitadiṭṭhinti attho. Sabhāvaṃ atikkamitvā",
  "tika-s0201t:913_2": "parato āmasanato parāmāsī. Daḷhaggāhīti “idameva sacca”nti thiraggāhaggāhī. Paṭinissaggīti",
  "tika-s0201t:913_3": "paṭinissajjanako. Kummovāti yathā kacchapo attano pādādike aṅge kenaci ghaṭṭito sabbāni",
  "tika-s0201t:913_4": "aṅgāni attano kapāleyeva samodahati, na bahi nīharati, evamayampi “na sundaro tava",
  "tika-s0201t:913_5": "gāho, chaḍḍehi na”nti vutto taṃ na vissajjeti. Antoyeva attano hadaye eva ṭhapetvā",
  "tika-s0201t:913_6": "taṃ vadati. Kumbhīlaggāhanti saṃsumāraggāhaṃ. Gaṇhantīti yathā saṃsumārā gahitaṃ",
  "tika-s0201t:913_7": "na vissajjenti, evaṃ gaṇhanti.",
  "tika-s0201t:914_0": "84. Evaṃ catucattālīsāya ākārehīti avihiṃsanādīhi catuadhikacattālīsappakārehi. Kasmā",
  "tika-s0201t:914_1": "panettha avihiṃsā ādito vuttā? Sabbaguṇānaṃ mūlabhāvato. Avihiṃsāti hi karuṇāyetaṃ",
  "tika-s0201t:914_2": "adhivacanaṃ, sā ca visesato sīlassa mūlakāraṇaṃ parūpaghātalakkhaṇā dussīlyā oramāpanato.",
  "tika-s0201t:914_3": "Yathā hi pāṇātipāto parūpaghātalakkhaṇo, tathā paresaṃ sāpateyyāvaharaṇaṃ, sattippahāratopi",
  "tika-s0201t:914_4": "dhanassāvahāro garutaroti. Tathā abrahmacariyaṃ gabbhadhāraṇādidukkhāvahanato, paradārātikkame",
  "tika-s0201t:914_5": "pana vattabbameva natthi. Paresaṃ visaṃvādanabhedanamammaghaṭṭanānaṃ parūpaghātabhāvo",
  "tika-s0201t:914_6": "pākaṭo eva, samphappalāpo atthaggāhāpanato anatthuppādanato, abhijjhā adinnādānādihetuto,",
  "tika-s0201t:914_7": "byāpādo pāṇātipātādihetuto, micchādiṭṭhi sabbānatthahetuto parūpaghātalakkhaṇā, micchādiṭṭhi",
  "tika-s0201t:914_8": "dhammikapaṭiññopi pāṇātipātādīni karoti, pare ca tattha niyojeti, kimaṅgaṃ pana itare.",
  "tika-s0201t:914_9": "Vihiṃsalakkhaṇā dussīlyā oramā avihiṃsalakkhaṇā visesato sīlassa balavakāraṇaṃ. Sīlapadaṭṭhāno",
  "tika-s0201t:914_10": "ca samādhi, samādhipadaṭṭhānā ca paññāti sabbaguṇānaṃ mūlabhūtā avihiṃsā. Apica uḷārajjhāsayānaṃ",
  "tika-s0201t:914_11": "nisammakārīnaṃ dhīrānaṃ uttamapurisānaṃ sīlaṃ viya samādhipaññāpi paresaṃ hitasukhāvahāva",
  "tika-s0201t:914_12": "sampajjantīti evampi karuṇā sabbaguṇānaṃ mūlanti sā ādito vuttā.",
  "tika-s0201t:915_0": "Tato paraṃ visesato “avihiṃsāsamuṭṭhānā ime dhammā”ti dassanatthaṃ kusalakammapathadhammā",
  "tika-s0201t:915_1": "gahitā. Tato idaṃ guṇānaṃ mūlabhūtaṃ sīlaṃ, ettha patiṭṭhitena ime dhammā uppādetabbāti",
  "tika-s0201t:915_2": "dassanatthaṃ aṭṭha sammattā gahitā. Tesaṃ visodhanāya paṭipannassa ādito evaṃ hotīti",
  "tika-s0201t:915_3": "dassanatthaṃ nīvaraṇaviveko gahito, ādito nīvaraṇadvayassa aggahaṇe gahitāgahitakāraṇaṃ",
  "tika-s0201t:915_4": "aṭṭhakathāya vuttameva. Kodhassa pana byāpādato bhedo vatthasuttavaṇṇanāyaṃ vuttanayeneva",
  "tika-s0201t:915_5": "veditabbo. Kodhādippahānena cettha sallekhasiddhīti dassanatthaṃ tato upakkilesavisuddhi",
  "tika-s0201t:915_6": "gahitā. Sā ca subbacakalyāṇamittaappamattatāhi sijjhatīti dassanatthaṃ pakiṇṇakā",
  "tika-s0201t:915_7": "gahitā. Sampannasovacassatādiguṇassa ime dhammā pāripūriṃ gacchanti, vipassanaṃ paribrūhetvā",
  "tika-s0201t:915_8": "ariyamaggādhigamāya saṃvattantīti dassanatthaṃ saddhammā gahitā. Evaṃbhūtassa ayaṃ",
  "tika-s0201t:915_9": "micchāgāho lokuttaraguṇādhigamassa antarāyakaro, tasmā so dūrato vajjetabbo, evaṃ",
  "tika-s0201t:915_10": "yathāvuttāya sammāpaṭipattiyā ariyamaggaṃ adhigacchanto sallekhaṃ matthakaṃ pāpetīti",
  "tika-s0201t:915_11": "dassanatthaṃ “sandiṭṭhiparāmāsī”tiādi vuttanti evametesaṃ catucattālīsāya sallekhākārānaṃ",
  "tika-s0201t:915_12": "gahaṇapayojanaṃ anupubbī ca veditabbā. Payogato sallekhapaṭipadaṃ paṭipajjituṃ asakkontānaṃ",
  "tika-s0201t:915_13": "cittuppādopi bahūpakāroti āha “cittuppādassapi bahūpakārataṃ dassetu”nti.",
  "tika-s0201t:916_0": "Kusalesu dhammesūti avihiṃsādīsu yathāvuttaanavajjadhammesu. Anuvidhiyanāti cittuppādassa",
  "tika-s0201t:916_1": "kāyavācāhi anuvidhānā. Tesaṃ dhammānanti avihiṃsādidhammānaṃ, tesaṃ vā cittuppādavasena",
  "tika-s0201t:916_2": "pavattadhammānaṃ. Idāni yathāvuttadhammaṃ vitthārato dassetuṃ “kasmā panā”tiādi āraddhaṃ.",
  "tika-s0201t:916_3": "Saraṇagamanaṃ vācāya viññāpetuṃ asakkontassa vasena vuttaṃ “kāyena vā”ti. “Sīlaṃ",
  "tika-s0201t:916_4": "kāyena samādiyatī”ti etthāpi eseva nayo. Ettha ca tathā tathā pavattasallahukakāmāvacarakusalacittuppattiṃ",
  "tika-s0201t:916_5": "upādāya tathārūpakusalakāyavacīkammānaṃ bahūpakāratā vuttāti na sabhāvato cittuppādassa",
  "tika-s0201t:916_6": "bahūpakārataṃ ñāyatīti daṭṭhabbaṃ.",
  "tika-s0201t:917_0": "85. Hitādhigamāyāti diṭṭhadhammikādihitasampattiyā, ariyamaggādhigamāya eva vā. Ariyamaggo",
  "tika-s0201t:917_1": "hi ekantahitattā hito nāma. Parivajjanavasena kamanaṃ pavatti parikkamananti āha",
  "tika-s0201t:917_2": "“parikkamanāya parivajjanatthāyā”ti. Sammādassanupāyasaṃvidhānena avihiṃsā paṭiyattā",
  "tika-s0201t:917_3": "sammāsambuddhena. Sukhenevāti akiccheneva. Eteneva upāyenāti eteneva avihiṃsāpade",
  "tika-s0201t:917_4": "vuttena vidhinā. Sabbapadānīti sesāni tecattālīsa padāni.",
  "tika-s0201t:918_0": "86. Akusalā paṭisandhiajanakā nāma uddhaccasahagatacittuppādadhammā aññepi pavattivipākamattadāyino,",
  "tika-s0201t:918_1": "dinnāya paṭisandhiyā vipākajanakā, paccayavekallena vipaccituṃ aladdhokāsā ahosikammādayo",
  "tika-s0201t:918_2": "vā ajanakā. Jātivasenāti akusalajātivasena. Adhobhāgaṅgamanīyāti apāyagamanīyā. Evaṃnāmāti",
  "tika-s0201t:918_3": "nāmaggahaṇena sabhāvaṃ upalakkheti sati paccayasamavāye taṃsabhāvānativattanato.",
  "tika-s0201t:918_4": "Tenāha “vipākakāle aniṭṭhākantavipākattā”ti. Vuttanayeneva kusalapakkho veditabbo.",
  "tika-s0201t:918_5": "Ayaṃ pana viseso, idha paṭisandhiajanakā abhiññāsahagatadhammā, sesaṃ vuttasadisameva.",
  "tika-s0201t:918_6": "Sabbe akusalāti ettha vihiṃsamekaṃ ṭhapetvā itare sabbe akusalā upamābhūtā. Vihiṃsā",
  "tika-s0201t:918_7": "hi upameyyaṃ. Sabbe kusalāti etthāpi eseva nayo. Eteneva upāyenāti yathā vihiṃsānaṃ",
  "tika-s0201t:918_8": "upameyyatā, tadavasesānaṃ kusalākusalānaṃ upamābhāvo vutto, iminā nayena akusalaṃ",
  "tika-s0201t:918_9": "pāṇātipātādiakusalena itarena, kusalañca pāṇātipātāpaṭiviratiādikusalena itarena upametabbaṃ.",
  "tika-s0201t:919_0": "87. Parinibbāpaneti kilesapariḷāhavūpasamane. Parito limpanaṭṭhena palipaṃ vuccati",
  "tika-s0201t:919_1": "mahākaddamaṃ, taṃ pana ekantato gambhīrampi hotīti “gambhīrakaddame nimuggo”ti vuttaṃ.",
  "tika-s0201t:919_2": "Palipaṃ viya palipanti pañca kāmaguṇā vuccanti, tasmā evaṃ idāni vuccamānena upamopameyyasaṃsandananayena",
  "tika-s0201t:919_3": "ettha imasmiṃ ṭhāne atthayojanā veditabbā. Na hi taṃ kāraṇanti ettha kāraṇaṃ nāma",
  "tika-s0201t:919_4": "hatthassa vā pādassa vā apalipannabhāvo, so pana natthi. Esa nayo upameyyepi.",
  "tika-s0201t:920_0": "Tattha siyā kassaci parivitakko “bhagavato desanānubhāvena bhikkhuādayo kathentī”ti.",
  "tika-s0201t:920_1": "“Bhagavāyeva hi tattha uddharatī”ti vatvā upamāya tadatthaṃ vibhāvetuṃ “rañño”tiādi",
  "tika-s0201t:920_2": "vuttaṃ. Puthujjanā tāvatiṭṭhantu, sāvakasikhāppattavisesānampi ariyānaṃ desanā satthuyeva",
  "tika-s0201t:920_3": "desanāti dassetuṃ “kiñcāpī”tiādimāha. Tathā hi tehi desitasuttāni buddhavacanameva,",
  "tika-s0201t:920_4": "tesaṃ desanāya laddhavisesāpi ariyā buddhaputtāyevāti.",
  "tika-s0201t:921_0": "Anibbisatāyāti anibbisevanatāya. Asikkhitavinayatāyāti pañcannaṃ vinayānaṃ sādaraṃ",
  "tika-s0201t:921_1": "asikkhitabhāvena. Te pana vinayā tissannaṃ sikkhānaṃ sikkhāpanena hotīti āha “tisso",
  "tika-s0201t:921_2": "sikkhā sikkhāpessatī”ti. Kiṃ pana tanti? “Ṭhānametaṃ vijjatī”ti ettha vuttaṃ kiṃ",
  "tika-s0201t:921_3": "pana ṭhānanti āha “apalipapalipannatta”ntiādi. Yasmā pāḷiyaṃ “so vata cundā”tiādinā",
  "tika-s0201t:921_4": "sāmaññatthaṃ upamābhāvena gahetvā visesattho upameyyabhāvena vutto, tasmā tamatthaṃ",
  "tika-s0201t:921_5": "“evamattho veditabbo”tiādinā sādhāraṇato vatvā puna asādhāraṇato vivaranto “kiṃ vuttaṃ",
  "tika-s0201t:921_6": "hotī”tiādimāha. Parassa vihiṃsācetanaṃ nibbāpessatīti idaṃ yo avihiṃsāsaṅkhātaṃ sammāpaṭipattiṃ",
  "tika-s0201t:921_7": "disvā diṭṭhānugatiṃ āpajjanto dhammadesanāya paro avihiṃsako hoti, tādisaṃ sandhāya",
  "tika-s0201t:921_8": "vuttaṃ. Ādesanañhi tassa vacananti. Tenāha “ayaṃ yā esā vihiṃsakassā”ti. Pubbe vihiṃsakassa",
  "tika-s0201t:921_9": "micchāpaṭipajjantassa. Vihiṃsāpahānāya maggaṃ bhāvayatotiādinā attano eva avihiṃsāya",
  "tika-s0201t:921_10": "vihiṃsāparinibbānāya saṃvattanamāha. Tenāha “parinibbuto viyā”tiādi. Sabbapadesūti",
  "tika-s0201t:921_11": "“pāṇātipātissā”tiādinā āgatesu tecattālīsāya padesu.",
  "tika-s0201t:922_0": "88. Evanti desitākāraparāmasanaṃ. Tassāti sallekhassa. “Atthi khvesa brāhmaṇa, pariyāyo”tiādīsu",
  "tika-s0201t:922_1": "viya pariyāya-saddo kāraṇatthoti āha “sallekhakāraṇa”nti. Tesaṃ vasenāti sallekhānaṃ",
  "tika-s0201t:922_2": "vasena. Mettāya upasaṃharaṇavasena hitaṃ esantena. Karuṇāya vasena anukampamānena.",
  "tika-s0201t:922_3": "Pariggahetvāti parito gahetvā, paritvāti attho. Pariccāti parito itvā, samantato",
  "tika-s0201t:922_4": "pharitvā icceva attho. Mā pamajjitthāti “jhāyathā”ti vuttasamathavipassanānaṃ aññāṇena,",
  "tika-s0201t:922_5": "aññena vā kenaci pamādakāraṇena mā pamādaṃ āpajjittha. Niyyānikasāsane hi akattabbakaraṇampi",
  "tika-s0201t:922_6": "pamādoti. Vipattikāleti sattaasappāyādivipattiyuttakāle. Yathāvuttā pañca pariyāyā",
  "tika-s0201t:922_7": "aññepi sabbe sāsanaguṇā idheva saṅgahaṃ gacchantīti āha “jhāyatha, mā pamādatthāti",
  "tika-s0201t:922_8": "tumhākaṃ anusāsanī”ti.",
  "tika-s0201t:923": "Sallekhasuttavaṇṇanāya līnatthappakāsanā samattā.",
  "tika-s0201t:924": "9. Sammādiṭṭhisuttavaṇṇanā",
  "tika-s0201t:925_0": "89. Kathetukamyatāpucchā evāti avadhāraṇena itarā catasso pucchā nivatteti itarāsaṃ",
  "tika-s0201t:925_1": "asambhavato, tattha yathāpucchitassa atthassa vissajjanato ca “ayaṃ sammādiṭṭhī”ti",
  "tika-s0201t:925_2": "yāthāvato ajānantāpi puthujjanā bāhirakatāpasādayo attano samānasīle ṭhitaṃ sammādiṭṭhīti",
  "tika-s0201t:925_3": "vadanti. Anussavādivasenāpīti anussavākāraparivitakkadiṭṭhinijjhānakkhantivasenapi.",
  "tika-s0201t:925_4": "Yathāsamaṅgitākārassa atthassa evametanti nijjhānakkhamāpanato ekantato yāthāvaggāho",
  "tika-s0201t:925_5": "hotīti āha “attapaccakkhenapī”ti, yāthāvato lakkhaṇassa paṭividdhattā attano paccakkhabhāvenāti",
  "tika-s0201t:925_6": "attho. Bahunnaṃ vacanaṃ upādāyāti iminā sāsane loke ca niruḷhatāya ayaṃ āmeḍitapayogoti",
  "tika-s0201t:925_7": "sāsanassa niruḷhatāya ca sampasādaṃ upādāyapi tadubhayiko āmeḍitapayogo daṭṭhabbo.",
  "tika-s0201t:925_8": "Atthanti vacanatthaṃ. Lakkhaṇanti sabhāvaṃ. Upādāyāti gahetvā. Sobhanāyāti sundarāya.",
  "tika-s0201t:925_9": "Pasatthāyāti pasaṃsāya. Tesu purimena dhammānaṃ yathāsabhāvāvabodhasaṅkhātaṃ sammādiṭṭhisabhāvaṃ",
  "tika-s0201t:925_10": "dasseti. Tena hi sā sabbadhamme abhibhavitvā sobhati. Dutiyena sampayuttadhammesu",
  "tika-s0201t:925_11": "pariṇāyikabhāvaṃ. Tena hi sā sampayuttadhamme ñāṇamaye viya taṃsamaṅginañca puggalaṃ",
  "tika-s0201t:925_12": "ñāṇapiṇḍaṃ viya karoti, tassa “paṇḍito nipuṇo cheko viññū vibhāvī”tiādinā disāsu pasaṃsā pattharati.",
  "tika-s0201t:926_0": "Kammassakatāñāṇanti kammaṃ sako etassāti kammassako, tassa bhāvo kammassakatā, tattha",
  "tika-s0201t:926_1": "ñāṇaṃ “idaṃ kammaṃ sattānaṃ sakaṃ, idaṃ no saka”nti evaṃ jānanañāṇaṃ. Saccānulomikañāṇanti",
  "tika-s0201t:926_2": "ariyasaccānaṃ paṭivedhassa anulomato saccānulomikaṃ ñāṇaṃ, vipassanāñāṇaṃ. No saccānulomikāyāti",
  "tika-s0201t:926_3": "bāhirako saccānulomikāya sammādiṭṭhiyā no sammādiṭṭhi sabbena sabbaṃ tassa abhāvato.",
  "tika-s0201t:926_4": "Tattha kāraṇamāha “attadiṭṭhiparāmāsakattā”ti. Kammassa katādiṭṭhi pana bāhirakassa",
  "tika-s0201t:926_5": "attadiṭṭhiṃ anurujjhantī pavattati “atthi dinna”ntiādinayappavattito. Sāsaniko dvīhipīti",
  "tika-s0201t:926_6": "sāsaniko puthujjano kammassakatāñāṇādīhi dvīhipi sammādiṭṭhi. Okkantasammattaniyāmattā",
  "tika-s0201t:926_7": "“sekkho niyatāyā”ti vuttaṃ. Asekkhāya sammādiṭṭhiyā sammādiṭṭhīti ānetvā sambandhitabbaṃ.",
  "tika-s0201t:926_8": "Tīsupi puggalesu sekkho idha sammādiṭṭhīti adhippetoti dassento “niyatāya niyyānikāyā”tiādimāha.",
  "tika-s0201t:927_0": "Idāni yathāvuttamatthaṃ pāḷiyā vibhāvetuṃ “tenevāhā”tiādi vuttaṃ. Antadvayanti “sassataṃ,",
  "tika-s0201t:927_1": "ucchedaṃ, kāmasukhaṃ, attakilamatha”nti etaṃ antadvayaṃ. Līnuddhaccapatiṭṭhānāyūhanantadvayassa",
  "tika-s0201t:927_2": "anupagamanaṃ atthasiddhameva. Ujubhāvenāti ujusabhāvena maggena, majjhimāya paṭipattiyāti",
  "tika-s0201t:927_3": "attho. Dhamme pasādaggahaṇena satthari saṅghe ca pasādopi gahitoyeva hotīti “dhamme”icceva",
  "tika-s0201t:927_4": "vutto tadavinābhāvato. Yasmā esa niyatāya sammādiṭṭhiyā samannāgato sammādiṭṭhīti",
  "tika-s0201t:927_5": "adhippeto, tañca vaṭṭato niyyānaṃ vivaṭṭādhigamena hotīti āha “āgato imaṃ saddhamma”nti.",
  "tika-s0201t:927_6": "Nibbānañhi santo sadā vijjamāno dhammoti katvā saddhammoti imaṃ phalehi asādhāraṇena",
  "tika-s0201t:927_7": "pariyāyena vattabbataṃ labhati. Tayidamassa āgamaṃ sacchikiriyābhisamayo, so ca pahānābhisamayādīhi",
  "tika-s0201t:927_8": "saheva idha ijjhatīti dassento “sabbadiṭṭhigahanānī”tiādimāha. Tattha sabbadiṭṭhigahanāni",
  "tika-s0201t:927_9": "vinibbeṭhento sabbakilese pajahantoti padadvayena pana pahānābhisamayamāha, jātisaṃsārā",
  "tika-s0201t:927_10": "nikkhamantoti iminā pariññābhisamayaṃ. Samatikkamattho hi pariññattho. Paṭipattiṃ",
  "tika-s0201t:927_11": "pariniṭṭhapentoti iminā bhāvanābhisamayanti daṭṭhabbaṃ.",
  "tika-s0201t:928_0": "Kālaparicchedavacananti paricchijjatīti paricchedo, kālo eva paricchedo kālaparicchedo,",
  "tika-s0201t:928_1": "yo so akusalapajānanādinā paricchinno maggavuṭṭhānakālo maggakkhaṇo, tassa vacananti",
  "tika-s0201t:928_2": "attho. Tenāha “yasmiṃ kāle”ti. Akusalañcāti ca-saddo samuccayattho. Tena vakkhamānaṃ",
  "tika-s0201t:928_3": "akusalamūlādiṃ samuccinoti. Dasākusalakammapathanti kutoyaṃ viseso, yāvatā aniddhāritavisesaṃ",
  "tika-s0201t:928_4": "akusalaṃ gahitanti? Na sāmaññajotanāya visese avaṭṭhānato. Kiṃ vā imāya yutticintāya,",
  "tika-s0201t:928_5": "yasmā paṭhamavārena uddesavasena desitassa atthassa vitthāradesanā dutiyavāro. Tenevāha",
  "tika-s0201t:928_6": "“katamaṃ panāvuso”tiādi. Yasmā lokuttarā sammādiṭṭhi idha adhippetā, tasmā nirodhārammaṇāya",
  "tika-s0201t:928_7": "pajānanāya maggapaññāya kiccavasena sammohato “idaṃ dukkha”nti dasaakusalakammapathaṃ",
  "tika-s0201t:928_8": "paṭivijjhanto “akusalaṃ pajānātī”ti vuccatīti attho. Tassāti akusalakammapathasaṅkhātassa",
  "tika-s0201t:928_9": "dukkhassa. Teneva pakārenāti “nirodhārammaṇāya pajānanāya kiccavasenā”ti vuttappakārena.",
  "tika-s0201t:929_0": "Kusalanti etthāyaṃ vacanattho – kucchite pāpadhamme salayati calayati kampetīti kusalaṃ,",
  "tika-s0201t:929_1": "kucchitena vā ākārena sayantīti kusā, pāpakā dhammā. Te kuse lunāti chindatīti kusalaṃ.",
  "tika-s0201t:929_2": "Kucchitānaṃ vā sānato tanukaraṇato ñāṇaṃ kusaṃ nāma, tena lātabbaṃ gahetabbaṃ pavattetabbanti",
  "tika-s0201t:929_3": "kusalaṃ. Yathā vā kuso ubhayabhāgagataṃ hatthapadesaṃ lunāti, evamidaṃ uppannānuppannavasena",
  "tika-s0201t:929_4": "ubhayabhāgagataṃ saṃkilesapakkhaṃ lunāti chindati, tasmā kuso viya lunātīti kusalaṃ.",
  "tika-s0201t:929_5": "Kucchitānaṃ vā sāvajjadhammānaṃ salanato saṃvaraṇato kusalaṃ. Kusaladhammavasena",
  "tika-s0201t:929_6": "hi akusalā manacchaṭṭhesu dvāresu appavattiyā saṃvutā honti. Kucchite vā pāpadhamme",
  "tika-s0201t:929_7": "salayati gameti apanetīti kusalaṃ. Kucchitānaṃ vā pāṇātipātādīnaṃ sānato nisānato",
  "tika-s0201t:929_8": "tejanato kusā, dosalobhādayo. Sādīnavavasena cetanāya tikkhabhāvappattiyā pāṇātipātādīnaṃ",
  "tika-s0201t:929_9": "mahāsāvajjatā. Te kuse lunāti chindatīti kusalaṃ. Kucchitānaṃ vā sānato antakaraṇato",
  "tika-s0201t:929_10": "vināsanato kusāni, puññakiriyavasena pavattāni saddhādīni indriyāni. Tehi lātabbaṃ",
  "tika-s0201t:929_11": "pavattetabbanti kusalaṃ. “Ku”iti vā bhūmi vuccati, adhiṭṭhānabhāvena taṃsadisassa",
  "tika-s0201t:929_12": "attano nissayabhūtassa rūpārūpapabandhassa sampati āyatiñca anudahena vināsanato",
  "tika-s0201t:929_13": "kuṃ sasantīti kusā, rāgādayo. Te viya attano nissayassa lavanato chindanato kusalaṃ.",
  "tika-s0201t:929_14": "Payogasampāditā hi kusaladhammā accantameva rūpārūpadhamme appavattikaraṇena samucchindanti.",
  "tika-s0201t:929_15": "Kusalassa mūlanti kusalamūlaṃ, suppatiṭṭhitabhāvasādhanena kusalassa patiṭṭhā nidānanti",
  "tika-s0201t:929_16": "attho. Akusalamūlanti etthāpi eseva nayo.",
  "tika-s0201t:930_0": "Akusalanti pana na kusalaṃ akusalaṃ, kusaladhammānaṃ paṭipakkhavasena akusalanti",
  "tika-s0201t:930_1": "padassa attho veditabbo. Evañhi ārogyānavajjasukhavipākakosallasambhūtaṭṭhena kusalaṃ",
  "tika-s0201t:930_2": "vuccatīti. Yathā yaṃ dhammajātaṃ na arogaṃ na avajjaṃ na sukhavipākaṃ na ca kosallasambhūtaṃ,",
  "tika-s0201t:930_3": "taṃ akusalanti ayamattho dassito hoti. Evaṃ yaṃ na kucchitānaṃ salanasabhāvaṃ, na",
  "tika-s0201t:930_4": "kusena, kusehi vā pavattetabbaṃ, na ca kuso viya lavanakaṃ, taṃ akusalaṃ nāmāti ayampi",
  "tika-s0201t:930_5": "attho dassitoti veditabbo. Vatthupajānanāti dukkhādivatthuno pajānanā paṭivedho.",
  "tika-s0201t:930_6": "Tathā bujjhanakapuggalānaṃ ajjhāsayavasena desanā pavattāti āha “akusalādipajānanenāpī”ti.",
  "tika-s0201t:930_7": "Teneva ca saṃkhittena desanā pavattā. Bhāvanāmanasikāro pana “sabbaṃ bhikkhave abhiññeyya”nti",
  "tika-s0201t:930_8": "vacanato anavasesato rūpārūpadhammānaṃ pariggahavaseneva pavattati. Tenāha “desanāyevā”tiādi.",
  "tika-s0201t:930_9": "Tattha manasikārapaṭivedhoti pubbabhāge pavattavipassanāmanasikāro ariyamaggapaṭivedho",
  "tika-s0201t:930_10": "ca. Kassaci akopanato vitthāravaseneva vuttaṃ vipassanaṃ anuyuñjantā maggaṃ paṭivijjhantāpi",
  "tika-s0201t:930_11": "vitthāranayeneva paṭivijjhantīti attho visuddhikkamassa abhāvato.",
  "tika-s0201t:931_0": "Bhikkhūti mahāvihāre dhammasaṅgītivasena pañcanikāyamaṇḍale nisinnabhikkhū. Theroti",
  "tika-s0201t:931_1": "tattha saṅghattheroti vadanti. Vatthasuttavaṇṇanāyaṃ vuttanayena pana mahāsaṅgharakkhitattherassa",
  "tika-s0201t:931_2": "antevāsikabhikkhū sandhāya “āhaṃsū”ti vuttaṃ. Theroti pana mahāsaṅgharakkhitatthero.",
  "tika-s0201t:931_3": "So hi imasmiṃ majjhimanikāye taṃ taṃ vinicchayaṃ kathesi. Rāsitoti piṇḍato, ekajjhanti attho.",
  "tika-s0201t:932": "Akusalakammapathavaṇṇanā",
  "tika-s0201t:933_0": "Akosallappavattiyāti kosallapaṭipakkhato akosallaṃ vuccati aññāṇaṃ, tato pavattanato,",
  "tika-s0201t:933_1": "akosallasambhūtattāti attho. Ñāṇapaṭipakkho aññāṇaṃ mittapaṭipakkho amitto viya kusalapaṭipakkho",
  "tika-s0201t:933_2": "akusalaṃ kusalena pahātabbattā, na pana kusalānaṃ pahāyatattā. Kusalameva hi payogasampāditaṃ",
  "tika-s0201t:933_3": "akusalaṃ pajahati. Saha avajjehi lobhādīhi vattatīti sāvajjaṃ. Dukkho aniṭṭho catukkhandha-saṅkhāto",
  "tika-s0201t:933_4": "vipāko etassāti dukkhavipākaṃ. Tattha sāvajjavacanena akusalānaṃ pavattidukkhataṃ",
  "tika-s0201t:933_5": "dasseti, dukkhavipākavacanena vipākadukkhataṃ. Purimañhi pavattisambhavavasena akusalassa",
  "tika-s0201t:933_6": "lakkhaṇavacanaṃ, pacchimaṃ tālantare vipākuppādanasamatthatāvasena. Tathā purimena",
  "tika-s0201t:933_7": "akusalassa avisuddhasabhāvataṃ dasseti, pacchimena avisuddhavipākataṃ. Purimena akusalaṃ",
  "tika-s0201t:933_8": "kusalasabhāvato nivatteti, pacchimena abyākatasabhāvato savipākattadīpakattā pacchimassa.",
  "tika-s0201t:933_9": "Purimena vā avajjavantatādassanato kiccaṭṭhena rasena anatthajananarasataṃ dasseti,",
  "tika-s0201t:933_10": "pacchimena sampattiatthena aniṭṭhavipākarasataṃ. Purimena ca upaṭṭhānākāraṭṭhena",
  "tika-s0201t:933_11": "paccupaṭṭhānena saṃkilesapaccupaṭṭhānataṃ, pacchimena phalaṭṭhena dukkhavipākapaccupaṭṭhānataṃ.",
  "tika-s0201t:933_12": "Purimena ca ayonisomanasikāraṃ akusalassa padaṭṭhānaṃ pakāseti. Tato hi taṃ sāvajjaṃ",
  "tika-s0201t:933_13": "jātaṃ, pacchimena akusalassa aññesaṃ padaṭṭhānabhāvaṃ vibhāveti. Tañhi dukkhavipākassa",
  "tika-s0201t:933_14": "kāraṇanti. Saṃkiliṭṭhanti saṃkilesehi samannāgataṃ, dasahi kilesavatthūhi vibādhitaṃ,",
  "tika-s0201t:933_15": "upatāpitaṃ vā tehi vidūsitaṃ malīnakatañcāti attho. Idañcassa dukkhavipākatañcāti",
  "tika-s0201t:933_16": "atthe idañca dukkhavipākataṃ apaccakkhatāya asaddahantānaṃ paccakkhato ādīnavadassanena",
  "tika-s0201t:933_17": "saṃvejanatthaṃ vuttaṃ. Sādhāraṇā sabbassapi akusalassa.",
  "tika-s0201t:934_0": "Saraseneva patanasabhāvassa antarā eva atīva pātanaṃ atipāto, saṇikaṃ patituṃ adatvā",
  "tika-s0201t:934_1": "sīghaṃ pātananti attho. Atikkammavā satthādīhi abhibhavitvā pātanaṃ atipāto. Payogavatthumahantatādīhi",
  "tika-s0201t:934_2": "mahāsāvajjatā tehi paccayehi uppajjamānāya cetanāya balavabhāvato. Ekassa hi payogassa",
  "tika-s0201t:934_3": "sahasā nipphādanavasena sakiccasādhikāya bahukkhattuṃ pavattajavanehi laddhāsevanāya",
  "tika-s0201t:934_4": "ca sanniṭṭhāpakacetanāya vasena payogassa mahantabhāvo. Satipi kadāci khuddake ceva",
  "tika-s0201t:934_5": "mahante ca pāṇe payogassa samabhāve mahantaṃ hanantassa cetanā tibbākārā uppajjatīti",
  "tika-s0201t:934_6": "vatthussa mahantabhāvo. Iti ubhayampetaṃ cetanāya balavabhāveneva hotīti. Yathāvuttapaccayapariyāyepi",
  "tika-s0201t:934_7": "taṃtaṃpaccayehi cetanāya balavatāya eva mahāsāvajjabhāvo veditabbo. Payogavatthuādipaccayānañhi",
  "tika-s0201t:934_8": "amahattepi hantabbassa guṇavantatāya mahāsāvajjatā, tabbipariyāyena appasāvajjatā",
  "tika-s0201t:934_9": "ca vatthussa mahattāmahattesu viya daṭṭhabbā. Kilesānaṃ upakkamānaṃ dvinnañca mudutāya",
  "tika-s0201t:934_10": "tibbatāya ca appasāvajjatā mahāsāvajjatāpi yojetabbā. Pāṇo pāṇasaññitā vadhakacittañca",
  "tika-s0201t:934_11": "pubbabhāgiyāpi honti, upakkamo vadhakacetanāsamuṭṭhāpito. Pañca sambhārā hi pāṇātipātacetanāti",
  "tika-s0201t:934_12": "sā pañcasambhāravinimuttā daṭṭhabbā. Ayañca vicāro adinnādānādīsupi yathārahaṃ vattabbo.",
  "tika-s0201t:934_13": "Vijjhanapaharaṇādivasena sahatthenanibbatto sāhatthiko, āṇāpanavasena pavatto āṇattiko,",
  "tika-s0201t:934_14": "ususattiyantapāsāṇādinissajjanavasena pavatto nissaggiyo, aduhalasajjanādivasena",
  "tika-s0201t:934_15": "pavatto thāvaro, āthabbaṇikādīnaṃ viya mantaparijappanavasena pavatto vijjāmayo,",
  "tika-s0201t:934_16": "kammavipākajiddhimayo iddhimayo dāṭhākoṭanādīni viya.",
  "tika-s0201t:935_0": "Yadi “mama ida”nti parena pariggahitaṃ adinnaṃ, uttānaseyyakadārakasantake kathaṃ",
  "tika-s0201t:935_1": "tassa pariggahasaññāya eva abhāvatoti āha “yattha paro”tiādi. Paro nāma viññū vā",
  "tika-s0201t:935_2": "aviññū vā atthi tassa vatthussa sāmiko. Aviññūpi hi viññukāle yathākāmaṃ karonto",
  "tika-s0201t:935_3": "adaṇḍārahoti. Mantaparijappanena parasantakaharaṇaṃ vijjāmayo, vinā mantena parasantakassa",
  "tika-s0201t:935_4": "kāyavacīpayogehi parikaḍḍhanaṃ tādiseniddhivasena iddhimayo payogoti adinnādāne cha",
  "tika-s0201t:935_5": "payogā sāhatthikādayo vuttā. Yathānurūpanti ettha sāhatthiko tāva pañcannampi avahārānaṃ",
  "tika-s0201t:935_6": "vasena pavattati, tathā āṇattiyo nissaggiyo ca. Thāvaro theyyāvahārapasayhāvahārapaṭicchannāvahāravasena.",
  "tika-s0201t:935_7": "Tathā sesāpīti daṭṭhabbaṃ.",
  "tika-s0201t:936_0": "Methunasamācāresūti sadārāsantosa-paradāragamanavasena duvidhesu methunasamācāresu.",
  "tika-s0201t:936_1": "Ayamevahi bhedo idhādhippeto. Gottarakkhitā sagottehi rakkhitā. Dhammarakkhitā sahadhammikehi",
  "tika-s0201t:936_2": "rakkhitā. Sārakkhā sasāmikā. Yassā gamane raññā daṇḍo ṭhapito, sā saparidaṇḍā. Bhariyabhāvatthaṃ",
  "tika-s0201t:936_3": "dhanena kītā dhanakkītā. Chandena vasantī chandavāsinī. Bhogatthaṃ vasantī bhogavāsinī.",
  "tika-s0201t:936_4": "Paṭatthaṃ vasantī paṭavāsinī. Udakapattaṃ āmasitvā gahitā odapattakinī. Cumbaṭakaṃ",
  "tika-s0201t:936_5": "apanetvā gahitā obhaṭacumbaṭā. Karamarānītā dhajāhatā. Taṅkhaṇikā muhuttikā. Abhibhavitvā",
  "tika-s0201t:936_6": "vītikkame micchācāro mahāsāvajjo, na tathā dvinnaṃ samānachandatāya. Abhibhavitvā",
  "tika-s0201t:936_7": "vītikkamane satipi maggenamaggapaṭipattiadhivāsane purimuppannasevanābhisandhipayogābhāvato",
  "tika-s0201t:936_8": "micchācāro na hoti abhibhuyyamānassāti vadanti. Sevanācitte sati payogābhāvo appamāṇaṃ",
  "tika-s0201t:936_9": "yebhuyyena itthiyā sevanāpayogassa abhāvato. Tathā sati puretaraṃ sevanācittassa",
  "tika-s0201t:936_10": "upaṭṭhānepi tassā micchācāro na siyā, tathā purisassapi sevanāpayogābhāveti, tasmā",
  "tika-s0201t:936_11": "attano ruciyā pavattitassa vasena tayo, balakkārena pavattitassa vasena tayoti sabbepi",
  "tika-s0201t:936_12": "aggahitaggahaṇena cattāro sambhārāti vuttanti veditabbaṃ.",
  "tika-s0201t:937_0": "Atthabhañjakoti kammapathavasena vuttaṃ. Kammapathakathā hesāti. Assāti visaṃvādakassa.",
  "tika-s0201t:937_1": "Musā vadati etenāti cetanā musāvādo, imasmiṃ pakkhe atathākārena vatthuno viññāpanapayogo",
  "tika-s0201t:937_2": "musā, taṃsamuṭṭhāpikā cetanāmusāvādoti vuttattā tato aññathā vattuṃ “aparo nayo”tiādi",
  "tika-s0201t:937_3": "vuttaṃ. Attano santakaṃ adātukāmatāyātiādi musāvādasāmaññena vuttaṃ. Hasādhippāyenapi",
  "tika-s0201t:937_4": "visaṃvādanapurakkhārassa musāvādo. Parassāti visaṃvādanavasena viññāpetabbassa. Soti musāvādapayogo.",
  "tika-s0201t:938": "Suññabhāvanti pītivirahitatāya rittabhāvaṃ. Pharusasaddatāya neva kaṇṇasukhā. Atthavipannatāya na hadayasukhā. Saṃkiliṭṭhacittassāti dosena, lobhena vā dūsitacittassa.",
  "tika-s0201t:939_0": "Ekantapharusā cetanāti etena duṭṭhacittataṃyeva vibhāveti, duṭṭhacittatā cassa amaraṇādhippāyavasena",
  "tika-s0201t:939_1": "daṭṭhabbā. Sati hi maraṇādhippāye atthasiddhi, tadabhāve pāṇātipātabyāpādā siyunti.",
  "tika-s0201t:939_2": "Yaṃ paṭicca pharusavācā payujjati, tassa sammukhāva sīsaṃ eti. Parammukhāpi sīsaṃ",
  "tika-s0201t:939_3": "eti evāti apare. Tatthāyaṃ adhippāyo yutto siyā – sammukhā payoge agāravādīnaṃ balavabhāvato",
  "tika-s0201t:939_4": "siyā cetanā balavatī, parassa ca tadatthaviññāpanaṃ, na tathā asammukhāti. Yathā",
  "tika-s0201t:939_5": "ca akkosite mate āḷahane katā khamāpanā upavādantarāyaṃ nivatteti, evaṃ parammukhā",
  "tika-s0201t:939_6": "payuttā pharusavācā hotiyevāti sakkā viññātuṃ. Tassāti ekantapharusacetanāya eva",
  "tika-s0201t:939_7": "pharusavācābhāvassa āvibhāvatthaṃ. Mammacchedako savanapharusatāyāti adhippāyo. Cittasaṇhātāya",
  "tika-s0201t:939_8": "pharusavācā na hoti kammapathā’ppattattā, kammabhāvaṃ pana na sakkā vāretuṃ. Evaṃ",
  "tika-s0201t:939_9": "anvayavasena cetanāpharusatāya pharusavācaṃ sādhetvā idāni tameva byatirekavasena",
  "tika-s0201t:939_10": "sādhetuṃ “vacanasaṇhatāyā”tiādi vuttaṃ. Esāti pharusavācā. Kammapathabhāvaṃ appattā",
  "tika-s0201t:939_11": "appasāvajjā, itarā mahāsāvajjā. Tathā kilesānaṃ mudutibbatābhedehi sabbaṃ purimasadisaṃ.",
  "tika-s0201t:940_0": "Āsevanaṃ bahulīkaraṇaṃ. Yaṃ uddissa pavattito, tena aggahite appasāvajjo, gahite",
  "tika-s0201t:940_1": "mahāsāvajjo kammapathappattito. Yo koci pana samphappalāpo dvīhi sambhārehi sijjhati.",
  "tika-s0201t:940_2": "Kilesānaṃ mudutibbatāvasenapi appasāvajjamahāsāvajjatā veditabbā.",
  "tika-s0201t:941_0": "Attano pariṇāmanaṃ cittenevāti veditabbaṃ. Hitasukhaṃ byāpādayatīti yo taṃ uppādeti,",
  "tika-s0201t:941_1": "tassa hitasukhaṃ vināseti. Aho vatāti iminā accantavināsacintanaṃ dīpeti. Evaṃ hissa",
  "tika-s0201t:941_2": "dāruṇapavattiyā kammapathappatti. Yathābhuccagahaṇābhāvenāti yāthāvaggāhassa abhāvena",
  "tika-s0201t:941_3": "aniccādisabhāvassa niccādito gahaṇena. Micchā passatīti vitathaṃ passati. Samphappalāpo",
  "tika-s0201t:941_4": "viyāti iminā āsevanassa mandatāya appasāvajjataṃ, mahantatāya mahāsāvajjataṃ dasseti.",
  "tika-s0201t:941_5": "Gahitākāraviparītatāti micchādiṭṭhiyā gahitākārassa viparītabhāvo. Vatthunoti tassā",
  "tika-s0201t:941_6": "ayathābhūtasabhāvamāha. Tathābhāvenāti gahitākāreneva tassa diṭṭhigatikassa, tassa",
  "tika-s0201t:941_7": "vā vatthuno upaṭṭhānaṃ evametaṃ, na ito aññathāti.",
  "tika-s0201t:942": "Dhammatoti sabhāvato. Koṭṭhāsatoti phassapañcamakādīsu cittaṅgakoṭṭhāsesu yaṃ koṭṭhāsā honti, tatoti attho. Cetanādhammāti cetanāsabhāvā.",
  "tika-s0201t:943_0": "Paṭipāṭiyā sattāti ettha nanu cetanā abhidhamme kammapathesu na vuttāti paṭipāṭiyā",
  "tika-s0201t:943_1": "sattannaṃ kammapathabhāvo na yuttoti? Na, avacanassa aññahetukattā. Na hi tattha",
  "tika-s0201t:943_2": "cetanāya akammapathattā kammapatharāsimhi avacanaṃ, kadāci pana kammapatho hoti,",
  "tika-s0201t:943_3": "na sabbadāti kammapathabhāvassa aniyatattā avacanaṃ. Yadā pana kammapatho hoti, tadā",
  "tika-s0201t:943_4": "kammapatharāsisaṅgaho na nivārito. Etthāha – yadi cetanāya sabbadā kammapathabhāvābhāvato",
  "tika-s0201t:943_5": "aniyato kammapathabhāvoti kammapatharāsimhi avacanaṃ, nanu abhijjhādīnaṃ kammapathabhāvaṃ",
  "tika-s0201t:943_6": "appattānaṃ atthitāya aniyato kammapathabhāvoti tesampi kammapatharāsimhi avacanaṃ",
  "tika-s0201t:943_7": "āpajjatīti? Nāpajjati kammapathatātaṃsabhāgatāhi tesaṃ tattha vuttattā. Yadi evaṃ",
  "tika-s0201t:943_8": "cetanāpi tattha vattabbā siyā? Saccametaṃ, sā pana pāṇātipātādikāti pākaṭo, tassā",
  "tika-s0201t:943_9": "kammapathabhāvoti na vuttā siyā. Cetanāya hi – “cetanāhaṃ, bhikkhave, kammaṃ vadāmi,",
  "tika-s0201t:943_10": "tividhā, bhikkhave, kāyasañcetanā akusalaṃ kāyakamma”ntiādivacanato kammabhāvo pākaṭo,",
  "tika-s0201t:943_11": "kammaṃyeva ca sugatiduggatīnaṃ tattha uppajjanakasukhadukkhānañca pathabhāvena pavattaṃ",
  "tika-s0201t:943_12": "kammapathoti vuccatīti pākaṭo tassā kammapathabhāvo, abhijjhādīnaṃ pana cetanāsamīhanabhāvena",
  "tika-s0201t:943_13": "sucaritaduccaritabhāvo cetanājanitapiṭṭhivaṭṭakabhāvena sugatiduggatitaduppajjanakasukhadukkhānaṃ",
  "tika-s0201t:943_14": "pathabhāvo cāti na tathā pākaṭo kammapathabhāvoti teyeva tena sabhāvena dassetuṃ",
  "tika-s0201t:943_15": "abhidhamme cetanā kammapatharāsibhāvena na vuttā, atathājātiyakattā vā cetanā tehi",
  "tika-s0201t:943_16": "saddhiṃ na vuttāti daṭṭhabbaṃ. Mūlaṃ patvāti mūladesanaṃ patvā, mūlasabhāvesu dhammesu",
  "tika-s0201t:943_17": "vuccamānesūti attho.",
  "tika-s0201t:944_0": "Adinnādānaṃ sattārammaṇanti idaṃ “pañca sikkhāpadā parittārammaṇā eva vā”ti imāya",
  "tika-s0201t:944_1": "pañhapucchakapāḷiyā virujjhati. Yañhi pāṇātipātādidussīlyassa ārammaṇaṃ, tadeva taṃ",
  "tika-s0201t:944_2": "veramaṇiyā ārammaṇaṃ. Vītikkamitabbavatthuto eva hi viratīti. Sattārammaṇanti vā",
  "tika-s0201t:944_3": "sattasaṅkhātaṃ saṅkhārārammaṇameva upādāya vuttanti nāyaṃ virodho. Tathā hi vuttaṃ",
  "tika-s0201t:944_4": "sammohavinodaniyaṃ “yāni sikkhāpadāni ettha sattārammaṇānīti vuttāni, tāni yasmā",
  "tika-s0201t:944_5": "sattoti saṅkhyaṃ gataṃ saṅkhārameva ārammaṇaṃ karontī”ti. Visabhāgavatthuno “itthī,",
  "tika-s0201t:944_6": "puriso”ti gahetabbato sattārammaṇoti eke. “Eko diṭṭho, dve sutā”tiādinā samphappalapane",
  "tika-s0201t:944_7": "diṭṭhasutamutaviññātavasena. Tathā abhijjhāti ettha tathā-saddo “diṭṭhasutamutaviññātavasenā”ti",
  "tika-s0201t:944_8": "idampi upasaṃharati, na sattasaṅkhārārammaṇataṃ eva dassanādivasena abhijjhāyanato.",
  "tika-s0201t:944_9": "“Natthi sattā opapātikā”ti pavattamānāpi micchādiṭṭhi tebhūmakadhammavisayāvāti adhippāyenassā",
  "tika-s0201t:944_10": "saṅkhārārammaṇatā vuttā. Kathaṃ pana micchādiṭṭhiyā sabbe tebhūmakadhammā ārammaṇaṃ",
  "tika-s0201t:944_11": "hontīti? Sādhāraṇato. “Natthi sukatadukkaṭānaṃ kammānaṃ phalaṃ vipāko”ti hi pavattamānāya",
  "tika-s0201t:944_12": "atthato rūpārupāvacaradhammāpi gahitā eva hontīti.",
  "tika-s0201t:945": "Sukhabahulatāya rājāno hasamānāpi “coraṃ ghātethā”ti vadanti, hāso pana tesaṃ aññavisayoti āha “sanniṭṭhāpaka…pe… hotī”ti.",
  "tika-s0201t:946_0": "Kesañcīti sahajātānaṃ adinnādānādīnaṃ. Sampayuttapabhāvakaṭṭhenāti sampayutto hutvā",
  "tika-s0201t:946_1": "uppādakaṭṭhena. Kesañcīti asahajātānaṃ. Upanissayapaccayaṭṭhenāti etena mūlaṭṭhena",
  "tika-s0201t:946_2": "lobhassa upakārataṃ nivatteti. Suppatiṭṭhitabhāvasādhanaṭṭho hi mūlaṭṭho, so ca hetupaccayatāavinābhāvī,",
  "tika-s0201t:946_3": "tena cettha mūlamiva mūlanti gahetabbaṃ, nippariyāyato pana pubbe “kesañcī”ti vuttānaṃ",
  "tika-s0201t:946_4": "sahajātānaṃ mūlabhāvo veditabbo. Ratto khotiādinā suttapadenapi pāṇātipātādīnaṃ akusalānaṃ",
  "tika-s0201t:946_5": "lobhassa mūlakāraṇataṃ vibhāveti, na mūlaṭṭhenupakāratthaṃ avisesato tesaṃ hetupaccayattābhāvato.",
  "tika-s0201t:947": "Akusalakammapathavaṇṇanā niṭṭhitā.",
  "tika-s0201t:948": "Kusalakammapathavaṇṇanā",
  "tika-s0201t:949_0": "Veranti pāṇātipātādipāpadhammaṃ. So hi verahetutāya “vera”nti vuccati, taṃ maṇati",
  "tika-s0201t:949_1": "“mayi idha ṭhitāya kathamāgacchasī”ti tajjentī viya nivāretīti veramaṇī. Tenāha “pajahatī”ti.",
  "tika-s0201t:949_2": "“Viramaṇī”ti vattabbe niruttinayena eva-kāraṃ katvā evaṃ vuttaṃ. Vibhaṅge eva niddisanavasena",
  "tika-s0201t:949_3": "evaṃ vuttā. Asamādinnasīlassa sampattato yathāupaṭṭhitavītikkamitabbavatthuto virati",
  "tika-s0201t:949_4": "sampattavirati, samādānavasena uppannā virati samādānavirati, samādānavasena uppannā",
  "tika-s0201t:949_5": "virati samādānavirati, kilesānaṃ samucchindanavasena pavattāvirati samucchedavirati.",
  "tika-s0201t:950": "Jīvamānasasassa maṃsarudhirasammissatāya allasasamaṃsaṃ. Muñci sabbattha samakaruṇatāya. Saccaṃ vatvā “etena saccavajjena mayhaṃ mātu rogo sammatū”ti adhiṭṭhāsi.",
  "tika-s0201t:951": "Mahāsappoti ajagaro. Muñcitvā agamāsi sīlatejena.",
  "tika-s0201t:952_0": "Kosallaṃ vuccati ñāṇaṃ, kosallena, kosallato vā pavattiyā upagamanato. Kucchitasayanatoti",
  "tika-s0201t:952_1": "kucchitenākārena sayanato anusayanato, pavattanato vā. “Veramaṇikusalā”ti vattabbāpi",
  "tika-s0201t:952_2": "pucchānurūpaṃ vissajjananti “kusalā”ti na vuttā, “kusala”ntveva vuttā.",
  "tika-s0201t:953": "Kāmañcettha pāḷiyaṃ viratiyova āgatā, sikkhāpadavibhaṅge pana cetanāpi āharitvā dīpitāti tadubhayampi gaṇhanto “cetanāpi vaṭṭanti viratiyopī”ti āha.",
  "tika-s0201t:954": "Anabhijjhā hi mūlaṃ patvā kammapathakoṭṭhāsaṃ patvā anabhijjhāti vuttadhammo mūlato alobho kusalamūlaṃ hotīti evamattho daṭṭhabbo. Sesapadadvayepi eseva nayo.",
  "tika-s0201t:955": "Dussīlyārammaṇā tadārammaṇā jīvitindriyādiārammaṇā kathaṃ dussīlyāni pajahantīti taṃ dassetuṃ “yathā panā”tiādi vuttaṃ.",
  "tika-s0201t:956_0": "Anabhijjhā …pe… viramantassāti abhijjhaṃ pajahantassāti attho. Na hi manoduccaritato",
  "tika-s0201t:956_1": "virati atthi anabhijjhādīheva tappahānasiddhito. Tesu alobhotiādīsu yaṃ vattabbaṃ,",
  "tika-s0201t:956_2": "taṃ akusalamūlesu vuttanayeneva veditabbaṃ.",
  "tika-s0201t:957_0": "Appanāvāranti nigamanavāraṃ. Ekena nayenāti vedanādivasena arūpamukheneva anekavidhesu",
  "tika-s0201t:957_1": "vipassanākammaṭṭhānesu ekena kammaṭṭhānanayena. “Ṭhapetvā abhijjhaṃ nava akusalakammapathā”ti",
  "tika-s0201t:957_2": "vattabbaṃ. Dasāti vā idaṃ “kusalakammapathā”ti iminā sambandhitabbaṃ “akusalakammapathā",
  "tika-s0201t:957_3": "ca dasa kusalakammapathā cā”ti. “Ṭhapetvā abhijjha”nti hi imināva akusalakammapathānaṃ",
  "tika-s0201t:957_4": "navabhāvo vutto hoti. Atha vā dasāti idaṃ ubhayathāpi sambandhitabbaṃ. Abhijjhā hi",
  "tika-s0201t:957_5": "pahātabbāpi sati pariññeyyataṃ nātivattatīti. Tathā hi vuttaṃ “rūpataṇhā piyarūpaṃ",
  "tika-s0201t:957_6": "sātarūpa”ntiādi, tasmā sā tāya pariññeyyatāya dukkhasaccepi saṅgahaṃ labhateva, pahātabbaṃ",
  "tika-s0201t:957_7": "pana upādāya “ṭhapetvā abhijjha”nti vuttaṃ. Tenevāha “pariyāyena pana sabbepi kammapathā",
  "tika-s0201t:957_8": "dukkhasacca”nti. Abhijjhālobhānaṃ pavattiākārasiddhabhedaṃ upādāya “ime dve dhammā”ti",
  "tika-s0201t:957_9": "vuttaṃ. Suttantanayena taṇhā “samudayasacca”nti vuttāti āha “nippariyāyena samudayasacca”nti.",
  "tika-s0201t:957_10": "Appavattīti appavattinimittamāha yathā “rāgakkhayo dosakkhayo”ti. Sappaccayatāya",
  "tika-s0201t:957_11": "saṅkhatasabhāve dukkhasacce gahite appaccayatāya asaṅkhataṃ nirodhasaccaṃ paṭipakkhato",
  "tika-s0201t:957_12": "āvattati, ekantasāvajje ācayagāmilakkhaṇe samudayasacce gahite sāvajjā vigamanaṃ",
  "tika-s0201t:957_13": "apacayagāmilakkhaṇaṃ maggasaccaṃpaṭipakkhato āvattatīti dve āvattahāravasena veditabbānīti",
  "tika-s0201t:957_14": "vuttaṃ. Tenevāha nettiyaṃ –",
  "tika-s0201t:958": "“Ekamhi padaṭṭhāne, pariyesati sesakaṃ padaṭṭhānaṃ;",
  "tika-s0201t:959": "Āvattati paṭipakkhe, āvatto nāma so hāro”ti.",
  "tika-s0201t:960_0": "Sabbākārenāti kāmarāgarūparāgādisabbappakārehi, sabbato vā apāyagamanīyādiākārato,",
  "tika-s0201t:960_1": "tattha kiñcipi anavasesetvā vā. Sabbākārenevāti sabbākārato. Nīharitvāti apanetvā,",
  "tika-s0201t:960_2": "samucchinditvāicceva attho. Kañci dhammaṃ anavakārīkaritvāti rūpavedanādīsu kañci",
  "tika-s0201t:960_3": "ekadhammampi avinibbhogaṃ katvā, ekekato aggahetvā samūhatova gahetvāti attho. Asmīti",
  "tika-s0201t:960_4": "ahamasmīti mānaggāhavasena. So pana yasmā pañcakkhandhe niravasesato gaṇhāti, tasmā",
  "tika-s0201t:960_5": "vuttaṃ “samūhaggahaṇākārenā”ti. Yasmā cettha aggamaggacittaṃ vuccati, tasmā āha “diṭṭhisadisaṃ",
  "tika-s0201t:960_6": "mānānusaya”nti. “Yaṃ rūpaṃ taṃ aha”ntiādinā yathā diṭṭhi rūpādiṃ “ahamasmī”ti gaṇhantī",
  "tika-s0201t:960_7": "pavattati, evaṃ mānopi “seyyohamasmī”tiādināti āha “mānānusayo asmīti pavattattā",
  "tika-s0201t:960_8": "diṭṭhisadiso”ti. Paricchedakaroti osānaparicchedakaro ito paraṃ dukkhassābhāvakaraṇato.",
  "tika-s0201t:960_9": "Kammapathadesanāyāti kammapathamukhena pavattacatusaccadesanāya. Manasikārappaṭivedhavasenāti",
  "tika-s0201t:960_10": "vipassanāmanasikāramaggappaṭivedhavasena.",
  "tika-s0201t:961": "Kusalakammapathavāravaṇṇanā niṭṭhitā.",
  "tika-s0201t:962": "Āhāravāravaṇṇanā",
  "tika-s0201t:963_0": "90. Āharatīti āneti, uppādeti upatthambheti cāti attho. Nibbattāti pasutā. Tato paṭṭhāya",
  "tika-s0201t:963_1": "hi loke jātavohāro. Paṭisandhiggahaṇato pana paṭṭhāya yāva mātukucchito nikkhamanaṃ,",
  "tika-s0201t:963_2": "tāva sambhavesino. Esa tāva gabbhaseyyakesu bhūtasambhavesivibhāgo, itaresu pana",
  "tika-s0201t:963_3": "paṭhamacittādivasena vutto. Sambhava-saddo cettha gabbhaseyyakānaṃ vasena pasūtipariyāyo,",
  "tika-s0201t:963_4": "itaresaṃ vasena uppattipariyāyo. Paṭhamacittapaṭhamairiyāpathakkhaṇesu hi te sambhavaṃ",
  "tika-s0201t:963_5": "uppattiṃ esanti upagacchanti nāma, na tāva bhūtā uppattiyā na suppatiṭṭhitattā. Bhūtāyeva",
  "tika-s0201t:963_6": "sabbaso bhavesanāya samucchinnattā. Na puna bhavissantīti avadhāraṇena nivattitamatthaṃ",
  "tika-s0201t:963_7": "dasseti, “yo ca kālaghaso bhūto”tiādīsu bhūta-saddassa khīṇāsavavācitā daṭṭhabbā.",
  "tika-s0201t:963_8": "Vā-saddo cettha sampiṇḍanattho “agginā vā udakena vā”tiādīsu viya.",
  "tika-s0201t:964_0": "Yathāsakaṃ paccayabhāvena attabhāvassa paṭṭhapanamevetthaāhārehi kātabbaanuggahoti",
  "tika-s0201t:964_1": "adhippāyenāha “vacanabhedo…pe… ekoyevā”ti. Sattassa uppannadhammānanti sattassasantāne",
  "tika-s0201t:964_2": "uppannadhammānaṃ. Yathā “vassasataṃ tiṭṭhatī”ti vutte anuppabandhavasena pavattatīti",
  "tika-s0201t:964_3": "vuttaṃ hoti, evaṃ ṭhitiyāti anuppabandhavasena pavattiyāti attho, sā pana avicchedoti",
  "tika-s0201t:964_4": "āha “avicchedāyā”ti. Anuppabandhadhammuppattiyā sattasantāno anuggahito nāma hotīti",
  "tika-s0201t:964_5": "āha “anuppannānaṃ uppādāyā”ti. Etānīti ṭhitianuggahapadāni. Ubhayattha daṭṭhabbāni, na yathāsaṅkhyaṃ.",
  "tika-s0201t:965_0": "Vatthugatā ojā vatthu viya tena saddhiṃ āharitabbataṃ gacchatīti vuttaṃ “ajjhoharitabbato",
  "tika-s0201t:965_1": "āhāro”ti. Nibbattitaojaṃ pana sandhāya “kabaḷīkārāhāro ojaṭṭhamakarūpāni āharatī”ti",
  "tika-s0201t:965_2": "vakkhati. Oḷārikatā appojatāya, na vatthuno thūlatāya, kathinatāya vā, tasmā yasmiṃ",
  "tika-s0201t:965_3": "vatthusmiṃ parittā ojā hoti, taṃ oḷārikaṃ. Sappādayo dukkhuppādakatāya oḷārikāveditabbā.",
  "tika-s0201t:965_4": "Visāṇādīnaṃ tivassachaḍḍitānaṃ pūtibhūttatā mudukatāti vadanti, taracchakheḷatemikatāya",
  "tika-s0201t:965_5": "pana tathābhūtānaṃ tesaṃ mudukatā. Dhammasabhāvo hesa. Sasānaṃ āhāro sukhumo taruṇatiṇasassakhādanato.",
  "tika-s0201t:965_6": "Sakuṇānaṃ āhāro sukhumo tiṇabījādikhādanato. Paccantavāsīnaṃ sukhumo, tesañhi sākapaṇṇasukkhakurapadumapattampi",
  "tika-s0201t:965_7": "āhāroti. Tesaṃ paranimmitavasavattīnaṃ. Sukhumotvevāti na kiñci upādāya, atha kho",
  "tika-s0201t:965_8": "sukhumo icceva niṭṭhaṃ patto tato paraṃ sukhumassa abhāvato.",
  "tika-s0201t:966_0": "Vatthuvasena panettha āhārassa oḷārikasukhumatā vuttā, sā cassa appojamahojatāhi",
  "tika-s0201t:966_1": "veditabbāti dassetuṃ “ettha cā”tiādi vuttaṃ. Parissamanti khudāvasena uppannaṃ sarīrakhedaṃ.",
  "tika-s0201t:966_2": "Vinodetīti vatthu tassa vinodanamattaṃ karoti. Na pana sakkoti pāletunti sarīraṃ",
  "tika-s0201t:966_3": "yāpetuṃ nappahoti nissārattā. Na sakkoti parissamaṃ vinodetuṃ āmāsayassa apūraṇato.",
  "tika-s0201t:967_0": "Chabbidhopīti iminā kassacipi phassassa anavasesitabbatamāha. Āhārassadesanākkamenevettha",
  "tika-s0201t:967_1": "phassādīnaṃ dutiyāditā, na aññena kāraṇenāti āha “desanānayo evā”tiādi. Manaso sañcetanā,",
  "tika-s0201t:967_2": "na sattassāti dassanatthaṃ manogahaṇaṃ yathā “cittassa ṭhiti, cetovimutti cā”ti āha",
  "tika-s0201t:967_3": "“manosañcetanāti cetanā evā”ti. Cittanti yaṃ kiñci cittaṃ, na vipākaviññāṇameva.",
  "tika-s0201t:968_0": "Pubbe “āhāranti paccaya”nti vuttattā “yadi paccayaṭṭho āhāraṭṭho”tiādinā codeti.",
  "tika-s0201t:968_1": "Atha kasmā imeyeva cattāro vuttāti atha kasmā cattārova vuttā, ime eva ca vuttāti",
  "tika-s0201t:968_2": "yojanā. Visesapaccayattāti etena yathā aññe paccayadhammā attano paccayuppannassa",
  "tika-s0201t:968_3": "paccayāva honti, ime pana tathā ca honti aññathā cāti samānepi paccayatte atirekapaccayā",
  "tika-s0201t:968_4": "honti, tasmā āhārāti vuttāti imamatthaṃ dasseti. Idāni taṃ atirekapaccayataṃ dassetuṃ",
  "tika-s0201t:968_5": "“visesapaccayo hī”tiādi āraddhaṃ. Visesapaccayo rūpakāyassa kabaḷīkāro āhāro upatthambhakabhāvato.",
  "tika-s0201t:968_6": "Tenāha aṭṭhakathāyaṃ “rūpārūpānaṃ upatthambhakattena upakārakā cattāro āhārā āhārapaccayo”ti.",
  "tika-s0201t:968_7": "Upatthambhakattañhi satipi janakatte arūpīnaṃ āhārānaṃ āhārajarūpasamuṭṭhāpakarūpāhārassa",
  "tika-s0201t:968_8": "ca hoti, asati pana upatthambhakatte āhārānaṃ janakattaṃ natthīti upatthambhakattaṃ",
  "tika-s0201t:968_9": "padhānaṃ. Janayamānopi hi āhāro avicchedavasena upatthambhayamāno eva janetīti upattambhakabhāvo",
  "tika-s0201t:968_10": "eva āhārabhāvo. Vedanāya phasso visesapaccayo. “Phassapaccayā vedanā”ti hi vuttaṃ.",
  "tika-s0201t:968_11": "“Saṅkhārapaccayā viññāṇa”nti vacanato viññāṇassamanosañcetanā. “Cetanā tividhaṃ bhavaṃ",
  "tika-s0201t:968_12": "janetī”ti hi vuttaṃ. “Viññāṇapaccayā nāmarūpa”nti pana vacanato nāmarūpassa viññāṇaṃ",
  "tika-s0201t:968_13": "visesapaccayā. Na hi okkantiviññāṇābhāve nāmarūpassa attasambhavo. Yathāha “viññāṇañca",
  "tika-s0201t:968_14": "hi, ānanda, mātukucchismiṃ na okkamissatha, api nu kho nāmarūpaṃ mātukucchismiṃ samuccissathā”tiādi.",
  "tika-s0201t:968_15": "Vuttamevatthaṃ suttena sādhetuṃ “yathāhā”tiādi vuttaṃ.",
  "tika-s0201t:969_0": "Evaṃ yadipi paccayaṭṭho āhāraṭṭho, visesapaccayatāya pana ime eva āhārāti vuttāti",
  "tika-s0201t:969_1": "taṃ nesaṃ visesapaccayataṃ avibhāgato dassetvā idāni vibhāgato dassetuṃ “ko panetthā”tiādi",
  "tika-s0201t:969_2": "āraddhaṃ. Mukhe ṭhapitamattoyeva asaṅkhādito, tattakenapi abbhantarassa āhārassa",
  "tika-s0201t:969_3": "paccayo hoti eva. Tenāha “aṭṭha rūpāni samuṭṭhāpetī”ti. Sukhavedanāya hito sukhavedaniyo.",
  "tika-s0201t:969_4": "Sabbathāpīti cakkhusamphassādivasena. Yattakā phassassa pakārabhedā, tesaṃ vasena",
  "tika-s0201t:969_5": "sabbappakāropi phassāhāro. Yathārahaṃ tisso vedanā āharati, anāhārako natthi.",
  "tika-s0201t:970_0": "Sabbathāpīti idhāpi phassāhāre vuttanayānusārena attho veditabbo. Tisantativasenāti",
  "tika-s0201t:970_1": "kāyadasakaṃ bhāvadasakaṃ vatthudasakanti tividhasantativasena. Sahajātādipaccayanayenāti",
  "tika-s0201t:970_2": "sahajātādipaccayavidhinā. Paṭisandhiviññāṇañhi attanā sahajātanāmassa sahajātaaññamaññanissayavipākindriyasampayuttaatthiavigatapaccayehi",
  "tika-s0201t:970_3": "paccayo hontoyeva āhārapaccayatāya taṃ āhāretī vuttaṃ, sahajātarūpesu pana vatthuno",
  "tika-s0201t:970_4": "sampayuttapaccayaṃ ṭhapetvā vippayuttapaccayena, sesarūpassa aññamaññapaccayañca",
  "tika-s0201t:970_5": "ṭhapetvā vuttanayenevayojanā kātabbā. Tānīti napuṃsakaniddeso anapuṃsakānampi napuṃsakehi saha vacanato.",
  "tika-s0201t:971_0": "Sāsavā kusalākusalacetanāva vuttā. Visesapaccayabhāvadassanaṃ hetanti. Tenāha “avisesena",
  "tika-s0201t:971_1": "panā”tiādi. Paṭisandhiviññāṇameva vuttanti etthāpi eseva nayo. Yathā tassa tassa",
  "tika-s0201t:971_2": "phalassa visesato paccayatāya etesaṃ āhāraṭṭho, evaṃ avisesatopīti dassantena “avisesena",
  "tika-s0201t:971_3": "panā”tiādi vuttaṃ. Tattha taṃsampayuttataṃsamuṭṭhānadhammānanti tehi phassādīhi sampayuttadhammānañceva",
  "tika-s0201t:971_4": "taṃsamuṭṭhānarūpadhammānañca. Tattha sampayuttaggahaṇaṃ yathārahato daṭṭhabbaṃ, samuṭṭhānaggahaṇaṃ pana avisesato.",
  "tika-s0201t:972_0": "Upatthambhento āhārakiccaṃ sādhetīti upatthambhentoyeva rūpaṃ samuṭṭhāpeti, ojaṭṭhamakarūpasamuṭṭhāpaneneva",
  "tika-s0201t:972_1": "panassa upatthambhanakiccasiddhi. Phusantoyevāti phusanakiccaṃ karonto eva. Āyūhamānāvāti",
  "tika-s0201t:972_2": "cetayamānā eva abhisandahantī eva. Vijānantamevāti upapattiparikappanavasena vijānantameva",
  "tika-s0201t:972_3": "āhārakiccaṃ sādhetīti yojanā. Sesapadadvayepi eseva nayo. Āhārakiccasādhanañca tesaṃ",
  "tika-s0201t:972_4": "vedanādiuppattihetutāya attabhāvassa pavattanameva.",
  "tika-s0201t:973_0": "Kāyaṭṭhapanenāti kasmā vuttaṃ? Nanu kammajādirūpaṃ kammādināva pavattatīti codanaṃ",
  "tika-s0201t:973_1": "sandhāyāha “kammajanitopī”tiādi. Upādinnarūpasantatiyā upatthambhaneneva utucittajarūpasantatīnampi",
  "tika-s0201t:973_2": "upatthambhanasiddhi hotīti “dvinnaṃ rūpasantatīna”nti vuttaṃ. Upatthambhanameva sandhāya",
  "tika-s0201t:973_3": "“anupālako hutvā”ti ca vuttaṃ. Rūpakāyassa ṭhitihetutā hi yāpanā anupālanā.",
  "tika-s0201t:974_0": "Sukhādivatthubhūtanti sukhādīnaṃ pavattiṭṭhānabhūtaṃ. Ārammaṇampi hi vasati ettha",
  "tika-s0201t:974_1": "ārammaṇakaraṇavasena tadārammaṇā dhammāti vatthūti vuccati. Phusantoyevāti idaṃ phassassa",
  "tika-s0201t:974_2": "phusanasabhāvattā vuttaṃ. Na hi dhammānaṃ sabhāvena vinā pavatti atthi. Vedanāpavattiyā",
  "tika-s0201t:974_3": "vinā sattānaṃ sandhāvanatā natthīti āha “sukhādi…pe… hotī”ti, na cettha saññībhavakathāyaṃ",
  "tika-s0201t:974_4": "asaññībhavo dassetabbo, tassāpi vā kāraṇabhūtavedanāpavattivaseneva ṭhitiyā hetuno",
  "tika-s0201t:974_5": "abyāpitā. Tathā hi “manosañcetanā…pe… bhavamūlanipphādanato sattānaṃ ṭhitiyā hotī”ti",
  "tika-s0201t:974_6": "vuttā, tato eva “viññāṇaṃ vijānantamevāti upapattiparikappanavasena vijānantamevā”ti vuttovāyamatthoti.",
  "tika-s0201t:975_0": "Cattāri bhayāni daṭṭhabbāni ādīnavavibhāvanato. Nikantīti nikāmanā. Rasataṇhaṃ sandhāya",
  "tika-s0201t:975_1": "vadati. Sā hi kabaḷīkāre āhāre balavatī. Teneva tattha avadhāraṇaṃ kataṃ. Bhāyati",
  "tika-s0201t:975_2": "etasmāti bhayaṃ, nikantiyevabhayaṃ mahānatthahetuto. Upagamanaṃ visayindriyaviññāṇesu",
  "tika-s0201t:975_3": "visayaviññāṇesu eva ca saṅgativasena pavatti, taṃ vedanādiuppattihetutāya “bhaya”nti",
  "tika-s0201t:975_4": "vuttaṃ. Avadhāraṇe payojanaṃ vuttanayameva. Sesadvayepi esevanayo. Āyūhanaṃ abhisandahanaṃ,",
  "tika-s0201t:975_5": "saṃvidhānantipi vadanti. Taṃ bhavūpapattihetutāya “bhaya”nti vuttaṃ. Abhinipāto tattha",
  "tika-s0201t:975_6": "tattha bhave paṭisandhiggahaṇavasena nibbatti. So bhavūpapattihetukānaṃ sabbesaṃ",
  "tika-s0201t:975_7": "anatthānaṃ mūlakāraṇattā “bhaya”nti vutto. Idāni nikantiādīnaṃ sappaṭibhayataṃ vitthārato",
  "tika-s0201t:975_8": "dassetuṃ “kiṃkāraṇā”tiādi āraddhaṃ. Tattha nikantiṃ katvāti ālayaṃ janetvā, taṇhaṃ uppādetvāti attho.",
  "tika-s0201t:976_0": "Phassa upagacchantāti cakkhusamphassādibhedaṃ phassaṃ pavattentā. Phassassādinoti",
  "tika-s0201t:976_1": "kāyasamphassavasena phoṭṭabbasaṅkhātassa phassassa assādanasīlā. Kāyasamphassavasena",
  "tika-s0201t:976_2": "hi sattānaṃ phoṭṭhabbataṇhā pavattatīti dassetuṃ phassāhārādīnavadassane phoṭṭhabbārammaṇaṃ",
  "tika-s0201t:976_3": "uddhaṭaṃ “paresaṃ rakkhitagopitesū”tiādinā. Phassassādinoti vā phassāhārassādinoti",
  "tika-s0201t:976_4": "attho. Sati hi phassāhāre sattānaṃ phassārammaṇe assādo, nāsatīti. Tenāha “phassassādamūlaka”ntiādi.",
  "tika-s0201t:977": "Jātinimittassa bhayassa abhinipātasabhāvena gahitattā “tammūlaka”nti vuttaṃ, kammāyūhananimittanti attho.",
  "tika-s0201t:978": "Abhinipatatīti abhinibbattati. Paṭhamābhinibbatti hi sattānaṃ tattha tattha aṅgārakāsusadise bhave abhinipātasadisīti. Tammūlakattāti nāmarūpanibbattimūlakattā.",
  "tika-s0201t:979_0": "Tatrāti tāsu upamāsu. Bhūtamatthaṃ katvāti na parikappitamatthaṃ, atha kho bhūtaṃ",
  "tika-s0201t:979_1": "bhūtapubbaṃ atthaṃ katvā. Pātheyyahatthesu gacchantesu pātheyyaṃ, gacchantaṃ viya",
  "tika-s0201t:979_2": "hotīti vuttaṃ “gantvā pātheyyaṃ niṭṭhāsī”ti. Gantvāti vāgamanahetūti attho. Khuppipāsāturatāya",
  "tika-s0201t:979_3": "ghanacchāyaṃ rukkhaṃ upagantuṃ asamatthā viraḷhacchāyāyaṃ nisīdiṃsu. Na dāni sakkā",
  "tika-s0201t:979_4": "taṃ mayā kātuṃ atidubbalabhāvato. Parikkhalitagatitaruṇadārako khuppipāsābhibhūto",
  "tika-s0201t:979_5": "ca, tasmā gacchantoyeva mato.",
  "tika-s0201t:980_0": "Sajātimaṃsatāyāti samānajātimaṃsatāya, manussamaṃsatāyāti attho. Yaṃ manussamaṃsaṃ,",
  "tika-s0201t:980_1": "tañhi loke jigucchanīyattā paṭikulaṃ. Tathā hi taṃ viññūhi vajjitaṃ, manussamaṃsesupi",
  "tika-s0201t:980_2": "ñātimaṃsaṃ ayuttaparibhogatāya paṭikūlaṃ, tatthāpi puttamaṃsaṃ, tatthāpi piyaputtamaṃsaṃ,",
  "tika-s0201t:980_3": "tatthāpi taruṇamaṃsaṃ, tatthāpi āmakamaṃsaṃ, tatthāpi agorasābhisaṅkhataṃ, tatthāpi",
  "tika-s0201t:980_4": "aloṇaṃ, tatthāpi adhūpitanti evaṃ heṭṭhimato uttaruttarassa paṭikūlatarabhāvakāraṇatā",
  "tika-s0201t:980_5": "daṭṭhabbā. Puttamaṃsasadisanti paṭikūlatāupaṭṭhāpanena puttamaṃsasadisaṃ katvā passati.",
  "tika-s0201t:980_6": "Tattha nikantiṃ pariyādiyatīti ariyamaggena āhāre sāpekkhaṃ khepeti.",
  "tika-s0201t:981_0": "Sā gāvīti “seyyathāpi bhikkhave gāvī”ti evaṃ sutte vuttagāvī. Uddāletvāti uppāṭetvā.",
  "tika-s0201t:981_1": "Nissāya tiṭṭhatīti paṭiccapaccayaṃ katvā pavattati. Dukkhadukkhatādivasena tiṇṇampi",
  "tika-s0201t:981_2": "vedayitānaṃ dukkhabhāvaṃ sandhāyāha “vedayitadukkhassā”ti.",
  "tika-s0201t:982_0": "Sādhusammatāpi gati vipariṇāmasaṅkhāradukkhatāvasena kilesadukkhavasena ca mahāpariḷāhāyevāti",
  "tika-s0201t:982_1": "vuttaṃ “mahāpariḷāhaṭṭhena tayo bhavā”ti. Yathā upakaḍḍhakā dve purisā, evaṃ kusalākusalavasena",
  "tika-s0201t:982_2": "dve manosañcetanā. Yathā manosañcetanā na pavattati, tathā paṭipajjanto tattha nikantiṃ",
  "tika-s0201t:982_3": "pariyādiyatīti veditabbo.",
  "tika-s0201t:983_0": "Sattisatena hatā eva upamā sattisatahatūpamā, tassaṃ sattisatahatūpamāyaṃ. Taṃ sattisataṃ.",
  "tika-s0201t:983_1": "Assa purisassa. Patitokāseti purimasattīhi patitappadese. Dukkhassa pamāṇaṃ natthi",
  "tika-s0201t:983_2": "anekassa aparāparaṃ uppajjanato. Khandhajanananti khandhānaṃ aparāparuppādo, paṭhamābhinibbatti",
  "tika-s0201t:983_3": "pana paṭisandhi eva. Āgucārī puriso viya paṭisandhiviññāṇaṃ nānappakāradukkhuppādasannissayato,",
  "tika-s0201t:983_4": "tehi ca dukkhehi upagantabbato. Sampayuttadhammānaṃ pamukhabhāvena pavattiyā “viññāṇassa",
  "tika-s0201t:983_5": "dukkhuppādoti vuttā. Tathā hi vuttaṃ “manopubbaṅgamā dhammā”ti yathā viññāṇaṃ āyatiṃ",
  "tika-s0201t:983_6": "paṭisandhivasena na pavattati, evaṃ karaṇaṃ tattha nikantipariyādānaṃ daṭṭhabbaṃ.",
  "tika-s0201t:984_0": "Pariññātaṃ vatthūti dukkhasaccamāha. Pañcakāmaguṇiko rāgoti pañcakāmaguṇārammaṇo",
  "tika-s0201t:984_1": "rāgo. Pariññāto hotīti paricchijja jānanena samatikkanto hoti. Rasataṇhāya hi sammadeva",
  "tika-s0201t:984_2": "vigatāya rūpataṇhādayopi vigatāyeva honti. Tathā ca sati kāmarāgasaṃyojanaṃ samucchinnameva",
  "tika-s0201t:984_3": "hoti, evaṃ karaṇaṃ tattha nikantipariyādānaṃ daṭṭhabbaṃ. Pariññābhisamaye hi siddhe",
  "tika-s0201t:984_4": "pahānābhisamayo siddho evāti. Pahīne ca kāmarāgasaṃyojane orambhāgiyasaṃyojanānaṃ",
  "tika-s0201t:984_5": "lesopi nāvasissatīti dassento āha “natthi taṃ saṃyojana”ntiādi. Tena kabaḷīkārāhārapariññā",
  "tika-s0201t:984_6": "anāgāmitaṃ pāpetīti dasseti. Sesāhārapariññā pana arahattaniṭṭhā evāti dassento “phasse",
  "tika-s0201t:984_7": "bhikkhave”tiādimāha. Tattha tisso taṇhāti kāmataṇhā rūpataṇhā arūpataṇhāti imā tisso taṇhā.",
  "tika-s0201t:985_0": "“Purimataṇhāsamudayā”ti saṅkhepato vuttamatthaṃ vitthārato dassetuṃ “katha”ntiādi",
  "tika-s0201t:985_1": "āraddhaṃ. Tattha taṇhāpaccayanibbattāti taṇhāpaccayā nibbattā. Paṭisandhikkhaṇe purimataṇhāsamudayā",
  "tika-s0201t:985_2": "āhārānaṃ samudayadassaneneva pavattikkhaṇepi upādinnakaāhārasamudayo dassito hotīti",
  "tika-s0201t:985_3": "taṃ anāmasitvā anupādinnakānaṃ taṇhāsamudayaṃ dassetuṃ “yasmā panā”tiādi vuttaṃ.",
  "tika-s0201t:985_4": "Idhāti imasmiṃ sutte missitvā kathitā avisesitattā. Sahajātataṇhāpaccayanibbattoti",
  "tika-s0201t:985_5": "ettha sahajātaggahaṇaṃ asahajātataṇhāpaccayanibbattopi anupādinnakaāhāro labbhatīti",
  "tika-s0201t:985_6": "dassanatthaṃ. So pana asahajātataṇhāpaccayanibbattatāsāmaññenapi yathāvuttaupādinnakāhārena",
  "tika-s0201t:985_7": "saṃsayaṃ janeyyāti na uddhaṭo, na ca etaṃ kāraṇaṃ “rāgaṃ upanissāya domanassaṃ uppajjatī”ti",
  "tika-s0201t:985_8": "vacanato, taṇhopanissayapaṭighacittasamuṭṭhānāya ca ojāya vasena anupādinnakaāhārassa",
  "tika-s0201t:985_9": "labbhanato. Kathaṃ pana taṇhā ojāya upanissayapaccayo; na hi paṭṭhāne katthaci rūpassa",
  "tika-s0201t:985_10": "upanissayapaccayo vutto atthīti. Nāyaṃ virodho “yasmiṃ sati yaṃ hoti, so tassa upanissayo”ti",
  "tika-s0201t:985_11": "suttantanayassa adhippetattā yathāvuttatthasambhavato. Tenevāha “imissā…pe… taṇhāya nirodhenā”ti.",
  "tika-s0201t:986_0": "Kāraṇe sabbaso niruddhe phalampi sabbaso nirujjhatīti āha “āhāranirodho paññāyatī”ti.",
  "tika-s0201t:986_1": "Āhārānaṃ dukkhasaccekadesattā āhāraggahaṇaṃ dukkhasaccaggahaṇameva hotīti āha “idha",
  "tika-s0201t:986_2": "cattāripi saccāni sarūpeneva vuttānī”ti. Saccadesanā dukkhādīnaṃ yāvadeva pariññeyyādibhāvasandassanatthā,",
  "tika-s0201t:986_3": "tasmā jarāmaraṇādīsu pariññeyyādibhāvo asammohato sallakkhetabboti dassento “sabbattha",
  "tika-s0201t:986_4": "asammuyhantena saccāni uddharitabbānī”ti āha.",
  "tika-s0201t:987": "Āhāravāravaṇṇanā niṭṭhitā.",
  "tika-s0201t:988": "Saccavāravaṇṇanā",
  "tika-s0201t:989": "91. Yena yena pariyāyena byākarotīti yena yena dukkhādijarāmaraṇādipariyāyena ariyasaccāni saṅkhepato ca vitthārato ca katheti. Dukkhanti dukkhasaccaṃ dukkhaṃ, na dukkhamattaṃ.",
  "tika-s0201t:990": "Saccavāravaṇṇanā niṭṭhitā.",
  "tika-s0201t:991": "Jarāmaraṇavāravaṇṇanā",
  "tika-s0201t:992_0": "92. Tesaṃ tesanti byāpanicchāvasenāyaṃ niddeso kato, tasmā yathā “gāmo gāmo ramaṇīyo”ti",
  "tika-s0201t:992_1": "vutte ramaṇīyatāya tādisā sabbepi gāmā saṅgahaṃ gacchanti, evaṃ “tesaṃ tesaṃ sattānaṃ",
  "tika-s0201t:992_2": "jātī”ti vutte jātisaṅkhātavikāravasena sabbepi sattā saṅgahaṃ gacchanti. Tenāha “saṅkhepato",
  "tika-s0201t:992_3": "anekesaṃ sattānaṃ sādhāraṇaniddeso”ti.",
  "tika-s0201t:993_0": "Gatijātivasenāti pañcagativasena, tatthāpi ekekāya gatiyā khattiyādibhummadevādihatthiādijātivasena",
  "tika-s0201t:993_1": "ca. Nikiyyanti sattā ettha, etena vāti nikāyo, gottacaraṇādivibhāgo. Jarāya sabhāvo",
  "tika-s0201t:993_2": "nāma vayohāni, tasmā jarāti vayohānisaṅkhātassa sabhāvassa niddeso, pākaṭajarāvasena",
  "tika-s0201t:993_3": "niddeso khaṇḍiccādivasena gahaṇato. Jīraṇameva jīraṇatā, jīrantassa vā ākāro tā-saddena",
  "tika-s0201t:993_4": "vutto. Tenāha “ayaṃ ākāraniddeso”ti. Dantādīnaṃ vasena khaṇḍaṃ jātaṃ etassāti khaṇḍito,",
  "tika-s0201t:993_5": "puggalo. Tassa bhāvo khaṇḍiccaṃ. Palitaṃ etassa atthīti palito, tassa bhāvo pāliccaṃ.",
  "tika-s0201t:993_6": "Vali taco etassāti valittaco, tassa bhāvo valittacatā. Ime khaṇḍiccādayo jarā. Vikārānaṃ",
  "tika-s0201t:993_7": "dassanavasenāti vipattidassanavasena. Vātassāti mahato vātakkhandhassa. Khaṇḍiccādivasena",
  "tika-s0201t:993_8": "gatamaggo pākaṭo, tasmā khaṇḍiccādiggahaṇaṃ jarāya kiccaniddesoti vuttanti dasseti.",
  "tika-s0201t:993_9": "Na ca khaṇḍiccādīneva jarāti kalalakālato pabhuti purimarūpānaṃ jarāpattakkhaṇe uppajjamānāni",
  "tika-s0201t:993_10": "pacchimarūpāni paripakkarūpānurūpāni pariṇatapariṇatāni uppajjantīti anukkamena supariṇatarūpānaṃ",
  "tika-s0201t:993_11": "paripākakāle uppajjamānāni khaṇḍiccādisabhāvāni uppajjanti, tāni udakādimaggesu tiṇarukkhasaṃbhaggatādayo",
  "tika-s0201t:993_12": "viya paripākagatamaggasaṅkhātesu paripakkarūpesu uppannāni “jarāya gato maggo”icceva vuttāni, na jarāti.",
  "tika-s0201t:994_0": "Pakatiyāti phalavipaccanapakatiyā, jarāya vā pāpuṇitabbaṃ phalamevapakati, tāya jarā",
  "tika-s0201t:994_1": "dīpitā. Suppasannānīti suṭṭhu pasannāni. Tameva suppasannataṃ kiccato dassetuṃ “sukhumampī”tiādi",
  "tika-s0201t:994_2": "vuttaṃ. Tikkhavisadatā hi tesaṃ indriyānaṃ suppasannatā. Āluḷitānīti ākulāni. Avisadānīti abyattāni.",
  "tika-s0201t:995_0": "Kāmaṃ rūpadhammesupi khaṇikajarā durupalakkhitā paṭicchannāva, sā pana yasmā santānavasena",
  "tika-s0201t:995_1": "pavattiyā paribyattāva hotīti “pākaṭajarā”icceva vuttā. Avīci nirantarā jarā avīcijarā",
  "tika-s0201t:995_2": "sati santāne sattānaṃ anuppabandhato. Tato aññesūti mandadasakādīsu pubbadasakādiparicchedato",
  "tika-s0201t:995_3": "aññesu yathāvuttesu. Antarantarāti tesu eva vuttappakāresu purimadasakādito pacchimadasakādīnaṃ",
  "tika-s0201t:995_4": "antarantarā. Vaṇṇavisesādīnanti vaṇṇavisesasaṇṭhānavisesasamphassavisesādīnaṃ.",
  "tika-s0201t:996_0": "Vacanakavasenāti ka-kārena hi padaṃ vaḍḍhetvā vuttaṃ, tasmā cavanaṃ cutīti vuttaṃ",
  "tika-s0201t:996_1": "hoti. Taṃ pana ekacatupañcavokārabhavesu cutiyā avisesato gahaṇanti āha “ekacatupañcakkhandhānaṃ",
  "tika-s0201t:996_2": "sāmaññavacana”nti. Cavanakavasenāti vā cavanakassa puggalassa vasenāti attho. Cavanameva",
  "tika-s0201t:996_3": "cavanatāti āha “bhāvavacanenā”ti. Lakkhaṇanidassananti vayasaṅkhātassa lakkhaṇassa",
  "tika-s0201t:996_4": "nidassanaṃ. Cavantassa vā ākāro tā-saddena vutto “cavanatā”ti. Bhijjanaṃ bhedoti",
  "tika-s0201t:996_5": "vuttaṃ “cutikkhandhānaṃ bhaṅguppattiparidīpana”nti. Yathā bhinnassa ghaṭassa kenaci",
  "tika-s0201t:996_6": "pariyāyena ghanaghaṭabhāvena ṭhānaṃ natthi, evaṃ bhinnānaṃ khandhānanti cavanaṃ antarahitaṃ",
  "tika-s0201t:996_7": "nāmāti āha “antaradhānanti…pe… paridīpana”nti. Yo maccūti vuccati bhedo, yañca maraṇaṃ",
  "tika-s0201t:996_8": "pāṇacāgo, tadubhayaṃ ekajjhaṃ katvā vuttaṃ “maccu maraṇa”nti evaṃ vā ettha attho",
  "tika-s0201t:996_9": "daṭṭhabbo. Kālassa antakassa kiriyāti yā loke vuccati, sā cuti, maraṇanti attho.",
  "tika-s0201t:996_10": "Cavanakālo eva vā anatikkamanīyattā visesena kāloti vuttoti tassa kiriyā atthato",
  "tika-s0201t:996_11": "cutikkhandhānaṃ bhedappattiyeva. “Cuti cavanatā”tiādinā pubbe vohāramissakena niddiṭṭhaṃ.",
  "tika-s0201t:997_0": "Idāni nibbattitaparamatthanayeneva niddesoti dassetuṃ “paramatthena dīpetu”nti vuttaṃ.",
  "tika-s0201t:997_1": "“Cavanakavasenā”tiādinā hi puggalavasena ca vohārādhiṭṭhānā saṃvaṇṇanā katā. Na kiñci",
  "tika-s0201t:997_2": "kaḷevaraṃ nikkhipaki opapātikānaṃ cutikkhandhānaṃ antaradhānamevahoti, tato paraṃ",
  "tika-s0201t:997_3": "utusamuṭṭhānarūpasantati na pavattati. “Jātisamudayā”tiādīsu yaṃ vattabbaṃ, taṃ “taṇhāsamudayā”tiādīsu",
  "tika-s0201t:997_4": "vuttanayaneva sakkā viññātunti na vuttaṃ.",
  "tika-s0201t:998": "Jarāmaraṇavāravaṇṇanā niṭṭhitā.",
  "tika-s0201t:999": "Jātivāravaṇṇanā",
  "tika-s0201t:1000_0": "93. Jāyanaṭṭhenātiādi āyatanavasena yonivasena ca dvīhi dvīhi padehi sabbasatte pariyādiyitvā",
  "tika-s0201t:1000_1": "jātiṃ dassetuṃ vuttaṃ. Sammohavinodaniyaṃ pana “jāyamānakavasena jāti, sañjāyanavasena",
  "tika-s0201t:1000_2": "sañjātī”ti vuttattā tattha ekekeneva padena sabbasatte pariyādiyitvā jātiṃ dassetīti",
  "tika-s0201t:1000_3": "daṭṭhabbaṃ. Sampuṇṇā jāti sañjātīti katvā “sā paripuṇṇāyatanavasena yuttā”ti vuttaṃ.",
  "tika-s0201t:1000_4": "Eteneva kevalaṃ jātisaddena vuttāya jātiyā aparipuṇṇāyatanatā daṭṭhabbā. Abhibyattā",
  "tika-s0201t:1000_5": "nibbatti abhinibbatti, pākaṭā nibbattīti attho. “Tesaṃ tesaṃ sattānaṃ…pe… abhinibbattī”ti",
  "tika-s0201t:1000_6": "sattavasena pavattattā vohāradesanā.",
  "tika-s0201t:1001_0": "Tatra tatrāti ettha catuvokārabhave dvinnaṃ, ekavokārabhave dvinnaṃ, sesarūpadhātuyaṃ",
  "tika-s0201t:1001_1": "paṭisandhikkhaṇe uppajjamānānaṃ pañcannaṃ, kāmadhātuyaṃ vikalāvikalindriyavasena",
  "tika-s0201t:1001_2": "sattannaṃ navannaṃ dasannaṃ, puna dasannaṃ, ekādasannañca āyatanānaṃ vasena saṅgaho",
  "tika-s0201t:1001_3": "veditabbo. Yadipi cutikkhandhā anantarānaṃ paṭisandhikadhammānaṃ anantarādinā paccayā",
  "tika-s0201t:1001_4": "honti, ye pana samudayā ajanakā, te ettha upapattibhavoti adhippetā. Janako eva bhavoti",
  "tika-s0201t:1001_5": "adhippetoti dassento “jātiyā paccayabhūto kammabhavo veditabbo”ti āha.",
  "tika-s0201t:1002": "Jātivāravaṇṇanā niṭṭhitā.",
  "tika-s0201t:1003": "Bhavavāravaṇṇanā",
  "tika-s0201t:1004_0": "94. Bhāvanabhavanaṭṭhena bhavo duvidho. Tattha kammabhavo “bhavati etasmā upapattibhavo”ti",
  "tika-s0201t:1004_1": "bhāvanaṭṭhena bhavo. Aṭṭhakathāyaṃ pana upapattibhavaṃ “bhavatīti bhavo”ti vatvā",
  "tika-s0201t:1004_2": "tassa kāraṇattā kammaṃ phalūpacārena bhavoti ayamattho vutto, ubhayatthāpi upapattibhavahetubhāvanettha",
  "tika-s0201t:1004_3": "kammassa kammabhavapariyāyoti dassitaṃ hoti. Sabbathāpīti bhāvanabhavanakusalākusalaupapattisampattibhavahīnapaṇītādinā",
  "tika-s0201t:1004_4": "sabbappakārenapi. Kāmabhavoti vuttaṃ kāmataṇhāhetukato kāmataṇhāya ārammaṇabhāvato",
  "tika-s0201t:1004_5": "ca. Rūpabhavūpagakammaṃ rūpabhavo, tathā arūpabhavūpagakammaṃ arūpabhavo, taṃtaṃnibbattakkhandhā",
  "tika-s0201t:1004_6": "rūpārūpupattibhavā, rūpārūpabhavabhāvo pana tesaṃ “kāmabhavo”ti ettha vuttanayeneva veditabbo.",
  "tika-s0201t:1005": "Bhavavāravaṇṇanā niṭṭhitā.",
  "tika-s0201t:1006": "Upādānavāravaṇṇanā",
  "tika-s0201t:1007_0": "95. Upādānanti catubbidhampi upādānaṃ. Yathā hi kāmassādavasena, bhavassādavasena",
  "tika-s0201t:1007_1": "vā taṃtaṃsugatibhavūpagaṃ kammaṃ karontassa kāmupādānaṃ, evaṃ ucchedādimicchābhinivesavasenāti",
  "tika-s0201t:1007_2": "cattāripi upādānāni yathārahaṃ tassa tassa kusalakammabhavassa upanissayavaseneva",
  "tika-s0201t:1007_3": "paccayā honti, akusalakammabhavassa asahajātassa anantarassa upanissayavasenapi ārammaṇavasenapi.",
  "tika-s0201t:1007_4": "Sahajātassa kāmupādānaṃ sahajāta-aññamañña-nissaya-sampayutta-atthi-avigata-hetu-vasena",
  "tika-s0201t:1007_5": "sattadhā, sesaupādānāni tattha hetupaccayabhāvaṃ pahāya maggapaccayaṃ pakkhipitvā",
  "tika-s0201t:1007_6": "sattadhāva paccayā honti. Anantarassa pana anantarasamanantaraanantarūpanissayanatthivigatāsevanavasena",
  "tika-s0201t:1007_7": "paccayā honti. Tassidampi sahajātādīti ādi-saddena saṅgahitanti daṭṭhabbaṃ. Vatthukāmaṃ",
  "tika-s0201t:1007_8": "upādiyati cittaṃ, puggalo vā etenāti attho. Tanti vatthukāmaṃ. Kāmetīti kāmo ca so",
  "tika-s0201t:1007_9": "upādiyatīti upādānañcāti yojanā. Vuttanayenāti abhidhamme vuttanayena.",
  "tika-s0201t:1008_0": "Sassato attāti idaṃ purimadiṭṭhiṃ upādiyamānaṃ uttaradiṭṭhiṃ nidassetuṃ vuttaṃ. Yathā",
  "tika-s0201t:1008_1": "esā diṭṭhi daḷhīkaraṇavasena purimaṃ purimaṃ uttarā uttarā upādiyati, evaṃ “natthi",
  "tika-s0201t:1008_2": "dinna”ntiādikāpīti. Attaggahaṇaṃ pana attavādupādānanti nayidaṃ diṭṭhupādānadassananti",
  "tika-s0201t:1008_3": "daṭṭhabbaṃ. Loko cāti attaggahaṇavinimuttagahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi",
  "tika-s0201t:1008_4": "vuttanti veditabbaṃ. Sabbadiṭṭhigatassa “diṭṭhupādāna”nti etaṃ adhivacanaṃ “sabbāpi",
  "tika-s0201t:1008_5": "diṭṭhi diṭṭhupādāna”nti vacanato.",
  "tika-s0201t:1009_0": "Sīlabbataṃ upādiyantīti sīlabbataṃ “suddhimaggo”ti upādiyanti. Etena micchābhinivesena.",
  "tika-s0201t:1009_1": "Sayaṃ vā taṃ micchābhinivesasahagataṃ. Sīlabbatasahacaraṇato sīlabbatañca taṃ daḷhaggāhabhāvato",
  "tika-s0201t:1009_2": "upādānañcāti sīlabbatupādānaṃ. Evaṃ suddhīti abhinivesatoti evaṃ gosīlagovatādicaraṇena",
  "tika-s0201t:1009_3": "saṃsārasuddhīti abhinivesabhāvato. Etena taṃ sahacaraṇato abhinivesassa taṃsaddārahataṃ dasseti.",
  "tika-s0201t:1010": "Vadantīti “atthi me attā”tiādinā voharanti. Etena diṭṭhigatena. Attavādamattamevāti attāti vācāmattameva. Etena vācāvatthumattametaṃ, yadidaṃ bāhirakaparikappito attāti dasseti.",
  "tika-s0201t:1011_0": "Taṇhā kāmupādānassāti ettha “tattha katamaṃ kāmupādānaṃ? Yo kāmesu kāmacchando kāmarāgo",
  "tika-s0201t:1011_1": "kāmanandī kāmataṇhā kāmasneho kāmapariḷāho kāmamucchā kāmajjhosānaṃ. Idaṃ vuccati",
  "tika-s0201t:1011_2": "kāmupādāna”nti vacanato taṇhādaḷhattaṃ kāmupādānaṃ. Taṇhādaḷhattanti ca purimataṇhāupanissayapaccayato",
  "tika-s0201t:1011_3": "daḷhabhūtā uttarataṇhā eva. Keci panāhu –",
  "tika-s0201t:1012_0": "“Appattavisayapatthanā taṇhā andhakāre corassahatthappasāraṇaṃ viya, sampattavisayaggahaṇaṃ",
  "tika-s0201t:1012_1": "upādānaṃ tasseva bhaṇḍaggahaṇaṃ viyā”ti. Appicchasantuṭṭhipaṭipakkhā ete dhammā pariyesanārakkhadukkhamūlāni,",
  "tika-s0201t:1012_2": "tasmā vuttalakkhaṇā taṇhā vuttalakkhaṇasseva upādānassa anānantarassa upanissayavasena",
  "tika-s0201t:1012_3": "paccayo, ārammaṇādivasenapi paccayo hotiyeva, anantarādīnaṃ pana anantarādivasena",
  "tika-s0201t:1012_4": "paccayo. Sabbassapi hi lobhassa taṇhāpariyāyopi kāmupādānapariyāyopi labbhatevāti.",
  "tika-s0201t:1012_5": "Avasesānanti diṭṭhupādānādīnaṃ. Sahajātādivasenāti sahajātānaṃ sahajātādivasena,",
  "tika-s0201t:1012_6": "asahajātānaṃ anantaraupanissayādivasenāti sabbaṃ heṭṭhā vuttanayeneva veditabbaṃ.",
  "tika-s0201t:1013": "Upādānavāravaṇṇanā niṭṭhitā.",
  "tika-s0201t:1014": "Taṇhāvāravaṇṇanā",
  "tika-s0201t:1015_0": "96. “Cakkhusamphasso”tiādi phassassa mātito nāmaṃ viya puttassa vatthuto tassa nissayabhāvena",
  "tika-s0201t:1015_1": "uppattihetuttā, ārammaṇaṃ pana kevalaṃ uppattihetūti vuttaṃ “seṭṭhi…pe… nāma”nti.",
  "tika-s0201t:1015_2": "Kāmarāgabhāvenāti vatthukāmassa rajjanavasena. Rūpaṃ assādentīti rupārammaṇaṃ taṇhābhinandanāvasena",
  "tika-s0201t:1015_3": "abhiramamānā eva assādentī. Niccantiādinā diṭṭhābhinandanāmukhena rūpaṃ abhiramantī.",
  "tika-s0201t:1015_4": "Pecca na bhavissatīti bhijjitvā na hoti puna anuppajjanato. Tathā saddakaṇhādayopīti",
  "tika-s0201t:1015_5": "yathā rūpataṇhā kāmarāgabhāvena sassatarāgavasena ucchedarāgavasenāti ca pavattiyā",
  "tika-s0201t:1015_6": "tisso taṇhā, tathā saddataṇhā gandharasaphoṭṭhabbadhammataṇhāpi. Taṇhāvicaritānīti",
  "tika-s0201t:1015_7": "taṇhāsamudācārā, samudācāravasena pavattataṇhāti attho.",
  "tika-s0201t:1016_0": "Ajjhattikassupādāyāti ajjhattikaṃ khandhapañcakaṃ upādāya. Upayogatthe hi idaṃ sāmivacanaṃ.",
  "tika-s0201t:1016_1": "Asmīti hotīti yadetaṃ ajjhattaṃ khandhapañcakaṃ upādāya taṇhāmānadiṭṭhivasena samūhagāhato",
  "tika-s0201t:1016_2": "asmīti evaṃ hoti, tasmiṃ satīti attho. Itthasmīti hotīti khattiyādīsu “idaṃpakāro",
  "tika-s0201t:1016_3": "aha”nti evaṃ taṇhāmānadiṭṭhivasena hotīti idamettha anupanidhāya gahaṇaṃ. Evamādināti",
  "tika-s0201t:1016_4": "ādi-saddena “evaṃsmīti, aññathāsmīti, bhavissanti, itthaṃ bhavissanti, evaṃ bhavissanti,",
  "tika-s0201t:1016_5": "aññathā bhavissanti, asasmīti, satasmīti, siyanti, itthaṃ siyanti, evaṃ siyanti,",
  "tika-s0201t:1016_6": "aññathā siyanti, apāhaṃ siyanti, apāhaṃ itthaṃ siyanti, apāhaṃ evaṃ siyanti, apāhaṃ",
  "tika-s0201t:1016_7": "aññathā siya”nti imesaṃ taṇhāvicaritānaṃ gahaṇaṃ. Tattha evaṃsmīti idaṃ samato upanidhāya",
  "tika-s0201t:1016_8": "gahaṇaṃ, yathā ayaṃ khattiyo, yathā ayaṃ brāhmaṇo, evaṃ ahampīti attho. Aññathāsmīti",
  "tika-s0201t:1016_9": "idaṃ asamaṇo upanidhāya gahaṇaṃ, yathā ayaṃ khattiyo, yathā ayaṃ brāhmaṇo, tato aññathā",
  "tika-s0201t:1016_10": "ahaṃ hīno vā adhiko vāti attho. Iti imāni pubbe vuttāni dveti etāni paccuppannavasena",
  "tika-s0201t:1016_11": "cattāri taṇhāvicaritāni. Bhavissantiādīni pana cattāri anāgatavasena vuttāni. Tesaṃ",
  "tika-s0201t:1016_12": "purimacatukke vuttanayeneva attho veditabbo. Asasmīti asatīti asaṃ. Niccassetaṃ adhivacanaṃ,",
  "tika-s0201t:1016_13": "tasmā sassato asmīti attho. Satasmīti sīdatīti sataṃ. Aniccassetaṃ adhivacanaṃ, tasmā",
  "tika-s0201t:1016_14": "asassato asmīti attho. Iti imāni dve sassatucchedavasena vuttāni. Ito parāni siyantiādīni",
  "tika-s0201t:1016_15": "cattāri saṃsayaparivitakkavasena vuttāni, tāni purimacatukke vuttanayena atthato",
  "tika-s0201t:1016_16": "veditabbāni. Apāhaṃ siyantiādīni cattāri “api nāmāhaṃ bhaveyya”nti evaṃ patthanākappanavasena",
  "tika-s0201t:1016_17": "vuttāni, tāni purimacatukke vuttanayeneva veditabbāni.",
  "tika-s0201t:1017_0": "Ettha ca sassatucchedavasena vuttā dve diṭṭhisīsā nāma, asmi, bhavissaṃ, siyaṃ, apāhaṃ",
  "tika-s0201t:1017_1": "siyanti ete pana cattāro suddhasīsā eva, “itthasmī”tiādayo tayo tayoti dvādasa sīsamūlakā",
  "tika-s0201t:1017_2": "nāma. Evametāni dve diṭṭhisīsā, cattāro suddhasīsā, dvādasa sīsamūlakāti ajjhattikassupādāya",
  "tika-s0201t:1017_3": "aṭṭhārassa taṇhāvicaritāni veditabbāni.",
  "tika-s0201t:1018_0": "Bāhirassupādāyāti bāhiraṃ khandhapañcakaṃ upādāya. Idampi hi upayogatthe sāmivacanaṃ.",
  "tika-s0201t:1018_1": "Imināti iminā rupena vā…pe… viññāṇena vāti evaṃ rūpādīsu ekameva “aha”nti, itaraṃ",
  "tika-s0201t:1018_2": "kiñcanapalibodhabhāvena gahetvā taṇhādivasena “asmī”ti abhinivisati, “iminā”ti ayamettha",
  "tika-s0201t:1018_3": "viseso. Asmīti iminā khaggena vā chattena vā abhisekena vā “khattiyohamasmī”ti abhinivisati.",
  "tika-s0201t:1018_4": "Bāhirarūpādinissitānīti bāhirāni parasantatipariyāpannāni rūpavedanādīni nissitāni.",
  "tika-s0201t:1018_5": "Aṭṭhārasāti iminā “asmī”tiādinayappavattāni aṭṭhārasa, tāni pubbe vuttanayeneva veditabbāni.",
  "tika-s0201t:1018_6": "“Iminā”ti hi ayamevettha viseso, tasmā “dve diṭṭhisīsā”tiādinā vuttanayeneva niddhāretvā",
  "tika-s0201t:1018_7": "veditabbā. Ubhayaṃ pana ekajjhaṃ katvā āha “chattiṃsā”ti.",
  "tika-s0201t:1019_0": "Niddesatthenāti “chayime āvuso taṇhākāyā”tiādiniddesapāḷiyā atthavacanena. Niddesavitthārāti",
  "tika-s0201t:1019_1": "tassa ca niddesassa aṭṭhasatataṇhāvicaritavasena vitthārena. Vitthārassa ca puna",
  "tika-s0201t:1019_2": "saṅgahatoti dvīhi ākārehi vitthāritassa aṭṭhārasataṇhāvicaritapabhedassa chaḷeva",
  "tika-s0201t:1019_3": "tissoyevāti ca puna saṅgahaṇato ca.",
  "tika-s0201t:1020_0": "Vipākavedanā adhippetā visesato attānaṃ assādetabbato. Tameva hissā assādetabbataṃ",
  "tika-s0201t:1020_1": "pakāsetuṃ “katha”ntiādi vuttaṃ. Assādanenāti abhiratiyā. Mamāyantāti dhanāyantā.",
  "tika-s0201t:1020_2": "Cittakārādīnanti ādi-saddena iṭṭhavaṇṇārammaṇadāyakānaṃ saṅgaho. Sippasandassanakādīnanti",
  "tika-s0201t:1020_3": "ādi-saddena vejjādīnaṃ saṅgaho. Vejjā hi rasāyatanojāvasena tadupatthambhitavasena",
  "tika-s0201t:1020_4": "ca dhammārammaṇassa dāyakā. Svāyaṃ ādi-saddo “vīṇāvādakādī”tiādinā paccekañca yojetabbo,",
  "tika-s0201t:1020_5": "puttaṃ mamāyantāti puttaṃ sampiyāyantā. Putto viya cettha vedanā daṭṭhabbā, sappāyasappikhīrādīni",
  "tika-s0201t:1020_6": "viya vedanāya paccayabhūtāni iṭṭharūpādiārammaṇāni, dhāti viya rūpādichaḷārammaṇadāyakā",
  "tika-s0201t:1020_7": "cittakārādayo daṭṭhabbā.",
  "tika-s0201t:1021": "Taṇhāvāravaṇṇanā niṭṭhitā.",
  "tika-s0201t:1022": "Vedanāvāravaṇṇanā",
  "tika-s0201t:1023_0": "97. Cakkhusamphassajā eva vedanā atītādibhedabhinnā rāsivasena ekajjhaṃ gahetvā eko",
  "tika-s0201t:1023_1": "vedanākāyo yathā vedanākkhandho, evaṃ sotasamphassajādikāti pāḷiyaṃ “chayime āvuso",
  "tika-s0201t:1023_2": "vedanākāyā”ti vuttanti āha “vedanākāyāti vedanāsamūhā”ti. Cakkhusamphassato jātā",
  "tika-s0201t:1023_3": "cakkhusamphassajā vedanā. Sā pana upādinnāpi anupādinnāpi, tadubhayassapi saṅgaṇhantena",
  "tika-s0201t:1023_4": "atthavaṇṇanāya katattā āha “ayaṃ tāvettha sabbasaṅgāhikakathā”ti. Idāni “vipākavidhi",
  "tika-s0201t:1023_5": "aya”nti upādinnayeva gaṇhanto “vipākavasenā”tiādimāha. Manodvāre manoviññāṇadhātusampayuttāti",
  "tika-s0201t:1023_6": "tadārammaṇamanoviññāṇadhātusampayuttā.",
  "tika-s0201t:1024_0": "Avasesānanti sampaṭicchanādivedanānaṃ. Upanissayādīti ādi-saddena anantarādīnaṃ saṅgaho",
  "tika-s0201t:1024_1": "daṭṭhabbo. Anantarānañhi anantarādivasena, itaresaṃ upanissayavasena phasso paccayo",
  "tika-s0201t:1024_2": "hoti, manodvāre pana tadārammaṇavedanānaṃ manosamphasso upanissayavasena paccayo.",
  "tika-s0201t:1024_3": "Advārikānanti dvārarahitānaṃ. Na hi paṭisandhiādivedanānaṃ kiñci dvāraṃ atthi. Sahajātamanosamphassasamudayāti",
  "tika-s0201t:1024_4": "etenassa tāsaṃ sahajātakoṭiyā paccayabhāvamāha.",
  "tika-s0201t:1025": "Vedanāvāravaṇṇanā niṭṭhitā.",
  "tika-s0201t:1026": "Phassavāravaṇṇanā",
  "tika-s0201t:1027_0": "98. Cakkhuṃ nissāya uppanno samphasso cakkhusamphasso. Pañcavatthukāti cakkhādipañcavatthukā",
  "tika-s0201t:1027_1": "cakkhādipañcavatthusannissayā. “Upādinnakakathā esā”ti bāvīsatiggahaṇaṃ, pavattikathābhāvato",
  "tika-s0201t:1027_2": "lokiyaggahaṇaṃ. Vipākamanasampayuttaphassāti vipākamanoviññāṇasampayuttā phassā.",
  "tika-s0201t:1027_3": "Paccayuppannena viya paccayenapi upādinnakeneva bhavitabbanti “channaṃ cakkhādīnaṃ",
  "tika-s0201t:1027_4": "āyatanāna”nti vuttaṃ.",
  "tika-s0201t:1028": "Phassavāravaṇṇanā niṭṭhitā.",
  "tika-s0201t:1029": "Saḷāyatanavāravaṇṇanā",
  "tika-s0201t:1030_0": "99. Nidassanamattañcetaṃ, tasmā yathā ettha arūpalokāpekkhāya chaṭṭhāyatanañca saḷāyatanañca",
  "tika-s0201t:1030_1": "saḷāyatananti ekaseso icchitabbo, evaṃ yesaṃ paccayuppanno upādinno, paccayo pana",
  "tika-s0201t:1030_2": "anupādinnotipi icchitabbo. Tesaṃ matena bāhirāyatanavasenapi ekaseso veditabbo “chaṭṭhāyatanañca",
  "tika-s0201t:1030_3": "saḷāyatanañca saḷāyatanañca saḷāyatana”nti. Visuddhimaggopi imassa āgamassa atthasaṃvaṇṇanāti",
  "tika-s0201t:1030_4": "āha “visuddhimagge…pe… vuttanayamevā”ti. Esa nayo aññatthāpi visuddhimaggaggahaṇe.",
  "tika-s0201t:1031": "Saḷāyatanavāravaṇṇanā niṭṭhitā.",
  "tika-s0201t:1032": "Nāmarūpavāravaṇṇanā",
  "tika-s0201t:1033_0": "100. Namanalakkhaṇanti ārammaṇābhimukhaṃ namanasabhāvaṃ tena vinā apavattanato. Ruppanaṃ",
  "tika-s0201t:1033_1": "sītādivirodhipaccayasannipāte visadisuppatti. Ime pana tayotiādinā sabbacittuppādasādhāraṇavaseneva",
  "tika-s0201t:1033_2": "taṃsaṅkhārakkhandhaggahaṇaṃ, tasmā ye yattha asādhāraṇā, tepi atthato gahitāyevāti dasseti.",
  "tika-s0201t:1034_0": "Upādiyitvāti paccaye katvā. Paccayakaraṇameva hi paccayuppannassa paccayabhūtadhammānaṃ",
  "tika-s0201t:1034_1": "upādiyanaṃ. Samūhasambandhe sāmivacanaṃ etanti “samūhatthe etaṃ sāmivacana”nti vuttaṃ",
  "tika-s0201t:1034_2": "tena vinā sambandhassa abhāvato. Tenāti tasmā. Taṃ sabbampīti taṃ bhūtupādāyapabhedaṃ",
  "tika-s0201t:1034_3": "sabbampi sattavīsatividhaṃ. Yassa nāmassāti catuvokārabhave nāmassa. Viññāṇampi tappariyāpannameva",
  "tika-s0201t:1034_4": "veditabbaṃ. Rūpassāti ekavokārabhave rūpassa. Viññāṇaṃ pana pañcavokārabhave saṅkhāraviññāṇameva.",
  "tika-s0201t:1034_5": "Yassa pañcavokārabhave nāmarūpassa. Tassa vasenāti sahajātassa sahajātādivasena,",
  "tika-s0201t:1034_6": "anantarassa anantarādivasena, itarassa upanissayādivasena tassa nāmassa yathārahaṃ",
  "tika-s0201t:1034_7": "tassa tassa viññāṇassa paccayabhāvo veditabbo.",
  "tika-s0201t:1035": "Nāmarūpavāravaṇṇanā niṭṭhitā.",
  "tika-s0201t:1036": "Viññāṇavāravaṇṇanā",
  "tika-s0201t:1037_0": "101. Tebhūmakavipākaggahaṇe kāraṇaṃ heṭṭhā vuttameva. Saṅkhāro yassa viññāṇassāti",
  "tika-s0201t:1037_1": "ettha aṭṭhavidhopi kāmāvacarapuññābhisaṅkhāro soḷasavidhassa kāmāvacaravipākaviññāṇassa,",
  "tika-s0201t:1037_2": "pañcavidhopi rūpāvacarapuññābhisaṅkhāro pañcavidhassa rūpāvacaravipākaviññāṇassa,",
  "tika-s0201t:1037_3": "dvādasavidhopi apuññābhisaṅkhāro sattavidhassa akusalavipākaviññāṇassa, catubbidhopi",
  "tika-s0201t:1037_4": "āneñjābhisaṅkāro catubbidhassa arūpāvacaravipākaviññāṇassa yathārahaṃ paṭisandhipavattīsu",
  "tika-s0201t:1037_5": "kammapaccayena ceva upanissayapaccayena ca paccayo hoti. Ayamettha saṅkhepo, vitthāro",
  "tika-s0201t:1037_6": "pana visuddhimagge vuttanayena veditabbo.",
  "tika-s0201t:1038": "Viññāṇavāravaṇṇanā niṭṭhitā.",
  "tika-s0201t:1039": "Saṅkhāravāravaṇṇanā",
  "tika-s0201t:1040_0": "102. Abhisaṅkharaṇalakkhaṇoti abhisañcetayitasabhāvo, āyūhanalakkhaṇoti attho. Copanavasenāti",
  "tika-s0201t:1040_1": "kāyaviññattisaṅkhātacopanavasena. Tena pañcadvārikacetanā paṭikkhipati. Vacanabhedavasenāti",
  "tika-s0201t:1040_2": "vācānicchāraṇavasena. Vacīviññattisamuṭṭhāpanavasenāti attho. Yathāvuttā vīsati,",
  "tika-s0201t:1040_3": "nava mahaggatakusalacetanā cāti ekūnatiṃsa manosañcetanā. “Kusalānaṃ upanissayavasenā”ti",
  "tika-s0201t:1040_4": "vuttaṃ, ekaccānaṃ ārammaṇavasenapīti vattabbaṃ. Sahajātādivasenāti sahajāta-aññamañña-nissaya-sampayutta-atthi-avigatahetuvasena,",
  "tika-s0201t:1040_5": "anantarānaṃ anantarasamanantaraanantarūpanissayanatthivigatāsevanasena paccayo. Api-saddena",
  "tika-s0201t:1040_6": "upanissayaṃ saṅgaṇhāti.",
  "tika-s0201t:1041": "Saṅkhāravāravaṇṇanā niṭṭhitā.",
  "tika-s0201t:1042": "Avijjāvāravaṇṇanā",
  "tika-s0201t:1043_0": "103. “Dukkhasacceaññāṇa”nti saṅkhepato vuttamatthaṃ vivarituṃ “tatthā”tiādi āraddhaṃ.",
  "tika-s0201t:1043_1": "Tanti aññāṇaṃ. Satipi pahātabbatte pariññeyyattavasena antogadhaṃ. Dukkhasaccañcassāti",
  "tika-s0201t:1043_2": "vatthusaṅkhātaṃ sampayuttakhandhasaṅkhātañca dukkhasaccaṃ assa aññāṇassa. Taṃ hissa",
  "tika-s0201t:1043_3": "nissayapaccayo hoti. Tassāti dukkhasaccassa. Yāthāvalakkhaṇapaṭivedhanivāraṇenāti",
  "tika-s0201t:1043_4": "saṅkhataaviparītasabhāvapaṭivijjhanassa nivāraṇena. Etenassa pariññābhisamayasaṅkhātassa",
  "tika-s0201t:1043_5": "ariyamaggapaṭivedhassa vibandhakabhāvamāha. Ñāṇappavattiyāti “idaṃ dukkhaṃ, ettakaṃ",
  "tika-s0201t:1043_6": "dukkha”nti anubujjhanākārāya pubbabhāgañāṇappavattiyā. Etthāti dukkhasacce. Appadānenāti",
  "tika-s0201t:1043_7": "avissajjanena. Etenassā anubodhañāṇassapi vibandhakatamāha.",
  "tika-s0201t:1044_0": "Tīhi kāraṇehi veditabbaṃ antogadhābhāvato. Idha sampayuttakhandhavaseneva vatthuto",
  "tika-s0201t:1044_1": "samudaye aññāṇaṃ daṭṭhabbaṃ. Ekenevāti itaraṃ kāraṇattayaṃ paṭikkhipati. Yadipi aññāṇaṃ",
  "tika-s0201t:1044_2": "nirodhamagge ārammaṇaṃ na karoti, kuto tadantogadhatabbatthutā, te pana jānitukāmassa",
  "tika-s0201t:1044_3": "tappaṭicchādanavasena anirodhamaggesu nirodhamaggaggāhahetutāvasena ca pavattamānaṃ",
  "tika-s0201t:1044_4": "“nirodhe paṭipadāyañca aññāṇa”nti vuccati. Tenāha “paṭicchādanato”tiādi. Tassattho",
  "tika-s0201t:1044_5": "vuttoyeva. Gambhīrattāti sabhāveneva gambhīrattā. Agādhaapatiṭṭhābhāvena taṃvisayassa",
  "tika-s0201t:1044_6": "ñāṇassa uppādetuṃ asakkuṇeyyattā duddasaṃ. Purimaṃ pana saccadvayaṃ. Vañcanīyaṭṭhenāti",
  "tika-s0201t:1044_7": "vañcakabhāvena ayāthāvabhāvena upaṭṭhānato duddasattā gambhīraṃ, na sabhāvato, tasmā",
  "tika-s0201t:1044_8": "taṃvisayaṃ aññāṇaṃ uppajjati. Tatthāti tasmiṃ purimasaccadvaye aniccādisabhāvalakkhaṇassa",
  "tika-s0201t:1044_9": "duddasattā eva niccādivipallāsavasena pavattati aññāṇanti ānetvā sambandhitabbaṃ.",
  "tika-s0201t:1045_0": "Idāni niddesavibhāgenapi avijjāya saccesu pavattivibhāgaṃ dassetuṃ “apicā”tiādi vuttaṃ.",
  "tika-s0201t:1045_1": "Tattha dukkheti ettakena bhummaniddesena. Saṅgahatoti pariññeyyatāya dukkhena saṅgahetabbato.",
  "tika-s0201t:1045_2": "Tena niddhāraṇatthaṃ dasseti. Dukkhasmiñhi avijjā niddhārīyati, na aññasmiṃ. Vatthutoti",
  "tika-s0201t:1045_3": "ādhāratthaṃ. Dukkhasannissayā hi avijjā. Ārammaṇatoti visayatthaṃ taṃ ārabbha pavattanato.",
  "tika-s0201t:1045_4": "Kiccatoti byāpanatthaṃ chādanavasena taṃ byāpetvā pavattanato. Iminā nayena sesesupi",
  "tika-s0201t:1045_5": "attho veditabbo. Avisesatoti visesābhāvato, vuttanayena dukkhādīsu pavattiākāravisesaṃ",
  "tika-s0201t:1045_6": "aggahetvāti attho. Sabhāvatoti sarasalakkhaṇato. Catunnampi saccānaṃ ajānanasabhāvā",
  "tika-s0201t:1045_7": "hi avijjā. Kāmarāgabhavarāgā kāmāsavabhavāsavāti āha “sahajātādivasenā”ti. Nanu avijjā",
  "tika-s0201t:1045_8": "eva avijjāsavo, so kathaṃ avijjāya paccayoti āha “pubbuppannā”tiādi.",
  "tika-s0201t:1046": "Avijjāvāravaṇṇanā niṭṭhitā.",
  "tika-s0201t:1047": "Āsavavāravaṇṇanā",
  "tika-s0201t:1048_0": "104. Āsavavāre āsava-saddattho āsavavicāro ca heṭṭhā vuttoyeva. Kasmā panāyaṃ vāro",
  "tika-s0201t:1048_1": "vutto, nanu avijjādikāva paṭiccasamuppādadesanāti codanaṃ sandhāya “ayaṃ vāro”tiādi",
  "tika-s0201t:1048_2": "āraddhaṃ. Paṭiccasamuppādapadesūti paṭiccasamuppādakoṭṭhāsesu. Dvādasakoṭṭhāsā hi",
  "tika-s0201t:1048_3": "satthu paṭiccasamuppādadesanā. Tassāpi paccayadassanavasenāti nāyaṃ kāpilānaṃ mūlapakati",
  "tika-s0201t:1048_4": "viya appaccayā, atha kho sappaccayāti avijjāyapi paccayadassanavasena. Āsavasamudayenāti",
  "tika-s0201t:1048_5": "atītabhave āsavānaṃ samudayena etarahi avijjāya samudayo, etarahi avijjāya samudayena",
  "tika-s0201t:1048_6": "anāgate āsavasamudayoti evaṃ āsavāvijjānaṃ paccayapaccayuppannakabhāvena aparāparaṃ",
  "tika-s0201t:1048_7": "pavattamānaṃ ādikoṭiabhāveneva tannimittassa saṃsārassa ādikoṭiabhāvato anamataggatāsiddhi veditabbā.",
  "tika-s0201t:1049_0": "Dvattiṃsa ṭhānānīti dvattiṃsa saccappaṭivedhakāraṇāni, dvattiṃsa vā catusaccakammaṭṭhānāni.",
  "tika-s0201t:1049_1": "Imamhā sammādiṭṭhisuttāti yāya ariyasāvako sammādiṭṭhi nāma hoti, sā ariyā sammādiṭṭhi",
  "tika-s0201t:1049_2": "ettha vuttāti sammādiṭṭhisuttaṃ, ito sammādiṭṭhisuttato.",
  "tika-s0201t:1050": "Catusaccapariyāyehīti catusaccādhigamakāraṇehi. Arahattapariyāyehīti “so sabbaso rāgānusayaṃ pahāyā”tiādinā arahattādhigamakāraṇehi. Tenāha “catusaṭṭhiyā kāraṇehī”ti.",
  "tika-s0201t:1051": "Āsavavāravaṇṇanā niṭṭhitā.",
  "tika-s0201t:1052": "Sammādiṭṭhisuttavaṇṇanāya līnatthappakāsanā samattā.",
  "tika-s0201t:1053": "10. Satipaṭṭhānasuttavaṇṇanā",
  "tika-s0201t:1054_0": "105. Jānapadinoti janapadavanto, janapadassa vā issarā rājakumārā. Gottavasena kurū",
  "tika-s0201t:1054_1": "nāma. Tesaṃ nivāso yadi eko janapado, kathaṃ bahuvacananti āha “ruḷhīsaddenā”ti.",
  "tika-s0201t:1054_2": "Akkharacintakā hi īdisesu ṭhānesu yutte viya saliṅgavacanāni (pāṇini 1.251) icchanti,",
  "tika-s0201t:1054_3": "ayamettha ruḷhī yathā aññatthāpi “aṅgesu viharati, mallesu viharatī”ti ca. Tabbisesane",
  "tika-s0201t:1054_4": "pana janapada-sadde jāti-sadde ekavacanameva. Aṭṭhakathācariyā panāti pana-saddo",
  "tika-s0201t:1054_5": "visesatthajotano. Tena puthuatthavisayatāya evaṃ taṃ bahuvacananti “bahuke panā”tiādinā",
  "tika-s0201t:1054_6": "vakkhamānaṃ visesaṃ dīpeti. Sutvāti mandhātumahārājassa ānubhāvadassanānusārena paramparāgataṃ",
  "tika-s0201t:1054_7": "kathaṃ sutvā. Anusaṃyāyantenāti anuvicarantena. Etesaṃ ṭhānanti candimasūriyamukhena",
  "tika-s0201t:1054_8": "cātumahārājikabhavanamāha. Tenāha “tattha agamāsī”tiādi. Soti mandhātumahārājā. Tanti",
  "tika-s0201t:1054_9": "cātumahārājikarajjaṃ. Gahetvāti sampaṭicchitvā. Puna pucchi pariṇāyakaratanaṃ. Dovārikabhūmiyaṃ",
  "tika-s0201t:1054_10": "tiṭṭhanti sudhammāya devasabhāya devapurassa ca catūsu dvāresu ārakkhāya adhikatattā.",
  "tika-s0201t:1054_11": "Dibbarukkhasahassapaṭimaṇḍitanti idaṃ “cittalatāvana”ntiādīsupi yojetabbaṃ.",
  "tika-s0201t:1055_0": "Pathaviyaṃ patiṭṭhāsīti bhassitvā pathaviyā āsanne ṭhāne aṭṭhāsi, ṭhatvā ca nacirasseva",
  "tika-s0201t:1055_1": "antaradhāyi tenattabhāvena rañño cakkavattissariyassa abhāvato. “Cirataraṃ kālaṃ",
  "tika-s0201t:1055_2": "ṭhatvā”ti apare. Devabhāvo pāturahosi devaloke pavattivipākadāyino aparāpariyāyavedanīyassa",
  "tika-s0201t:1055_3": "kammassa katokāsattā. Avayave siddho viseso samudāyassa visesako hotīti ekampi raṭṭhaṃ",
  "tika-s0201t:1055_4": "bahuvacanena voharīyati.",
  "tika-s0201t:1056_0": "Da-kārena atthaṃ vaṇṇayanti niruttinayena. Kammāsoti kammāsapādo vuccati uttarapadalopena",
  "tika-s0201t:1056_1": "yathā “rūpabhavo rūpa”nti. Kathaṃ pana so kammāsapādoti āha “tassa kirā”tiādi. Damitoti",
  "tika-s0201t:1056_2": "ettha kīdisaṃ damanaṃ adhippetanti āha “porisādabhāvato paṭisedhito”ti. Ime pana",
  "tika-s0201t:1056_3": "therāti majjhimabhāṇake vadati, te pana cūḷakammāsadammaṃ sandhāya tathā vadanti.",
  "tika-s0201t:1056_4": "Yakkhiniputto hi kammāsapādo alīnasattukumārakāle bodhisattena tattha damito, sutasomakāle",
  "tika-s0201t:1056_5": "pana bārāṇasirājā porisādabhāvapaṭisedhanena yattha damito, taṃ mahākammāsadammaṃ",
  "tika-s0201t:1056_6": "nāma. Puttoti vatvā atrajoti vacanaṃ orasaputtabhāvadassanatthaṃ.",
  "tika-s0201t:1057_0": "Yehi āvasitapadeso kururaṭṭhanti nāmaṃ labhi, te uttarakuruto āgatā manussā tattha",
  "tika-s0201t:1057_1": "rakkhitaniyāmeneva pañca sīlāni rakkhiṃsu, tesaṃ diṭṭhānugatiyā pacchimā janatāti,",
  "tika-s0201t:1057_2": "so desadhammavasena avicchedato vattamāno kuruvattadhammoti paññāyittha, ayañca attho",
  "tika-s0201t:1057_3": "kurudhammajātakena dīpetabbo. So aparabhāge yattha paṭhamaṃ saṃkiliṭṭho jāto, taṃ",
  "tika-s0201t:1057_4": "dassetuṃ “kururaṭṭhavāsīna”ntiādi vuttaṃ. Yattha bhagavato vasanokāso koci vihāro",
  "tika-s0201t:1057_5": "na hoti, tattha kevalaṃ gocaragāmakittanaṃ nidānakathāya pakati, yathā taṃsakkesu",
  "tika-s0201t:1057_6": "viharati devadahaṃ nāma sakkānaṃ nigamoti imamatthaṃ dassento “avasanokāsato”tiādimāha.",
  "tika-s0201t:1058": "Uddesavārakathāvaṇṇanā",
  "tika-s0201t:1059_0": "106. Kasmā bhagavā imaṃ suttamabhāsīti asādhāraṇasamuṭṭhānaṃ pucchati, sādhāraṇaṃ",
  "tika-s0201t:1059_1": "pana pākaṭanti anāmaṭṭhaṃ, tena suttanikkhepo pucchitoti katvā itaro “kururaṭṭhavāsīna”ntiādinā",
  "tika-s0201t:1059_2": "aparajjhāsayoyaṃ suttanikkhepoti dasseti. Etena bāhirasamuṭṭhānaṃ vibhāvitanti daṭṭhabbaṃ.",
  "tika-s0201t:1059_3": "Ajjhattikaṃ pana asādhāraṇañca mūlapariyāyasuttādiṭīkāyaṃ vuttanayeneva veditabbaṃ.",
  "tika-s0201t:1059_4": "Kururaṭṭhaṃ kira tadā tannivāsīnaṃ sattānaṃ yebhuyyena yonisomanasikāravantatāya",
  "tika-s0201t:1059_5": "pubbe ca katapuññatābalena utuādisampannameva ahosi. Tena vuttaṃ “utupaccayādisampannattā”ti.",
  "tika-s0201t:1059_6": "Ādi-saddena bhojanādisampattiṃ saṅgaṇhāti. Keci pana “pubbe kuruvattadhammānuṭṭhānavāsanāya",
  "tika-s0201t:1059_7": "uttarakuru viya yebhuyyena utuādisampannameva hontaṃ bhagavato kāle sātisayaṃ utusappāyādiyuttaṃ",
  "tika-s0201t:1059_8": "taṃ raṭṭhaṃ ahosī”ti vadanti. Cittasarīrakallatāyāti cittassa sarīrassa ca arogatāya.",
  "tika-s0201t:1059_9": "Anuggahitapaññābalāti laddhupakārañāṇānubhāvā, anu anu vā āciṇṇapaññātejā. Ekavīsatiyā",
  "tika-s0201t:1059_10": "ṭhānesūti kāyānupassanāvasena cuddasasuṭhānesu, vedanānupassanāvasena ekasmiṃ ṭhāne,",
  "tika-s0201t:1059_11": "tathā cittānupassanāvasena, dhammānupassanāvasena pañcasu ṭhānesūti evaṃ ekavīsatiyā",
  "tika-s0201t:1059_12": "ṭhānesu. Kammaṭṭhānaṃ arahatte pakkhipitvāti catusaccakammaṭṭhānaṃ yathā arahattaṃ",
  "tika-s0201t:1059_13": "pāpeti, evaṃ desanāvasena arahatte pakkhipitvā. Suvaṇṇacaṅkoṭakasuvaṇṇamañjūsāsu",
  "tika-s0201t:1059_14": "pakkhittāni sumanacampakādinānāpupphāni maṇiputtādisattaratanāni ca yathā bhājanasampattiyā",
  "tika-s0201t:1059_15": "savisesaṃ sobhanti, kiccakarāni ca honti manuññābhāvato, evaṃ sīladassanādisampattiyā",
  "tika-s0201t:1059_16": "bhājanavisesabhūtāya kururaṭṭhavāsiparisāya desitā ca bhagavato ayaṃ desanā bhiyyosomattāya",
  "tika-s0201t:1059_17": "sobhati, kiccakārī ca hotīti imamatthaṃ dasseti “yathā hi puriso”tiādinā. Etthāti kururaṭṭhe.",
  "tika-s0201t:1060_0": "Pakatiyāti sarasato, imissā satipaṭṭhānasuttadesanāya pubbepīti adhippāyo. Anuyuttā",
  "tika-s0201t:1060_1": "viharanti satthu desanānusāratoti adhippāyo. Vissaṭṭhaattabhāvanāti aniccādivasena",
  "tika-s0201t:1060_2": "kismiñci yonisomanasikāre cittaṃ aniyojetvā rūpādiārammaṇe abhirativasena vissaṭṭhacittena",
  "tika-s0201t:1060_3": "bhavituṃ na vaṭṭati, pamādavihāraṃ pahāya appamattena bhavitabbanti adhippāyo.",
  "tika-s0201t:1061_0": "Ekāyanoti ettha ayana-saddo maggapariyāyo. Na kevalamayanameva, atha kho aññepi bahū",
  "tika-s0201t:1061_1": "maggapariyāyāti paduddhāraṃ karonto “maggassa hī”tiādi vatvā yadi maggapariyāyo ayana-saddo,",
  "tika-s0201t:1061_2": "kasmā puna maggoti vuttanti codanaṃ sandhāyāha “tasmā”tiādi. Tattha ekamaggoti eko",
  "tika-s0201t:1061_3": "eva maggo. Na hi nibbānagāmī maggo añño atthīti. Nanu satipaṭṭhānaṃ idha “maggo”ti",
  "tika-s0201t:1061_4": "adhippetaṃ, tadaññe ca bahū maggadhammā atthīti? Saccaṃ atthi, te pana satipaṭṭhānaggahaṇeneva",
  "tika-s0201t:1061_5": "gahitā tadavinābhāvato. Tathā hi ñāṇavīriyādayo niddese gahitā. Uddese pana satiyā",
  "tika-s0201t:1061_6": "eva gahaṇaṃ veneyyajjhāsayavasenāti daṭṭhabbaṃ. Na dvedhāpathabhūtoti iminā imassa",
  "tika-s0201t:1061_7": "maggassa anekamaggatābhāvaṃ viya anibbānagāmibhāvābhāvañca dasseti. Ekenāti asahāyena.",
  "tika-s0201t:1061_8": "Asahāyatā ca duvidhā attadutiyatābhāvena vā, yā “vūpakaṭṭhakāyatā”ti vuccati, taṇhādutiyatābhāvena",
  "tika-s0201t:1061_9": "vā, yā “pavivittacittatā”ti vuccati. Tenāha “vūpakaṭṭhena pavivittacittenā”ti. Seṭṭhopi",
  "tika-s0201t:1061_10": "loke “eko”ti vuccati “yāva pare ekato karosī”tiādīsūti āha “ekassāti seṭṭhassā”ti.",
  "tika-s0201t:1061_11": "Yadi saṃsārato nissaraṇaṭṭho ayanaṭṭho aññesampi upanissayasampannānaṃ sādhāraṇo",
  "tika-s0201t:1061_12": "kathaṃ bhagavatoti āha “kiñcāpī”tiādi. Imasmiṃ khoti ettha kho-saddo avadhāraṇe,",
  "tika-s0201t:1061_13": "tasmā imasmiṃ yevāti attho. Desanābhedoyeva heso, yadidaṃ maggoti vā ayanoti vā.",
  "tika-s0201t:1061_14": "Tenāha “attho paneko”ti.",
  "tika-s0201t:1062_0": "Nānāmukhabhāvanānayappavattoti kāyānupassanādimukhena tatthāpi ānāpānādimukhena bhāvanānayena",
  "tika-s0201t:1062_1": "pavatto. Ekāyananti ekagāminaṃ, nibbānagāminanti attho. Nibbānañhi adutiyattā seṭṭhattā",
  "tika-s0201t:1062_2": "ca “eka”nti vuccati. Yathāha “ekañhi saccaṃ na dutīyamatthī”ti “yāvatā, bhikkhave,",
  "tika-s0201t:1062_3": "dhammā saṅkhatā vā asaṅkhatā vā, virāgo tesaṃ aggamakkhāyatī”ti ca. Khayo eva antoti",
  "tika-s0201t:1062_4": "khayanto, jātiyā khayantaṃ diṭṭhavāti jātikhayantadassī. Avibhāgena sabbepi satte",
  "tika-s0201t:1062_5": "hitena anukampatīti hitānukampī. Atariṃsūti tariṃsu. Pubbeti purimakā buddhā, pubbe vā atītakāle.",
  "tika-s0201t:1063_0": "Tanti taṃ tesaṃ vacanaṃ, taṃ vā kiriyāvuttivācakattaṃ na yujjati. Na hi saṅkheyyappadhānatāya",
  "tika-s0201t:1063_1": "sattavācino eka-saddassa kiriyāvuttivācakatā atthi. “Sakimpi uddhaṃ gaccheyyā”tiādīsu",
  "tika-s0201t:1063_2": "viya “sakiṃ ayano”ti iminā byañjanena bhavitabbaṃ. Evaṃ atthaṃ yojetvāti evaṃ padatthaṃ",
  "tika-s0201t:1063_3": "yojetvā. Ubhayathāpīti purimanayena pacchimanayena ca. Na yujjati idhādhippetamaggassa",
  "tika-s0201t:1063_4": "anekavāraṃ pavattisabbhāvato. Tenāha “kasmā”tiādi. Anekavārampi ayatīti purimanayassa,",
  "tika-s0201t:1063_5": "anekañcassa ayanaṃ hotīti pacchimanayassa ca paṭikkhepo.",
  "tika-s0201t:1064_0": "Imasmiṃ padeti “ekāyano ayaṃ bhikkhave maggo”ti imasmiṃ vākye, imasmiṃ vā “pubbabhāgamaggo",
  "tika-s0201t:1064_1": "lokuttaramaggo”ti saṃsayaṭṭhāne. Missakamaggoti lokiyena missako lokuttaramaggo.",
  "tika-s0201t:1064_2": "Visuddhiādīnaṃ nippariyāyahetuṃ saṅgaṇhanto ācariyatthero “missakamaggo”ti āha, itaro",
  "tika-s0201t:1064_3": "pariyāyahetu idhādhippetoti “pubbabhāgamaggo”ti.",
  "tika-s0201t:1065_0": "Saddaṃ sutvāvāti “kālo, bhante, dhammassavanāyā”ti kālārocanasaddaṃ sutvā. Evaṃ ukkhipitvāti.",
  "tika-s0201t:1065_1": "Evaṃ “madhuraṃ imaṃ kuhiṃ chaḍḍemā”ti achaḍḍentā ucchubhāraṃ viya paggahetvā na vicaranti.",
  "tika-s0201t:1065_2": "Āluḷetīti viluḷito ākulo hotīti attho. Ekāyanamaggo vuccati pubbabhāgasatipaṭṭhānamaggoti.",
  "tika-s0201t:1065_3": "Ettāvatā idhādhippetatthe siddhe tasseva alaṅkāratthaṃ so pana yassa pubbabhāgamaggo,",
  "tika-s0201t:1065_4": "taṃ dassetuṃ “maggānaṭṭhaṅgiko”tiādikā gāthāpi paṭisambhidāmaggatova ānetvā ṭhapitā.",
  "tika-s0201t:1066_0": "Nibbānagamanaṭṭhenāti nibbānaṃ gacchati adhigacchati etenāti nibbānagamanaṃ, so eva",
  "tika-s0201t:1066_1": "aviparītasabhāvatāya attho, tena nibbānagamanaṭṭhena, nibbānādhigamupāyatāyāti attho.",
  "tika-s0201t:1066_2": "Magganīyaṭṭhenāti gavesitabbatāya, “gamanīyaṭṭhenā”ti vā pāṭho, upagantabbattāti",
  "tika-s0201t:1066_3": "attho. Rāgādīhīti. Iminā rāgadosamohānaṃyeva gahaṇaṃ “rāgo malaṃ, doso malaṃ, moho",
  "tika-s0201t:1066_4": "mala”nti vacanato. “Abhijjhāvisamalobhādīhī”ti pana iminā sabbesampi upakkilesānaṃ",
  "tika-s0201t:1066_5": "saṅgaṇhanatthaṃ te visuṃ uddhaṭā. Sattānaṃ visuddhiyāti vuttassa atthassa ekantikataṃ",
  "tika-s0201t:1066_6": "dassento “tathā hī”tiādimāha. Kāmaṃ “visuddhiyā”ti sāmaññajotanā, cittavisuddhi eva",
  "tika-s0201t:1066_7": "panettha adhippetāti dassetuṃ “rūpamalavasena panā”tiādi vuttaṃ. Na kevalaṃ aṭṭhakathāvacanameva,",
  "tika-s0201t:1066_8": "atha kho idamettha āhaccabhāsitanti dassento “tathā hī”tiādimāha.",
  "tika-s0201t:1067_0": "Sā panāyaṃ cittavisuddhi sijjhamānā yasmā sokādīnaṃ anuppādāya saṃvattati, tasmā",
  "tika-s0201t:1067_1": "vuttaṃ “sokaparidevānaṃ samatikkamāyā”tiādi. Tattha socanaṃ ñātibyasanādinimittaṃ",
  "tika-s0201t:1067_2": "cetaso santāpo antonijjhānaṃ soko. Ñātibyasanādinimittameva sokādhikatāya “kahaṃ,",
  "tika-s0201t:1067_3": "ekaputtaka, kahaṃ, ekaputtakā”ti paridevavasena lapanaṃ paridevo, āyatiṃ anuppajjanaṃ",
  "tika-s0201t:1067_4": "idha samatikkamoti āha “pahānāyā”ti. Taṃ panassa samatikkamāvahataṃ nidassanavasena",
  "tika-s0201t:1067_5": "dassento “ayaṃ hī”tiādimāha.",
  "tika-s0201t:1068_0": "Tattha yaṃ pubbe taṃ visodhehīti atītesu khandhesu taṇhāsaṃkilesavisodhanaṃ vuttaṃ.",
  "tika-s0201t:1068_1": "Pacchāti parato. Teti tuyhaṃ. Māhūti mā ahu. Kiñcananti rāgādikiñcanaṃ. Etena anāgatesu",
  "tika-s0201t:1068_2": "khandhesu saṃkilesavisodhanaṃ vuttaṃ. Majjheti tadubhayavemajjhe. No ce gahessasīti",
  "tika-s0201t:1068_3": "na upādiyissasi ce. Etena paccuppanne khandhapabandhe upādānappavatti vuttā. Upasanto",
  "tika-s0201t:1068_4": "carissasīti evaṃ addhattayagatasaṃkilesavisodhane sati nibbutasabbapariḷāhatāya upasanto",
  "tika-s0201t:1068_5": "hutvā viharissasīti arahattanikūṭena gāthaṃ niṭṭhapesi. Tenāha “imaṃ gātha”ntiādi.",
  "tika-s0201t:1069_0": "Puttāti orasā, aññepi vā ye keci. Pitāti janako. Bandhavāti ñātakā. Ayañhettha attho",
  "tika-s0201t:1069_1": "– puttā vā pitā vā bandhavā vā antakena maccunā adhipannassa abhibhūtassa maraṇato",
  "tika-s0201t:1069_2": "tāṇāya na honti, tasmā natthi ñātīsu tāṇatāti. Na hi ñātīnaṃ vasena maraṇato ārakkhā",
  "tika-s0201t:1069_3": "atthi, tasmā paṭācāre “ubho puttā kālakatā”tiādinā mā niratthakaṃ paridevi, dhammaṃyeva",
  "tika-s0201t:1069_4": "pana yāthāvato passāti adhippāyo.",
  "tika-s0201t:1070_0": "Sotāpattiphale patiṭṭhitāti yathānulomaṃ pavattitāya sāmukkaṃsikāya dhammadesanāya",
  "tika-s0201t:1070_1": "pariyosāne sahassanayapaṭimaṇḍite sotāpattiphale patiṭṭhahi. Kathaṃ panāyaṃ satipaṭṭhānamaggavasena",
  "tika-s0201t:1070_2": "sotāpattiphale patiṭṭhāsīti āha “yasmā panā”tiādi. Na hi catusaccakammaṭṭhānakathāya",
  "tika-s0201t:1070_3": "vinā sāvakānaṃ ariyamaggādhigamo atthi. “Imaṃ gāthaṃ sutvā”ti pana idaṃ sokavinodanavasena",
  "tika-s0201t:1070_4": "pavattitāya gāthāya paṭhamaṃ sutattā vuttaṃ. Esa nayo itaragāthāyapi. Bhāvanāti paññābhāvanā.",
  "tika-s0201t:1070_5": "Sā hi idhādhippetā. Tasmāti yasmā rūpādīnaṃ aniccādito anupassanāpi satipaṭṭhānabhāvanā,",
  "tika-s0201t:1070_6": "tasmā. Tepīti santatimahāmattapaṭācārā.",
  "tika-s0201t:1071_0": "Pañcasate coreti satasatacoraparivāre pañca core paṭipāṭiyā pesesi. Te araññaṃ pavisitvā",
  "tika-s0201t:1071_1": "theraṃ pariyesantā anukkamena therassa samīpe samāgacchiṃsu. Tenāha “te gantvā theraṃ",
  "tika-s0201t:1071_2": "parivāretvā nisīdiṃsū”ti. Vedanaṃ vikkhambhetvā pītipāmojjaṃ uppajjīti sambandho.",
  "tika-s0201t:1071_3": "Therassa hi sīlaṃ paccavekkhato suparisuddhaṃ sīlaṃ nissāya uḷāraṃ pītipāmojjaṃ uppajjamānaṃ",
  "tika-s0201t:1071_4": "ūruṭṭhibhedajanitaṃ dukkhavedanaṃ vikkhambhesi. Pādānīti pāde. Saññapessāmīti saññattiṃ",
  "tika-s0201t:1071_5": "karissāmi. Aḍḍiyāmīti jigucchāmi. Harāyāmīti lajjāmi. Vipassisanti sammasiṃ.",
  "tika-s0201t:1072_0": "Pacalāyantānanti pacalāyanaṃ niddaṃ upagatānaṃ. Vatasampannoti dhutacaraṇasampanno.",
  "tika-s0201t:1072_1": "Pamādanti pacalāyanaṃ sandhāyāha. Oruddhamānasoti uparuddhaadhicitto. Pañjarasminti",
  "tika-s0201t:1072_2": "sarīre. Sarīrañhi nhārusambandhaaṭṭhisaṅghātatāya idha “pañjara”nti vuttaṃ.",
  "tika-s0201t:1073_0": "Pītavaṇṇāya paṭākāya pariharaṇato mallayuddhacittakatāya ca pītamallo. Tīsu rajjesūti",
  "tika-s0201t:1073_1": "paṇḍucoḷagoḷarajjesu. Mallā sīhaḷadīpe sakkārasammānaṃ labhantīti tambapaṇṇidīpaṃ",
  "tika-s0201t:1073_2": "āgamma. Taṃyeva aṅkusaṃ katvāti “rūpādayo ‘mamā’ti na gahetabbā”ti na tumhākavaggena",
  "tika-s0201t:1073_3": "pakāsitamatthaṃ attano cittamattahatthino aṅkusaṃ katvā. Jaṇṇukehi caṅkamati “nisinne",
  "tika-s0201t:1073_4": "niddāya avasaro hotī”ti. Byākaritvāti attano vīriyārambhassa saphalatāpavedanamukhena",
  "tika-s0201t:1073_5": "sabrahmacārīnaṃ ussāhaṃ janento aññaṃ byākaritvā. Bhāsitanti vacanaṃ. Kassa pana",
  "tika-s0201t:1073_6": "tanti āha “buddhaseṭṭhassa, sabbalokaggavādino”ti. Na tumhākantiādi tassa pavattiākāradassanaṃ.",
  "tika-s0201t:1073_7": "Tayidaṃ me saṅkhārānaṃ accantavūpasamakāraṇanti dassento “aniccā vatā”ti gāthaṃ āhari.",
  "tika-s0201t:1073_8": "Tena idānāhaṃ saṅkhārānaṃ khaṇe khaṇe bhaṅgasaṅkhātassa rogassa abhāvena arogo parinibbutoti dasseti.",
  "tika-s0201t:1074_0": "Assāti sakkassa. Upapattīti devūpapatti. Punapākatikāva ahosi sakkabhāveneva upapannattā.",
  "tika-s0201t:1074_1": "Subrahmāti evaṃ nāmo. Accharānaṃ nirayūpapattiṃ disvā tato pabhuti satataṃ pavattamānaṃ",
  "tika-s0201t:1074_2": "attano cittutrāsaṃ sandhāyāha “niccaṃ utrastamidaṃ citta”ntiādi. Tattha utrastanti",
  "tika-s0201t:1074_3": "santastaṃ bhītaṃ. Ubbigganti saṃviggaṃ. Utrastanti vā saṃviggaṃ. Ubbigganti bhayavasena",
  "tika-s0201t:1074_4": "saha kāyena sañcalitaṃ. Anuppannesūti anāgatesu. Kicchesūti dukkhesu. Nimittatthe",
  "tika-s0201t:1074_5": "bhummavacanaṃ, bhāvīdukkhapavattinimittanti attho. Uppatitesūti uppannesu kicchesūti",
  "tika-s0201t:1074_6": "yojanā, tadā attano parivārassa uppannadukkhanimittanti adhippāyo.",
  "tika-s0201t:1075_0": "Bojjhāti bodhito, ariyamaggatoti attho. Aññatrāti ca padaṃ apekkhitvā nissakkavacanaṃ,",
  "tika-s0201t:1075_1": "tasmā bodhiṃ ṭhapetvāti attho. Esa nayo sesesupi. Tapasāti tapokammato. Tena maggādhigamassa",
  "tika-s0201t:1075_2": "upāyabhūtaṃ dhutaṅgasevanādisallekhapaṭipadaṃ dasseti. Indriyasaṃvarāti manacchaṭṭhānaṃ",
  "tika-s0201t:1075_3": "indriyānaṃ saṃvaraṇato. Etena satisaṃvarasīsena sabbampi saṃvarasīlaṃ, lakkhaṇahāranayena",
  "tika-s0201t:1075_4": "vā sabbampi catupārisuddhisīlaṃ dasseti. Sabbanissaggāti sabbupadhinissajjanato sabbakilesappahānato.",
  "tika-s0201t:1075_5": "Kilesesu hi nissaṭṭhesu kammavaṭṭaṃ vipākavaṭṭañca nissaṭṭhameva hotīti. Sotthinti",
  "tika-s0201t:1075_6": "khemaṃ anupaddavataṃ.",
  "tika-s0201t:1076_0": "Ñāyati nicchayena kamati nibbānaṃ, taṃ vā ñāyati paṭivijjhīyati etenāti ñāyo, ariyamaggoti",
  "tika-s0201t:1076_1": "āha “ñāyo vuccati ariyo aṭṭhaṅgiko maggo”ti. Taṇhāvānavirahitattāti taṇhāsaṅkhātavānavivittattā.",
  "tika-s0201t:1076_2": "Taṇhā hi khandhehi khandhaṃ, kammunā vā phalaṃ, sattehi vā dukkhaṃ vinati saṃsibbatīti",
  "tika-s0201t:1076_3": "vānanti vuccati. Tayidaṃ natthi ettha vānaṃ, na vā etasmiṃ adhigate puggalassa vānanti",
  "tika-s0201t:1076_4": "nibbānaṃ, asaṅkhatā dhātu. Parapaccayena vinā paccakkhakaraṇaṃ sacchikiriyāti āha",
  "tika-s0201t:1076_5": "“attapaccakkhatāyā”ti.",
  "tika-s0201t:1077_0": "Nanu “visuddhiyā”ti cittavisuddhiyā adhippetattā visuddhiggahaṇenevettha sokasamatikkamādayopi",
  "tika-s0201t:1077_1": "gahitā eva honti, te puna kasmā gahitāti anuyogaṃ sandhāya “tattha kiñcāpī”tiādi",
  "tika-s0201t:1077_2": "vuttaṃ. Sāsanayuttikovideti saccapaṭiccasamuppādādilakkhaṇāyaṃ dhammanītiyaṃ cheke.",
  "tika-s0201t:1077_3": "Taṃ taṃ atthaṃ ñāpetīti ye ye bodhaneyyapuggalā saṅkhepavitthārādivasena yathā yathā",
  "tika-s0201t:1077_4": "bodhetabbā, attano desanāvilāsena bhagavā te te tathā tathā bodhento taṃ tamatthaṃ",
  "tika-s0201t:1077_5": "ñāpeti. Taṃ taṃ pākaṭaṃ katvā dassentoti atthāpattiṃ agaṇento taṃ taṃ atthaṃ pākaṭaṃ",
  "tika-s0201t:1077_6": "katvā dassento. Na hi sammāsambuddhā atthāpattiñāpakādisādhanīyavacanāti. Saṃvattatīti",
  "tika-s0201t:1077_7": "jāyati, hotīti attho. Yasmā anatikkantasokaparidevassa na kadāci cittavisuddhi atthi",
  "tika-s0201t:1077_8": "sokaparidevasamatikkamamukheneva cittavisuddhiyā ijjhanato, tasmā āha “sokaparidevānaṃ",
  "tika-s0201t:1077_9": "samatikkamena hotī”ti. Yasmā pana domanassapaccayehi dukkhadhammehi puṭṭhaṃ puthujjanaṃ",
  "tika-s0201t:1077_10": "sokādayo abhibhavanti, pariññātesu ca tesu te na honti, tasmā vuttaṃ “sokaparidevānaṃ",
  "tika-s0201t:1077_11": "samatikkamo dukkhadomanassānaṃ atthaṅgamenā”ti. Ñāyassāti aggamaggassa tatiyamaggassa",
  "tika-s0201t:1077_12": "ca. Tadadhigamena hi yathākkamaṃ dukkhadomanassānaṃ atthaṅgamo. Sacchikiriyābhisamayasahabhāvīpi",
  "tika-s0201t:1077_13": "itarābhisamayo tadavinābhāvato sacchikiriyābhisamayahetuko viya vutto “ñāyassādhigamo",
  "tika-s0201t:1077_14": "nibbānassa sacchikiriyāyā”ti. Phalañāṇena vā paccakkhakaraṇaṃ sandhāya vuttaṃ “nibbānassa",
  "tika-s0201t:1077_15": "sacchikiriyāyā”ti. Sampadānavacanañcetaṃ daṭṭhabbaṃ.",
  "tika-s0201t:1078_0": "Vaṇṇabhaṇananti pasaṃsāvacanaṃ. Tayidaṃ na idheva, atha kho aññatthāpi satthā akāsiyevāti",
  "tika-s0201t:1078_1": "dassento “yatheva hī”tiādimāha. Tatthaādimhi kalyāṇaṃ, ādi vā kalyāṇaṃ etassāti ādikalyāṇaṃ.",
  "tika-s0201t:1078_2": "Sesapadadvayepi eseva nayo. Atthasampattiyā sātthaṃ. Byañjanasampattiyā sabyañjanaṃ.",
  "tika-s0201t:1078_3": "Sīlādipañcadhammakkhandhapāripūrito upanetabbassa abhāvā ca kevalaparipuṇṇaṃ. Nirupakkilesato",
  "tika-s0201t:1078_4": "apanetabbassa abhāvā ca parisuddhaṃ. Seṭṭhacariyabhāvato sāsana brahmacariyaṃ maggabrahmacariyañca",
  "tika-s0201t:1078_5": "vo pakāsessāmīti ayamettha saṅkhepo, vitthāro pana visuddhimagge vuttanayena veditabbo.",
  "tika-s0201t:1078_6": "Ariyavaṃsāti ariyānaṃ buddhādīnaṃ vaṃsā paveṇiyo. Aggaññāti “aggā”ti jānitabbā sabbavaṃsehi",
  "tika-s0201t:1078_7": "seṭṭhabhāvato. Rattaññāti “cirarattā”ti jānitabbā. Vaṃsaññāti “buddhādīnaṃ vaṃsā”ti",
  "tika-s0201t:1078_8": "jānitabbā. Porāṇāti purātanā anadhunātanattā. Asaṃkiṇṇāti avikiṇṇā anapanītā. Asaṃkiṇṇapubbāti",
  "tika-s0201t:1078_9": "“kiṃ imehī”ti ariyehi na apanītapubbā. Na saṃkīyantīti idānipi tehi na apanīyanti.",
  "tika-s0201t:1078_10": "Na saṃkīyissantīti anāgatepi tehi na apanīyissanti. Appaṭikuṭṭhā…pe… viññūhīti ye",
  "tika-s0201t:1078_11": "loke viññū samaṇabrāhmaṇā, tehi apaccakkhatā aninditā, agarahitāti attho. Visuddhiyātiādīhīti",
  "tika-s0201t:1078_12": "visuddhiādidīpanehi. Padehīti vākyehi, visuddhiatthatādibhedabhinnehi vā dhammakoṭṭhāsehi.",
  "tika-s0201t:1079_0": "Upaddaveti anatthe. Visuddhinti visujjhanaṃ saṃkilesappahānaṃ. Vācuggatakaraṇaṃ uggaho.",
  "tika-s0201t:1079_1": "Pariyāpuṇanaṃ paricayo. Atthassa hadaye ṭhapanaṃ dhāraṇaṃ. Parivattanaṃ vācanaṃ.",
  "tika-s0201t:1079_2": "Gandhārakoti gandhāradese uppanno. Pahontīti sakkonti aniyyānamaggāti micchāmaggā,",
  "tika-s0201t:1079_3": "micchattaniyatāniyatamaggāpi vā. Suvaṇṇanti kūṭasuvaṇṇampi vuccati. Paṇīti kācamaṇipi.",
  "tika-s0201t:1079_4": "Muttāti veḷujāpi. Pavāḷanti pallavopi vuccatīti rattajambunadādipadehi te visesitā.",
  "tika-s0201t:1080_0": "Na tato heṭṭhāti idhādhippetakāyādīnaṃ vedanādisabhāvattābhāvā, kāyavedanācittavimuttassa",
  "tika-s0201t:1080_1": "tebhūmakadhammassa visuṃ vipallāsavatthantarabhāvena gahitattā ca heṭṭhāgahaṇesu",
  "tika-s0201t:1080_2": "vipallāsavatthūnaṃ aniṭṭhānaṃ sandhāya vuttaṃ, pañcamassa pana vipallāsavatthuno",
  "tika-s0201t:1080_3": "abhāvā “na uddha”nti āha. Ārammaṇavibhāgena hettha satipaṭṭhānavibhāgoti. Tayo satipaṭṭhānāti",
  "tika-s0201t:1080_4": "satipaṭṭhānasaddassa atthuddhāradassanaṃ, na idha pāḷiyaṃ vuttassa satipaṭṭhānasaddassa",
  "tika-s0201t:1080_5": "atthadassananti. Ādīsu hi satigocaroti ettha ādi-saddena “phassasamudayā vedanānaṃ",
  "tika-s0201t:1080_6": "samudayo, nāmarūpasamudayā cittassa samudayo, manasikārasamudayā dhammānaṃ samudayo”ti",
  "tika-s0201t:1080_7": "satipaṭṭhānāti vuttānaṃ satigocarānaṃ pakāsake suttapadese saṅgaṇhāti. Evaṃ paṭisambhidāpāḷiyampi",
  "tika-s0201t:1080_8": "avasesapāḷippadesadassanattho ādi-saddo daṭṭhabbo. Satiyā paṭṭhānanti satiyā patiṭṭhātabbaṭṭhānaṃ.",
  "tika-s0201t:1080_9": "Dānādīni satiyā karontassa rūpādīni kasiṇādīni ca satiyā ṭhānaṃ hontīti taṃnivāraṇatthamāha",
  "tika-s0201t:1080_10": "“padhānaṃ ṭhāna”nti. Pa-saddo hi idha “paṇītā dhammā”tiādīsu viya padhānatthadīpakoti adhippāyo.",
  "tika-s0201t:1081": "Ariyoti ariyaṃ sabbasattaseṭṭhaṃ sammāsambuddhamāha. Etthāti etasmiṃ saḷāyatanavibhaṅgasutte. Suttekadesena hi suttaṃ dasseti. Tattha hi –",
  "tika-s0201t:1082_0": "“Tayo satipaṭṭhānā yadariyo…pe… marahatīti iti kho panetaṃ vuttaṃ, kiñcetaṃ paṭicca",
  "tika-s0201t:1082_1": "vuttaṃ. Idha, bhikkhave, satthā sāvakānaṃ dhammaṃ deseti anukampako hitesī anukampaṃ",
  "tika-s0201t:1082_2": "upādāya “idaṃ vo hitāya idaṃ vo sukhāyā’ti. Tassa sāvakā na sussūsanti, na sotaṃ",
  "tika-s0201t:1082_3": "odahanti, na aññā cittaṃ upaṭṭhapenti, vokkamma ca satthusāsanā vattanti. Tatra,",
  "tika-s0201t:1082_4": "bhikkhave, tathāgato na ceva anattamano hoti, na ca anattamanataṃ paṭisaṃvedeti,",
  "tika-s0201t:1082_5": "anavassuto ca viharati sato sampajāno. Idaṃ, bhikkhave, paṭhamaṃ satipaṭṭhānaṃ, yadariyo…pe… arahati.",
  "tika-s0201t:1083_0": "Puna caparaṃ, bhikkhave, satthā…pe… idaṃ vo sukhāyāti. Tassa ekacce sāvakā na sussūsanti…pe…",
  "tika-s0201t:1083_1": "vattanti. Ekacce sāvakā sussūsanti…pe… na ca vokkamma satthusāsanā vattanti. Tatra,",
  "tika-s0201t:1083_2": "bhikkhave, tathāgato na ceva anattamano hoti, na ca anattamanataṃ paṭisaṃvedeti,",
  "tika-s0201t:1083_3": "na ceva attamano hoti, na ca attamanataṃ paṭisaṃvedeti. Anattamanatañca attamanatañca",
  "tika-s0201t:1083_4": "tadubhayaṃ abhinivajjetvā upekkhato viharati sato sampajāno. Idaṃ vuccati, bhikkhave,",
  "tika-s0201t:1083_5": "dutiyaṃ satipaṭṭhānaṃ…pe… arahati.",
  "tika-s0201t:1084_0": "Puna caparaṃ…pe… sukhāyāti. Tassa sāvakā sussūsanti…pe… vattanti. Tatra, bhikkhave,",
  "tika-s0201t:1084_1": "tathāgato attamano ceva hoti, attamanatañca paṭisaṃvedeti, anavassuto ca viharati",
  "tika-s0201t:1084_2": "sato sampajāno. Idaṃ vuccati, bhikkhave, tatiyaṃ satipaṭṭhānaṃ…pe… arahatī”ti –",
  "tika-s0201t:1085_0": "Evaṃ paṭighānunayehi anavassutatā, niccaṃ upaṭṭhitassatitāya tadubhayavītivattatā",
  "tika-s0201t:1085_1": "“satipaṭṭhāna”nti vuttā. Buddhānaṃyeva hi niccaṃ upaṭṭhitassatitā hoti āveṇikadhammabhāvato,",
  "tika-s0201t:1085_2": "na paccekabuddhādīnaṃ. Pa-saddo ārambhaṃ joteti, ārambho ca pavattīti katvā āha “pavattayitabbatoti",
  "tika-s0201t:1085_3": "attho”ti. Satiyā karaṇabhūtāya paṭṭhānaṃ paṭṭhapetabbaṃ satipaṭṭhānaṃ. Ana-saddo",
  "tika-s0201t:1085_4": "hi bahulavacanena kammatthopi hotīti.",
  "tika-s0201t:1086_0": "Tathāssa kattuatthopi labbhatīti “patiṭṭhātīti paṭṭhāna”nti vuttaṃ. Tattha pa-saddo",
  "tika-s0201t:1086_1": "bhūsatthavisiṭṭhaṃ pakkhandhanaṃ dīpetīti “okkantitvā pakkhanditvā pavattatīti attho”ti",
  "tika-s0201t:1086_2": "āha. Puna bhāvatthaṃ sati-saddaṃ paṭṭhāna-saddañca vaṇṇento “atha vā”tiādimāha. Tena",
  "tika-s0201t:1086_3": "purimavikappe sati-saddo paṭṭhāna-saddo ca katthuatthoti viññāyati. Saraṇaṭṭhenāti",
  "tika-s0201t:1086_4": "cirakatassa cirabhāsitassa ca anussaraṇaṭṭhena. Idanti yaṃ “satiyeva satipaṭṭhāna”nti",
  "tika-s0201t:1086_5": "vuttaṃ, idaṃ idha imasmiṃ suttapadese adhippetaṃ.",
  "tika-s0201t:1087_0": "Yadi evanti yadi sati eva satipaṭṭhānaṃ, sati nāma eko dhammo, evaṃ sante kasmā “satipaṭṭhānā”ti",
  "tika-s0201t:1087_1": "bahuvacananti āha “satibahuttā”tiādi. Yadi bahukā etā satiyo, atha kasmā “maggo”ti",
  "tika-s0201t:1087_2": "ekavacananti yojanā. Maggaṭṭhenāti niyyānaṭṭhena. Niyyāniko hi maggadhammo, teneva",
  "tika-s0201t:1087_3": "niyyānikabhāvena ekattupagato ekantato nibbānaṃ gacchati, atthikehi ca tadatthaṃ",
  "tika-s0201t:1087_4": "maggīyatīti attanāva pubbe vuttaṃ paccāharati “vuttañceta”nti. Tattha catassopi cetāti",
  "tika-s0201t:1087_5": "kāyānupassanādivasena catubbidhāpi ca etā satiyo. Aparabhāgeti ariyamaggakkhaṇe.",
  "tika-s0201t:1087_6": "Kiccaṃ sādhayamānāti pubbabhāge kāyādīsu ārammaṇesu subhasaññādividhamanena visuṃ",
  "tika-s0201t:1087_7": "visuṃ pavattitvā maggakkhaṇe sakiṃyeva tattha catubbidhassapi vipallāsassa samucchedavasena",
  "tika-s0201t:1087_8": "pahānakiccaṃ sādhayamānā ārammaṇakaraṇavasena nibbānaṃ gacchanti. Catubbidhakiccasādhaneneva",
  "tika-s0201t:1087_9": "hettha bahuvacananiddeso. Evañca satīti maggaṭṭhena ekattaṃ upādāya “maggo”ti ekavacanena",
  "tika-s0201t:1087_10": "ārammaṇabhedena catubbidhataṃ upādāya “cattāro”ti ca vattabbatāya sativijjamānattā.",
  "tika-s0201t:1087_11": "Vacanānusandhinā “ekāyano aya”ntiādikā desanā sānusandhikāva, na ananusandhikāti",
  "tika-s0201t:1087_12": "adhippāyo. Vuttamevatthaṃ nidassanena paṭipādetuṃ “mārasenappamaddana”nti suttapadaṃ",
  "tika-s0201t:1087_13": "ānetvā “yathā”tiādinā nidassanaṃ saṃsandeti. Tasmātiādi nigamanaṃ.",
  "tika-s0201t:1088_0": "Visesato kāyo ca vedanā ca assādassakāraṇanti tappahānatthaṃ tesu taṇhāvatthūsu oḷārikasukhumesu",
  "tika-s0201t:1088_1": "asubhadukkhabhāvadassanāni mandatikkhapaññehi taṇhācaritehi sukarānīti tāni tesaṃ",
  "tika-s0201t:1088_2": "“visuddhimaggo”ti vuttāni tathā “niccaṃ attā”ti abhinivesavatthutāya diṭṭhiyā visesakāraṇesu",
  "tika-s0201t:1088_3": "cittadhammesu aniccānattatādassanāni sarāgādivasena saññāphassādivasena nīvaraṇādivasena",
  "tika-s0201t:1088_4": "ca nātippabhedaatippabhedagatesu tesu tappahānatthaṃ mandatikkhapaññānaṃ diṭṭhicaritānaṃ",
  "tika-s0201t:1088_5": "sukarānīti tesaṃ tāni “visuddhimaggo”ti vuttāni. Ettha ca yathā cittadhammānampi",
  "tika-s0201t:1088_6": "taṇhāya vatthubhāvo sambhavati, tathā kāyavedanānampi diṭṭhiyāti satipi nesaṃ catunnampi",
  "tika-s0201t:1088_7": "taṇhādiṭṭhiyā vatthubhāve yo yassa sātisayapaccayo, taṃdassanatthaṃ visesaggahaṇaṃ",
  "tika-s0201t:1088_8": "katanti daṭṭhabbaṃ. Tikkhapaññasamathayāniko oḷārikārammaṇaṃ pariggaṇhanto tattha",
  "tika-s0201t:1088_9": "aṭṭhatvā jhānaṃ samāpajjitvā vuṭṭhāya vedanaṃ pariggaṇhātīti vuttaṃ. “Oḷārikārammaṇe",
  "tika-s0201t:1088_10": "asaṇṭhahanato”ti. Vipassanāyānikassa pana sukhume citte dhammesu ca cittaṃ pakkhandatīti",
  "tika-s0201t:1088_11": "cittadhammānupassanānaṃ mandatikkhapaññāvipassanāyānikānaṃ visuddhimaggatā vuttā.",
  "tika-s0201t:1089_0": "Tesaṃ tatthāti ettha tattha-saddassa “pahānattha”nti etena yojanā. Parato tesaṃ tatthāti",
  "tika-s0201t:1089_1": "etthāpi esevanayo. Pañca kāmaguṇā savisesā kāye labbhantīti visesena kāyo kāmoghassa",
  "tika-s0201t:1089_2": "vatthu, bhavesu sukhaggahaṇavasena bhavassādo hoti bhavoghassa vedanā vatthu, santatighanagahaṇavasena",
  "tika-s0201t:1089_3": "visesato citte attābhiniveso hotīti diṭṭhoghassa cittaṃ vatthu, dhammesu vinibbhogassa",
  "tika-s0201t:1089_4": "dukkarattā dhammānaṃ dhammamattatāya duppaṭivijjhattā sammoho hotīti avijjoghassa",
  "tika-s0201t:1089_5": "dhammā vatthu, tasmā tesaṃ pahānatthaṃ cattārova vuttā.",
  "tika-s0201t:1090_0": "Yadaggena ca kāyo kāmoghassa vatthu, tadaggena abhijjhākāyaganthassa vatthu, dukkhāya",
  "tika-s0201t:1090_1": "vedanāya paṭighānusayo anusetīti dukkhadukkhavipariṇāmadukkhasaṅkhāradukkhabhūtā",
  "tika-s0201t:1090_2": "vedanā visesena byāpādakāyaganthassa vatthu, citte niccaggahaṇavasena sassatassa",
  "tika-s0201t:1090_3": "attano sīlena suddhītiādi parāmasanaṃ hotīti sīlabbataparāmāsassa cittaṃ vatthu,",
  "tika-s0201t:1090_4": "nāmarūpaparicchedena bhūtaṃ bhūtato apassantassa bhavavibhavadiṭṭhisaṅkhāto idaṃsaccābhiniveso",
  "tika-s0201t:1090_5": "hotīti tassa dhammā vatthu, sukhavedanāssādavasena paralokanirapekkho “natthi dinna”ntiādikaṃ",
  "tika-s0201t:1090_6": "parāmāsaṃ uppādetīti diṭṭhupādānassa vedanā vatthu santatighanagahaṇavasena sarāgādicitte",
  "tika-s0201t:1090_7": "sammoho hotīti mohāgatiyā cittaṃ vatthu, dhammasabhāvānavabodhena bhayaṃ hotīti bhayāgatiyā",
  "tika-s0201t:1090_8": "dhammā vatthu. Ye panettha avuttā, tesaṃ vuttanayena vatthubhāvo yojetabbo. Tathā",
  "tika-s0201t:1090_9": "hi oghesu vuttanayā eva yogāsavesupi yojanā atthato abhinnattā. Tathā paṭhamoghatatiyacatutthaganthayojanāya",
  "tika-s0201t:1090_10": "vuttanayā eva kāyacittadhammānaṃ itarūpādānavatthutā yojanā, tathā kāmoghabyāpādakāyaganthayojanāya",
  "tika-s0201t:1090_11": "vuttanayā eva kāyavedanānaṃ chandadosāgati vatthutā yojanā vā.",
  "tika-s0201t:1091_0": "“Āhārasamudayā kāyasamudayo, phassasamudayā vedanāsamudayo, saṅkhārapaccayā viññāṇaṃ,",
  "tika-s0201t:1091_1": "viññāṇapaccayā nāmarūpa”nti vacanato kāyādīnaṃ samudayabhūtā kabaḷīkārāhāraphassamanosañcetanāviññāṇāhārā",
  "tika-s0201t:1091_2": "kāyādiparijānanena pariññātā hontīti āha “catubbidhāhārapariññattha”nti pakaraṇanayoti",
  "tika-s0201t:1091_3": "nettipakaraṇavasena suttantasaṃvaṇṇanānayo.",
  "tika-s0201t:1092_0": "Saraṇavasenāti kāyādīnaṃ kusalādidhammānañca upadhāraṇavasena. Saranti gacchanti",
  "tika-s0201t:1092_1": "nibbānaṃ etāyāti satīti imasmiṃ atthe ekatte ekasabhāve nibbāne samosaraṇaṃ samāgamo",
  "tika-s0201t:1092_2": "ekattasamosaraṇaṃ. Etadeva hi dassetuṃ “yathā hī”tiādi vuttaṃ. Ekanibbānapavesahetubhūtā",
  "tika-s0201t:1092_3": "vā samānatā eko satipaṭṭhānassa bhāvo ekattaṃ, tattha samosaraṇaṃ taṃsabhāgatā ekattasamosaraṇaṃ.",
  "tika-s0201t:1092_4": "Ekanibbānapavesahetubhāvaṃ pana dassetuṃ “yathā hī”tiādimāha. Etasmiṃ atthe saraṇekattasamosaraṇāni",
  "tika-s0201t:1092_5": "saheva satipaṭṭhānekabhāvassa kāraṇatthena vuttānīti daṭṭhabbāni, purimasmiṃ visuṃ.",
  "tika-s0201t:1092_6": "Saraṇavasenāti vā “gamanavasenā”ti atthe sati tadeva gamanaṃ samosaraṇanti, samosaraṇe",
  "tika-s0201t:1092_7": "vā satisaddatthavasena avuccamāne dhāraṇatāva satīti satisaddatthantarābhāvā purimaṃ",
  "tika-s0201t:1092_8": "satibhāvassa kāraṇaṃ, pacchimaṃ ekabhāvassāti nibbānasamosaraṇepi sahitāneva tāni",
  "tika-s0201t:1092_9": "satipaṭṭhānekabhāvassa kāraṇāni vuttāni honti. Cuddasavidhena, navavidhena, soḷasavidhena,",
  "tika-s0201t:1092_10": "pañcavidhenāti idaṃ upari pāḷiyaṃ āgatānaṃ ānāpānapabbādīnaṃ vasena vuttaṃ, tesaṃ",
  "tika-s0201t:1092_11": "pana antarabhedavasena tadanugatabhedavasena ca bhāvanāya anekavidhatā labbhatiyeva.",
  "tika-s0201t:1092_12": "Catūsu disāsu uṭṭhānakabhaṇḍasadisatā kāyānupassanāditaṃtaṃsatipaṭṭhānabhāvanānubhāvassa daṭṭhabbā.",
  "tika-s0201t:1093_0": "“Gocare, bhikkhave, caratha sake pettike visaye”tiādivacanato bhikkhugocarā ete dhammā,",
  "tika-s0201t:1093_1": "yadidaṃ kāyānupassanādayo. Tattha yasmā kāyānupassanādipaṭipattiyā bhikkhu hoti,",
  "tika-s0201t:1093_2": "tasmā “kāyānupassī viharatī”tiādinā bhikkhuṃ dasseti, bhikkhumhi taṃ niyamatoti āha",
  "tika-s0201t:1093_3": "“paṭipattiyā bhikkhubhāvadassanato”ti. Satthu cariyānuvidhāyakattā sakalasāsanasampaṭiggāhakattā",
  "tika-s0201t:1093_4": "ca sabbappakārāya anusāsaniyā bhājanabhāvo.",
  "tika-s0201t:1094_0": "Samaṃ careyyāti kāyādivisamacariyaṃ pahāya kāyādīhi samaṃ careyya. Rāgādivūpasamena",
  "tika-s0201t:1094_1": "santo. Indriyadamena danto. Catumagganiyāmena niyato. Seṭṭhacaritāya brahmacārī.",
  "tika-s0201t:1094_2": "Kāyadaṇḍādioropanena nidhāya daṇḍaṃ. Ariyabhāve ṭhito so evarūpo bāhitapāpasamitapāpabhinnakilesatāhi",
  "tika-s0201t:1094_3": "brāhmaṇo samaṇo bhikkhūti veditabbo.",
  "tika-s0201t:1095": "“Ayañceva kāyo bahiddho ca nāmarūpa”ntiādīsu khandhapañcakaṃ, “sukhañca kāyena paṭisaṃvedetī”tiādīsu nāmakāyo kāyoti vuccatīti tato visesanatthaṃ “kāyeti rūpakāye”ti āha.",
  "tika-s0201t:1096_0": "Asammissatoti “vedanādayopi ettha sitā ettha paṭibaddhā”ti kāye vedanādianupassanāpasaṅgepi",
  "tika-s0201t:1096_1": "āpanne tato asammissatoti attho. Samūhavisayatāya cassa kāya-saddassa samudāyupādānatāya",
  "tika-s0201t:1096_2": "ca asubhākārassa “kāye”ti ekavacanaṃ, tathā ārammaṇādivibhāgena anekabhedabhinnampi",
  "tika-s0201t:1096_3": "cittaṃ cittabhāvasāmaññena ekajjhaṃ gahetvā “citte”ti ekavacanaṃ, vedanā pana sukhādibhedabhinnā",
  "tika-s0201t:1096_4": "visuṃ visuṃ anupassitabbāti dassentena “vedanāsū”ti bahuvacanena vuttā, tatheva ca",
  "tika-s0201t:1096_5": "niddeso pavattito, dhammā ca paropaṇṇāsabhedā anupassitabbākārena ca anekabhedā evāti",
  "tika-s0201t:1096_6": "tepi bahuvacanavaseneva vuttā. Avayavīgāha-samaññātidhāvana-sārādānābhinivesanisedhanatthaṃ",
  "tika-s0201t:1096_7": "kāyaṃ aṅgapaccaṅgehi, tāni ca kesādīhi, kesādike ca bhūtupādāyarūpehi vinibbhujjanto",
  "tika-s0201t:1096_8": "“tathā na kāye”tiādimāha. Pāsādādinagarāvayavasamūhe avayavīvādinopi avayavīgāhaṃ",
  "tika-s0201t:1096_9": "na karonti, nagaraṃ nāma koci attho atthīti pana kesañci samaññātidhāvanaṃ siyāti",
  "tika-s0201t:1096_10": "itthipurisādisamaññātidhāvane nagaranidassanaṃ vuttaṃ. Aṅgapaccaṅgasamūho, kesalomādisamūho",
  "tika-s0201t:1096_11": "bhūtupādāyasamūho ca yathāvuttasamūhe tabbinimutto kāyopi nāma koci natthi, pageva",
  "tika-s0201t:1096_12": "itthiādayoti āha “kāyo vā…pe… dissatī”ti. Koci dhammoti iminā sattajīvādiṃ paṭikkhipati,",
  "tika-s0201t:1096_13": "avayavī pana kāyapaṭikkhepeneva paṭikkhittoti. Yadi evaṃ kathaṃ kāyādisaññābhidhānānītiāha",
  "tika-s0201t:1096_14": "“yathāvutta…pe… karontī”ti.",
  "tika-s0201t:1097_0": "Yaṃ passati itthiṃ purisaṃ vā. Nanu cakkhunā itthipurisadassanaṃ natthīti? Saccametaṃ,",
  "tika-s0201t:1097_1": "“itthiṃ passāmi, purisaṃ passāmī”ti pana pavattasaññāya vasena “yaṃ passatī”ti vuttaṃ.",
  "tika-s0201t:1097_2": "Micchādassanena vā diṭṭhiyā yaṃ passati, na taṃ diṭṭhaṃ, taṃ rūpāyatanaṃ na hotīti",
  "tika-s0201t:1097_3": "attho viparītaggāhavasena micchāparikappitarūpattā. Atha vā taṃ kesādibhūtupādāyasamūhasaṅkhātaṃ",
  "tika-s0201t:1097_4": "diṭṭhaṃ na hoti acakkhuviññāṇaviññeyyattā, diṭṭhaṃ vā taṃ na hoti. Yaṃ diṭṭhaṃ taṃ",
  "tika-s0201t:1097_5": "na passatīti yaṃ rūpāyatanaṃ kesādibhūtupādāyasamūhasaṅkhātaṃ diṭṭhaṃ, taṃ paññācakkhunā",
  "tika-s0201t:1097_6": "bhūtato na passatīti attho. Apassaṃ bajjhateti imaṃ attabhāvaṃ yathābhūtaṃ paññācakkhunā",
  "tika-s0201t:1097_7": "apassanto “etaṃ mama, esohamasmi, eso me atto”ti kilesabandhanena bajjhati.",
  "tika-s0201t:1098_0": "Na aññadhammānupassīti na aññasabhāvānupassī, asubhādito aññākārānupassī na hotīti",
  "tika-s0201t:1098_1": "attho. Kiṃ vuttaṃ hotītiādinā tamevatthaṃ pākaṭaṃ karoti. Pathavīkāyanti kesādikoṭṭhāsapathaviṃ",
  "tika-s0201t:1098_2": "dhammasamūhattā “kāyo”ti vadati, lakkhaṇapathavimeva vā anekappabhedaṃ sakalasarīragataṃ",
  "tika-s0201t:1098_3": "pubbāpariyabhāvena ca pavattamānaṃ samūhavasena gahetvā “kāyo”ti vadati. Āpokāyantiādīsupi eseva nayo.",
  "tika-s0201t:1099_0": "Evaṃ gahetabbassāti “ahaṃ mama”nti evaṃ attattaniyabhāvena andhabālehi gahetabbassa.",
  "tika-s0201t:1099_1": "Idāni sattannaṃ anupassanākārānampi vasena kāyānupassanaṃ dassetuṃ “apicā”tiādi āraddhaṃ.",
  "tika-s0201t:1099_2": "Tattha aniccato anupassatīti catusamuṭṭhānikakāyaṃ “anicca”nti anupassati, evaṃ passanto",
  "tika-s0201t:1099_3": "evaṃ cassa aniccākārampi anupassatīti vuccati. Tathābhūtassa cassa niccaggāhassa",
  "tika-s0201t:1099_4": "lesopi na hotīti vuttaṃ “no niccato”ti tathāhesa “niccasaññaṃ pajahatī”ti vutto.",
  "tika-s0201t:1099_5": "Ettha ca “aniccato eva anupassatī”ti eva-kāro luttaniddiṭṭhoti tena nivattitamatthaṃ",
  "tika-s0201t:1099_6": "dassetuṃ “no niccato”ti vuttaṃ. Na cettha dukkhato anupassanādinivattanamāsaṅkitabbaṃ",
  "tika-s0201t:1099_7": "paṭiyogīnivattanaparattā eva-kārassa, uparidesanāruḷhattā ca tāsaṃ.",
  "tika-s0201t:1100_0": "Dukkhato anupassatītiādīsupi eseva nayo. Ayaṃ pana viseso – aniccassa dukkhattā tameva",
  "tika-s0201t:1100_1": "kāyaṃ dukkhato anupassati, dukkhassa anattattā anattato anupassati. Yasmā pana yaṃ",
  "tika-s0201t:1100_2": "aniccaṃ dukkhaṃ anattā, taṃ anabhinanditabbaṃ, na tattha rajjitabbaṃ, tasmā vuttaṃ",
  "tika-s0201t:1100_3": "“nibbindati no nandati, virajjati no rajjatī”ti. So evaṃ arajjanto rāgaṃ nirodheti",
  "tika-s0201t:1100_4": "no samudeti, samudayaṃ na karotīti attho. Evaṃ paṭipanno ca paṭinissajjati no ādiyati.",
  "tika-s0201t:1100_5": "Ayañhi aniccādianupassanā tadaṅgavasena saddhiṃ kāyatannissayakhandhābhisaṅkhārehi",
  "tika-s0201t:1100_6": "kilesānaṃ pariccajanato, saṅkhatadosadassanena tabbiparīte nibbāne tanninnatāya pakkhandanato",
  "tika-s0201t:1100_7": "“pariccāgapaṭinissaggo ceva pakkhandanapaṭinissaggo cā”ti vuccati, tasmā tāya samannāgato",
  "tika-s0201t:1100_8": "bhikkhu vuttanayena kilese ca pariccajati, nibbāne ca pakkhandati, tathābhūto ca",
  "tika-s0201t:1100_9": "nibbattanavasena kilese na ādiyati, nāpi adosadassitāvasena saṅkhatārammaṇaṃ. Tena",
  "tika-s0201t:1100_10": "vuttaṃ “paṭinissajjati no ādiyatī”ti. Idānissa tāhi anupassanāhi yesaṃ dhammānaṃ",
  "tika-s0201t:1100_11": "pahānaṃ hoti, taṃ dassetuṃ “so taṃ aniccato anupassanto niccasaññaṃ pajahatī”ti.",
  "tika-s0201t:1100_12": "Tattha niccasaññanti “saṅkhārā niccā”ti evaṃ pavattaviparītasaññaṃ. Diṭṭhicittavipallāsapahānamukheneva",
  "tika-s0201t:1100_13": "saññāvipallāsappahānanti saññāgahaṇaṃ, saññāsīsena vā tesampi gahaṇaṃ daṭṭhabbaṃ.",
  "tika-s0201t:1100_14": "Nandinti sappītikataṇhaṃ. Sesaṃ vuttanayemeva.",
  "tika-s0201t:1101_0": "Viharatīti iminā kāyānupassanāsamaṅgino iriyāpathavihāro vuttoti āha “iriyatī”ti",
  "tika-s0201t:1101_1": "iriyāpathaṃ pavattetīti attho. Ārammaṇakaraṇavasena abhibyāpanato “tīsu bhavesū”ti",
  "tika-s0201t:1101_2": "vuttaṃ, uppajjanavasena pana kilesā parittabhūmakā evāti. Yadipi kilesānaṃ pahānaṃ",
  "tika-s0201t:1101_3": "ātāpananti taṃ sammādiṭṭhiādīnampi attheva, ātāpa-saddo pana vīriyeyeva niruḷhoti",
  "tika-s0201t:1101_4": "vuttaṃ “vīriyassetaṃ nāma”nti. Atha vā paṭipakkhapahāne sampayuttadhammānaṃ abbhussahanavasena",
  "tika-s0201t:1101_5": "pavattamānassa vīriyassa sātisayaṃ tadātāpananti vīriyameva tathā vuccati, na aññe",
  "tika-s0201t:1101_6": "dhammā. Ātāpīti cāyamīkāro pasaṃsāya, atisayassa vā dīpakoti ātāpīgahaṇena sammappadhānasamaṅgitaṃ",
  "tika-s0201t:1101_7": "dasseti. Sammā, samantato, sāmañca pajānanto sampajāno, asammissato vavatthāne aññadhammānupassitābhāvena",
  "tika-s0201t:1101_8": "sammā aviparītaṃ, sabbākārapajānanena samantato, uparūpari visesāvahabhāvena pavattiyā",
  "tika-s0201t:1101_9": "sayaṃ pajānantoti attho. Yadi paññāya anupassati, kathaṃ satipaṭṭhānatāti āha “na",
  "tika-s0201t:1101_10": "hī”tiādi. Sabbatthikanti sabbattha bhavaṃ sabbattha līne uddhate ca citte icchitabbattā,",
  "tika-s0201t:1101_11": "sabbe vā līne uddhate ca bhāvetabbā bojjhaṅgā atthikā etāyāti sabbatthikā. Satiyā",
  "tika-s0201t:1101_12": "laddhūpakārāya eva paññāya ettha yathāvutte kāye kammaṭṭhāniko bhikkhu kāyānupassī",
  "tika-s0201t:1101_13": "viharati. Antosaṅkhepo anto olīyano, kosajjanti attho. Upāyapariggaheti ettha sīlavisodhanādi",
  "tika-s0201t:1101_14": "gaṇanādi uggahakosallādi ca upāyo, tabbipariyāyato anupāyo veditabbo. Yasmā ca upaṭṭhitassati",
  "tika-s0201t:1101_15": "yathāvuttaupāyaṃ na pariccajati, anupāyañca na upādiyati, tasmā vuttaṃ “muṭṭhassati…pe…",
  "tika-s0201t:1101_16": "asamattho hotī”ti. Tenāti upāyānupāyānaṃ pariggahaparivajjanesu apariccāgāpariggahesu",
  "tika-s0201t:1101_17": "ca asamatthabhāvena assa yogino.",
  "tika-s0201t:1102_0": "Yasmā satiyevettha satipaṭṭhānaṃ vuttā, tasmāssa sampayuttā dhammā vīriyādayo aṅganti",
  "tika-s0201t:1102_1": "āha “sampayogaṅgañcassa dassetvā”ti. Aṅga-saddo cettha kāraṇapariyāyo daṭṭhabbo,",
  "tika-s0201t:1102_2": "satiggahaṇeneva cettha samādhissati gahaṇaṃ daṭṭhabbaṃ tassā samādhikkhandhe saṅgahitattā.",
  "tika-s0201t:1102_3": "Yasmā vā satisīsenāyaṃ desanā. Na hi kevalāya satiyā kilesappahānaṃ hoti, nibbānādhigamo",
  "tika-s0201t:1102_4": "vā, na ca kevalā sati pavattati, tasmāssa jhānadesanāyaṃ savitakkādivacanassa viya",
  "tika-s0201t:1102_5": "sampayogaṅgadassanatāti aṅga-saddassa avayavapariyāyatā daṭṭhabbā. Pahānaṅganti “vivicceva",
  "tika-s0201t:1102_6": "kāmehī”tiādīsu viya pahātabbaṅgaṃ dassetuṃ. Yasmā ettha lokiyamaggo adhippeto, na",
  "tika-s0201t:1102_7": "lokuttaramaggo, tasmā pubbabhāgiyameva vinayaṃ dassento “tadaṅgavinayena vā vikkhambhanavinayena",
  "tika-s0201t:1102_8": "vā”ti āha. Tesaṃ dhammānanti vedanādidhammānaṃ. Tesañhi tattha anadhippetattā “atthuddhāranayenetaṃ vutta”nti vuttaṃ.",
  "tika-s0201t:1103_0": "Avisesena dvīhipi nīvaraṇappahānaṃ vuttanti katvā puna ekekena vuttaṃ pahānavisesaṃ",
  "tika-s0201t:1103_1": "dassetuṃ “visesenā”ti āha. Atha vā “vineyya nīvaraṇānī”ti avatvā abhijjhādomanassavacanassa",
  "tika-s0201t:1103_2": "payojanaṃ dassento “visesenā”tiādimāha. Kāyānupassanābhāvanāya hi ujuvipaccanīkānaṃ",
  "tika-s0201t:1103_3": "anurodhādīnaṃ pahānaṃ dassanaṃ etassa payojananti. Kāyasampattimūlakassāti rūpa-bala-yobbanārogyādi-sarīrasampadā-nimittassa.",
  "tika-s0201t:1103_4": "Vuttavipariyāyato kāyavipattimūlako virodho veditabbo. Kāyabhāvanāyāti kāyānupassanābhāvanāya.",
  "tika-s0201t:1103_5": "Sā hi idha “kāyabhāvanā”ti adhippetā. Tenāti anurodhādippahānavacanena. Yogānubhāvo",
  "tika-s0201t:1103_6": "hītiādi vuttassevatthassa pākaṭakaraṇaṃ.",
  "tika-s0201t:1104_0": "Satisampajaññenāti atisampajaññaggahaṇena. Sabbatthikakammaṭṭhānanti buddhānussati",
  "tika-s0201t:1104_1": "mettā maraṇassati asubhabhāvanā ca. Idañhi catukkaṃ yoginā parihariyamānaṃ “sabbatthikakammaṭṭhāna”nti",
  "tika-s0201t:1104_2": "vuccati atisampajaññabalena avicchinnassa tassa pariharitabbattā, satiyā vā samatho",
  "tika-s0201t:1104_3": "vutto tassā samāddhikkhandhena saṅgahitattā.",
  "tika-s0201t:1105_0": "Tenāti saddatthaṃ anādiyitvā bhāvatthasseva vibhajanavasena pavattena vibhaṅgapāṭhena",
  "tika-s0201t:1105_1": "saha. Aṭṭhakathānayoti saddatthassapi vivaraṇavasena yathārahaṃ vutto atthasaṃvaṇṇanānayo.",
  "tika-s0201t:1105_2": "Yathā saṃsandatīti yathā atthato adhippāyato ca avilomento aññadatthu saṃsandati",
  "tika-s0201t:1105_3": "sameti, evaṃ veditabbo.",
  "tika-s0201t:1106_0": "Vedanādīnaṃ puna vacaneti ettha nissayapaccayabhāvavasena cittadhammānaṃ vedanāsannissitattā",
  "tika-s0201t:1106_1": "pañcavokārabhave arūpadhammānaṃ rūpapaṭibaddhavuttito ca vedanāya kāyādianupassanāpasaṅgepi",
  "tika-s0201t:1106_2": "āpanne tadasammissato vavatthānadassanatthaṃ ghanavinibbhogādidassanatthañca dutiyavedanāgahaṇaṃ.",
  "tika-s0201t:1106_3": "Tena na vedanāyaṃ kāyānupassī, cittadhammānupassī vā, atha kho vedanānupassīyevāti",
  "tika-s0201t:1106_4": "vedanāsaṅkhāte vatthusmiṃ vedanānupassanākārasseva dassanena asammissato vavatthānaṃ",
  "tika-s0201t:1106_5": "dassitaṃ hoti. Tathā “yasmiṃ samaye sukhā vedanā, na tasmiṃ samaye dukkhā adukkhamasukhā",
  "tika-s0201t:1106_6": "vā vedanā. Yasmiṃ vā pana samaye dukkhā adukkhamasukhā vā vedanā, na tasmiṃ samaye",
  "tika-s0201t:1106_7": "itarā vedanā”ti vedanābhāvasāmaññe aṭṭhatvā taṃ taṃ vedanaṃ vinibbhujitvā dassanena",
  "tika-s0201t:1106_8": "ghanavinibbhogo dhuvabhāvaviveko dassito hoti. Tena tāsaṃ khaṇamattāvaṭṭhānadassanena",
  "tika-s0201t:1106_9": "aniccatāya tato eva dukkhatāya anattatāya ca dassanaṃ vibhāvitaṃ hoti. Ghanavinibbhogādīti",
  "tika-s0201t:1106_10": "ādi-saddena ayampi attho veditabbo. Ayañhi vedanāyaṃ vedanānupassīyeva, na aññadhammānupassī.",
  "tika-s0201t:1106_11": "Kiṃ vuttaṃ hoti – yathā nāma bālo amaṇisabhāvepi udakabubbuḷake maṇiākārānupassī",
  "tika-s0201t:1106_12": "hoti, na evamayaṃ ṭhitiramaṇīyepi vedayite, pageva itarasmiṃ manuññākārānupassī,",
  "tika-s0201t:1106_13": "atha kho khaṇabhaṅguratāya avasavattitāya kilesāsucipaggharaṇatāya ca aniccaanattaasubhākārānupassī,",
  "tika-s0201t:1106_14": "vipariṇāmadukkhatāya saṅkhāradukkhatāya ca visesato dukkhānupassīyevāti vuttaṃ hoti.",
  "tika-s0201t:1106_15": "Evaṃ cittadhammesupi yathārahaṃ puna vacane payojanaṃ vattabbaṃ. “Kevalaṃ panidhā”tiādinā",
  "tika-s0201t:1106_16": "idha ‘ettakaṃ veditabba”nti veditabbaparicchedaṃ dasseti. Esa nayoti iminā yathā",
  "tika-s0201t:1106_17": "cittaṃ dhammā ca anupassitabbā, tathā tāni anupassanto “citte cittānupassī, dhammesu",
  "tika-s0201t:1106_18": "dhammānupassī”ti veditabboti imamatthaṃ atidisati.",
  "tika-s0201t:1107_0": "Yo sukhaṃ dukkhato addāti yo bhikkhu sukhavedanaṃ vipariṇāmadukkhatāya “dukkha”nti",
  "tika-s0201t:1107_1": "paññācakkhunā addakkhi. Dukkhamaddakkhi sallatoti dukkhavedanaṃ pīḷājananato antotudanato",
  "tika-s0201t:1107_2": "dunnīharaṇato ca sallanti addakkhi passi. Adukkhamasukhanti upekkhāvedanaṃ. Santanti",
  "tika-s0201t:1107_3": "sukhadukkhāni viya anoḷārikatāya paccayavasena vūpasantasabhāvatāya ca santaṃ. Aniccatoti",
  "tika-s0201t:1107_4": "hutvā abhāvato udayabbayavantato tāvakālikatoniccapaṭikkhepato ca “anicca”nti yo",
  "tika-s0201t:1107_5": "addakkhi. Sa ve sammaddaso bhikkhu ekaṃsena paribyattaṃ vā vedanāya sammā passanakoti attho.",
  "tika-s0201t:1108_0": "Dukkhātipīti saṅkhāradukkhatāya dukkhā itipi. Sabbaṃ taṃ dukkhasminti sabbaṃ taṃ",
  "tika-s0201t:1108_1": "vedayitaṃ dukkhasmiṃ antogadhaṃ pariyāpannaṃ vadāmi saṅkhāradukkhatānativattanato.",
  "tika-s0201t:1108_2": "Sukhadukkhatopi cāti sukhādīnaṃ ṭhitivipariṇāmaññāṇasukhatāya vipariṇāmaṭhitiaññāṇadukkhatāya",
  "tika-s0201t:1108_3": "ca vuttattā tissopi sukhato, tissopi ca dukkhato anupassitabbāti attho. Rūpādi-ārammaṇachandādi-adhipati-ñāṇādi-sahajāta-",
  "tika-s0201t:1108_4": "kāmāvacarādi-bhūminānattabhedānaṃ kusalākusala-taṃvipākakiriyā-nānattādibhedānañca,",
  "tika-s0201t:1108_5": "ādi-saddena saṅkhārikāsaṅkhārikasa-vatthukāvatthukādi-nānattabhedānañca vasenāti",
  "tika-s0201t:1108_6": "yojetabbaṃ. Suññatadhammassāti “dhammā hontī”tiādinā suññatavāre āgatasuññatasabhāvassa",
  "tika-s0201t:1108_7": "vasena. “Kāmañcetthā”tiādinā pubbe pahīnattā puna pahānaṃ na vattabbanti codanaṃ",
  "tika-s0201t:1108_8": "dasseti, maggacittakkhaṇe vā ekattha pahīnaṃ sabbattha pahīnameva hotīti visuṃ visuṃ",
  "tika-s0201t:1108_9": "na vattabbanti. Tattha purimāya codanāya nānāpuggalaparihāro, pacchimāya nānācittakkhaṇikaparihāro.",
  "tika-s0201t:1108_10": "Lokiyabhāvanāya hi kāye pahīnaṃ na vedanādīsu pahīnaṃ hoti yadipi na pavatteyya,",
  "tika-s0201t:1108_11": "na paṭipakkhabhāvanāya tattha sā abhijjhādomanassassa appavatti hotīti puna tappahānaṃ",
  "tika-s0201t:1108_12": "vattabbamevāti. Ekattha pahīnaṃ sesesupi pahīnaṃ hotīti maggasatipaṭṭhānabhāvanaṃ,",
  "tika-s0201t:1108_13": "lokiyabhāvanāya vā sabbattha appavattimattaṃ sandhāya vuttaṃ. “Pañcapi khandhā loko”ti",
  "tika-s0201t:1108_14": "hi vibhaṅge catūsupi ṭhānesu vuttanti.",
  "tika-s0201t:1109": "Uddesavāravaṇṇanāya līnatthappakāsanā samattā.",
  "tika-s0201t:1110": "Kāyānupassanāvaṇṇanā",
  "tika-s0201t:1111": "Ānāpānapabbavaṇṇanā",
  "tika-s0201t:1112_0": "107. Bāhirakesupi ito ekadesassa sambhavato sabbappakāraggahaṇaṃ kataṃ “sabbappakārakāyānupassanānibbattakassā”ti.",
  "tika-s0201t:1112_1": "Tena ye ime ānāpānapabbādivasena āgatā cuddasappakārā, tadantogadhā ca ajjhattādianupassanā",
  "tika-s0201t:1112_2": "pakārā, tathā kāyagatāsatisutte vuttā kesādivaṇṇasaṇṭhānakasiṇārammaṇacatukkajjhānappakārā,",
  "tika-s0201t:1112_3": "lokiyādippakārā ca, te sabbepi anavasesato saṅgaṇhāti. Ime ca pakārā imasmiṃyeva",
  "tika-s0201t:1112_4": "sāsane, na ito bahiddhāti vuttaṃ “sabbappakāra…pe… paṭisedhano cā”ti. Tattha tathābhāvapaṭisedhanoti",
  "tika-s0201t:1112_5": "sabbappakārakāyānupassanānibbattakassa puggalassa aññasāsanassa nissayabhāvapaṭisedhano.",
  "tika-s0201t:1112_6": "Etena “idha, bhikkhave”ti ettha idha-saddo antogadhaevasaddatthoti dasseti. Santi",
  "tika-s0201t:1112_7": "hi ekapadānipi sāvadhāraṇāni yathā “vāyubhakkho”ti. Tenāha “idheva samaṇo”tiādi.",
  "tika-s0201t:1112_8": "Paripuṇṇasamaṇakaraṇadhammo hi so, yo sabbappakārakāyānupassanānibbattako. Parappavādāti",
  "tika-s0201t:1112_9": "paresaṃ aññatitthiyānaṃ nānappakārā vādā titthāyatanāni.",
  "tika-s0201t:1113_0": "Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ. Duddamo",
  "tika-s0201t:1113_1": "damathaṃ anupagato goṇo kūṭagoṇo. Dohanakāle yathā thanehi anavasesato khīraṃ na",
  "tika-s0201t:1113_2": "paggharati, evaṃ dohapaṭibandhinī kūṭadhenu. Rūpasaddādike paṭicca uppajjanakaassādo",
  "tika-s0201t:1113_3": "rūpārammaṇādiraso. Pubbe āciṇṇārammaṇanti pabbajjāto pubbe, anādimati vā saṃsāre paricitārammaṇaṃ.",
  "tika-s0201t:1114_0": "Nibandheyyāti bandheyya. Satiyāti sammadeva kammaṭṭhānassa sallakkhaṇavasena pavattāya",
  "tika-s0201t:1114_1": "satiyā. Ārammaṇeti kammaṭṭhānārammaṇe. Daḷhanti thiraṃ, yathā satokārissa upacārappanābhedo",
  "tika-s0201t:1114_2": "samādhi ijjhati, tathā thāmagataṃ katvāti attho.",
  "tika-s0201t:1115_0": "Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ, ekaccānaṃ paccekabuddhānaṃ,",
  "tika-s0201t:1115_1": "buddhasāvakānañca visesādhigamassa, aññena kammaṭṭhānena adhigatavisesānaṃ diṭṭhadhammasukhavihārassa",
  "tika-s0201t:1115_2": "ca padaṭṭhānabhūtaṃ. Vatthuvijjācariyo viya bhagavā yogīnaṃ anurūpanivāsaṭṭhānupadisanato.",
  "tika-s0201t:1115_3": "Bhikkhu dīpisadiso araññe ekākī viharitvā paṭipakkhanimmathanena icchitatthasādhanato.",
  "tika-s0201t:1115_4": "Phalamuttamanti sāmaññaphalaṃ sandhāyāha. Parakkamajavayoggabhūminti bhāvanussāhajavassa",
  "tika-s0201t:1115_5": "yoggakaraṇabhūmibhūtaṃ.",
  "tika-s0201t:1116_0": "Assāsapassāsānaṃ vasena sikkhatoti assāsapassāsānaṃ dīgharassatāpajānana-sabbakāyapaṭisaṃvedana-oḷārikoḷārikapaṭippassambhanavasena",
  "tika-s0201t:1116_1": "bhāvanānuyogaṃ sikkhato, tathābhūto vā hutvā tisso sikkhā pavattayato. Assāsapassāsanimitteti",
  "tika-s0201t:1116_2": "assāsapassāsasannissayena upaṭṭhitapaṭibhāganimitte. Assāsapassāse pariggaṇhāti rūpamukhena",
  "tika-s0201t:1116_3": "vipassanaṃ abhinivisanto, yo “assāsapassāsakammiko”ti vutto. Jhānaṅgāni pariggaṇhāti",
  "tika-s0201t:1116_4": "arūpamukhena vipassanaṃ abhinivisanto. Vatthu nāma karajakāyo cittacetasikānaṃ pavattiṭṭhānabhāvato.",
  "tika-s0201t:1116_5": "Añño satto vā puggalo vā natthīti visuddhadiṭṭhi “tayidaṃ dhammamattaṃ na ahetukaṃ,",
  "tika-s0201t:1116_6": "nāpi issarādivisamahetukaṃ, atha kho avijjādīhi eva sahetuka”nti addhattayepi kaṅkhāvitaraṇena",
  "tika-s0201t:1116_7": "vitiṇṇakaṅkho “yaṃ kiñci rūpa”ntiādinā kalāpasammasanavasena tilakkhaṇaṃ āropetvā",
  "tika-s0201t:1116_8": "udayabbayānupassanādivasena vipassanaṃ vaḍḍhento anukkamena maggapaṭipāṭiyā.",
  "tika-s0201t:1117_0": "Parassa vā assāsapassāsakāyeti idaṃ sammasanacāravasenāyaṃ pāḷi pavattāti katvā vuttaṃ,",
  "tika-s0201t:1117_1": "samathavasena pana parassa assāsapassāsakāye appanānimittuppatti eva natthīti. Idaṃ",
  "tika-s0201t:1117_2": "ubhayaṃ na labbhatīti “ajjhattaṃ, bahiddhā”ti ca vuttaṃ idaṃ dhammadvayaghaṭitaṃ",
  "tika-s0201t:1117_3": "ekato ārammaṇabhāvena na labbhati.",
  "tika-s0201t:1118_0": "Samudeti etasmāti samudayo, so eva kāraṇaṭṭhena dhammoti samudayadhammo, assāsapassāsānaṃ",
  "tika-s0201t:1118_1": "pavattihetukarajakāyādi. Tassa anupassanasīlo samudayadhammānupassī. Taṃ pana samudayadhammaṃ",
  "tika-s0201t:1118_2": "upamāmukhena dassento “yathā nāmā”tiādimāha. Tattha bhastanti ruttiṃ. Gaggaranāḷinti",
  "tika-s0201t:1118_3": "ukkāpanāḷiṃ. Teti karajakāyādike. Yathā assāsapassāsakāyo karajakāyādisambandhī phalabhāvena,",
  "tika-s0201t:1118_4": "evaṃ tepi assāsapassāsakāyasambandhino hetubhāvenāti “samudayadhammā kāyasmi”nti",
  "tika-s0201t:1118_5": "vattabbataṃ labhantīti vuttaṃ “samudaya…pe… vuccatī”ti. Pakativācī vā dhamma-saddo",
  "tika-s0201t:1118_6": "“jātidhammāna”ntiādīsu viyāti kāyassa paccayasamavāye uppajjanapakatikānupassī “samudayadhammānupassī”ti",
  "tika-s0201t:1118_7": "vutto. Tenāha – “karajakāyañcā”tiādi. Evañca katvā kāyasminti bhummavacanañca samatthitaṃ",
  "tika-s0201t:1118_8": "hoti. Vayadhammānupassīti ettha ahetukattepi vināsassa yesaṃ hetudhammānaṃ abhāve",
  "tika-s0201t:1118_9": "yaṃ na hoti, tadabhāvo tassa abhāvassa hotu viya voharīyatīti upacārato karajakāyādiabhāvo",
  "tika-s0201t:1118_10": "assāsapassāsakāyassa vayakāraṇaṃ vutto. Tenāha “yathā bhastāyā”tiādi. Ayaṃ tāvettha",
  "tika-s0201t:1118_11": "paṭhamavikappavasena atthavibhāvanā. Dutiyavikappavasena pana upacārena vināyeva",
  "tika-s0201t:1118_12": "attho veditabbo. Ajjhattabahiddhānupassanā viya bhinnavatthuvisayatāya samudayavayadhammānupassanāpi",
  "tika-s0201t:1118_13": "ekakāle na labbhatīti āha “kālena samudayaṃ kālena vayaṃ anupassanto”ti.",
  "tika-s0201t:1119_0": "Atthi kāyoti eva-saddo luttaniddiṭṭhoti “kāyova atthī”ti vatvā avadhāraṇena nivatthitaṃ",
  "tika-s0201t:1119_1": "dassento “na satto”tiādimāha. Tassattho – yo rūpādīsu sattavisattatāya paresañca",
  "tika-s0201t:1119_2": "sajjāpanaṭṭhena, satvaguṇayogato vā “satto”ti parehi parikappito. Tassa sattanikāyassa",
  "tika-s0201t:1119_3": "pūraṇato ca cavanupapajjanadhammatāya galanato ca “puggalo”ti. Thīyati saṃhaññati",
  "tika-s0201t:1119_4": "ettha gabbhoti “itthī”ti. Puri pure bhāge seti pavattatīti “puriso”ti. Āhito ahaṃmāno",
  "tika-s0201t:1119_5": "etthāti “attā”ti, attano santakabhāvena “attaniya”nti. Paro na hotīti katvā “aha”nti,",
  "tika-s0201t:1119_6": "mama santakanti katvā “mama”nti. Vuttappakāravinimutto aññoti katvā “kocī”ti, tassa",
  "tika-s0201t:1119_7": "santakabhāvena “kassacī”ti parikappetabbo koci natthi, kevalaṃ kāyo eva atthīti attattaniyasuññatameva",
  "tika-s0201t:1119_8": "kāyassa vibhāveti. Evanti “kāyova atthī”tiādinā vuttappakārena. Ñāṇapamāṇatthāyāti",
  "tika-s0201t:1119_9": "kāyānupassanāñāṇaparaṃ pamāṇaṃ pāpanatthāya. Satipamāṇatthāyāti kāyapariggāhikasatipavattaṃ",
  "tika-s0201t:1119_10": "satiparaṃ pamāṇaṃ pāpanatthāya. Imassa hi vuttanayena “atthi kāyo”ti aparāparuppattivasena",
  "tika-s0201t:1119_11": "paccupaṭṭhitā sati bhiyyoso mattāya tattha ñāṇassa satiyā ca paribrūhanāya hoti.",
  "tika-s0201t:1119_12": "Tenāha “satisampajaññānaṃ vaḍḍhatthāyā”ti.",
  "tika-s0201t:1120_0": "Imissā bhāvanāya taṇhādiṭṭhigāhānaṃ ujupaṭipakkhattā vuttaṃ “taṇhā…pe… viharatī”ti.",
  "tika-s0201t:1120_1": "Tathābhūto ca loke kiñci “aha”nti vā “mama”nti vā gahetabbaṃ na passati, kuto gaṇheyya.",
  "tika-s0201t:1120_2": "Tenāha “na ca kiñcī”tiādi. Evampīti ettha pi-saddo heṭṭhā niddiṭṭhassa tādisassa",
  "tika-s0201t:1120_3": "atthassa abhāvato avuttasamuccayatthoti dassento “upari atthaṃ upādāyā”ti āha. “Eva”nti",
  "tika-s0201t:1120_4": "pana niddiṭṭhākārassa paccāmasanaṃ nigamanavasena katanti āha “iminā pana…pe… dassetī”ti.",
  "tika-s0201t:1120_5": "Pubbabhāgasatipaṭṭhānassa idhādhippetattā vuttaṃ “sati dukkhasacca”nti. Sā pana sati",
  "tika-s0201t:1120_6": "yasmiṃ attabhāve, tassa samuṭṭhāpikā taṇhā tassāpi samuṭṭhāpikā eva nāma hoti tadabhāve",
  "tika-s0201t:1120_7": "abhāvatoti āha “tassā samuṭṭhāpikā purimataṇhā”ti. Appavattīti appavattinimittaṃ,",
  "tika-s0201t:1120_8": "na pavattati etthāti vā appavatti. Catusaccavasenāti catusaccakammaṭṭhānavasena.",
  "tika-s0201t:1120_9": "Ussakkitvāti visuddhiparamparāya āruhitvā, bhāvanaṃ upari netvāti attho. Niyyānamukhanti",
  "tika-s0201t:1120_10": "vaṭṭadukkhato nissaraṇūpāyo.",
  "tika-s0201t:1121": "Ānāpānapabbavaṇṇanā niṭṭhitā.",
  "tika-s0201t:1122": "Iriyāpathapabbavaṇṇanā",
  "tika-s0201t:1123_0": "108. Iriyāpathavasenāti iriyanaṃ iriyā, kiriyā, idha pana kāyikapayogo veditabbo.",
  "tika-s0201t:1123_1": "Iriyānaṃ patho pavattimaggoti iriyāpatho, gamanādisarīrāvatthā. Gacchanto vā hi satto",
  "tika-s0201t:1123_2": "kāyena kattabbakiriyaṃ kareyya ṭhito vā nisinno vā nipanno vāti. Tesaṃ vasena, iriyāpathavibhāgenāti",
  "tika-s0201t:1123_3": "attho. Puna caparanti puna ca aparaṃ, yathāvuttaānāpānakammaṭṭhānato bhiyyopi aññaṃ",
  "tika-s0201t:1123_4": "kāyānupassanākammaṭṭhānaṃ kathemi, suṇāthāti vā adhippāyo. Gacchanto vātiādi gamanādimattajānanassa",
  "tika-s0201t:1123_5": "gamanādigatavisesajānanassa ca sādhāraṇavacanaṃ. Tattha gamanādimattajānanaṃ idha",
  "tika-s0201t:1123_6": "nādhippetaṃ, gamanādigatavisesajānanaṃ pana adhippetanti taṃ vibhajitvā dassetuṃ",
  "tika-s0201t:1123_7": "“tattha kāma”ntiādi vuttaṃ. Sattūpaladdhinti satto atthīti upaladdhiṃ sattaggāhaṃ",
  "tika-s0201t:1123_8": "na jahati na pariccajati “ahaṃ gacchāmi, mama gamana”nti gāhasabbhāvato. Tato eva",
  "tika-s0201t:1123_9": "attasaññaṃ “atthi attā kārako vedako”ti evaṃ pavattaṃ viparītasaññaṃ na ugghāṭeti",
  "tika-s0201t:1123_10": "nāpaneti apaṭipakkhabhāvato, ananabrūhanato vā. Evaṃ bhūtassa cassa kuto kammaṭṭhānādibhāvoti",
  "tika-s0201t:1123_11": "āha “kammaṭṭhānaṃ vā satipaṭṭhānabhāvanā vā na hotī”ti. Imassa panātiādisukkapakkhassa",
  "tika-s0201t:1123_12": "vuttavipariyāyena attho veditabbo. Tameva hi atthaṃ vivarituṃ “idaṃ hī”tiādi vuttaṃ.",
  "tika-s0201t:1123_13": "Tattha ko gacchatīti gamanakiriyāya kattupucchā, sā kattubhāvavisiṭṭhaattapaṭikkhepatthā",
  "tika-s0201t:1123_14": "dhammamattasseva gamanasiddhidassanato. Kassa gamananti akattutāvisiṭṭhaattaggāhapaṭikkhepatthā.",
  "tika-s0201t:1123_15": "Kiṃkāraṇāti pana paṭikkhittakattukāya gamanakiriyāya aviparītakāraṇapucchā “gamananti",
  "tika-s0201t:1123_16": "attā manasā saṃyujjati, mano indriyehi, indriyāni attehī”ti evamādigamanakāraṇapaṭikkhepanato.",
  "tika-s0201t:1123_17": "Tenāha “tatthā”tiādi.",
  "tika-s0201t:1124_0": "Na koci satto vā puggalo vā gacchati dhammamattasseva gamanasiddhito tabbinimuttassa",
  "tika-s0201t:1124_1": "ca kassaci abhāvato. Idāni dhammamattasseva gamanasiddhiṃ dassetuṃ “cittakiriyavāyodhātuvipphārenā”tiādi",
  "tika-s0201t:1124_2": "vuttaṃ. Tattha cittakiriyā ca sā vāyodhātuyā vipphāro vipphandanañcāti cittakiriyavāyodhātuvipphāro,",
  "tika-s0201t:1124_3": "tena. Ettha ca cittakiriyaggahaṇena anindriyabaddhavāyodhātuvipphāraṃ nivatteti,",
  "tika-s0201t:1124_4": "vāyodhātuvipphāraggahaṇena cetanāvacīviññattibhedaṃ cittakiriyaṃ nivatteti, ubhayena",
  "tika-s0201t:1124_5": "pana kāyaviññattiṃ vibhāveti. “Gacchatī”ti vatvā yathā pavattamāne kāye “gacchatī”ti",
  "tika-s0201t:1124_6": "vohāro hoti, taṃ dassetuṃ “tasmā”tiādi vuttaṃ. Tanti gantukāmatāvasena pavattacittaṃ.",
  "tika-s0201t:1124_7": "Vāyaṃ janetīti vāyodhātuadhikaṃ rūpakalāpaṃ janeti, adhikatā cettha sāmatthiyato,",
  "tika-s0201t:1124_8": "na pamāṇato. Gamanacittasamuṭṭhitaṃ sahajātarūpakāyassa thambhanasandhāraṇacalanānaṃ",
  "tika-s0201t:1124_9": "paccayabhūtena ākāravisesena pavattamānaṃ vāyodhātuṃ sandhāyāha “vāyo viññattiṃ janetī”ti.",
  "tika-s0201t:1124_10": "Adhippāyasahabhāvī hi vikāro viññatti, yathāvuttaadhikabhāveneva ca vāyogahaṇaṃ,",
  "tika-s0201t:1124_11": "na vāyodhātuyā eva janakabhāvato, aññathā viññattiyā upādāyarūpabhāvo durupapādo",
  "tika-s0201t:1124_12": "siyā. Purato abhinīhāro puratobhāgena kāyassa pavattanaṃ, yo “abhikkamo”ti vuccati.",
  "tika-s0201t:1125": "“Eseva nayo”ti atidesavasena saṅkhepato vatvā tamevatthaṃ vivarituṃ “tatrāpi hī”tiādi vuttaṃ. Koṭito paṭṭhāyāti heṭṭhimakoṭito paṭṭhāya. Ussitabhāvoti ubbiddhabhāvo.",
  "tika-s0201t:1126_0": "Evaṃ pajānatoti evaṃ cittakiriyavāyodhātuvipphāreneva gamanādibhāvo hotīti pajānato",
  "tika-s0201t:1126_1": "tassa evaṃ pajānanāya nicchayagamanatthaṃ “evaṃ hotī”ti vicāraṇā vuccati loke yathābhūtaṃ",
  "tika-s0201t:1126_2": "ajānantehi micchābhinivesavasena, lokavohāravasena vā. Atthi panāti attano eva vīmaṃsanavasena",
  "tika-s0201t:1126_3": "pucchāvacanaṃ. Natthīti nicchayavasena sattassa paṭikkhepavacanaṃ. Yathā panātiādi",
  "tika-s0201t:1126_4": "tassevatthassa upamāya vibhāvanaṃ.",
  "tika-s0201t:1127_0": "Nāvā mālutavegenāti yathā acetanā nāvā vātavegena desantaraṃ yāti, yathā ca acetano",
  "tika-s0201t:1127_1": "tejanaṃ kaṇḍo jiyāvegena desantaraṃ yāti, tathā acetano kāyo vātāhato yathāvuttavāyunā",
  "tika-s0201t:1127_2": "nīto desantaraṃ yātīti evaṃ upamāsaṃsandanaṃ veditabbaṃ. Sace pana koci vadeyya “yathā",
  "tika-s0201t:1127_3": "nāvāya tejanassa ca pellakassa purisassa vasena desantaragamanaṃ, evaṃ kāyassāpī”ti,",
  "tika-s0201t:1127_4": "hotu, evaṃ icchitovāyamattho. Yathā hi nāvā tejanānaṃ saṃhatalakkhaṇasseva purisassa",
  "tika-s0201t:1127_5": "vasena gamanaṃ, na asaṃhatalakkhaṇassa, evaṃ kāyassāpīti kā no hāni, bhiyyopi dhammamattatāva",
  "tika-s0201t:1127_6": "patiṭṭhaṃ labhati, na purisavādo. Tenāha “yantaṃ suttavasenā”tiādi.",
  "tika-s0201t:1128_0": "Tattha payuttanti heṭṭhā vuttanayena gamanādikiriyāvasena payojitaṃ. Ṭhātīti tiṭṭhati.",
  "tika-s0201t:1128_1": "Etthāti imasmiṃ loke. Vinā hetupaccayeti gantukāmatācitta-taṃsamuṭṭhāna-vāyodhātu-ādihetupaccayehi",
  "tika-s0201t:1128_2": "vinā. Tiṭṭheti tiṭṭheyya. Vajeti vajeyya gaccheyya ko nāmāti sambandho. Paṭikkhepattho",
  "tika-s0201t:1128_3": "cettha kiṃ-saddoti hetupaccayavirahena ṭhānagamanapaṭikkhepamukhena sabbāyapi dhammappavattiyā",
  "tika-s0201t:1128_4": "paccayādhīnavuttitāvibhāvanena attasuññatā viya aniccadukkhatāpi vibhāvitāti daṭṭhabbā.",
  "tika-s0201t:1129_0": "Paṇihitoti yathā yathā paccayehi pakārato nihito ṭhapito. Sabbasaṅgāhikavacananti",
  "tika-s0201t:1129_1": "sabbesaṃ catunnampi iriyāpathānaṃ saṅgaṇhanavacanaṃ, pubbe visuṃ visuṃ iriyāpathānaṃ",
  "tika-s0201t:1129_2": "vuttattā idaṃ tesaṃ ekajjhaṃ gahetvā vacananti attho. Purimanayo vā iriyāpathappadhāno",
  "tika-s0201t:1129_3": "vuttoti tattha kāyo appadhāno anunipphādīti idha kāyaṃ padhānaṃ appadhānañca iriyāpathaṃ",
  "tika-s0201t:1129_4": "anunipphādaṃ katvā dassetuṃ dutiyanayo vuttoti evampettha dvinnaṃ nayānaṃ viseso",
  "tika-s0201t:1129_5": "veditabbo. Ṭhitoti pavatto.",
  "tika-s0201t:1130_0": "Iriyāpathapariggaṇhanampi iriyāpathavato kāyasseva pariggaṇhanaṃ tassa avatthāvisesabhāvatoti",
  "tika-s0201t:1130_1": "vuttaṃ “iriyāpathapariggahaṇena kāye kāyānupassī viharatī”ti. Tenevettha rūpakkhandhavaseneva",
  "tika-s0201t:1130_2": "samudayādayo uddhaṭā. Esa nayo sesavāresupi. Ādināti ettha ādi-saddena yathā “taṇhāsamudayā",
  "tika-s0201t:1130_3": "kammasamudayā āhārasamudayā”ti nibbattilakkhaṇaṃ passantopi rupakkhandhassa udayaṃ",
  "tika-s0201t:1130_4": "passatīti ime cattāro āhārā saṅgayhanti, evaṃ “avijjānirodhā rūpanirodhā”tiādayopi",
  "tika-s0201t:1130_5": "pañca ākārā saṅgahitāti daṭṭhabbo. Sesaṃ vuttanayameva.",
  "tika-s0201t:1131": "Iriyāpathapabbavaṇṇanā niṭṭhitā.",
  "tika-s0201t:1132": "Catusampajaññapabbavaṇṇanā",
  "tika-s0201t:1133_0": "109. Catusampajaññavasenāti samantato pakārehi, pakaṭṭhaṃ vā savisesaṃ jānātīti sampajāno,",
  "tika-s0201t:1133_1": "sampajānassa bhāvo sampajaññaṃ, tathāpavattaṃ ñāṇaṃ. Cattāri sampajaññāni samāhaṭāni",
  "tika-s0201t:1133_2": "catusampajaññaṃ, tassa vasena. Abhikkamanaṃ abhikkantanti āha “abhikkantaṃ vuccati",
  "tika-s0201t:1133_3": "gamana”nti. Tathā paṭikkamanaṃ paṭikkantanti āha “paṭikkantaṃ vuccati nivattana”nti.",
  "tika-s0201t:1133_4": "Nivattananti ca nivattimattaṃ, nivattitvā pana gamanaṃ gamanameva. Abhiharantoti",
  "tika-s0201t:1133_5": "gamanavasena kāyaṃ upanento.",
  "tika-s0201t:1134_0": "Sammā pajānanaṃ sampajānaṃ, tena attanā kātabbassa karaṇasīlo sampajānakārīti āha",
  "tika-s0201t:1134_1": "“sampajaññena sabbakiccakārī”ti. Sampajānasaddassa sampajaññapariyāyatā pubbe vuttāyeva.",
  "tika-s0201t:1134_2": "Sampajaññaṃ karotevāti abhikkantādīsu asammohaṃ uppādeti eva. Sampajānassa vā kāro",
  "tika-s0201t:1134_3": "etassa atthīti sampajānakārī. Dhammato vaḍḍhisaṅkhātena saha atthena pavattatīti",
  "tika-s0201t:1134_4": "sātthakaṃ, abhikkantādi. Sātthakassa sampajānanaṃ sātthakasampajaññaṃ. Sappāyassa",
  "tika-s0201t:1134_5": "attano upakārāvahassa hitassa sampajānanaṃ sappāyasampajaññaṃ abhikkamādīsu bhikkhācāragocare,",
  "tika-s0201t:1134_6": "aññatthāpi ca pavattesu avijahite kammaṭṭhānasaṅkhāte gocare sampajaññaṃ gocarasampajaññaṃ.",
  "tika-s0201t:1134_7": "Abhikkamādīsu asammuyhanameva sampajaññaṃ asammohasampajaññaṃ. Pariggaṇhitvāti paṭisaṅkhāya.",
  "tika-s0201t:1135_0": "Tasminti sātthakasampajaññavasena pariggahitaatthe. Attho nāma dhammato vaḍḍhīti",
  "tika-s0201t:1135_1": "yaṃ sātthakanti adhippetaṃ gamanaṃ, taṃ sappāyamevāti siyā kassaci āsaṅkāti tannivattanatthaṃ",
  "tika-s0201t:1135_2": "“cetiyadassanaṃ tāvā”tiādi āraddhaṃ. Cittakammarūpakāni viyāti cittakammakatapaṭimāyo",
  "tika-s0201t:1135_3": "viya, yantapayogena vā vicittakammapaṭimāyo viya. Asamapekkhanaṃ gehasitaaññāṇupekkhāvasena",
  "tika-s0201t:1135_4": "ārammaṇassa ayoniso gahaṇaṃ. Yaṃ sandhāya vuttaṃ “cakkhunā rūpaṃ disvā uppajjati",
  "tika-s0201t:1135_5": "upekkhā bālassa mūḷhassa puthujjanassā”tiādi. Hatthiādisammaddena jīvitantarāyo,",
  "tika-s0201t:1135_6": "visabhāgarūpadassanādinā brahmacariyantarāyo.",
  "tika-s0201t:1136": "Pabbajitadivasato paṭṭhāya bhikkhūnaṃ anuvattanakathā āciṇṇā, ananuvattanakathā pana tassā dutiyā nāma hotīti āha “dve kathā nāma na kathitapubbā”ti.",
  "tika-s0201t:1137_0": "Evanti “sace panā”tiādikaṃ sabbampi vuttākāraṃ paccāmasati, na “purisassa mātugāmāsubha”ntiādikaṃ",
  "tika-s0201t:1137_1": "vuccamānaṃ. Yogakammassa pavattiṭṭhānatāya bhāvanāya ārammaṇaṃ kammaṭṭhānanti vuccatīti",
  "tika-s0201t:1137_2": "āha “kammaṭṭhānasaṅkhātaṃ gocara”nti. Uggahetvāti yathā uggahanimittaṃ uppajjati,",
  "tika-s0201t:1137_3": "evaṃ uggahakosallassa sampādanavasena uggahetvā. Haratīti kammaṭṭhānaṃ pavatteti,",
  "tika-s0201t:1137_4": "yāva piṇḍapātapaṭikkamā anuyuñjatīti attho. Na paccāharatīti āhārūpabhogato yāva",
  "tika-s0201t:1137_5": "divāṭṭhānupasaṅkamanā kammaṭṭhānaṃ na paṭineti.",
  "tika-s0201t:1138_0": "Sarīraparikammanti mukhadhovanādisarīrapaṭijagganaṃ. Dve tayo pallaṅketi dve tayo",
  "tika-s0201t:1138_1": "nisajjāvāre, dve tīṇi uṇhāsanāni. Tenāha “usumaṃ gāhāpento”ti. Kammaṭṭhānasīsenevāti",
  "tika-s0201t:1138_2": "kammaṭṭhānaggeneva, kammaṭṭhānaṃ padhānaṃ katvā evāti attho. Tena “pattopi acetano”tiādinā",
  "tika-s0201t:1138_3": "vakkhamānaṃ kammaṭṭhānaṃ, yathāparihariyamānaṃ vā avijahitvāti dasseti. “Paribhogacetiyato",
  "tika-s0201t:1138_4": "sarīracetiyaṃ garutara”nti katvā “cetiyaṃ vanditvā”ti pubbakālakiriyāvasena vuttaṃ.",
  "tika-s0201t:1138_5": "Tathā hi aṭṭhakathāyaṃ “cetiyaṃ bādhayamānā bodhisākhā haritabbā”ti vuttā.",
  "tika-s0201t:1139_0": "Janasaṅgahatthanti “mayi akathente etesaṃ ko kathessatī”ti dhammānuggahena janasaṅgahatthaṃ.",
  "tika-s0201t:1139_1": "Tasmāti. Yasmā “dhammakathā nāma kathetabbāyevā”ti aṭṭhakathācariyā vadanti, yasmā",
  "tika-s0201t:1139_2": "ca dhammakathā kammaṭṭhānavinimuttā nāma natthi, tasmā. Anumodanaṃ katvāti etthāpi",
  "tika-s0201t:1139_3": "“kammaṭṭhānasīsenevā”ti ānetvā sambandho. Sampattaparicchedenevāti “paricito aparicito”tiādivibhāgaṃ",
  "tika-s0201t:1139_4": "akatvā sampattakoṭiyāva. Bhayeti paracakkādibhaye.",
  "tika-s0201t:1140_0": "Kammajatejoti gahaṇiṃ sandhāyāha. Kammaṭṭhānavīthiṃ nārohati khudāparissamena kilantakāyattā",
  "tika-s0201t:1140_1": "samādhānābhāvato. Avasesaṭṭhāneti yāguyā aggahitaṭṭhāne. Poṅkhānupoṅkhanti kammaṭṭhānupaṭṭhānassa",
  "tika-s0201t:1140_2": "avicchedadassanavacanametaṃ, yathā poṅkhānupoṅkhapavattāya sarapaṭipāṭiyā avicchedo, evametassāpīti.",
  "tika-s0201t:1141_0": "Nikkhittadhuro bhāvanānuyoge. Vattapaṭipattiyā apūraṇena sabbavatthāni bhinditvā.",
  "tika-s0201t:1141_1": "“Kāme avītarāgo hoti, kāye avītarāgo, rūpe avītarāgo, yāvadatthaṃ udarāvadehakaṃ",
  "tika-s0201t:1141_2": "bhuñjitvā seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ",
  "tika-s0201t:1141_3": "paṇidhāya brahmacariyaṃ caratī”ti evaṃ vutta pañcavidhacetokhilavinibandhacitto.",
  "tika-s0201t:1141_4": "Caritvāti pavattitvā.",
  "tika-s0201t:1142_0": "Attakāmāti attano hitasukhaṃ icchantā, dhammacchandavantoti attho. Dhammoti hi hitaṃ,",
  "tika-s0201t:1142_1": "tannimittakañca sukhanti. Atha vā viññūnaṃ nibbisesattā attabhāvapariyāpannattā ca",
  "tika-s0201t:1142_2": "attā nāma dhammo, taṃ kāmenti icchantīti attakāmā. Usabhaṃ nāma vīsati yaṭṭhiyo.",
  "tika-s0201t:1142_3": "Tāya saññāyāti tāya pāsāṇasaññāya, ettakaṃ ṭhānaṃ āgatāti jānantāti adhippāyo. Soyeva",
  "tika-s0201t:1142_4": "nayoti “ayaṃ bhikkhū”tiādiko yo ṭhāne vutto, so eva nisajjāyapi nayo. Pacchato āgacchantānaṃ",
  "tika-s0201t:1142_5": "chinnabhattabhāvabhayenapi yonisomanasikāraṃ paribrūheti.",
  "tika-s0201t:1143_0": "Bahāpadhānaṃ pūjessāmīti amhākaṃ atthāya lokanāthena cha vassāni kataṃ dukkaracariyaṃ",
  "tika-s0201t:1143_1": "evāhaṃ yathāsatti pūjessāmīti. Paṭipattipūjā hi satthupūjā, na āmisapūjā. Ṭhānacaṅkamanamevāti",
  "tika-s0201t:1143_2": "adhiṭṭhātabbairiyāpathavasena vuttaṃ, na bhojanādikālesu avassaṃ kattabbanisajjāya paṭikkhepavasena.",
  "tika-s0201t:1144_0": "Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha “vīthiyo",
  "tika-s0201t:1144_1": "sallakkhetvā”ti. Yaṃ sandhāya vuccati “pāsādikena abhikkantenā”ti, taṃ dassetuṃ “tattha cā”tiādi vuttaṃ.",
  "tika-s0201t:1145_0": "Paccekabodhiṃ sacchikaroti, yadi upanissayasampanno hotīti sambandho. Evaṃ sabbattha",
  "tika-s0201t:1145_1": "ito paresupi. Tattha paccekabodhiyā upanissayasampadā kappānaṃ dve asaṅkhyeyyāni",
  "tika-s0201t:1145_2": "satasahassañca tajjaṃ puññañāṇasambharaṇaṃ, sāvakabodhiyaṃ aggasāvakānaṃ ekaṃ asaṅkhyeyyaṃ",
  "tika-s0201t:1145_3": "kappasatasahassañca, mahāsāvakānaṃ kappasatasahassameva, itaresaṃ atītāsu jātīsu",
  "tika-s0201t:1145_4": "vivaṭṭasannissayavasena nibbattitaṃ nibbedhabhāgiyaṃ kusalaṃ. Bāhiyo dārucīriyoti",
  "tika-s0201t:1145_5": "bahi visaye sañjātasaṃvaḍḍhatāya bāhiyo, dārucīrapariharaṇena dārucīriyoti ca samaññāto. So hi āyasmā –",
  "tika-s0201t:1146_0": "“Tasmā tiha te, bāhiya, evaṃ sikkhitabbaṃ ‘diṭṭhe diṭṭhamattaṃ bhavissati, sute…",
  "tika-s0201t:1146_1": "mute… viññāte viññātamattaṃ bhavissatī’ti. Yato kho te, bāhiya, diṭṭhe diṭṭhamattaṃ",
  "tika-s0201t:1146_2": "bhavissati, sute… mute… viññāte viññātamattaṃ bhavissati, tato tvaṃ, bāhiya, na tena.",
  "tika-s0201t:1146_3": "Yato tvaṃ, bāhiya, na tena, tato tvaṃ, bāhiya, na tattha. Yato tvaṃ, bāhiya, na tattha,",
  "tika-s0201t:1146_4": "tato tvaṃ, bāhiya, nevidha na huraṃ na ubhayamantarena, esevanto dukkhassā”ti – ettakāya",
  "tika-s0201t:1146_5": "desanāya arahattaṃ sacchākāsi.",
  "tika-s0201t:1147_0": "Tanti asammuyhanaṃ. Evanti idāni vuccamānākārena veditabbaṃ. Attā abhikkamatīti iminā",
  "tika-s0201t:1147_1": "andhaputhujjanassa diṭṭhiggāhavasena abhikkame sammuyhanaṃ dasseti, ahaṃ abhikkamāmīti",
  "tika-s0201t:1147_2": "pana iminā mānaggāhavasena, tadubhayaṃ pana taṇhāya vinā na hotīti taṇhāggāhavasenapi",
  "tika-s0201t:1147_3": "sammuyhanaṃ dassitameva hoti. “Tathā asammuyhanto”ti vatvā taṃ asammuyhanaṃ yena",
  "tika-s0201t:1147_4": "ghanavinibbhogena hoti, taṃ dassento “abhikkamāmī”tiādimāha. Tattha yasmā vāyodhātuyā",
  "tika-s0201t:1147_5": "anugatā tejodhātu uddharaṇassa paccayo. Uddharaṇagatikā hi tejodhātūti uddharaṇe",
  "tika-s0201t:1147_6": "vāyodhātuyā tassā anugatabhāvo, tasmā imāsaṃ dvinnamettha sāmatthiyato adhimattatā,",
  "tika-s0201t:1147_7": "itarāsañca omattatāti dassento “ekeka…pe… balavatiyo”ti āha. Yasmā pana tejodhātuyā",
  "tika-s0201t:1147_8": "anugatā vāyodhātu atiharaṇavītiharaṇānaṃ paccayo. Tiriyagatikāya hi vāyodhātuyā atiharaṇavītiharaṇesu",
  "tika-s0201t:1147_9": "sātisayo byāpāroti tejodhātuyā tassā anugatabhāvo, tasmā imāsaṃ dvinnamettha sāmatthiyato",
  "tika-s0201t:1147_10": "adhimattatā, itarāsañca omattatāti dassento “tathā atiharaṇavītiharaṇesū”ti āha.",
  "tika-s0201t:1147_11": "Satipi anugamanānugantabbatāvisese tejodhātu-vāyodhātu-bhāvamattaṃ sandhāya tathā-saddaggahaṇaṃ.",
  "tika-s0201t:1147_12": "Tattha akkantaṭṭhānato pādassa ukkhipanaṃ uddharaṇaṃ, ṭhitaṭṭhānaṃ atikkamitvā purato",
  "tika-s0201t:1147_13": "haraṇaṃ atiharaṇaṃ khāṇuādipariharaṇatthaṃ, patiṭṭhitapādaghaṭṭanapariharaṇatthaṃ",
  "tika-s0201t:1147_14": "vā passena haraṇaṃ vītiharaṇaṃ, yāva patiṭṭhitapādo, tāva āharaṇaṃ atiharaṇaṃ, tato",
  "tika-s0201t:1147_15": "paraṃ haraṇaṃ vītiharaṇanti ayaṃ vā etesaṃ viseso.",
  "tika-s0201t:1148_0": "Yasmā pathavīdhātuyā anugatā āpodhātu vossajjanassa paccayo. Garutarasabhāvā hi āpodhātūti",
  "tika-s0201t:1148_1": "vossajjane pathavīdhātuyā tassā anugatabhāvo, tasmā tāsaṃ dvinnamettha sāmatthiyato",
  "tika-s0201t:1148_2": "adhimattatā, itarāsañca omattatāti dassento āha “vossajjane…pe… balavatiyo”ti. Yasmā",
  "tika-s0201t:1148_3": "pana āpodhātuyā anugatā pathavīdhātu sannikkhepanassa paccayo, patiṭṭhābhāve viya",
  "tika-s0201t:1148_4": "patiṭṭhāpanepi tassā sātisayakiccattā āpodhātuyā tassā anugatabhāvo, tathā ghaṭṭanakiriyāya",
  "tika-s0201t:1148_5": "pathavīdhātuyā vasena sannirumbhanassa sijjhanato tatthāpi pathavīdhātuyā āpodhātuanugatabhāvo,",
  "tika-s0201t:1148_6": "tasmā vuttaṃ “tathā sannikkhepanasannirumbhanesū”ti. Tatthāti tasmiṃ abhikkamane,",
  "tika-s0201t:1148_7": "tesu vā vuttesu uddharaṇādīsu chasu koṭṭhāsesu. Uddharaṇeti uddharaṇakkhaṇe. Rūpārūpadhammāti",
  "tika-s0201t:1148_8": "uddharaṇākārena pavattā rūpadhammā, taṃsamuṭṭhāpakā arūpadhammā ca atiharaṇaṃ na",
  "tika-s0201t:1148_9": "pāpuṇanti khaṇamattāvaṭṭhānato. Tattha tatthevāti yattha yattha uppannā, tattha tattheva.",
  "tika-s0201t:1148_10": "Na hi dhammānaṃ desantarasaṅkamanaṃ atthi. Pabbaṃ pabbantiādi uddharaṇādikoṭṭhāse",
  "tika-s0201t:1148_11": "sandhāya vuttaṃ, taṃ sabhāgasantativasena vuttanti veditabbaṃ. Atiittaro hi rūpadhammānampi",
  "tika-s0201t:1148_12": "pavattikkhaṇo gamanassādānaṃ devaputtānaṃ heṭṭhupariyena paṭimukhaṃ dhāvantānaṃ sirasi",
  "tika-s0201t:1148_13": "pāde ca baddhadhuradhārāsamāgamatopi sīghataro. Yathā tilānaṃ bhajjiyamānānaṃ paṭapaṭāyanena",
  "tika-s0201t:1148_14": "bhedo lakkhīyati, evaṃ saṅkhatadhammānaṃ uppādenāti dassanatthaṃ “paṭapaṭāyantā”ti",
  "tika-s0201t:1148_15": "vuttaṃ. Uppannā hi ekantato bhijjantīti.",
  "tika-s0201t:1149_0": "Saddhiṃ rūpenāti idaṃ tassa tassa cittassa nirodhena saddhiṃ nirujjhanakarūpadhammānaṃ",
  "tika-s0201t:1149_1": "vasena vuttaṃ, yaṃ tato sattarasamacittassa uppādakkhaṇe uppannaṃ. Aññathā yadi rūpārūpadhammā",
  "tika-s0201t:1149_2": "samānakkhaṇā siyuṃ, “rūpaṃ garupariṇāmaṃ dandhanirodha”ntiādivacanehi virodho siyā,",
  "tika-s0201t:1149_3": "tathā “nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ,",
  "tika-s0201t:1149_4": "yathayidaṃ citta”nti evamādipāḷiyā. Cittacetasikā hi sārammaṇasabhāvā yathābalaṃ",
  "tika-s0201t:1149_5": "attano ārammaṇapaccayabhūtamatthaṃ vibhāvento eva uppajjantīti tesaṃ taṃsabhāvanipphattianantaraṃ",
  "tika-s0201t:1149_6": "nirodho, rūpadhammā pana anārammaṇā pakāsetabbā, evaṃ tesaṃ pakāsetabbabhāvanivatti",
  "tika-s0201t:1149_7": "soḷasahi cittehi hotīti taṅkhaṇāyukatā tesaṃ icchitā, lahuviññāṇavisayasaṅgatimattapaccayatāya",
  "tika-s0201t:1149_8": "tiṇṇaṃ khandhānaṃ, visayasaṅgatimattatāya ca viññāṇassa lahuparivattitā, dandhamahābhūtapaccayatāya",
  "tika-s0201t:1149_9": "rūpadhammānaṃ dandhaparivattitā, nānādhātuyā yathābhūtañāṇaṃ kho pana tathāgatasseva,",
  "tika-s0201t:1149_10": "tena ca purejātapaccayo rūpadhammova vutto, pacchājātapaccayo ca tassevāti rūpārūpadhammānaṃ",
  "tika-s0201t:1149_11": "samānakkhaṇatā na yujjateva, tasmā vuttanayenevettha attho veditabbo.",
  "tika-s0201t:1150_0": "Aññaṃ uppajjate cittaṃ, aññaṃ cittaṃ nirujjhatīti yaṃ purimuppannaṃ cittaṃ, taṃ aññaṃ,",
  "tika-s0201t:1150_1": "taṃ pana nirujjhantaṃ aparassa anantarādipaccayabhāveneva nirujjhatīti tato laddhapaccayaṃ",
  "tika-s0201t:1150_2": "aññaṃ uppajjate cittaṃ. Yadi evaṃ tesaṃ antaro labbheyyāti noti āha “avīcimanusambandho”ti,",
  "tika-s0201t:1150_3": "yathā vīci antaro na labbhati, tadevetanti avisesavidu maññanti, evaṃ anu anu sambandho",
  "tika-s0201t:1150_4": "cittasantāno rūpasantāno ca nadīsotova nadiyaṃ udakappavāho viya vattati.",
  "tika-s0201t:1151_0": "Abhimukhaṃ lokitaṃ ālokitanti āha “puratopekkhana”nti. Yasmā yaṃdisābhimukho gacchati",
  "tika-s0201t:1151_1": "tiṭṭhati nisīdati vā, tadabhimukhaṃ pekkhanaṃ ālokitaṃ, tasmā tadanugataṃ vidisālokanaṃ",
  "tika-s0201t:1151_2": "vilokitanti āha “vilokitaṃ nāma anudisāpekkhana”nti. Sammajjanaparibhaṇḍādikaraṇe",
  "tika-s0201t:1151_3": "olokitassa, ullokaharaṇādīsu ullokitassa, pacchato āgacchantaparissayassa parivajjanādīsu",
  "tika-s0201t:1151_4": "apalokitassa siyā sambhavoti āha “iminā vā mukhena sabbānipi tāni gahitānevā”ti.",
  "tika-s0201t:1152_0": "Kāyasakkhinti kāyena sacchikatavantaṃ, paccakkhakārinanti attho. So hi āyasmā vipassanākāle",
  "tika-s0201t:1152_1": "eva “yamevāhaṃ indriyesu aguttadvārataṃ nissāya sāsane anabhiratiādivippakāraṃ patto,",
  "tika-s0201t:1152_2": "tameva suṭṭhu niggaṇhissāmī”ti ussāhajāto balavahirottappo, tattha ca katādhikārattā",
  "tika-s0201t:1152_3": "indriyasaṃvare ukkaṃsapāramippatto, teneva naṃ satthā “etadaggaṃ, bhikkhave, mama",
  "tika-s0201t:1152_4": "sāvakānaṃ bhikkhūnaṃ indriyesu guttadvārānaṃ yadidaṃ nando”ti etadagge ṭhapesi.",
  "tika-s0201t:1153_0": "Sātthakatā ca sappāyatā ca ālokitavilokitassa veditabbā. Tasmāti “kammaṭṭhānāvijahanasseva",
  "tika-s0201t:1153_1": "gocarasampajaññabhāvato”ti vuttamevatthaṃ hetubhāvena paccāmasati. Attano kammaṭṭhānavaseneva",
  "tika-s0201t:1153_2": "ālokanavilokanaṃ kātabbaṃ, khandhādikammaṭṭhānā añño upāyo na gavesitabboti adhippāyo.",
  "tika-s0201t:1153_3": "Ālokitādisamaññāpi yasmā dhammamattasseva pavattiviseso, tasmā tassa yāthāvato jānanaṃ",
  "tika-s0201t:1153_4": "asammohasampajaññanti dassetuṃ “abbhantare”tiādi vuttaṃ.",
  "tika-s0201t:1154_0": "“Paṭhamajavanepi …pe… na hotī”ti idaṃ pañcadvāraviññāṇavīthiyaṃ “itthī puriso”ti",
  "tika-s0201t:1154_1": "rajjanādīnaṃ abhāvaṃ sandhāya vuttaṃ. Tattha hi āvajjanavoṭṭhabbanānaṃ ayoniso āvajjanavoṭṭhabbanavasena",
  "tika-s0201t:1154_2": "iṭṭhe itthirūpādimhi lobho, aniṭṭhe ca paṭigho uppajjati, manodvāre pana “itthī puriso”ti",
  "tika-s0201t:1154_3": "rajjanādi hoti, tassa pañcadvārajavanaṃ mūlaṃ, yathāvuttaṃ vā sabbaṃ bhavaṅgādi,",
  "tika-s0201t:1154_4": "evaṃ manodvārajavanassa mūlavasena mūlapariññā vuttā. Āgantukatāvakālikatā pana pañcadvārajavanasseva",
  "tika-s0201t:1154_5": "apubbabhāvavasena ittarabhāvavasena ca vuttā. Heṭṭhupariyavasena bhijjitvā patitesūti",
  "tika-s0201t:1154_6": "heṭṭhimassa uparimassa ca aparāparaṃ bhaṅgappattimāha. Tanti javanaṃ. Tassa na yuttanti",
  "tika-s0201t:1154_7": "sambandho. Āgantuko abbhāgato. Udayabbayaparicchinno tāvatako kālo etesanti tāvakālikāni.",
  "tika-s0201t:1155_0": "Etaṃ asammohasampajaññaṃ. Tatthāti pañcakkhandhavasena ālokanavilokane paññāyamāne",
  "tika-s0201t:1155_1": "tabbinimutto ko eko āloketi, ko viloketi. Upanissayapaccayoti idaṃ suttantanayena",
  "tika-s0201t:1155_2": "pariyāyato vuttaṃ. Sahajātapaccayoti nidassanamattametaṃ aññamañña-sampayutta-atthiavigatādipaccayānampi labbhanato.",
  "tika-s0201t:1156": "Maṇisappo nāma ekā sappajātīti vadanti. Laḷananti kampananti vadanti, līḷākaraṇaṃ vā laḷanaṃ.",
  "tika-s0201t:1157_0": "Uṇhapakatiko pariḷāhabahulo. Sīlassa vidūsanena ahitāvahattā micchājīvavasena uppannaṃ",
  "tika-s0201t:1157_1": "asappāyaṃ. Cīvarampi acetanantiādinā cīvarassa viya “kāyopi acetano”ti kāyassa attasuññatāvibhāvanena",
  "tika-s0201t:1157_2": "“abbhantare”tiādinā vuttamevatthaṃ vibhāvento itarītarasantosassa kāraṇaṃ dasseti.",
  "tika-s0201t:1157_3": "Tenāha “tasmā”tiādi. Catupañcagaṇṭhikāhatoti āhatacatupañcagaṇṭhiko, catupañcagaṇṭhikāhi vā hatasobho.",
  "tika-s0201t:1158_0": "Aṭṭhavidhopi atthoti aṭṭhavidhopi payojanaviseso. Pathavīsandhārakajalassa taṃsandhārakavāyunā",
  "tika-s0201t:1158_1": "viya paribhuttassa āhārassa vāyodhātunāva āsaye avaṭṭhānanti āha “vāyodhātuvaseneva",
  "tika-s0201t:1158_2": "tiṭṭhatī”ti. Atiharatīti yāva mukhā abhiharati. Vītiharatīti tato yāva kucchi, tāva",
  "tika-s0201t:1158_3": "harati. Atiharatīti vā mukhadvāraṃ atikkāmento harati. Vītiharatīti kucchigataṃ passato",
  "tika-s0201t:1158_4": "harati. Parivattetīti aparāparaṃ cāreti. Ettha ca āhārassa dhāraṇaparivattanasaṃcuṇṇanavisosanāni",
  "tika-s0201t:1158_5": "pathavīdhātusahitā eva vāyodhātu karoti, na kevalāti tāni pathavīdhātuyāpi kiccabhāvena",
  "tika-s0201t:1158_6": "vuttāni. Allattañca anupāletīti vāyuādīhi atisosanaṃ yathā na hoti, tathā anupāleti",
  "tika-s0201t:1158_7": "allaādīhi atisosanaṃ yathā na hoti, tathā anupāleti allabhāvaṃ. Tejodhātūti gahaṇīsaṅkhātā",
  "tika-s0201t:1158_8": "tejodhātu. Sā hi anto paviṭṭhaṃ āhāraṃ paripāceti. Añjaso hotīti āhārassa pavesanādīnaṃ",
  "tika-s0201t:1158_9": "maggo hoti. Ābhujatīti pariyesanajjhoharaṇajiṇṇājiṇṇatādiṃ āvajjeti, vijānātīti attho.",
  "tika-s0201t:1158_10": "Taṃtaṃvijānananipphādakoyeva hi payogo “sammāpayogo”ti vutto. Yena hi payogena pariyesanādi",
  "tika-s0201t:1158_11": "nipphajjati, so tabbisayavijānanampi nipphādeti nāma tadavinābhāvato. Atha vā sammāpayogaṃ",
  "tika-s0201t:1158_12": "sammāpaṭipattiṃ anvāya āgamma ābhujati samannāharati. Ābhogapubbako hi sabbopi viññāṇabyāpāroti tathā vuttaṃ.",
  "tika-s0201t:1159_0": "Gamanatoti bhikkhācāravasena gocaragāmaṃ uddissa gamanato. Pariyesanatoti gocaragāme",
  "tika-s0201t:1159_1": "bhikkhatthaṃ āhiṇḍanato. Paribhogatoti āhārassa paribhuñjanato. Āsayatoti pittādiāsayato.",
  "tika-s0201t:1159_2": "Āsayati ettha ekajjhaṃ pavattamānopi kammabalavatthito hutvā mariyādavasena aññamaññaṃ",
  "tika-s0201t:1159_3": "asaṅkarato sayati tiṭṭhati pavattatīti āsayo, āmāsayassa upari tiṭṭhanako pittādiko.",
  "tika-s0201t:1159_4": "Mariyādattho hi ayamākāro. Nidheti yathābhutto āhāro nicito hutvā tiṭṭhati etthāti",
  "tika-s0201t:1159_5": "nidhānaṃ, āmāsayo. Tato nidhānato. Aparipakkatoti gahaṇīsaṅkhātena kammajatejena",
  "tika-s0201t:1159_6": "avipakkato. Paripakkatoti yathābhuttassa āhārassa vipakkabhāvato. Phalatoti nipphattito.",
  "tika-s0201t:1159_7": "Nissandatoti ito cito ca vissandanato. Sammakkhanatoti sabbaso makkhanato. Ayamettha",
  "tika-s0201t:1159_8": "saṅkhepo, vitthāro pana visuddhimaggasaṃvaṇṇanāya gahetabbo.",
  "tika-s0201t:1160_0": "Aññe ca rogā kaṇṇasūlabhagandarādayo. Aṭṭhāneti manussāmanussapariggahite ayutte",
  "tika-s0201t:1160_1": "ṭhāne khettadevāyatanādike. Nissaṭṭhattā neva attano kassaci anissajjitattā jigucchanīyattā",
  "tika-s0201t:1160_2": "ca na parassa. Udakatumbatoti veḷunāḷiādiudakabhājanato. Tanti chaḍḍitaudakaṃ.",
  "tika-s0201t:1161_0": "Addhānairiyāpathā cirappavattikā dīghakālikā iriyāpathā. Majjhimā bhikkhācaraṇādivasena",
  "tika-s0201t:1161_1": "pavattā. Cuṇṇikairiyāpathā vihāre aññatthāpi ito cito ca parivattanādivasena pavattāti",
  "tika-s0201t:1161_2": "vadanti. “Gateti gamane”ti pubbe abhikkamapaṭikkamaggahaṇena gamanenapi purato pacchato",
  "tika-s0201t:1161_3": "ca kāyassa atiharaṇaṃ vuttanti idha gamanameva gahitanti keci.",
  "tika-s0201t:1162_0": "Yasmā mahāsīvattheravāde anantare anantare iriyāpathe pavattarūpārūpadhammānaṃ tattha",
  "tika-s0201t:1162_1": "tattheva nirodhadassanavasena sampajānakāritā gahitā, idañcettha sampajaññavipassanācāravasena",
  "tika-s0201t:1162_2": "āgataṃ, tasmā vuttaṃ “tayidaṃ mahāsīvattherena vuttaṃ asammohadhuraṃ imasmiṃ satipaṭṭhānabhutte",
  "tika-s0201t:1162_3": "adhippeta”nti. Sāmaññaphale pana sabbampi catubbidhaṃ sampajaññaṃ labbhati yāvadeva",
  "tika-s0201t:1162_4": "sāmaññaphalavisesadassanaparattā tassā desanāya. Satisampayuttassevāti idaṃ yathā",
  "tika-s0201t:1162_5": "sampajaññakiccassa padhānatā, evaṃ satikiccassāpīti dassanatthaṃ, na satiyā sabbhāvamattadassanatthaṃ.",
  "tika-s0201t:1162_6": "Na hi kadāci satirahitā ñāṇappavatti atthi. Etāni padānīti sampajaññapadāni. Vibhattānevāti",
  "tika-s0201t:1162_7": "visuṃ vibhattāneva. Imināpi sampajaññassa viya satiyāpi padhānataṃyeva vibhāveti.",
  "tika-s0201t:1163_0": "Aparo nayo – eko bhikkhu gacchanto aññaṃ cintento aññaṃ vitakkento gacchati, eko",
  "tika-s0201t:1163_1": "kammaṭṭhānaṃ avissajjetvāva gacchati, tathā eko tiṭṭhanto nisīdanto sayanto aññaṃ",
  "tika-s0201t:1163_2": "cintento aññaṃ vitakkento sayati, eko kammaṭṭhānaṃ avissajjetvāva sayati, etthakena",
  "tika-s0201t:1163_3": "pana na pākaṭaṃ hotīti caṅkamanena dīpenti. Yo hi bhikkhu caṅkamanaṃ otaritvā caṅkamanakoṭiyaṃ",
  "tika-s0201t:1163_4": "ṭhito pariggaṇhāti “pācīnacaṅkamanakoṭiyaṃ pavattā rūpārūpadhammā pacchimacaṅkamanakoṭiṃ",
  "tika-s0201t:1163_5": "appatvā ettheva niruddhā, pacchimacaṅkamanakoṭiyaṃ pavattāpi pācīnacaṅkamanakoṭiṃ",
  "tika-s0201t:1163_6": "appatvā ettheva niruddā, caṅkamanamajjhe pavattā ubho koṭiyo appatvā ettheva niruddhā,",
  "tika-s0201t:1163_7": "caṅkame pavattā rūpārūpadhammā ṭhānaṃ appatvā ettheva niruddhā, ṭhāne pavattā nisajjaṃ,",
  "tika-s0201t:1163_8": "nisajjāya pavattā sayanaṃ appatvā etthevaniruddhā”ti, evaṃ pariggaṇhanto pariggaṇhantoyeva",
  "tika-s0201t:1163_9": "cittaṃ bhavaṅgaṃ otāreti, uṭṭhahanto kammaṭṭhānaṃ gahetvāva uṭṭhahati, ayaṃ bhikkhu",
  "tika-s0201t:1163_10": "gatādīsu sampajānakārī nāma hoti, evampi sutte kammaṭṭhānaṃ avibhūtaṃ hoti, tasmā",
  "tika-s0201t:1163_11": "yo bhikkhu yāva sakkoti, tāva caṅkamitvā ṭhatvā nisīditvā sayamāno evaṃ pariggahetvā",
  "tika-s0201t:1163_12": "sayati “kāyo acetano, mañco acetano, kāyo na jānāti “ahaṃ mañce sayito’ti, mañco",
  "tika-s0201t:1163_13": "na jānāti “mayi kāyo sayito”ti, acetano kāyo acetane mañce sayito”ti, evaṃ pariggaṇhantoyeva",
  "tika-s0201t:1163_14": "cittaṃ bhavaṅgaṃ otāreti, pabujjhanto kammaṭṭhānaṃ gahetvāva pabujjhati, ayaṃ sutte",
  "tika-s0201t:1163_15": "sampajānakārī nāma hotīti.",
  "tika-s0201t:1164_0": "Kāyādikiriyānibbattanena tammayattā āvajjanakiriyāsamuṭṭhitattā ca javanaṃ, sabbampi",
  "tika-s0201t:1164_1": "vā chadvārappavattaṃ kiriyāmayapavattaṃ nāma, tasmiṃ sati jāgaritaṃ nāma hotīti pariggaṇhanto",
  "tika-s0201t:1164_2": "jāgarite sampajānakārī nāma. Apica rattindivaṃ cha koṭṭhāse katvā pañca koṭṭhāse",
  "tika-s0201t:1164_3": "jaggantopi jāgarite sampajānakārī nāma hoti. Vimuttāyatanasīsena dhammaṃ desentopi",
  "tika-s0201t:1164_4": "bāttiṃsatiracchānakathaṃ pahāya dasakathāvatthunissitaṃ sappāyakathaṃ kathentopi",
  "tika-s0201t:1164_5": "bhāsite sampajānakārī nāma. Aṭṭhatiṃsāya ārammaṇesu cittaruciyaṃ manasikāraṃ pavattentopi",
  "tika-s0201t:1164_6": "dutiyaṃ jhānaṃ samāpannopi tuṇhībhāve sampajānakārī nāma. Dutiyañhi jhānaṃ vacīsaṅkhāravirahato",
  "tika-s0201t:1164_7": "visesato tuṇhībhāvo nāma. Rūpadhammasseva pavattiākāravisesā abhikkamādayoti vuttaṃ",
  "tika-s0201t:1164_8": "“rūpakkhandhasseva samudayo ca vayo ca nīharitabbo”ti. Sesaṃ vuttanayameva.",
  "tika-s0201t:1165": "Catusampajaññapabbavaṇṇanā niṭṭhitā.",
  "tika-s0201t:1166": "Paṭikūlamanasikārapabbavaṇṇanā",
  "tika-s0201t:1167_0": "110. Paṭikūlamanasikāravasenāti jigucchanīyatāya. Paṭikūlameva paṭikūlaṃ yo paṭikūlasabhāvo",
  "tika-s0201t:1167_1": "paṭikūlākāro, tassa manasikaraṇavasena. Antarenapi hi bhāvavācinaṃ saddaṃ bhāvattho",
  "tika-s0201t:1167_2": "viññāyati yathā “paṭassa sukka”nti. Yasmā visuddhimagge vuttaṃ, tasmā tattha taṃsaṃvaṇṇanāyañca",
  "tika-s0201t:1167_3": "vuttanayena veditabbaṃ. Vatthādīhi pasibbakākārena bandhitvā kataṃ āvaṭanaṃ putoḷi.",
  "tika-s0201t:1167_4": "Vibhūtākāroti paṇṇattiṃ samatikkamitvā asubhabhāvassa upaṭṭhitākāro. Iti-saddassa",
  "tika-s0201t:1167_5": "ākāratthataṃ dassento “eva”nti vatvā taṃ kāraṇaṃ sarūpato dassento “kesādipariggahaṇenā”ti āha.",
  "tika-s0201t:1168": "Paṭikūlamanasikārapabbavaṇṇanā niṭṭhitā.",
  "tika-s0201t:1169": "Dhātumanasikārapabbavaṇṇanā",
  "tika-s0201t:1170_0": "111. Dhātumanasikāravasenāti pathavīdhātuādikā catasso dhātuyo ārabbha pavattabhāvanāmanasikāravasena,",
  "tika-s0201t:1170_1": "catudhātuvavatthānavasenāti attho. Dhātumanasikāro dhātukammaṭṭhānaṃ catudhātuvavatthānanti",
  "tika-s0201t:1170_2": "hi atthato ekaṃ. Goghātakoti jīvikatthāya gunnaṃ ghātako. Antevāsikoti kammakaraṇavasena",
  "tika-s0201t:1170_3": "tassa samīpavāsī. Ṭhita-saddo “ṭhito vā”tiādīsu ṭhānasaṅkhātairiyāpathasamaṅgitāya,",
  "tika-s0201t:1170_4": "ṭhā-saddassa vā gativinivattiatthatāya aññattha ṭhapetvā gamanaṃ sesairiyāpathasamaṅgitāya",
  "tika-s0201t:1170_5": "bodhako, idha pana yathā tathā rūpakāyassa pavattiākārabodhako adhippetoti āha “catunnaṃ",
  "tika-s0201t:1170_6": "iriyāpathānaṃ yena kenaci ākārena ṭhitattā yathāṭhita”nti. Tattha ākārenāti ṭhānādinā",
  "tika-s0201t:1170_7": "rūpakāyassa pavattiākārena. Ṭhānādayo hi iriyāpathasaṅkhātāya kāyikakiriyāya patho",
  "tika-s0201t:1170_8": "pavattimaggoti “iriyāpatho”ti vuccanti. Yathāṭhitanti yathāpavattaṃ. Yathāvuttaṭṭhānamevettha",
  "tika-s0201t:1170_9": "“paṇidhāna”nti adhippetanti āha “yathāṭhitattā ca yathāpaṇihita”nti. Ṭhitanti vā",
  "tika-s0201t:1170_10": "kāyassa ṭhānasaṅkhātairiyāpathasamāyogaparidīpanaṃ. Paṇihitanti tadaññairiyāpathasamāyogaparidīpanaṃ.",
  "tika-s0201t:1170_11": "Ṭhitanti vā kāyasaṅkhātānaṃ rūpadhammānaṃ tasmiṃ tasmiṃ khaṇe sakiccavasena avaṭṭhānaparidīpanaṃ.",
  "tika-s0201t:1170_12": "Paṇihitanti paccayakiccavasena tehi tehi paccayehi pakārato nihitaṃ paṇihitanti evampettha",
  "tika-s0201t:1170_13": "attho veditabbo. Paccavekkhatīti pati pati avekkhati, ñāṇacakkhunā vinibbhujitvā",
  "tika-s0201t:1170_14": "visuṃ visuṃ passati.",
  "tika-s0201t:1171_0": "Idāni vuttamevatthaṃ bhāvatthavibhāvanavasena dassetuṃ “yathā goghātakassā”tiādi",
  "tika-s0201t:1171_1": "vuttaṃ. Tattha posentassāti maṃsūpacayaparibrūhanāya kuṇḍakabhattakappāsaṭṭhiādīhi",
  "tika-s0201t:1171_2": "saṃvaḍḍhentassa. Vadhitaṃ matanti hiṃsitaṃ hutvā mataṃ. Matanti ca matamattaṃ. Tenevāha",
  "tika-s0201t:1171_3": "“tāvadevā”ti. Gāvīti saññā na antaradhāyati yāni aṅgapaccaṅgāni yathāsanniviṭṭhāni",
  "tika-s0201t:1171_4": "upādāya gāvīsamaññā matamattāyapi gāviyā, tesaṃ taṃsannivesassa avinaṭṭhattā. Vilīyanti",
  "tika-s0201t:1171_5": "bhijjanti vibhujjantīti bīlā bhāgā va-kārassa ba-kāraṃ, i-kārassa ī-kāraṃ katvā.",
  "tika-s0201t:1171_6": "Bīlasoti bīlaṃ bīlaṃ katvā. Vibhajitvāti aṭṭhisaṅghāṭato maṃsaṃ vivecetvā, tato vā",
  "tika-s0201t:1171_7": "vivecitamaṃsaṃ bhāgaso katvā. Tenevāha “maṃsasaññā pavattatī”ti. Pabbajitassapi apariggahitakammaṭṭhānassa.",
  "tika-s0201t:1171_8": "Ghanavinibbhoganti santatisamūhakiccaghanānaṃ vinibbhujanaṃ vivecanaṃ. Dhātuso paccavekkhatoti",
  "tika-s0201t:1171_9": "ghanavinibbhogakaraṇena dhātuṃ dhātuṃ pathavīādidhātuṃ visuṃ visuṃ katvā paccavekkhantassa.",
  "tika-s0201t:1171_10": "Sattasaññāti attānudiṭṭhivasena pavattā saññāti vadanti, vohāravasena pavattasattasaññāyapi",
  "tika-s0201t:1171_11": "tadā antaradhānaṃ yuttameva yāthāvato ghanavinibbhogassa sampādanato. Evañhi sati",
  "tika-s0201t:1171_12": "yathāvuttaopammatthena upameyyattho aññadatthu saṃsandati sameti. Tenevāha “dhātuvaseneva",
  "tika-s0201t:1171_13": "cittaṃ santiṭṭhatī”ti. Dakkhoti cheko taṃtaṃsamaññāya kusalo, yathājāte sūnasmiṃ",
  "tika-s0201t:1171_14": "naṅguṭṭhakhuravisāṇādivante aṭṭhimaṃsādiavayavasamudāye avibhatte gāvīsamaññā, na",
  "tika-s0201t:1171_15": "vibhatte, vibhatte pana aṭṭiṃmaṃsādiavayavasamaññāti jānanako. Catumahāpatho viya",
  "tika-s0201t:1171_16": "catuiriyāpathoti gāviyā ṭhitacatumahāpatho viya kāyassa pavattimaggabhūto catubbidho",
  "tika-s0201t:1171_17": "iriyāpatho. Yasmā visuddhimagge vitthāritā, tasmā tattha taṃsaṃvaṇṇanāyañca vuttanayeneva veditabbā.",
  "tika-s0201t:1172": "Dhātumanasikārapabbavaṇṇanā niṭṭhitā.",
  "tika-s0201t:1173": "Navasivathikapabbavaṇṇanā",
  "tika-s0201t:1174_0": "112. Sivathikāya apaviddhauddhumātakādipaṭisaṃyuttānaṃ odhiso pavattānaṃ kathānaṃ",
  "tika-s0201t:1174_1": "tadabhidheyyānañca uddhumātakādiasubhabhāgānaṃ sivathikapabbānīti saṅgītikārehi gahitasamaññā.",
  "tika-s0201t:1174_2": "Tenāha “sivathikapabbehi vibhajitu”nti. Uddhaṃ jīvitapariyādānāti jīvitakkhayato",
  "tika-s0201t:1174_3": "upari maraṇato paraṃ. Samuggatenāti uṭṭhitena. Uddhumātattāti uddhaṃ uddhaṃ dhumātattā",
  "tika-s0201t:1174_4": "sūnattā. Setarattehi viparibhinnaṃ vimissitaṃ nīlaṃ vinīlaṃ, purimavaṇṇavipariṇāmabhūtaṃ",
  "tika-s0201t:1174_5": "vā nīlaṃvinīlaṃ, vinīlameva vinīlakanti ka-kārena padavaḍḍhanamāha anatthantarato",
  "tika-s0201t:1174_6": "yathā “pītakaṃ lohitaka”nti. Paṭikūlakattāti jigucchanīyattā. Kucchitaṃ vinīlaṃ vinīlakanti",
  "tika-s0201t:1174_7": "kucchanattho vā ayaṃ ka-kāroti dassetuṃ vuttaṃ yathā “pāpako kittisaddo abbhuggacchatī”ti.",
  "tika-s0201t:1174_8": "Paribhinnaṭṭhānehi kākakaṅkādīhi. Vissandamānaṃ pubbanti vissavantaṃ pubbaṃ, tahaṃ",
  "tika-s0201t:1174_9": "tahaṃ paggharantapubbanti attho. Tathābhāvanti vissandamānapubbabhāvaṃ.",
  "tika-s0201t:1175_0": "So bhikkhūti yo “passeyya sarīraṃ sivathikāya chaḍḍita”nti vutto, so bhikkhu. Upasaṃharati",
  "tika-s0201t:1175_1": "sadisataṃ. Ayampi khotiādi upasaṃharaṇākāradassanaṃ. Āyūti rūpajīvitindriyaṃ, arūpajīvitindriyaṃ",
  "tika-s0201t:1175_2": "panettha viññāṇagatikameva. Usmāti kammajatejo. Evaṃpūtikasabhāvoti evaṃ ativiya",
  "tika-s0201t:1175_3": "pūtikasabhāvo, na āyuādīnaṃ avigame viya mattasoti adhippāyo. Ediso bhavissatīti",
  "tika-s0201t:1175_4": "evaṃbhāvīti āha “evaṃuddhumātādibhedo bhavissatī”ti.",
  "tika-s0201t:1176_0": "Luñcitvā luñcitvāti uppāṭetvā uppāṭetvā. Sesāvasesamaṃsalohitayuttanti sabbaso akhāditattā",
  "tika-s0201t:1176_1": "tahaṃ tahaṃ sesena appāvasesena maṃsalohitena yuttaṃ. Aññena hatthaṭṭhikanti avisesena",
  "tika-s0201t:1176_2": "hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento “catusaṭṭhibhedampī”tiādimāha.",
  "tika-s0201t:1176_3": "Terovassikānīti tirovassaṃ gatāni. Tāni pana saṃvaccharaṃ vītivattāni hontīti āha",
  "tika-s0201t:1176_4": "“atikkantasaṃvaccharānī”ti. Purāṇatāya ghanabhāvavigamena vicuṇṇatā idha pūtibhāvoti",
  "tika-s0201t:1176_5": "so yathā hoti, taṃ dassento “abbhokāse”tiādimāha. Khajjamānatādivasena dutiyasivathikapabbādīnaṃ",
  "tika-s0201t:1176_6": "vavatthitatthā vuttaṃ “khajjamānādīnaṃ vasena yojanā kātabbā”ti.",
  "tika-s0201t:1177": "Navasivathikapabbavaṇṇanā niṭṭhitā.",
  "tika-s0201t:1178_0": "Imāneva dveti avadhāraṇena appanākammaṭṭhānaṃ tattha niyameti aññapabbesu tadabhāvato.",
  "tika-s0201t:1178_1": "Yato hi eva-kāro, tato aññattha niyameti, tena pabbadvayassa vipassanākammaṭṭhānatāpi",
  "tika-s0201t:1178_2": "appaṭisiddhāti daṭṭhabbā aniccādidassanato. Saṅkhāresu ādīnavavibhāvanāni sivathikapabbānīti",
  "tika-s0201t:1178_3": "āha “sivathikānaṃ ādīnavānupassanāvasena vuttattā”ti. Iriyāpathapabbādīnaṃ anappanāvahatā",
  "tika-s0201t:1178_4": "pākaṭā evāti “sesāni dvādasāpī”ti vuttaṃ. Yaṃ panettha atthato avibhattaṃ, taṃ suviññeyyamevāti.",
  "tika-s0201t:1179": "Kāyānupassanāvaṇṇanā niṭṭhitā.",
  "tika-s0201t:1180": "Vedanānupassanāvaṇṇanā",
  "tika-s0201t:1181_0": "113. Sukhaṃ vedananti ettha sukhayatīti sukhā, sampayuttadhamme kāyañca laddhassāde",
  "tika-s0201t:1181_1": "karotīti attho. Suṭṭhu vā khādati, khanati vā kāyikaṃ cetasikañca ābādhanti sukhā.",
  "tika-s0201t:1181_2": "Sukaraṃ okāsadānaṃ etissāti sukhāti apare. Vedayati ārammaṇarasaṃ anubhavatīti vedanā.",
  "tika-s0201t:1181_3": "Vedayamānoti anubhavamāno. Kāmantiādīsu yaṃ vattabbaṃ, taṃ iriyāpathapabbe vuttameva.",
  "tika-s0201t:1181_4": "Sampajānassa vediyanaṃ sampajānavediyanaṃ.",
  "tika-s0201t:1182_0": "“Vohāramattaṃ hotī”ti etena “sukhaṃ vedanaṃ vedayamāno sukhaṃ vedanaṃ vedayāmī”ti",
  "tika-s0201t:1182_1": "idaṃ vohāramattanti dasseti. Vatthuārammaṇāti rūpādiārammaṇā. Rūpādiārammaṇañhi vedanāya",
  "tika-s0201t:1182_2": "pavattiṭṭhānatāya “vatthū”ti adhippetaṃ. Assāti bhaveyya. Dhammavinimuttassa aññassa",
  "tika-s0201t:1182_3": "kattu abhāvato dhammasseva kattubhāvaṃ dassento “vedanāva vedayatī”ti āha. Nitthunantoti.",
  "tika-s0201t:1182_4": "Balavato vedanāvegassa nirodhane ādīnavaṃ disvā tassa avasaradānavasena nitthunanto.",
  "tika-s0201t:1182_5": "Vīriyasamataṃ yojetvāti adhivāsanavīriyassa adhimattattā tassa hāpanavasena samādhinā",
  "tika-s0201t:1182_6": "samarasatāpādanena vīriyasamataṃ yojetvā. Saha paṭisambhidāhīti lokuttarapaṭisambhidāhi",
  "tika-s0201t:1182_7": "saha. Lokiyānampi vā sati uppattikāle tattha samatthataṃ sandhāyāha “saha paṭisambhidāhī”ti.",
  "tika-s0201t:1182_8": "Samasīsīti vārasamasīsī hutvā, paccavekkhaṇavārassa anantaravāre parinibbāyīti attho.",
  "tika-s0201t:1183_0": "Yathā ca sukhaṃ, evaṃ dukkhanti yathā “sukhaṃ vedayatī”tiādinā sampajānavediyanaṃ",
  "tika-s0201t:1183_1": "sandhāya vuttaṃ, evaṃ dukkhampi. Tattha dukkhayatīti dukkhā, sampayuttadhamme kāyañca",
  "tika-s0201t:1183_2": "pīḷeti vibādhatīti attho. Duṭṭhuṃ vā khādati, khanati vā kāyikaṃ cetasikañca sātanti",
  "tika-s0201t:1183_3": "dukkhā. Dukkaraṃ okāsadānaṃ etissāti dukkhāti apare. Arūpakammaṭṭhānanti arūpapariggahaṃ,",
  "tika-s0201t:1183_4": "arūpadhammamukhena vipassanābhinivesanti attho. Rūpakammaṭṭhānena pana samathābhinivesopi",
  "tika-s0201t:1183_5": "saṅgayhati, vipassanābhiniveso pana idhādhippetoti dassento āha. “Rūpapariggaho arūpapariggahotipi",
  "tika-s0201t:1183_6": "etadeva vuccatī”ti. Catudhātuvavatthānaṃ kathesīti etthāpi “yebhuyyenā”ti padaṃ ānetvā",
  "tika-s0201t:1183_7": "sambandhitabbaṃ. Tadubhayanti catudhātuvavatthānassa saṅkhepavitthāradvayamāha. Saṅkhepamanasikāravasena",
  "tika-s0201t:1183_8": "mahāsatipaṭṭhāne, vitthāramanasikāravasena rāhulovāda- dhātuvibhaṅgādīsu.",
  "tika-s0201t:1184_0": "Yebhuyyaggahaṇena tadaññadhammavasenapi arūpakammaṭṭhānakathāya atthitā dīpitāti",
  "tika-s0201t:1184_1": "taṃ vibhāgena dassetuṃ “tividho hī”tiādi vuttaṃ. Tattha abhinivesoti anuppaveso,",
  "tika-s0201t:1184_2": "ārambhoti attho. Ārambhe eva hi ayaṃ vibhāgo, sammasanaṃ pana anavasesatova dhamme",
  "tika-s0201t:1184_3": "pariggahetvā vattati. Pariggahite rūpakammaṭṭhāneti idaṃ rūpamukhena vipassanābhinivesaṃ",
  "tika-s0201t:1184_4": "sandhāya vuttaṃ, arūpamukhena pana vipassanābhiniveso yebhūyyena samathayānikassa",
  "tika-s0201t:1184_5": "icchitabbo, so ca paṭhamaṃ jhānaṅgāni pariggahetvā tato paraṃ sesadhamme pariggaṇhāti.",
  "tika-s0201t:1184_6": "Paṭhamābhinipātoti sabbe cetasikā cittāyattā cittakiriyabhāvena vuccantīti phasso",
  "tika-s0201t:1184_7": "cittassa paṭhamābhinipāto vutto, uppannaphasso puggalo, cittacetasikarāsi vā ārammaṇena",
  "tika-s0201t:1184_8": "phuṭṭho phassasahajātāya vedanāya taṃsamakālameva vedeti, phasso pana obhāsassa viya",
  "tika-s0201t:1184_9": "padīpo vedanādīnaṃ paccayaviseso hotīti purimakālo viya vuccati, yā tassa ārammaṇābhiniropanalakkhaṇatā",
  "tika-s0201t:1184_10": "vuccati. Phusantoti ārammaṇassa phusanākārena. Ayañhi arūpadhammatā ekadesena anallīyamānopi",
  "tika-s0201t:1184_11": "rūpaṃ viya cakkhu, saddo viya ca sotaṃ cittaṃ ārammaṇañca phusanto viya saṅghaṭṭento",
  "tika-s0201t:1184_12": "viya ca pavattati. Tathāhesa “saṅghaṭṭanaraso”ti vuccati.",
  "tika-s0201t:1185_0": "Ārammaṇaṃ anubhavantīti issaravatāya visavitāya sāmibhāvena ārammaṇarasaṃ anubhavantī.",
  "tika-s0201t:1185_1": "Phassādīnañhi sampayuttadhammānaṃ ārammaṇe ekadeseneva pavatti phusanādimattabhāvato,",
  "tika-s0201t:1185_2": "vedanāya pana iṭṭhākārasambhogādivasena pavattanato ārammaṇe nippadesato pavatti.",
  "tika-s0201t:1185_3": "Phusanādibhāvena hi ārammaṇaggahaṇaṃ ekadesānubhavanaṃ, vedayitābhāvena gahaṇaṃ yathākāmaṃ",
  "tika-s0201t:1185_4": "sabbānubhavanaṃ evasabhāvāneva tāni gahaṇānīti na vedanāya viya phassādīnampi yathāsakaṃ",
  "tika-s0201t:1185_5": "kiccakaraṇena sāmibhāvānubhavanaṃ codetabbaṃ. Vijānantanti paricchindanavasena visesato",
  "tika-s0201t:1185_6": "jānantaṃ. Viññāṇañhi minitabbavatthuṃ nāḷiyā minanto puriso viya ārammaṇaṃ paricchijja",
  "tika-s0201t:1185_7": "vibhāventaṃ pavattati, na saññā viya sañjānanamattaṃ hutvā. Tathā hi anena kadāci",
  "tika-s0201t:1185_8": "lakkhaṇattayavibhāvanāpi hoti. Imesaṃ pana phassādīnaṃ tassa tassa pākaṭabhāvo paccayavisesasiddhassa",
  "tika-s0201t:1185_9": "pubbābhogassa vasena veditabbā.",
  "tika-s0201t:1186_0": "Evaṃ tassa tasseva pākaṭabhāvepi “sabbaṃ, bhikkhave, abhiññeyya”nti “sabbañca kho,",
  "tika-s0201t:1186_1": "bhikkhave, abhijāna”nti ca evamādivacanato sabbe sammasanupagā dhammā pariggahetabbāti",
  "tika-s0201t:1186_2": "dassento “tattha yassā”tiādimāha. Tattha phassapañcamakeyevāti avadhāraṇaṃ tadantogadhattā",
  "tika-s0201t:1186_3": "taggahaṇeneva gahitattā catunnaṃ arūpakkhandhānaṃ. Phassapañcamakaggahaṇañhi tassa",
  "tika-s0201t:1186_4": "sabbacittuppādasādhāraṇabhāvato, tattha ca phassacetanāggahaṇena sabbasaṅkhārakkhandhadhammasaṅgaho",
  "tika-s0201t:1186_5": "cetanāpadhānattā tesaṃ. Tathā hi suttantabhājanīye saṅkhārakkhandhavibhaṅge “cakkhusamphassajā",
  "tika-s0201t:1186_6": "cetanā”tiādinā cetanāva vibhattā, itare pana khandhā sarūpeneva gahitā.",
  "tika-s0201t:1187_0": "Vatthuṃ nissitāti ettha vatthu-saddo karajakāyavisayoti kathamidaṃ viññāyatīti āha",
  "tika-s0201t:1187_1": "“yaṃ sandhāya vutta”ntiādi. Kattha pana vuttaṃ? Sāmaññaphale. Soti karajakāyo. Pañcakkhandhavinimuttaṃ",
  "tika-s0201t:1187_2": "nāmarūpaṃ natthīti idaṃ adhikāravasena vuttaṃ. Aññathā hi khandhavinimuttampi nāmaṃ",
  "tika-s0201t:1187_3": "atthevāti. Avijjādihetukāti avijjātaṇhupādānādihetukā. Vipassanāpaṭipāṭiyā…pe… vicaratīti",
  "tika-s0201t:1187_4": "iminā balavavipassanaṃ vatvā puna tassa ussukkāpanaṃ visesādhigamanañca dassento “so”tiādimāha.",
  "tika-s0201t:1188_0": "Idhāti imissaṃ dutiyasatipaṭṭhānadesanāyaṃ, tassā pana vedanānupassanāvasena kathetabbattā",
  "tika-s0201t:1188_1": "bhagavā vedanāvasena kathesi. Yathāvuttesu ca tīsu kammaṭṭhānābhinivesesu vedanāvasena",
  "tika-s0201t:1188_2": "kammaṭṭhānābhiniveso sukaro vedanānaṃ vibhūtabhāvatoti dassetuṃ “phassavasena hī”tiādi",
  "tika-s0201t:1188_3": "vuttaṃ. Na pākaṭaṃ hotīti idaṃ tādise puggale sandhāya vuttaṃ, yesaṃ ādito vedanāva",
  "tika-s0201t:1188_4": "vibhūtatarā hutvā upaṭṭhāti. Evañhi yaṃ vuttaṃ “phasso pākaṭo hoti, viññāṇaṃ pākaṭaṃ",
  "tika-s0201t:1188_5": "hotī”ti, taṃ avirodhitaṃ hoti. Vedanānaṃ uppattipākaṭatāyāti ca idaṃ sukhadukkhavedanānaṃ",
  "tika-s0201t:1188_6": "vasena vuttaṃ. Tāsañhi pavatti oḷārikā, na itarāya. Tadubhayaggahaṇamukhena vā gahetabbattā",
  "tika-s0201t:1188_7": "itarāyapi pavatti viññūnaṃ pākaṭā evāti “vedanāna”nti avisesaggahaṇaṃ daṭṭhabbaṃ.",
  "tika-s0201t:1188_8": "Yadā sukhaṃ uppajjatītiādi sukhavedanāya pākaṭabhāvavibhāvanaṃ. Neva tasmiṃ samaye",
  "tika-s0201t:1188_9": "dukkhaṃ vedanaṃ vedetīti tasmiṃ sukhavedanāsamaṅgisamaye neva dukkhaṃ vedanaṃ vedeti",
  "tika-s0201t:1188_10": "niruddhattā, anuppannattā ca yathākkamaṃ atītānāgatānaṃ, paccuppannāya pana asambhavo",
  "tika-s0201t:1188_11": "vuttoyeva. Sakiccakkhaṇamattāvaṭṭhānato aniccā. Sameccasambhuyya paccayehi katattā",
  "tika-s0201t:1188_12": "saṅkhatā. Vatthārammaṇādipaccayaṃ paṭicca uppannattā paṭiccasamuppannā. Khayavayapalujjananirujjhanapakatitāya",
  "tika-s0201t:1188_13": "khayadhammā…pe… nirodhadhammāti daṭṭhabbā.",
  "tika-s0201t:1189_0": "Kilesehi āmasitabbato āmisaṃ nāma pañca kāmaguṇā, ārammaṇakaraṇavasena saha āmisehīti",
  "tika-s0201t:1189_1": "āmisā. Tenāha “pañcakāmaguṇāmisanissitā”ti. Ito paranti “atthi vedanā”ti evamādipāḷiṃ",
  "tika-s0201t:1189_2": "sandhāyāha “kāyānupassanāyaṃ vuttanayamevā”ti.",
  "tika-s0201t:1190": "Vedanānupassanāvaṇṇanā niṭṭhitā.",
  "tika-s0201t:1191": "Cittānupassanāvaṇṇanā",
  "tika-s0201t:1192_0": "114. Sampayogavasena pavattamānena saha rāgenāti sarāgaṃ. Tenāha “lobhasahagata”nti.",
  "tika-s0201t:1192_1": "Vītarāganti. Ettha kāmaṃ sarāgapadapaṭiyoginā vītarāgavasena bhavitabbaṃ, sammasanacārassa",
  "tika-s0201t:1192_2": "pana idhādhippetattā tebhūmakasseva gahaṇanti “lokiyakusalābyākata”nti vatvā “idaṃ",
  "tika-s0201t:1192_3": "panā”tiādinā tameva adhippāyaṃ vivarati. Sesāni dve dosamūlāni, dve mohamūlānīti",
  "tika-s0201t:1192_4": "cattāri akusalacittāni. Tesañhi rāgena sampayogābhāvato nattheva sarāgatā, tannimittakatāya",
  "tika-s0201t:1192_5": "pana siyā taṃsahitatālesoti nattheva vītarāgatāpīti dukavinimuttatā evettha labbhatīti",
  "tika-s0201t:1192_6": "āha “neva purimapadaṃ, na pacchimapadaṃ bhajantī”ti. Yadi evaṃ padesikaṃ pajānanaṃ",
  "tika-s0201t:1192_7": "āpajjatīti? Nāpajjati dukantarapariyāpannattā tesaṃ. Akusalamūlesu saha moheneva",
  "tika-s0201t:1192_8": "vattatīti samohanti āha “vicikicchāsahagatañceva uddhaccasahagatañcā”ti. Yasmā cettha",
  "tika-s0201t:1192_9": "saheva mohenāti samohanti purimapadāvadhāraṇampi labbhatiyeva, tasmā vuttaṃ “yasmā",
  "tika-s0201t:1192_10": "panā”tiādi. Yathā pana atimūḷhatāya pāṭipuggalikanayena savisesaṃ mohavantatāya momūhacittanti",
  "tika-s0201t:1192_11": "vattabbato vicikicchuddhaccasahagatadvayaṃ visesato “samoha”nti vuccati, na tathā",
  "tika-s0201t:1192_12": "sesākusalacittānīti “vaṭṭantiyevā”ti vuttaṃ. Sampayogavasena thinamiddhena anupatitaṃ",
  "tika-s0201t:1192_13": "anugatanti thinamiddhānupatitaṃ pañcavidhaṃ sasaṅkhārikākusalacittaṃ saṅkuṭitacittaṃ.",
  "tika-s0201t:1192_14": "Saṅkuṭitacittaṃ nāma ārammaṇe saṅkocanavasena pavattanato. Paccayavisesavasena thāmajātena",
  "tika-s0201t:1192_15": "uddhaccena sahagataṃ pavattaṃ saṃsaṭṭhanti uddhaccasahagataṃ, aññathā sabbampi akusalacittaṃ",
  "tika-s0201t:1192_16": "uddhaccasahagatamevāti. Pasaṭacittaṃ nāma sātisayaṃ vikkhepavasena pavattanato.",
  "tika-s0201t:1193_0": "Kilesavikkhambhanasamatthatāya vipulaphalatāya dīghasantānatāya ca mahantabhāvaṃ",
  "tika-s0201t:1193_1": "gataṃ, mahantehi vā uḷāracchandādīhi gataṃ paṭipannanti mahaggataṃ. Taṃ pana rūpārūpabhūmikaṃ",
  "tika-s0201t:1193_2": "tato mahantassa loke abhāvato. Tenāha “rūpārūpāvacara”nti. Tassa cettha paṭiyogī",
  "tika-s0201t:1193_3": "parittamevāti āha “amahaggatanti kāmāvacara”nti. Attānaṃ uttarituṃ samatthehi saha",
  "tika-s0201t:1193_4": "uttarehīti sauttaraṃ, tappaṭipakkhena anuttaraṃ, tadubhayaṃ upādāya veditabbanti",
  "tika-s0201t:1193_5": "āha “sauttaranti kāmāvacara”ntiādi. Paṭipakkhavikkhambhanasamatthena samādhinā sammadeva",
  "tika-s0201t:1193_6": "āhitaṃ samāhitaṃ. Tenāha “yassā”tiādi. Yassāti yassa cittassa. Yathāvuttena samādhinā",
  "tika-s0201t:1193_7": "na samāhitanti asamāhitaṃ. Tenāha “ubhayasamādhirahita”nti. Tadaṅgavimuttiyā vimuttaṃ,",
  "tika-s0201t:1193_8": "kāmāvacaraṃ kusalaṃ. Vikkhambhanavimuttiyā vimuttaṃ, mahaggatanti tadubhayaṃ sandhāyāha",
  "tika-s0201t:1193_9": "“tadaṅgavikkhambhanavimuttīhi vimutta”nti. Yattha tadubhayavimutti natthi, taṃ ubhayavimuttirahitanti",
  "tika-s0201t:1193_10": "gayhamāne lokuttaracittepi siyā āsaṅkāti tannivattanatthaṃ “samuccheda…pe… okāsova",
  "tika-s0201t:1193_11": "natthī”ti āha. Okāsābhāvo ca sammasanacārassa adhippetattā veditabbo. Yaṃ panettha",
  "tika-s0201t:1193_12": "atthato avibhattaṃ, taṃ heṭṭhā vuttanayamevāti.",
  "tika-s0201t:1194": "Cittānupassanāvaṇṇanā niṭṭhitā.",
  "tika-s0201t:1195": "Dhammānupassanāvaṇṇanā",
  "tika-s0201t:1196": "Nīvaraṇapabbavaṇṇanā",
  "tika-s0201t:1197_0": "115. Pahātabbādidhammavibhāgadassanavasena pañcadhā dhammānupassanā niddiṭṭhāti ayamattho",
  "tika-s0201t:1197_1": "pāḷito eva viññāyatīti tamatthaṃ ulliṅgento “pañcavidhena dhammānupassanaṃ kathetu”nti",
  "tika-s0201t:1197_2": "vuttaṃ. Yadi evaṃ kasmā nīvaraṇādivaseneva niddiṭṭhanti? Veneyyajjhāsayato. Yesañhi",
  "tika-s0201t:1197_3": "veneyyānaṃ pahātabbadhammesu paṭhamaṃ nīvaraṇāni vibhāgena vattabbāni, tesaṃ vasenettha",
  "tika-s0201t:1197_4": "bhagavatā paṭhamaṃ nīvaraṇesu dhammānupassanā kathitā. Tathā hi kāyānupassanāpi samathapubbaṅgamā",
  "tika-s0201t:1197_5": "desitā, tato pariññeyyesu khandhesu āyatanesu, bhāvetabbesu bojjhaṅgesu pariññeyādivibhāgesu",
  "tika-s0201t:1197_6": "saccesu ca uttarā desanā desitā, tasmā cettha samathabhāvanāpi yāvadeva vipassanatthaṃ",
  "tika-s0201t:1197_7": "icchitā, vipassanāpadhānā vipassanābahulā ca satipaṭṭhānadesanāti tassā vipassanābhinivesavibhāgena",
  "tika-s0201t:1197_8": "desitabhāvaṃ vibhāvento “apicā”tiādimāha. Tattha khandhāyatanadukkhasaccavasena missakapariggahakathanaṃ",
  "tika-s0201t:1197_9": "daṭṭhabbaṃ. Saññāsaṅkhārakkhandhapariggahampīti pi-saddena sakalapañcupādānakkhandhapariggahaṃ",
  "tika-s0201t:1197_10": "sampiṇḍeti itaresaṃ tadantogadhattā. “Kaṇhasukkānaṃ yugandhatā natthī”ti pajānanakāle",
  "tika-s0201t:1197_11": "abhāvā “abhiṇhasamudācāravasenā”ti vuttaṃ. Yathāti yenākārena. So pana “kāmacchandassa",
  "tika-s0201t:1197_12": "uppādo hotī”ti vuttattā kāmacchandassa kāraṇākārova, atthato kāraṇamevāti āha “yena",
  "tika-s0201t:1197_13": "kāraṇenā”ti. Ca-saddo vakkhamānatthasamuccayattho.",
  "tika-s0201t:1198_0": "Tatthāti “yathā cā”tiādinā vuttapade. Subhampīti kāmacchandopi. So hi attano gahaṇākārena",
  "tika-s0201t:1198_1": "“subha”nti vuccati, tenākārena pavattanakassa aññassa kāmacchandassa nimittattā “subhanimitta”nti",
  "tika-s0201t:1198_2": "ca. Iṭṭhaṃ, iṭṭhākārena vā gayhamānaṃ rūpādi subhārammaṇaṃ. Ākaṅkhitassa hitasukhassa",
  "tika-s0201t:1198_3": "anupāyabhūto manasikāro anupāyamanasikāro. Tanti ayonisomanasikāraṃ. Tatthāti nipphādetabbe",
  "tika-s0201t:1198_4": "ārammaṇabhūte ca duvidhepi subhanimitte. Āhāroti paccayo.",
  "tika-s0201t:1199_0": "Asubhampīti asubhajjhānampi uttarapadalopena. Taṃ pana dasasu aviññāṇakāsubhesu,",
  "tika-s0201t:1199_1": "kesādīsu ca pavattaṃ daṭṭhabbaṃ. Kesādīsu hi saññā asubhasaññāti girimānandasutte",
  "tika-s0201t:1199_2": "vuttāti. Ettha ca catubbidhassa ayonisomanasikārassa yonisomanasikārassa ca gahaṇaṃ",
  "tika-s0201t:1199_3": "niravasesadassanatthaṃ katanti daṭṭhabbaṃ. Tesu pana asubhe “subha”nti, “asubha”nti",
  "tika-s0201t:1199_4": "ca manasikāro idhādhippeto, tadanukūlattā vā itarepīti.",
  "tika-s0201t:1200_0": "Ekādasasu asubhesu paṭikūlākārassa uggaṇhanaṃ, yathā vā tattha uggahanimittaṃ uppajjati,",
  "tika-s0201t:1200_1": "tathā paṭipatti asubhanimittassa uggaho. Upacārappanāvahāya asubhabhāvanāya anuyuñjanaṃ",
  "tika-s0201t:1200_2": "asubhabhāvanānuyogo. Bhojane mattaññuno thinamiddhābhibhavābhāvā otāraṃ alabhamāno",
  "tika-s0201t:1200_3": "kāmacchando pahīyatīti vadanti. Bhojananissitaṃ pana āhāre paṭikūlasaññaṃ, tabbipariṇāmassa,",
  "tika-s0201t:1200_4": "tadādhārassa, tassa ca udariyabhūtassa asubhatādassanaṃ, kāyassa āhāraṭṭhitikatādassanañca",
  "tika-s0201t:1200_5": "yo sammadeva jānāti, so visesato bhojane mattaññū nāma, tassa ca kāmacchando pahīyateva.",
  "tika-s0201t:1200_6": "Asubhakammikatissatthero dantaṭṭhidassāvī. Abhidhammapariyāyena sabbopi lobho kāmacchandanīvaraṇanti",
  "tika-s0201t:1200_7": "āha “arahattamaggenā”ti.",
  "tika-s0201t:1201_0": "Paṭighampi purimuppannaṃ paṭighanimittaṃ parato uppajjanakapaṭighassa kāraṇanti katvā.",
  "tika-s0201t:1201_1": "Mejjati hitapharaṇavasena siniyhatīti mitto, tasmiṃ mitte bhavā, mittassa vā esāti",
  "tika-s0201t:1201_2": "mettā, tassā mettāya.",
  "tika-s0201t:1202_0": "Mettāyanassa sattesu hitapharaṇassa uppādanaṃ pavattanaṃ mettānimittassa uggaho.",
  "tika-s0201t:1202_1": "Odhisakaanodhisakadisāpharaṇānanti attaatipiyasahāyamajjhattaverīvasena odhisakatā,",
  "tika-s0201t:1202_2": "sīmāsambhede kate anodhisakatā, ekādidisāpharaṇavasena disāpharaṇatā mettāya uggahaṇe",
  "tika-s0201t:1202_3": "veditabbā. Vihāraracchāgāmādivasena vā odhisakadisāpharaṇaṃ, vihārādiuddesarahitaṃ",
  "tika-s0201t:1202_4": "puratthimādidisāvasena anodhisakadisāpharaṇanti evaṃ vā dvidhā uggahaṇaṃ sandhāya",
  "tika-s0201t:1202_5": "“odhisakaanodhisakadisāpharaṇāna”nti vuttaṃ. Uggaho ca yāva upacārā daṭṭhabbo, uggahitāya",
  "tika-s0201t:1202_6": "āsevanā bhāvanā. Tattha “sabbe sattā, pāṇā, bhūtā, puggalā, attabhāvapariyāpannā”ti",
  "tika-s0201t:1202_7": "etesaṃ vasena pañcavidhā, ekekasmiṃ “averā hontu, abyāpajjā, anīghā, sukhī attānaṃ",
  "tika-s0201t:1202_8": "pariharantū”ti catudhā pavattito vīsatividhā anodhisakapharaṇā mettā, “sabbā itthiyo,",
  "tika-s0201t:1202_9": "purisā, ariyā, anariyā, devā, manussā, vinipātikā”ti sattodhikaraṇavasena pavattā",
  "tika-s0201t:1202_10": "sattavidhā aṭṭhavīsatividhā vā, dasahi disāhi disodhikaraṇavasena pavattā dasavidhā",
  "tika-s0201t:1202_11": "ca, ekekāya vā disāya sattādiitthādiaverādibhedena asītādhikacatusatappabhedā ca",
  "tika-s0201t:1202_12": "odhibhopharaṇā veditabbā.",
  "tika-s0201t:1203_0": "Yena ayonisomanasikārena aratiādikāni uppajjanti, so aratiādīsu ayonisomanasikāro,",
  "tika-s0201t:1203_1": "tena. Nipphādetabbe hi idaṃ bhummaṃ. Esa nayo ito paresupi. Ukkaṇṭhitā pantasenāsanesu",
  "tika-s0201t:1203_2": "adhikusalesu dhammesu ca uppajjanabhāvariñcanā. Kāyavināmanāti kāyassa virūpenākārena nāmanā.",
  "tika-s0201t:1204_0": "Kusaladhammasampaṭipattiyā paṭṭhapanasabhāvatāya, tappaṭipakkhānaṃ visosanasabhāvatāya",
  "tika-s0201t:1204_1": "ca ārambhadhātuādito pavattavīriyanti āha “paṭhamārambhavīriya”nti. Yasmā paṭhamārambhamattassa",
  "tika-s0201t:1204_2": "kosajjavidhamanaṃ thāmagamanañca natthi, tasmā vuttaṃ “kosajjato nikkhantatāya tato",
  "tika-s0201t:1204_3": "balavatara”nti. Yasmā pana aparāparuppattiyā laddhāsevanaṃ uparūparivisesaṃ āvahantaṃ",
  "tika-s0201t:1204_4": "ativiya thāmagatameva hoti, tasmā vuttaṃ “paraṃ paraṃ ṭhānaṃ akkamanato tatopi balavatara”nti.",
  "tika-s0201t:1205_0": "Atibhojane nimittaggāhoti atibhojane thinamiddhassa nimittaggāho, “ettake bhutte",
  "tika-s0201t:1205_1": "thinamiddhassa kāraṇaṃ hoti, ettake na hotī”ti thinamiddhassa kāraṇākāraṇaggāho hotīti",
  "tika-s0201t:1205_2": "attho. Divā sūriyālokanti divā gahitanimittaṃ sūriyālokaṃ rattiyaṃ manasikarontassapīti",
  "tika-s0201t:1205_3": "evamettha attho veditabbo. Dhutaṅgānaṃ vīriyanissitattā vuttaṃ “dhutaṅganissitasappāyakathāyapī”ti.",
  "tika-s0201t:1206": "Kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇamevāti “avūpasamo nāma avūpasantākāro, uddhaccakukkuccamevetaṃ atthato”ti vuttaṃ.",
  "tika-s0201t:1207_0": "Bahussutassa ganthato atthato ca suttādīni vicārentassa atthavedādipaṭilābhasabbhāvato",
  "tika-s0201t:1207_1": "vikkhepo na hoti, yathāvidhipaṭipattiyā yathānurūpapaṭikārappavattiyā ca katākatānusocanañca",
  "tika-s0201t:1207_2": "na hotīti “bāhusaccenapi…pe… uddhaccakukkuccaṃ pahīyatī”ti āha. Yadaggena bāhusaccena",
  "tika-s0201t:1207_3": "uddhaccakukkuccaṃ pahīyati, tadaggena paripucchakatāvinayapakataññutāhipi taṃ pahīyatīti",
  "tika-s0201t:1207_4": "daṭṭhabbaṃ. Buddhasevitā ca buddhasīlitaṃ āvahatīti cetaso vūpasamakarattā uddhaccakukkuccapahānakārī",
  "tika-s0201t:1207_5": "vuttā. Buddhattaṃ pana anapekkhitvā vinayadharā kukkuccavinodakā kalyāṇamittā vuttāti",
  "tika-s0201t:1207_6": "daṭṭhabbā. Vikkhepo ca bhikkhuno yebhuyyena kukkuccahetuko hotīti “kappiyākappiyaparipucchāmahulassā”tiādinā",
  "tika-s0201t:1207_7": "vinayanayeneva paripucchakatādayo niddiṭṭhā. Pahīne uddhaccakukkucceti niddhāraṇe",
  "tika-s0201t:1207_8": "bhummaṃ. Kukkuccassa domanassasahagatattā anāgāmimaggena āyatiṃ anuppādo vutto.",
  "tika-s0201t:1208_0": "Tiṭṭhati pavattati etthāti ṭhānīyā, vicikicchāya ṭhānīyā vicikicchāṭṭhānīyā, vicikicchāya",
  "tika-s0201t:1208_1": "kāraṇabhūtā dhammā. Tiṭṭhatīti vā ṭhānīyā, vicikicchā ṭhānīyā etissāti vicikicchāṭṭhānīyā,",
  "tika-s0201t:1208_2": "atthato vicikicchā eva. Sā hi purimuppannā parato uppajjanakavicikicchāya sabhāgahetutāya asādhāraṇaṃ.",
  "tika-s0201t:1209_0": "Kusalākusalāti kosallasambhūtaṭṭhena kusalā, tappaṭipakkhato akusalā. Ye akusalā,",
  "tika-s0201t:1209_1": "te sāvajjā asevitabbā hīnā ca. Ye kusalā, te anavajjā sevitabbā paṇītā ca. Kusalāpi",
  "tika-s0201t:1209_2": "vā hīnehi chandādīhi āraddhā hīnā, paṇītehi paṇītā. Kaṇhāti kāḷakā, cittassa apabhassarabhāvakaraṇā.",
  "tika-s0201t:1209_3": "Sukkāti odātā, cittassa pabhassarabhāvakaraṇā. Kaṇhābhijātihetuto vā kaṇhā, sukkābhijātihetuto",
  "tika-s0201t:1209_4": "sukkā. Te eva sappaṭibhāgā. Kaṇhā hi ujuvipaccanīkatāya sukkehi sappaṭibhāgā, tathā",
  "tika-s0201t:1209_5": "sukkāpi itarehi. Atha vā kaṇhasukkā ca sappaṭibhāgā ca kaṇhasukkasappaṭibhāgā. Sukhā",
  "tika-s0201t:1209_6": "hi vedanā dukkhāyavedanāya sappaṭibhāgā, dukkhā ca vedanā sukhāya vedanāya sappaṭibhāgāti.",
  "tika-s0201t:1210_0": "Kāmaṃ bāhusaccaparipucchakatāhi aṭṭhavatthukāpi vicikicchā pahīyati, tathāpi ratanattayavicikicchāmūlikā",
  "tika-s0201t:1210_1": "sesavicikicchāti katvā āha “tīṇi ratanāni ārabbhā”ti. Ratanattayaguṇāvabodhe hi “satthari",
  "tika-s0201t:1210_2": "kaṅkhatī”ti ādivicikicchāya asambhavoti. Vinaye pakataññutā “sikkhāya kaṅkhatī”ti",
  "tika-s0201t:1210_3": "vuttāya vicikicchāya pahānaṃ karotīti āha “vinaye ciṇṇavasībhāvassapī”ti. Okappanīyasaddhāsaṅkhātaadhimokkhabahulassāti",
  "tika-s0201t:1210_4": "saddheyyavatthuno anupavisanasaddhāsaṅkhātaadhimokkhena adhimuccanabahulassa. Adhimuccanañca",
  "tika-s0201t:1210_5": "adhimokkhuppādanamevāti daṭṭhabbaṃ. Saddhāya vā ninnapoṇatā adhimutti adhimokkho.",
  "tika-s0201t:1211_0": "Subhanimittaasubhanimittādīsūti “subhanimittādīsu asubhanimittādīsū”ti ādi-saddo",
  "tika-s0201t:1211_1": "paccekaṃ yojetabbo. Tattha paṭhamena ādi-saddena paṭighanimittādīnaṃ saṅgaho, dutiyena",
  "tika-s0201t:1211_2": "mettācetovimuttiādīnaṃ. Sesamettha yaṃ vattabbaṃ, taṃ vuttanayamevāti.",
  "tika-s0201t:1212": "Nīvaraṇapabbavaṇṇanā niṭṭhitā.",
  "tika-s0201t:1213": "Khandhapabbavaṇṇanā",
  "tika-s0201t:1214_0": "116. Upādānehi ārammaṇakaraṇādivasena upādātabbā vā khandhā upādānakkhandā. Iti rūpanti",
  "tika-s0201t:1214_1": "ettha iti-saddo idaṃ-saddena samānatthoti adhippāyenāha “idaṃ rūpa”nti. Tayidaṃ sarūpato",
  "tika-s0201t:1214_2": "anavasesapariyādānaṃ hotīti āha – “ettakaṃ rūpaṃ, na ito paraṃ rūpaṃ atthī”ti. Itīti",
  "tika-s0201t:1214_3": "vā pakāratthe nipāto, tasmā “iti rūpa”nti iminā bhūtupādādivasena yattako rūpassa",
  "tika-s0201t:1214_4": "bhedo, tena saddhiṃ rūpaṃ anavasesato pariyādiyitvā dasseti. Sabhāvatoti ruppanasabhāvato",
  "tika-s0201t:1214_5": "cakkhādivaṇṇādisabhāvato ca. Vedanādīsupīti ettha “ayaṃ vedanā, ettakā vedanā, na",
  "tika-s0201t:1214_6": "ito paraṃ vedanā atthīti sabhāvato vedanaṃ pajānātī”tiādinā, sabhāvatoti ca anubhavanasabhāvato",
  "tika-s0201t:1214_7": "sātādisabhāvato cāti evamādinā yojetabbaṃ.",
  "tika-s0201t:1215": "Khandhapabbavaṇṇanā niṭṭhitā.",
  "tika-s0201t:1216": "Āyatanapabbavaṇṇanā",
  "tika-s0201t:1217_0": "117. Chasu ajjhattikabāhiresūti “chasu ajjhattikesu chasu bāhiresu”ti “chasū”ti padaṃ",
  "tika-s0201t:1217_1": "paccekaṃ yojetabbaṃ. Kasmā panetāni ubhayāni chaḷeva vuttāni? Chaviññāṇakāyuppattidvārārammaṇavavatthānato.",
  "tika-s0201t:1217_2": "Cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṃ,",
  "tika-s0201t:1217_3": "rūpāyatanameva ca ārammaṇaṃ, tathā itarāni itaresaṃ, chaṭṭhassa pana bhavaṅgamanasaṅkhāto",
  "tika-s0201t:1217_4": "manāyatanekadeso uppattidvāraṃ, asādhāraṇañca dhammāyatanaṃ ārammaṇaṃ. Cakkhatīti",
  "tika-s0201t:1217_5": "cakkhu, rūpaṃ assādeti vibhāveti cāti attho. Suṇātīti sotaṃ. Ghāyatīti ghānaṃ. Jīvitanimittatāya",
  "tika-s0201t:1217_6": "raso jīvitaṃ, taṃ jīvitamavhāyatīti jivhā. Kucchitānaṃ sāsavadhammānaṃ āyo uppattidesoti",
  "tika-s0201t:1217_7": "kāyo. Munāti ārammaṇaṃ vijānātīti mano. Rūpayati vaṇṇavikāraṃ āpajjamānaṃ hadayaṅgatabhāvaṃ",
  "tika-s0201t:1217_8": "pakāsetīti rūpaṃ. Sappati attano paccayehi harīyati sotaviññeyyabhāvaṃ gamīyatīti",
  "tika-s0201t:1217_9": "saddo. Gandhayati attano vatthuṃ sūcetīti gandho. Rasanti taṃ sattā assādentīti raso.",
  "tika-s0201t:1217_10": "Phusīyatīti phoṭṭhabbaṃ. Attano lakkhaṇaṃ dhārentīti dhammā. Sabbāni pana āyānaṃ",
  "tika-s0201t:1217_11": "tananādiatthena āyatanāni. Ayamettha saṅkhepo, vitthāro pana visuddhimagge taṃsaṃvaṇṇanāya",
  "tika-s0201t:1217_12": "ca vuttanayena veditabbo.",
  "tika-s0201t:1218_0": "Cakkhuñca pajānātīti ettha cakkhu nāma pasādacakkhu, na sasambhāracakkhu, nāpi dibbacakkhuādikanti",
  "tika-s0201t:1218_1": "āha “cakkhupasāda”nti. Yaṃ sandhāya vuttaṃ “yaṃ cakkhu catunnaṃ mahābhūtānaṃ upādāya",
  "tika-s0201t:1218_2": "pasādo”ti. Ca-saddo vakkhamānatthasamuccayattho. Yāthāvasarasalakkhaṇavasenāti aviparītassa",
  "tika-s0201t:1218_3": "attano rasassa ceva lakkhaṇassa ca vasena, rūpesu āviñchanakiccassa ceva rūpābhighātārahabhūtapasādalakkhaṇassa",
  "tika-s0201t:1218_4": "ca vasenāti attho. “Cakkhuñca paṭicca rūpe cā”tiādīsu samuditāniyeva rūpāyatanāni",
  "tika-s0201t:1218_5": "cakkhuviññāṇuppattihetu, na visuṃ visunti imassa atthassa dassanatthaṃ “rūpe cā”ti",
  "tika-s0201t:1218_6": "puthuvacanaggahaṇaṃ, tāya eva ca desanāgatiyā kāmaṃ idhāpi “rūpe ca pajānātī”ti vuttaṃ,",
  "tika-s0201t:1218_7": "rūpabhāvasāmaññena pana sabbaṃ ekajjhaṃ gahetvā “bahiddhā catusamuṭṭhānikarūpañcā”ti",
  "tika-s0201t:1218_8": "ekavacanavasena attho vutto. Sarasalakkhaṇavasenāti cakkhuviññāṇassa visayabhāvakiccassa",
  "tika-s0201t:1218_9": "ceva cakkhupaṭihananalakkhaṇassa ca vasenāti yojetabbaṃ.",
  "tika-s0201t:1219_0": "Ubhayaṃ paṭiccāti cakkhuṃ upanissayapaccayavasena paccayabhūtaṃ, rūpe ārammaṇādhipatiārammaṇūpanissayavasena",
  "tika-s0201t:1219_1": "paccayabhūte ca paṭicca. Kāmañcāyaṃ suttantasaṃvaṇṇanā, nippariyāyakathā nāma abhidhammasannissitā",
  "tika-s0201t:1219_2": "evāti abhidhammanayeneva saṃyojanāni dassento “kāmarāga…pe… avijjāsaṃyojana”nti āha.",
  "tika-s0201t:1219_3": "Tattha kāmesu rāgo, kāmo ca so rāgo cāti kāmarāgo, so eva bandhanaṭṭhena saṃyojanaṃ.",
  "tika-s0201t:1219_4": "Ayañhi yassa saṃvijjati, taṃ puggalaṃ vaṭṭasmiṃ saṃyojeti bandhati, iti dukkhena",
  "tika-s0201t:1219_5": "sattaṃ, bhavādike vā bhavantarādīhi, kammunā vā vipākaṃ saṃyojeti bandhatīti saṃyojanaṃ.",
  "tika-s0201t:1219_6": "Evaṃ paṭighasaṃyojanādīnampi yathārahaṃ attho vattabbo. Sarasalakkhaṇavasenāti ettha",
  "tika-s0201t:1219_7": "pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa",
  "tika-s0201t:1219_8": "lakkhaṇassa ca vasenāti yojetabbaṃ.",
  "tika-s0201t:1220_0": "Bhavassāda-diṭṭhissāda-nivattanatthaṃ kāmassādaggahaṇaṃ. Assādayatoti abhiramantassa.",
  "tika-s0201t:1220_1": "Abhinandatoti sapppītikataṇhāvasena nandantassa. Padadvayenapi balavato kāmarāgassa",
  "tika-s0201t:1220_2": "paccayabhūtā kāmarāguppatti vuttā. Esa nayo sesesupi. Etaṃ ārammaṇanti etaṃ evaṃsukhumaṃ",
  "tika-s0201t:1220_3": "evaṃdubbibhāgaṃ ārammaṇaṃ. Niccaṃ dhuvanti etaṃ nidassanamattaṃ, “ucchijjissati vinassissatīti",
  "tika-s0201t:1220_4": "gaṇhato”ti evamādīnampi saṅgaho icchitabbo. Bhavaṃ patthentassāti “īdise sampattibhave",
  "tika-s0201t:1220_5": "yasmā amhākaṃ idaṃ iṭṭhārammaṇaṃ sulabhaṃ jātaṃ, tasmā āyatimpi sampattibhavo bhaveyyā”ti",
  "tika-s0201t:1220_6": "bhavaṃ nikāmentassa. Evarūpaṃ sakkā laddhunti yojanā. Usūyatoti usūyaṃ issaṃ uppādayato.",
  "tika-s0201t:1220_7": "Aññassa maccharāyatoti aññena asādhāraṇabhāvakaraṇena macchariyaṃ karoto. Sabbeheva",
  "tika-s0201t:1220_8": "yathāvuttehi navahi saṃyojanehi.",
  "tika-s0201t:1221_0": "Tañca kāraṇanti subhanimittapaṭighanimittādivibhāvaṃ iṭṭhāniṭṭhādirūpārammaṇañceva",
  "tika-s0201t:1221_1": "tajjāyonisomanasikārañcāti tassa tassa saṃyojanassa kāraṇaṃ. Avikkhambhitaasamūhatabhūmiladdhuppannataṃ",
  "tika-s0201t:1221_2": "sandhāya “appahīnaṭṭhena uppannassā”ti vuttaṃ. Vattamānuppannatā samudācāraggahaṇeneva",
  "tika-s0201t:1221_3": "gahitā. Yena kāraṇenāti yena vipassanāsamathabhāvanāsaṅkhātena kāraṇena. Tañhi tassa",
  "tika-s0201t:1221_4": "tadaṅgavasena ceva vikkhambhanavasena ca pahānakāraṇaṃ. Issāmacchariyānaṃ apāyagamanīyatāya",
  "tika-s0201t:1221_5": "paṭhamamaggavajjhatā vuttā. Yadi evaṃ “tiṇṇaṃ saṃyojanānaṃ parikkhayā sotāpanno hotī”ti",
  "tika-s0201t:1221_6": "suttapadaṃ kathanti? Taṃ suttantapariyāyena vuttaṃ. Yathānulomasāsanañhi suttantadesanā,",
  "tika-s0201t:1221_7": "ayaṃ pana abhidhammanayena saṃvaṇṇanāti nāyaṃ doso. Oḷārikassāti thūlassa, yato abhiṇhasamuppattipariyuṭṭhānatibbatāva",
  "tika-s0201t:1221_8": "hoti. Aṇusahagatassāti vuttappakāraoḷārikābhāvena aṇubhāvaṃ sukhumabhāvaṃ gatassa.",
  "tika-s0201t:1221_9": "Uddhaccasaṃyojanassapettha anuppādo vuttoyeva yathāvuttasaṃyojanehi avinābhāvato.",
  "tika-s0201t:1221_10": "Sotādīnaṃ sabhāvasarasalakkhaṇavasena pajānanā, tappaccayānaṃ saṃyojanānaṃ uppādādipajānanā",
  "tika-s0201t:1221_11": "ca vuttanayeneva veditabbāti dassento “eseva nayo”ti atidisati.",
  "tika-s0201t:1222_0": "Attano vā dhammesūti attano ajjhattikāyatanadhammesu, attano ubhayadhammesu vā. Imasmiṃ",
  "tika-s0201t:1222_1": "pakkhe ajjhattikāyatanapariggahaṇenāti ajjhattikāyatanapariggaṇhanamukhenāti attho,",
  "tika-s0201t:1222_2": "evañca anavasesato saparasantānesu āyatanānaṃ pariggaho siddho hoti. Parassa vā dhammesūti",
  "tika-s0201t:1222_3": "etthāpi eseva nayo. Rūpāyatanassāti aḍḍhekādasapabhedarūpasabhāvassa āyatanassa.",
  "tika-s0201t:1222_4": "Rūpakkhandhe vuttanayena nīharitabbāti ānetvā sambandhitabbaṃ. Sesakhandhesūti vedanāsaññāsaṅkhārakkhandhesu.",
  "tika-s0201t:1222_5": "Vuttanayenāti iminā atidesena rūpakkhandhe āhārasamudayāti, viññāṇakkhandhe nāmarūpasamudayāti,",
  "tika-s0201t:1222_6": "sesakkhandhesu phassasamudayāti imaṃ visesaṃ vibhāveti, itaraṃ pana sabbattha samānanti.",
  "tika-s0201t:1222_7": "Khandhapabbe viya āyatanapabbepi lokuttaranivattanaṃ pāḷiyaṃ gahitaṃ natthīti āha",
  "tika-s0201t:1222_8": "“lokuttaradhammā na gahetabbā”ti.",
  "tika-s0201t:1223": "Āyatanapabbavaṇṇanā niṭṭhitā.",
  "tika-s0201t:1224": "Bojjhaṅgapabbavaṇṇanā",
  "tika-s0201t:1225_0": "118. Bujjhanakasattassāti kilesaniddāya paṭibujjhanakasattassa, ariyasaccānaṃ vā",
  "tika-s0201t:1225_1": "paṭivijjhanakasattassa. Aṅgesūti kāraṇesu, avayavesu vā. Udayabbayañāṇuppādato paṭṭhāya",
  "tika-s0201t:1225_2": "sambodhipaṭipadāyaṃ ṭhito nāma hotīti āha “āraddhavipassakato paṭṭhāya yogāvacaroti sambodhī”ti.",
  "tika-s0201t:1226": "“Satisambojjhaṅgaṭṭhānīyā”ti padassa attho “vicikicchaṭṭhānīyā”ti ettha vuttanayena veditabbo. Tanti yonisomanasikāraṃ. Tatthāti satiyaṃ. Nipphādetabbe cetaṃ bhummaṃ.",
  "tika-s0201t:1227_0": "Sati ca sampajaññañca satisampajaññaṃ. Atha vā satipadhānaṃ abhikkantādisātthakabhāvapariggaṇhanañāṇaṃ",
  "tika-s0201t:1227_1": "satisampajaññaṃ. Taṃ sabbattha satokāribhāvāvahattā satisambojjhaṅgassa uppādāya",
  "tika-s0201t:1227_2": "hoti. Yathā paccanīkadhammānaṃ pahānaṃ anurūpadhammasevanā ca anuppannānaṃ kusalānaṃ",
  "tika-s0201t:1227_3": "dhammānaṃ uppādāya hoti, evaṃ satirahitapuggalavivajjhanā, satokārīpuggalasevanā,",
  "tika-s0201t:1227_4": "tattha ca yuttapayuttatā satisambojjhaṅgassa uppādāya hotīti imamatthaṃ dasseti “satisampajañña”ntiādinā.",
  "tika-s0201t:1228_0": "Dhammānaṃ, dhammesu vā vicayo dhammavicayo, so eva sambojjhaṅgo, tassa dhammavicayasambojjhaṅgassa.",
  "tika-s0201t:1228_1": "“Kusalākusalā dhammā”tiādīsu yaṃ vattabbaṃ, taṃ heṭṭhā vuttameva. Tattha yonisomanasikārabahulīkāroti",
  "tika-s0201t:1228_2": "kusalādīsu taṃtaṃsabhāvarasalakkhaṇādikassa yāthāvato avabujjhanavasena uppanno ñāṇasampayuttacittuppādo.",
  "tika-s0201t:1228_3": "So hi aviparītamanasikāratāya “yonisomanasikāro”ti vutto, tadābhogatāya āvajjanāpi",
  "tika-s0201t:1228_4": "taggatikāva, tassa abhiṇhapavattanaṃ bahulīkāro. Bhiyyobhāvāyāti punappunabhāvāya.",
  "tika-s0201t:1228_5": "Vepullāyāti vipulabhāvāya. Pāripūriyāti paribrūhanāya.",
  "tika-s0201t:1229_0": "Paripucchakatāti pariyogāhetvā pucchakabhāvo. Ācariye payirupāsitvā pañcapi nikāye",
  "tika-s0201t:1229_1": "saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ, taṃ taṃ “idaṃ",
  "tika-s0201t:1229_2": "bhante kathaṃ, imassa ko attho”ti khandhāyatanādiatthaṃ pucchantassa dhammavicayasambojjhaṅgo",
  "tika-s0201t:1229_3": "uppajjati. Tenāha “khandhadhātu…pe… bahulatā”ti.",
  "tika-s0201t:1230_0": "Vatthuvisadakiriyāti ettha cittacetasikānaṃ pavattiṭṭhānabhāvato sarīraṃ, tappaṭibaddhāni",
  "tika-s0201t:1230_1": "cīvarādīni ca idha “vatthūnī”ti adhippetāni. Tāni yathā cittassa sukhāvahāni honti,",
  "tika-s0201t:1230_2": "tathā karaṇaṃ tesaṃ visadabhāvakaraṇaṃ. Tena vuttaṃ “ajjhattikabāhirāna”ntiādi. Ussannadosanti",
  "tika-s0201t:1230_3": "vātādiussannadosaṃ. Sedamalamakkhitanti sedena ceva jallikāsaṅkhātena sarīramalena",
  "tika-s0201t:1230_4": "ca makkhitaṃ. Ca-saddena aññampi sarīrassa pīḷāvahaṃ saṅgaṇhāti. Senāsanaṃ vāti vā-saddena",
  "tika-s0201t:1230_5": "pattādīnaṃ saṅgaho daṭṭhabbo. Avisade sati, visayabhūte vā. Kathaṃ bhāvanamanuyuttassa",
  "tika-s0201t:1230_6": "tāni visayo? Antarantarā pavattanakacittuppādavasenevaṃ vuttaṃ. Te hi cittuppādā",
  "tika-s0201t:1230_7": "cittekaggatāya aparisuddhabhāvāya saṃvattanti. Cittacetasikesu nissayādipaccayabhūtesu.",
  "tika-s0201t:1230_8": "Ñāṇampīti pi-saddo sampiṇḍanattho. Tena na kevalaṃ taṃ vatthuyeva, atha kho tasmiṃ",
  "tika-s0201t:1230_9": "aparisuddhe ñāṇampi aparisuddhaṃ hotīti nissayāparisuddhiyā taṃnissitāparisuddhi",
  "tika-s0201t:1230_10": "viya visayassa aparisuddhatāya visayīnaṃ aparisuddhiṃ dasseti.",
  "tika-s0201t:1231_0": "Samabhāvakaraṇanti kiccato anūnādhikabhāvakaraṇaṃ. Yathāpaccayaṃ saddheyyavatthusmiṃ",
  "tika-s0201t:1231_1": "adhimokkhakiccassa paṭutarabhāvena paññāya avisadatāya vīriyādīnañca sithilatādinā",
  "tika-s0201t:1231_2": "saddhindriyaṃ balavaṃ hoti. Tenāha “itarāni mandānī”ti. Tatoti tasmā saddhindriyassa",
  "tika-s0201t:1231_3": "balavabhāvato itaresañca mandattā. Kosajjapakkhe patituṃ adatvā sampayuttadhammānaṃ",
  "tika-s0201t:1231_4": "paggaṇhanaṃ anubalappadānaṃ paggaho, paggahova kiccaṃ paggahakiccaṃ. “Kātuṃ na sakkotī”ti",
  "tika-s0201t:1231_5": "ānetvā sambandhitabbaṃ. Ārammaṇaṃ upagantvā ṭhānaṃ, anissajjanaṃ vā upaṭṭhānaṃ. Vikkhepapaṭipakkho,",
  "tika-s0201t:1231_6": "yena vā sampayuttā avikkhittā honti, so avikkhepo. Rūpagataṃ viya cakkhunā yena yāthāvato",
  "tika-s0201t:1231_7": "visayasabhāvaṃ passati, taṃ dassanakiccaṃ kātuṃ na sakkoti balavatā saddhindriyena",
  "tika-s0201t:1231_8": "abhibhūtattā. Sahajātadhammesu indaṭṭhaṃ kārentānaṃ sahapavattamānānaṃ dhammānaṃ",
  "tika-s0201t:1231_9": "ekarasatāvaseneva atthasiddhi, na aññathā.",
  "tika-s0201t:1232_0": "Tasmāti vuttamevatthaṃ kāraṇabhāvena paccāmasati. Tanti saddhindriyaṃ. Dhammasabhāvapaccavekkhaṇenāti",
  "tika-s0201t:1232_1": "yassa saddheyyavatthuno uḷāratādiguṇe adhimuccanassa sātisayappavattiyā saddhindriyaṃ",
  "tika-s0201t:1232_2": "balavaṃ jātaṃ, tassa paccayapaccayuppannatādivibhāgato yāthāvato vīmaṃsanena. Evañhi",
  "tika-s0201t:1232_3": "evaṃdhammatānayena sabhāvasarasato pariggayhamāne savipphāro adhimokkho na hoti “ayaṃ",
  "tika-s0201t:1232_4": "imesaṃ dhammānaṃ sabhāvo”ti parijānanavasena paññābyāpārassa sātisayattā. Dhuriyadhammesu",
  "tika-s0201t:1232_5": "hi yathā saddhāya balavabhāve paññāya mandabhāvo hoti, evaṃ paññāya balavabhāve saddhāya",
  "tika-s0201t:1232_6": "mandabhāvo hoti. Tena vuttaṃ “taṃ dhammasabhāvapaccavekkhaṇena…pe… hāpetabba”nti.",
  "tika-s0201t:1232_7": "Tathā amanasikārenāti yenākārena bhāvanamanuyuñjantassa saddhindriyaṃ balavaṃ jātaṃ,",
  "tika-s0201t:1232_8": "tenākārena bhāvanāya ananuyuñjanatoti vuttaṃ hoti. Idha duvidhena saddhindriyassa",
  "tika-s0201t:1232_9": "balavabhāvo attano vā paccayavisesavasena kiccuttariyato vīriyādīnaṃ vā mandakiccatāya.",
  "tika-s0201t:1232_10": "Tattha paṭhamavikappe hāpanavidhi dassito, dutiyavikappe pana yathā manasikaroto",
  "tika-s0201t:1232_11": "vīriyādīnaṃ mandakiccatāya saddhindriyaṃ balavaṃ jātaṃ, tathā amanasikārena, vīriyādīnaṃ",
  "tika-s0201t:1232_12": "paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.",
  "tika-s0201t:1232_13": "Iminā nayena sesindriyesupi hāpanavidhi veditabbo.",
  "tika-s0201t:1233_0": "Vakkalittheravatthūti so hi āyasmā saddhādhimuttāya katādhikāro satthu rūpakāyadassanapasuto",
  "tika-s0201t:1233_1": "eva hutvā viharanto satthārā “kiṃ te, vakkali, iminā pūtikāyena diṭṭhena, yo kho,",
  "tika-s0201t:1233_2": "vakkali, dhammaṃ passati, so maṃ passatī”tiādinā ovaditvā kammaṭṭhāne niyojitopi",
  "tika-s0201t:1233_3": "taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi. Atha naṃ satthā",
  "tika-s0201t:1233_4": "yathānisinnova obhāsagissajjanena atthānaṃ dassetvā –",
  "tika-s0201t:1234": "“Pāmojjabahulo bhikkhu, pasanno buddhasāsane;",
  "tika-s0201t:1235": "Adhigacche padaṃ santaṃ, saṅkhārūpasamaṃ sukha”nti. ;",
  "tika-s0201t:1236_0": "Gāthaṃ vatvā “ehivakkalī”ti āha. So tena amateneva abhisitto haṭṭhatuṭṭho hutvā vipassanaṃ",
  "tika-s0201t:1236_1": "paṭṭhapesi, saddhāya pana balavabhāvato vipassanāvīthiṃ na otarati. Taṃ ñatvā bhagavā",
  "tika-s0201t:1236_2": "tassa indriyasamattapaṭipādanāya kammaṭṭhānaṃ sodhetvā adāsi. So satthārā dinnanayena",
  "tika-s0201t:1236_3": "vipassanaṃ ussukkāpetvā maggapaṭipāṭiyā arahattaṃ pāpuṇi. Tena vuttaṃ “vakkalittheravatthu",
  "tika-s0201t:1236_4": "cettha nidassana”nti.",
  "tika-s0201t:1237_0": "Itarakiccabhedanti upaṭṭhānādikiccavisesaṃ. Passaddhādīti ādi-saddena samādhiupekkhāsambojjhaṅgānaṃ",
  "tika-s0201t:1237_1": "saṅgaho. Hāpetabbanti yathā saddhindriyassa balavabhāvo dhammasabhāvapaccavekkhaṇena",
  "tika-s0201t:1237_2": "hāyati, evaṃ vīriyindriyassa adhimattatā passaddhiādibhāvanāya hāyati samādhipakkhiyattā",
  "tika-s0201t:1237_3": "tassā. Tathāhi sā samādhindriyassa adhimattataṃ kosajjapātato rakkhantī vīriyādibhāvanā",
  "tika-s0201t:1237_4": "viya vīriyindriyassa adhimattataṃ uddhaccapātato rakkhantī ekaṃsato hāpeti. Tena",
  "tika-s0201t:1237_5": "vuttaṃ “passaddhādibhāvanāya hāpetabba”nti. Soṇattherassa vatthūti sukhumālasoṇattherassa",
  "tika-s0201t:1237_6": "vatthu. So hi āyasmā, satthu, santike kammaṭṭhānaṃ gahetvā sītavane viharanto “mama",
  "tika-s0201t:1237_7": "sarīraṃ sukhumālaṃ, na ca sakkā sukheneva sukhaṃ adhigantuṃ, kāyaṃ kilametvāpi samaṇadhammo",
  "tika-s0201t:1237_8": "kātabbo”ti ṭhānacaṅkamameva adhiṭṭhāya padhānamanuyuñjanto pādatalesu phoṭesu uṭṭhitesupi",
  "tika-s0201t:1237_9": "vedanaṃ ajjhupekkhitvā daḷhavīriyaṃ karonto accāraddhavīriyatāya visesaṃ nibbattetuṃ",
  "tika-s0201t:1237_10": "nāsakkhi. Satthā tattha gantvā vīṇūpamovādena ovaditvā vīriyasamatāyojanavidhiṃ dassento",
  "tika-s0201t:1237_11": "kammaṭṭhānaṃ sodhetvā gijjhakūṭaṃ gato. Theropi satthārā dinnanayena vīriyasamataṃ",
  "tika-s0201t:1237_12": "yojetvā bhāvento vipassanaṃ ussukkāpetvā arahatte patiṭṭhāsi. Tena vuttaṃ “soṇattherassa",
  "tika-s0201t:1237_13": "vatthu dassetabba”nti. Sesesupīti satisamādhipaññindriyesupi.",
  "tika-s0201t:1238_0": "Samatanti saddhāpaññānaṃ aññamaññaṃ anūnānadhikabhāvaṃ, tathā samādhivīriyānaṃ. Yathā",
  "tika-s0201t:1238_1": "hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññānātivattanaṃ",
  "tika-s0201t:1238_2": "visesato icchitabbaṃ, yato nesaṃ samadhuratāya appanā sampajjati, evaṃ samādhivīriyānaṃ",
  "tika-s0201t:1238_3": "kosajjuddhaccapakkhikānaṃ samarasatāya sati aññamaññūpatthambhanato sampayuttadhammānaṃ",
  "tika-s0201t:1238_4": "antadvayapātābhāvena sammadeva appanā ijjhatīti. Balavasaddhotiādi vuttassevatthassa",
  "tika-s0201t:1238_5": "byatirekamukhena samatthanaṃ. Tassattho – yo balavatiyā saddhāya samannāgato avisadañāṇo,",
  "tika-s0201t:1238_6": "so mudhāpasanno hoti, na aveccappasanno. Tathā hi so avatthusmiṃ pasīdati seyyathāpi",
  "tika-s0201t:1238_7": "titthiyasāvakā. Kerāṭikapakkhanti sāṭheyyapakkhaṃ bhajati. Saddhāhīnāya paññāya atidhāvanto",
  "tika-s0201t:1238_8": "“deyyavatthupariccāgena vinā cittuppādamattenapi dānamayaṃ puññaṃ hotī”tiādīni parikappeti",
  "tika-s0201t:1238_9": "hetupatirūpakehi vañcito, evaṃbhūto ca sukkhatakkaviluttacitto paṇḍitānaṃ vacanaṃ",
  "tika-s0201t:1238_10": "nādiyati, saññattiṃ na gacchati. Tenāha “bhesajjasamuṭṭhito viya rogo atekiccho hotī”ti.",
  "tika-s0201t:1238_11": "Yathā cettha saddhāpaññānaṃ aññamaññaṃ samabhāvo atthāvaho, anatthāvaho visamabhāvo,",
  "tika-s0201t:1238_12": "evaṃ samādhivīriyānaṃ aññamaññaṃ avikkhepāvaho samabhāvo, itaro vikkhepāvaho cāti.",
  "tika-s0201t:1238_13": "Kosajjaṃ adhibhavati, tena appanaṃ na pāpuṇātīti adhippāyo. Uddhaccaṃ adhibhavatīti",
  "tika-s0201t:1238_14": "etthāpi eseva nayo. Tadubhayanti saddhāpaññādvayaṃ samādhivīriyadvayañca. Samaṃ kātabbanti samarasaṃ kātabbaṃ.",
  "tika-s0201t:1239_0": "Samādhikammikassāti samathakammaṭṭhānikassa. Evanti evaṃ sante, saddhāya thokaṃ balavabhāve",
  "tika-s0201t:1239_1": "satīti attho. Saddahantoti “pathavīti manasikāramattena kathaṃ jhānuppattī”ti acintetvā",
  "tika-s0201t:1239_2": "“addhā sammāsambuddhena vuttavidhi ijjhissatī”ti saddahanto saddhaṃ janento. Okappentoti",
  "tika-s0201t:1239_3": "ārammaṇaṃ anupavisitvā viya adhimuccanavasena avakappento pakkhandanto. Ekaggatā",
  "tika-s0201t:1239_4": "balavatī vaṭṭati samādhippadhānattā jhānassa. Ubhinnanti samādhipaññānaṃ. Samādhikammikassa",
  "tika-s0201t:1239_5": "samādhino adhimattatāya paññāya adhimattatāpi icchitabbāti āha “samatāyapī”ti, samabhāvenapīti",
  "tika-s0201t:1239_6": "attho. Appanāti lokiyaappanā. Tathā hi “hotiyevā”ti sāsaṅkaṃ vadati. Lokuttarappanā",
  "tika-s0201t:1239_7": "pana tesaṃ samabhāveneva icchitā. Yathāha “samathavipassanaṃ yuganaddhaṃ bhāvetī”ti.",
  "tika-s0201t:1239_8": "Yadi visesato saddhāpaññānaṃ samādhivīriyānañca samatā icchitā, kathaṃ satīti āha",
  "tika-s0201t:1239_9": "“sati pana sabbattha balavatī vaṭṭatī”ti. Sabbatthāti līnuddhaccapakkhikesu pañcasu",
  "tika-s0201t:1239_10": "indriyesu. Uddhaccapakkhikekadese gaṇhanto “saddhāvīriyapaññāna”nti āha. Aññathā",
  "tika-s0201t:1239_11": "pīti ca gahetabbā siyā. Tathā hi “kosajjapakkhikena samādhinā”icceva vuttaṃ, na “passaddhisamādhiupekkhāhī”ti.",
  "tika-s0201t:1239_12": "Sāti sati. Sabbesu rājakammesu niyutto sabbakammiko. Tenāti tenā sabbattha icchitabbatthena",
  "tika-s0201t:1239_13": "kāraṇena. Āha aṭṭhakathāyaṃ. Sabbattha niyuttā sabbatthikā, sabbena vā līnuddhaccapakkhiyena",
  "tika-s0201t:1239_14": "bojjhaṅgena atthetabbā sabbatthiyā, sabbatthiyāva sabbatthikā. Cittanti kusalacittaṃ.",
  "tika-s0201t:1239_15": "Tassa hi sati paṭisaraṇaṃ parāyaṇaṃ appattassa pattiyā anadhigatassa adhigamāya.",
  "tika-s0201t:1239_16": "Tenāha “ārakkhapaccupaṭṭhānā”tiādi.",
  "tika-s0201t:1240_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṃ.",
  "tika-s0201t:1240_1": "Bahussutasevanā hi sutamayañāṇāvahā. Taruṇavipassanāsamaṅgīpi bhāvanāmayañāṇe ṭhitattā",
  "tika-s0201t:1240_2": "ekaṃsato paññavā eva nāma hotīti āha “samapaññāsa…pe… puggalasevanā”ti. Ñeyyadhammassa",
  "tika-s0201t:1240_3": "gambhīrabhāvavasena tapparicchedakañāṇassa gambhīrabhāvaggahaṇanti āha “gambhīresu",
  "tika-s0201t:1240_4": "khandhādīsu pavattāya gambhīrapaññāyā”ti. Tañhi ñeyyaṃ tādisāya paññāya caritabbato",
  "tika-s0201t:1240_5": "gambhīrañāṇacariyaṃ, tassā vā paññāya tattha pabhedato pavatti gambhīrañāṇacariyā,",
  "tika-s0201t:1240_6": "tassā paccavekkhaṇāti āha “gambhīrapaññāya pabhedapaccavekkhaṇā”ti. Yathā sativepullappatto",
  "tika-s0201t:1240_7": "nāma arahā eva, evaṃ so eva paññāvepullappattopīti āha “arahattamaggena bhāvanāpāripūrī",
  "tika-s0201t:1240_8": "hotī”ti. Vīriyādīsupi eseva nayo.",
  "tika-s0201t:1241_0": "“Tattaṃ ayokhilaṃ hatthe gamentī”tiādinā pañcavidhabandhanakammakāraṇaṃ niraye nibbattasattassa",
  "tika-s0201t:1241_1": "yebhuyyena sabbapaṭhamaṃ karontīti devadūtasuttādīsu tassā ādito vuttattā ca āha",
  "tika-s0201t:1241_2": "“pañcavidhabandhanakammakāraṇato paṭṭhāyā”ti. Sakaṭavāhanādikāleti ādi-saddena tadaññaṃ",
  "tika-s0201t:1241_3": "manussehi tiracchānehi ca vibādhiyamānakālaṃ saṅgaṇhāti. Ekaṃ buddhantaranti idaṃ",
  "tika-s0201t:1241_4": "aparāparaṃ petesuyeva uppajjanakasattavasena vuttaṃ, ekaccānaṃ vā petānaṃ ekaccatiracchānānaṃ",
  "tika-s0201t:1241_5": "viya tathā dīghāyukabhāvato. Tathā hi kāḷo nāgarājā catunnaṃ buddhānaṃ adhigatarūpadassano.",
  "tika-s0201t:1242_0": "Evaṃ ānisaṃsadassāvinoti vīriyāyatto eva sabbo lokuttaro lokiyo ca visesādhigamoti",
  "tika-s0201t:1242_1": "evaṃ vīriye ānisaṃsadassanasīlassa. Gamanavīthinti sapubbabhāgaṃ nibbānagāminiṃ ariyamaggapaṭipadaṃ.",
  "tika-s0201t:1242_2": "Sā hi bhikkhuno vaṭṭanissaraṇāya gantabbā paṭipajjitabbā paṭipadāti katvā gamanavīthi",
  "tika-s0201t:1242_3": "nāma. Kāyadaḷhībahuloti yathā tathā kāyassa daḷhīkammapasuto. Piṇḍanti raṭṭhapiṇḍaṃ.",
  "tika-s0201t:1242_4": "Paccayadāyakānaṃ attani kārassa attano sammāpaṭipattiyā mahapphalabhāvassa karaṇena",
  "tika-s0201t:1242_5": "piṇḍassa bhikkhāya paṭipūjanā piṇḍāpacāyanaṃ.",
  "tika-s0201t:1243_0": "Nīharantoti pattatthavikato nīharanto. Taṃ saddaṃ sutvāti taṃ upāsikāya vacanaṃ paṇṇasāladvāre",
  "tika-s0201t:1243_1": "ṭhitova pañcābhiññatāya dibbasotena sutvā. Manussasampatti dibbasampatti ante nibbānasampattīti",
  "tika-s0201t:1243_2": "tisso sampattiyo. Dātuṃ sakkhissasīti “tayi katena dānamayena veyyāvaccamayena ca",
  "tika-s0201t:1243_3": "puññakammena khettavisesabhāvūpagamanena aparāparaṃ devamanussasampattiyo ante nibbānasampattiñca",
  "tika-s0201t:1243_4": "dātuṃ sakkhissasī”ti thero attānaṃ pucchati. Sitaṃ karontovāti “akiccheneva mayā",
  "tika-s0201t:1243_5": "vaṭṭadukkhaṃ samatikkanta”nti paccavekkhaṇāvasāne sañjātapāmojjavasena sitaṃ karonto eva.",
  "tika-s0201t:1244_0": "Vippaṭipannanti jātidhammakuladhammādilaṅghanena asammāpaṭipannaṃ. Evaṃ yathā asammāpaṭipanno",
  "tika-s0201t:1244_1": "putto tāya eva asammāpaṭipattiyā kulasantānato bāhiro hutvā pitu santikā dāyajjassa",
  "tika-s0201t:1244_2": "na bhāgī, evaṃ kusītopi teneva kusītabhāvena asammāpaṭipanno satthu santikā laddhabbaariyadhanadāyajjassa",
  "tika-s0201t:1244_3": "na bhāgī. Āraddhavīriyova labhati sammāpaṭipajjanato. Uppajjati vīriyasambojjhaṅgoti",
  "tika-s0201t:1244_4": "yojanā. Evaṃ sabbattha.",
  "tika-s0201t:1245": "Mahāti sīlādīhi guṇehi mahanto vipulo anaññasādhāraṇo. Taṃ panassa guṇamahattaṃ dasasahassilokadhātukampanena loke pākaṭanti dassento “satthuno hī”tiādimāha.",
  "tika-s0201t:1246": "Yasmā satthusāsane pabbajitassa pabbajjupagamena sakyaputtiyabhāvo sampajāyati, tasmā buddhaputtabhāvaṃ dassento “asambhinnāyā”tiādimāha.",
  "tika-s0201t:1247_0": "Alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā",
  "tika-s0201t:1247_1": "seyyasukhādianuyuñjanakānaṃ tiracchānakathikānaṃ puggalānaṃ dūrato vajjanā kusītapuggalaparivajjanā.",
  "tika-s0201t:1247_2": "“Divasaṃ caṅkamena nisajjāyā”tiādinā bhāvanārambhavasena āraddhavīriyānaṃ daḷhaparakkamānaṃ",
  "tika-s0201t:1247_3": "kālena kālaṃ upasaṅkamanā āraddhavīriyapuggalasevanā. Tenāha – “kucchiṃ pūretvā”tiādi.",
  "tika-s0201t:1247_4": "Visuddhimagge pana jātimahattapaccavekkhaṇā sabrahmacārimahattapaccavekkhaṇāti idaṃ",
  "tika-s0201t:1247_5": "dvayaṃ na gahitaṃ, thinamiddhavinodanatā sammappadhānapaccavekkhaṇatāti idaṃ dvayaṃ",
  "tika-s0201t:1247_6": "gahitaṃ. Tattha ānisaṃsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa",
  "tika-s0201t:1247_7": "vīriyāyattatādassanabhāvato. Thinamiddhavinodanaṃ tadadhimuttatāya eva gahitaṃ, vīriyuppādane",
  "tika-s0201t:1247_8": "yuttappayuttassa thinamiddhavinodanaṃ atthasiddhameva. Tattha thinamiddhavinodana-kusītapuggalaparivajjana-āraddhavīriyapuggalasevana-tadadhimuttatā",
  "tika-s0201t:1247_9": "paṭipakkhavidhamanapaccayūpasaṃhāravasena, apāyapaccavekkhaṇādayo samuttejanavasena",
  "tika-s0201t:1247_10": "vīriyasambojjhaṅgassa uppādakā daṭṭhabbā.",
  "tika-s0201t:1248_0": "Purimuppannā pīti parato uppajjanakapītiyā kāraṇabhāvato “pītiyeva pītisambojjhaṅgaṭṭhānīyā",
  "tika-s0201t:1248_1": "dhammā”ti vuttā, tassā pana bahuso pavattiyā puthuttaṃ upādāya bahuvacananiddeso,",
  "tika-s0201t:1248_2": "yathā sā uppajjati, evaṃ paṭipatti, tassā uppādakamanasikāro.",
  "tika-s0201t:1249_0": "Buddhānussatiyā upacārasamādhiniṭṭhattā vuttaṃ “yāva upacārā”ti. Sakalasarīraṃ pharamānoti",
  "tika-s0201t:1249_1": "pītisamuṭṭhānehi paṇītarūpehi sakalasarīraṃ pharamāno. Dhammaguṇe anussarantassapi",
  "tika-s0201t:1249_2": "yāva upacārā sakalasarīraṃ pharamāno pītisambojjhaṅgo uppajjatīti. Evaṃ sesaanussatīsu",
  "tika-s0201t:1249_3": "pasādanīyasuttantapaccavekkhaṇāyañca yojetabbaṃ tassāpi vimuttāyatanabhāvena taggatikattā.",
  "tika-s0201t:1249_4": "Samāpattiyā…pe… samudācarantīti idañca upasamānussatidassanaṃ. Saṅkhārānañhi sappadesavūpasamepi",
  "tika-s0201t:1249_5": "nippadesavūpasame viya tathā paññāya pavattito bhāvanāmanasikāro kilesavikkhambhanasamattho",
  "tika-s0201t:1249_6": "hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa",
  "tika-s0201t:1249_7": "uppādāya hotīti. Pasādanīyesu ṭhānesu pasādasinehābhāvena thusasamahadayatā lūkhatā,",
  "tika-s0201t:1249_8": "sā tattha ādaragāravākaraṇena viññāyatīti āha “asakkaccakiriyāya saṃsūcitalūkhabhāve”ti.",
  "tika-s0201t:1250": "Kāyacittadarathavūpasamalakkhaṇā passaddhi eva passaddhisambojjhaṅgo, tassa passaddhisambojjhaṅgassa.",
  "tika-s0201t:1251_0": "Paṇītabhojanasevanatāti paṇītasappāyabhojanasevanatā. Utuiriyāpathasukhaggahaṇena",
  "tika-s0201t:1251_1": "sappāyautuiriyāpathaggahaṇaṃ daṭṭhabbaṃ. Tañhi tividhaṃ sappāyaṃ seviyamānaṃ kāyassa",
  "tika-s0201t:1251_2": "kallatāpādanavasena cittassa kallataṃ āvahantaṃ duvidhāyapi passaddhiyā kāraṇaṃ hoti.",
  "tika-s0201t:1251_3": "Ahetukaṃ sattesu labbhamānaṃ sukhaṃ dukkhanti ayameko anto, issarādivisamahetukanti",
  "tika-s0201t:1251_4": "pana ayaṃ dutiyo, ete ubho ante anupagamma yathāsakaṃ kammunā hotīti ayaṃ majjhimā",
  "tika-s0201t:1251_5": "paṭipatti. Majjhatto payogo yassa hoti majjhattapayogo, tassa bhāvo majjhattapayogatā.",
  "tika-s0201t:1251_6": "Ayañhi pahāya sāraddhakāyataṃ passaddhakāyatāya kāraṇaṃ hontī passaddhidvayaṃ āvahati,",
  "tika-s0201t:1251_7": "eteneva sāraddhakāyapuggalaparivajjanapassaddhakāyapuggalavasenānaṃ tadāvahanatā",
  "tika-s0201t:1251_8": "saṃvaṇṇitāti daṭṭhabbaṃ.",
  "tika-s0201t:1252_0": "Yathāsamāhitākārasallakkhaṇavasena gayhamāno purimuppanno samatho eva samathanimittaṃ.",
  "tika-s0201t:1252_1": "Nānārammaṇe paribbhamanena vividhaṃ aggaṃ etassāti byaggo, vikkhepo. Tathā hi so",
  "tika-s0201t:1252_2": "anavaṭṭhānaraso bhantatāpaccupaṭṭhāno ca vutto. Ekaggatābhāvato byaggapaṭipakkhoti",
  "tika-s0201t:1252_3": "abyaggo, samādhi. So eva nimittanti pubbe viya vattabbaṃ. Tenāha “avikkhepaṭṭhena",
  "tika-s0201t:1252_4": "ca abyagganimitta”nti.",
  "tika-s0201t:1253": "Vatthuvisadakiriyā indriyasamattapaṭipādanā ca paññāvahā vuttā, samādhānāvahāpi tā honti samādhānāvahabhāveneva paññāvahabhāvatoti vuttaṃ “vatthuvisada…pe… veditabbā”ti.",
  "tika-s0201t:1254_0": "Karaṇabhāvanākosallānaṃ avinābhāvato, rakkhaṇakosallassa ca tammūlakattā “nimittakusalatā",
  "tika-s0201t:1254_1": "nāma kasiṇanimittassa uggahaṇakusalatā”icceva vuttaṃ. Kasiṇanimittassāti ca nidassanamattaṃ",
  "tika-s0201t:1254_2": "daṭṭhabbaṃ. Asubhanimittassādikassapi hi yassa kassaci jhānuppattinimittassa uggahaṇakosallaṃ",
  "tika-s0201t:1254_3": "nimittakusalatā evāti.",
  "tika-s0201t:1255_0": "Atisithilavīriyatādīhīti ādi-saddena paññāpayogamandataṃ pamodavekallañca saṅgaṇhāti.",
  "tika-s0201t:1255_1": "Tassa paggahaṇanti tassa līnassa cittassa dhammavicayasambojjhaṅgādisamuṭṭhāpanena",
  "tika-s0201t:1255_2": "layāpattito samuddharaṇaṃ. Vuttañhetaṃ bhagavatā –",
  "tika-s0201t:1256_0": "“Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa",
  "tika-s0201t:1256_1": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.",
  "tika-s0201t:1256_2": "Taṃ kissa hetu? Līnaṃ, bhikkhave, cittaṃ, taṃ etehi dhammehi susamuṭṭhāpayaṃ hoti.",
  "tika-s0201t:1256_3": "Seyyathāpi, bhikkhave, puriso parittaṃ aggiṃ ujjāletukāmo assa, so tattha sukkhāni",
  "tika-s0201t:1256_4": "ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya,",
  "tika-s0201t:1256_5": "mukhavātañca dadeyya, na ca paṃsukena okireyya, bhabbo nu kho so puriso parittaṃ",
  "tika-s0201t:1256_6": "aggiṃ ujjāletunti? Evaṃ sante”ti.",
  "tika-s0201t:1257": "Ettha ca yathāsakaṃ āhāravasena dhammavicayasambojjhaṅgādīnaṃ bhāvanā samuṭṭhāpanāti veditabbaṃ, sā anantaraṃ vibhāvitā eva.",
  "tika-s0201t:1258_0": "Accāraddhavīriyatādīhīti ādi-saddena paññāpayogabalavataṃ pamoduppilāvanañca saṅgaṇhāti.",
  "tika-s0201t:1258_1": "Tassa niggahaṇanti tassa uddhatacittassa samādhisambojjhaṅgādisamuṭṭhāpanena uddhatāpattito",
  "tika-s0201t:1258_2": "nisedhanaṃ. Vuttampi cetaṃ bhagavatā –",
  "tika-s0201t:1259_0": "“Yasmiñca kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa",
  "tika-s0201t:1259_1": "bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.",
  "tika-s0201t:1259_2": "Taṃ kissa hetu? Uddhataṃ, bhikkhave, cittaṃ, taṃ etehi dhammehi suvūpasamayaṃ hoti.",
  "tika-s0201t:1259_3": "Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha",
  "tika-s0201t:1259_4": "allāni ceva tiṇāni…pe… paṃsukena ca okireyya, bhabbo nu kho so puriso mahantaṃ aggikkhandhaṃ",
  "tika-s0201t:1259_5": "nibbāpetunti? Evaṃ bhante”ti.",
  "tika-s0201t:1260_0": "Etthāpi yathāsakaṃ āhāravasena passaddhisambojjhaṅgādīnaṃ bhāvanā samuṭṭhāpanāti",
  "tika-s0201t:1260_1": "veditabbā. Tattha passaddhisambojjhaṅgassa bhāvanā vuttā eva, samādhisambojjhaṅgassa",
  "tika-s0201t:1260_2": "vuccamānā, itarassa anantaraṃ vakkhati.",
  "tika-s0201t:1261_0": "Paññāpayogamandatāyāti paññābyāpārassa appabhāvena. Yathā hi dānaṃ alobhappadhānaṃ,",
  "tika-s0201t:1261_1": "sīlaṃ adosappadhānaṃ, evaṃ bhāvanā amohappadhānā. Tattha yadā paññā na balavatī hoti,",
  "tika-s0201t:1261_2": "tadā bhāvanā pubbenāparaṃ visesāvahā na hoti, anabhisaṅkhato viya āhāro purisassa",
  "tika-s0201t:1261_3": "yogino cittassa abhiruciṃ na janeti, tena taṃ nirassādaṃ hoti, tathā bhāvanāya sammadeva",
  "tika-s0201t:1261_4": "avīthipaṭipattiyā upasamasukhaṃ na vindati, tenāpi cittaṃ nirassādaṃ hoti. Tena vuttaṃ",
  "tika-s0201t:1261_5": "“paññāpayoga…pe… nirassādaṃ hotī”ti. Tassa saṃveguppādanaṃ pasāduppādanañca tikicchananti",
  "tika-s0201t:1261_6": "taṃ dassento “aṭṭha saṃvegavatthūnī”tiādimāha. Tattha jātijarābyādhimaraṇāni yathārahaṃ",
  "tika-s0201t:1261_7": "sugatiyaṃ duggatiyañca hontīti tadaññameva pañcavidhabandhanādi-khuppipāsādi-aññamaññavibādhanādihetukaṃ",
  "tika-s0201t:1261_8": "apāyadukkhaṃ daṭṭhabbaṃ, tayidaṃ sabbaṃ tesaṃ tesaṃ sattānaṃ paccuppannabhavanissitaṃ",
  "tika-s0201t:1261_9": "gahitanti atīte anāgate ca kāle vaṭṭamūlakadukkhāni visuṃ gahitāni. Ye pana sattā",
  "tika-s0201t:1261_10": "āhārūpajīvino, tattha ca uṭṭhānaphalūpajīvino, tesaṃ aññehi asādhāraṇaṃ jīvikadukkhaṃ",
  "tika-s0201t:1261_11": "aṭṭhamaṃ saṃvegavatthu gahitanti daṭṭhabbaṃ. Ayaṃ vuccati samaye sampahaṃsanatāti",
  "tika-s0201t:1261_12": "ayaṃ sampahaṃsitabbasamaye vuttanayena tena saṃvejanavasena ceva pasāduppādanavasena",
  "tika-s0201t:1261_13": "ca sammadeva pahaṃsanā, saṃvegajananapubbakapasāduppādanena bhāvanācittassa tosanāti attho.",
  "tika-s0201t:1262_0": "Sammāpaṭipattiṃ āgammāti līnuddhaccavirahena samathavīthipaṭipattiyā ca sammā avisamaṃ",
  "tika-s0201t:1262_1": "sammadeva bhāvanāpaṭipattiṃ āgamma. Alīnantiādīsu kosajjapakkhiyānaṃ dhammānaṃ anadhimattatāya",
  "tika-s0201t:1262_2": "alīnaṃ, uddhaccapakkhiyānaṃ anadhimattatāya anuddhataṃ, paññāpayogasattiyā upasamasukhādhigamena",
  "tika-s0201t:1262_3": "ca anirassādaṃ, tato eva ārammaṇe samappavattaṃ samathavīthipaṭipannañca. Tattha",
  "tika-s0201t:1262_4": "alīnatāya paggahe, anuddhatatāya niggahe, anirassādatāya sampahaṃsane na byāpāraṃ",
  "tika-s0201t:1262_5": "āpajjati, alīnānuddhatatāhi ārammaṇe samappavattaṃ, anirassādatāya samathavīthipaṭipannaṃ.",
  "tika-s0201t:1262_6": "Samappavattiyā vā alīnaṃ anuddhataṃ, samathavīthipaṭipattiyā anirassādanti daṭṭhabbaṃ.",
  "tika-s0201t:1262_7": "Ayaṃ vuccati samaye ajjhupekkhanatāti ayaṃ ajjhupekkhitabbasamaye bhāvanācittassa",
  "tika-s0201t:1262_8": "paggahaniggahasampahaṃsanesu byāvaṭatāsaṅkhātaṃ paṭipakkhaṃ abhibhuyya pekkhanā vuccati.",
  "tika-s0201t:1263_0": "Paṭipakkhavikkhambhanato vipassanāya adhiṭṭhānabhāvūpagamanato ca upacārajjhānampi",
  "tika-s0201t:1263_1": "samādānakiccanipphattiyā puggalassa samāhitabhāvasādhanamevāti tattha samadhurabhāvenāha",
  "tika-s0201t:1263_2": "“upacāraṃ vā appanaṃ vā”ti.",
  "tika-s0201t:1264": "Upekkhāsambojjhaṅgaṭṭhānīyā dhammāti ettha yaṃ vattabbaṃ, taṃ heṭṭhā vuttānusārena veditabbaṃ.",
  "tika-s0201t:1265_0": "Anurodhavirodhavippahānavasena majjhattabhāvo upekkhāsambojjhaṅgassa kāraṇaṃ tasmiṃ",
  "tika-s0201t:1265_1": "sati sijjhanato, asati ca asijjhanato, so ca majjhattabhāvo visayavasena duvidhoti",
  "tika-s0201t:1265_2": "āha “sattamajjhattatā saṅkhāramajjhattatā”ti. Tadubhaye ca virujjhanaṃ passaddhisambojjhaṅgabhāvanāya",
  "tika-s0201t:1265_3": "eva dūrīkatanti anurujjhanasseva pahānavidhiṃ dassentena “sattamajjhattatā”tiādi",
  "tika-s0201t:1265_4": "vuttaṃ. Tenevāha “sattasaṅkhārakelāyanapuggalaparivajjanatā”ti. Upekkhāya hi visesato",
  "tika-s0201t:1265_5": "rāgo paṭipakkho. Tathā cāha “upekkhā rāgabahulassa visuddhimaggo”ti.",
  "tika-s0201t:1266_0": "Dvīhākārehīti kammassakatāpaccavekkhaṇaṃ attasuññatāpaccavekkhaṇanti imehi dvīhi",
  "tika-s0201t:1266_1": "kāraṇehi. Dvīhevāti avadhāraṇaṃ saṅkhyāsamānatāya. Assāmikabhāvo anattaniyatā. Sati",
  "tika-s0201t:1266_2": "hi attani tassa kiñcanabhāvena cīvaraṃ aññañca kiñci attaniyaṃ nāma siyā, so pana",
  "tika-s0201t:1266_3": "koci natthevāti adhippāyo. Anaddhaniyanti na addhānakkhamaṃ, na ciraṭṭhāyi ittaraṃ",
  "tika-s0201t:1266_4": "aniccanti attho. Tāvakālikanti tasseva vevacanaṃ.",
  "tika-s0201t:1267": "Mamāyatīti mamattaṃ karoti, “mama”nti taṇhāya pariggayha tiṭṭhati. Dhanāyantāti dhanaṃ drabyaṃ karontā.",
  "tika-s0201t:1268": "Ayaṃ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha “bojjhaṅgapariggāhikā sati dukkhasacca”nti.",
  "tika-s0201t:1269": "Bojjhaṅgapabbavaṇṇanā niṭṭhitā.",
  "tika-s0201t:1270": "Catusaccapabbavaṇṇanā",
  "tika-s0201t:1271_0": "119. Yathāsabhāvatoti aviparītasabhāvato bādhanalakkhaṇato, yo yo vā sabhāvo yathāsabhāvo,",
  "tika-s0201t:1271_1": "tato, ruppanādikakkhaḷādisabhāvatoti attho. Janikaṃ samuṭṭhāpikanti pavattalakkhaṇassa",
  "tika-s0201t:1271_2": "dukkhassa janikaṃ nimittalakkhaṇassa samuṭṭhāpikaṃ. Purimataṇhanti dukkhanibbattito",
  "tika-s0201t:1271_3": "puretarasiddhaṃ taṇhaṃ.",
  "tika-s0201t:1272_0": "Sasantatipariyāpannānaṃ dukkhasamudayānaṃ appavattibhāvena pariggayhamāno nirodhopi",
  "tika-s0201t:1272_1": "sasantatipariyāpanno viya hotīti katvā vuttaṃ “attano vā cattāri saccānī”ti. Parassa",
  "tika-s0201t:1272_2": "vāti etthāpi eseva nayo. Tenāha bhagavā – “imasmiṃyeva byāmamatte kaḷevare sasaññimhi",
  "tika-s0201t:1272_3": "samanake lokañca paññapemi, lokasamudayañca paññapemi, lokanirodhañca paññapemi,",
  "tika-s0201t:1272_4": "lokanirodhagāminipaṭipadañca paññapemī”ti. Kathaṃ pana ādikampiko nirodhasaccāni",
  "tika-s0201t:1272_5": "pariggaṇhātīti? Anussavādisiddhamākāraṃ pariggaṇhāti, evañca katvā lokuttarabojjhaṅge",
  "tika-s0201t:1272_6": "uddissapi pariggaho na virujjhati. Yathāsambhavatoti sambhavānurūpaṃ, ṭhapetvā nirodhasaccaṃ",
  "tika-s0201t:1272_7": "sesasaccavasena samudayavayā veditabbāti attho.",
  "tika-s0201t:1273": "Catusaccapabbavaṇṇanā niṭṭhitā.",
  "tika-s0201t:1274_0": "“Aṭṭhikasaṅkhalikaṃ samaṃsa”ntiādikā satta sivathikā aṭṭhikakammaṭṭhānatāya itarāsaṃ",
  "tika-s0201t:1274_1": "uddhumātakādīnaṃ sabhāvenevāti navannaṃ sivathikānaṃ appanākammaṭṭhānatā vuttā. Dveyevāti",
  "tika-s0201t:1274_2": "“ānāpānaṃ, dvattiṃsākāro”ti imāni dveyeva. Abhinivesoti vipassanābhiniveso, so pana",
  "tika-s0201t:1274_3": "sammasanīyadhamme pariggaho. Iriyāpathā ālokitādayo ca rūpadhammānaṃ avatthāvisesamattatāya",
  "tika-s0201t:1274_4": "na sammasanupagā viññattiādayo viya. Nīvaraṇabojjhaṅgā ādito na pariggahetabbāti",
  "tika-s0201t:1274_5": "vuttaṃ “iriyāpatha…pe… na jāyatī”ti. Kesādiapadesena tadupādānadhammā viya iriyāpathādiapadesena",
  "tika-s0201t:1274_6": "tadavatthā rūpadhammā pariggayhanti, nīvaraṇādimukhena ca taṃ sampayuttā taṃnissayadhammāti",
  "tika-s0201t:1274_7": "adhippāyena mahāsīvatthero “iriyāpathādīsupi abhiniveso jāyatī”ti āha. Atthi nu kho",
  "tika-s0201t:1274_8": "metiādi pana sabhāvato iriyāpathādīnaṃ ādikammikassa anicchitabhāvadassanaṃ. Apariññāpubbikā hi pariññāti.",
  "tika-s0201t:1275_0": "137. Kāmaṃ “idha, bhikkhave, bhikkhū”tiādinā uddesaniddesesu tattha tattha bhikkhuggahaṇaṃ",
  "tika-s0201t:1275_1": "kataṃ, taṃ paṭipattiyā bhikkhubhāvadassanatthaṃ, desanā pana sabbasādhāraṇāti dassetuṃ",
  "tika-s0201t:1275_2": "“yo hi koci, bhikkhave”icceva vuttaṃ, na bhikkhuyevāti dassento “yo hi koci, bhikkhu",
  "tika-s0201t:1275_3": "vā”tiādimāha. Dassanamaggena ñātamariyādaṃ anatikkamitvā jānantī sikhāppattā aggamaggapaññā",
  "tika-s0201t:1275_4": "aññā nāma, tassa phalabhāvato aggaphalampīti āha “aññāti arahatta”nti. Appatarepi",
  "tika-s0201t:1275_5": "kāle sāsanassa niyyānikabhāvaṃ dassentoti yojanā.",
  "tika-s0201t:1276": "138. Niyyātentoti nigamento.",
  "tika-s0201t:1277": "Papañcasūdaniyā majjhimanikāyaṭṭhakathāya",
  "tika-s0201t:1278": "Satipaṭṭhānasuttavaṇṇanāya līnatthappakāsanā samattā.",
  "tika-s0201t:1279": "Niṭṭhitā ca mūlapariyāyavaggavaṇṇanā.",
  "tika-s0201t:1280": "Paṭhamo bhāgo niṭṭhito.",
  "tika-s0201t:1281": "Namo tassa bhagavato arahato sammāsambuddhassa",
  "tika-s0201t:1282": "Majjhimanikāye",
  "tika-s0201t:1283": "Mūlapaṇṇāsa-ṭīkā",
  "tika-s0201t:1284": "(Dutiyo bhāgo)",
  "tika-s0201t:1285": "2. Sīhanādavaggo",
  "tika-s0201t:1286": "1. Cūḷasīhanādasuttavaṇṇanā",
  "tika-s0201t:1287_0": "139. Suttadesanāvatthusaṅkhātassa atthassa uppatti aṭṭhuppatti, sā tassa atthīti",
  "tika-s0201t:1287_1": "aṭṭhuppattikoti vuttovāyamattho. Lābhasakkārapaccayāti lābhasakkāranimittaṃ, bhagavato",
  "tika-s0201t:1287_2": "saṅghassa ca uppannalābhasakkārahetu, attano vā lābhasakkāruppādanahetu. Titthiyaparideviteti",
  "tika-s0201t:1287_3": "titthiyānaṃ “kiṃ bho samaṇoyeva gotamo samaṇo”tiādinā vippalapanimittaṃ. “Mahālābhasakkāro",
  "tika-s0201t:1287_4": "uppajjī”ti vatvā samantapāsādikatthaṃ tassa uppattikāraṇaṃ dassento “catuppamāṇiko",
  "tika-s0201t:1287_5": "hī”tiādimāha. Cattāri pamāṇāni catuppamāṇāni, catuppamāṇāni etassa atthīti catuppamāṇiko.",
  "tika-s0201t:1287_6": "Lokoyeva saṅgamma samāgamma vasanaṭṭhena lokasannivāso, sattakāyoti attho. Pamināti",
  "tika-s0201t:1287_7": "uḷāratādivisesaṃ etenāti pamāṇaṃ rūpaṃ rūpakāyo pamāṇaṃ etassāti rūpappamāṇo. Tato",
  "tika-s0201t:1287_8": "eva rūpe pasannoti rūpappasanno. Sesapadesupi eseva nayo. Ghosoti pavattathutighoso.",
  "tika-s0201t:1287_9": "Lūkhanti paccayalūkhatā. Dhammoti sīlādayo guṇadhammā adhippetā.",
  "tika-s0201t:1288_0": "Tesaṃ puggalānaṃ. Ārohanti uccataṃ. Sā ca kho tasmiṃ tasmiṃ kāle pamāṇayuttā daṭṭhabbā.",
  "tika-s0201t:1288_1": "Pariṇāhanti nātikisanātithūlatāvasena mitapariṇāhaṃ. Saṇṭhānanti tesaṃ tesaṃ aṅgapaccaṅgānaṃ",
  "tika-s0201t:1288_2": "susaṇṭhitataṃ. Pāripūrinti sabbesaṃ sarīrāvayavānaṃ paripuṇṇataṃ avekallataṃ. Tattha",
  "tika-s0201t:1288_3": "pamāṇaṃ gahetvāti tasmiṃ rūpe rūpasampattiyaṃ pamāṇabhāvaṃ upādāya. Pasādaṃ janetīti",
  "tika-s0201t:1288_4": "adhimokkhaṃ uppādeti.",
  "tika-s0201t:1289_0": "Paravaṇṇanāyāti “amuko ediso ca ediso cā”ti yasaguṇavacanena. Parathomanāyāti sammukhāva",
  "tika-s0201t:1289_1": "parassa silāghuppādanena abhitthavanena. Parapasaṃsanāyāti parammukhā parassa guṇasaṃkittanena.",
  "tika-s0201t:1289_2": "Paravaṇṇahārikāyāti paramparavaṇṇahārikāya paramparāya parassa kittisaddūpasaṃhārena.",
  "tika-s0201t:1289_3": "Tatthāti tasmiṃ thutighose.",
  "tika-s0201t:1290_0": "Cīvaralūkhanti thūlajiṇṇabahutunnakatādiṃ cīvarassa lūkhabhāvaṃ. Pattalūkhanti anekaganthikāhatādiṃ",
  "tika-s0201t:1290_1": "pattassa lūkhabhāvaṃ. Vividhaṃ vā dukkarakārikanti dhutaṅgasevanādivasena pavattaṃ",
  "tika-s0201t:1290_2": "nānāvidhaṃ dukkaracariyaṃ.",
  "tika-s0201t:1291": "Sīlaṃ vā passitvāti sīlapāripūrivasena visuddhaṃ kāyavacīsucaritaṃ ñāṇacakkhunā passitvā. Jhānādiadhigamasiddhaṃ samādhiṃ vā. Vipassanābhiññāsaṅkhātaṃ paññaṃ vā.",
  "tika-s0201t:1292_0": "Bhagavato sarīraṃ disvāti sambandho. Rūpappamāṇopi sammāsambuddheyeva pasīdati aparimitakālasamupacitapuññānubhāvanipphannāya",
  "tika-s0201t:1292_1": "sabbaso anavajjāya sabbākāraparipuṇṇāvayavāya rūpakāyasampattiyā samantapāsādikattā,",
  "tika-s0201t:1292_2": "yassā rucirabhāvo visuddhe vigatavalāhake deve puṇṇamāsiyaṃ paripuṇṇakalābhāgamaṇḍalaṃ",
  "tika-s0201t:1292_3": "candamaṇḍalaṃ abhibhavitvā atirocati, pabhassarabhāvo saradasamayaṃ saṃvaddhitadiguṇatejakiraṇajālasamujjalaṃ",
  "tika-s0201t:1292_4": "sūriyamaṇḍalaṃ abhibhavati, sommakiraṇarasasamujjalabhāvehi tadubhayehi abhibhuyya",
  "tika-s0201t:1292_5": "vattamānaṃ ekasmiṃ khaṇe dasasahassilokadhātuṃ vijjotanasamatthaṃ mahābrahmuno pabhāsamudayaṃ",
  "tika-s0201t:1292_6": "abhivihacca bhāsate tapate virocati ca.",
  "tika-s0201t:1293_0": "Satipi aṅgapariccāgādīnaṃ dānapāramibhāve pariccāgavisesabhāvadassanatthañceva sudukkarabhāvadassanatthañca",
  "tika-s0201t:1293_1": "aṅgapariccāgādiggahaṇaṃ, tatthāpi ca aṅgapariccāgato visuṃ nayanapariccāgaggahaṇaṃ,",
  "tika-s0201t:1293_2": "pariccāgabhāvasāmaññepi rajjapariccāgato puttadārapariccāgaggahaṇañca kataṃ. Ādinā",
  "tika-s0201t:1293_3": "nayenāti ādi-saddena pubbayogapubbacariyādihetusampattiyā, “itipi so bhagavā”tiādinā",
  "tika-s0201t:1293_4": "vuttāya phalasampattiyā, “so dhammaṃ desetī”tiādinā vuttāya sattupakārakiriyāya ca",
  "tika-s0201t:1293_5": "saṅgaho daṭṭhabbo. Sammāsambuddheyeva pasīdati yathāvuttaguṇānaṃ anaññasādhāraṇabhāvato",
  "tika-s0201t:1293_6": "acchariyabbhutabhāvato ca. Sesesupi eseva nayo.",
  "tika-s0201t:1294_0": "“Cīvaralūkhaṃ disvā”ti vatvā taṃ dassetuṃ “sace bhagavā”tiādi vuttaṃ. Sāṇapaṃsukūlacīvarenāti",
  "tika-s0201t:1294_1": "matakaḷevaraṃ paliveṭhetvā chaḍḍitena tumbamatte kimī papphoṭetvā gahitena sāṇapaṃsukūlacīvarena.",
  "tika-s0201t:1294_2": "Bhāriyanti garukaṃ, dukkaranti attho. Vadhuyuvatīmajjhimitthivasena, bālayobbanapurāṇavasena",
  "tika-s0201t:1294_3": "vā tividhanāṭakatā. Hareṇuyūsaṃ maṇḍalakalāyaraso. “Yāpessati nāmā”ti nāma-saddaṃ",
  "tika-s0201t:1294_4": "ānetvā sambandho. Nāma-saddayogena hi anāgatakālassa viya payogo, yāpeti icceva attho.",
  "tika-s0201t:1294_5": "Appāṇakanti nirassāsaṃ nirodhitassāsapassāsaṃ.",
  "tika-s0201t:1295_0": "Samādhiguṇanti sādhāraṇato vuttamatthaṃ vivarati jhānādiggahaṇena. Mānadabbanimmadanena",
  "tika-s0201t:1295_1": "nibbisevanabhāvāpādanampi damanamevāti vuttaṃ “pāthikaputtadamanādīnī”ti. Ādi-saddena",
  "tika-s0201t:1295_2": "saccakāḷavakabakadamanādīnaṃ saṅgaho. Bāverunti evaṃnāmakaṃ visayaṃ. Sarasampannoti",
  "tika-s0201t:1295_3": "aṭṭhaṅgasamannāgatena sarena samannāgato. Tena brahmassaratākaravīkabhāṇitādassanena",
  "tika-s0201t:1295_4": "lakkhaṇahāranayena avasesalakkhaṇapāripūriṃ viya tadavinābhāvato buddhānaṃ desanāvilāsañca vibhāveti.",
  "tika-s0201t:1296": "Hatappabhāti buddhānubhāvena vigatatejā. Kāḷapakkhūpameti sattānaṃ byāmohandhakārābhibhavena kāḷapakkharattūpame. Sūriyeti sūriye udayitvā obhāsenteti adhippāyo.",
  "tika-s0201t:1297_0": "Siṅghāṭaketi tikoṇaracchāyaṃ. Catukketi sandhiyaṃ. Paridevantīti anutthunanavasena",
  "tika-s0201t:1297_1": "vippalapanti. Sokādhikakato hi vacīpalāpo paridevo. Loke uppajjamāneyeva uppannāti",
  "tika-s0201t:1297_2": "attano diṭṭhivādassa purātanabhāvaṃ dīpenti.",
  "tika-s0201t:1298_0": "Sesapadesupīti “idha dutiyo samaṇo”tiādīsu sesavāresupi yathā hi “vivicceva kāmehī”ti",
  "tika-s0201t:1298_1": "ettha kato niyamo “vivicca akusalehī”ti etthāpi katoyeva hoti sāvadhāraṇasseva atthassa",
  "tika-s0201t:1298_2": "icchitabbattā, evamidhāpīti. Tenāha “dutiyādayopī”tiādi. Sāmaññaphalādhigamavasena",
  "tika-s0201t:1298_3": "nippariyāyato samaṇabhāvoti tesaṃ vasenettha cattāro samaṇā desitāti tamatthaṃ suttantarena",
  "tika-s0201t:1298_4": "samatthetuṃ “tenevāhā”tiādi vuttaṃ. Paṭipattikkamena desanākkamena ca sakadāgāmiādīnaṃ",
  "tika-s0201t:1298_5": "dutiyāditā vuttāti sotāpannassa paṭhamatā avuttasiddhāti na coditā. Phalaṭṭhakasamaṇāva",
  "tika-s0201t:1298_6": "adhippetā samitapāpasamaṇaggahaṇato. Kasmā panettha mahāparinibbāne viya maggaṭṭhā",
  "tika-s0201t:1298_7": "tadatthāya paṭipannā ca na gahitāti? Veneyyajjhāsayato. Tattha hi maggādhigamatthāya",
  "tika-s0201t:1298_8": "vipassanāpi ito bahiddhā natthi, kuto maggaphalānīti dassentena bhagavatā “ñāyassa",
  "tika-s0201t:1298_9": "dhammassa padesavattī, ito bahiddhā samaṇopi natthī”ti vuttaṃ. Idha pana niṭṭhānappattameva",
  "tika-s0201t:1298_10": "taṃtaṃsamaṇabhāvaṃ gaṇhantena phalaṭṭhakasamaṇāva gahitā “maggaṭṭhato phalaṭṭho savisesaṃ",
  "tika-s0201t:1298_11": "dakkhiṇeyyo”ti. Svāyamattho dvīsu suttesu desanābhedeneva viññāyatīti.",
  "tika-s0201t:1299_0": "Rittāti vivittā. Tucchāti nissārā paṭipannakasārābhāvato. Pavadanti etehīti pavādā,",
  "tika-s0201t:1299_1": "diṭṭhigatikānaṃ nānādiṭṭhidīpakā samayāti āha “cattāro sassatavādā”tiādi. Tattha",
  "tika-s0201t:1299_2": "yaṃ vattabbaṃ, taṃ parato āgamissati. Teti yathāvuttasamaṇā. Etthāti “parappavādā”ti",
  "tika-s0201t:1299_3": "vutte bāhirakasamaye.",
  "tika-s0201t:1300_0": "Yanti yasmiṃ. Bhummatthe hi idaṃ paccattavacanaṃ. Ñāyo vuccati saha vipassanāya ariyamaggo.",
  "tika-s0201t:1300_1": "Tena hi nibbānaṃ ñāyati gammati paṭivijjhatīti. So eva nibbānasampāpakahetutāya dhammoti",
  "tika-s0201t:1300_2": "āha “ñāyassa dhammassā”ti.",
  "tika-s0201t:1301_0": "Tesaṃ parappavādasāsanānaṃ akhettatā khettatā ca ariyamaggassa abhāvabhāvā suparisuddhassa",
  "tika-s0201t:1301_1": "sīlassa suparisuddhāya samathavipassanāya abhāvato sāvato ca. Tadubhayañca durakkhātasvākkhātabhāvahetukaṃ,",
  "tika-s0201t:1301_2": "so ca asammāsambuddhasammāsambuddhapaveditatāyāti parājikāya satthu vipattihetutāya",
  "tika-s0201t:1301_3": "sāsanassa aniyyānabhāvoti dasseti.",
  "tika-s0201t:1302_0": "Idāni yathāvuttamatthaṃ pariyāyato ca pāḷiyā ca samatthetuṃ “tenāha bhagavā”tiādinā",
  "tika-s0201t:1302_1": "pāḷiṃ dassetvā upamāpadesena tattha suttaṃ vibhāvento “yasmā”tiādimāha. Tattha yasmā",
  "tika-s0201t:1302_2": "ekaccānaṃ visesato sīhānaṃ purimaṃ pādadvayaṃ hatthakiccampi karoti, tasmā āha “surattahatthapādo”ti.",
  "tika-s0201t:1302_3": "Sīhassa kesā nāma kesarāyatanā khandhalomā. Gocariyahatthikulaṃ nāma pakatihatthikulaṃ,",
  "tika-s0201t:1302_4": "yaṃ “kālāvaka”ntipi vuccati. Ghoṭako nāma assakhaḷuṅko. Sineruparibhaṇḍe simbalirukkhehi",
  "tika-s0201t:1302_5": "sañchādito paññāsayojano daho simbalidaho, taṃ parivāretvā mahantaṃ simbalivanaṃ,",
  "tika-s0201t:1302_6": "taṃ sandhāyāha “simbalidahavane”ti. Aññatitthāvāsabhūmiyaṃ imesu samaṇesu ekacco",
  "tika-s0201t:1302_7": "na uppajjati, īdiso panettha vikappo natthi, sabbena sabbaṃ na uppajjantevāti dassento",
  "tika-s0201t:1302_8": "“ekasamaṇopī”ti āha. Ariyamaggaparikkhateti ariyamagguppattiyā abhisaṅkhate, yadā",
  "tika-s0201t:1302_9": "sāsanikānaṃ sammāpaṭipattiyā ariyamaggo dibbati, tadāti attho.",
  "tika-s0201t:1303_0": "Sammāti suṭṭhu. Suṭṭhu nadanaṃ nāma hetuyuttaṃ suṭṭhu katvā kathananti āha “hetunā”ti.",
  "tika-s0201t:1303_1": "So ca hetu aviparīto eva icchitabboti āha “nayenā”ti, ñāyenāti attho. Evaṃbhūto ca",
  "tika-s0201t:1303_2": "so yathādhippetatthaṃ karoti sādhetīti dassento āha “kāraṇenā”ti. Yadi tiracchānasīhassa",
  "tika-s0201t:1303_3": "nādo sabbatiracchānaekaccamanussāmanussanādato seṭṭhattā seṭṭhanādo, kimaṅgaṃ pana",
  "tika-s0201t:1303_4": "tathāgatasīhanādoti āha “sīhanādanti seṭṭhanāda”nti. Yadi tiracchānasīhanādassa seṭṭhanādatā",
  "tika-s0201t:1303_5": "nibbhayatāya appaṭisattutāya icchitā, tathāgatasīhanādasseva ayamattho sātisayoti",
  "tika-s0201t:1303_6": "āha “abhītanādaṃ appaṭināda”nti. Idānissa seṭṭhanādabhāvaṃ kāraṇena paṭipādento “imesañhī”tiādimāha.",
  "tika-s0201t:1303_7": "Tena “sammā”ti vuttamatthaṃ samattheti. Tattha atthitāyāti iminā sīhanādassa uttamatthataṃ",
  "tika-s0201t:1303_8": "dasseti. Bhūtaṭṭho hi uttamaṭṭho. Tāya eva bhūtaṭṭhatāya abhītanādatāti dassento",
  "tika-s0201t:1303_9": "“ime samaṇā…pe… nāma hotī”ti āha. Abhūtañhi vadato kutoci bhayaṃ vā āsaṅkā vā siyāti",
  "tika-s0201t:1303_10": "“idhevā”ti niyamassa aviparītataṃ dassento “amhākampi…pe… appaṭinādo nāma hotī”ti",
  "tika-s0201t:1303_11": "āha. Yañhi aññatthāpi atthi, taṃ idhevāti avadhāretuṃ na yuttanti.",
  "tika-s0201t:1304_0": "140. Khoti avadhāraṇe. Tena vijjati evāti dasseti. Yanti karaṇatthe paccattanti āha",
  "tika-s0201t:1304_1": "“yena kāraṇenā”ti. Titthaṃ nāma dvāsaṭṭhi diṭṭhiyo tabbinimuttassa kassaci diṭṭhivipphanditassa",
  "tika-s0201t:1304_2": "abhāvato. Pāragamanasaṅkhātaṃ taraṇaṃ diṭṭhigatikānaṃ tattha tattheva aparāparaṃ",
  "tika-s0201t:1304_3": "ummujjananimujjanavasena pilavananti āha “taranti uppalavantī”ti. Uppādetāti pūraṇādiko.",
  "tika-s0201t:1304_4": "Titthe jātāti titthiyā, yathāvuttaṃ vā diṭṭhigatasaṅkhātaṃ titthaṃ etesaṃ atthīti",
  "tika-s0201t:1304_5": "titthikā, titthikā eva titthiyā. Assasanti ettha, etenāti vā assāso, avassayo.",
  "tika-s0201t:1305_0": "Pakatatthaniddeso yaṃ-taṃ-saddoti tassa “bhagavatā”tiādīhi padehi samānādhikaraṇabhāvena",
  "tika-s0201t:1305_1": "vuttassa yena abhisambuddhabhāvena bhagavā pakato satthubhāvena adhigato supākaṭo",
  "tika-s0201t:1305_2": "ca, taṃ abhisambuddhabhāvaṃ saddhiṃ āgamanapaṭipadāya atthabhāvena dassento “yo so…pe…",
  "tika-s0201t:1305_3": "abhisambuddho”ti āha. Satipi ñāṇadassanasaddānaṃ idha paññāvevacanabhāve tena tena",
  "tika-s0201t:1305_4": "visesena nesaṃ savisaye visesappavattidassanatthaṃ asādhāraṇavisesavasena vijjāttayavasena",
  "tika-s0201t:1305_5": "vijjābhiññānāvaraṇavasena sabbaññutaññāṇamaṃsacakkhuvasena paṭivedhadesanāñāṇavasena",
  "tika-s0201t:1305_6": "ca te yojetvā dassento “tesaṃ tesa”ntiādimāha. Tattha āsayānusayaṃ jānatā āsayānusayañāṇena,",
  "tika-s0201t:1305_7": "sabbaṃ ñeyyadhammaṃ passatā sabbaññutānāvaraṇañāṇehi. Pubbenivāsādīhīti pubbenivāsaāsavakkhayañāṇehi.",
  "tika-s0201t:1305_8": "Anaññasādhāraṇapuññānubhāvanibbatto anuttarañāṇādhigamaladdhapurāvattako ca bhagavato",
  "tika-s0201t:1305_9": "rūpakāyo atikkammeva devānaṃ devānubhāvaṃ vattatīti āha “sabbasattānaṃ…pe… passatā”ti.",
  "tika-s0201t:1305_10": "Paṭivedhapaññāyāti maggapaññāya. Tāya hi sabbaso ñeyyadhammesu sammohassa vidhamitattā",
  "tika-s0201t:1305_11": "pacchā pavattajānanaṃ tassa jānanaṃ viya vuccati.",
  "tika-s0201t:1306_0": "Arīnanti kilesārīnaṃ, pañcavidhamārānaṃ vā sāsanapaccatthikānaṃ vā aññatitthiyānaṃ,",
  "tika-s0201t:1306_1": "tesaṃ hananaṃ pāṭihāriyehi abhibhavanaṃ appaṭibhānatākaraṇaṃ ajjhupekkhanaṃ vā. Kesivinayasuttañcettha",
  "tika-s0201t:1306_2": "nidassanaṃ. Tathā ca ṭhānāṭṭhānādīni vā jānatā, yathākammupage satte passatā, savāsanānamāsavānaṃ",
  "tika-s0201t:1306_3": "khīṇattā arahatā, abhiññeyyādibhede dhamme abhiññeyyādito aviparītāvabodhena sammāsambuddhena.",
  "tika-s0201t:1306_4": "Atha vā tīsu kālesu appaṭihatañāṇatāya jānatā, kāyakammādīnaṃ ñāṇānuparivattanena",
  "tika-s0201t:1306_5": "nisammakāritāya passatā, ravādīnampi abhāvasādhikāya pahānasampadāya arahatā, chandādīnaṃ",
  "tika-s0201t:1306_6": "ahānihetubhūtāya akkhayapaṭibhānasādhikāya sabbaññutāya sammāsambuddhena. Evaṃ dasabalaaṭṭhārasāveṇikabuddhadhammavasenapi",
  "tika-s0201t:1306_7": "yojanā veditabbā. Yeti caturo dhamme. Attanīti amhesu. Na rājarājamahāmattādīsu upatthambhaṃ",
  "tika-s0201t:1306_8": "sampassamānā, na kāyabalaṃ sampassamānāti yojanā.",
  "tika-s0201t:1307_0": "Uppannapasādoti aveccappasādaṃ vadati. Vakkhati hi “cattāri sotāpannassa aṅgāni kathitānī”ti.",
  "tika-s0201t:1307_1": "Kāmaṃ asekkhāpi asekkhāya samasikkhatāya sahadhammikā eva, ciṇṇabrahmacariyatāya",
  "tika-s0201t:1307_2": "pana sahadhammaṃ carantīti na vattabbāti asekkhavāro na gahito. Sabbepeteti ete yathāvuttā",
  "tika-s0201t:1307_3": "bhikkhuādayo sotāpannādayo ca puthujjanā ariyā cāti sabbepi ete taṃtaṃsikkhāhi samānadhammattā",
  "tika-s0201t:1307_4": "sahadhammattā “sahadhammikā”ti vuccanti. Idāni nibbattitaariyadhammavaseneva sahadhammike",
  "tika-s0201t:1307_5": "dassento “apicā”tiādimāha. Maggadassanamhīti pariññābhisamayādivasena saccapaṭivedhena",
  "tika-s0201t:1307_6": "“nava maggaṅgāni, aṭṭha bojjhaṅgānī”tiādinā vivādo natthi. Ekadhammacāritāyāti samānadhammacāritāya.",
  "tika-s0201t:1307_7": "Na hi paṭividdhasaccānaṃ “mayā dhammo sudiṭṭho, tayā duddiṭṭho”tiādinā vivādo atthi.",
  "tika-s0201t:1307_8": "Diṭṭhisīlasāmaññena saṅghātā hi te uttamapurisā. Imināti “sahadhammikā kho panā”tiādivacanena.",
  "tika-s0201t:1307_9": "Tattha piyamanāpaggahaṇena sīlesu paripūrakāritāpadesena ekadesena gahitaṃ saṅghasuppaṭipattiṃ",
  "tika-s0201t:1307_10": "paripuṇṇaṃ katvā dasseti. Ye hi sampannasīlā suvisuddhadassanā, te viññūnaṃ piyā",
  "tika-s0201t:1307_11": "manāpāti. Ettāvatāti “atthi kho no āvuso”tiādinayappavattena ratanattayapasādajotanena",
  "tika-s0201t:1307_12": "akkhātā tesu tesu suttapadesesu.",
  "tika-s0201t:1308_0": "141. Satthari pasādoti pasādaggahaṇena “bhagavatā”tiādinā vā pasādanīyā dhammā gahitā.",
  "tika-s0201t:1308_1": "Tena buddhasubuddhataṃ dasseti, tathā “dhamme pasādo”ti iminā dhammasudhammataṃ,",
  "tika-s0201t:1308_2": "itarena saṅghasuppaṭipannataṃ. Yena cittena aññattha anupalabbhamānena sāsaneyeva",
  "tika-s0201t:1308_3": "samaṇo ito bahiddhā natthīti ayamattho, sammadeva, patiṭṭhāpitoti veditabbaṃ. Tatrāyaṃ",
  "tika-s0201t:1308_4": "yojanā – yasmā sammāsambuddho amhākaṃ satthā, tasmā atthi kho no, āvuso, satthari",
  "tika-s0201t:1308_5": "pasādo, sammāsambuddhattā cassa svākhāto dhammoti atthi dhamme pasādo, tato eva ca",
  "tika-s0201t:1308_6": "atthi sīlesu paripūrakāritāti sahadhammikā…pe… pabbajitā cāti evamettha satthari",
  "tika-s0201t:1308_7": "pasādena dhamme pasādo, tena saṅghasuppaṭipattīti ayañca nayo lesenapi parappavādesu",
  "tika-s0201t:1308_8": "natthīti idheva samaṇo…pe… samaṇehi aññehīti.",
  "tika-s0201t:1309_0": "Paṭividdhasaccānaṃ pahīnānurodhānaṃ gehassitapemassa asambhavo evāti “idānī”ti vuttaṃ.",
  "tika-s0201t:1309_1": "Yadi evaṃ “upajjhāyena, bhikkhave, saddhivihārikamhi puttapemaṃ upaṭṭhapetabbaṃ”tiādivacanaṃ",
  "tika-s0201t:1309_2": "kathanti? Nayidaṃ gehassitapemaṃ sandhāya vuttaṃ, taṃsadisattā pana pemamukhena vutto",
  "tika-s0201t:1309_3": "mettāsneho. Na hi bhagavā bhikkhū saṃkilese niyojeti. Evarūpaṃ pemaṃ sandhāyāti pasādāvahaguṇāvahato",
  "tika-s0201t:1309_4": "pūraṇādīsu bhatti pasādo na hoti, pasādapatirūpakā pana lobhapavattīti daṭṭhabbā.",
  "tika-s0201t:1309_5": "Theroti mahāsaṅgharakkhitatthero. Yena aṭṭhakathā potthakaṃ āropitā. Ekova satthā",
  "tika-s0201t:1309_6": "anaññasādhāraṇaguṇattā, aññathā anacchariyattā satthulakkhaṇameva na paripūreyya.",
  "tika-s0201t:1309_7": "Visuṃ katvāti aññehi vivecetvā attano āveṇikaṃ katvā. “Amhākaṃ satthā”ti byāvadantānaṃ",
  "tika-s0201t:1309_8": "aññesaṃ satthā na hotīti atthato āpannameva hoti, tathā ca padesavattiniṃ tassa satthutaṃ",
  "tika-s0201t:1309_9": "paṭijānantā paripuṇṇalakkhaṇasatthutaṃ icchantānampi tato viruddhā satthubhāvapariyesanena",
  "tika-s0201t:1309_10": "parājitā honti. Pariyattidhammeti adhikabrahmaguṇasuttageyyādippabhedasamaye. Tattha",
  "tika-s0201t:1309_11": "ajasīla…pe… kukkurasīlādīsūti idaṃ yebhuyyena aññatitthiyānaṃ tādisaṃ vatasamādānasabbhāvato",
  "tika-s0201t:1309_12": "vuttaṃ, ādi-saddena yamaniyamacātuyāmasaṃvarādīnaṃ saṅgahoti. Adhippayāsoti adhikaṃ",
  "tika-s0201t:1309_13": "payasati payujjati etenāti adhippayāso, savisesaṃ adhikattabbakiriyā. Tenāha “adhikappayogo”ti.",
  "tika-s0201t:1310_0": "Tassa pasādassa pariyosānabhūtāti tassa satthari dhamme ca pasādassa niṭṭhānabhūtā.",
  "tika-s0201t:1310_1": "Niṭṭhāti mokkho. Samayavādīnañhi tasmiṃ tasmiṃ samaye tadupadesake ca pasādo yāvadeva",
  "tika-s0201t:1310_2": "mokkhādhigamanaṭṭho. Diṭṭhigatikā tathā tathā attano laddhivasena niṭṭhaṃ parikappenti",
  "tika-s0201t:1310_3": "yevāti āha “niṭṭhaṃ apaññapento nāma natthī”ti. Brāhmaṇānanti brāhmaṇavādīnaṃ. Tesaṃ",
  "tika-s0201t:1310_4": "ekacce brahmunā salokatā niṭṭhāti vadanti, ekacce tassa samīpatā, ekacce tena saṃyogo",
  "tika-s0201t:1310_5": "niṭṭhāti vadanti. Tattha ye salokatāvādino samīpatāvādino ca, te dvedhāvādino, itare",
  "tika-s0201t:1310_6": "advedhāvādino. Sabbepi te atthato brahmalokupapattiyaṃyeva niṭṭhāsaññino. Tattha",
  "tika-s0201t:1310_7": "hi nesaṃ niccābhiniveso yathā taṃ bakassa brahmuno. Tena vuttaṃ “brahmaloko niṭṭhā”ti.",
  "tika-s0201t:1310_8": "Brahmalokoti paṭhamajjhānabhūmi. Mahātāpasānanti vekhanasāditāpasānaṃ. Mahābrahmā",
  "tika-s0201t:1310_9": "viya paṭhamajjhānabhūmiyaṃ ābhassaresu eko sabbaseṭṭho natthīti “ābhassarā”ti puthuvacanaṃ.",
  "tika-s0201t:1310_10": "Paribbājakānanti sañcayādiparibbājakānaṃ. Anto ca mano ca etassa natthīti anantamānaso.",
  "tika-s0201t:1310_11": "Ājīvakānañhi sabbadābhāvato ananto, sukhadukkhādisamatikkamanato amānaso. Iminā aṭṭhahi",
  "tika-s0201t:1310_12": "lokadhammehi upakkiliṭṭhacittataṃ dasseti.",
  "tika-s0201t:1311_0": "Papañce yaṃ vattabbaṃ, taṃ heṭṭhā vuttameva. Taṇhādiṭṭhiyova adhippetā mamaṅkāraahaṅkāravigamassa",
  "tika-s0201t:1311_1": "adhippetattā. Yathā pañcasu ṭhānesu ekova kileso lobho āgato, evaṃ dvīsu ṭhānesu",
  "tika-s0201t:1311_2": "tayo kilesā āgatā “doso moho diṭṭhī”ti. “Sadosassā”ti hi vuttaṭṭhāne paṭighaṃ akusalamūlaṃ",
  "tika-s0201t:1311_3": "gahitaṃ, “paṭiviruddhassā”ti virodho, “samohassā”ti moho akusalamūlaṃ, “aviddasuno”ti",
  "tika-s0201t:1311_4": "malyaṃ, asampajaññaṃ vā, “saupādānassā”ti “natthi dinna”ntiādinā nayena gahaṇaṃ,",
  "tika-s0201t:1311_5": "“papañcārāmassā”ti papañcuppattivasena.",
  "tika-s0201t:1312_0": "Ākāratoti pavattiākārato. Padantarena rāgavisesassa vuccamānattāādito vuttaṃ sarāgavacanaṃ",
  "tika-s0201t:1312_1": "oḷārikaṃ rāgavisayanti āha “pañcakāmaguṇikarāgavasenā”ti. Gahaṇavasenāti daḷhaggahaṇavasena.",
  "tika-s0201t:1312_2": "“Anuruddhapaṭiviruddhassā”ti ekapadavasena pāḷiyaṃ āgatattā ekajjhaṃ paduddhāro kato.",
  "tika-s0201t:1312_3": "Tattha pana “anuruddhassā”ti subhavasenāti evamattho vattabbo. Na hi paṭivirujjhanaṃ",
  "tika-s0201t:1312_4": "subhavasena hoti. Papañcuppattidassanavasenāti kilesakammavipākānaṃ aparāparuppattipaccayatāya",
  "tika-s0201t:1312_5": "saṃsārassa papañcanaṃ papañco, tassa uppattihetubhāvadassanavasena. Taṇhā hi bhavuppattiyā",
  "tika-s0201t:1312_6": "visesapaccayo. Taṇhāpaccayā upādānadassanavasenāti taṇhāpaccayassa upādānassa dassanavasena,",
  "tika-s0201t:1312_7": "yadavatthā taṇhā upādānassa paccayo, tadavatthādassanavasena. Phalena hi hetuvisesakittanametanti.",
  "tika-s0201t:1312_8": "Evaṃ viddhaṃsethāti kāmarāgabhavataṇhādivasena lobhaṃ kasmā evaṃ vippakiretha. Taṇhākaraṇavasenāti",
  "tika-s0201t:1312_9": "taṇhāyanakaraṇavasena subhākāraggahaṇavasena. Subhanti hi ārammaṇe pavatto rāgo “subha”nti vutto.",
  "tika-s0201t:1313_0": "142. Vadanti etenāti vādo, diṭṭhivādo. Diṭṭhivasena hi “sassato attā ca loko ca,",
  "tika-s0201t:1313_1": "asassato attā ca loko cā”ti ca diṭṭhigatikā paññapenti. Tenāha “dvemā, bhikkhave,",
  "tika-s0201t:1313_2": "diṭṭhiyo”ti. Taṇhārahitāya diṭṭhiyā abhāvato taṇhāvaseneva ca attano sassatabhāvābhinivesoti",
  "tika-s0201t:1313_3": "katvā vuttaṃ “taṇhādiṭṭhivasenā”ti. Allīnāti nissitā. Upagatāti avissajjanavasena",
  "tika-s0201t:1313_4": "ekibhāvamiva gatā. Ajjhositāti tāya diṭṭhiyā gilitvā pariniṭṭhāpitā viya tadantogadhā.",
  "tika-s0201t:1313_5": "Tenāha “anupaviṭṭhā”ti. Yathā gahaṭṭhānaṃ kāmajjhosānaṃ vivādamūlaṃ, evaṃ pabbajitānaṃ",
  "tika-s0201t:1313_6": "diṭṭhajjhosānanti āha “vibhavadiṭṭhiyā te paṭiviruddhā”ti. Diṭṭhivirodhena hi diṭṭhigatikavirodho.",
  "tika-s0201t:1314_0": "Khaṇikasamudayo uppādakkhaṇoti āha “diṭṭhīnaṃ nibbattī”ti. Diṭṭhinibbattiggahaṇeneva",
  "tika-s0201t:1314_1": "cettha yathā diṭṭhīnaṃ paṭiccasamuppannatā vibhāvitā, evaṃ diṭṭhivatthunopīti ubhayesampi",
  "tika-s0201t:1314_2": "aniccatā dukkhatā anattatā ca vibhāvitāti daṭṭhabbaṃ. Yāni paṭisambhidānayena “paccayasamudayo",
  "tika-s0201t:1314_3": "aṭṭha ṭhānānī”ti vuttāni, tāni dassento “khandhāpī”tiādimāha. Tattha khandhāpi diṭṭhiṭṭhānaṃ",
  "tika-s0201t:1314_4": "ārammaṇaṭṭhena “rūpaṃ attato samanupassatī”tiādivacanato. Avijjāpi diṭṭhiṭṭhānaṃ",
  "tika-s0201t:1314_5": "upanissayādivasena paccayabhāvato. Yathāha – “assutavā, bhikkhave, puthujjano ariyānaṃ",
  "tika-s0201t:1314_6": "adassāvī ariyadhammassa akovido”tiādi. Phassopi diṭṭhiṭṭhānaṃ. Yathā cāha “tadapi",
  "tika-s0201t:1314_7": "phassapaccayā, phussa phussa paṭisaṃvediyantī”ti ca. Saññāpi diṭṭhiṭṭhānaṃ. Vuttañhetaṃ",
  "tika-s0201t:1314_8": "“saññānidānā hi papañcasaṅkhāti, pathaviṃ pathavito saññatvā”ti ca ādi. Vitakkopi",
  "tika-s0201t:1314_9": "diṭṭhiṭṭhānaṃ. Vuttampi cetaṃ “takkañca diṭṭhīsu pakappayitvā, saccaṃ musāti dvayadhammamāhū”ti",
  "tika-s0201t:1314_10": "“takkī hoti vīmaṃsī”ti ca ādi. Ayonisomanasikāropi diṭṭhiṭṭhānaṃ. Yathāha bhagavā",
  "tika-s0201t:1314_11": "“tasseva ayoniso manasikaroto channaṃ diṭṭhīnaṃ aññatarā diṭṭhi uppajjati, atthi",
  "tika-s0201t:1314_12": "me attāti assa saccato thetato diṭṭhi uppajjatī”tiādi. Samuṭṭhāti etenāti samuṭṭhānaṃ,",
  "tika-s0201t:1314_13": "tassa bhāvo samuṭṭhānaṭṭho, tena. Khaṇikatthaṅgamo khaṇikanirodho. Paccayatthaṅgamo",
  "tika-s0201t:1314_14": "avijjādīnaṃ accantanirodho. So pana yena hoti, taṃ dassento “sotāpattimaggo”ti āha.",
  "tika-s0201t:1314_15": "Cattāro hi ariyamaggā yathārahaṃ tassa tassa saṅkhāragatassa accantanirodhahetu,",
  "tika-s0201t:1314_16": "khaṇikanirodho pana ahetuko.",
  "tika-s0201t:1315_0": "Ānisaṃsanti udayaṃ. So pana diṭṭhadhammikasamparāyikavasena duvidho. Tattha samparāyiko",
  "tika-s0201t:1315_1": "duggatiparikilesatāyaādīnavapakkhiko evāti itaraṃ dassento “yaṃ sandhāyā”tiādimāha.",
  "tika-s0201t:1315_2": "Ādīnavampi diṭṭhadhammikameva dassento “diṭṭhiggahaṇamūlakaṃ upaddava”ntiādimāha.",
  "tika-s0201t:1315_3": "Sotiādīnavo. Ādīnanti ādi-saddena naggiyānasanasaṅkaṭivatādīnaṃ saṅgaho. Nissarati",
  "tika-s0201t:1315_4": "etenāti nissaraṇanti vuccamāne dassanamaggo eva diṭṭhīnaṃ nissaraṇaṃ siyā, tassa",
  "tika-s0201t:1315_5": "pana atthaṅgamapariyāyena gahitattā sabbasaṅkhatanissaṭaṃ nibbānaṃ diṭṭhīhipi nissaṭanti",
  "tika-s0201t:1315_6": "katvā vuttaṃ “diṭṭhīnaṃ nissaraṇaṃ nāma nibbāna”nti. Iminātiādīsu vattabbaṃ anuyogavatte vuttanayameva.",
  "tika-s0201t:1316": "143. Diṭṭhicchedanaṃ dassentoti sabbupādānapariññādassanena sabbaso diṭṭhīnaṃ samucchedavidhiṃ dassento. Vuttāyevāti –",
  "tika-s0201t:1317": "“Upādānāni cattāri, tāni atthavibhāgato;",
  "tika-s0201t:1318": "Dhammasaṅkhepavitthārā, kamato ca vibhāvaye”ti. –",
  "tika-s0201t:1319_0": "Gāthaṃ uddisitvā atthavibhāgādivasena vuttāyeva. Kāmaṃ ito bāhirakānaṃ “imāni upādānāni",
  "tika-s0201t:1319_1": "ettakāni cattāri, na ito bhiyyo”ti īdisaṃ ñāṇaṃ natthi, kevalaṃ pana keci “kāmā pahātabbā”ti",
  "tika-s0201t:1319_2": "vadanti, keci “natthi paro lokoti ca, micchā”ti vadanti, apare “sīlabbatena suddhīti",
  "tika-s0201t:1319_3": "ca, micchā”ti vadanti, attadiṭṭhiyā pana micchābhāvaṃ sabbaso na jānanti eva. Yattakaṃ",
  "tika-s0201t:1319_4": "pana jānanti, tassapi accantappahānaṃ na jānanti, tathāpi sabbassa pariññeyyassa",
  "tika-s0201t:1319_5": "pariññeyyaṃ paññapemaicceva tiṭṭhanti. Evaṃbhūtānaṃ pana nesaṃ tattha yādisī paṭipatti,",
  "tika-s0201t:1319_6": "taṃ dassento satthā “santi, bhikkhave”tiādimāha. Tattha santīti saṃvijjanti. Tena",
  "tika-s0201t:1319_7": "tesaṃ diṭṭhigatikānaṃ vijjamānatāya avicchedataṃ dasseti. Eketi ekacce. Samaṇabrāhmaṇāti",
  "tika-s0201t:1319_8": "pabbajjupagamanena samaṇā, jātimattena ca brāhmaṇā. Sabbesanti anavasesānaṃ upādānānaṃ",
  "tika-s0201t:1319_9": "samatikkamaṃ pahānaṃ. Sammā na paññapentīti yesaṃ paññapenti, tesampi sammā pariññaṃ",
  "tika-s0201t:1319_10": "na paññapenti. Idāni taṃ atthaṃ vitthārato dassetuṃ “kecī”tiādi vuttaṃ. Tattha hotika-kuṭīcaka-bahūdaka-haṃsa-paramahaṃsa-kājaka-tidaṇḍa-monavata-seva-pārupaka-pañcamarattika-",
  "tika-s0201t:1319_11": "somakāraka-mugabbata-carabāka-tāpasa-niganthā-jīvaka-isi-pārāyanika-pañcātapika-kāpila-",
  "tika-s0201t:1319_12": "kāṇāda-saṃsāramocaka-aggibhattika-magavatika-govatika-kukkuravatika-kāmaṇḍaluka-",
  "tika-s0201t:1319_13": "vaggulivatika-ekasāṭaka-odakasuddhika-sarīrasantāpaka-sīlasuddhika-jhānasuddhika-catubbidha-",
  "tika-s0201t:1319_14": "sassatavādādayo channavuti taṇhāpāsena ḍaṃsanato, ariyadhammassa vā vibādhanato pāsaṇḍā.",
  "tika-s0201t:1319_15": "Vatthupaṭisevanaṃ kāmanti byāpārassa vatthuno paṭisevanasaṅkhātaṃ kāmaṃ. Theyyena",
  "tika-s0201t:1319_16": "sevantīti paṭihatthaādisamaññāya lokassa vacanavasena sevanti. Tīṇi kāraṇānīti “natthi",
  "tika-s0201t:1319_17": "dinna”ntiādinayappavattāni diṭṭhivisesabhūtāni vaṭṭakāraṇāni.",
  "tika-s0201t:1320": "Atthasallāpikāti atthassa sallāpikā, dvinnaṃ adhippetatthasallāpavibhāvinīti adhippāyo. Dvinnañhi vacanaṃ sallāpo. Tenāha “pathavī kirā”tiādi.",
  "tika-s0201t:1321_0": "Yo titthiyānaṃ attano satthari dhamme sahadhammikesu ca pasādo vutto, tassa anāyatanagatattā",
  "tika-s0201t:1321_1": "appasādakabhāvadassanaṃ pasādapacchedo. Tathāpavatto vādo pasādapacchedavādo vutto.",
  "tika-s0201t:1321_2": "Evarūpeti īdise vuttanayena kilesānaṃ anupasamasaṃvattanike. Dhammeti dhammapatirūpake.",
  "tika-s0201t:1321_3": "Vinayeti vinayapatirūpake. Titthiyā hi kohaññe ṭhatvā lokaṃ vañcentā dhammaṃ kathemāti",
  "tika-s0201t:1321_4": "“sattime kāyā akaṭā akaṭavidhā”tiādinā yaṃ kiñci kathetvā tathā “vinayaṃ paññapemā”ti",
  "tika-s0201t:1321_5": "gosīlavaggulivatādīni paññapetvā tādisaṃ sāvake sikkhāpetvā “dhammavinayo”ti kathenti,",
  "tika-s0201t:1321_6": "taṃ sandhāyetaṃ vuttaṃ “dhammavinaye”ti. Tenāha “ubhayenapi aniyyānikaṃ sāsanaṃ dassetī”ti.",
  "tika-s0201t:1321_7": "Parittampi nāma puññaṃ kātukāmaṃ maccheramalābhibhūtatāya nivārentassa antarāyaṃ",
  "tika-s0201t:1321_8": "tassa karoto diṭṭheva dhamme viññūhi garahitabbatā samparāye ca duggati pāṭikaṅkhā,",
  "tika-s0201t:1321_9": "kimaṅgaṃ pana sakalavaṭṭadukkhanissaraṇāvahe jinacakke pahāradāyino titthakarassa",
  "tika-s0201t:1321_10": "tadovādakarassa cāti imamatthaṃ dassento “aniyyānikasāsanamhi hī”tiādimāha. Yathā",
  "tika-s0201t:1321_11": "so pasādo samparāye na sammaggato attano pavattivasenāti dassento “kañci kālaṃ gantvāpi",
  "tika-s0201t:1321_12": "pacchā vinassati yevā”ti āha, aveccappasādo viya accantiko na hotīti attho.",
  "tika-s0201t:1322_0": "Sampajjamānā yathāvidhipaṭipattiyā tiracchānayoniṃ āvahati. Kammasarikkhakena hi",
  "tika-s0201t:1322_1": "vipākeneva bhavitabbaṃ. Sabbampi kāraṇabhedanti sabbampi yathāvuttaṃ titthakarānaṃ",
  "tika-s0201t:1322_2": "sāvakānaṃ apāyadukkhāvahaṃ micchāpaṭipattisaṅkhātaṃ kāraṇavisesaṃ. So panesa pasādo",
  "tika-s0201t:1322_3": "na niyyāti micchattapakkhikattā surāpītasiṅgāle pasādo viya. Suraṃ parissāvetvā chaḍḍitakasaṭaṃ",
  "tika-s0201t:1322_4": "surājallikaṃ. Brāhmaṇā nāma dhanaluddhāti adhippāyenāha “imaṃ vañcessāmī”ti. Kaṃsasatāti kahāpaṇasatā.",
  "tika-s0201t:1323_0": "144. Tassāti pasādassa. Sabbopi lobho kāmupādānanteva vuccatīti āha “arahattamaggena",
  "tika-s0201t:1323_1": "kāmupādānassa pahānapariñña”nti. Evarūpeti īdise sabbaso kilesānaṃ upasamasaṃvattanike.",
  "tika-s0201t:1323_2": "Yathānusiṭṭhaṃ paṭipajjamānānaṃ apāyesu apatanavasena dhāraṇaṭṭhena dhamme. Sabbaso",
  "tika-s0201t:1323_3": "vinayanaṭṭhena vinaye. Tattha bhavadukkhanissaraṇāya saṃvattane.",
  "tika-s0201t:1324_0": "Namassamāno aṭṭhāsi dve asaṅkhyeyyāni paccekabodhipāramīnaṃ pūraṇena tattha buddhasāsane",
  "tika-s0201t:1324_1": "paricayena ca bhagavati pasannacittatāya ca. “Ulūkā”tyādigāthā rukkhadevatāya bhāsitā.",
  "tika-s0201t:1324_2": "Kāluṭṭhitanti sāyanhakāle divāvihārato uṭṭhitaṃ. Duggateso na gacchatīti duggatiṃ",
  "tika-s0201t:1324_3": "eso na gamissati. Morajiko murajavādako. Mahābherivādakavatthuādīnipi sitapātukaraṇaṃ",
  "tika-s0201t:1324_4": "ādiṃ katvā vitthāretabbāni.",
  "tika-s0201t:1325_0": "Paramattheti lokuttaradhamme. Kiṃ pana vattabbanti dhammepi paramatthe nimittaṃ gahetvā",
  "tika-s0201t:1325_1": "suṇantānaṃ. Sāmaṇeravatthūti pabbajitadivaseyeva sappena daṭṭho hutvā kālaṃ katvā",
  "tika-s0201t:1325_2": "devalokaṃ upapannasāmaṇeravatthu.",
  "tika-s0201t:1326_0": "Khīrodananti khīrena saddhiṃ sammissaṃ odanaṃ. Timbarusakanti tindukaphalaṃ. Tipusasadisā",
  "tika-s0201t:1326_1": "ekā vallijāti timbarusaṃ, tassa phalaṃ timbarusakanti ca vadanti. Kakkārikanti khuddakaelāḷukaṃ.",
  "tika-s0201t:1326_2": "Mahātipusanti ca vadanti. Vallipakkanti khuddakatipusavalliyā phalaṃ. Hatthapatāpakanti",
  "tika-s0201t:1326_3": "mandāmukhi. Ambakañjikanti ambilakañjikaṃ. Khaḷayāguntipi vadanti. Doṇinimmajjaninti",
  "tika-s0201t:1326_4": "satelaṃ tilapiññākaṃ. Vidhupananti caturassabījaniṃ. Tālavaṇṭanti tālapattehi katamaṇḍalabījaniṃ.",
  "tika-s0201t:1326_5": "Morahatthanti morapiñchehi kataṃ makasabījaniṃ.",
  "tika-s0201t:1327_0": "Vuttanayānusārenevāti yasmā idhāpi yathāvuttaṃ sabbampi kāraṇabhedaṃ ekato katvā",
  "tika-s0201t:1327_1": "dassento satthā “taṃ kissa hetū”ntiādimāha, tasmā tattha aniyyānikasāsane vuttanayassa",
  "tika-s0201t:1327_2": "anussaraṇavasena yojetvā veditabbaṃ.",
  "tika-s0201t:1328_0": "145. Pariññanti pahānapariññaṃ. Tesaṃ paccayaṃ dassetunti upādānānaṃ pariññā nāma",
  "tika-s0201t:1328_1": "pahānapariññā. Tesaṃ accantanirodho adhippeto, so ca paccayanirodhena hotīti tesaṃ",
  "tika-s0201t:1328_2": "paccayaṃ mūlakāraṇato pabhuti dassetuṃ. Ayanti idāni vuccamāno ettha “ime cā”tiādipāṭhe",
  "tika-s0201t:1328_3": "“kiṃ nidānā”tiādisamāsapadānaṃ attho. Sabbapadesūti “taṇhāsamudayā”tiādīsu sabbesu",
  "tika-s0201t:1328_4": "padesu. Iminā eva ca sabbaggahaṇena “phassanidānā”tiādīnampi padānaṃ saṅgaho daṭṭhabbo.",
  "tika-s0201t:1328_5": "Ime aññatitthiyā upādānānampi samudayaṃ na jānanti, kuto nirodhaṃ, tathāgato pana",
  "tika-s0201t:1328_6": "tesaṃ tappaccayapaccayānampi samudayañca atthaṅgamañca yāthāvato jānāti, tasmā –",
  "tika-s0201t:1328_7": "“idheva, bhikkhave, samaṇo…pe… suññā parappavādā samaṇebhi aññehī”ti yathāraddhasīhanādaṃ",
  "tika-s0201t:1328_8": "matthakaṃ pāpetvā dassento “ime ca, bhikkhave, cattāro upādānā”tiādinā nayena desanaṃ",
  "tika-s0201t:1328_9": "paṭiccasamuppādamukhena otārento vaṭṭaṃ dassetvā “yato ca kho”tiādinā vivaṭṭaṃ dassento",
  "tika-s0201t:1328_10": "arahattena desanāya kūṭaṃ gaṇhi, tamatthaṃ dassento “yasmā pana bhagavā”tiādimāha. Taṃ suviññeyyameva.",
  "tika-s0201t:1329": "Cūḷasīhanādasuttavaṇṇanāya līnatthappakāsanā samattā.",
  "tika-s0201t:1330": "2. Mahāsīhanādasuttavaṇṇanā",
  "tika-s0201t:1331": "Vesālīnagaravaṇṇanā",
  "tika-s0201t:1332_0": "146. Aparāparanti punappunaṃ. Visālībhūtatāyāti gāvutantaraṃ gāvutantaraṃ puthubhūtatāya.",
  "tika-s0201t:1332_1": "Tatrāti tassaṃ visālībhūtatāyaṃ. Chaḍḍitamatteti vissaṭṭhamatte. Ūmibhayādīhīti ūmikumbhīlaāvaṭṭasaṃsukābhayehi.",
  "tika-s0201t:1332_2": "Udakappavāhenāgatassapi ca usmā na vigacchati, usmā ca nāma īdisassa saviññāṇakatāya",
  "tika-s0201t:1332_3": "bhaveyyāti “siyā gabbho”ti cintesi. Tathā hītiādi tattha kāraṇacintā. Puññavantatāya",
  "tika-s0201t:1332_4": "duggandhaṃ nāhosi, sausumatāya pūtikabhāvo. Dārakānaṃ puññūpanissayato aṅguṭṭhakato",
  "tika-s0201t:1332_5": "cassa khīraṃ nibbatti, khīrabhattañca labhi. Carimakabhave bodhisatte kucchigate",
  "tika-s0201t:1332_6": "bodhisattamātu viya udaracchaviyā acchavippasannatāya nicchavi viyāti katvā āha “nicchavī",
  "tika-s0201t:1332_7": "ahesu”nti. Tesanti dvinnaṃ dārakānaṃ. Mātāpitaroti posakamātāpitaro. Abhisiñcitvā",
  "tika-s0201t:1332_8": "rājānaṃ akaṃsu rajjasampattiyā dāyakassa kammassa katattā, asambhinne eva rājakule",
  "tika-s0201t:1332_9": "uppannattā ca. Kumārassa puññānubhāvasañcoditā devatādhiggahitāti keci.",
  "tika-s0201t:1333_0": "Purassa apareti purassa aparadisāya gāvutamatte ṭhāne jīvakambavanaṃ viya sapākāramandirake.",
  "tika-s0201t:1333_1": "Acirapakkantoti ettha na desantarapakkamanaṃ adhippetaṃ, atha kho sāsanato apakkamananti",
  "tika-s0201t:1333_2": "dassento “vibbhamitvā”tiādimāha. Tenevāha “imasmā dhammavinayā”ti. Parisatīti parisāyaṃ,",
  "tika-s0201t:1333_3": "janasamūheti attho. Janasamūhagato pana “parisamajjhe”ti vutto. Bhāvanāmanasikārena",
  "tika-s0201t:1333_4": "vinā pakatiyāva manussehi nibbattetabbo dhammoti manussadhammo, manussattabhāvāvaho",
  "tika-s0201t:1333_5": "vā dhammo manussadhammo, anuḷāraṃ parittakusalaṃ. Yaṃ asatipi buddhuppāde vattati,",
  "tika-s0201t:1333_6": "yañca sandhāyāha “hīnena brahmacariyena, khattiye upapajjatī”ti. “Amhākaṃ buddho”ti",
  "tika-s0201t:1333_7": "buddhe mamattakārino buddhamāmakā. Sesapadadvayepi eseva nayo.",
  "tika-s0201t:1334": "Uttarimanussadhammādivaṇṇanā",
  "tika-s0201t:1335_0": "Alaṃ ariyāya ariyabhāvāyāti alamariyo, rūpāyatanaṃ jānāti cakkhuviññāṇaṃ viya passati",
  "tika-s0201t:1335_1": "cāti ñāṇadassanaṃ, dibbacakkhu. Sammasanupage ca pana dhamme lakkhaṇattayañca tathā",
  "tika-s0201t:1335_2": "jānāti passati cāti ñāṇadassanaṃ, vipassanā. Nibbānaṃ, cattāri vā saccāni asammohapaṭivedhato",
  "tika-s0201t:1335_3": "jānāti passati cāti ñāṇadassanaṃ, maggo. Phalaṃ pana nibbānavaseneva yojetabbaṃ.",
  "tika-s0201t:1335_4": "Paccavekkhaṇā maggādhigatassa atthassa paccakkhato jānanaṭṭhena ñāṇadassanaṃ, sabbaññutā",
  "tika-s0201t:1335_5": "anāvaraṇatāya samantacakkhutāya ca ñāṇadassanaṃ. Lokuttaramaggo adhippeto, tasmiñhi",
  "tika-s0201t:1335_6": "paṭisiddhe sabbesampi buddhaguṇānaṃ asambhavoti adhippāyo. Tenāha “tañhi so bhagavato paṭisedhetī”ti.",
  "tika-s0201t:1336_0": "Sukhumaṃ dhammantaraṃ nāma jhānavipassanādikaṃ ācariyānuggahena gahitaṃ nāma natthi.",
  "tika-s0201t:1336_1": "Takkapariyāhatanti “iti bhavissati, evaṃ bhavissatī”ti taṃtaṃdassetabbamatthatakkanena",
  "tika-s0201t:1336_2": "vitakkanamattena parito āhataṃ parivattitaṃ katvā. Tenāha “takketvā”tiādi. Lokiyapaññaṃ",
  "tika-s0201t:1336_3": "anujānāti upanisinnaparisāya anukūladhammakathanatoti adhippāyo. Tenāha “samaṇo gotamo”tiādi.",
  "tika-s0201t:1336_4": "Paṭibhātīti paṭibhānaṃ, “iti vakkhāmī”ti evaṃpavattaṃ kathanacittaṃ, tato paṭibhānato",
  "tika-s0201t:1336_5": "jānanaṃ paṭibhānaṃ, āgamābhāvato sayameva upaṭṭhitattā sayaṃpaṭibhānaṃ. Tenāha “imināssa",
  "tika-s0201t:1336_6": "dhammesu paccakkhabhāvaṃ paṭibāhatī”ti. Suphusitanti nibbivaraṃ. Aphusitatte hi sukhena",
  "tika-s0201t:1336_7": "vacīghoso na niccharati. Dantāvaraṇanti oṭṭhadvayaṃ. Jivhāpi thaddhatāya sukhena",
  "tika-s0201t:1336_8": "vacīghoso na niccharatīti āha “mudukā jivhā”ti. Karavīkarutamañjutāya madhuro saro.",
  "tika-s0201t:1336_9": "Elaṃ vuccati doso, elaṃ gaḷatīti elagaḷā, na elagaḷā anelagaḷā, niddosā, na rujjhatīti",
  "tika-s0201t:1336_10": "attho. Sabbametaṃ rañjanasseva kāraṇaṃ dassento vadati.",
  "tika-s0201t:1337_0": "Pañca dhammāti gambhīrañāṇacariyabhūtānaṃ khandhādīnaṃ uggahaṇa-savana-dhāraṇa-paricaya-yonisomanasikāre",
  "tika-s0201t:1337_1": "sandhāyāha. Takkarassa sammā dukkhakkhayāyāti ettha sammā-saddo ubhayatthāpi yojetabbo",
  "tika-s0201t:1337_2": "“sammā takkarassa sammā dukkhakkhayāyā”ti. Yo hi sammā dhammaṃ paṭipajjati, tasseva",
  "tika-s0201t:1337_3": "sammā dukkhakkhayo hoti. Yo pana vuttanayena takkaro, tassa niyyānaṃ atthato dhammasseva",
  "tika-s0201t:1337_4": "niyyānanti āha “so dhammo…pe… niyyāti gacchatī”ti.",
  "tika-s0201t:1338_0": "147. Kodhanoti kujjhanasīlo. Yasmā pana sunakkhatto kodhavasena kurūro pharusavacano",
  "tika-s0201t:1338_1": "ca, tasmā āha “kodhanoti caṇḍo pharuso cā”ti. Tasmiṃ attabhāve maggaphalānaṃ upanissayo",
  "tika-s0201t:1338_2": "natthīti tasmiṃ attabhāve uppajjanārahānaṃ maggaphalānaṃ upanissayo natthi. Taṃ buddhā",
  "tika-s0201t:1338_3": "“moghapuriso”ti vadanti yathā taṃ sudinnalāḷudāyiādike. Upanissaye satipi tasmiṃ",
  "tika-s0201t:1338_4": "khaṇe magge vā phale vā asati “moghapuriso”ti vadanti yathā taṃ dhaniyūpasenattherādike.",
  "tika-s0201t:1338_5": "Samucchinnopanissaye pana vattabbameva natthi. Yathā “makkhali moghapuriso manussakhippaṃ",
  "tika-s0201t:1338_6": "maññe”ti tathā sunakkhattopīti āha “imassa panā”tiādi. Assāti etena. Kattari hidaṃ",
  "tika-s0201t:1338_7": "sāmivacanaṃ. Kodhenāti kodhahetunā.",
  "tika-s0201t:1339_0": "Bhagavatoti sampadānavacanaṃ kuddhapadāpekkhāya. Pubbeti bhikkhukāle. Saddaṃ sotukāmoti",
  "tika-s0201t:1339_1": "so kira dibbacakkhunā tāvatiṃsabhavane devatānaṃ rūpaṃ passanto oṭṭhacalanaṃ passati,",
  "tika-s0201t:1339_2": "na pana saddaṃ suṇāti, tasmā tāsaṃ saddaṃ sotukāmo ahosi. Tena vuttaṃ “saddaṃ sotukāmo…pe…",
  "tika-s0201t:1339_3": "pucchī”ti. So ca atīte ekaṃ sīlavantaṃ bhikkhuṃ kaṇṇasakkhaliyaṃ paharitvā badhiramakāsi,",
  "tika-s0201t:1339_4": "tasmā parikammaṃ karontopi abhabbova dibbasotādhigamāya. Taṃ sandhāya vuttaṃ “upanissayo",
  "tika-s0201t:1339_5": "natthīti ñatvā parikammaṃ na kathesī”ti. Cintesīti attano micchāparivitakkitena ayoniso ummujjanto cintesi.",
  "tika-s0201t:1340_0": "Niyyānikattāvabodhanato abhedopacārena “desanādhammo niyyāniko”ti vutto. Niyyāno",
  "tika-s0201t:1340_1": "vā ariyamaggo bodhetabbo etassa atthīti niyyāniko desanādhammo. Attani atthitaṃ dasseti",
  "tika-s0201t:1340_2": "kiccasiddhidassanena tattha tattha pākaṭīkatattā, na paṭiññāmattena. Tathā hi yathāparādhaṃ",
  "tika-s0201t:1340_3": "taṃtaṃsikkhāpadapaññattiyā yathādhammaṃ veneyyajjhāsayānurūpañca aviparītadhammadesanāya",
  "tika-s0201t:1340_4": "devamanussehi yathābhisaṅkhatapañhānaṃ tadajjhāsayānukūlaṃ ṭhānaso vissajjanena ca",
  "tika-s0201t:1340_5": "bhagavato sabbattha appaṭihatañāṇacārabhāvena sabbaññutaññāṇaṃ viññūnaṃ pākaṭaṃ,",
  "tika-s0201t:1340_6": "tathā tattha tattha yamakapāṭihāriyakaraṇādīsu iddhividhañāṇādīnīti. Tenāha “mayhañcā”tiādi.",
  "tika-s0201t:1340_7": "Anveti yathāgahitasaṅketassa anugamanavasena eti jānātīti anvayo. Tenāha “anubujjhatīti",
  "tika-s0201t:1340_8": "attho”ti. Saṅketānugamanañcettha “yathāparādhaṃ taṃtaṃsikkhāpadapaññattiyā”tiādinā",
  "tika-s0201t:1340_9": "vuttanayameva. Evaṃ yojanā veditabbāti yathā sabbaññutaññāṇena yojanā katā, evaṃ",
  "tika-s0201t:1340_10": "“evarūpampi nāma mayhaṃ iddhividhañāṇasaṅkhātaṃ uttarimanussadhamma”ntiādinā tattha",
  "tika-s0201t:1340_11": "tattha yojanā veditabbā.",
  "tika-s0201t:1341": "Uttarimanussadhammādivaṇṇanā niṭṭhitā.",
  "tika-s0201t:1342": "Dasabalañāṇavaṇṇanā",
  "tika-s0201t:1343_0": "148. Yadipi ādito abhiññāttayavasena desanāya āgatattā cetopariyañāṇānantaraṃ upari",
  "tika-s0201t:1343_1": "tisso abhiññā vattabbā siyunti vattabbaṃ siyā, atthato pana vijjāttayaṃ yathāvuttaabhiññāttayamevāti",
  "tika-s0201t:1343_2": "katvā “tisso vijjā vattabbā siyu”nti vuttaṃ. Kasmā panettha “tāsu vuttāsu upari dasabalañāṇaṃ",
  "tika-s0201t:1343_3": "na paripūratī”ti vuttaṃ, nanu imāni ñāṇāni sesābhiññā viya attano visayassa abhijānanaṭṭhaṃ",
  "tika-s0201t:1343_4": "upādāya abhiññāsu vattabbāni, akampiyaṭṭhaṃ pana upatthambhanaṭṭhañca upādāya balañāṇesu",
  "tika-s0201t:1343_5": "yathā sammāsatiādayo indriyabalabojjhaṅgamaggaṅgesūti? Nayidamevaṃ. Tattha hi dhammānaṃ",
  "tika-s0201t:1343_6": "dhammakiccavisesavibhāvanaparāya desanāya vuttaṃ, idha pana satthu guṇavisesavibhāvanaparāya",
  "tika-s0201t:1343_7": "desanāya tathā vattuṃ na sakkā atthato anaññattā, ekaccānaṃ puthujjanānaṃ evaṃ cittaṃ",
  "tika-s0201t:1343_8": "uppajjeyya “kimidaṃ bhagavā heṭṭhā vuttaguṇe punapi gaṇhanto guṇādhikadassanaṃ karotī”ti.",
  "tika-s0201t:1343_9": "Tasmā suvuttametaṃ “upari dasabalañāṇaṃ na paripūratī”ti.",
  "tika-s0201t:1344_0": "Aññehi asādhāraṇānīti kasmā vuttaṃ, nanu cetāni sāvakānampi ekaccānaṃ uppajjantīti?",
  "tika-s0201t:1344_1": "Kāmaṃ uppajjanti, yādisāni pana buddhānaṃ ṭhānāṭṭhānañāṇādīni, na tādisāni tadaññesaṃ",
  "tika-s0201t:1344_2": "kadācipi uppajjantīti aññehi asādhāraṇānīti. Tenāha “tathāgatasseva balānī”ti. Imameva",
  "tika-s0201t:1344_3": "hi yathāvuttalesaṃ apekkhitvā tadabhāvato āsayānusayañāṇādīsu eva asādhāraṇaguṇasamaññā",
  "tika-s0201t:1344_4": "niruḷhā. Kāmaṃ ñāṇabalānaṃ ñāṇasambhāro visesapaccayo, puññasambhāropi pana nesaṃ",
  "tika-s0201t:1344_5": "paccayo eva, ñāṇasambhārassapi vā puññasambhārabhāvato “puññussayasampattiyā āgatānī”ti vuttaṃ.",
  "tika-s0201t:1345_0": "Pakatihatthikulanti giricaranadīcaravanacarādippabhedā gocariyakālāvakanāmā sabbāpi",
  "tika-s0201t:1345_1": "balena pākatikā hatthijāti. Dasannaṃ purisānanti thāmamajjhimānaṃ dasannaṃ purisānaṃ.",
  "tika-s0201t:1345_2": "Ekassa tathāgatassa kāyabalanti ānetvā sambandho. Ekassāti ca tathā heṭṭhākathāyaṃ",
  "tika-s0201t:1345_3": "āgatattā desanāsotena vuttaṃ. Nārāyanasaṅghātabalanti ettha nārā vuccanti rasmiyo,",
  "tika-s0201t:1345_4": "tā bahū nānāvidhā ito uppajjantīti nārāyanaṃ, vajiraṃ, tasmā nārāyanasaṅghātabalanti",
  "tika-s0201t:1345_5": "vajirasaṅghātabalanti attho. Ñāṇabalaṃ pana pāḷiyaṃ āgatameva, na kāyabalaṃ viya",
  "tika-s0201t:1345_6": "aṭṭhakathāruḷhamevāti adhippāyo. “Saṃyuttake āgatāni tesattati ñāṇāni sattasattati",
  "tika-s0201t:1345_7": "ñāṇānī”ti vuttaṃ, tattha pana nidānavagge sattasattati āgatāni catucattārīsañca,",
  "tika-s0201t:1345_8": "tesattati pana paṭisambhidāmagge sutamayādīni āgatāni dissanti, na saṃyuttake. Aññānipīti",
  "tika-s0201t:1345_9": "etena ñāṇavatthuvibhaṅge ekakādivasena vuttāni, aññattha ca “pubbante ñāṇa”ntiādinā",
  "tika-s0201t:1345_10": "brahmajālādīsu ca “tayidaṃ tathāgato pajānāti, imāni diṭṭhiṭṭhānāni evaṃ gahitānī”tiādinā",
  "tika-s0201t:1345_11": "vuttāni anekāni ñāṇappabhedāni saṅgaṇhāti. Yāthāvapaṭivedhato sayañca akampiyaṃ puggalañca",
  "tika-s0201t:1345_12": "taṃsamaṅgiṃ neyyesu adhibalaṃ karotīti āha “akampiyaṭṭhena upatthambhanaṭṭhena cā”ti.",
  "tika-s0201t:1346_0": "Usabhassa idanti āsabhaṃ, seṭṭhaṃ ṭhānaṃ. Sabbaññutapaṭijānanavasena abhimukhaṃ gacchanti,",
  "tika-s0201t:1346_1": "aṭṭha vā parisā upasaṅkamantīti āsabhā, pubbabuddhā. Idaṃ panāti buddhānaṃ ṭhānaṃ",
  "tika-s0201t:1346_2": "sabbaññutameva vadati. Tiṭṭhamānovāti avadantopi tiṭṭhamānova paṭijānāti nāmāti attho.",
  "tika-s0201t:1346_3": "Upagacchatīti anujānāti.",
  "tika-s0201t:1347_0": "Aṭṭhasu parisāsūti “abhijānāmi kho panāhaṃ, sāriputta, anekasataṃ khattiyaparisaṃ…pe…",
  "tika-s0201t:1347_1": "tatra vata maṃ bhayaṃ vā sārajjaṃ vā okkamissatīti nimittametaṃ, sāriputta, na samanupassāmī”ti",
  "tika-s0201t:1347_2": "vuttāsu aṭṭhasu parisāsu. Abhītanādaṃ nadatīti parato dassitañāṇayogena dasabalohanti",
  "tika-s0201t:1347_3": "abhītanādaṃ nadati. Sīhanādasuttena khandhavagge āgatena.",
  "tika-s0201t:1348_0": "“Devamanussānaṃ catucakkaṃ vattatī”ti suttasesena sappurisūpassayādīnaṃ phalasampattipavatti,",
  "tika-s0201t:1348_1": "purimasappurisūpassayādiṃ upanissāya pacchimasappurisūpassayādīnaṃ sampattipavatti",
  "tika-s0201t:1348_2": "vā vuttāti ādi-saddena tattha ca cakka-saddassa gahaṇaṃ veditabbaṃ. Vicakkasaṇṭhānā",
  "tika-s0201t:1348_3": "asani eva asanivicakkaṃ. Uracakkādīsūti ādi-saddena āṇāsamūhādīsupi cakka-saddassa",
  "tika-s0201t:1348_4": "pavatti veditabbā. “Saṅghabhedaṃ karissāma cakkabheda”ntiādīsu hi āṇā “cakka”nti",
  "tika-s0201t:1348_5": "vuttā, “devacakkaṃ asuracakka”ntiādīsu samūhoti. Paṭivedhaniṭṭhattā arahattamaggañāṇaṃ",
  "tika-s0201t:1348_6": "paṭivedhoti “phalakkhaṇe uppannaṃ nāmā”ti vuttaṃ. Tena paṭiladdhassapi desanāñāṇassa",
  "tika-s0201t:1348_7": "kiccanipphatti parassa bujjhanamattena hotīti “aññātakoṇḍaññassa sotāpatti…pe… phalakkhaṇe",
  "tika-s0201t:1348_8": "pavattaṃ nāmā”ti vuttaṃ. Tato paraṃ pana yāva parinibbānā desanāñāṇappavatti tasseva",
  "tika-s0201t:1348_9": "pavattitassa dhammacakkassa ṭhānanti veditabbaṃ pavattitacakkassa cakkavattino cakkaratanassa ṭhānaṃ viya.",
  "tika-s0201t:1349_0": "“Tiṭṭhatī”ti vuttaṃ, kiṃ bhūmiyaṃ puriso viya? Noti āha “tadāyattavuttitāyā”ti. Ṭhānanti",
  "tika-s0201t:1349_1": "cettha attalābho dharamānatā ca, na gatinivattīti āha “uppajjati ceva pavattati cā”ti.",
  "tika-s0201t:1349_2": "Yattha panetaṃ dasabalañāṇaṃ vitthāritaṃ, taṃ dassento “abhidhamme panā”tiādimāha.",
  "tika-s0201t:1349_3": "Sesesupi eseva nayo.",
  "tika-s0201t:1350_0": "Samādiyantīti samādānāni, tāni pana samādiyitvā katāni hontīti āha “samādiyitvā katāna”nti.",
  "tika-s0201t:1350_1": "Kammameva vā kammasamādānanti etena samādānasaddassa apubbatthābhāvaṃ dasseti muttagatasadde",
  "tika-s0201t:1350_2": "gatasaddassa viya. Gatīti nirayādigatiyo. Upadhīti attabhāvo. Kāloti kammassa vipaccanārahakālo.",
  "tika-s0201t:1350_3": "Payogoti vipākuppattiyā paccayabhūtā kiriyā.",
  "tika-s0201t:1351_0": "Agatigāmininti nibbānagāminiṃ. Vakkhati hi “nibbānañcāhaṃ, sāriputta, pajānāmi nibbānagāmiñca",
  "tika-s0201t:1351_1": "maggaṃ nibbānagāminiñca paṭipada”nti. Bahūsupi manussesu ekameva pāṇaṃ ghātentesu",
  "tika-s0201t:1351_2": "kāmaṃ sabbesaṃ cetanā tassevekassa jīvitindriyārammaṇā, taṃ pana kammaṃ tesaṃ nānākāraṃ.",
  "tika-s0201t:1351_3": "Tesu hi eko ādarena chandajāto karoti, eko “ehi tvampi karohī”ti parehi nippīḷito",
  "tika-s0201t:1351_4": "karoti, eko samānacchando viya hutvā appaṭibāhamāno vicarati. Tesu eko teneva kammena",
  "tika-s0201t:1351_5": "niraye nibbattati, eko tiracchānayoniyaṃ, eko pettivisaye. Taṃ tathāgato āyūhanakkhaṇe",
  "tika-s0201t:1351_6": "eva – “iminā nīhārena āyūhitattā esa niraye nibbattissati, esa tiracchānayoniyaṃ,",
  "tika-s0201t:1351_7": "esa pettivisaye”ti jānāti. Niraye nibbattamānampi – “esa mahāniraye nibbattissati,",
  "tika-s0201t:1351_8": "esa ussadaniraye”ti jānāti. Tiracchānayoniyaṃ nibbattamānampi – “esa apādako bhavissati,",
  "tika-s0201t:1351_9": "esa dvipādako, esa catuppado, esa bahuppado”ti jānāti. Pettivisaye nibbattamānampi",
  "tika-s0201t:1351_10": "– “esa nijjhāmataṇhiko bhavissati, esa khuppipāsiko, esa paradattūpajīvī”ti jānāti.",
  "tika-s0201t:1351_11": "Tesu ca kammesu – “idaṃ kammaṃ paṭisandhimākaḍḍhissati, idaṃ aññena dinnāya paṭisandhiyā",
  "tika-s0201t:1351_12": "upadhivepakkaṃ bhavissatī”ti jānāti.",
  "tika-s0201t:1352_0": "Tathā sakalagāmavāsikesu ekato piṇḍapātaṃ dadamānesu kāmaṃ sabbesampi cetanā piṇḍapātārammaṇāva,",
  "tika-s0201t:1352_1": "taṃ pana kammaṃ tesaṃ nānākāraṃ. Tesu hi eko ādarena karotīti sesaṃ purimasadisaṃ,",
  "tika-s0201t:1352_2": "tasmā tesu keci devaloke nibbattanti, keci manussaloke, taṃ tathāgato āyūhanakkhaṇeyeva",
  "tika-s0201t:1352_3": "jānāti – “iminā nīhārena āyūhitattā esa manussaloke nibbattissati, esa devaloke,",
  "tika-s0201t:1352_4": "tatthāpi esa khattiyakule, esa brāhmaṇakule, esa vessakule, esa suddakule, esa paranimmitavasavattīsu,",
  "tika-s0201t:1352_5": "esa nimmānaratīsu, esa tusitesu, esa yāmesu, esa tāvatiṃsesu, esa cātumahārājikesu,",
  "tika-s0201t:1352_6": "esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṃ",
  "tika-s0201t:1352_7": "taṃ taṃ visesaṃ āyūhanakkhaṇeyeva jānāti.",
  "tika-s0201t:1353_0": "Tathā vipassanaṃ paṭṭhapentesuyeva – “iminā nīhārena esa kiñci sallakkhetuṃ na sakkhissati,",
  "tika-s0201t:1353_1": "esa mahābhūtamattameva vavatthapessati, esa rūpapariggaheyeva ṭhassati, esa arūpapariggaheyeva,",
  "tika-s0201t:1353_2": "esa nāmarūpapariggaheyeva, esa paccayapariggahe eva, esa lakkhaṇārammaṇikavipassanāya",
  "tika-s0201t:1353_3": "eva, esa paṭhamaphaleyeva, esa dutiyaphale eva, esa tatiyaphale eva, esa arahattaṃ",
  "tika-s0201t:1353_4": "pāpuṇissatī”ti jānāti. Kasiṇaparikammaṃ karontesupi – “imassa parikammamattameva",
  "tika-s0201t:1353_5": "bhavissati, esa nimittaṃ uppādessati, esa appanaṃ eva pāpuṇissati, esa jhānaṃ pādakaṃ",
  "tika-s0201t:1353_6": "katvā vipassanaṃ paṭṭhapetvā arahattaṃ gaṇhissatī”ti jānāti. Tenāha “imassa cetanā”tiādi.",
  "tika-s0201t:1354_0": "Kāmanato, kāmetabbato, kāmapaṭisaṃyuttato ca kāmo dhātu kāmadhātu. Ādi-saddena byāpādadhātu-rūpadhātu-ādīnaṃ",
  "tika-s0201t:1354_1": "saṅgaho. Vilakkhaṇatāyāti visadisasabhāvatāya. Khandhāyatanadhātulokanti anekadhātuṃ",
  "tika-s0201t:1354_2": "nānādhātuṃ khandhalokaṃ āyatanalokaṃ dhātulokaṃ yathābhūtaṃ pajānātīti yojanā. “Ayaṃ",
  "tika-s0201t:1354_3": "rūpakkhandho nāma…pe… ayaṃ viññāṇakkhandho nāma. Tesupi ekavidhena rūpakkhandho,",
  "tika-s0201t:1354_4": "ekādasavidhena rūpakkhandho. Ekavidhena vedanākkhandho, bahuvidhena vedanākkhandho.",
  "tika-s0201t:1354_5": "Ekavidhena saññākkhandho, bahuvidhena saññākkhandho. Ekavidhena saṅkhārakkhandho,",
  "tika-s0201t:1354_6": "bahuvidhena saṅkhārakkhandho. Ekavidhena viññāṇakkhandho, bahuvidhena viññāṇakkhandho”ti",
  "tika-s0201t:1354_7": "evaṃ tāva khandhalokassa, “idaṃ cakkhāyatanaṃ nāma…pe… idaṃ dhammāyatanaṃ nāma. Tattha",
  "tika-s0201t:1354_8": "dasāyatanā kāmāvacarā, dve cātubhūmakā”tiādinā āyatanalokassa, “ayaṃ cakkhudhātu",
  "tika-s0201t:1354_9": "nāma…pe… ayaṃ manoviññāṇadhātu nāma, tattha soḷasa dhātuyo kāmāvacarā, dve cātubhūmakā”tiādinā",
  "tika-s0201t:1354_10": "dhātulokassa anekasabhāvaṃ nānāsabhāvañca pajānāti. Na kevalaṃ upādinnakasaṅkhāralokasseva,",
  "tika-s0201t:1354_11": "atha kho anupādinnakasaṅkhāralokassapi – “imāya nāma dhātuyā ussannattā imassa rukkhassa",
  "tika-s0201t:1354_12": "khandho seto, imassa kāḷo, imassa maṭṭho, imassa sakaṇṭako, imassa bahalattaco, imassa",
  "tika-s0201t:1354_13": "tanuttaco, imassa pattaṃ vaṇṇasaṇṭhānādivasena evarūpaṃ, imassa pupphaṃ nīlaṃ pītaṃ",
  "tika-s0201t:1354_14": "lohitaṃ odātaṃ sugandhaṃ duggandhaṃ, imassa phalaṃ khuddakaṃ mahantaṃ dīghaṃ rassaṃ",
  "tika-s0201t:1354_15": "vaṭṭaṃ susaṇṭhānaṃ dussaṇṭhānaṃ mudukaṃ pharusaṃ sugandhaṃ duggandhaṃ madhuraṃ tittakaṃ",
  "tika-s0201t:1354_16": "kaṭukaṃ ambilaṃ kasāvaṃ, imassa kaṇṭako tikhiṇo kuṇṭho ujuko kuṭilo tambo kāḷo odāto",
  "tika-s0201t:1354_17": "hotī”tiādinā pajānāti. Sabbaññubuddhādīnaṃ eva hi etaṃ balaṃ, na aññesaṃ.",
  "tika-s0201t:1355_0": "Nānādhimuttikatanti nānāajjhāsayataṃ. Adhimutti nāma ajjhāsayadhātu ajjhāsayasabhāvo.",
  "tika-s0201t:1355_1": "So pana hīnapaṇītatāsāmaññena pāḷiyaṃ dvidhāva vuttopi hīnapaṇītādibhedena anekavidhoti",
  "tika-s0201t:1355_2": "āha “hīnādīhi adhimuttīhi nānādhimuttikabhāva”nti. Tattha tattha ye ye sattā yaṃyaṃadhimuttikā,",
  "tika-s0201t:1355_3": "te te taṃtadadhimuttike eva sevanti bhajanti payirupāsanti dhātusabhāgato. Yathā",
  "tika-s0201t:1355_4": "gūthādīnaṃ dhātusabhāvo eso, yaṃ gūthādīhi eva saṃsandanti samenti, evaṃ (puggalānaṃ",
  "tika-s0201t:1355_5": "ajjhāsayassevesa sabhāvo, yaṃ) hīnajjhāsayā dussīlādīhi eva saṃsandanti samenti,",
  "tika-s0201t:1355_6": "sampannasīlādayo ca sampannasīlādīheva. Taṃ nesaṃ nānādhimuttikataṃ bhagavā yathābhūtaṃ pajānātīti.",
  "tika-s0201t:1356_0": "Vuddhiñca hāniñcāti paccayavisesena sāmatthiyato adhikataṃ anadhikatañca. Indriyaparopariyattañāṇaniddese",
  "tika-s0201t:1356_1": "“āsayaṃ jānāti anusayaṃ jānātī”ti āsayādijānanaṃ kasmā niddiṭṭhanti? Āsayajānanādinā",
  "tika-s0201t:1356_2": "yehi indriyehi paroparehi sattā kalyāṇapāpāsayādikā honti, tesaṃ jānanassa vibhāvanato.",
  "tika-s0201t:1356_3": "Evañca katvā indriyaparopariyattaāsayānusayañāṇānaṃ visuṃ asādhāraṇatā, indriyaparopariyattanānādhimuttikatāñāṇānaṃ",
  "tika-s0201t:1356_4": "visuṃ balatā ca siddhā hoti. Tattha āsayanti yattha sattā nivasanti, taṃ tesaṃ nivāsaṭṭhānaṃ",
  "tika-s0201t:1356_5": "diṭṭhigataṃ vā yathābhūtañāṇaṃ vā āsayo. Anusayo appahīnabhāvena thāmagato kileso.",
  "tika-s0201t:1356_6": "Taṃ pana bhagavā sattānaṃ āsayaṃ jānanto tesaṃ tesaṃ diṭṭhigatānaṃ, vipassanāmaggañāṇānañca",
  "tika-s0201t:1356_7": "appavattikkhaṇepi jānāti. Vuttaṃ hetaṃ –",
  "tika-s0201t:1357_0": "“Kāmaṃ sevantaṃyeva bhagavā jānāti ‘ayaṃ puggalo kāmagaruko kāmāsayo kāmādhimutto’ti.",
  "tika-s0201t:1357_1": "Kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti.",
  "tika-s0201t:1357_2": "Nekkhammaṃ sevantaññeva jānāti. Byāpādaṃ, abyāpādaṃ, thinamiddhaṃ, ālokasaññaṃ sevantaṃyeva",
  "tika-s0201t:1357_3": "jānāti ‘ayaṃ puggalo thinamiddhagaruko thinamiddhāsayo thinamiddhādhimutto’ti”.",
  "tika-s0201t:1358_0": "Paṭhamādīnaṃ catunnaṃ jhānānanti rūpāvacarānaṃ paṭhamādīnaṃ paccanīkajhāpanaṭṭhena",
  "tika-s0201t:1358_1": "ārammaṇūpanijjhānaṭṭhena ca jhānānaṃ. Catukkanayena hetaṃ vuttaṃ. Aṭṭhannaṃ vimokkhānanti",
  "tika-s0201t:1358_2": "ettha paṭipāṭiyā satta appitappitakkhaṇe paccanīkadhammehi vimuccanato ārammaṇe ca",
  "tika-s0201t:1358_3": "adhimuccanato vimokkhā nāma, aṭṭhamo pana sabbaso saññāvedayitehi vimuttattā apagamavimokkho",
  "tika-s0201t:1358_4": "nāma. Catukkanayapañcakanayesu paṭhamajhānasamādhi savitakkasavicāro nāma, pañcakanaye",
  "tika-s0201t:1358_5": "dutiyajjhānasamādhi avitakkavicāramatto, nayadvayepi upari tīsu jhānesu samādhi avitakkaavicāro,",
  "tika-s0201t:1358_6": "samāpattīsu paṭipāṭiyā aṭṭhannaṃ samādhītipi nāmaṃ, samāpattītipi cittekaggatāsabbhāvato,",
  "tika-s0201t:1358_7": "nirodhasamāpattiyā tadabhāvato na samādhīti nāmaṃ. Hānabhāgiyadhammanti appaguṇehi",
  "tika-s0201t:1358_8": "paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ. Visesabhāgiyadhammanti",
  "tika-s0201t:1358_9": "paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādipakkhandanaṃ.",
  "tika-s0201t:1358_10": "Iti saññāmanasikārānaṃ kāmādidutiyajjhānādipakkhandanāni hānabhāgiyavisesabhāgiyadhammāti",
  "tika-s0201t:1358_11": "dassitāni, tehi pana jhānānaṃ taṃsabhāvatā dhamma-saddena vuttā. Tasmāti vuttamevatthaṃ",
  "tika-s0201t:1358_12": "hetubhāvena paccāmasati. Vodānanti paguṇatāsaṅkhātaṃ vodānaṃ. Tañhi paṭhamajjhānādīhi",
  "tika-s0201t:1358_13": "vuṭṭhahitvā dutiyajjhānādiadhigamassa paccayattā “vuṭṭhāna”nti vuttaṃ. Ye pana “nirodhato",
  "tika-s0201t:1358_14": "phalasamāpattiyā vuṭṭhānanti pāḷi natthī”ti vadanti, te “nirodhā vuṭṭhahantassa nevasaññānāsaññāyatanaṃ",
  "tika-s0201t:1358_15": "phalasamāpattiyā anantarapaccayena paccayo”ti imāya pāḷiyā paṭisedhetabbā. Yo samāpattilābhī",
  "tika-s0201t:1358_16": "samāno eva “na labhāmaha”nti, kammaṭṭhānaṃ samānaṃ eva “na kammaṭṭhāna”nti saññī",
  "tika-s0201t:1358_17": "hoti, so sampattiṃyeva samānaṃ “vipattī”ti paccetīti veditabbo.",
  "tika-s0201t:1359_0": "149. Appananti nigamanaṃ. Na tathā daṭṭhabbanti yathā paravādinā vuttaṃ, tathā na",
  "tika-s0201t:1359_1": "daṭṭhabbaṃ. Sakasakakiccameva jānātīti ṭhānāṭṭhānajānanādiṃ sakaṃ sakaṃyeva kiccaṃ",
  "tika-s0201t:1359_2": "kātuṃ jānāti, yathāsakameva visayaṃ paṭivijjhatīti attho. Tampīti tehi dasabalañāṇehi",
  "tika-s0201t:1359_3": "jānitabbampi. Kammantaravipākantaramevāti kammantarassavipākantarameva jānāti, cetanācetanāsampayuttadhamme",
  "tika-s0201t:1359_4": "nirayādinibbānagāminipaṭipadābhūte kammanti gahetvā āha “kammaparicchedamevā”ti.",
  "tika-s0201t:1359_5": "Dhātunānattañca dhātunānattakāraṇañca dhātunānattakāraṇanti ekadesasarūpekaseso daṭṭhabbo.",
  "tika-s0201t:1359_6": "Tañhi ñāṇaṃ tadubhayampi jānāti, “imāya nāma dhātuyā ussannattā”tiādinā tathā ceva",
  "tika-s0201t:1359_7": "saṃvaṇṇitaṃ. Saccaparicchedamevāti pariññābhisamayādivasena saccānaṃ paricchindanameva.",
  "tika-s0201t:1359_8": "Appetuṃ na sakkoti aṭṭhamanavamabalāni viya taṃsadisaṃ iddhividhañāṇaṃ viya vikubbituṃ.",
  "tika-s0201t:1359_9": "Etenassa balasadisatañca nivāreti. Jhānādiñāṇaṃ viya vā appetuṃ vikubbituñca. Yadipi",
  "tika-s0201t:1359_10": "hi “jhānādipaccavekkhaṇāñāṇaṃ sattamabala”nti tassa savitakkasavicāratā vuttā, tathāpi",
  "tika-s0201t:1359_11": "“jhānādīhi vinā paccavekkhaṇā natthī”ti jhānādisahagataṃ ñāṇaṃ tadantogadhaṃ katvā",
  "tika-s0201t:1359_12": "evaṃ vuttanti veditabbaṃ. Atha vā sabbaññutaññāṇaṃ jhānādikiccaṃ viya na sabbaṃ balakiccaṃ",
  "tika-s0201t:1359_13": "kātuṃ sakkotīti dassetuṃ “jhānaṃ hutvā appetuṃ na sakkoti iddhi hutvā vikubbituṃ",
  "tika-s0201t:1359_14": "na sakkotī”ti vuttaṃ, na pana kassaci balassa jhānaiddhibhāvatoti daṭṭhabbaṃ. Evaṃ",
  "tika-s0201t:1359_15": "kiccavisesavasenapi dasabalañāṇasabbaññutaññāṇānaṃ visesaṃ dassetvā idāni vitakkattikabhūmantaravasenapi",
  "tika-s0201t:1359_16": "taṃ dassetuṃ “apicā”tiādi vuttaṃ. Paṭipāṭiyātiādito paṭṭhāya paṭipāṭiyā.",
  "tika-s0201t:1360_0": "Anupadavaṇṇanaṃ katvā veditabbānīti sambandho. Kilesāvaraṇaṃ niyatamicchādiṭṭhi,",
  "tika-s0201t:1360_1": "kilesāvaraṇassa abhāvo āsavakkhayādhigamassa ṭhānaṃ, tabbhāvo aṭṭhānaṃ, anadhigamassa",
  "tika-s0201t:1360_2": "pana tadubhayaṃ yathākkamaṃ aṭṭhānañca ṭhānañcāti tattha kāraṇaṃ dassento “lokiya…pe…",
  "tika-s0201t:1360_3": "dassanato cā”ti āha. Tattha lokiyasammādiṭṭhiyā ṭhiti āsavakkhayādhigamassa ṭhānaṃ",
  "tika-s0201t:1360_4": "kilesāvaraṇābhāvassa kāraṇattā. Sā hi tasmiṃ sati na hoti, asati ca hoti. Etena tassā",
  "tika-s0201t:1360_5": "aṭṭhitiyā tassa aṭṭhānatā vuttā eva. Nesaṃ veneyyasattānaṃ. Dhātuvemattadassanatoti",
  "tika-s0201t:1360_6": "kāmadhātuādīnaṃ pavattibhedadassanato. Yadaggena dhātuvemattaṃ jānāti, tadaggena",
  "tika-s0201t:1360_7": "cariyāvisesampi jānāti. Dhātuvemattadassanatoti vā dhammadhātuvemattadassanato. Sabbāpi",
  "tika-s0201t:1360_8": "hi cariyā dhammadhātupariyāpannā evāti. Payogaṃ anādiyitvāpi santatimahāmattādīnaṃ",
  "tika-s0201t:1360_9": "viya. Dibbacakkhuñāṇānubhāvato pattabbenāti ettha dibbacakkhunā parassa hadayavatthusannissayalohitavaṇṇadassanamukhena",
  "tika-s0201t:1360_10": "tadā pavattamānacittajānanatthaṃ parikammakaraṇaṃ nāma sāvakānaṃ, tañca kho ādikammikānaṃ,",
  "tika-s0201t:1360_11": "yato dibbacakkhuānubhāvato cetopariyañāṇassa pattabbatā siyā, buddhānaṃ pana yadipi",
  "tika-s0201t:1360_12": "āsavakkhayañāṇādhigamato pageva dibbacakkhuñāṇādhigamo, tathāpi tathā parikammakaraṇaṃ",
  "tika-s0201t:1360_13": "natthi vijjāttayasiddhiyā sijjhanato. Sesābhiññāttaye cetopariyañāṇaṃ dibbacakkhuñāṇādhigamena",
  "tika-s0201t:1360_14": "pattanti ca vattabbataṃ labhatīti tathā vuttanti daṭṭhabbaṃ.",
  "tika-s0201t:1361_0": "Puna evarūpiṃ vācaṃ na vakkhāmīti cittaṃ uppādento taṃ vācaṃ pajahati nāma. Vācāya",
  "tika-s0201t:1361_1": "pana so attho pākaṭo hotīti “vadanto”ti vuttaṃ. Diṭṭhiṃ na gaṇhissāmīti diṭṭhiggāhapaṭikkhepo.",
  "tika-s0201t:1361_2": "Diṭṭhiyā anuppādanaṃ pajahanamevāti āha “pajahanto”ti. So ariyūpavādī niraye ṭhapitoyeva,",
  "tika-s0201t:1361_3": "nāssa nirayūpapattiyā koci vibandho ekaṃsiko ayamatthoti adhippāyo.",
  "tika-s0201t:1362_0": "Assāti ekaṃsikabhāvassa. Sikkhāhi sīlasamādhipaññāhi, tadatthāya vipassanāya ca vinā",
  "tika-s0201t:1362_1": "aññārādhanassa asambhavato “lokiyalokuttarā sīlasamādhipaññā veditabbā”ti vatvā puna",
  "tika-s0201t:1362_2": "āsannatare sīlādike dassento “lokuttaravaseneva vinivattetumpi vaṭṭatī”ti āha, tasmā",
  "tika-s0201t:1362_3": "aggamaggapariyāpannā sīlādayo veditabbā. Aggamaggaṭṭhassa hi diṭṭheva dhamme ekaṃsikā",
  "tika-s0201t:1362_4": "aññārādhanā, itaresaṃ anekaṃsikāti. Sampajjanaṃ sampadā, nipphattīti attho, tasmā",
  "tika-s0201t:1362_5": "evaṃsampadanti evaṃavirajjhanakanipphattikanti vuttaṃ hoti. Tenāha “imampi kāraṇa”ntiādi.",
  "tika-s0201t:1362_6": "Tattha kāraṇanti yutti. Tatrāyaṃ yuttiniddhāraṇā “nirayūpago ariyūpavādī tadādāyassa",
  "tika-s0201t:1362_7": "avijjamānato seyyathāpi micchādiṭṭhī”ti. Ettha ca “taṃ vācaṃ appahāyā”tiādivacanena",
  "tika-s0201t:1362_8": "tadādāyassa appahānena ca ariyūpavādo antarāyiko anatthāvaho ca, pahānena pana accayaṃ",
  "tika-s0201t:1362_9": "desetvā khamāpanena anantarāyiko atthāvaho ca yathā taṃ vuṭṭhitā desitā ca āpattīti dasseti.",
  "tika-s0201t:1363": "Dasabalañāṇavaṇṇanā niṭṭhitā.",
  "tika-s0201t:1364": "Catuvesārajjañāṇavaṇṇanā",
  "tika-s0201t:1365_0": "150. Byāmohabhayavasena saraṇapariyesanaṃ sārajjanaṃ sārado, byāmohabhayaṃ, vigato",
  "tika-s0201t:1365_1": "sārado etassāti visārado, tassa bhāvo vesārajjaṃ. Taṃ pana ñāṇasampadaṃ pahānasampadaṃ",
  "tika-s0201t:1365_2": "desanāvisesasampadaṃ khemaṃ nissāya pavattaṃ catubbidhaṃ paccavekkhaṇañāṇaṃ. Tenāha",
  "tika-s0201t:1365_3": "“catūsu ṭhānesū”tiādi. Dassitadhammesūti vuttadhammesu. Vacanamattameva hi tesaṃ,",
  "tika-s0201t:1365_4": "na pana dassanaṃ tādisasseva dhammassa abhāvato. Bhagavatā eva vā “ime dhammā anabhisambuddhā”ti",
  "tika-s0201t:1365_5": "parassa vacanavasena dassitadhammesu. “Dhammapaṭisambhidā”tiādīsu viya dhamma-saddo",
  "tika-s0201t:1365_6": "hetupariyāyoti āha “sahadhammenāti sahetunā”ti. Hetūti ca upapattisādhanahetu veditabbo,",
  "tika-s0201t:1365_7": "na kārako sampāpako ca. Appamāṇanti anidassanaṃ. Nidassanañhi anvayato byatirekato",
  "tika-s0201t:1365_8": "pamāṇaṅgatāya “pamāṇa”nti vuccati. Nimittanti codanāya kāraṇaṃ. Tattha codako codanaṃ",
  "tika-s0201t:1365_9": "karotīti kāraṇaṃ, dhammo codanaṃ karoti etenāti kāraṇaṃ. Tenāha “puggalopī”tiādi.",
  "tika-s0201t:1365_10": "Khemanti kenaci appaṭibandhiyabhāvena anupaddutataṃ.",
  "tika-s0201t:1366_0": "Antarāyo etesaṃ atthi, antarāyevā yuttāti antarāyikā. Evaṃbhūtā pana te yasmā antarāyakarā",
  "tika-s0201t:1366_1": "nāma honti, tasmā āha “antarāyaṃ karontīti antarāyikā”ti. Asañcicca vītikkamo na",
  "tika-s0201t:1366_2": "tathā sāvajjoti katvā vuttaṃ “sañcicca vītikkantā”ti. Satta āpattikkhandhātiādi nidassanamattaṃ",
  "tika-s0201t:1366_3": "itaresampi catunnaṃ “antarāyikā”ti vuttadhammānaṃ tabbhāve byabhicārābhāvato. Idha",
  "tika-s0201t:1366_4": "pana methunadhammo adhippetoti idaṃ aṭṭhuppattivasena vuttaṃ ariṭṭhasikkhāpadaṃ viya.",
  "tika-s0201t:1366_5": "Yasmā taṅkhaṇampi kāmesu ādīnavaṃ disvā viratto hoti ce, visesaṃ adhigacchati, na",
  "tika-s0201t:1366_6": "kāmesu āsatto, tasmā vuttaṃ “methunaṃ…pe… antarāyo hotī”ti. Tattha yassa kassacīti",
  "tika-s0201t:1366_7": "na kevalaṃ pabbajitasseva, atha kho yassa kassaci. Tathā hi vuttaṃ “methunamanuyuttassa,",
  "tika-s0201t:1366_8": "mussatevāpi sāsana”nti. Tasmiṃ aniyyānikadhammeti tasmiṃ parena parikappitaaniyyānikadhammanimittaṃ.",
  "tika-s0201t:1366_9": "Nimittatthe hi idaṃ kammasaṃyoge bhummaṃ.",
  "tika-s0201t:1367": "Catuvesārajjañāṇavaṇṇanā niṭṭhitā.",
  "tika-s0201t:1368": "Aṭṭhaparisavaṇṇanā",
  "tika-s0201t:1369_0": "151. Purisassa sūratarabhāvo nāma saṅgāme pākaṭo hoti, na gehe nisinnakāle, evaṃ",
  "tika-s0201t:1369_1": "vesārajjañāṇassa ānubhāvo paṇḍitaparisāsu yattha katthacīti dassento “vesārajjañāṇassa",
  "tika-s0201t:1369_2": "baladassanattha”nti āha. Sannipatitvā nisinnaṭṭhānanti ṭhānasīsena sannipatitakhattiyaparisameva",
  "tika-s0201t:1369_3": "dasseti. Eseva nayo sabbatthāti atidesena āvibhāvitamatthaṃ dassetuṃ “mārakāyikāna”ntiādi",
  "tika-s0201t:1369_4": "vuttaṃ sadisatthavisayattā atidesassa. Yathā hi khattiyānaṃ samūho khattiyaparisāti",
  "tika-s0201t:1369_5": "ayamattho labbhati, na evaṃ “māraparisā”ti ettha, mārassa parisāti pana māraparisāti",
  "tika-s0201t:1369_6": "ayamattho adhippeto. Tenāha “mārakāyikānaṃ…pe… na mārāna”nti. Mārakāyikānanti mārapakkhiyānaṃ.",
  "tika-s0201t:1369_7": "Uggaṭṭhānadassanavasenāti sārajjitabbaṭṭhānadassanavasena, evaṃ uggā khattiyā attano",
  "tika-s0201t:1369_8": "puññatejenāti adhippāyo. Brāhmaṇā tīsu vedesūti idaṃ itaresaṃ avisayadassanavasena",
  "tika-s0201t:1369_9": "vuttaṃ. Vede sajjhāyantāpi hi khattiyā vessā ca tadatthavicāraṇāya yebhuyyena asamatthā",
  "tika-s0201t:1369_10": "evāti. Kasmā panettha yāmādiparisā na gahitāti? Bhusaṃ kāmābhigiddhatāya yonisomanasikāravirahato.",
  "tika-s0201t:1369_11": "Yāmādayo hi uḷāruḷāre kāme paṭisevantā tatthābhigiddhatāya dhammassavanāya sabhāvena",
  "tika-s0201t:1369_12": "cittampi na uppādenti, mahābodhisattānaṃ pana buddhānañca ānubhāvena ākaḍḍhiyamānā",
  "tika-s0201t:1369_13": "kadāci tesaṃ payirupāsanādīni karonti tādise mahāsamaye. Teneva hi vimānavatthudesanāpi",
  "tika-s0201t:1369_14": "tannimittā bahulā nāhosi. Manussānaṃ vasenāyaṃ katā.",
  "tika-s0201t:1370_0": "Paracakkavāḷesu ca manussānaṃ visesādhigamo natthīti pucchati “kiṃ pana bhagavā aññāni",
  "tika-s0201t:1370_1": "cakkavāḷānipi gacchatī”ti. Itaro yadipi tesaṃ ariyadhammādhigamo natthi, vāsanāya",
  "tika-s0201t:1370_2": "pana tattha gantvā dhammaṃ desetīti dassento “āmagacchatī”ti āha. Keyūraṃ nānāvidharatanaparisibbitasuvaṇṇajālavinaddhaṃ",
  "tika-s0201t:1370_3": "bhujābharaṇaṃ. Aṅgadaṃ nānāgandhagandhitaṃ, kevalaṃ vā suvaṇṇamayaṃ bāhuvalayaṃ.",
  "tika-s0201t:1370_4": "Chinnassarāti dvidhābhūtassarā gaggarassarāti gaggarikāya viya gaggarāyamānakharassarā.",
  "tika-s0201t:1370_5": "Bhāsantaranti tesaṃ bhāsaṃ sandhāyāha. “Vīmaṃsā uppajjatī”ti saṅkhepato vuttaṃ vivarituṃ",
  "tika-s0201t:1370_6": "“idaṃ vuttaṃ hotī”tiādi vuttaṃ.",
  "tika-s0201t:1371": "Saṅgammāti samāgantvā. Ādito lāpo ālāpo, vacanapaṭivacanavasena samaṃ lāpo sallāpo. Sammā, samaññā vā kathā saṃkathā, saṃkathāva sākacchā.",
  "tika-s0201t:1372": "Aṭṭhaparisavaṇṇanā niṭṭhitā.",
  "tika-s0201t:1373": "Catuyonivaṇṇanā",
  "tika-s0201t:1374_0": "152. Yavanti tāya sattā amissitāpi samānajātitāya missitā viya hontīti yoni. Sā pana",
  "tika-s0201t:1374_1": "atthato aṇḍādiuppattiṭṭhānavisiṭṭho khandhānaṃ bhāgaso pavattivisesoti āha “khandhakoṭṭhāso",
  "tika-s0201t:1374_2": "yoni nāmā”ti. Aṇḍe jātāti paṭhamāya jātiyā vasena vuttaṃ, dutiyāya pana aṇḍato, aṇḍe",
  "tika-s0201t:1374_3": "vā bhijjamāne jātāti evamattho veditabbo. Tenāha “abhinibbhijja jāyantī”ti. Vināti",
  "tika-s0201t:1374_4": "etehi aṇḍādīhi bāhirapaccayehi vinā. Uppatitvā viyāti uppajjanavasena patitvā viya.",
  "tika-s0201t:1374_5": "Bāhirapaccayanirapekkhattāyeva vā upapatane sādhukārino upapātikā, te eva idha opapātikāti",
  "tika-s0201t:1374_6": "vuttā. Ādi-saddena gabbhamale nibbattamahāpadumakumārādīnaṃ saṅgaho. Nijjhāmataṇhikapetānaṃ",
  "tika-s0201t:1374_7": "niccaṃ dukkhāturatāya kāmasevanā natthi, tasmā te gabbhaseyyakā na honti, jālavantatāya",
  "tika-s0201t:1374_8": "na tāsaṃ kucchiyaṃ gabbho saṇṭhāti, tasmā te opapātikāyeva saṃsedajattāyapi asambhavato.",
  "tika-s0201t:1374_9": "Nerayikā viyāti nidassanāpadesena tesampi opapātikattaṃ dīpeti. Avasesāti nijjhāmataṇhikanerayike",
  "tika-s0201t:1374_10": "ṭhapetvā avasesā vinipātikā. Yakkhānaṃ cātumahārājikatāya opapātikabhāve eva āpanne",
  "tika-s0201t:1374_11": "taṃ nivattetuṃ “evaṃ yakkhāpī”ti vuttaṃ. Tathā hi te na bhummadevā na ca vinipātikāti.",
  "tika-s0201t:1375": "Catuyonivaṇṇanā niṭṭhitā.",
  "tika-s0201t:1376": "Pañcagativaṇṇanā",
  "tika-s0201t:1377_0": "153. Gantabbāti upapajjitabbā. Yathā hi kammabhavo paramatthato asatipi kārake paccayasāmaggiyā",
  "tika-s0201t:1377_1": "siddho taṃsamaṅginā santānalakkhaṇena sattena katoti voharīyati, tathā upapattibhavalakkhaṇā",
  "tika-s0201t:1377_2": "gatiyo paramatthato asatipi gamake taṃtaṃkammavasena yesaṃ tāni kammāni, tehi gantabbāti",
  "tika-s0201t:1377_3": "voharīyantīti. Evaṃ saddatthato gatiṃ dassetvā atthuddhāranayenapi taṃ dassetuṃ “apicā”tiādi",
  "tika-s0201t:1377_4": "vuttaṃ. Yesu nirayādibhedesu upapattibhavesu gati-saddo nirūḷho, tato aññatthāpi",
  "tika-s0201t:1377_5": "gatisaddappavatti atthi, taṃ ekena gati-saddena visesetvā āha “gatigatī”ti yathā",
  "tika-s0201t:1377_6": "“dukkhadukkhaṃ, rūparūpa”nti ca. Uppādāvatthāya gamanaṃ upagamananti “nibbattigatī”ti",
  "tika-s0201t:1377_7": "vuttā. Gatinti cittagatiṃ. Tenāha “ajjhāsayagati nāmā”ti, ajjhāsayappavattīti attho.",
  "tika-s0201t:1377_8": "Tadaṭṭhakathāyaṃ pana “gatinti nipphatti”nti attho vutto. Brahmanimantanasutte hi",
  "tika-s0201t:1377_9": "ayaṃ pāḷīti. Jutinti ānubhāvaṃ. Vibhavoti vināso. So hi vigamoti atthena gati. Teneva",
  "tika-s0201t:1377_10": "nibbānaṃ arahato gatīti anupādisesanibbānaṃ arahato gati vigamo vibhavoti anekatthattā",
  "tika-s0201t:1377_11": "dhātūnaṃ. Dveyeva gatiyoti dveva nipphattiyoti atthoti āha “ayaṃ nipphattigati nāmā”ti.",
  "tika-s0201t:1378_0": "Yassa uppajjati, taṃ brūhento eva uppajjatīti ayo, sukhaṃ. Natthi ettha ayoti nirayo.",
  "tika-s0201t:1378_1": "Tato eva ramitabbaṃ assādetabbaṃ tattha natthīti dassento āha “niratiatthena nirassādaṭṭhena",
  "tika-s0201t:1378_2": "nirayo”ti. Tiriyaṃ añcitāti devamanussādayo viya uddhaṃ dīghā ahutvā tiriyaṃ dīghābhi",
  "tika-s0201t:1378_3": "attho. Pakaṭṭhato sukhato ayanaṃ apagamo peccabhāvo, taṃ peccabhāvaṃ pattānaṃ visayoti",
  "tika-s0201t:1378_4": "petayonimeva vadati. Manaso ussannattāti satisūrabhāvabrahmacariyayogyatādiguṇavasena",
  "tika-s0201t:1378_5": "upacitamānasatāya ukkaṭṭhaguṇacittatāyāti atto. Ayaṃ panattho nippariyāyato jambudīpavāsīvasena",
  "tika-s0201t:1378_6": "veditabbo. Yathāha – “tīhi, bhikkhave, ṭhānehi jambudīpikā manussā uttarakuruke manusse",
  "tika-s0201t:1378_7": "adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso”ti.",
  "tika-s0201t:1378_8": "Tehi pana samānarūpāditāya saddhiṃ parittadīpavāsīhi itaramahādīpavāsinopi manussāteva",
  "tika-s0201t:1378_9": "paññāyiṃsu. Lokiyā pana “manuno apaccabhāvena manussā”ti vadanti. Ayamettha saṅkhepo,",
  "tika-s0201t:1378_10": "vitthāro pana paramatthadīpaniyaṃ vimānavatthusaṃvaṇṇanāyaṃ vuttanayena gahetabbo.",
  "tika-s0201t:1378_11": "Ānubhāvehīti devānubhāvasaṅkhātehi iddhivisesehi. Tattha kāmā devā kāmaguṇehi ceva",
  "tika-s0201t:1378_12": "iddhivisesehi ca itare iddhiviseseheva dibbanti kīḷanti jotanti, saraṇanti vā gammanti,",
  "tika-s0201t:1378_13": "abhitthaviyantīti vā devāti.",
  "tika-s0201t:1379_0": "Tiracchānayoniñcātiādīsūti ettha tiracchānayonipettivisayaggahaṇena khandhānaṃ eva",
  "tika-s0201t:1379_1": "gahaṇaṃ tesaṃ tādisassa paricchinnassa okāsassa abhāvato. Yattha vā te araññasamuddapabbatādike",
  "tika-s0201t:1379_2": "nibaddhavāsaṃ vasanti, tādisassa ṭhānassa vasena okāsopi gahetabbo. Nirayūpagādīhi",
  "tika-s0201t:1379_3": "sattehi maggitabbato maggo paṭipajjitabbā paṭipadā cāti taṃ taṃ kammameva vuttanti",
  "tika-s0201t:1379_4": "āha “ubhayenapī”tiādi. Yathā ca paṭipannoti iminā tassa kammassa katūpacitākāramāha.",
  "tika-s0201t:1379_5": "Ettha ca nirayagāmiñca maggaṃ nirayagāminiñca paṭipadanti iminā sādhāraṇato nirayasaṃvattaniyaṃ",
  "tika-s0201t:1379_6": "kammaṃ vatvā puna taṃ taṃ santānapatitatāya asādhāraṇataṃ dassetuṃ “yathāpaṭipanno”tiādi",
  "tika-s0201t:1379_7": "vuttanti daṭṭhabbaṃ. Vinipatantīti vivasā, virūpaṃ vā nipatanti. Kasmā panettha pañcagatiparicchedakañāṇaṃ",
  "tika-s0201t:1379_8": "dassento bhagavā “nibbānañcāha”ntiādimāhāti anuyogaṃ sandhāyāha “idaṃ panā”tiādi.",
  "tika-s0201t:1379_9": "Na hi bhagavā attano buddhasubuddhataṃ vibhāvento sāvasesaṃ katvā desanaṃ deseti.",
  "tika-s0201t:1380": "Pañcagativaṇṇanā niṭṭhitā.",
  "tika-s0201t:1381": "Ñāṇapavattākāravaṇṇanā",
  "tika-s0201t:1382_0": "154. Ñāṇappavattākāranti ñāṇassa pavattiākāraṃ, ñāṇassa vā pavattipakāraṃ. Ekantadukkhāti",
  "tika-s0201t:1382_1": "ekantena dukkhā accantadukkhā. Tā pana sabbakālaṃ dukkhā sukhālayenapi asammissāti",
  "tika-s0201t:1382_2": "dassento āha “niccadukkhā nirantaradukkhā”ti. Bahalāti atanukā, mahantāti attho.",
  "tika-s0201t:1382_3": "Tibbāti vā tikhiṇā. Kharāti kakkhaḷā. Kaṭukāti vā aniṭṭhā. Kassati khaṇīyatīti kāsu,",
  "tika-s0201t:1382_4": "āvāṭo. Kasīyati cīyatīti kāsu, rāsi. Phunantīti dvīhi hatthehi aṅgārāni ukkhipitvā",
  "tika-s0201t:1382_5": "paṭivātaṃ ophunanti, tena tesaṃ sakalasarīraṃ ḍayhati. Tenāha “paridaḍḍhagattā”ti.",
  "tika-s0201t:1382_6": "Purisappamāṇaṃ porisaṃ. Ekapathenevāti ekamaggabhūteneva. Anukkamanīyenāti ukkamituṃ",
  "tika-s0201t:1382_7": "apakkamituṃ asakkuṇeyyena.",
  "tika-s0201t:1383_0": "Nanu ca dibbacakkhuñāṇaṃ paccuppannavaṇṇārammaṇaṃ, tena kathaṃ rūpantarasamaṅgiṃ",
  "tika-s0201t:1383_1": "niraye nibbattasattaṃ “ayaṃ so”ti jānātīti codanaṃ sandhāyāha “tattha kiñcāpī”tiādi.",
  "tika-s0201t:1383_2": "Yathākammūpagañāṇena “ayaṃ so”ti sallakkheti, tassa pana dibbacakkhuānubhāvena pattabbattā",
  "tika-s0201t:1383_3": "“dibbacakkhubalaṃ nāma etanti vuttaṃ.",
  "tika-s0201t:1384_0": "Purimanayenevāti “gūthakūpo viya tiracchānayoni daṭṭhabbā”tiādinā aṅgārakāsupamāyaṃ",
  "tika-s0201t:1384_1": "vuttanayeneva. Dukkhā vedanā bahulā etāsūti dukkhabahulā. Bahalapattapalāsoti aviraḷatanuvipulapaṇṇo.",
  "tika-s0201t:1384_2": "Sukhaparibhogaṃ mahāpāsādaṃ dassetuṃ “dīghapāsādo”ti vuttaṃ caturassapāsādādīnaṃ",
  "tika-s0201t:1384_3": "khuddakattā. Uṇṇāmayaattharaṇenāti uṇṇāmayalohitaattharaṇena. Uttaraṃ uparibhāgaṃ",
  "tika-s0201t:1384_4": "chādetīti uttaracchado, vitānaṃ. Taṃ pana lohitavitānaṃ idhādhippetanti “rattavitānenā”ti vuttaṃ.",
  "tika-s0201t:1385_0": "Aparabhāgayojanāti pāḷiyaṃ “aparena samayenā”ti vuttassa aparabhāgassa yojanā. Sā",
  "tika-s0201t:1385_1": "pana ekadesena purimabhāge vutte eva suviññeyyā hotīti “yathā so”tiādimāha. Maggāruḷhamevāti",
  "tika-s0201t:1385_2": "maggaṃ upagatamattameva.",
  "tika-s0201t:1386_0": "Niyamābhāvāti “dibbacakkhunāva passatī”ti niyamassa abhāvā. “Dibbacakkhunāpi passissatī”ti",
  "tika-s0201t:1386_1": "idaṃ na anuttarasukhānubhavanassa dibbacakkhugocarattā vuttaṃ, anāgatassa pana tassa",
  "tika-s0201t:1386_2": "dibbacakkhuparibhaṇḍabhūtena anāgataṃsañāṇena dassanamevāti kāraṇūpacārena vuttaṃ.",
  "tika-s0201t:1386_3": "Pāḷiyaṃ pana “cetasā ceto paricca pajānāmi”cceva vuttaṃ. “Atthato pana nānā hotī”ti",
  "tika-s0201t:1386_4": "saṅkhepato vuttamatthaṃ vivarituṃ “devalokasukhaṃ hī”tiādiṃ vatvā yathādassitaupamāhipi",
  "tika-s0201t:1386_5": "ayamattho pākaṭo evāti dassento “upamāyampī”tiādimāha. Gotrabhuñāṇuppādato paṭṭhāya",
  "tika-s0201t:1386_6": "nirodhaṃ passitvā uppannamaggaphalapaccavekkhaṇavasena ceva parato phalasamāpattisamāpajjanavasena",
  "tika-s0201t:1386_7": "ca ariyasāvako nirodhe sayito viya hoti tadapassayeneva pavattanatoti āha “nirodhasayanavaragata”nti.",
  "tika-s0201t:1386_8": "Tenāha “nibbānā…pe… passatī”ti.",
  "tika-s0201t:1387": "Ñāṇapavattākāravaṇṇanā niṭṭhitā.",
  "tika-s0201t:1388": "Dukkarakārikādisuddhivaṇṇanā",
  "tika-s0201t:1389_0": "155. Pucchānusandhiādianusandhittayato aññattā “pāṭiyekkaṃ anusandhivasenā”ti vuttaṃ.",
  "tika-s0201t:1389_1": "Na kevalaṃ “dukkarakārikāya suddhi hotī”ti evaṃladdhiko eva, atha kho dukkaracārīsu",
  "tika-s0201t:1389_2": "abhippasannoti dassetuṃ “apicā”tiādi vuttaṃ. Catukuṇḍikoti dvīhi pādehi hatthehīti",
  "tika-s0201t:1389_3": "catūhi aṅgehi kuṇḍanako āhiṇḍanako. Chamānikiṇṇanti bhūmiyaṃ khittaṃ. Bhakkhasanti āhāraṃ.",
  "tika-s0201t:1390_0": "Macchariyamalādipāpadhammavigamanato mettādiguṇānubrūhanato ca brahmaṃ seṭṭhaṃ cariyanti",
  "tika-s0201t:1390_1": "brahmacariyaṃ, dānaṃ. Tathā hi taṃ bhagavatā paṇḍitapaññattaṃ vuttaṃ. Evaṃ sesesupi",
  "tika-s0201t:1390_2": "yathārahaṃ brahmacariyapariyāyo niddhāretvā vattabbo. Kinti kīdisaṃ. Vatanti samādinnavataṃ.",
  "tika-s0201t:1390_3": "Suciṇṇassāti suṭṭhu ciṇṇassa puññassa. Iddhīti ānubhāvo. Jutīti vatthābharaṇobhāsasamujjalā",
  "tika-s0201t:1390_4": "sarīrappabhā. Balavīriyūpapattīti kāyabalena ceva ussāhena ca samannāgamo.",
  "tika-s0201t:1391_0": "Tena pāṇi kāmadadoti tena addhikānaṃ upagacchantānaṃ hatthaṃ pasāretvā asayhaseṭṭhino",
  "tika-s0201t:1391_1": "dānaṭṭhānadassanamayena puññena idāni mayhaṃ hattho kapparukkho viya kāmadado icchiticchitadāyī,",
  "tika-s0201t:1391_2": "kāmadado honto ca madhussavo iṭṭhavatthuvissajjanako jāto. Tena me brahmacariyenāti",
  "tika-s0201t:1391_3": "tena mama yathāvuttakāyaveyyāvaṭiyakammasaṅkhātena seṭṭhacariyena. Puññanti puññaphalaṃ.",
  "tika-s0201t:1391_4": "Tampi hi pujjasabhāvato, uttarapadalopena vā “evamidaṃ puññaṃ pavaḍḍhatī”tiādīsu “puñña”nti vuccati.",
  "tika-s0201t:1392_0": "Pañca sikkhāpadāni samāhaṭāni pañcasikkhāpadaṃ yathā “tibhavaṃ, tisakaṭa”nti ca.",
  "tika-s0201t:1392_1": "Brahmacariyasminti dhammadesanāya. Sā hi vineyyānaṃ brahmabhāvāvahanato brahmaṃ seṭṭhaṃ",
  "tika-s0201t:1392_2": "cariyaṃ, brahmuno vā bhagavato vācasikaṃ cariyanti “brahmacariya”nti vuccati.",
  "tika-s0201t:1393_0": "Sahassaṃ maccuhāyinanti sahassamattā arahattasamadhigamena maccuvisayātikkamena maccupahāyino",
  "tika-s0201t:1393_1": "jātā. Brahmacārī bhavissāmāti ettha yena brahmacariyena te brahmacārinoti vuccanti,",
  "tika-s0201t:1393_2": "taṃ brahmacariyaṃ niddhāretvā āha “methunavirati brahmacariyanti vuttā”ti.",
  "tika-s0201t:1394": "Nātikkamāmāti na aticarāma agamanīyaṭṭhānepi itaratthāpi na vītikkamāma. Tenāha “aññatra tāhi brahmacariyaṃ carāmā”ti. Amhanti amhākaṃ.",
  "tika-s0201t:1395_0": "Attadamanavasenāti yathāpaṭiññaṃ arahantānaṃ anukaraṇākārena pavattacittadamanavasena,",
  "tika-s0201t:1395_1": "manacchaṭṭhānaṃ indriyānaṃ damanenāti attho. Sikhāppattaseṭṭhacariyatāya ariyamaggo",
  "tika-s0201t:1395_2": "brahmacariyaṃ. Brahmaṃ seṭṭhaṃ carati etenāti brahmacariyaṃ, satthusāsanaṃ.",
  "tika-s0201t:1396_0": "Ataramānānanti na taramānānaṃ desakālaṃ udikkhantānaṃ. Phalāsāva samijjhatīti sudullabhaphalepi",
  "tika-s0201t:1396_1": "āsā sammāpayogamanvāya samijjhati eva. Vipakkabrahmacariyosmīti visesena nipphannapaṇītajjhāsayo",
  "tika-s0201t:1396_2": "paripuṇṇauḷāramanoratho. So hi seṭṭhamanosamācāratāya brahmacariyapariyāyena vutto.",
  "tika-s0201t:1397_0": "Idameva suttaṃ āgataṭṭhānanti adhippāyo tepiṭake buddhavacane idameva suttapadaṃ",
  "tika-s0201t:1397_1": "“vīriyaṃ brahmacariya”nti āgataṭṭhānanti attho. Vīriyañhi tasmiṃ visaye uttamaṃ paramukkaṃsagataṃ",
  "tika-s0201t:1397_2": "tādisacariyāhetu cāti brahmacariyanti idha vuttaṃ. Caturaṅgasamannāgatanti catubbidhadukkarakiriyāya",
  "tika-s0201t:1397_3": "sādhakassa catubbidhassa attano pavattiākārassa vasena caturaṅgasamannāgataṃ.",
  "tika-s0201t:1398_0": "Koci chinnabhinnapaṭapilotikadharo dasantayuttassa vatthassa abhāvato nicceloti vattabbataṃ",
  "tika-s0201t:1398_1": "labheyyāti taṃ nivattento āha “naggo”ti. Evaṃ akāsiṃ, evampi sattapīḷā mā ahosīti",
  "tika-s0201t:1398_2": "adhippāyo. Yathā “abhihaṭaṃ na sādiyāmī”tiādi bhikkhāpariyesane ukkaṭṭhacāritādassanaṃ,",
  "tika-s0201t:1398_3": "evaṃ “naehi bhaddantikādibhāvopī”ti gahetabbaṃ. Purisantaragatāyāti purisasamīpagatāya.",
  "tika-s0201t:1398_4": "Saṃkittīyanti etāyāti saṃkitti, gāmavāsiādīhi samudāyavasena kariyamānakiriyā. Idha",
  "tika-s0201t:1398_5": "pana bhattasaṃkitti adhippetāti āha “saṃkittetvā katabhattesū”ti. Dadanti tāyāti",
  "tika-s0201t:1398_6": "datti. Ekāhaṃ antarabhūtaṃ etassa atthīti ekāhikaṃ. Esa nayo sesapadesupi. Ekāhavārenāti",
  "tika-s0201t:1398_7": "ekāhikavārena. “Ekāhika”ntiādinā vuttavidhimeva paṭipāṭiyā pavattabhāvaṃ dassetuṃ",
  "tika-s0201t:1398_8": "puna vuttaṃ. Tenāha “iti evarūpa”ntiādi.",
  "tika-s0201t:1399": "Erakatiṇādīni vāti erakatiṇādīni ganthitvā katanivāsanāni chavadussāni, nihīnadussānīti attho. Tantāvutānanti tantaṃ pasāretvā vītānaṃ. Pakatikaṇṭaketi salākakaṇṭake.",
  "tika-s0201t:1400_0": "156. Nekavassagaṇasañjātanti anekavassasamūhasañjātaṃ. Nanu ca idāneva “sāyatatiyakampi",
  "tika-s0201t:1400_1": "udakorohanānuyogamanuyutto”ti vuttaṃ, “nekavassagaṇikaṃ rajojallaṃ kāye sannicita”nti",
  "tika-s0201t:1400_2": "ca, tadubhayaṃ ekasmiṃ kathaṃ sambhavatīti āha “idaṃ attano rajojallakavatasamādānakālaṃ",
  "tika-s0201t:1400_3": "sandhāya vadatī”ti. Eteneva “acelako homī”ti vuttaacelakapaṭiññā, “sāṇānipi dhāremī”tiādinā",
  "tika-s0201t:1400_4": "vuttachannakapaṭiññā, tatthāpi sāṇa-masāṇa-chavadussādi-nivattha-paṭiññā ca aviruddhāti",
  "tika-s0201t:1400_5": "daṭṭhabbā tasmiṃ tasmiṃ kāle tathā tathā paṭipannattā. Teti acelakā. Saṅghātanti",
  "tika-s0201t:1400_6": "sabbaso ghātaṃ. Tenāha “vadha”nti. Sīlavā nāma natthi “anabhisandhikampi pāpaṃ hotī”ti",
  "tika-s0201t:1400_7": "evaṃ laddhikattā. Sīlaṃ adhiṭṭhāyāti idaṃ paṭikkamanakiriyaṃ sandhāya vuttaṃ.",
  "tika-s0201t:1401": "Pāsaṇḍapariggahaṇatthāyāti pāsaṇḍesu asārasārabhāvavīmaṃsanatthāya. Taṃ pabbajjanti ājīvakapabbajjaṃ. Vikaṭabhojaneti vikatabhojane virūpabhojane. Tenāha “apakatibhojane”ti.",
  "tika-s0201t:1402_0": "157. Bhiṃsanakatasminti bhāvasādhanabhāvī idaṃ padanti āha “bhiṃsanakatasmiṃ bhiṃsanakakiriyāyā”ti.",
  "tika-s0201t:1402_1": "“Bhiṃsanakattasmi”nti vattabbe ekassa ta-kārassa lopo daṭṭhabbo. Yebhuyyaggahaṇaṃ",
  "tika-s0201t:1402_2": "lomavantavasenapi yojetabbaṃ, na lomavasenāti āha “bahutarānaṃ vā”tiādi.",
  "tika-s0201t:1403_0": "Su-sadde u-kārassa o-kāraṃ katvā pāḷiyaṃ “sotatto”ti vuttanti tadatthaṃ vivaranto",
  "tika-s0201t:1403_1": "“sutatto”ti āha. Suṭṭhu avatattoti vā sotatto. Sosinnoti etthāpi eseva nayo. Suddhivasanatthāyāti",
  "tika-s0201t:1403_2": "saṃsārasuddhigavesanatthāya.",
  "tika-s0201t:1404_0": "Vihārasminti paccatte bhummavacananti āha “vihāro eva hi ‘vihārasmi’nti vutto”ti.",
  "tika-s0201t:1404_1": "Teneva cāti teneva vibhattivipallāsavasena. Evaṃ atthoti ayaṃ evaṃ liṅgavipallāsavasena",
  "tika-s0201t:1404_2": "attho veditabbo. Dukkhappattoti ānetvā sambandho. Sabbatthāti sukhadukkhe lābhālābhādike",
  "tika-s0201t:1404_3": "ca. Tulitoti tulāsadiso.",
  "tika-s0201t:1405": "Dukkarakārikādisuddhivaṇṇanā niṭṭhitā.",
  "tika-s0201t:1406": "Āhārasuddhivaṇṇanā",
  "tika-s0201t:1407": "158. Sujjhitunti saṃsārato sujjhituṃ.",
  "tika-s0201t:1408_0": "159. Āsītikapabbānīti āsītikapiṭṭhipabbāni, “kāḷapabbānī”ti vadanti. Pabbānaṃ majjhe.",
  "tika-s0201t:1408_1": "Unnatunnatānīti maṃse milāte dvinnaṃ sandhīnaṃ antare vātenuddhumātadhamanījālatāya",
  "tika-s0201t:1408_2": "unnatāni unnatānīti. Ānisadanti ānisadaṭṭhānaṃ. Nisinnaṭṭhānanti paṃsūhi, vālikāhi",
  "tika-s0201t:1408_3": "vā nicitaṃ nisinnaṭṭhānaṃ. Sarapoṅkhenāti sarassa poṅkhappadesena, sarapoṅkhasaññitena",
  "tika-s0201t:1408_4": "vā maggena. Akkantanti akkantaṭṭhānaṃ. Takkagoḷikasadisānaṃ, sarīraghaṃsanatthaṃ",
  "tika-s0201t:1408_5": "kata kuruvindagoḷakānaṃ vā āvaḷi vaṭṭanāhāro. Vaṃsatoti piṭṭhivaṃsato. Maṇḍaleti",
  "tika-s0201t:1408_6": "bhittipādānaṃ matthake ṭhapitamaṇḍalake sīsaggena patiṭṭhahanti. Na evaṃ phāsuḷiyoti",
  "tika-s0201t:1408_7": "yathā yathā vuttagopānasiyo papatā tiṭṭhanti, na evaṃ bodhisattassa phāsukāpi papatā ṭhitā.",
  "tika-s0201t:1409_0": "Okkhāyikāti avakkhāyikā, heṭṭhā hutvā ninnabhāvena paññāyamānā. Evarūpāti yathāvuttarūpā,",
  "tika-s0201t:1409_1": "ninnatarāti attho. Yāva piṭṭhikaṇṭakaṃ allīnā hotīti mayhaṃ udaracchavi yāva piṭṭhikaṇṭakaṃ,",
  "tika-s0201t:1409_2": "tāva taṃ āhacca ṭhitattā allīnā hoti udariyassa parikkhayena antānañca suṭṭhumilātatāya.",
  "tika-s0201t:1409_3": "Bhāriyabhāriyāti garutarā. Sahaudaracchaviṃ piṭṭhikaṇṭakaṃ, sahapiṭṭhikaṇṭakaṃ udaracchavinti",
  "tika-s0201t:1409_4": "yojanā. Neva nikkhamati āhārasannissayaāpodhātuyā sabbaso visukkhattā. Pūtimūlānīti",
  "tika-s0201t:1409_5": "lomamūlānaṃ paribrūhanake maṃse lohite ca parikkhīṇe tāni sukkhāni ṭhānato bhaṭṭhāni",
  "tika-s0201t:1409_6": "abhāveneva “pūtimūlānī”ti vuttāni. Tenāha “tassa panā”tiādi.",
  "tika-s0201t:1410_0": "Adhigatāti idāni adhigatā. Yathā etarahi vipassanāpaññāya adhigatattāti iminā kiñcāpi",
  "tika-s0201t:1410_1": "mahābodhisattā paripākagatañāṇā vasībhūtajjhānābhiññā vipassanāya parikammaṃ karonti,",
  "tika-s0201t:1410_2": "yathā ca nesaṃ carimabhave vipassanācāro, na tathā tadāti dasseti. Etadevāti yaṃ",
  "tika-s0201t:1410_3": "yena vuttaṃ atthajātaṃ, etadeva ettha etasmiṃ pāṭhapadese yuttaṃ pubbenāparaṃ avirujjhanato.",
  "tika-s0201t:1410_4": "Itarathāti bhikkhūhi vuttappakārena ananurūpo siyā “imissā”ti vuttāya aññatte.",
  "tika-s0201t:1411": "Āhārasuddhivaṇṇanā niṭṭhitā.",
  "tika-s0201t:1412": "Saṃsārasuddhiādivaṇṇanā",
  "tika-s0201t:1413": "160. Saṃsārenāti aparāparaṃ cavanupapajjanavasena bhavesu saṃsaraṇena. Yaṃ sandhāya vuttaṃ –",
  "tika-s0201t:1414": "“Khandhānañca paṭipāṭi, dhātuāyatanāna ca;",
  "tika-s0201t:1415": "Abbocchinnaṃ vattamānā, saṃsāroti pavuccatī”ti. ;",
  "tika-s0201t:1416_0": "Bahukanti bahukālaṃ bahukkhattuṃ. Upapajjitvāti tattha tattha bhave nibbattitvā.",
  "tika-s0201t:1416_1": "Āvāsenāti tasmiṃ tasmiṃ sattāvāse āvasanena nibbattitvā jīvanena. Khandhāyeva vuttā",
  "tika-s0201t:1416_2": "tesaṃyeva pavattivisesassa tena tena pariyāyena vuttattā. Bahuyāgeti ajasūkaragomāyvādike",
  "tika-s0201t:1416_3": "bahuvidhe mahāyaññe. Bahuaggīti vācāpeyyādivasena antamaso pākayaññādivasena ca bahukepi aggī paricaraṇena.",
  "tika-s0201t:1417_0": "161. Bāladārakopi “daharo”ti vuccatīti tato visesanatthaṃ “yuvā”ti vuttaṃ. Atikkantapaṭhamavayā",
  "tika-s0201t:1417_1": "sattā sabhāvena palitasirā hontīti paṭhamavaye ṭhitabhāvaṃ dassetuṃ “susukāḷakeso”ti",
  "tika-s0201t:1417_2": "vuttaṃ. Jarājiṇṇoti jarāya jiṇṇo, na akālikena jarāya abhibhūto. Ukkaṃsagatabuddhatāya",
  "tika-s0201t:1417_3": "vuddho. Tenāha “vaḍḍhitvā ṭhitaaṅgapaccaṅgo”ti, ārohapariṇāhavasena vuddhirahitoti",
  "tika-s0201t:1417_4": "attho. Jātimahallakoti jātiyā mahallako, na bhogaparivārādīhīti attho. Addhagatoti",
  "tika-s0201t:1417_5": "ettha addha-saddo dīghakālavācīti āha “bahuaddhānaṃ gato”ti. Vayotiādipadalopenāyaṃ",
  "tika-s0201t:1417_6": "niddesoti āha “pacchimavaya”nti. Padasatampi…pe… samatthatāti padasatampi padasahassampi",
  "tika-s0201t:1417_7": "sotapathamāgacchantameva uggahaṇasamatthatā pariggahetuṃ samatthatā. Ayañca gatiyā",
  "tika-s0201t:1417_8": "byāpāroti sakkā viññātuṃ gahaṇamattabhāvato. Tadevāti padasatampi padasahassampi.",
  "tika-s0201t:1417_9": "Ādhāraṇaṃ apilāpanavasena hadaye dhāraṇaṃ. Upanibandhanaṃ yathā na pamuṭṭhaṃ hoti,",
  "tika-s0201t:1417_10": "tathā upecca aparāparaṃ nibandhanaṃ. Ayaṃ pana satiyā byāpāroti sakkā viññātuṃ. Pāḷiyañca",
  "tika-s0201t:1417_11": "“paramāya gatiyā ca satiyā ca dhitiyā cā”ti vuttaṃ, parato ca “evaṃ adhimattagatimanto”ti",
  "tika-s0201t:1417_12": "vuttaṃ. Samatthavīriyaṃ dhiti nāmāti visiṭṭhavisayaṃ dassento yathāvuttasatisamāyogaṃ",
  "tika-s0201t:1417_13": "tassa dīpeti. Tassāti yathāvuttagatisatidhitīhi subhadhātavacīparicitassa pariyattidhammassa",
  "tika-s0201t:1417_14": "āgamavasena atthadassanasamatthatā yuttivasena kāraṇadassanasamatthatā.",
  "tika-s0201t:1418_0": "Daḷhaṃ thiraṃ dhanu etassāti daḷhadhanvā, so eva idha “daḷhadhammā”ti vutto. Paṭisattuvidhamanatthaṃ",
  "tika-s0201t:1418_1": "dhanuṃ gaṇhātīti dhanuggaho, so eva usuṃ saraṃ asati khipatīti issāsoti āha “dhanuṃ",
  "tika-s0201t:1418_2": "gahetvā ṭhito issāso”ti. Dvisahassapalaṃ lohādibhāraṃ vahituṃ samatthaṃ dvisahassathāmaṃ.",
  "tika-s0201t:1418_3": "Tenāha “dvisahassathāmaṃ nāmā”tiādi. Daṇḍeti dhanudaṇḍe. Yāva kaṇḍappamāṇāti dīghato",
  "tika-s0201t:1418_4": "yattakaṃ kaṇḍassa pamāṇaṃ, tattake dhanudaṇḍe ukkhittamatte āropito ceva hoti jiyādaṇḍo,",
  "tika-s0201t:1418_5": "so ca bhāro pathavito muccati, evaṃ idaṃ “dvisahassathāmaṃ nāma dhanūti daṭṭhabbaṃ.",
  "tika-s0201t:1418_6": "Uggahitasippoti uggahitadhanusippo. Katahatthoti thirataraṃ lakkhesu avirajjhanasarakkhepo.",
  "tika-s0201t:1418_7": "Īdiso pana tattha vasībhūto katahattho nāma hotīti āha “ciṇṇavasībhāvo”ti. Kataṃ",
  "tika-s0201t:1418_8": "rājakulādīsu upecca asanaṃ etena so katūpāsanoti āha “rājakulādīsu dassitasippo”ti.",
  "tika-s0201t:1418_9": "Evaṃ katanti evaṃ antosusirakaraṇādinā sallahukaṃ kataṃ.",
  "tika-s0201t:1419_0": "Oloketīti udikkhati. Evaṃ santepi tesaṃ vāro paññāyatīti tesaṃ bhikkhūnaṃ “ayaṃ paṭhamaṃ",
  "tika-s0201t:1419_1": "pucchati, ayaṃ dutiya”ntiādinā pucchanavāro tādisassa paññavato paññāyati sukhumassa",
  "tika-s0201t:1419_2": "antarassa labbhanato. Buddhānaṃ pana vāroti īdise ṭhāne buddhānaṃ desanāvāro aññesaṃ",
  "tika-s0201t:1419_3": "napaññāyanato buddhānaṃyeva paññāyati. Idāni tameva paññāyanataṃ yuttito dassento",
  "tika-s0201t:1419_4": "“vidatthicaturaṅgulachāya”ntiādimāha. Accharāsaṅghāṭamatte khaṇe aneka-koṭisahassa-cittapavattisambhavato",
  "tika-s0201t:1419_5": "“vidatthicaturaṅgulachāyaṃ atikkamanato puretaraṃyeva bhagavā…pe… kathetī”ti vatvā",
  "tika-s0201t:1419_6": "tato lahutarāpi satthu desanāpavatti atthevāti dassento “tiṭṭhantu vā tāva ete”tiādimāha.",
  "tika-s0201t:1419_7": "Idāni tattha kāraṇaṃ dassetuṃ “kasmā”tiādi vuttaṃ. Soḷasa padāni kathetīti etena",
  "tika-s0201t:1419_8": "lokiyajanassa ekapaduccāraṇakkhaṇe bhagavā aṭṭhavīsasatapadāni kathetīti dasseti.",
  "tika-s0201t:1419_9": "Idāni tassapi kāraṇaṃ dassetuṃ “kasmā”tiādi vuttaṃ.",
  "tika-s0201t:1420_0": "Dhammoti pāḷi. Pajjati attho etenāti padaṃ, tadattho. Atthaṃ byañjetīti byañjanaṃ,",
  "tika-s0201t:1420_1": "akkharaṃ. Tañhi padavākyakkharabhāvehi paricchijjamānaṃ taṃ taṃ atthaṃ byañjeti pakāseti.",
  "tika-s0201t:1420_2": "Tenāha “dhammapadabyañjananti pāḷiyā padabyañjanaṃ, tassa tassa atthassa byañjanakaṃ",
  "tika-s0201t:1420_3": "akkhara”nti. Etena aparāparehi padabyañjanehi sucirampi kālaṃ kathentassa tathāgatassa",
  "tika-s0201t:1420_4": "na kadāci tesaṃ pariyādānaṃ atthīti dasseti. Pañhaṃ byākaronti etenāti pañhabyākaraṇaṃ,",
  "tika-s0201t:1420_5": "tathāpavattapaṭibhānaṃ. Aparikkhayapaṭibhānā hi buddhā bhagavanto, yato vuttaṃ “natthi",
  "tika-s0201t:1420_6": "dhammadesanāya hānī”ti. Tenāha “iminā kiṃ dassetī”tiādi. Tathā āsannaparinibbānassapi",
  "tika-s0201t:1420_7": "bhagavato desanāya itarāya ca visesātāvoti paṭhamabuddhavacanampi majjhimabuddhavacanampi",
  "tika-s0201t:1420_8": "pacchimabuddhavacanampi sadisameva. Āsītikavassato paraṃ pañcamo āyukoṭṭhāso.",
  "tika-s0201t:1421_0": "162. Kāmañcettha bhagavatā nāgasamālattherassa acchariyaabbhutapavedanamukhena attano",
  "tika-s0201t:1421_1": "lomānaṃ haṭṭhabhāvassa paveditattā “lomahaṃsanapariyāyo”ti nāmaṃ gahitaṃ, tathāpi",
  "tika-s0201t:1421_2": "sabbaññutaññāṇādi-anaññasādhāraṇañāṇānubhāva-vibhāvanādivasena soḷasasamūhato sīhanādassa",
  "tika-s0201t:1421_3": "nadanena desanāya pavattitattā “mahāsīhanādo”tveva saṅgītikāramahātherehi nāmaṃ ṭhapitanti daṭṭhabbaṃ.",
  "tika-s0201t:1422": "Mahāsīhanādasuttavaṇṇanāya līnatthappakāsanā samattā.",
  "tika-s0201t:1423": "3. Mahādukkhakkhandhasuttavaṇṇanā",
  "tika-s0201t:1424_0": "163. Tato paranti tiṇṇaṃ janānaṃ upari saṅgho catuvaggakaraṇīyādikammehi paṭikammappattattā.",
  "tika-s0201t:1424_1": "Gāmaṃ gatoti vuccati gāmaṃ uddissa gatattā, evaṃ sāvatthiṃ pavisituṃ vihārato nikkhantā",
  "tika-s0201t:1424_2": "“pavisiṃsū”ti vuttā. Pariññanti pahānapariññaṃ. Sā hi samatikkamo, na itarā. Rūpavedanāsupīti",
  "tika-s0201t:1424_3": "“rūpānaṃ pariññaṃ, vedanānaṃ pariñña”nti etthāpi. Kāmaṃ sabbesaṃ titthiyānaṃ kāmādipariññāpaññāpanahetubhūto",
  "tika-s0201t:1424_4": "samayo natthi, yesaṃ pana atthi, te upādāya “sakasamayaṃ jānantā”ti vuttaṃ. “Yato",
  "tika-s0201t:1424_5": "yato kho bho ayaṃ bhikkhu vivicceva kāmehi…pe… paṭhamaṃ jhānaṃ upasampajja viharati,",
  "tika-s0201t:1424_6": "ettāvatā kho bho kāmānaṃ pariññā hotī”ti evaṃ sarūpato paṭhamajjhānaṃ vibhāvetuṃ",
  "tika-s0201t:1424_7": "asakkontāpi kevalaṃ accantappahānasaññāya kāmānaṃ pariññaṃ paññapeyyuṃ paṭhamajjhānaṃ",
  "tika-s0201t:1424_8": "vadamānā. Taṃ kissa hetu? Tādisassa āgamādhigamassābhāvato. Rūpavedanāpariññāsupi",
  "tika-s0201t:1424_9": "eseva nayo. Vuccethāti vucceyya. Dutiyapadepīti “anusāsaniyā vā anusāsani”nti evaṃ",
  "tika-s0201t:1424_10": "vuttavākyepi. Te kira bhikkhū.",
  "tika-s0201t:1425_0": "165. Na ceva sampāyissantīti na ceva sammadeva pakārehi gamessanti ñāpessanti. Tenāha",
  "tika-s0201t:1425_1": "“sampādetvā kathetuṃ na sakkhissantī”ti. Yasmā avisaye pañho pucchito hoti, tasmā",
  "tika-s0201t:1425_2": "āpajjissantīti yojanā. Sadevaketi arūpadevaggahaṇaṃ. Te hi lokiyadevehi dīghāyukatādinā",
  "tika-s0201t:1425_3": "ukkaṭṭhā. Samāraketi kāmāvacaradevaggahaṇaṃ. Sabrahmaketi rūpāvacarabrahmaggahaṇaṃ.",
  "tika-s0201t:1425_4": "Sassamaṇabrāhmaṇiyāti ettha samaṇaggahaṇena pabbajite, brāhmaṇaggahaṇena jātibrāhmaṇe,",
  "tika-s0201t:1425_5": "puna devaggahaṇena sammutideve, manussaggahaṇena avasiṭṭhamanussakāyaṃ pariyādiyati.",
  "tika-s0201t:1425_6": "Lokapajāggahaṇena pana payojanaṃ aṭṭhakathāyaṃ dassitameva. Aññathā ārādhanaṃ nāma",
  "tika-s0201t:1425_7": "natthīti iminā kāmarūpavedanāsu assādādīnaṃ yāthāvato avabodho eva ito bāhirakānaṃ",
  "tika-s0201t:1425_8": "natthi, kuto pavedanāti dasseti.",
  "tika-s0201t:1426_0": "166. Cittārādhananti yāthāvapavedanena paresaṃ cittassa paritosanaṃ. Bandhanaṭṭhena",
  "tika-s0201t:1426_1": "guṇāti kāmarāgasaṃyojanassa paccayabhāvena vatthukāmesupi bandhanaṭṭho vutto, koṭṭhāsaṭṭho",
  "tika-s0201t:1426_2": "vā guṇaṭṭho daṭṭhabbo. Tarayantīti taramānā yanti gacchanti. Atītādibhinnapaṭhamādivayā",
  "tika-s0201t:1426_3": "eva cittatā rāsibhāvena vayoguṇāti gahitāti āha “rāsaṭṭho guṇaṭṭho”ti. Cakkhuviññeyyāti",
  "tika-s0201t:1426_4": "vā cakkhuviññāṇataṃdvārikaviññāṇehi vijānitabbā. Sotaviññeyyātiādīsupi eseva nayo.",
  "tika-s0201t:1426_5": "Iṭṭhārammaṇabhūtāti sabhāveneva iṭṭhārammaṇajātikā, iṭṭhārammaṇabhāvaṃ vā pattā.",
  "tika-s0201t:1426_6": "Kamanīyāti kāmetabbā. Manavaḍḍhanakāti manoharā. Etena parikappanatopi iṭṭhabhāvaṃ",
  "tika-s0201t:1426_7": "gaṇhāti. Piyajātikāti piyāyitabbasabhāvā. Kāmūpasaṃhitāti kāmarāgena upecca sandhāniyā",
  "tika-s0201t:1426_8": "sambaddhā kātabbāti āha “ārammaṇaṃ katvā”ti.",
  "tika-s0201t:1427_0": "167. Saññaṃ ṭhapetvāti “imasmiṃ aṅgulikādipabbe gahite sataṃ hoti, imasmiṃ sahassa”ntiādinā",
  "tika-s0201t:1427_1": "saññāṇaṃ katvā gaṇanā. Acchiddagaṇanāti “ekaṃ dve”tiādinā navantavidhinā nirantaragaṇanā.",
  "tika-s0201t:1427_2": "Piṇḍagaṇanāti saṅkalanapaṭuppādanādinā piṇḍitvā gaṇanā. Tenāha “khettaṃ oloketvā”tiādi.",
  "tika-s0201t:1427_3": "Kasanaṃ kasīti kasiggahaṇena sabbo kasipaṭibaddho jīvikūpāyo gahitoti āha “kasīti",
  "tika-s0201t:1427_4": "kasikamma”nti. Jaṅghavaṇijjāti jaṅghasatthavasena vaṇijjaṃ āha, thalavaṇijjāti sakaṭasatthavasena.",
  "tika-s0201t:1427_5": "Ādi-saddena nāvāpaṇādivasena vohāraṃ. Vaṇippathoti vaṇijamaggo, dānaggahaṇavasena",
  "tika-s0201t:1427_6": "saṃvohāroti attho. Usūnaṃ asanakammaṃ issattaṃ, dhanusippena jīvikā, idha pana issattaṃ",
  "tika-s0201t:1427_7": "viyāti issattaṃ, sabbaāvudhajīvikāti āha “āvudhaṃ gahetvā upaṭṭhānakamma”nti. Porohiccāmaccakammādi",
  "tika-s0201t:1427_8": "rājakammaṃ. Ādi-saddena rathasippakhattavijjāsippādi-vuttāvasesaṃ mahāsippaṃ khuddakasippañca",
  "tika-s0201t:1427_9": "saṅgaṇhāti. Sītassa purakkhatoti sītassa purato kato. Yo hi sītakāle jīvikāhetu sītalapadesaṃ",
  "tika-s0201t:1427_10": "pakkhandati, so vāḷamigādīhi viya sītena paripātiyamāno tena purato kato viya hoti.",
  "tika-s0201t:1427_11": "Tenāha “sītena bādhiyamāno”ti. Uṇhassa purakkhatoti etthāpi eseva nayo. Saritvāti",
  "tika-s0201t:1427_12": "saṃsappitvā. Ghaṭṭiyamānoti hiṃsiyamāno bādhiyamāno. Ābādhanaṃ ābādho, pīḷāti attho.",
  "tika-s0201t:1427_13": "Kāmahetunti vā bhāvanapuṃsakaniddeso yathā “visamaṃ candimasūriyā parivattantī”ti.",
  "tika-s0201t:1427_14": "Tathā sesapadadvayepi. Tenevāha “kāmānameva hetū”ti. Kāmānaṃ hetūti ettha purimapadāvadhāraṇamayuttaṃ",
  "tika-s0201t:1427_15": "tadaññapaccayapaṭikkhepāpattito, tathā uttarapadāvadhāraṇaṃ kāmānaṃ kadāci ahetubhāvassapi",
  "tika-s0201t:1427_16": "sambhavato, tasmā “uppajjatiyevā”ti vuttaṃ.",
  "tika-s0201t:1428_0": "Uṭṭhahatoti iminā uṭṭhānavīriyaṃ vuttanti āha “ājīvasamuṭṭhāpakavīriyenā”ti. Taṃ",
  "tika-s0201t:1428_1": "vīriyanti ājīvikasamuṭṭhāpakavīriyaṃ. Pubbenāparaṃ ghaṭentassāti ārambhato paṭṭhāya",
  "tika-s0201t:1428_2": "nirantaraṃ pavattentassa. Citte uppannabalavasokena socatīti cittasantāpena anto",
  "tika-s0201t:1428_3": "nijjhāyati. Kāye uppannadukkhenāti tasseva sokassa vasena kāye uppannadukkhena. Sokuddesena",
  "tika-s0201t:1428_4": "taṃ taṃ vippalapento vā paridevati. Uraṃ tāḷetvāti vakkhappadesaṃ paharitvā. “Mogha”ntiādi",
  "tika-s0201t:1428_5": "paridevanākāradassanañceva sammohāpajjanākāradassanañca. Meti vatvā puna noti puthuvacanaṃ",
  "tika-s0201t:1428_6": "attano ubhayathāpi voharitabbato, byāmūḷhavacanaṃ vā sokavasena.",
  "tika-s0201t:1429_0": "168. Idha kāmaggahaṇena visesato vatthukāmā gahitāti kāmādiggahaṇaṃ kataṃ, nānantariyatāya",
  "tika-s0201t:1429_1": "pana kilesakāmopi gahito eva. Asicammanti ettha cammaggahaṇena na kevalaṃ cammamayassa,",
  "tika-s0201t:1429_2": "cammaparisibbitasseva vā gahaṇaṃ, atha kho sabbassapi āvudhabādhakassa gahaṇanti",
  "tika-s0201t:1429_3": "dassento “kheṭakaphalakādīnī”ti āha. Ādi-saddena sarādisaṅgaho. Dhanukalāpaṃ sannayhitvāti",
  "tika-s0201t:1429_4": "dhanuñceva khurappatūṇiñca sannayhitvā, dhanudaṇḍassa jiyāya tathābhāvakaraṇādipi",
  "tika-s0201t:1429_5": "dhanuno sannayhananti. Dvinnaṃ senānaṃ byūhasaṃvidhānena vā ubhatobyūḷhaṃ. Vijjotalantesūti",
  "tika-s0201t:1429_6": "nisitapītaphalatāya vijjotanavasena parivattamānesu.",
  "tika-s0201t:1430_0": "Pākārasamīpātisaṅkhāratāya pākārapādā upakāriyo, yā “uddāpā”ti vuccanti. Satadantenāti",
  "tika-s0201t:1430_1": "anekasatadantakena, yassa tikhiṇadantāni anekasatāni mūlāni honti. Atibhāratāya dasavīsamattāpi",
  "tika-s0201t:1430_2": "janā ukkhipituṃ na sakkonti, yantavasena pana ukkhipitvā bandhitvā ṭhapenti. Tenāha",
  "tika-s0201t:1430_3": "“aṭṭhadantākārenā”tiādi. Omaddantīti oṭṭhapenti.",
  "tika-s0201t:1431_0": "169. Sandhimpi chindanti corikāya jīvitukāmā. Nillopanti nissesavilopaṃ, ekaṃ parittaṃ",
  "tika-s0201t:1431_1": "gāmaṃ parivāretvā tattha kiñcipi gayhūpagaṃ asesetvā karamaraggahaṇaṃ. Tenāha “mahāvilopa”nti.",
  "tika-s0201t:1431_2": "Panthaduhanakammaṃ aṭavimagge ṭhatvā addhikānaṃ vilumpanaṃ. Pahārasādhanatthaṃ daṇḍappahārassa",
  "tika-s0201t:1431_3": "sukhasiddhiatthaṃ. Kañjito nibbattaṃ kañjiyaṃ, āranālaṃ. Yaṃ “bilaṅga”ntipi vuccati,",
  "tika-s0201t:1431_4": "taṃ yattha siñcati, sā kañjiyaukkhalikā. Bilaṅgathālikasadisakaraṇaṃ bilaṅgathāliyaṃ.",
  "tika-s0201t:1431_5": "Sīsakapālaṃ uppāṭetvāti ayoguḷapavesanappamāṇaṃ chiddaṃ katvā. Saṅkhamuṇḍakammakāraṇanti",
  "tika-s0201t:1431_6": "saṅkhaṃ viya muṇḍakammakāraṇaṃ.",
  "tika-s0201t:1432_0": "Rāhumukhakammakāraṇanti rāhumukhagata-sūriyasadisa-kammakāraṇaṃ. Jotimālikanti jotimālavantaṃ",
  "tika-s0201t:1432_1": "kammakāraṇaṃ. Hatthapajjotikanti hatthapajjotanakammakāraṇaṃ. Erakavattakammakāraṇanti",
  "tika-s0201t:1432_2": "erakavattasadise sarīrato baddhe uppāṭanakammakāraṇaṃ. Cīrakavāsikakammakāraṇanti",
  "tika-s0201t:1432_3": "sarīrato uppāṭitabaddhacīrakāhi nivāsāpanakammakāraṇaṃ. Taṃ karontā yathā gīvato",
  "tika-s0201t:1432_4": "paṭṭhāya baddhe kantitvā kaṭiyameva ṭhapenti, evaṃ gopphakato paṭṭhāya kantitvā kaṭiyameva",
  "tika-s0201t:1432_5": "ṭhapenti. Aṭṭhakathāyaṃ pana “kaṭito paṭṭhāya kantitvā gopphakesu ṭhapentī”ti vuttaṃ.",
  "tika-s0201t:1432_6": "Eṇeyyakakammakāraṇanti eṇīmigasadisakammakāraṇaṃ. Ayavalayāni datvāti ayavalayāni",
  "tika-s0201t:1432_7": "paṭimuñcitvā. Ayasūlāni koṭṭentīti kapparajaṇṇukakoṭīsu ayasūlāni pavesenti. Nti",
  "tika-s0201t:1432_8": "taṃ tathākatakammakāraṇaṃ sattaṃ.",
  "tika-s0201t:1433_0": "Baḷisamaṃsikanti baḷisehi maṃsuppāṭanakammakāraṇaṃ. Kahāpaṇikanti kahāpaṇamattaso",
  "tika-s0201t:1433_1": "chindanakammakāraṇaṃ. Koṭṭentīti chindanti. Khārāpatacchikanti tacchetvā khārāvasiñcanakammakāraṇaṃ.",
  "tika-s0201t:1433_2": "Palighaparivattikanti palighassa viya parivattanakammakāraṇaṃ. Ekābaddhaṃ karonti",
  "tika-s0201t:1433_3": "ayasūlassa koṭṭanena. Palālapīṭhakanti palālapīṭhassa viya sarīrassa saṃvellanakammakāraṇaṃ.",
  "tika-s0201t:1433_4": "Kāraṇikāti ghātanakārakā. Palālavaṭṭiṃ viya katvāti yathā palālapīṭhaṃ karontā palālavaṭṭiṃ",
  "tika-s0201t:1433_5": "katvā saṃvellanavasena naṃ veṭhenti, evaṃ karontīti attho. Chātakehīti bubhukkhitehi",
  "tika-s0201t:1433_6": "koleyyakasunakhehi. Balavanto hi te javayoggā sūrā ca honti. Kammavasena sampareti",
  "tika-s0201t:1433_7": "etthāti samparāyo, paraloko. Tattha bhavoti samparāyiko.",
  "tika-s0201t:1434_0": "170. Chandarāgo vinīyati ceva pahīyati ca etthāti nibbānaṃ chandarāgavinayo chandarāgappahānañcāti.",
  "tika-s0201t:1434_1": "Tenāha “nibbānañhī”ti. Tattha āgammāti idaṃ yo chandarāgaṃ vineti pajahati, tassa",
  "tika-s0201t:1434_2": "ārammaṇaṃ sandhāya vuttaṃ. Tīhi pariññāhīti iminā ñātatīraṇapariññāhi parijānissantīti",
  "tika-s0201t:1434_3": "netaṃ ṭhānaṃ vijjati. Ko pana vādo pahānapariññāyāti dasseti? Tathabhāvāyāti parijānanakabhāvāya.",
  "tika-s0201t:1435_0": "171. Aparittenāti ahīnena. Vipulenāti mahatā. Yadi vaṇṇasampattidassanatthaṃ, vaṇṇadasakaṃ",
  "tika-s0201t:1435_1": "kasmā na gahitanti āha “mātugāmassa hī”tiādi. Bhojanasampadādīnaṃ alābhepīti dassanatthaṃ",
  "tika-s0201t:1435_2": "“duggatakule nibbattassapī”ti vuttaṃ. Thokaṃ thokaṃ vaṇṇāyatanaṃ pasīdati maṃsassa",
  "tika-s0201t:1435_3": "paribrūhanato thanamaṃsāni vaḍḍhanti jāyanti. Vaṇṇeti hadayaṅgatabhāvaṃ pakāsento",
  "tika-s0201t:1435_4": "viya hotīti vaṇṇo. So eva sāmaggopabhogādinā nibhātīti nibhā. Tenāha “vaṇṇanibhāti vaṇṇoyevā”ti.",
  "tika-s0201t:1436_0": "Bhogganti ativiya vaṅkatāya bhoggaṃ. Tādisaṃ pana sarīraṃ bhaggaṃ viya hotīti āha",
  "tika-s0201t:1436_1": "“bhagga”nti. Tenāha “imināpissa vaṅkabhāvameva dīpetī”ti. Dantānaṃ chinnabhinnatāya",
  "tika-s0201t:1436_2": "ekaccānaṃ patanena ca khaṇḍitadantaṃ. Kesānaṃ setavaṇṇatāya palitanti āha “paṇḍarakesa”nti.",
  "tika-s0201t:1436_3": "Kesānaṃ mattaso siyane khallāṭavohāroti bahuso siyanaṃ sandhāyāha “mahākhallāṭasīsa”nti.",
  "tika-s0201t:1436_4": "Vassasatikakāle uppajjanatilakāni sandhāyāha “tilakāhatagatta”nti. Tāni pana kānici",
  "tika-s0201t:1436_5": "setāni honti kānici kāḷānīti āha “setakāḷatilakehī”ti. Byādhikanti sañcātabyādhiṃ.",
  "tika-s0201t:1436_6": "Bāḷhagilānanti māraṇanti kagelaññena gilānaṃ.",
  "tika-s0201t:1437_0": "173. Tasmiṃ samayeti tasmiṃ jhānaṃ upasampajja viharaṇasamaye. Na cetetīti na abhisandahati.",
  "tika-s0201t:1437_1": "Byābādhanaṭṭhena byābādho, byābādhova byābajjhaṃ, natthi ettha byābajjhanti abyābajjhaṃ,",
  "tika-s0201t:1437_2": "dukkharahitaṃ. Tenāha “niddukkhamevā”ti.",
  "tika-s0201t:1438": "174. Aniccādiākāroti aniccākāro dukkhākāro vipariṇāmākāro calādiākāro ca.",
  "tika-s0201t:1439": "Mahādukkhakkhandhasuttavaṇṇanāya līnatthappakāsanā samattā.",
  "tika-s0201t:1440": "4. Cūḷadukkhakkhandhasuttavaṇṇanā",
  "tika-s0201t:1441_0": "175. Sakkesūti ettha yaṃ vattabbaṃ, taṃ satipaṭṭhānasuttavaṇṇanāyaṃ vuttanayeneva",
  "tika-s0201t:1441_1": "veditabbanti taṃ ekadesena dassento “so hī”ti āha. Tattha yena rājakumārā sakyā nāma",
  "tika-s0201t:1441_2": "jātā, yato tesaṃ nivāsaṭṭhānatāya janapado tathā vuccati, taṃ vattabbanti āha “sakyānaṃ",
  "tika-s0201t:1441_3": "pana uppatti ambaṭṭhasutte āgatāvā”ti. Kapilavatthūti vuttaṃ purimasaññāvasena.",
  "tika-s0201t:1442_0": "Nānappakārakanti “lobhadhammā”ti bahuvacanassa nimittaṃ vadati. Lobho hi tena tena",
  "tika-s0201t:1442_1": "avatthāvisesena pavattiākārabhedena “chando rāgotaṇhā āsatti apekkhā”tiādinā anekappabhedo,",
  "tika-s0201t:1442_2": "lubbhanalakkhaṇena pana “lobho”tveva vuccati. Tenāha “nānappakārakaṃ lobhaṃyevā”ti.",
  "tika-s0201t:1442_3": "Tathā “doso paṭigho kodho upanāho virodho”tiādinā, “muyhanaṃ asamapekkhanaṃ apaccavekkhaṇā",
  "tika-s0201t:1442_4": "dummejjhaṃ bālya”ntiādinā ca dosamohānaṃ nānappakārataṃ sandhāyāha “itaresupi dvīsu",
  "tika-s0201t:1442_5": "eseva nayo”ti. Pariyādiyitvāti parito sabbaso ādāya. Gahetvāti ayamettha atthoti",
  "tika-s0201t:1442_6": "āha “gahaṇe āgata”nti. Pariyādiyatīti parikkhīṇoti. Dī-saddañhi saddavidū khayatthaṃ vadanti.",
  "tika-s0201t:1443_0": "Ekadāti āmeḍitalopena niddesoti āha “ekekasmiṃ kāle”ti. Lobhadosamohāti paṭhamamaggena",
  "tika-s0201t:1443_1": "pahīnāvasesā lobhadosamohā. Niravasesā pahīyanti, aññathā dutiyamaggena kiṃ kataṃ",
  "tika-s0201t:1443_2": "siyāti adhippāyo. Samudācārappattaṃ pana disvā “appahīnaṃ me atthī”tipi jānāti. Evaṃ",
  "tika-s0201t:1443_3": "kathaṃ niravasesappahānasaññāti āha “appahīnakaṃ…pe… saññī hotī”ti. Evaṃ paṭhamamaggeneva",
  "tika-s0201t:1443_4": "samucchinnasaṃsayassa “ko su nāma me dhammo ajjhattaṃ appahīnoti evaṃ sandheho kathaṃ",
  "tika-s0201t:1443_5": "uppajjatī”ti vatvā “paṇṇattiyā akovidattā”ti kāraṇamāha. Vinayakukkuccaṃ viya hi",
  "tika-s0201t:1443_6": "paṇṇattiyaṃ akusalatāya ariyānampi katthaci vimatimattaṃ uppajjati yathā taṃ sabbaso",
  "tika-s0201t:1443_7": "appahīnasammohānanti. Attano avisaye anabhijānanaṃ paṇṇattikosallena kimettha payojanaṃ,",
  "tika-s0201t:1443_8": "paccavekkhaṇāmattena ayamattho sijjhatīti dassento “kiṃ tassa paccavekkhaṇā natthī”ti",
  "tika-s0201t:1443_9": "āha. Itaro “natthī”ti na sakkā vattunti katvā “atthī”ti vatvā tattha labbhamānavibhāgaṃ",
  "tika-s0201t:1443_10": "dassento “sā panā”tiādimāha. Tattha sāti paccavekkhaṇā. Sabbesanti sabbesaṃ ariyānaṃ.",
  "tika-s0201t:1443_11": "Yathā paripuṇṇā na hoti, na evaṃ sabbaso na hotīti āha “imāsu panā”tiādi.",
  "tika-s0201t:1444_0": "176. Ajjhattanti niyakajjhattaṃ adhippetanti āha “tava santāne”ti. Appahīnoti anavasesato",
  "tika-s0201t:1444_1": "appahīno. Duvidheti vatthukāmakilesakāme. Kilesakāmopi hi yadaggena assādīyati, tadaggena paribhuñjīyati.",
  "tika-s0201t:1445_0": "177. Assādīyatīti assādo, sukhaṃ. Appo appamattako assādo etesūti appassādā. Tenāha",
  "tika-s0201t:1445_1": "“parittasukhā”ti. Pariyesanadukkhādihetukaṃ diṭṭhadhammikaṃ tattha duccaritacaraṇena",
  "tika-s0201t:1445_2": "samparāyikañca dukkhamettha kāmesu bahukanti bahudukkhā. Bahupāyāsāti bahuparikkilesā.",
  "tika-s0201t:1445_3": "Te pana parikkilesā vakkhamānanayena bahūyevettha diṭṭhadhammikāpīti āha “diṭṭhadhammika…pe…",
  "tika-s0201t:1445_4": "bahū”ti. Te ca parikkilesā yasmā taṃsamaṅgino hitapaṭipattiyā antarāyakarā idha ceva",
  "tika-s0201t:1445_5": "paraloke ca ādīnavakāraṇañca pavattanti, tasmā vuttaṃ “diṭṭhadhammika…pe… bahū”ti.",
  "tika-s0201t:1445_6": "Evaṃ cepīti evaṃ “appassādā kāmā”tiādinā ākārena. Nayenāti dhammena. Kāraṇenāti yuttiyā.",
  "tika-s0201t:1445_7": "Suṭṭhu diṭṭhaṃ hotīti sambandho. Vipassanāpaññāyāti ariyamaggapaññāya. Sā cattāripi",
  "tika-s0201t:1445_8": "saccāni visesato passatīti vipassanāti adhippetā. Tenāha “heṭṭhāmaggadvayañāṇenāti",
  "tika-s0201t:1445_9": "attho”ti. Pītisukhanti pītisukhavantaṃ jhānadvayaṃ. Dve maggeti heṭṭhāmagge. Āvaṭṭanasīlo",
  "tika-s0201t:1445_10": "ābhujanasīlo na hotīti anāvaṭṭī neva hoti sabbaso appahīnakāmarāgachando. Tenāha",
  "tika-s0201t:1445_11": "“kasmā”tiādi. Orodhanāṭakā pajahanapaññāti ādīnavānupassanāñāṇamāha.",
  "tika-s0201t:1446_0": "179. Assādopi kathito, “appassādā”ti hi iminā yāvatako kāmesu assādo, taṃ sabbaṃ",
  "tika-s0201t:1446_1": "anavasesato pariggahetvā cassa parittabhāvo dassitoti ādīnavopi kathito saṅkhepeneva",
  "tika-s0201t:1446_2": "sesassaādīnavassa dassitattā. Taṃ kathetunti taṃ nissaraṇaṃ “ekantasukhapaṭisaṃvedī”ti",
  "tika-s0201t:1446_3": "iminā kathetuṃ. Imehi antehīti “pañcime, mahānāma, kāmaguṇā”tiādinā kāmaguṇadassanamukhena",
  "tika-s0201t:1446_4": "kāmasukhallikānuyogaṃ “ubbhaṭṭhakā honti āsanapaṭikkhittā”tiādinā attakilamathānuyogañca",
  "tika-s0201t:1446_5": "dassetvā imehi dvīhi antehi muttaṃ mama sāsananti, phalasamāpattipariyosānattā sāsanasampattiyā",
  "tika-s0201t:1446_6": "“upariphalasamāpattisīsena sakalasāsanaṃ dassetu”nti āha. Gijjhasadiso kūṭoti majjhepadalopīsamāso",
  "tika-s0201t:1446_7": "yathā “sākapatthivo”ti. Dutiye panettha gijjhavantatāya gijjhā kūṭe etassāti gijjhakūṭo.",
  "tika-s0201t:1446_8": "Uddhaṃyeva tiṭṭhanakā nisajjāya vuṭṭhitakālato paṭṭhāya ekaṭṭhāneneva tiṭṭhanakā.",
  "tika-s0201t:1446_9": "Tenāha “anisinnā”ti. Nigaṇṭhassāti nāṭaputtassa. Natthi etassa parisesanti aparisesaṃ.",
  "tika-s0201t:1446_10": "Evaṃ saṅkhābhavacanamattamassāti āha “aparisesasaṅkhāta”nti. Niccaṭṭhena satata-saddena",
  "tika-s0201t:1446_11": "abhiṇhappavatti jotitā siyāti “samita”nti vuttaṃ. Tena nirantarappavattiṃ dassetīti",
  "tika-s0201t:1446_12": "evaṃ vā ettha attho daṭṭhabbo.",
  "tika-s0201t:1447_0": "180. Yaṃ karoti, taṃ jānātīti dukkhassa nijjaraṇakhepanaṃ nāma viññūnaṃ kiccaṃ, viññunā",
  "tika-s0201t:1447_1": "ca purisena katākataṃ jānitabbaṃ, tasmā tumhehi purāṇānaṃ kammānaṃ byantibhāvaṃ karontehi",
  "tika-s0201t:1447_2": "paṭhamaṃ tāva ettakāni purāṇāni kammānīti jānitabbāni, tato “ettakaṃ kālaṃ katena",
  "tika-s0201t:1447_3": "tapasā ettakāni tāni byantikatāni, idāni ettakāni kātabbānī”tiādinā ayaṃ vidhi purisena",
  "tika-s0201t:1447_4": "viya attanā kātabbakiccaṃ paricchinditabbanti dasseti. Tenāha “tumhehipi tathā ñātabbaṃ",
  "tika-s0201t:1447_5": "siyā”ti. Suddhantanti suddhakoṭṭhāsaṃ, āyatiṃ anavassavasiddhaṃ kammakkhayaṃ, tato",
  "tika-s0201t:1447_6": "vā dukkhakkhayanti attho. Suddhantaṃ patto atthīti pucchatīti iminā akusalānaṃ pahānaṃ,",
  "tika-s0201t:1447_7": "kusalānaṃ bhāvanā ca sabbena sabbaṃ nigaṇṭhasamaye natthi sabbaso visuddhibhāvanāya",
  "tika-s0201t:1447_8": "abhāvato, tasmā kuto dukkhakkhayassa sambhavoti dasseti.",
  "tika-s0201t:1448_0": "Evaṃ ajānanabhāve satīti “ahuvamheva maya”ntiādinā vuttappakārassa ajānane sati,",
  "tika-s0201t:1448_1": "tasmiṃ tumhehi aññāyamāneti attho. Luddāti ghorā. Te pana yasmā kāyavācāhi nihīnameva",
  "tika-s0201t:1448_2": "karonti, tasmā vuttaṃ “luddācārā”ti. Lohitapāṇitveva vuccati tajjākiriyācaraṇato.",
  "tika-s0201t:1448_3": "Māgavikakevaṭṭacoraghātakādayo māgavikādayo. Kakkhaḷakammāti pharusakammā. Te nigaṇṭhesu",
  "tika-s0201t:1448_4": "pabbajantīti pubbe mahādukkhasaṃvattaniyakammassa katattā hi tumhe etarahi īdisaṃ",
  "tika-s0201t:1448_5": "mahādukkhaṃ paccanubhavathāti dasseti.",
  "tika-s0201t:1449_0": "Vādeti diṭṭhiyaṃ, samayeti attho. Sukhena sukhanti ettha sukhenāti paṭipattisukhena,",
  "tika-s0201t:1449_1": "sukhāya paṭipattiyāti attho. Sukhanti vimokkhasukhaṃ, idha loke sukhaṃ adhigacchantā",
  "tika-s0201t:1449_2": "kasivaṇijjādidukkhapaṭipattiyāva adhigacchanti, evaṃ mokkhasukhampīti adhippāyo.",
  "tika-s0201t:1449_3": "Sarīrāvayavasampattiyāpi bimbino sāroti bimbisāro. Te nigaṇṭhā…pe… sandhāya vadanti,",
  "tika-s0201t:1449_4": "na pana bhagavato accantasantapaṇītaṃ nibbānasukhapaṭivedanaṃ jānanti. Sahasāti ravā.",
  "tika-s0201t:1449_5": "Appaṭisaṅkhāti na paṭisaṅkhāya avicāretvā. Tenāha “sāhasaṃ katvā”tiādi.",
  "tika-s0201t:1450_0": "Aññāhi vedanāhi avomissaṃ ekantaṃ sukhaṃ ekantasukhaṃ, tassa paṭisaṃvedī. Tenāha",
  "tika-s0201t:1450_1": "“nirantarasukhapaṭisaṃvedī”ti. Kathāpatiṭṭhāpanatthanti “ekantasukhapaṭisaṃvedī”ti",
  "tika-s0201t:1450_2": "evaṃ āraddhakathāya patiṭṭhāpanatthaṃ. Rājavāreti rājānaṃ uddissa āgatadesanāvāre.",
  "tika-s0201t:1450_3": "Sukhaṃ pucchituṃ hotīti “yadi satta rattindivāni nappahoti, kiṃ cha rattindivāni",
  "tika-s0201t:1450_4": "pahotī”tiādinā pucchanasukhaṃ hoti. “Ahaṃ kho”tiādinā pavatto suddhavāro suddhanissandassa",
  "tika-s0201t:1450_5": "phalasamāpattisukhassa vasena āgatattā. Anacchariyaṃ hoti, satta rattindivāni pahontassa",
  "tika-s0201t:1450_6": "ekasmiṃ rattindive kiṃ vattabbanti. Uttānatthameva vuttanayattā suviññeyyattā.",
  "tika-s0201t:1451": "Cūḷadukkhakkhandhasuttavaṇṇanāya līnatthappakāsanā samattā.",
  "tika-s0201t:1452": "5. Anumānasuttavaṇṇanā",
  "tika-s0201t:1453_0": "181. Vuttānusārenāti “kurūsu, sakkesū”ti ca ettha vuttanayānusārena, “bhaggā nāma",
  "tika-s0201t:1453_1": "jānapadino rājakumārā”tiādinā nayena vacanattho veditabboti attho. Vatthupariggahadivaseti",
  "tika-s0201t:1453_2": "nagaramāpanatthaṃ vatthuvijjācariyena nagaraṭṭhānassa pariggaṇhanadivase. Athāti",
  "tika-s0201t:1453_3": "pacchā. Nagare nimmiteti tattha anantarāyena nagare māpite. Tameva susumāragiraṇaṃ",
  "tika-s0201t:1453_4": "subhanimittaṃ katvā “susumāragiri”tvevassa nāmaṃ akaṃsu. Susumārasaṇṭhānattā susumāro",
  "tika-s0201t:1453_5": "nāma eko giri, so tassa nagarassa samīpe, tasmā taṃ susumāragiri etassa atthīti “susumāragirī”ti",
  "tika-s0201t:1453_6": "vuccatīti keci. Bhesakaḷāti vuccati ghammaṇḍagacchaṃ, keci “setarukkha”nti vadanti,",
  "tika-s0201t:1453_7": "tesaṃ bahulatāya pana taṃ vanaṃ bhesakaḷāvananteva paññāyittha. Bheso nāma eko yakkho",
  "tika-s0201t:1453_8": "ayuttakārī, tassa tato gaḷitaṭṭhānatāya taṃ vanaṃ bhesagaḷāvanaṃ nāma jātanti keci.",
  "tika-s0201t:1453_9": "Abhayadinnaṭṭhāne jātaṃ virūḷhaṃ, saṃvaddhanti attho.",
  "tika-s0201t:1454_0": "Icchāpetīti yaṃ kiñci attani garahitabbaṃ vattuṃ sabrahmacārīnaṃ icchaṃ uppādeti,",
  "tika-s0201t:1454_1": "tadatthāya tesaṃ attānaṃ vissajjetīti attho. Paṭhamaṃ dinno hitūpadeso ovādo, aparāparaṃ",
  "tika-s0201t:1454_2": "dinno anusāsanī. Paccuppannātītavisayo vā ovādo, anāgatavisayo anusāsanī. Otiṇṇavatthuko",
  "tika-s0201t:1454_3": "ovādo, itaro anusāsanī. So cāti evaṃ pavāretā so bhikkhu. Dukkhaṃ vaco etasmiṃ vippaṭikūlaggāhe",
  "tika-s0201t:1454_4": "vipaccanīkasāte anādare puggaleti dubbaco. Tenāha “dukkhena vattabbo”ti. Upari āgatehīti",
  "tika-s0201t:1454_5": "“pāpiccho hotī”tiādinā āgatehi soḷasahi pāpadhammehi. Pakārehi āvahaṃ padakkhiṇaṃ,",
  "tika-s0201t:1454_6": "tato padakkhiṇato gahaṇasīlo padakkhiṇaggāhī, na padakkhiṇaggāhī appadakkhiṇaggāhī.",
  "tika-s0201t:1454_7": "Vāmatoti apasabyato, vuttavipariyāyatoti adhippāyo.",
  "tika-s0201t:1455_0": "Asantasambhāvanapatthanānanti asantehi avijjamānehi guṇehi sambhāvanassa patthanābhūtānaṃ.",
  "tika-s0201t:1455_1": "Paṭi-saddo paccattikapariyāyo, pharaṇaṃ vāyamanaṃ idha tathāvaṭṭhānanti āha “paṭippharatīti",
  "tika-s0201t:1455_2": "paṭiviruddho paccanīko hutvā tiṭṭhatī”ti. Apasādetīti khipeti tajjeti. Tathābhūto",
  "tika-s0201t:1455_3": "ca paraṃ ghaṭṭento nāma hotīti āha “ghaṭṭetī”ti. Paṭiāropetīti yādisena vutto, tassa",
  "tika-s0201t:1455_4": "paṭibhāgabhūtaṃ dosaṃ codakassa upari āropeti.",
  "tika-s0201t:1456_0": "Paṭicaratīti paṭicchādanavasena carati pavattati, paṭicchādanattho eva vā carati-saddo",
  "tika-s0201t:1456_1": "anekatthattā dhātūnanti āha “paṭicchādetī”ti. Aññenaññanti paṭicchādanākāradassananti",
  "tika-s0201t:1456_2": "āha “aññena kāraṇenā”tiādi. Tattha aññaṃ kāraṇaṃ vacanaṃ vāti yaṃ codakena cuditakassa",
  "tika-s0201t:1456_3": "dosavibhāvanaṃ kāraṇaṃ, vacanaṃ vā vuttaṃ, tato aññeneva kāraṇena, vacanena vā paṭicchādeti.",
  "tika-s0201t:1456_4": "Kāraṇenāti codanāya amūlikabhāvadīpaniyā yuttiyā. Vacanenāti tadatthabodhanena. Ko",
  "tika-s0201t:1456_5": "āpannotiādinā codanaṃ avissajjetvā vikkhepāpajjanaṃ aññenaññaṃ paṭicaraṇanti dasseti,",
  "tika-s0201t:1456_6": "bahiddhā kathāapanāmanaṃ vissajjetvāti ayameva tesaṃ viseso. Tenāha “itthannāma”ntiādi.",
  "tika-s0201t:1457": "Apadīyanti dosā etena rakkhīyanti, lūyanti, chijjantīti vā apadānaṃ, sattānaṃ sammā, micchā vā pavattapayogo. Tenāha “attano cariyāyā”ti.",
  "tika-s0201t:1458_0": "183. Anuminitabbanti anu anu minitabbo jānitabbo. Attānaṃ anuminitabbanti ca idaṃ",
  "tika-s0201t:1458_1": "paccatte upayogavacanaṃ. Tenāha “anuminitabbo tuletabbo tīretabbo”ti. Attānaṃ anuminitabbanti",
  "tika-s0201t:1458_2": "vā attani anumānañāṇaṃ pavattetabbaṃ. Tatrāyaṃ nayo – appiyabhāvāvahā mayi pavattā",
  "tika-s0201t:1458_3": "pāpicchatā pāpicchābhāvato parasmiṃ pavattapāpicchatā viya. Esa nayo sesadhammesupi.",
  "tika-s0201t:1458_4": "Aparo nayo – sabrahmacārīnaṃ piyabhāvaṃ icchantena pāpicchatā pahātabbā sīlavisuddhihetubhāvato",
  "tika-s0201t:1458_5": "attukkaṃsanādippahānaṃ viya. Sesadhammesupi eseva nayo.",
  "tika-s0201t:1459_0": "184. Paccavekkhitabboti “na pāpiccho bhavissāmi, na pāpikānaṃ icchānaṃ vasaṃ gato”tiādinā",
  "tika-s0201t:1459_1": "pati pati divasassa tikkhattuṃ vā ñāṇacakkhunā avekkhitabbaṃ, ñāṇaṃ pavattetabbanti",
  "tika-s0201t:1459_2": "attho. Pāpicchatādīnaṃ pahānaṃ pati avekkhitabbaṃ, ayañca attho tabba-saddassa bhāvatthatāvasena",
  "tika-s0201t:1459_3": "veditabbo, kammatthatāvasena pana aṭṭhakathāyaṃ “attāna”nti paccatte upayogavacanaṃ",
  "tika-s0201t:1459_4": "katvā vuttaṃ. Sikkhantenāti tissopi sikkhā sikkhantena. Tenāha “kusalesu dhammesū”ti.",
  "tika-s0201t:1460_0": "Tilakanti kāḷatilasetatilāditilakaṃ. Sabbappahānanti sabbappakārappahānaṃ. Phale",
  "tika-s0201t:1460_1": "āgateti phale uppanne. Nibbāne āgateti nibbānassa adhigatattā. Bhikkhupātimokkhanti",
  "tika-s0201t:1460_2": "“so samaṇo, sa bhikkhū”ti evaṃ vuttabhikkhūnaṃ pātimokkhaṃ, na upasampannānaṃ eva",
  "tika-s0201t:1460_3": "na pabbajitānaṃ evāti daṭṭhabbaṃ. Yasmā cidaṃ bhikkhupātimokkhaṃ, tasmā vuttaṃ “idaṃ",
  "tika-s0201t:1460_4": "divasassa tikkhattu”ntiādi. Apaccavekkhituṃ na vaṭṭati attavisuddhiyā ekantahetubhāvato.",
  "tika-s0201t:1461": "Anumānasuttavaṇṇanāya līnatthappakāsanā samattā.",
  "tika-s0201t:1462": "6. Cetokhilasuttavaṇṇanā",
  "tika-s0201t:1463_0": "185. Ceto tehi khilayati thaddhabhāvaṃ āpajjatīti cetokhilā. Tenāha “cittassa thaddhabhāvā”ti.",
  "tika-s0201t:1463_1": "Yasmā tehi uppannehi cittaṃ uklāpījātaṃ ṭhānaṃ viya amanuññaṃ khettaṃ viya ca khāṇukanicitaṃ",
  "tika-s0201t:1463_2": "amahapphalaṃ hoti. Tena vuttaṃ “kacavarabhāvā khāṇukabhāvā”ti. “Cittassā”ti ānetvā",
  "tika-s0201t:1463_3": "sambandhitabbaṃ. Cittaṃ bandhitvāti taṇhāpavattibhāvato kusalacārassa avasaracajanavasena",
  "tika-s0201t:1463_4": "cittaṃ baddhaṃ viya samorodhetvā. Tenāha “muṭṭhiyaṃ katvā viya gaṇhantī”ti. Saddatthato",
  "tika-s0201t:1463_5": "pana ceto virūpaṃ nibandhīyati saṃyamīyati etehīti cetaso vinibandhā yassa catubbidhaṃ",
  "tika-s0201t:1463_6": "sīlaṃ akhaṇḍādibhāvappattiyā suparisuddhaṃ visesabhāgiyattā appakasireneva maggaphalāvahaṃ",
  "tika-s0201t:1463_7": "mahāsaṅgharakkhitattherassa viya, so tādisena sīlena imasmiṃ dhammavinaye vuddhiṃ",
  "tika-s0201t:1463_8": "āpajjissatīti āha “sīlena vuddhi”nti. Yassa pana ariyamaggo uppajjanto virūḷhamūlo",
  "tika-s0201t:1463_9": "viya pādapo suppatiṭṭhito, so sāsane virūḷhiṃ āpannoti āha “maggena virūḷhi”nti.",
  "tika-s0201t:1463_10": "Yo sabbaso kilesanibbānappatto, so arahā sīlādidhammakkhandhapāripūriyā sativepullappatto",
  "tika-s0201t:1463_11": "hotīti āha “nibbānena vepulla”nti. Dutiyavikappe attho vuttanayānusārena veditabbo.",
  "tika-s0201t:1464_0": "Buddhānaṃ dhammakāyo viya rūpakāyopi anaññasādhāraṇatāya anuttaraguṇādhiṭṭhānatāya",
  "tika-s0201t:1464_1": "ca apaccakkhakārīnaṃ saṃsayavatthu hotiyevāti “sarīre vā guṇe vā kaṅkhatī”ti vuttaṃ.",
  "tika-s0201t:1464_2": "Tattha yathā mahāpurisalakkhaṇena anubyañjanādayo rūpakāyaguṇā gahitā eva honti avinābhāvatoti",
  "tika-s0201t:1464_3": "“dvattiṃsavaralakkhaṇappaṭimaṇḍita”micceva vuttaṃ, evaṃ anāvaraṇañāṇena sabbepi anantāparimeyyabhedā",
  "tika-s0201t:1464_4": "dhammakāyaguṇā gahitā eva hontīti sabbaññutaññāṇaggahaṇameva kataṃ nānantariyabhāvatoti",
  "tika-s0201t:1464_5": "daṭṭhabbaṃ. Kaṅkhahīti “aho vata te guṇā na bhaveyyuṃ, bhaveyyuṃ vā”ti patthanuppādanavasena",
  "tika-s0201t:1464_6": "kaṅkhati. Purimo hi viparītajjhāsayo, itaro yathābhūtañāṇajjhāsayo. Vicinantoti vicayabhūtāya",
  "tika-s0201t:1464_7": "paññāya te vivecetukāmo tadabhāvato kicchaṃ dukkhaṃ āpajjati, kicchappatti ca tattha",
  "tika-s0201t:1464_8": "nicchetuṃ asamatthatāyevāti āha “vinicchetuṃ na sakkotī”ti. Vigatā cikicchāti vicikicchā.",
  "tika-s0201t:1464_9": "Adhimokkhaṃ na paṭilabhatīti “evameta”nti okappanavasena guṇesu vinicchayaṃ nādhigacchati.",
  "tika-s0201t:1464_10": "Otaritvāti ñāṇena anupavisitvā. Pasīditunti “pasannarūpadhammakāyaguṇehi bhagavā”ti",
  "tika-s0201t:1464_11": "pasīdituṃ. Anāvilo akālusso hotuṃ na sakkoti. “Kaṅkhatī”ti iminā dubbalā vimati vuttā,",
  "tika-s0201t:1464_12": "“vicikicchatī”ti iminā majjhimā, “nādhimuccatī”ti iminā balavatī, “na sampasīdatī”ti",
  "tika-s0201t:1464_13": "iminā tividhāyapi vimatiyā vasena uppannacittakālussiyaṃ vuttanti daṭṭhabbaṃ.",
  "tika-s0201t:1465_0": "Ātappāyātiādito tapati santapati kileseti ātappaṃ, ārambhadhātu, tadatthāya. Anuyogāyāti",
  "tika-s0201t:1465_1": "yathā saṃkilesadhammānaṃ avasaro na hoti, evaṃ anu anu yuñjanaṃ anuyogo, nikkamadhātu,",
  "tika-s0201t:1465_2": "tadatthāya. Tenāha “punappunaṃ yogāyā”ti. Sātaccāyāti yathā uparūpari visesādhigamo",
  "tika-s0201t:1465_3": "hoti, tathā satatassa nirantarapavattassa anuyogassa bhāvo sātaccaṃ, parakkamadhātu,",
  "tika-s0201t:1465_4": "tadatthāya. Padhānāyāti santamevaṃ tividhadhātusaṃvaḍḍhitānubhāvaṃ sabbakilesaviddhaṃsanasamatthaṃ",
  "tika-s0201t:1465_5": "padhānasaṅkhātaṃ vīriyaṃ, tadatthāya. Ettha ca ātappāya cittaṃ na namati yathāvuttakaṅkhāvasena,",
  "tika-s0201t:1465_6": "pageva anuyogādiatthanti dassetuṃ cattāripi padāni gahitāni, anavasesavisesadassanatthaṃ",
  "tika-s0201t:1465_7": "vā. Keci pana “ātappavevacanāneva anuyogādipadānī”ti vadanti. Ettāvatā bhagavā satthari",
  "tika-s0201t:1465_8": "kaṅkhāya cittassa thaddhakacavarakhāṇukabhāvena akusalabhāvādiāpādanato cetokhilabhāvaṃ",
  "tika-s0201t:1465_9": "dasseti. Sesesupi eseva nayo.",
  "tika-s0201t:1466_0": "Sikkhāggahaṇena paṭipattisaddhammassa gahitattā vuttaṃ “pariyattidhamme ca paṭivedhadhamme",
  "tika-s0201t:1466_1": "cā”ti. Pariyattidhamme yattha kaṅkhāya sambhavo, taṃ dassetuṃ “caturāsīti dhammakkhandhasahassānī”tiādi",
  "tika-s0201t:1466_2": "vuttaṃ. Tayidaṃ nidassanamattaṃ daṭṭhabbaṃ paramparāya paṭivedhāvahabhāvādivasenapi",
  "tika-s0201t:1466_3": "ekaccānaṃ tattha saṃsayuppattito. Yathā ca paṭivedhe kaṅkhā vuttā, evaṃ adhigamadhammepi",
  "tika-s0201t:1466_4": "pavattatīti veditabbā. Tathā hi ekacce “kasiṇādibhāvanāya jhānāni ijjhantī”ti vadanti.",
  "tika-s0201t:1466_5": "“Kasiṇanissando āruppāti, mettādinissando catutthabrahmavihāro”ti evamādinā kaṅkhatiyevāti.",
  "tika-s0201t:1466_6": "Ettha ca navalokuttaresu paññattiyaṃyeva kaṅkhāpavatti veditabbā asaṃkilesikattā lokuttaradhammānaṃ.",
  "tika-s0201t:1467_0": "Evarūpanti edisaṃ suppaṭipatti-ujuppaṭipatti-ñāyappaṭipatti-sāmīcippaṭipatti-saṅkhātaṃ",
  "tika-s0201t:1467_1": "sammāpaṭipadaṃ. Adhisīlasikkhādayo lokuttaradhammassa anudhammabhūtā veditabbā. Evañhi",
  "tika-s0201t:1467_2": "maggaphalasikkhāhi imāsaṃ viseso siddho hoti. Tathā hi vuttaṃ “sikkhāggahaṇena paṭipattisaddhammassa",
  "tika-s0201t:1467_3": "gahitattā”ti. Ettha ca yathā vicikicchā vatthuttayassa sikkhāya ca guṇesu anadhimuccanaasampasīdanavasena",
  "tika-s0201t:1467_4": "appaṭipattibhāvato cittassa thaddhabhāvo āsappanaparisappanavasena pavattiyā kacavarakhāṇukabhāvo",
  "tika-s0201t:1467_5": "ca, evaṃ sabrahmacārīsu āghātacaṇḍikkādivasena cittassa thaddhabhāvo ca upahananavirujjhanādivasena",
  "tika-s0201t:1467_6": "kacavarakhāṇukabhāvo ca veditabbo. Ariyasaṅghavisayā vicikicchā, puggalavisayā kāci",
  "tika-s0201t:1467_7": "natthīti saṅghavisayāva gahitā, sāsanikavasena cāyaṃ cetokhiladesanāti sabrahmacārīvisayova kopo gahito.",
  "tika-s0201t:1468_0": "186. Yathā vatthukāmo, evaṃ kilesakāmopi assādanīyo evāti “kilesakāmepī”ti vuttaṃ.",
  "tika-s0201t:1468_1": "Tenāha bhagavā “rūpataṇhā loke piyarūpaṃ sātarūpaṃ, etthesā taṇhā uppajjamānā uppajjati,",
  "tika-s0201t:1468_2": "ettha nivisamānā nivisatī”tiādi. Kāmaniddese sabbepi tebhūmakā dhammā kāmanīyaṭṭhena",
  "tika-s0201t:1468_3": "“kāmā”ti vuttā, balavakāmarāgavatthubhūtāyevettha kāmaggahaṇena gahitāti. Vinibaddhavatthubhāvena",
  "tika-s0201t:1468_4": "yathā visuṃ attano kāyo gahito, tathā paresaṃ tathārūpā rūpadhammā samūhaṭṭhenāti",
  "tika-s0201t:1468_5": "āha “rūpeti bahiddhārūpe”ti. Yathā hi pañcakāmaguṇiko rāgo jhānādivisesādhigamassa",
  "tika-s0201t:1468_6": "vinibaddhāya saṃvattati, evaṃ attano kāye apekkhā bahiddhā ca sakaparikkhārañātimittādīsu",
  "tika-s0201t:1468_7": "apekkhāti. Keci panettha “rūpeti rūpajjhāne”tiādinā papañcenti. Tadayuttaṃ jhānādhigamavinibaddhānaṃ",
  "tika-s0201t:1468_8": "sīlassa ca saṃkilesabhūtānaṃ cetovinibaddhabhāvena gahitattā.",
  "tika-s0201t:1469_0": "Yāvadatthanti yāva attheti abhikaṅkhati, tāva. Tenāha “yattakaṃ icchati, tattaka”nti.",
  "tika-s0201t:1469_1": "Nti yāvadatthaṃ udarapūraṃ bhuttaṃ. Avadehanato pūraṇato. Seyyasukhanti seyyaṃ paṭicca",
  "tika-s0201t:1469_2": "uppajjanakasukhaṃ. Passasukhanti passānaṃ samparivattanena uppajjanakasukhaṃ. Niddāsukhanti",
  "tika-s0201t:1469_3": "niddāyanena uppajjanakasukhaṃ.",
  "tika-s0201t:1470": "Sīlenātiādi patthanākāradassanaṃ. Vatasamādānanti dhutaṅgādivatānuṭṭhānaṃ. Tapoti vīriyārambho. So hi kilesānaṃ tapanaṭṭhena niggaṇhanaṭṭhena tapacaraṇanti vuttaṃ.",
  "tika-s0201t:1471_0": "189. Chandaṃ nissāyāti chandaṃ dhuraṃ, chandaṃ jeṭṭhakaṃ, chandaṃ pubbaṅgamaṃ katvā",
  "tika-s0201t:1471_1": "pavattivasena chandaṃ nissāya. Jeṭṭhakaṭṭhena padhānabhūtā, padhānabhāvaṃ vā pattāti",
  "tika-s0201t:1471_2": "padhānabhūtā. Tehi dhammehīti chandanissayena pavattasamādhinā ceva “padhānasaṅkhāro”ti",
  "tika-s0201t:1471_3": "vuttavīriyena ca. Upetanti sampayuttaṃ. Ijjhanaṭṭhena iddhi, nipphattiatthena paṭilābhaṭṭhena",
  "tika-s0201t:1471_4": "cāti attho, tassā iddhiyā pādaṃ pādakaṃ padaṭṭhānabhūtaṃ. Atha vā ijjhanti tāya iddhā",
  "tika-s0201t:1471_5": "vuddhā ukkaṃsagatā hontīti iddhi, sāva uparivisesānaṃ adhiṭṭhānabhāvato pādo. Tenāha",
  "tika-s0201t:1471_6": "“iddhibhūtaṃ vā pādanti iddhipāda”nti. Sesesupīti vīriyiddhipādādīsupi. Assāti iddhipādassa.",
  "tika-s0201t:1471_7": "Attho dīpitoti dīpanatthaṃ kataṃ, tasmā visuddhimaggasaṃvaṇṇanāyaṃ tassa atthavicāro",
  "tika-s0201t:1471_8": "gahetabbo. Iddhipādānaṃ samādhipadhānattā vuttaṃ “vikkhambhanappahānaṃ kathita”nti.",
  "tika-s0201t:1471_9": "Tesaṃ tesaṃ kusaladhammānaṃ anuppannānaṃ uppādanakiriyāya uppannānaṃ paribrūhanakiriyāya",
  "tika-s0201t:1471_10": "ussahanato ussoḷhī, thāmappattā parakkamadhātu. Sā pana catunnaṃ iddhipādānaṃ visesapaccayabhūtā",
  "tika-s0201t:1471_11": "te upādāya “pañcamī”ti vuttā, sā ca yasmā samathavipassanābhāvanāsu tattha caādimajjhapariyosānesu",
  "tika-s0201t:1471_12": "sādhetabbaṃ vīriyaṃ, tasmā āha “ussoḷhīti sabbattha kattabbavīriyaṃ dassetī”ti. Pubbabhāgiyasamathavipassanāsādhanaṃ",
  "tika-s0201t:1471_13": "pahātabbadhammavibhāgena bhinditvā āha “pañca cetokhilappahānāni pañca vinibandhappahānānī”ti.",
  "tika-s0201t:1471_14": "Bhabboti yutto arahati nipphattiyā. Ñāṇenāti maggañāṇena. Kilesabhedāyāti kilesānaṃ",
  "tika-s0201t:1471_15": "samucchindanāya. Khemassāti anupaddavassa.",
  "tika-s0201t:1472_0": "Sambhāvanattheti “api nāmevaṃ siyā”ti vikappanattho sambhāvanattho. Evaṃ hīti evaṃ",
  "tika-s0201t:1472_1": "ekameva saṅkhyaṃ avatvā aparāya saṅkhyāya saddhiṃ vacanaṃ loke siliṭṭhavacanaṃ hoti",
  "tika-s0201t:1472_2": "yathā “dve vā tīṇi vā udakaphusitānī”ti. Sammā adhisayitānīti pādādīhi attanā nesaṃ",
  "tika-s0201t:1472_3": "kiñci upaghātaṃ akarontiyā bahivātādiparissayapariharaṇatthaṃ sammadeva upari sayitāni.",
  "tika-s0201t:1472_4": "Utuṃ gāhāpentiyāti tesaṃ allasinehapariyādānatthaṃ attano kāyusmāvasena utuṃ gaṇhāpentiyā.",
  "tika-s0201t:1472_5": "Tenāha “usmīkatānī”ti. Sammā paribhāvitānīti sammadeva sabbaso kukkuṭavāsanāya vāsitāni.",
  "tika-s0201t:1472_6": "Tenāha “kukkuṭagandhaṃ gāhāpitānī”ti. Ayañca kukkuṭagandhaparibhāvanā sammāadhisayanasammāparisedananipphattiyā",
  "tika-s0201t:1472_7": "“anunipphādī”ti daṭṭhabbā. Tehi pana saddhiṃyeva ijjhanato vuttaṃ “tividhakiriyākaraṇenā”ti.",
  "tika-s0201t:1472_8": "Kiñcāpi na evaṃ “aho vatime”tiādinā icchā uppajjeyya, kāraṇassa pana sampāditattā",
  "tika-s0201t:1472_9": "atha kho bhabbāva abhinibbhijjitunti yojanā. Kasmā bhabbāti āha “te hi yasmā tāyā”tiādi.",
  "tika-s0201t:1472_10": "Ettha yathā kapālassa tanutā ālokassa anto paññāyamānassa kāraṇaṃ, tathā kapālassa",
  "tika-s0201t:1472_11": "tanutāya nakhasikhāmukhatuṇḍakānaṃ kharatāya ca allasinehassa pariyādānaṃ kāraṇavacananti",
  "tika-s0201t:1472_12": "daṭṭhabbaṃ, tasmāti ālokassa anto paññāyamānato, sayañca paripākagatattā.",
  "tika-s0201t:1473_0": "Opammasampaṭipādananti opammatthassa upameyyena sammadeva paṭipādanaṃ. Atthenāti",
  "tika-s0201t:1473_1": "upameyyatthena. Yathā kukkuṭiyā aṇḍesu tividhakiriyāya karaṇaṃ kukkuṭacchāpakānaṃ",
  "tika-s0201t:1473_2": "aṇḍakosato nikkhamanassa mūlakāraṇaṃ, evaṃ bhikkhuno ussoḷhīpannarasāni aṅgāni avijjaṇḍakosato",
  "tika-s0201t:1473_3": "nikkhamanassa mūlakāraṇanti āha “tassā kukkuṭiyā…pe… samannāgatabhāvo”ti. Paṭicchādanasāmaññena",
  "tika-s0201t:1473_4": "avijjāya aṇḍakosasadisatāya balavavipassanāvasena avijjaṇḍakosassa tanubhāvo, vipassanāñāṇassa",
  "tika-s0201t:1473_5": "pariṇāmakālo vuṭṭhānagāminibhāvāpatti, tadā ca sā maggañāṇagabbhaṃ dhārentī viya",
  "tika-s0201t:1473_6": "hotīti āha “gabbhaggahaṇakālo”ti. Abhiññāpakkheti lokiyābhiññāpakkhe. Lokuttarābhiññā",
  "tika-s0201t:1473_7": "hi avijjaṇḍakosaṃ padālikāti. Gāthāya avijjaṇḍakosaṃ paharatīti desanāvilāsena vineyyasantānagataṃ",
  "tika-s0201t:1473_8": "avijjaṇḍakosaṃ ghaṭṭeti, yathāṭhāne ṭhātuṃ na deti.",
  "tika-s0201t:1474_0": "Paṭisaṅkhānappahānanti tadaṅgappahānapubbakaṃ vikkhambhanappahānaṃ. Pubbabhāgiyā",
  "tika-s0201t:1474_1": "iddhipādā pāḷiyaṃ gahitāti “iddhipādehi vikkhambhanappahāna”nti vuttaṃ. “Ussoḷhipannarasaṅgasamannāgato",
  "tika-s0201t:1474_2": "bhikkhu bhabbo abhinibbidāyā”tiādivacanato lokuttariddhipādā pana sambodhaggahaṇeneva",
  "tika-s0201t:1474_3": "gahitā. Magge āgateti ussoḷhīpannarasaṅgasamannāgatassa bhikkhuno vipassanaṃ ussukkāpayato",
  "tika-s0201t:1474_4": "magge āgate uppanne, pāḷiyaṃ vā abhinibbhidāsambodhaggahaṇehi magge āgate. Phale",
  "tika-s0201t:1474_5": "āgateti etthāpi vuttanayena attho veditabbo. Nibbānassa pana pāḷiyaṃ anāgatattā nissaraṇappahānaṃ",
  "tika-s0201t:1474_6": "na gahitaṃ. Sesaṃ suviññeyyameva.",
  "tika-s0201t:1475": "Cetokhilasuttavaṇṇanāya līnatthappakāsanā samattā.",
  "tika-s0201t:1476": "7. Vanapatthapariyāyasuttavaṇṇanā",
  "tika-s0201t:1477_0": "190. Vanīyati vivekakāmehi bhajīyati, vanute vā te attasampattiyā vasanatthāya yācanto",
  "tika-s0201t:1477_1": "viya hotīti vanaṃ, patiṭṭhanti ettha vivekakāmā yathādhippetavisesādhigamenāti patthaṃ,",
  "tika-s0201t:1477_2": "vanesu patthaṃ gahanaṭṭhāne senāsanaṃ vanapatthaṃ. Pariyāyati attano phalaṃ pariggahetvā",
  "tika-s0201t:1477_3": "vattatīti pariyāyo, kāraṇanti āha “vanapatthapariyāyanti vanapatthakāraṇa”nti. Vanapatthañhi",
  "tika-s0201t:1477_4": "taṃ upanissāya viharato upanissayakāraṇaṃ. Tenāha “vanapatthaṃ upanissāya viharatī”ti.",
  "tika-s0201t:1477_5": "Pariyāyati desetabbamatthaṃ patiṭṭhapetīti pariyāyo, desanā. Vanapatthaṃ ārabbha",
  "tika-s0201t:1477_6": "pavattā desanā vanapatthadesanā, taṃ, ubhayatthāpi vanapatthaggahaṇaṃ lakkhaṇamattaṃ",
  "tika-s0201t:1477_7": "gāmādīnampettha kāraṇabhāvassa, desanāya visayabhāvassa ca labbhamānattā.",
  "tika-s0201t:1478_0": "191. Nissāyāti apassāya, vivekavāsassa apassayaṃ katvāti attho. Na upaṭṭhātītiādīhi",
  "tika-s0201t:1478_1": "tasmiṃ vanapatthe senāsanasappāyābhāvaṃ, utupuggaladhammassavanasappāyābhāvampi vā",
  "tika-s0201t:1478_2": "dasseti. Jīvitasambhārāti jīvitappavattiyā sambhārā paccayā. Samudānetabbāti sammā",
  "tika-s0201t:1478_3": "ñāyena anavajjauñchācariyādinā uddhaṃ uddhaṃ ānetabbā pāpuṇitabbā. Te pana tathā",
  "tika-s0201t:1478_4": "samudānitā samāhaṭā nāma hontīti āha “samāharitabbā”ti. Dukkhena uppajjantīti sulabhuppādā",
  "tika-s0201t:1478_5": "na honti. Etena bhojanasappāyādiabhāvaṃ dasseti. Rattibhāgaṃ vā divasabhāgaṃ vāti",
  "tika-s0201t:1478_6": "bhummatthe upayogavacananti āha “rattikoṭṭhāse vā divasakoṭṭhāse vā”ti. Rattiṃyeva",
  "tika-s0201t:1478_7": "pakkamitabbaṃ samaṇadhammassa tattha anipphajjanato.",
  "tika-s0201t:1479_0": "192-3. Saṅkhāpīti “yadatthamahaṃ pabbajito, na metaṃ idha nipphajjati, cīvarādi pana",
  "tika-s0201t:1479_1": "samudāgacchati, nāhaṃ tadatthaṃ pabbajito, kiṃ me idha vāsenā”ti paṭisaṅkhāyapi.",
  "tika-s0201t:1479_2": "Anantaravāre saṅkhāpīti “yadatthamahaṃ pabbajito, taṃ me idha nipphajjati, cīvarādi",
  "tika-s0201t:1479_3": "pana na samudāgacchati, nāhaṃ tadatthaṃ pabbajito”ti paṭisaṅkhāyapīti attho. Tenāha",
  "tika-s0201t:1479_4": "“samaṇadhammassa nipphajjanabhāvaṃ jānitvā”ti.",
  "tika-s0201t:1480_0": "195-7. So puggalo anāpucchā pakkamitabbaṃ, nānubandhitabboti “so puggalo”ti padassa",
  "tika-s0201t:1480_1": "“nānubandhitabbo”ti iminā sambandho. Yassa yena hi sambandho, dūraṭṭhenapi so bhavati.",
  "tika-s0201t:1480_2": "Taṃ puggalanti “so puggalo”ti paccattavacanaṃ upayogavasena pariṇāmetvā taṃ puggalaṃ",
  "tika-s0201t:1480_3": "anāpucchā pakkamitabbanti attho. Atthavasena hi vibhattivipariṇāmoti. Taṃ āpucchā",
  "tika-s0201t:1480_4": "pakkamitabbanti etthāpi eseva nayo. Āpucchā pakkamitabbanti ca kataññutakataveditāya niyojanaṃ.",
  "tika-s0201t:1481": "198. Evarūpoti yaṃ nissāya bhikkhuno guṇehi vuddhiyeva pāṭikaṅkhā, paccayehi ca na parissamo, evarūpo daṇḍakammādīhi niggaṇhāti cepi, na pariccajitabboti dasseti “sacepī”tiādinā.",
  "tika-s0201t:1482": "Vanapatthapariyāyasuttavaṇṇanāya līnatthappakāsanā samattā.",
  "tika-s0201t:1483": "8. Madhupiṇḍikasuttavaṇṇanā",
  "tika-s0201t:1484_0": "199. Jātivananti sayaṃjātaṃ vanaṃ. Tenāha “aropima”nti. Paṭisallānatthāyāti ekībhāvatthāya,",
  "tika-s0201t:1484_1": "puthuttārammaṇato vā cittaṃ paṭinivattetvā accantasante nibbāne phalasamāpattivasena",
  "tika-s0201t:1484_2": "allīyāpanatthaṃ. Daṇḍo pāṇimhi assāti daṇḍapāṇi. Yathā so “daṇḍapāṇī”ti vuccati,",
  "tika-s0201t:1484_3": "taṃ dassetuṃ “ayañhī”tiādi vuttaṃ. Daṇḍavittatāyāti daṇḍe soṇḍatāya. So hi daṇḍapasuto",
  "tika-s0201t:1484_4": "daṇḍasippe ca sukusalo tattha pākaṭo paññāto, tasmā daṇḍaṃ gahetvāva vicarati. Jaṅghākilamathavinodanatthanti",
  "tika-s0201t:1484_5": "rājasabhāya ciranisajjāya uppannajaṅghāparissamassa apanayanatthaṃ. Adhiccanikkhamanoti",
  "tika-s0201t:1484_6": "yādicchakanikkhamano, na abhiṇhanikkhamano. Olubbhāti sannirumbhitvā ṭhito. Yathā",
  "tika-s0201t:1484_7": "so “olubbhā”ti vutto, taṃ dassetuṃ “gopālakadārako viyā”tiādi vuttaṃ.",
  "tika-s0201t:1485_0": "200. Vadanti etenāti vādo, diṭṭhīti āha “kiṃ vādīti, kiṃ diṭṭhiko”ti? Kimakkhāyīti",
  "tika-s0201t:1485_1": "kimācikkhako, kīdisadhammakatho? Acittīkārenāti anādarena. Tathāpucchane kāraṇaṃ",
  "tika-s0201t:1485_2": "dassento “kasmā”tiādimāha. Nassatetanti nassatu etaṃ kulaṃ.",
  "tika-s0201t:1486_0": "Atthaṃ na jānātīti atthaṃ ce ekadesena jāneyya, taṃ micchā gahetvā paṭippharitvāpi",
  "tika-s0201t:1486_1": "tiṭṭheyya. Tassa dīgharattaṃ ahitāya dukkhāyāti tadassa atthājānanaṃ bhagavatā icchitaṃ.",
  "tika-s0201t:1486_2": "Viggāhikakathanti viggahakathaṃ, sārambhakathanti attho. Nanu bhagavatā saddhiṃ loke",
  "tika-s0201t:1486_3": "puthū samaṇabrāhmaṇā nānāvādā santīti codanaṃ sandhāyāha “tathāgato hī”tiādi. Na",
  "tika-s0201t:1486_4": "vivadati vivādahetukānaṃ kāmadiṭṭhijjhosānānaṃ maggeneva samugghātitattā, tadabhāvato",
  "tika-s0201t:1486_5": "pana loko tathāgatena vivadati. Dhammavādī yathābhūtavādī dhammavādīhi na vivadati",
  "tika-s0201t:1486_6": "tesaṃ vivaditukāmatāya eva abhāvato, adhammavādī pana tiṇāyapi namaññamāno tehi kiñci",
  "tika-s0201t:1486_7": "vivadati. Tenāha “na, bhikkhave, dhammavādī kenaci lokasmiṃ vivadatī”ti. Adhammavādī",
  "tika-s0201t:1486_8": "pana asamucchinnavivādahetukattā vivadateva. Tathā cāha “adhammavādīva kho, bhikkhave, vivadatī”ti.",
  "tika-s0201t:1487_0": "Yathā ca panāti ettha yathā-saddo “yathā ca anuppannassa kāmacchandassa uppādo hoti,",
  "tika-s0201t:1487_1": "tañca pajānātī”tiādīsu viya kāraṇatthoti āha “yena kāraṇenā”ti. Kāraṇākāro vā idha",
  "tika-s0201t:1487_2": "yathā-saddena vutto, so pana atthato kāraṇamevāti vuttaṃ “yena kāraṇenā”ti. “Idaṃ",
  "tika-s0201t:1487_3": "kathaṃ idaṃ kathaṃ”ti pavattanato kathaṃkathā, vicikicchā. Sā yassa natthi, so akathaṃkathī,",
  "tika-s0201t:1487_4": "taṃ akathaṃkathiṃ. Vippaṭisārakukkuccaṃ bhagavatā anāgāmimaggeneva chinnaṃ, hatthapādakukkuccaṃ",
  "tika-s0201t:1487_5": "aggamaggena āveṇikadhammādhigamato. Aparāparaṃ uppajjanakabhavo “bhavābhavo”ti idhādhippetoti",
  "tika-s0201t:1487_6": "āha “punappunabbhave”ti. Saṃvarāsaṃvaro phalāphalaṃ viya khuddakamahanto bhavo “bhavābhavo”ti",
  "tika-s0201t:1487_7": "vuttoti āha “hīnapaṇīte vā bhave”ti. Bhavo vuḍḍhippatto “abhavo”ti vuccati yathā",
  "tika-s0201t:1487_8": "“asekkhā dhammā”ti. Kilesasaññāti kāmasaññādike vadati. Kilesā eva vā saññānāmena",
  "tika-s0201t:1487_9": "vuttā “saññā pahāya amataṃ eva pāpuṇātī”tiādīsu viya. Attano khīṇāsavabhāvaṃ dīpetīti",
  "tika-s0201t:1487_10": "imināva paresañca tathattāya dhammaṃ desetīti ayampi attho vibhāvitoti daṭṭhabbaṃ.",
  "tika-s0201t:1487_11": "Nīharitvā kīḷāpetvāti nīharitvā ceva kīḷāpetvā ca, nīharaṇavasena vā kīḷāpetvā. Tivisākhanti",
  "tika-s0201t:1487_12": "tibhaṅgabhākuṭi viya nalāṭe jātattā nalāṭikaṃ.",
  "tika-s0201t:1488_0": "201. Kinti nu khoti kiṃ kāraṇenāti attho. Anusandhiṃ gahetvāti pucchānusandhiṃ uṭṭhapetvā.",
  "tika-s0201t:1488_1": "Yatonidānanti yaṃnidānaṃ, yaṃkāraṇāti vuttaṃ hoti. Purimapade hi vibhatti alopaṃ",
  "tika-s0201t:1488_2": "katvā niddeso, chaajjhattikabāhirāyatanādinidānanti ayameva attho. Saṅkhāyanti saṅkhābhāvena",
  "tika-s0201t:1488_3": "ñāyantīti saṅkhāti āha “saṅkhāti koṭṭhāsā”ti. Kāmañcettha mānopi papañco, abhinandanasabhāve",
  "tika-s0201t:1488_4": "eva pana gaṇhanto “taṇhāmānadiṭṭhipapañcasampayuttā”ti āha. Tathā hi vakkhati “abhinanditabba”ntiādi.",
  "tika-s0201t:1488_5": "Samudācarantīti sabbaso uddhaṃ uddhaṃ pariyādāya pavattanti. Mariyādattho hi ayamākāro,",
  "tika-s0201t:1488_6": "tena ca yogena purisanti upayogavacanaṃ yathā “tathāgataṃ, bhikkhave, arahantaṃ sammāsambuddhaṃ",
  "tika-s0201t:1488_7": "dve vitakkā samudācarantī”ti. Taṇhādayo ca yathāsakaṃ pavattiākāraṃ avilaṅghantiyo",
  "tika-s0201t:1488_8": "āsevanavasena uparūpari pavattanti. Tathā hi tā “papañcasaṅkhā”ti vuttā.",
  "tika-s0201t:1489_0": "Kāraṇeti pavattipaccaye. Ekāyatanampi …pe… natthīti cakkhāyatanādi ekampi āyatanaṃ",
  "tika-s0201t:1489_1": "abhinanditabbaṃ abhivaditabbaṃ ajjhositabbañca natthi ce, nanu natthi eva, kasmā",
  "tika-s0201t:1489_2": "“natthi ce”ti vuttanti? Saccaṃ natthi, appahīnābhinandanābhivadanaajjhosānānaṃ pana",
  "tika-s0201t:1489_3": "puthujjanānaṃ abhinanditabbādippakārāni āyatanāni hontīti tesaṃ na sakkā natthīti",
  "tika-s0201t:1489_4": "vattu, pahīnābhinandanādīnaṃ pana sabbathā natthīti “natthi ce”ti vuttaṃ. Ahaṃ mamanti",
  "tika-s0201t:1489_5": "abhinanditabbanti diṭṭhābhinandanāya “aha”nti taṇhābhinandanāya “mama”nti rocetabbaṃ.",
  "tika-s0201t:1489_6": "Abhivaditabbanti abhinivisanasamuṭṭhāpanavasena vattabbaṃ. Tenāha “ahaṃ mamanti vattabba”nti.",
  "tika-s0201t:1489_7": "Ajjhositvāti diṭṭhi taṇhā vatthuṃ anupavisitvā gāhadvayaṃ anaññasādhāraṇaṃ viya katvā.",
  "tika-s0201t:1489_8": "Tenāha “gilitvā pariniṭṭhapetvā”ti. Etenāti “ettha ce natthī”tiādivacanena. Etthāti",
  "tika-s0201t:1489_9": "āyatanesu. Taṇhādīnaṃ avatthubhāvadassanamukhena taṇhādīnaṃyeva appavattiṃ kilesaparinibbānaṃ",
  "tika-s0201t:1489_10": "kathitanti. Tenāha bhagavā “esevanto”tiādi, ayameva abhinandanādīnaṃ natthibhāvakaro",
  "tika-s0201t:1489_11": "maggo, tappaṭippassaddhibhūtaṃ phalaṃ, taṃnissaraṇaṃ vā nibbānaṃ rāgānusayādīnaṃ",
  "tika-s0201t:1489_12": "anto avasānaṃ appavattīti attho. Tenāha “ayaṃ …pe… anto”ti. Sabbatthāti “esevanto",
  "tika-s0201t:1489_13": "paṭighānusayānaṃ”tiādīsu sabbapadesu.",
  "tika-s0201t:1490_0": "Ādiyatīti pahāradānādivasena gayhati. Matthakappattaṃ kalahanti bhaṇḍanādimatte aṭṭhatvā",
  "tika-s0201t:1490_1": "mukhasattīhi vitudanādivasena matthakappattaṃ kalahaṃ. Yāya karotīti sambandho. Sesapadesupi",
  "tika-s0201t:1490_2": "eseva nayo. Viruddhaggāhavasena nānāgāhamattaṃ, tathā viruddhavādavasena nānāvādamattaṃ.",
  "tika-s0201t:1490_3": "Evaṃ pavattanti garukātabbesupi gāravaṃ akatvā “tuvaṃ tuva”nti evaṃ pavattaṃ sārambhakathaṃ,",
  "tika-s0201t:1490_4": "yāya cetanāya yaṃ karoti, sā tuvaṃ tuvaṃ. Nissāyāti paṭicca, nissayādipaccaye katvāti",
  "tika-s0201t:1490_5": "attho. Kilesānaṃ uppattinimittatā tāva āyatanānaṃ hotu tabbhāve bhāvato, nirodhanimittatā",
  "tika-s0201t:1490_6": "pana kathaṃ. Na hettha lokuttaradhammānaṃ saṅgaho lokiyānaṃyeva adhippetattāti codanaṃ",
  "tika-s0201t:1490_7": "sandhāyāha “nirujjhamānāpī”tiādi. Nāmamattena nimittataṃ sandhāya vuttoti dassento",
  "tika-s0201t:1490_8": "“yatthuppannā, tattheva niruddhā hontī”ti vatvā tamatthaṃ suttantarena sādhento “svāyamattho”tiādimāha.",
  "tika-s0201t:1491_0": "Tattha samudayasaccapañhenāti mahāsatipaṭṭhāne samudayasaccaniddesena. So hi “kattha",
  "tika-s0201t:1491_1": "uppajjamānā”tiādinā pucchāvasena pavattattā pañhoti vutto. Nanu tattha taṇhāya uppattinirodhā",
  "tika-s0201t:1491_2": "vuttā, na sabbakilesānanti īdisī codanā anavakāsāti dassento “yatheva cā”tiādimāha.",
  "tika-s0201t:1491_3": "Laddhavohāreti iminā rāgādīnaṃ appavattinimittatāya antoti samaññā nibbānassāti dasseti.",
  "tika-s0201t:1491_4": "Eteneva abhinandanādīnaṃ abhāvoti ca idaṃ saṃvaṇṇitanti daṭṭhabbaṃ. Kathaṃ pana sabbasaṅkhatavinissaṭe",
  "tika-s0201t:1491_5": "nibbāne akusaladhammānaṃ nirodhasambhavoti āha “yañhi yattha natthi, taṃ tattha niruddhaṃ",
  "tika-s0201t:1491_6": "nāma hotī”ti. Yvāyaṃ appavattiyaṃ nirodhavohāro vutto, svāyamattho nirodhapañhena",
  "tika-s0201t:1491_7": "dīpetabbo. Na hi tattha uppajjitvā niruddhā vitakkavicārā paṭippassaddhāti vuttā,",
  "tika-s0201t:1491_8": "atha kho appavattā evāti.",
  "tika-s0201t:1492_0": "203. Evaṃsampadanti evaṃsampajjanakaṃ evaṃ passitabbaṃ idaṃ mama ajjhesanaṃ. Tenāha",
  "tika-s0201t:1492_1": "“īdisanti attho”ti. Jānaṃ jānātīti sabbaññutaññāṇena jānitabbaṃ sabbaṃ jānāti. Ukkaṭṭhaniddesena",
  "tika-s0201t:1492_2": "hi avisesaggahaṇena ca “jāna”nti iminā niravasesaṃ ñeyyajātaṃ pariggaṇhātīti tabbisayāya",
  "tika-s0201t:1492_3": "jānanakiriyāya sabbaññutaññāṇameva karaṇaṃ bhavituṃ yuttaṃ. Atha vā pakaraṇavasena",
  "tika-s0201t:1492_4": "“bhagavā”ti saddantarasannidhānena cāyamattho vibhāvetabbo. Passitabbameva passatīti",
  "tika-s0201t:1492_5": "dibbacakkhu-paññācakkhu-dhammacakkhu-buddhacakkhu-samantacakkhu-saṅkhātehi ñāṇacakkhūhi",
  "tika-s0201t:1492_6": "passitabbaṃ passati eva. Atha vā jānaṃ jānātīti yathā aññe savipallāsā kāmarūpapariññāvādino",
  "tika-s0201t:1492_7": "jānantāpi vipallāsavasena jānanti, na evaṃ bhagavā. Bhagavā pana pahīnavipallāsattā",
  "tika-s0201t:1492_8": "jānanto jānāti eva, diṭṭhidassanassa ca abhāvā passanto passatiyevāti attho. Dassanapariṇāyakaṭṭhenāti",
  "tika-s0201t:1492_9": "yathā cakkhu sattānaṃ dassanatthaṃ pariṇeti, evaṃ lokassa yāthāvadassanasādhanato",
  "tika-s0201t:1492_10": "dassanakiccapariṇāyakaṭṭhena cakkhubhūto, paññācakkhumayattā vā sayambhuñāṇena paññācakkhuṃ",
  "tika-s0201t:1492_11": "bhūto pattoti vā cakkhubhūto. Ñāṇabhūtoti etassa ca evameva attho daṭṭhabbo. Dhammā",
  "tika-s0201t:1492_12": "vā bodhipakkhiyā tehi uppannattā lokassa ca taduppādanato, anaññasādhāraṇaṃ vā dhammaṃ",
  "tika-s0201t:1492_13": "pattoti dhammabhūto. Brahmā vuccati maggo tena uppannattā lokassa ca taduppādanattā,",
  "tika-s0201t:1492_14": "tañca sayambhuñāṇena pattoti brahmabhūto. Catusaccadhammaṃ vadatīti vattā. Ciraṃ",
  "tika-s0201t:1492_15": "saccapaṭivedhaṃ pavattento vadatīti pavattā. Atthaṃ nīharitvāti dukkhādiatthaṃ tatthāpi",
  "tika-s0201t:1492_16": "pīḷanādiatthaṃ uddharitvā. Paramatthaṃ vā nibbānaṃ pāpayitā, amatasacchikiriyaṃ sattesu",
  "tika-s0201t:1492_17": "uppādento amataṃ dadātīti amatassa dātā. Bodhipakkhiyadhammānaṃ tadāyattabhāvato dhammassāmī.",
  "tika-s0201t:1493_0": "204. So vā uddeso attanopi hotīti thero “yaṃ kho no”ti āha. Sabbalokasādhāraṇā hi",
  "tika-s0201t:1493_1": "buddhānaṃ desanāti. Idāni yehi dvārārammaṇehi purisaṃ papañcasaññāsaṅkhā samudācaranti,",
  "tika-s0201t:1493_2": "tāni tāva dassento papañcasaññāsaṅkhā dassetuṃ yena saḷāyatanavibhaṅgena niddeso",
  "tika-s0201t:1493_3": "kato, tassa atthaṃ dassetuṃ “cakkhuñcā”tiādi āraddhaṃ. Tattha nissayabhāvenāti nissayapaccayabhāvena.",
  "tika-s0201t:1493_4": "Nissayapaccayo ca pasādacakkhuyeva hoti, na cuddasasambhāraṃ, catucattālīsasambhāraṃ",
  "tika-s0201t:1493_5": "vā sasambhāracakkhunti āha “cakkhupasādañca paṭiccā”ti. Ārammaṇabhāvenāti ārammaṇapaccayabhāvena.",
  "tika-s0201t:1493_6": "Ārammaṇapaccayo ca catusamuṭṭhānikarūpesu yaṃ kiñci hotīti āha “catusamuṭṭhānikarūpe ca paṭiccā”ti.",
  "tika-s0201t:1494_0": "Ettha cakkhu ekampi viññāṇassa paccayo hoti, rūpāyatanaṃ pana anekameva saṃhatanti",
  "tika-s0201t:1494_1": "imassa visesassa dassanatthaṃ nissayabhāvena “cakkhupasādañca ārammaṇabhāvena catusamuṭṭhānikarūpe",
  "tika-s0201t:1494_2": "cā”ti vacanabhedo kato. Kiṃ pana kāraṇaṃ cakkhu ekampi viññāṇassa paccayo hoti, rūpaṃ",
  "tika-s0201t:1494_3": "pana anekamevāti? Paccayabhāvavisesato. Cakkhu hi cakkhuviññāṇassa nissayapurejātaindriyavippayuttapaccayehi",
  "tika-s0201t:1494_4": "paccayo hontaṃ atthibhāveneva hoti tasmiṃ sati tassa bhāvato, asati abhāvato, yato",
  "tika-s0201t:1494_5": "taṃ atthiavigatapaccayehissa paccayo hotīti vuccati, tannissitatā cassa na ekadesena",
  "tika-s0201t:1494_6": "allīyanavasena icchitabbā arūpabhāvato. Atha kho garurājādīsu sissarājapurisādīnaṃ",
  "tika-s0201t:1494_7": "viya tappaṭibaddhavuttitāya, itare pana paccayā tena tena visesena veditabbā.",
  "tika-s0201t:1495_0": "Sacāyaṃ paccayabhāvo na ekasmiṃ na sambhavatīti ekampi cakkhu cakkhuviññāṇassa paccayo",
  "tika-s0201t:1495_1": "hotīti dassetuṃ pāḷiyaṃ “cakkhuñcāvuso, paṭiccā”ti ekavacanavasena vuttaṃ. Rūpaṃ",
  "tika-s0201t:1495_2": "pana yadipi cakkhu viya purejātaatthi-avigatapaccayehi paccayo hoti puretaraṃ uppannaṃ",
  "tika-s0201t:1495_3": "hutvā vijjamānakkhaṇe eva upakārakattā tathāpi anekameva saṃhataṃ hutvā paccayo hoti",
  "tika-s0201t:1495_4": "ārammaṇabhāvato. Yañhi paccayadhammaṃ sabhāvabhūtaṃ, parikappitākāramattaṃ vā viññāṇaṃ",
  "tika-s0201t:1495_5": "vibhāventaṃ pavattati, tadaññesañca satipi paccayabhāve so tassa sārammaṇasabhāvatāya",
  "tika-s0201t:1495_6": "yaṃ kiñci anālambhitvā pavattituṃ asamatthassa olubbhapavattikāraṇabhāvena ālambanīyato",
  "tika-s0201t:1495_7": "ārammaṇaṃ nāma, tassa yasmā yathā tathā sabhāvūpaladdhi viññāṇassa ārammaṇapaccayalābho,",
  "tika-s0201t:1495_8": "tasmā cakkhuviññāṇaṃ rūpaṃ ārabbha pavattamānaṃ tassa sabhāvaṃ vibhāventameva pavattati.",
  "tika-s0201t:1495_9": "Sā cassa indriyādhīnavuttikassa ārammaṇasabhāvūpaladdhi na ekadvikalāpagatavaṇṇavasena",
  "tika-s0201t:1495_10": "hoti, nāpi katipayakalāpagatavaṇṇavasena, atha kho ābhogānurūpaṃ āpāthagatavaṇṇavasenāti",
  "tika-s0201t:1495_11": "anekameva rūpaṃ saṃhaccakāritāya viññāṇassa paccayo hotīti dassento “rūpe ca uppajjati",
  "tika-s0201t:1495_12": "cakkhuviññāṇa”nti bahuvacanavasenāha.",
  "tika-s0201t:1496_0": "Yaṃ pana paṭṭhāne “rūpāyatanaṃ cakkhuviññāṇadhātuyā taṃsampayuttakānañca dhammānaṃ",
  "tika-s0201t:1496_1": "ārammaṇapaccayena paccayo”ti vuttaṃ, taṃ yādisaṃ rūpāyatanaṃ cakkhuviññāṇassa ārammaṇapaccayo,",
  "tika-s0201t:1496_2": "tādisaṃ sandhāya vuttaṃ. Kīdisaṃ pana tanti? Samuditanti pākaṭoyamattho. Evañca katvā",
  "tika-s0201t:1496_3": "yadeke vadanti “āyatanasallakkhaṇavasena cakkhuviññāṇādayo sallakkhaṇavisayā, na",
  "tika-s0201t:1496_4": "drabyasallakkhaṇavasenā”ti, tampi suvuttameva hoti. Na cettha samudāyārammaṇatā āsaṅkitabbā",
  "tika-s0201t:1496_5": "samudāyābhogasseva abhāvato, samuditā pana vaṇṇadhammā ārammaṇapaccayā honti. Kathaṃ",
  "tika-s0201t:1496_6": "pana paccekaṃ asamatthā samuditā ārammaṇapaccayā honti. Na hi paccekaṃ daṭṭhuṃ asakkontā",
  "tika-s0201t:1496_7": "andhā samuditā passantīti? Nayidamekantikaṃ visuṃ visuṃ asamatthānampi sivikāvahanādīsu",
  "tika-s0201t:1496_8": "samatthatāya dassanato. Kesādīnañca yasmiṃ ṭhāne ṭhitānaṃ paccekaṃ vaṇṇaṃ gahetuṃ",
  "tika-s0201t:1496_9": "na sakkā, tasmiṃyeva ṭhāne samuditānaṃ taṃ gahetuṃ sakkāti bhiyyopi tesaṃ saṃhaccakāritā",
  "tika-s0201t:1496_10": "paribyattā. Etena kiṃ cakkhuviññāṇassa paramāṇurūpaṃ ārammaṇaṃ, udāhu taṃsamudāyotiādikā",
  "tika-s0201t:1496_11": "codanā paṭikkhittāti veditabbā. “Sotañca, āvuso, paṭiccā”tiādīsupi iminā nayena attho",
  "tika-s0201t:1496_12": "veditabbo. Cakkhuviññāṇaṃ nāmāti cakkhunissitarūpavijānanalakkhaṇaṃ cakkhuviññāṇaṃ nāma uppajjati.",
  "tika-s0201t:1497_0": "Tiṇṇaṃ saṅgatiyāti cakkhu, rūpaṃ, cakkhuviññāṇanti imesaṃ tiṇṇaṃ saṅgatiyā samodhānena.",
  "tika-s0201t:1497_1": "Phasso nāmāti arūpadhammopi samāno ārammaṇe phusanākāreneva pavattanato phusanalakkhaṇo",
  "tika-s0201t:1497_2": "phasso nāma dhammo uppajjati. Sahajātādivasenāti cakkhuviññāṇasampayuttāya sahajātaaññamaññādivasena,",
  "tika-s0201t:1497_3": "anantarāya anantarādivasena, itarāya upanissayavasena paccayabhāvato phassapaccayā",
  "tika-s0201t:1497_4": "phassakāraṇā vedanā uppajjati. Anubhavanasamakālameva ārammaṇassa sañjānanaṃ hotīti",
  "tika-s0201t:1497_5": "“tāya vedanāya yaṃ ārammaṇaṃ vedeti, tadeva saññā sañjānātī”ti vuttaṃ. Cakkhudvārikā",
  "tika-s0201t:1497_6": "dhammā idhādhippetāti tadanusārena pana aparāparuppannānaṃ vedanādīnaṃ gahaṇe sati,",
  "tika-s0201t:1497_7": "yanti vā kāraṇavacanaṃ, yasmā ārammaṇaṃ vedeti, tasmā taṃ sañjānātīti attho. Na hi",
  "tika-s0201t:1497_8": "asati vedayite kadāci saññuppatti atthi. Sesapadesupi eseva nayo. Saññāya hi yathāsaññātaṃ",
  "tika-s0201t:1497_9": "vijjamānaṃ, avijjamānaṃ vā ārammaṇaṃ vitakkavasena parikappeti, yathāparikappitañca",
  "tika-s0201t:1497_10": "taṃ diṭṭhitaṇhāmānamaññanāhi maññamāno papañcetīti vutto. Tenevāha “pathaviṃ pathavito",
  "tika-s0201t:1497_11": "sañjānā”ti, “pathaviṃ pathavito saññatvā pathaviṃ maññatī”tiādi, “takkañca diṭṭhīsu",
  "tika-s0201t:1497_12": "pakappayitvā, saccaṃ musāti dvayadhammamāhū”ti ca. Balappattapapañcavasenevāyamatthavaṇṇanā",
  "tika-s0201t:1497_13": "katā, aṭṭhakathāyaṃ pana paridubbalavasena.",
  "tika-s0201t:1498_0": "Cakkhurūpādīhi kāraṇehīti cakkhuviññāṇaphassavedanāsaññāvitakkehi kāraṇabhūtehi.",
  "tika-s0201t:1498_1": "Akāraṇabhūtānampi tesaṃ atthitāya kāraṇaggahaṇaṃ. Pariññātā hi te akāraṇaṃ. Tenāha",
  "tika-s0201t:1498_2": "“apariññātakāraṇa”nti. Tīhipi pariññāhi apariññātavatthukaṃ. Abhibhavantīti ajjhottharanti.",
  "tika-s0201t:1498_3": "Sahajātā hontīti ettha “cakkhusamphassapaccayā vedanākkhandho atthi kusalo’tiādivacanato",
  "tika-s0201t:1498_4": "vedanāsaññā asahajātāpi gahetabbā. Yadi evanti “papañcetī”ti ettha yadi pañcadvārajavanasahajātā",
  "tika-s0201t:1498_5": "papañcasaṅkhā adhippetā tāsaṃ paccuppannavisayattā, kasmā atītānāgataggahaṇaṃ katanti",
  "tika-s0201t:1498_6": "codeti. Itaro “tathā uppajjanato”tiādinā pariharati. Tattha tathā uppajjanatoti yathā",
  "tika-s0201t:1498_7": "vattamānakāle, evaṃ atītakāle anāgatakāle ca cakkhudvāre papañcasaṅkhānaṃ uppajjanato",
  "tika-s0201t:1498_8": "atītānāgataggahaṇaṃ kataṃ, na atītesu, anāgatesu vā cakkhurūpesu cakkhudvārikānaṃ tāsaṃ uppajjanato.",
  "tika-s0201t:1499_0": "Manañjāvuso, paṭiccāti ettha duvidhaṃ manaṃ kevalaṃ bhavaṅgaṃ, sāvajjanaṃ vā. Duvidhā",
  "tika-s0201t:1499_1": "hi kathā. Uppattidvārakathāyaṃ dvikkhattuṃ calitaṃ bhavaṅgaṃ manodvāraṃ nāma, cakkhādi",
  "tika-s0201t:1499_2": "viya rūpādinā yena taṃ ghaṭṭitaṃ tattha upari viññāṇuppattiyā dvārabhāvato. Paccayakathāyaṃ",
  "tika-s0201t:1499_3": "sāvajjanabhavaṅgaṃ, “manosamphassapaccayā atthi kusalo”tiādīsu hi sāvajjanamanosamphasso",
  "tika-s0201t:1499_4": "icchito, na bhavaṅgamanosamphasso asambhavato. Tattha paṭhamanayaṃ sandhāyāha “mananti",
  "tika-s0201t:1499_5": "bhavaṅgacitta”nti. Dhammeti tebhūmakadhammārammaṇanti iminā sabhāvadhammesu eva kilesuppattīti",
  "tika-s0201t:1499_6": "keci, tadayuttaṃ tadupādānāyapi paññattiyā dhammārammaṇatāya vuttattā. Idha pana",
  "tika-s0201t:1499_7": "tebhūmakāpi dhammā labbhantīti dassanatthaṃ “tebhūmakadhammārammaṇa”nti vuttaṃ, na",
  "tika-s0201t:1499_8": "paññattiyā anārammaṇattā. Evañcetaṃ sampaṭicchitabbaṃ, aññathā akusalacittuppādā",
  "tika-s0201t:1499_9": "anārammaṇā nāma siyuṃ. Uppattidvārakathāyaṃ cakkhuviññāṇādi viya āvajjanampi dvārapakkhikamevāti",
  "tika-s0201t:1499_10": "vuttaṃ “manoviññāṇanti āvajjanaṃ vā”ti. Paccayakathāyaṃ pana āvajjanaṃ gahitanti",
  "tika-s0201t:1499_11": "“javanaṃ vā”ti vuttaṃ. Nayadvaye dhammānaṃ sahajātavibhāgaṃ dassetuṃ “āvajjane gahite”tiādi",
  "tika-s0201t:1499_12": "vuttaṃ. Yuttamevāti nippariyāyato yuttameva.",
  "tika-s0201t:1500_0": "So yāva na paccayapaṭivedho sambhavati, tāva paññattimukheneva sabhāvadhammā paññāyanti",
  "tika-s0201t:1500_1": "paccekaṃ apaññāpaneti āha “phasso nāma eko dhammo uppajjatī”ti. Evaṃ phassapaññattiṃ",
  "tika-s0201t:1500_2": "paññapessatīti paññapetvā tabbisayadassanaṃ ñāṇaṃ uppādessati. Imasmiṃ sati idaṃ",
  "tika-s0201t:1500_3": "hotīti imasmiṃ cakkhuādike paccaye sati idaṃ phassādikaṃ paccayuppannaṃ hoti. Dvādasāyatanavasenāti",
  "tika-s0201t:1500_4": "dvādasannaṃ āyatanānaṃ vasena āgatena paṭiccasamuppādanayavasena. Dvādasāyatanapaṭikkhepavasenāti",
  "tika-s0201t:1500_5": "“imasmiṃ asati idaṃ na hotī”ti paccayābhāvapaccayuppannābhāvadassanakkame dvādasannaṃ",
  "tika-s0201t:1500_6": "āyatanānaṃ paṭikkhepavasena.",
  "tika-s0201t:1501_0": "Sāvakena pañho kathitoti ayaṃ pañho sāvakena kathito, iti iminā kāraṇena mā nikkaṅkhā",
  "tika-s0201t:1501_1": "ahuvattha. Atha vā saṃkhittena vuttamatthaṃ vitthārena vibhajantena etadagge ṭhapitena",
  "tika-s0201t:1501_2": "mahāsāvakena pañho kathitoti iminā kāraṇena etasmiṃ pañhe mā nikkaṅkhā ahuvattha,",
  "tika-s0201t:1501_3": "heraññike sati kahāpaṇaṃ sayaṃ nicchinantā viya ahutvā bhagavato eva santike nikkaṅkhā hotha.",
  "tika-s0201t:1502_0": "205. Ākaronti phalaṃ tāya tāya mariyādāya nibbattentīti ākārā, kāraṇāni. Pāṭiyekkakāraṇehīti",
  "tika-s0201t:1502_1": "channaṃ dvārānaṃ vasena visuṃ visuṃ papañcakāraṇassa niddiṭṭhattā vuttaṃ. Atha vā",
  "tika-s0201t:1502_2": "yadipi yattakehi dhammehi yaṃ phalaṃ nibbattati, tesaṃ samuditānaṃyeva kāraṇabhāvo",
  "tika-s0201t:1502_3": "sāmaggiyāva phaluppattito, tathāpi paccekaṃ tassa kāraṇamevāti katvā vuttaṃ “pāṭiyekkakāraṇehī”ti.",
  "tika-s0201t:1502_4": "Padehīti nāmādipadehi ceva taṃsamudāyabhūtehi vākyehi ca. Tenāha “akkharasampiṇḍanehī”ti.",
  "tika-s0201t:1502_5": "Akkharāniyeva hi atthesu yathāvaccaṃ padavākyabhāvena paricchijjanti. Byañjanehīti",
  "tika-s0201t:1502_6": "atthassa abhibyañjanato byañjanasaññitehi vaṇṇehi. Tāni pana yasmā pariyāyassa akkharaṇato",
  "tika-s0201t:1502_7": "“akkharānī”ti vuccanti, tasmā āha “akkharehī”ti. Ettha ca imehi ākārehi imehi padabyañjanehi",
  "tika-s0201t:1502_8": "papañcasamudācārassa vaṭṭassa ca vivaṭṭassa ca dassanaattho vibhattoti yojanā. Paṇḍiccenāti",
  "tika-s0201t:1502_9": "paññāya. “Kittāvatā nu kho, bhante, paṇḍito hoti? Yato kho bhikkhu dhātukusalo ca",
  "tika-s0201t:1502_10": "hotī”ti ādisuttapadavasena paṇḍitalakkhaṇaṃ dassento “catūhi vā kāraṇehī”tiādimāha.",
  "tika-s0201t:1502_11": "Saccapaṭivedhavasena paṇḍiccaṃ dassitanti paṭisambhidāvasena mahāpaññataṃ dassetuṃ",
  "tika-s0201t:1502_12": "“mahante atthe”tiādi vuttaṃ.",
  "tika-s0201t:1503_0": "Guḷapūvanti guḷe missitvā katapūvaṃ. Baddhasattuguḷakanti madhusakkharāhi piṇḍīkataṃ",
  "tika-s0201t:1503_1": "sattupiṇḍaṃ. Asecitabbakaṃ madhuādinā pageva tehi samayojitabbattā. Cintakajātikoti",
  "tika-s0201t:1503_2": "dhammacintāya cintakasabhāvo. Sabbaññutaññāṇenevassāti sabbaññutaññāṇeneva assa suttassa",
  "tika-s0201t:1503_3": "guṇaṃ paricchindāpetvā nāmaṃ gaṇhāpessāmi.",
  "tika-s0201t:1504": "Madhupiṇḍikasuttavaṇṇanāya līnatthappakāsanā samattā.",
  "tika-s0201t:1505": "9. Dvedhāvitakkasuttavaṇṇanā",
  "tika-s0201t:1506_0": "206. Dve dve bhāgeti dve dve koṭṭhāse katvā. Kāmañcettha “imaṃ ekaṃ bhāgamakāsiṃ,",
  "tika-s0201t:1506_1": "imaṃ dutiyabhāgamakāsi”nti vacanato sabbepi vitakkā saṃkilesavodānavibhāgena dveva",
  "tika-s0201t:1506_2": "bhāgā katā, aparāparuppattiyā panetesaṃ abhiṇhācāraṃ upādāya pāḷiyaṃ “dvidhā katvā”ti",
  "tika-s0201t:1506_3": "āmeḍitavacananti “dve dve bhāge katvā”ti āmeḍitavacanavaseneva vutto. Atha vā bhāgadvayassa",
  "tika-s0201t:1506_4": "sappaṭibhāgatāya tattha yaṃ yaṃ dvayampi kho ujuvipaccanīkaṃ, taṃ taṃ visuṃ visuṃ",
  "tika-s0201t:1506_5": "gahetukāmo bhagavā āha “dvidhā katvā vitakke vihareyya”nti. Evaṃ pana cintetvā tattha",
  "tika-s0201t:1506_6": "micchāvitakkānaṃ sammāvitakkānañca anavasesaṃ asaṅkarato ca gahitabhāvaṃ dassento",
  "tika-s0201t:1506_7": "“imaṃ ekaṃ bhāgamakāsiṃ, imaṃ dutiyabhāgamakāsi”nti avoca. Kāmapaṭisaṃyuttoti kāmarāgasaṅkhātena",
  "tika-s0201t:1506_8": "kāmena sampayutto, kāmena paṭibaddho vā. Sesesupi eseva nayo. Ayaṃ pana viseso –",
  "tika-s0201t:1506_9": "byāpajjati cittaṃ etenāti byāpādo, doso. Vihiṃsati etāya satte, vihiṃsanaṃ vā tesaṃ",
  "tika-s0201t:1506_10": "etanti vihiṃsā, paresaṃ viheṭhanākārena pavattassa karuṇāpaṭipakkhassa pāpadhammassetaṃ",
  "tika-s0201t:1506_11": "adhivacanaṃ. Ajjhattanti ajjhattadhammārammaṇamāha. Bahiddhāti bāhiradhammārammaṇaṃ.",
  "tika-s0201t:1506_12": "Oḷārikoti bahalakāmarāgādipaṭisaṃyutto. Tabbipariyāyena sukhumo. Vitakko akusalapakkhikoyevāti",
  "tika-s0201t:1506_13": "iminā vitakkabhāvasāmaññena tatthāpi akusalabhāvasāmaññena ekabhāgakaraṇaṃ, na ekacittuppādapariyāpannatādivasenāti dasseti.",
  "tika-s0201t:1507_0": "Nekkhammaṃ vuccati lobhātikkantattā paṭhamajjhānaṃ, sabbākusalehi nikkhantattā sabbaṃ",
  "tika-s0201t:1507_1": "kusalaṃ. Idha pana kāmavitakkapaṭipakkhassa adhippetattā āha “kāmehi nissaṭo nekkhammapaṭisaṃyutto",
  "tika-s0201t:1507_2": "vitakko”ti. Soti nekkhammavitakko. Yāva paṭhamajjhānāti paṭhamasamannāhārato paṭṭhāya",
  "tika-s0201t:1507_3": "yāva paṭhamajjhānaṃ etthuppanno vitakko nekkhammavitakkoyeva. Paṭhamajjhānanti ca",
  "tika-s0201t:1507_4": "idaṃ tato paraṃ vitakkābhāvato vuttaṃ. Na byāpajjati cittaṃ etena, byāpādassa vā",
  "tika-s0201t:1507_5": "paṭipakkhoti abyāpādo, mettāpubbabhāgo mettābhāvanārambho. Na vihiṃsanti etāya, vihiṃsāya",
  "tika-s0201t:1507_6": "vā paṭipakkhoti avihiṃsā, karuṇāpubbabhāgo karuṇābhāvanārambho.",
  "tika-s0201t:1508_0": "Mahābodhisattānaṃ mahābhinikkhamanaṃ nikkhantakālato paṭṭhāya laddhāvasarā sammāsaṅkappā",
  "tika-s0201t:1508_1": "uparūpari savisesaṃ pavattantīti āha “chabbassāni…pe… pavattiṃsū”ti. Ñāṇassa aparipakkattā",
  "tika-s0201t:1508_2": "pubbavāsanāvasena satisammosato kadāci micchāvitakkalesopi hotiyevāti taṃ dassetuṃ",
  "tika-s0201t:1508_3": "“satisammosena…pe… tiṭṭhantī”ti āha. Yathā niccapihitepi gehe kadāci vātapāne vivaṭamatte",
  "tika-s0201t:1508_4": "laddhāvasaro vāto anto paviseyya, evaṃ guttindriyepi bodhisattasantāne satisammosavasena",
  "tika-s0201t:1508_5": "laddhāvasaro akusalavitakko uppajji, uppanno ca kusalavāraṃ pacchinditvā aṭṭhāsi,",
  "tika-s0201t:1508_6": "atha mahāsatto taṃmuhuttuppannameva paṭivinodetvā tesaṃ āyatiṃ anuppādāya “ime micchāvitakkā,",
  "tika-s0201t:1508_7": "ime sammāvitakkā”ti yāthāvato te paricchinditvā micchāvitakkānaṃ avasaraṃ adento",
  "tika-s0201t:1508_8": "sammāvitakke parivaḍḍhesi. Tena vuttaṃ “mayhaṃ ime”tiādi.",
  "tika-s0201t:1509_0": "207. Pamādo nāma sativippavāsoti āha “appamattassāti satiyā avippavāse ṭhitassā”ti.",
  "tika-s0201t:1509_1": "Ātāpavīriyavantassāti kilesānaṃ niggaṇhanavīriyavato. Pesitacittassāti bhavavimokkhāya",
  "tika-s0201t:1509_2": "vissaṭṭhacittassa kāye ca jīvite ca nirapekkhassa. “Evaṃ paṭipākatiko jāto”ti attano",
  "tika-s0201t:1509_3": "attabhāvaṃ nissāya pavattaṃ somanassākāraṃ gehassitasomanassapakkhikaṃ akāsi, paññāmahantatāya sukhumadassitā.",
  "tika-s0201t:1510_0": "Apariññāyaṃ ṭhitassāti na pariññāyaṃ ṭhitassa, apariggahitapariññassāti attho. Vitakko…pe…",
  "tika-s0201t:1510_1": "etāni tīṇi nāmāni labhatīti tādisassa uppanno micchāvitakko yathārahaṃ attabyābādhako",
  "tika-s0201t:1510_2": "ubhayabyābādhako ca na hotīti na vattabbo taṃ sabhāvānativattanatoti adhippāyo. Anuppannānuppādauppannaparihāninimittatāya",
  "tika-s0201t:1510_3": "paññaṃ nirodhetīti paññānirodhiko. Tenāha “anuppannāyā”tiādi. Natthibhāvaṃ gacchatīti",
  "tika-s0201t:1510_4": "paṭisaṅkhānabalena vikkhambhanappahānamāha. Nirujjhatītiādīhipi tadeva vadati. Vigatantantiādīhi",
  "tika-s0201t:1510_5": "pana samūlaṃ uddhaṭaṃ viya tadā appavattanakaṃ akāsinti vadati.",
  "tika-s0201t:1511_0": "208. Cittavipariṇāmabhāvo cittassa aññathattaṃ pakaticittavigamo. Anekaggatākāro",
  "tika-s0201t:1511_1": "vikkhepo. Tattha vitakkena cittaṃ vihaññamānaṃ viya hotīti āha “taṃ gahetvā vihiṃsāvitakkaṃ",
  "tika-s0201t:1511_2": "akāsī”ti. Kāruññanti paradukkhanimittaṃ cittakhedaṃ vadati. Tenevāha – “paradukkhe",
  "tika-s0201t:1511_3": "sati sādhūnaṃ manaṃ kampetīti karuṇā”ti. Nti karuṇāyanavasena pavattacittapakampanaṃ",
  "tika-s0201t:1511_4": "sandhāya “uppajjati vihiṃsāvitakko”ti āha, na sattesu vihiṃsā pavattatīti adhippāyo.",
  "tika-s0201t:1512_0": "Tena tena cassākārenāti yena yena ākārena bhikkhunā anuvitakkitaṃ anuvicāritaṃ, tena",
  "tika-s0201t:1512_1": "tena ākārenassa cetaso nati hoti. Tenevāha “kāmavitakkādīsū”tiādi. Pahāsīti kālavipallāsena",
  "tika-s0201t:1512_2": "vuttanti āha “pajahatī”ti. Pahānaṃ panassa siddhameva paṭipakkhassa siddhattāti dassetuṃ",
  "tika-s0201t:1512_3": "“pahāsī”ti vuttaṃ yathā “asāmibhoge gāmikāādīyiṃsū”ti. Bahulamakāsīti etthāpi eseva",
  "tika-s0201t:1512_4": "nayo. Evamevaṃ namatīti kāmavitakkasampayogākārameva hoti, kāmavitakkasampayuttākārena",
  "tika-s0201t:1512_5": "vā pariṇamati. Kasanaṃ kiṭṭhaṃ, kasīti attho, tannibbattattā pana kāraṇūpacārena",
  "tika-s0201t:1512_6": "sassaṃ “kiṭṭha”nti vuttanti āha “sassasambādhe”ti. Cattāri bhayānīti vadhabandhajānigarahāni.",
  "tika-s0201t:1512_7": "Upaddavanti anatthuppādabhāvaṃ. Lāmakanti nihīnabhāvaṃ. Dhandhesūti attano khandhesu.",
  "tika-s0201t:1512_8": "Otāranti anuppavesaṃ kilesānaṃ. Saṃkilesato visujjhanaṃ visuddhi, sā eva vodānanti",
  "tika-s0201t:1512_9": "āha “vodānapakkhanti idaṃ tasseva vevacana”nti.",
  "tika-s0201t:1513_0": "209. Sabbakusalaṃ nekkhammaṃ sabbākusalapaṭipakkhatāya tato nissaṭattā. Nibbānameva",
  "tika-s0201t:1513_1": "nekkhammaṃ sabbakilesato sabbasaṅkhatato ca nissaṭattā. Kiṭṭhasambādhaṃ viya rūpādiārammaṇaṃ",
  "tika-s0201t:1513_2": "pamāde sati anatthuppattiṭṭhānabhāvato. Kūṭagāvo viya kūṭacittaṃ duddamabhāvato.",
  "tika-s0201t:1513_3": "Paṇḍitagopālako viya bodhisatto upāyakosallayogato. Catubbidhabhayaṃ viya micchāvitakkā",
  "tika-s0201t:1513_4": "sappaṭibhayabhāvato. Paññāya vuddhi etassa atthīti paññāvuddhiko. Vihaññati cittaṃ",
  "tika-s0201t:1513_5": "etenāti vighāto, cetodukkhaṃ, tappakkhiko vighātapakkhiko, na vighātapakkhikoti avighātapakkhiko.",
  "tika-s0201t:1513_6": "Nibbānasaṃvattaniko nibbānavaho. Ugghātīyeyyāti uddhataṃ siyā vikkhittañca bhaveyyāti",
  "tika-s0201t:1513_7": "attho. Saṇṭhapemīti sammadeva paṭṭhapemi. Yathā pana ṭhapitaṃ saṇṭhapitaṃ nāma hoti,",
  "tika-s0201t:1513_8": "taṃ dassetuṃ “sannisīdāpemī”tiādi vuttaṃ. Sannisīdāpemīti samādhipaṭipakkhe kilese",
  "tika-s0201t:1513_9": "sannisīdāpento cittaṃ gocarajjhatte sannisīdāpemi. Abyaggabhāvāpādakena ekaggaṃ karomi,",
  "tika-s0201t:1513_10": "yathā ārammaṇe suṭṭhu appitaṃ hoti, evaṃ sammā sammadeva ādahāmi samāhitaṃ karomi,",
  "tika-s0201t:1513_11": "yasmā tathāsamāhitaṃ cittaṃ suṭṭhu ārammaṇe āropitaṃ nāma hoti, na tato paripatati,",
  "tika-s0201t:1513_12": "tasmā vuttaṃ “suṭṭhu āropemīti attho”ti. Mā ugghātīyittāti mā haññittha, mā ūhataṃ atthāti attho.",
  "tika-s0201t:1514_0": "210. Soyeva…pe… vuttoti iminā kiñcāpi ekaṃyeva kusalavitakkaṃ maggakkhaṇe viya tividhattasambhavato",
  "tika-s0201t:1514_1": "tividhanāmikaṃ katvā dassitaṃ viya hoti, na kho panetaṃ evaṃ daṭṭhabbaṃ. Pabandhapavattañhi",
  "tika-s0201t:1514_2": "upādāya ekattanayena “soyeva byāpādapaccanīkaṭṭhenā”tiādi vuttaṃ. Ekajātiyesu hi",
  "tika-s0201t:1514_3": "kusalacittesu uppanno vitakko samānākāratāya so evāti vattabbataṃ labhati yathā “sā",
  "tika-s0201t:1514_4": "eva tittirī, tāni eva osadhānī”ti. Na hi tadā mahāpurisassa asubhamettākaruṇāsannissayā",
  "tika-s0201t:1514_5": "te vitakkā evaṃ vuttāti.",
  "tika-s0201t:1515_0": "Samāpattiṃ nissāyāti samāpattiṃ samāpajjitvā, tato vuṭṭhahitvāti attho. Vipassanāpi",
  "tika-s0201t:1515_1": "taruṇāti yojanā. Kāyo kilamati samathavipassanānaṃ taruṇatāya bhāvanāya pubbenāparaṃ",
  "tika-s0201t:1515_2": "visesassa alabbhamānattā. Tenāha “cittaṃ haññati vihaññatī”ti. Vipassanāya bahūpakārā",
  "tika-s0201t:1515_3": "samāpatti, tathā hi vuttaṃ – “samādhiṃ, bhikkhave, bhāvetha, samāhito yathābhūtaṃ jānāti passatī”ti.",
  "tika-s0201t:1516_0": "Yathā vissamaṭṭhānaṃ yodhānaṃ parissamaṃ vinodeti, tathā parissamavinodanatthaṃ phalakehi",
  "tika-s0201t:1516_1": "kātabbaṃ vissamaṭṭhānaṃ phalakakoṭṭhako, samāpattiyā pana vipassanā bahukāratarā",
  "tika-s0201t:1516_2": "samādhiparipanthakānaṃ, sabbesampi vā kilesānaṃ vimathanena dubbalabhāvāpajjanato.",
  "tika-s0201t:1516_3": "Tenāha “vipassanā thāmajātā samāpattimpi rakkhati, thāmajātaṃ karotī”ti. Nanu cevaṃ",
  "tika-s0201t:1516_4": "itarītarasannissayadoso āpajjatīti? Nayidamekantikaṃ, itarītarasannissayāpi kiccasiddhi",
  "tika-s0201t:1516_5": "loke labbhatīti dassetuṃ “yathā hī”tiādi vuttaṃ.",
  "tika-s0201t:1517_0": "Gāmantaṃ āhaṭesūti gāmasamīpaṃ upanītesu. Etāgāvoti sati uppādanamattameva kātabbaṃ",
  "tika-s0201t:1517_1": "yathā gāvo rakkhitabbā, tadabhāvato. Tadāti samathavipassanānaṃ thāmajātakāle. Anupassanānaṃ",
  "tika-s0201t:1517_2": "lahuṃ lahuṃ uppattiṃ sandhāya “ekappahāreneva āruḷhova hotī”ti vuttaṃ, kameneva pana",
  "tika-s0201t:1517_3": "anupassanāpaṭipāṭiṃ ārohati.",
  "tika-s0201t:1518_0": "215. Evaṃ bhagavā attano appamādapaṭipadaṃ, tāya ca laddhaṃ anaññasādhāraṇaṃ visesaṃ",
  "tika-s0201t:1518_1": "dassento hetusampattiyā saddhiṃ phalasampattiṃ dassetvā idāni sattūpakārasampattiṃ",
  "tika-s0201t:1518_2": "dassetuṃ “seyyathāpī”tiādimāhāti evaṃ ettha anusandhi veditabbā. Araññalakkhaṇayoggamattena",
  "tika-s0201t:1518_3": "araññaṃ. Mahāvanatāya pavanaṃ. Pavaddhañhi vanaṃ pavanaṃ. Catūhi yogehīti jighacchāpipāsābhayapaṭipattisaṅkhātayogehi.",
  "tika-s0201t:1518_4": "Khemaṃ anupaddavataṃ. Suvatthiṃ anupaddavaṃ āvahatīti sovatthiko. Pītiṃ kuṭṭhiṃ gameti",
  "tika-s0201t:1518_5": "upanetīti pītigamanīyo. Pītaṃ pānatitthaṃ gacchatīti pītagamanīyo. Sākhādīhīti kaṇṭakasākhākaṇṭakalatāvanehi.",
  "tika-s0201t:1518_6": "Anāsayagāmitāya udakasanniruddhopi amaggo vutto, itarāni apītigamanīyatāyapi. Ādi-saddena",
  "tika-s0201t:1518_7": "gahanaṃ pariggaṇhāti. Okemigaluddakassa gocare caratīti okacaro, dīpakamigo. Araññe",
  "tika-s0201t:1518_8": "mige disvā tehi saddhiṃ palāyeyyāti dīgharajjubandhanaṃ.",
  "tika-s0201t:1519_0": "Idha vasantīti migānaṃ āsayaṃ vadati, tato āsayato iminā maggena nikkhamanti. Ettha",
  "tika-s0201t:1519_1": "carantīti etasmiṃ ṭhāne gocaraṃ gaṇhanti. Ettha pivantīti etasmiṃ nipānatitthe udakaṃ",
  "tika-s0201t:1519_2": "pivanti. Iminā maggena pavisantīti iminā maggena nipānatitthaṃ pavisanti. Maggaṃ",
  "tika-s0201t:1519_3": "pidhāyāti pakatimaggaṃ pidahitvā. Na tāva kiñci karoti anavasese vanamige ghātetukāmo.",
  "tika-s0201t:1520_0": "Avijjāya aññāṇā hutvāti avijjāya nivutattā ñāṇarahitā hutvā, nandīrāgena upanītā",
  "tika-s0201t:1520_1": "rūpārammaṇādīni ābandhitvā. Palobhanato okacaraṃ nandīrāgoti. Byāmohanato okacārikaṃ",
  "tika-s0201t:1520_2": "avijjāti katvā dasseti. Tesanti okacarokacārikānaṃ. Sākhābhaṅgenāti tādisena lūkhataragandhena",
  "tika-s0201t:1520_3": "sākhābhaṅgena. Manussagandhaṃ apanetvā tassa sākhābhaṅgassa gandhena. Sammattoti",
  "tika-s0201t:1520_4": "sammajjito byāmuñcho.",
  "tika-s0201t:1521_0": "Buddhānaṃ khemamaggavicaraṇaṃ kummaggapidhānañca sabbalokasādhāraṇampi atthato veneyyapuggalāpekkhamevāti",
  "tika-s0201t:1521_1": "dassento “aññātakoṇḍaññādīnaṃ bhabbapuggalāna”nti āha. Ūhatoti samūhato nīhatoti",
  "tika-s0201t:1521_2": "āha “dvedhā chetvā pātito”ti. Nāsitāti adassanaṃ gamitāti āha “sabbena sabbaṃ samugghāṭitā”ti.",
  "tika-s0201t:1521_3": "Hitūpacāranti sattānaṃ hitacariyaṃ.",
  "tika-s0201t:1522": "Dvedhāvitakkasuttavaṇṇanāya līnatthappakāsanā samattā.",
  "tika-s0201t:1523": "10. Vitakkasaṇṭhānasuttavaṇṇanā",
  "tika-s0201t:1524_0": "216. Dasakusalakammapathavasenāti idaṃ nidassanamattaṃ daṭṭhabbaṃ vaṭṭapādakasamāpatticittassapi",
  "tika-s0201t:1524_1": "idha adhicittabhāvena anicchitattā. Tenāha “vipassanāpādakaaṭṭhasamāpatticitta”nti.",
  "tika-s0201t:1524_2": "Atha vā anuttarimanussadhammasaṅgahitameva kevalaṃ “pakaticitta”nti vattabbanti dassento",
  "tika-s0201t:1524_3": "“dasakusalakammapathavasena uppannaṃ cittaṃ cittamevā”ti vatvā yadettha adhicittanti",
  "tika-s0201t:1524_4": "adhippetaṃ, taṃ tadeva dassento “vipassanāpādakaaṭṭhasamāpatticitta”nti āha. Itarassa",
  "tika-s0201t:1524_5": "panettha vidhi na paṭisedhetīti daṭṭhabbaṃ. Vipassanāya sampayuttaṃ adhicittanti",
  "tika-s0201t:1524_6": "keci. Anuyuttenāti anuppannassa uppādanavasena, uppannassa paribrūhanavasena anu",
  "tika-s0201t:1524_7": "anu yuttena. Mūlakammaṭṭhānanti pārihāriyakammaṭṭhānaṃ. Gahetvā viharantoti bhāvanaṃ",
  "tika-s0201t:1524_8": "anuyuñjanto. Bhāvanāya appanaṃ appattopi adhicittamanuyuttoyeva tadatthepi taṃsaddavohārato.",
  "tika-s0201t:1525_0": "Yehi phalaṃ nāma yathā uppajjanaṭṭhāne pakappiyamānaṃ viya hoti, tāni nimittāni.",
  "tika-s0201t:1525_1": "Tenāha “kāraṇānī”ti. Kālena kālanti ettha kālenāti bhummatthe karaṇavacananti āha",
  "tika-s0201t:1525_2": "“samaye samaye”ti. Nanu ca…pe… nirantaraṃ manasi kātabbanti kasmā vuttaṃ, nanu ca",
  "tika-s0201t:1525_3": "bhāvanāya vīthipaṭipannattā abbudanīharaṇavidhiṃ dassentena bhagavatā “pañca nimittāni",
  "tika-s0201t:1525_4": "kālena kālaṃ manasi kātabbānī”ti ayaṃ desanā āraddhāti? “Adhicittamanuyuttenā”ti",
  "tika-s0201t:1525_5": "vuttattā avicchedavasena bhāvanāya yuttappayutto adhicittamanuyutto nāmāti codakassa",
  "tika-s0201t:1525_6": "adhippāyo. Itaro bhāvanaṃ anuyuñjantassaādikammikassa kadāci bhāvanupakkilesā uppajjeyyuṃ,",
  "tika-s0201t:1525_7": "tato cittassa visodhanatthāya yathākālaṃ imāni nimittāni manasi kātabbānīti “kālena",
  "tika-s0201t:1525_8": "kāla”nti satthā avocāti dassento “pāḷiyañhī”tiādimāha. Tattha imānīti imāni pāḷiyaṃ",
  "tika-s0201t:1525_9": "āgatāni pañca nimittāni. Abbudanti upaddavaṃ.",
  "tika-s0201t:1526_0": "Chandasahagatā rāgasampayuttāti taṇhāchandasahagatā kāmarāgasampayuttā. Iṭṭhāniṭṭhaasamapekkhitesūti",
  "tika-s0201t:1526_1": "iṭṭhesu piyesu, aniṭṭhesu appiyesu, asamaṃ asammā pekkhitesu. Asamapekkhananti gehassitaaññāṇupekkhāvasena",
  "tika-s0201t:1526_2": "ārammaṇassa ayoniso gahaṇaṃ. Yaṃ sandhāya vuttaṃ – “cakkhunā rūpaṃ disvā upekkhā",
  "tika-s0201t:1526_3": "bālassa mūḷhassa puthujjanassā”tiādi. Te parivitakkā. Tato nimittato aññanti tato",
  "tika-s0201t:1526_4": "chandūpasaṃhitādiakusalavitakkuppattikāraṇato aññaṃ navaṃ nimittaṃ. “Manasikaroto”ti",
  "tika-s0201t:1526_5": "hi vuttaṃ, tasmā ārammaṇaṃ, tādiso purimuppanno cittappavattiākāro vā nimittaṃ. Kusalanissitaṃ",
  "tika-s0201t:1526_6": "nimittanti kusalacittappavattikāraṇaṃ manasi kātabbaṃ citte ṭhapetabbaṃ, bhāvanāvasena",
  "tika-s0201t:1526_7": "cintetabbaṃ, cittasantāne vā saṅkamitabbaṃ. Asubhañhi asubhanimittanti. Saṅkhāresu",
  "tika-s0201t:1526_8": "uppanne chandūpasaṃhite vitakketi ānetvā sambandhitabbaṃ. Evaṃ “dosūpasañhite”tiādīsu",
  "tika-s0201t:1526_9": "yathārahaṃ taṃ taṃ padaṃ ānetvā sambandhitabbaṃ. Yattha katthacīti “sattesu saṅkhāresū”ti",
  "tika-s0201t:1526_10": "yattha katthaci. Pañcadhammūpanissayoti pañcavidho dhammūpasaṃhito upanissayo.",
  "tika-s0201t:1527_0": "Evaṃ “chandūpasañhite”tiādinā saṅkhepato vuttamatthaṃ vitthārato dassetuṃ “imassa",
  "tika-s0201t:1527_1": "hatthā vā sobhanā”tiādi āraddhaṃ. Tattha “asubhato upasaṃharitabba”nti vatvā upasaṃharaṇākārassa",
  "tika-s0201t:1527_2": "dassanaṃ “kimhi sārattosī”ti. Chavirāgenāti chavirāgatāya kāḷasāmādivaṇṇanibhāya.",
  "tika-s0201t:1527_3": "Kuphaḷapūritoti pakkehi kuṇapaphalehi puṇṇo. “Kaliphalapūrito”ti vā pāṭho.",
  "tika-s0201t:1528_0": "Assāmikatāvakālikabhāvavasenāti idaṃ pattaṃ anukkamena vaṇṇavikārañceva jiṇṇabhāvañca",
  "tika-s0201t:1528_1": "patvā chiddāvachiddaṃ bhinnaṃ vā hutvā kapālaniṭṭhaṃ bhavissati. Idaṃ cīvaraṃ anupubbena",
  "tika-s0201t:1528_2": "vaṇṇavikāraṃ jiṇṇatañca upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ",
  "tika-s0201t:1528_3": "bhavissati. Sace pana nesaṃ sāmiko bhaveyya, na nesaṃ evaṃ vinassituṃ dadeyyāti evaṃ",
  "tika-s0201t:1528_4": "assāmikabhāvavasena, “anaddhaniyaṃ idaṃ tāvakālika”nti evaṃ tāvakālikabhāvavasena ca manasikaroto.",
  "tika-s0201t:1529_0": "Āghātavinaya…pe… bhāvetabbāti – “pañcime, bhikkhave, āghātapaṭivinayā. Yattha hi",
  "tika-s0201t:1529_1": "bhikkhuno uppanno āghāto sabbaso paṭivinetabbo”tiādinā nayena āgatassa āghātavinayasuttassa",
  "tika-s0201t:1529_2": "ceva kakacūpamovāda chavālātūpamādīnañca vasena āghātaṃ paṭivinodetvā mettā bhāvetabbā.",
  "tika-s0201t:1530_0": "Garusaṃvāsoti garuṃ upanissāya vāso. Uddesoti pariyattidhammassa uddisāpanañceva",
  "tika-s0201t:1530_1": "uddisanañca. Uddiṭṭhaparipucchananti yathāuggahitassa dhammassa atthaparipucchā.",
  "tika-s0201t:1530_2": "Pañca dhammūpanissāyāti garusaṃvāsādike pañca dhamme paṭicca. Mohadhātūti moho.",
  "tika-s0201t:1531_0": "Upanissitabbāti upanissayitabbā, ayameva vā pāṭho. Yattappaṭiyattoti yatto ca gāmappavesanāpucchākaraṇesu",
  "tika-s0201t:1531_1": "ussukkaṃ āpanno sajjito ca hotīti attho. Athassa moho pahīyatīti assa bhikkhuno evaṃ",
  "tika-s0201t:1531_2": "tattha yuttappayuttassa pacchā so moho vigacchati. Evampīti evaṃ uddese appamajjanenapi.",
  "tika-s0201t:1531_3": "Puna evampīti atthaparipucchāya kaṅkhāvinodanepi. Tesu tesu ṭhānesu attho pākaṭo",
  "tika-s0201t:1531_4": "hotīti suyyamānassa dhammassa tesu tesu padesu “idha sīlaṃ kathitaṃ, idha samādhi,",
  "tika-s0201t:1531_5": "idha paññā”ti so so attho vibhūto hoti. Idaṃ cakkhurūpālokādi imassa cakkhuviññāṇassa",
  "tika-s0201t:1531_6": "kāraṇaṃ, idaṃ sālibījabhūmisalilādi imassa sāliaṅkurassa kāraṇaṃ. Idaṃ na kāraṇanti",
  "tika-s0201t:1531_7": "tadeva cakkhurūpālokādi sotaviññāṇassa, tadeva sālibījādi kudrusakaṅkurassa na kāraṇanti",
  "tika-s0201t:1531_8": "ṭhānāṭṭhānavinicchaye cheko hoti.",
  "tika-s0201t:1532_0": "Ārammaṇesūti kammaṭṭhānesu. Ime vitakkāti kāmavitakkādayo. Sabbe kusalā dhammā sabbākusalapaṭipakkhāti",
  "tika-s0201t:1532_1": "katvā “pahīyantī”ti vattabbe na sabbe sabbesaṃ ujuvipaccanīkabhūtāti “pahīyanti evā”ti",
  "tika-s0201t:1532_2": "sāsaṅkaṃ vadati. Tenāha “imānī”tiādi.",
  "tika-s0201t:1533_0": "Kusalanissitanti kusalena nissitaṃ nissayitabbaṃ. Kusalassa paccayabhūtanti tasseva",
  "tika-s0201t:1533_1": "vevacanaṃ, kusaluppattikāraṇaṃ yathāvuttaasubhanimittādimeva vadati. Sāraphalaketi",
  "tika-s0201t:1533_2": "candanamaye sāraphalake. Visamāṇinti visamākārena tattha ṭhitaṃ āṇiṃ. Haneyyāti pahareyya nikkhāmeyya.",
  "tika-s0201t:1534_0": "217. Aṭṭoti āturo, duggandhabādhatāya pīḷito. Dukkhitoti sañjātadukkho. Imināpi kāraṇenāti",
  "tika-s0201t:1534_1": "akosallasambhūtatāya kusalapaṭipakkhatāya gehassitarogena sarogatāya ca ete akusalā",
  "tika-s0201t:1534_2": "viññugarahitabbatāya jigucchanīyatāya ca sāvajjā aniṭṭhaphalatāya nirassādasaṃvattaniyatāya",
  "tika-s0201t:1534_3": "ca dukkhavipākāti evaṃ tena tena kāraṇena akusalādibhāvaṃ upaparikkhato.",
  "tika-s0201t:1535": "“Āturaṃ asuciṃ pūtiṃ, passa nande samussayaṃ;",
  "tika-s0201t:1536": "Uggharantaṃ paggharantaṃ, bālānaṃ abhinandita”nti. –",
  "tika-s0201t:1537": "Evamādi kāyavicchandanīyakathādīhi vā. Ādi-saddena –",
  "tika-s0201t:1538": "“Tasseva tena pāpiyo, yo kuddhaṃ paṭikujjhati;",
  "tika-s0201t:1539": "Kuddhaṃ appaṭikujjhanto, saṅgāmaṃ jeti dujjaya”nti. –",
  "tika-s0201t:1540": "Evamādi paṭighavūpasamanakathādikāpi saṅgaṇhāti.",
  "tika-s0201t:1541_0": "218. Na saraṇaṃ asati, ananussaraṇaṃ. Amanasikaraṇaṃ amanasikāro. Kammaṭṭhānaṃ gahetvā",
  "tika-s0201t:1541_1": "nisīditabbanti kammaṭṭhānamanasikāreneva nisīditabbaṃ. Uggahito dhammakathāpabandhoti",
  "tika-s0201t:1541_2": "kammaṭṭhānassa upakāro dhammakathāpabandho. Muṭṭhipotthakoti muṭṭhippamāṇo pārihāriyapotthako.",
  "tika-s0201t:1541_3": "Samannānentenāti samannāharantena. Okāso na hoti āraddhassa pariyosāpetabbato. Āraddhassa",
  "tika-s0201t:1541_4": "antagamanaṃ anārambhovāti theravādo. Tassāti upajjhāyassa. Pabbhārasodhanaṃ kāyakammaṃ,",
  "tika-s0201t:1541_5": "ārabhanto eva vitakkaniggaṇhanatthaṃ saṃyuttanikāyasajjhāyanaṃ vacīkammaṃ, dassanakiccapubbakammakaraṇatthaṃ",
  "tika-s0201t:1541_6": "tejokasiṇaparikammanti tīṇi kammāni ācinoti. Thero tassa āsayaṃ kasiṇañca savisesaṃ",
  "tika-s0201t:1541_7": "jānitvā “imasmiṃ vihāre”tiādimavoca. Tenassa yathādhippāyaṃ sabbaṃ sampāditaṃ. Asatipabbaṃ",
  "tika-s0201t:1541_8": "nāma asatiyā vitakkaniggahaṇavibhāvanato.",
  "tika-s0201t:1542_0": "219. Vitakkamūlabhedaṃ pabbanti vitakkamūlassa tammūlassa ca bhedavibhāvanaṃ vitakkamūlabhedaṃ",
  "tika-s0201t:1542_1": "pabbaṃ. Vitakkaṃ saṅkharotīti vitakkasaṅkhāro, vitakkapaccayo subhanimittādīsupi",
  "tika-s0201t:1542_2": "subhādinā ayonisomanasikāro. So pana vitakkasaṅkhāro saṃtiṭṭhati etthāti vitakkasaṅkhārasaṇṭhānaṃ,",
  "tika-s0201t:1542_3": "asubhe subhantiādi saññāvipallāso. Tenāha “vitakkānaṃ mūlañca mūlamūlañca manasi",
  "tika-s0201t:1542_4": "kātabba”nti. Vitakkānaṃ mūlamūlaṃ gacchantassāti upaparikkhanavasena micchāvitakkānaṃ",
  "tika-s0201t:1542_5": "mūlaṃ uppattikāraṇaṃ ñāṇagatiyā gacchantassa. Yāthāvato jānantassa pubbe viya vitakkā",
  "tika-s0201t:1542_6": "abhiṇhaṃ nappavattantīti āha “vitakkacāro sithilo hotī”ti. Tasmiṃ sithilībhūte matthakaṃ",
  "tika-s0201t:1542_7": "gacchanteti vuttanayena vitakkacāro sithilabhūto, tasmiṃ vitakkānaṃ mūlagamane anukkamena",
  "tika-s0201t:1542_8": "thirabhāvappattiyā matthakaṃ gacchante. Vitakkā sabbaso nirujjhantīti micchāvitakkā",
  "tika-s0201t:1542_9": "sabbepi gacchanti na samudācaranti, bhāvanāpāripūriyā vā anavasesā pahīyanti.",
  "tika-s0201t:1543_0": "Kaṇṇamūle patitanti sasakassa kaṇṇasamīpe kaṇṇasakkhaliṃ paharantaṃ viya upapatitaṃ.",
  "tika-s0201t:1543_1": "Tassa kira sasakassa heṭṭhā mahāmūsikāhi khatamahāvāṭaṃ umaṅgasadisaṃ ahosi, tenassa",
  "tika-s0201t:1543_2": "pātena mahāsaddo ahosi. Palāyiṃsu “pathavī udrīyatī”ti. Mūlamūlaṃ gantvā anuvijjeyyanti",
  "tika-s0201t:1543_3": "“pathavī bhijjatī”ti yatthāyaṃ saso uṭṭhito, tattha gantvā tassa mūlakāraṇaṃ yaṃnūna",
  "tika-s0201t:1543_4": "vīmaṃseyyaṃ. Pathaviyā bhijjanaṭṭhānaṃ gate “ko jānāti, kiṃ bhavissatī”ti saso “na",
  "tika-s0201t:1543_5": "sakkomi sāmī”ti āha. Ādhipaccavato hi yācanaṃ saṇhamudukaṃ. Duddubhāyatīti duddubhāti",
  "tika-s0201t:1543_6": "saddaṃ karoti. Anuravadassanañhetaṃ. Bhaddanteti migarājassa piyasamudācāro, migarāja,",
  "tika-s0201t:1543_7": "bhaddaṃ te atthūti attho. Kimetanti kiṃ etaṃ, kiṃ tassa mūlakāraṇaṃ? Duddubhanti",
  "tika-s0201t:1543_8": "idampi tassa anuravadassanameva. Evanti yathā sasakassa mahāpathavībhedanaṃ ravanāya",
  "tika-s0201t:1543_9": "micchāgāhasamuṭṭhānaṃ amūlaṃ, evaṃ vitakkacāropi saññāvipallāsasamuṭṭhāno amūlo.",
  "tika-s0201t:1543_10": "Tenāha “vitakkāna”ntiādi.",
  "tika-s0201t:1544_0": "220. Abhidantanti abhibhavanadantaṃ, uparidantanti attho. Tenāha “uparidanta”nti.",
  "tika-s0201t:1544_1": "So hi itaraṃ musalaṃ viya udukkhalaṃ visesato kassaci khādanakāle abhibhuyya vattati.",
  "tika-s0201t:1544_2": "Kusalacittenāti balavasammāsaṅkappasampayuttena. Akusalacittanti kāmavitakkādisahitaṃ",
  "tika-s0201t:1544_3": "akusalacittaṃ. Abhiniggaṇhitabbanti yathā tassa āyatiṃ samudācāro na hoti, evaṃ abhibhavitvā",
  "tika-s0201t:1544_4": "niggahetabbaṃ, anuppattidhammatā āpādetabbāti attho. Ke ca tumhe satipi cirakālabhāvanāya",
  "tika-s0201t:1544_5": "evaṃ adubbalā ko cāhaṃ mama santike laddhappatiṭṭhe viya ṭhitepi idāneva appatiṭṭhe",
  "tika-s0201t:1544_6": "karonto iti evaṃ abhibhavitvā. Taṃ pana abhibhavanākāraṃ dassento “kāmaṃ taco cā”tiādinā",
  "tika-s0201t:1544_7": "caturaṅgasamannāgatavīriyapaggaṇhanamāha. Atthadīpikanti ekantato vitakkaniggaṇhanatthajotakaṃ.",
  "tika-s0201t:1544_8": "Upamanti “seyyathāpi, bhikkhave, balavā puriso”tiādikaṃ upamaṃ.",
  "tika-s0201t:1545_0": "221. Pariyādānabhājanīyanti yaṃ taṃ ādito “adhicittamanuyuttena bhikkhunā pañca nimittāni",
  "tika-s0201t:1545_1": "kālena kālaṃ manasi kātabbānī”ti niddiṭṭhaṃ, tattha tassa nimittassa manasikaraṇakālapariyādānassa",
  "tika-s0201t:1545_2": "vasena vibhajanaṃ. Nigamanaṃ vā etaṃ, yadidaṃ “yato kho, bhikkhave”tiādi. Yathāvuttassa",
  "tika-s0201t:1545_3": "hi atthassa puna vacanaṃ nigamananti. Tathāpaṭipannassa vā vasībhāvavisuddhidassanatthaṃ",
  "tika-s0201t:1545_4": "“yato kho, bhikkhave”tiādi vuttaṃ. Satthācariyoti dhanubbedācariyo. Yathā hi sasanato",
  "tika-s0201t:1545_5": "asatthampi satthaggahaṇeneva saṅgayhati, evaṃ dhanusippampi dhanubbedapariyāpannamevāti.",
  "tika-s0201t:1546_0": "Pariyāyati parivitakketīti pariyāyo. Vāroti āha “vitakkavārapathesū”ti, vitakkānaṃ",
  "tika-s0201t:1546_1": "vārena pavattanamaggesu. Ciṇṇavasīti āsevitavasī. Paguṇavasīti subhāvitavasī. Sammāvitakkaṃyeva",
  "tika-s0201t:1546_2": "yathicchitaṃ tathāvitakkanato, itarassa panassa setughātoyevāti.",
  "tika-s0201t:1547": "Vitakkasaṇṭhānasuttavaṇṇanāya līnatthappakāsanā samattā.",
  "tika-s0201t:1548": "Niṭṭhitā ca sīhanādavaggavaṇṇanā.",
  "tika-s0201t:1549": "3. Opammavaggo",
  "tika-s0201t:1550": "1. Kakacūpamasuttavaṇṇanā",
  "tika-s0201t:1551": "222. Moḷinti kesaracanaṃ. Vehāyasanti ākāse. Ratanacaṅkoṭavarenāti ratanasilāmayavaracaṅkoṭakena sahassanetto sirasā paṭiggahi. “Suvaṇṇacaṅkoṭakavarenā”tipi pāṭho.",
  "tika-s0201t:1552_0": "Sāti moḷi. Moḷi etassa atthīti moḷiko, moḷiko eva moḷiyo. Phaggunoti pana nāmaṃ.",
  "tika-s0201t:1552_1": "Saṅkhāti samaññā. Velīyati khaṇamuhuttādivasena upadisīyatīti velā, kāloti āha “tāyaṃ",
  "tika-s0201t:1552_2": "velāyaṃ…pe… ayaṃ kālavelā nāmā”ti. Velayati paricchedavasena tiṭṭhatīti velā, sīmā.",
  "tika-s0201t:1552_3": "Velayati saṃkilesapakkhaṃ cālayatīti velā, sīlaṃ. Anatikkamanaṭṭhopi cassa saṃkilesadhammanimittaṃ",
  "tika-s0201t:1552_4": "acalanameva. Viññupurisābhāve chapañcavācāmattaṃ ovāde pamāṇaṃ nāma. Davasahagataṃ",
  "tika-s0201t:1552_5": "katvāti kīḷāsahitaṃ katvā.",
  "tika-s0201t:1553_0": "Missībhūtoti ananulomikasaṃsaggavasena missībhūto. “Avaṇṇaṃ bhāsatī”ti saṅkhepato",
  "tika-s0201t:1553_1": "vuttaṃ vivarituṃ “tāpanapacanakoṭṭanādīnī”tiādi vuttaṃ. Adhikaraṇampi karotīti ettha",
  "tika-s0201t:1553_2": "yathā so adhikaraṇāya parisakkati, taṃdassanaṃ “imesaṃ bhikkhūna”ntiādi. Adhikaraṇaṃ",
  "tika-s0201t:1553_3": "ākaḍḍhatīti adhikaraṇaṃ uddissa te bhikkhū ākaḍḍhati, adhikaraṇaṃ vā tesu uppādento",
  "tika-s0201t:1553_4": "ākaḍḍhati. Uddesapadaṃ vāti padaso uddesamattaṃ vā. Neva piyakamyatāyāti neva attani",
  "tika-s0201t:1553_5": "satthuno piyabhāvakāmatāya. Na bhedādhippāyenāti na satthuno tena bhikkhunā bhedādhippāyena.",
  "tika-s0201t:1553_6": "Atthakāmatāyāti moḷiyaphaggunassa hitakāmatāya.",
  "tika-s0201t:1554_0": "224. Avaṇṇabhāsaneti bhikkhunīnaṃ aguṇakathane. Chandādīnaṃ vatthubhāvato kāmaguṇā",
  "tika-s0201t:1554_1": "gehaṃ viya gehaṃ, te ca te sitā nissitāti gehassitāti vuttā. Taṇhāchandāpi tāsaṃ",
  "tika-s0201t:1554_2": "kattukāmatāpīti ubhayepi taṇhāchandā, paṭighachandā pana tesaṃ kattukāmatā eva. Phalikamaṇi",
  "tika-s0201t:1554_3": "viya pakatipabhassarassa cittasantānassa upasaṅgo viya vipariṇāmakāraṇaṃ rāgādayoti",
  "tika-s0201t:1554_4": "āha “rattampi cittaṃ vipariṇata”ntiādi. Hitānukampīti karuṇāya paccupaṭṭhāpanamāha.",
  "tika-s0201t:1554_5": "“Yassantarato na santi kopā”tiādīsu viya antara-saddo cittapariyāyoti āha “dosantaroti dosacitto”ti.",
  "tika-s0201t:1555_0": "225. Dubbacatāya ovādaṃ asampaṭicchanto citteneva paṭiviruddho aṭṭhāsi. Gaṇhiṃsu",
  "tika-s0201t:1555_1": "cittaṃ, hadayagāhiniṃ paṭipajjiṃsūti attho. Pūrayiṃsu ajjhāsayanti attho. Ekasmiṃ",
  "tika-s0201t:1555_2": "samaye paṭhamabodhiyaṃ. Ekāsanaṃ bhojanassa ekāsanabhojanaṃ, ekavelāyameva bhojanaṃ.",
  "tika-s0201t:1555_3": "Tañca kho pubbaṇhe evāti āha “ekaṃ purebhattabhojana”ntiādi. Sattakkhattuṃ bhuttabhojanampi",
  "tika-s0201t:1555_4": "imasmiṃ sutte ekāsanabhojananteva adhippetaṃ, na ekāsanikatāya ekāya eva nisajjāya",
  "tika-s0201t:1555_5": "bhojanaṃ. “Appaḍaṃsa…pe… samphassa”ntiādīsu viya appa-saddo abhāvatthoti āha “nirābādhataṃ,",
  "tika-s0201t:1555_6": "niddukkhata”nti. Padhānādivasena sallahukaṃ akicchaṃ uṭṭhānaṃ sallahukauṭṭhānaṃ.",
  "tika-s0201t:1555_7": "Na ekappahārenāti na ekavārena, na ekasmiṃyeva kāleti adhippāyo. Dve bhojanānīti",
  "tika-s0201t:1555_8": "“aparaṇhe rattiya”nti kālavasena dve bhojanāni. Pañca guṇeti appābādhādike pañca",
  "tika-s0201t:1555_9": "ānisaṃse. Satuppādakaraṇīyamattamevāti satuppādamattakaraṇīyameva, nivāretabbassa",
  "tika-s0201t:1555_10": "punappunaṃ samādapanañca nāhosi.",
  "tika-s0201t:1556_0": "Maṇḍabhūmīti ojavantabhūmi, yattha parisiñcanena vinā sassāni kiṭṭhāni sampajjanti.",
  "tika-s0201t:1556_1": "Yuge yojetabbāni yoggāni, tesaṃ ācariyo yoggācariyo, tesaṃ sikkhāpanako. Gāmaṇihatthiādayopi",
  "tika-s0201t:1556_2": "“yoggā”ti vuccantīti āha pāḷiyaṃ “assadammasārathī”ti. Catūsu maggesu yena yena maggena",
  "tika-s0201t:1556_3": "icchati. Javasamagādibhedāsu gatīsu yaṃ yaṃ gatiṃ. Taṃ taṃ maggaṃ āruḷhāva otiṇṇāyeva.",
  "tika-s0201t:1556_4": "Neva vāretabbā rasmiviniggaṇhanena. Na vijjhitabbā patodalaṭṭhiyā. Gamanamevāti ime",
  "tika-s0201t:1556_5": "yuttā mama icchānurūpaṃ mandaṃ gacchanti, samaṃ gacchanti, sīghaṃ gacchantīti khuresu",
  "tika-s0201t:1556_6": "nimittaggahaṇaṃ paṭṭhapetvā sārathinā tesaṃ gamanameva passitabbaṃ hoti, na tattha",
  "tika-s0201t:1556_7": "niyojanaṃ. Tehipi bhikkhūhi. Pajahiṃsu pajahitabbaṃ. Sāladūsanāti sālarukkhavisanāsakā.",
  "tika-s0201t:1556_8": "Aññā ca valliyo sālarukkhe vinandhitvā ṭhitā. Bahi nīharaṇenāti sālavanato bahi chaḍḍanena.",
  "tika-s0201t:1556_9": "Susaṇṭhitāti saṇṭhānasampannā, mariyādaṃ bandhitvāti ālavālasampādanavasena mariyādaṃ",
  "tika-s0201t:1556_10": "bandhitvā. Kipillapuṭakaṃ tambakipillakapuṭakaṃ. Sukkhadaṇḍakaharaṇaṃ ālavālabbhantarā.",
  "tika-s0201t:1557_0": "226. Videharaṭṭhe jātasaṃvaḍḍhatāya vedehikā. Paṇḍā vuccati paññā, tāya itā gatā",
  "tika-s0201t:1557_1": "pavattāti paṇḍitā. Gahapatānīti gehasāminī. Soraccenāti saṃyamena. Nivātavuttīti",
  "tika-s0201t:1557_2": "paṇipātakārī. Nibbutāti nibbutaduccaritapariḷāhā. Uṭṭhāhikāti uṭṭhānavīriyavatī. Kibbisāti kurūrā.",
  "tika-s0201t:1558_0": "227. Evaṃ akkhantiyā dosaṃ dassetvāti “guṇavanto”ti loke patthaṭakittisaddānampi",
  "tika-s0201t:1558_1": "akkhantinimittaṃ ayasuppattiguṇaparihāniādiṃ akkhamatāyaādīnavaṃ pakāsetvā. Vacanapatheti",
  "tika-s0201t:1558_2": "vacanamagge yuttakālādike. Saṇhābhāvopi hi vacanassa pavattiākāroti katvā “vacanapatho”",
  "tika-s0201t:1558_3": "tveva vutto. Tesaṃyeva kālādīnaṃ. Mettā etassa atthīti mettaṃ, uppannaṃ mettacittaṃ",
  "tika-s0201t:1558_4": "etesanti uppannamettacittā. Puna “kālena vā, bhikkhave”tiādi pāḷi dhammasabhāvadassanavasena",
  "tika-s0201t:1558_5": "pavattā “paraṃ codanāvasena vadantā nāma imehi ākārehi vadantī”ti. Adhimuñcitvāti",
  "tika-s0201t:1558_6": "abhirativasena tasmiṃ puggale bhāvanācittaṃ muñcitvā vissajjetvā. So puggalo ārammaṇaṃ",
  "tika-s0201t:1558_7": "etassāti tadārammaṇaṃ, mettacittaṃ. Yadi evaṃ padesavisayaṃ taṃ kathaṃ nippadesavisayaṃ",
  "tika-s0201t:1558_8": "viya hotīti codento “kathaṃ tadārammaṇaṃ sabbāvantaṃ lokaṃ karotī”ti āha, itaro “pañca",
  "tika-s0201t:1558_9": "vacanapathe”tiādinā pariharati. Idha tadārammaṇañcāti tasseva mettacittassa ārammaṇaṃ",
  "tika-s0201t:1558_10": "katvāti pāḷiyaṃ vacanaseso daṭṭhabbo. Tenāha “puna tassevā”tiādi. Sabbā sattakāyasaṅkhātā",
  "tika-s0201t:1558_11": "pajā etassa atthīti sabbāvantoti imamatthaṃ dassento “sabbāvanta”nti āha. Vipulenāti",
  "tika-s0201t:1558_12": "mahājanārammaṇena. Mahantapariyāyo hi vipula-saddo, mahattañcettha bahukabhāvo. Tenāha",
  "tika-s0201t:1558_13": "“anekasattārammaṇenā”ti. Tañca puggalanti pañca vacanapathe gahetvā āgatapuggalaṃ.",
  "tika-s0201t:1558_14": "Cittassāti mettāsahagatacittassa. Ettha ca mettāsahagatena cetasā viharissāmāti sambandho.",
  "tika-s0201t:1558_15": "Tattha kathanti āha “tañca puggalaṃ sabbañca lokaṃ tassa cittassa ārammaṇaṃ katvā adhimuccitvā”ti.",
  "tika-s0201t:1559_0": "228. Tadatthadīpikanti yā mettaṃ cetovimuttiṃ sammadeva bhāvetvā ṭhitassa nibbikārato",
  "tika-s0201t:1559_1": "kenaci vikāraṃ na āpādetabbatā, tadatthajotikaṃ. Apathavinti pathavī na hotīti apathavī.",
  "tika-s0201t:1559_2": "Nippathavinti sabbena sabbaṃ pathavībhāvābhāvaṃ. Tiriyaṃ pana aparicchinnāti kasmā",
  "tika-s0201t:1559_3": "vuttaṃ, nanu cakkavāḷapabbatehi taṃ taṃ cakkavāḷaṃ paricchindati? Na, tadaññacakkavāḷapathaviyā",
  "tika-s0201t:1559_4": "ekābaddhabhāvato. Tiṇṇañhi cakkānaṃ antarasadise tiṇṇaṃ tiṇṇaṃ lokadhātūnaṃ antareyeva",
  "tika-s0201t:1559_5": "pathavī natthi lokantaranirayabhāvato. Cakkavāḷapabbatantarehi sambaddhaṭṭhāne pathavī",
  "tika-s0201t:1559_6": "ekābaddhāva. Vivaṭṭakāle hi saṇṭhahamānāpi pathavī yathāsaṇṭhitapathaviyā ekābaddhāva",
  "tika-s0201t:1559_7": "saṇṭhahati. Tenāha “tiriyaṃ pana aparicchinnā”ti. Imināva gambhīrabhāvena vuttaparimāṇato",
  "tika-s0201t:1559_8": "paraṃ natthīti dīpitaṃ hoti.",
  "tika-s0201t:1560_0": "229. Haliddīti haliddivaṇṇaṃ adhippetanti āha “yaṃ kiñci pītakavaṇṇa”nti. Vaṇṇasaṅkhātaṃ",
  "tika-s0201t:1560_1": "rūpaṃ assa atthīti rūpī, na rūpīti arūpīti āha “arūpo”ti. Tenevāha “sanidassanabhāvapaṭikkhepato”ti.",
  "tika-s0201t:1561_0": "230. Pañca yojanasatānīti himavantato samuddaṃ paviṭṭhaṭṭhānavasena vuttaṃ, na anotattadahamukhato.",
  "tika-s0201t:1561_1": "Aññā nadiyo upādāya labbhamānaṃ gambhīrataṃ appameyyaudakatañca gahetvā “gambhīrā",
  "tika-s0201t:1561_2": "appameyyā”ti vuttaṃ. Aṭṭhakathāyaṃ pana tiṇukkāya tāpetabbattābhāvadassanaparametanti",
  "tika-s0201t:1561_3": "vuttaṃ “etena payogenā”tiādi.",
  "tika-s0201t:1562_0": "231. Tūlinī viya tūlinīti āha “simbalitūlalatātūlasamānā”ti. Sassaranti evaṃpavatto",
  "tika-s0201t:1562_1": "saddo sassarasaddo. Anuravadassanañhetaṃ. Tathā bhabbharasaddo. Sabbametaṃ mettāvihārino",
  "tika-s0201t:1562_2": "cittassa dūsetuṃ asakkuṇeyyabhāvadassanaparaṃ. Ayañhettha saṅkhepattho – yathā mahāpathavī",
  "tika-s0201t:1562_3": "kenaci purisena apathaviṃ kātuṃ na sakkā, yathā ākāse kiñci rūpaṃ paṭṭhapetuṃ na",
  "tika-s0201t:1562_4": "sakkā, yathā gaṅgāya udakaṃ tiṇukkāya tāpetuṃ na sakkā, yathā ca biḷārabhastaṃ thaddhaṃ",
  "tika-s0201t:1562_5": "pharusañca samphassaṃ kātuṃ na sakkā, evamevaṃ mettāya cetovimuttiyā āsevitāya bhāvitāya",
  "tika-s0201t:1562_6": "bahulīkatāya pañca vacanapathe gahetvā āgatapurisena kenaci pariyāyena cittassa aññathattaṃ kātuṃ na sakkāti.",
  "tika-s0201t:1563_0": "232. Ocarakāti parūpaghātavasena hīnakammakārino. Tenāha “nīcakammakārakā”ti. Anadhivāsanenāti",
  "tika-s0201t:1563_1": "akkhamanena. Mayhaṃ ovādakaro na hotīti paramhi anatthakārimhi cittapadosanena āghātuppādanena",
  "tika-s0201t:1563_2": "mama sāsane sammāpaṭipajjamāno nāma na hoti.",
  "tika-s0201t:1564_0": "233. Aṇunti appakaṃ tanu parittakaṃ. Thūlanti mahantaṃ oḷārikaṃ. Vacanapathassa pana",
  "tika-s0201t:1564_1": "adhippetattā taṃ sāvajjavibhāgena gahetabbanti āha “appasāvajjaṃ vā mahāsāvajjaṃ",
  "tika-s0201t:1564_2": "vā”ti. Khantiyā idaṃ bhāriyaṃ na hotīti avocuṃ “anadhi…pe… passāmā”ti. Dīgharattanti",
  "tika-s0201t:1564_3": "cirakālaṃ, accantamevāti attho. Accantañca hitasukhaṃ nāma aññādhigamenevāti āha",
  "tika-s0201t:1564_4": "“arahattena kūṭaṃ gaṇhanto”ti.",
  "tika-s0201t:1565": "Kakacūpamasuttavaṇṇanāya līnatthappakāsanā samattā.",
  "tika-s0201t:1566": "2. Alagaddūpamasuttavaṇṇanā",
  "tika-s0201t:1567_0": "234. Bādhayiṃsūti haniṃsu. Taṃtaṃsampattiyā vibandhanavasena sattasantānassa antare",
  "tika-s0201t:1567_1": "vemajjhe eti āgacchatīti antarāyo, diṭṭhadhammikādianattho, anatikkamanaṭṭhena tasmiṃ",
  "tika-s0201t:1567_2": "antarāye niyuttā, antarāyaṃ vā phalaṃ arahanti, antarāyassa vā karaṇasīlāti antarāyikā.",
  "tika-s0201t:1567_3": "Tenāha “antarāyaṃ karontīti antarāyikā”ti. Ānantariyadhammāti ānantariyasabhāvacetanādhammā.",
  "tika-s0201t:1567_4": "Tatrāyaṃ vacanattho – cutianantaraphalaṃ anantaraṃ nāma, tasmiṃ anantare niyuttā,",
  "tika-s0201t:1567_5": "tannibbattanena anantarakaraṇasīlā, anantarapayojanāti vā ānantarikā, te eva ānantariyāti",
  "tika-s0201t:1567_6": "vuttā. Kammāni eva antarāyikāti kammantarāyikā. Mokkhasseva antarāyaṃ karoti, na",
  "tika-s0201t:1567_7": "saggassa micchācāralakkhaṇābhāvato. Na hi bhikkhuniyā dhammarakkhitabhāvo atthi.",
  "tika-s0201t:1567_8": "Pākatikabhikkhunīvasena cetaṃ vuttaṃ, ariyāya pana pavattaṃ apāyasaṃvattaniyameva.",
  "tika-s0201t:1567_9": "Nandamāṇavako cettha nidassanaṃ. Ubhinnaṃ samānacchandatāvasena vā asaggantarāyikatā,",
  "tika-s0201t:1567_10": "mokkhantarāyikatā pana mokkhatthapaṭipattiyā vidūsanato, abhibhavitvā pana pavattiyaṃ",
  "tika-s0201t:1567_11": "saggantarāyikatāpi na sakkā nivāretunti. Ahetukadiṭṭhiakiriyadiṭṭhinatthikadiṭṭhiyova",
  "tika-s0201t:1567_12": "niyatabhāvaṃ pattā niyatamicchādiṭṭhidhammā. Paṭisandhidhammāti paṭisandhicittuppādamāha.",
  "tika-s0201t:1567_13": "Paṇḍakādiggahaṇañcettha nidassanamattaṃ sabbāyapi ahetukapaṭisandhiyā vipākantarāyikabhāvato.",
  "tika-s0201t:1567_14": "Yā hi ariye upavadati, sā cetanā ariyūpavādadhammā. Tato paranti khamāpanato upari.",
  "tika-s0201t:1567_15": "Yaṃ panettha vattabbaṃ, taṃ mahāsīhanādassa līnatthapakāsane vuttameva. Yāva bhikkhubhāvaṃ",
  "tika-s0201t:1567_16": "paṭijānāti pārājikaṃ āpanno. Na vuṭṭhāti sesaṃ garukāpattiṃ. Na deseti lahukāpattiṃ.",
  "tika-s0201t:1568_0": "Ayaṃ bhikkhu ariṭṭho. Rasena rasaṃ saṃsanditvāti anavajjena paccayaparibhuñjanarasena",
  "tika-s0201t:1568_1": "sāvajjaṃ kāmaguṇaparibhogarasaṃ samānetvā. Upanento viyāti bandhanaṃ upanento viya.",
  "tika-s0201t:1568_2": "“Ghaṭento viyā”tipi pāṭho. Upasaṃharanto viyāti sadisataṃ upasaṃharanto viya ekantasāvajje",
  "tika-s0201t:1568_3": "anavajjabhāvapakkhepena. Pāpakanti lāmakaṭṭhena duggatisampāpanaṭṭhena ca pāpakaṃ.",
  "tika-s0201t:1568_4": "Setukaraṇavasena mahāsamuddaṃ bandhantena viya. Sabbaññutaññāṇena “sāvajja”nti diṭṭhaṃ",
  "tika-s0201t:1568_5": "“anavajja”nti gahaṇena tena paṭivirujjhanto. Ekantato anantarāyikanti gahaṇena vesārajjañāṇaṃ",
  "tika-s0201t:1568_6": "paṭibāhanto. Kāmakaṇṭakehi ariyamaggasammāpaṭipatti na upakkilissatīti vadanto “ariyamagge",
  "tika-s0201t:1568_7": "khāṇukaṇṭakādīni pakkhipanto”ti vutto. Paṭhamapārājikasikkhāpadasaṅkhāte, “abrahmacariyaṃ",
  "tika-s0201t:1568_8": "pahāyā”ti ādidesanāsaṅkhāte ca āṇācakke.",
  "tika-s0201t:1569_0": "Pucchamānā samanuyuñjanti nāma. Pucchā hi anuyogoti. Tenādhigatāya laddhiyā anuvajjanatthaṃ",
  "tika-s0201t:1569_1": "paccanubhāsanena puna paṭijānāpanaṃ patiṭṭhāpanaṃ, taṃ panassa ādāya samādāpanaṃ",
  "tika-s0201t:1569_2": "viya hotīti āha “samanugāhanti nāmā”ti. Tassā pana laddhiyā anuyuñjitāya vuccamānampi",
  "tika-s0201t:1569_3": "kāraṇaṃ kāraṇapatirūpakamevāti tassa pucchanaṃ samanubhāsanaṃ. Anudahanaṭṭhena anupāyapaṭipattiyā",
  "tika-s0201t:1569_4": "sampati āyatiñca anudahanaṭṭhena. Mahābhitāpanaṭṭhena anavaṭṭhitasabhāvatāya. Ittarapaccupaṭṭhānaṭṭhena",
  "tika-s0201t:1569_5": "muhuttaramaṇīyatāya. Tāvakālikaṭṭhena parehi abhibhavanīyatāya. Sabbaṅgapaccaṅgapalibhañjanaṭṭhena",
  "tika-s0201t:1569_6": "chedanabhedanādiadhikaraṇabhāvena. Ugghāṭasadisatāya adhikuṭṭanaṭṭhena. Avaṇe vaṇaṃ",
  "tika-s0201t:1569_7": "uppādetvā anto anupavisanasabhāvatāya vinivijjhanaṭṭhena. Diṭṭhadhammikasamparāyikaanatthanimittatāya",
  "tika-s0201t:1569_8": "sāsaṅkasappaṭibhayaṭṭhena. Diṭṭhithāmenāti tassā diṭṭhiyā thāmagatabhāvena. Diṭṭhiparāmāsenāti",
  "tika-s0201t:1569_9": "diṭṭhisaṅkhātaparāmasanena. Diṭṭhiyeva hi dhammasabhāvaṃ atikkamitvā parato āmasanena",
  "tika-s0201t:1569_10": "parāmāso. Abhinivissāti taṇhābhinivesapubbaṅgamena diṭṭhābhinivesena “idamevettha",
  "tika-s0201t:1569_11": "tatha”nti abhinivisitvā. Yasmā hi abhinivesanaṃ tattha abhiniviṭṭhaṃ nāma hoti.Tasmā",
  "tika-s0201t:1569_12": "āha “adhiṭṭhahitvā”ti.",
  "tika-s0201t:1570_0": "235. Natthīti vattukāmopīti attano laddhiṃ niguhetukāmatāya avajānitukāmopi. Sampaṭicchati",
  "tika-s0201t:1570_1": "paṭijānāti. Dve kathāti visaṃvādanakathaṃ sandhāya vadati. Abhūtakathā hi pubbe pavattā",
  "tika-s0201t:1570_2": "bhūtakathāya vasena dve kathāti vuccati.",
  "tika-s0201t:1571": "236. Kassa kho nāmāti iminā satthā “na mama tuyhaṃ tādisassa atthāya dhammadesanā nāma bhūtapubbā”ti dasseti. Tenāha “khattiyassa vā”tiādi.",
  "tika-s0201t:1572_0": "Ñāṇamayā usmā etassa atthīti usmī, tathārūpehi paccayehi anusmīkato tasmiṃ attabhāve",
  "tika-s0201t:1572_1": "paṭivedhagabbhoapi usmīkatoti vikatabhāvato paññābījamassa imasmiṃ dhammavinaye api",
  "tika-s0201t:1572_2": "nu atthīti bhagavā bhikkhū pucchati. Te paṭikkhipantā vadanti ṭhānagatena duccaritena",
  "tika-s0201t:1572_3": "ñāṇupahatabhāvaṃ sampassantā. Nittejabhūtoti nittejaṃ bhūto tejohānippatto. Tato",
  "tika-s0201t:1572_4": "eva bhikkhūnampi sammukhā oloketuṃ asamatthatāya pattakkhandho adhomukho. Sahadhammikaṃ",
  "tika-s0201t:1572_5": "kiñci vattuṃ avisahanato appaṭibhāno. Sampattūpaganti sampattiāvahaṃ. Paṭippassambhentoti paṭisedhento.",
  "tika-s0201t:1573_0": "237. Antarāyakaraladdhiyā sabhāvavibhāvanena parisaṃ sodheti. Nissāreti nīharati",
  "tika-s0201t:1573_1": "avisuddhadiṭṭhitāya. Kassaci buddhānubhāvaṃ ajānantassa. Tassa hi evaṃ bhaveyya “sahasā",
  "tika-s0201t:1573_2": "kathita”nti. Na hi kadāci buddhānaṃ sahasā kiriyā nāma atthi. Assāti “kassacī”ti",
  "tika-s0201t:1573_3": "vuttabhikkhussa. Sutvāpi tuṇhībhāvaṃ āpajjeyyāti athāpi siyāti sambandho. Taṃ sabbanti",
  "tika-s0201t:1573_4": "“sace hī”tiādinā vuttaṃ sabbaṃ parikappanaṃ. Na karissantīti parisāya laddhiṃ sodhetīti",
  "tika-s0201t:1573_5": "sambandho. Laddhiṃ pakāsentoti mahāsāvajjatāvasena pakāsento. Saññāvitakkehīti subhanimittānubyañjanaggāhādivasena",
  "tika-s0201t:1573_6": "pavattehi saññāvitakkehi. Tenāha “kilesakāmasampayuttehī”ti. Methunasamācāranti idaṃ",
  "tika-s0201t:1573_7": "adhikāravasena vuttaṃ. Tadaññampi pana – “apica kho mātugāmassa ucchādanaṃ parimaddanaṃ",
  "tika-s0201t:1573_8": "nahāpanaṃ sambāhanaṃ sādiyatī”tiādinā āgataṃ visabhāgavatthuvisayaṃ āmisaparibhogaṃ.",
  "tika-s0201t:1573_9": "“Aññatreva kāmehi aññatra kāmasaññāhi aññatra kāmavitakkehi samācarissatī”ti netaṃ ṭhānaṃ vijjati.",
  "tika-s0201t:1574_0": "238. Yoniso paccavekkhaṇena natthi ettha chandarāgoti nicchandarāgo, taṃ nicchandarāgaṃ.",
  "tika-s0201t:1574_1": "Kadāci uposathikabhāvena samādinnasīlāpi honti kadāci noti anibaddhasīlānaṃ gahaṭṭhānaṃ.",
  "tika-s0201t:1574_2": "Sīlasamādānabhāvato antarāyakaraṃ. Vatthukāmānaṃ sacchandarāgaparibhogañca. Apaccavekkhaṇena",
  "tika-s0201t:1574_3": "bhikkhūnaṃ āvaraṇakaraṃ. Paccayānaṃ sacchandarāgaparibhogañca. Ayaṃ ariṭṭho duggahitāya",
  "tika-s0201t:1574_4": "pariyattiyā vasena amhe ceva abbhācikkhati, attānañca khanati, bahuñca apuññaṃ pasavatīti",
  "tika-s0201t:1574_5": "evaṃ saññā mā hontūti duggahitāya pariyattiyā dosaṃ dassento āha. Uggaṇhantīti sajjhāyanti",
  "tika-s0201t:1574_6": "ceva vācuggataṃ karontā dhārenti cāti attho.",
  "tika-s0201t:1575_0": "Suttantiādinā navappabhedampi pariyattidhammaṃ pariyādiyati. Kathaṃ suttaṃ navappabhedaṃ?",
  "tika-s0201t:1575_1": "Sagāthakañhi suttaṃ geyyaṃ, niggāthakaṃ suttaṃ veyyākaraṇaṃ, tadubhayavinimuttañca",
  "tika-s0201t:1575_2": "suttaṃ udānādivisesasaññāvirahitaṃ natthi, yaṃ suttaṅgaṃ siyā, maṅgalasuttādīnañca",
  "tika-s0201t:1575_3": "suttaṅgasaṅgaho na siyā gāthābhāvato dhammapadādīnaṃ viya, geyyaṅgasaṅgaho vā siyā",
  "tika-s0201t:1575_4": "sagāthakattā sagāthāvaggassa viya, tathā ubhatovibhaṅgādīsu sagāthakappadesānanti? Vuccate –",
  "tika-s0201t:1576": "Suttanti sāmaññavidhi, visesavidhayo pare;",
  "tika-s0201t:1577": "Sanimittā nirūḷhattā, sahatāññena naññato. ;",
  "tika-s0201t:1578_0": "Sabbassapi hi buddhavacanassa suttanti ayaṃ sāmaññavidhi. Tenevāha āyasmā mahākaccāno",
  "tika-s0201t:1578_1": "nettiyaṃ “navavidhasuttantapariyeṭṭhī”ti. “Ettakaṃ tassa bhagavato suttāgataṃ suttapariyāpannaṃ,",
  "tika-s0201t:1578_2": "sakavāde pañca suttasatānī”ti evamādi ca etassa atthassa sādhakaṃ. Tadekadesesu pana",
  "tika-s0201t:1578_3": "geyyādayo visesavidhayo tena tena nimittena patiṭṭhitā. Tathā hi geyyassa sagāthakattaṃ",
  "tika-s0201t:1578_4": "tabbhāvanimittaṃ. Lokepi hi sasilokaṃ sagāthakaṃ vā cuṇṇiyaganthaṃ “geyya”nti vadanti.",
  "tika-s0201t:1578_5": "Gāthāvirahe pana sati pucchaṃ katvā vissajjanabhāvo veyyākaraṇassa tabbhāvanimittaṃ.",
  "tika-s0201t:1578_6": "Pucchāvissajjanañhi “byākaraṇa”nti vuccati, byākaraṇameva veyyākaraṇaṃ.",
  "tika-s0201t:1579_0": "Evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo",
  "tika-s0201t:1579_1": "āpajjatīti? Nāpajjati geyyādisaññānaṃ anokāsabhāvato, “gāthāvirahe satī”ti visesitattā",
  "tika-s0201t:1579_2": "ca. Tathā hi dhammapadādīsu kevalaṃ gāthābandhesu, sagāthakattepi somanassañāṇamayikagāthāyuttesu,",
  "tika-s0201t:1579_3": "“vuttañheta”nti ādivacanasambandhesu, abbhutadhammapaṭisaṃyuttesu ca suttavisesesu",
  "tika-s0201t:1579_4": "yathākkamaṃ gāthā-udāna-itivuttaka-abbhutadhamma-saññā patiṭṭhitā, tathā satipi gāthābandhabhāve",
  "tika-s0201t:1579_5": "bhagavato atītāsu jātīsu cariyānubhāvappakāsakesu jātakasaññā, satipi pañhavissajjanabhāve",
  "tika-s0201t:1579_6": "sagāthakatte ca kesuci suttantesu vedassa labhāpanato vedallasaññā patiṭṭhitāti evaṃ",
  "tika-s0201t:1579_7": "tena tena sagāthakattādinā nimittena tesu tesu suttavisesesu geyyādisaññā patiṭṭhitāti",
  "tika-s0201t:1579_8": "visesavidhayo suttaṅgato pare geyyādayo. Yaṃ panettha geyyaṅgādinimittarahitaṃ, taṃ",
  "tika-s0201t:1579_9": "suttaṅgaṃ visesasaññāparihārena sāmaññasaññāya pavattanatoti. Nanu ca sagāthakaṃ",
  "tika-s0201t:1579_10": "suttaṃ geyyaṃ, niggāthakaṃ suttaṃ veyyākaraṇanti suttaṅgaṃ na sambhavatīti codanā",
  "tika-s0201t:1579_11": "tadavatthā evāti? Na tadavatthā sodhitattā. Sodhitañhi pubbe “gāthāvirahe sati pucchāvissajjanabhāvo",
  "tika-s0201t:1579_12": "veyyākaraṇassa tabbhāvanimitta”nti.",
  "tika-s0201t:1580_0": "Yañca vuttaṃ “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,",
  "tika-s0201t:1580_1": "niruḷhattā. Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo",
  "tika-s0201t:1580_2": "viya gāthābhāvena paññātāni, kintu suttabhāveneva. Teneva hi aṭṭhakathāyaṃ “suttanāmaka”nti",
  "tika-s0201t:1580_3": "nāmaggahaṇaṃ kataṃ. Yaṃ pana vuttaṃ “sagāthakattā geyyaṅgasaṅgaho siyā”ti, tadapi",
  "tika-s0201t:1580_4": "natthi, yasmā sahatāññena. Saha gāthāhīti hi sagāthakaṃ, sahabhāvo ca nāma atthato",
  "tika-s0201t:1580_5": "aññena hoti, na ca maṅgalasuttādīsu gāthāvinimutto koci suttapadeso atthi, yo “saha",
  "tika-s0201t:1580_6": "gāthāhī”ti vucceyya, na ca samudāyo nāma koci atthi. Yadapi vuttaṃ “ubhatovibhaṅgādīsu",
  "tika-s0201t:1580_7": "sagāthakappadesānaṃ geyyaṅgasaṅgaho siyā”ti, tadapi na aññato. Aññā eva hi tā gāthā",
  "tika-s0201t:1580_8": "jātakādipariyāpannattā, ato na tāhi ubhatovibhaṅgādīnaṃ geyyaṅgabhāvoti. Evaṃ suttādīnaṃ",
  "tika-s0201t:1580_9": "aṅgānaṃ aññamaññasaṅkarābhāvo veditabbo.",
  "tika-s0201t:1581_0": "Atthatthanti atthabhūtaṃ yathābhūtaṃ atthaṃ. Anatthampi keci vipallāsavasena “attho”ti",
  "tika-s0201t:1581_1": "gaṇhantīti “atthattha”nti visesetvā vuttaṃ. Kāraṇatthanti kāraṇabhūtaṃ atthaṃ, sīlaṃ",
  "tika-s0201t:1581_2": "samādhissa kāraṇaṃ, samādhi vipassanāyāti evaṃ tassa tassa kāraṇabhūtaṃ atthaṃ. Tenāha",
  "tika-s0201t:1581_3": "“imasmiṃ ṭhāne sīla”ntiādi. Tenetaṃ dasseti – imasmiṃ ṭhāne sīlaṃ kathitaṃ, tañca",
  "tika-s0201t:1581_4": "yāvadeva samādhatthaṃ, samādhi vipassanattho, vipassanā maggatthā, maggo phalattho,",
  "tika-s0201t:1581_5": "vaṭṭaṃ kathitaṃ yāvadeva vivaṭṭādhigamatthanti jānituṃ na sakkontīti. Evaṃ pāḷiyaṃ",
  "tika-s0201t:1581_6": "“attha”nti iminā bhāsitatthapayojanatthānaṃ gahitatā veditabbā. Na pariggaṇhantīti",
  "tika-s0201t:1581_7": "na vicārenti, nijjhānapaññākkhamā na honti, nijjhāyitvā paññāya rocetvā gahetabbā",
  "tika-s0201t:1581_8": "na hontīti adhippāyo. Iti evaṃ etāya pariyattiyā vādappamokkhānisaṃsā attano upari",
  "tika-s0201t:1581_9": "parehi āropitavādassa niggahassa mokkhapayojanā hutvā dhammaṃ pariyāpuṇanti. Vādappamokkho",
  "tika-s0201t:1581_10": "vā nindāpamokkho. Yassa cāti yassa ca sīlādipūraṇena pattabbassa, maggassa vā tadadhigamena",
  "tika-s0201t:1581_11": "pattabbassa, phalassa vā tadadhigamena pattabbassa, anupādāvimokkhassa vā atthāya.",
  "tika-s0201t:1581_12": "Dhammaṃ pariyāpuṇanti, ñāyena pariyāpuṇantīti adhippāyo. Nānubhonti na vindanti.",
  "tika-s0201t:1581_13": "Tesaṃ te dhammā duggahitā upārambhamānadappamakkhapaḷāsādihetubhāvena dīgharattaṃ",
  "tika-s0201t:1581_14": "ahitāya dukkhāya saṃvattanti.",
  "tika-s0201t:1582_0": "239. Alaṃ pariyatto gado assāti alagaddo anunāsikalopaṃ da-kārāgamañca katvā. Vaṭṭadukkhakantārato",
  "tika-s0201t:1582_1": "nittharaṇatthāya pariyatti nittharaṇapariyatti. Bhaṇḍāgāre niyutto bhaṇḍāgāriko,",
  "tika-s0201t:1582_2": "bhaṇḍāgāriko viya bhaṇḍāgāriko, dhammaratanānupālako. Aññaṃ atthaṃ anapekkhitvā bhaṇḍāgārikasseva",
  "tika-s0201t:1582_3": "sato pariyatti bhaṇḍāgārikapariyatti. “Vaṃsānurakkhakovā”ti avadhāraṇaṃ sīhāvalokanañāyena",
  "tika-s0201t:1582_4": "tantidhārakova paveṇipālakovāti purimapadadvayepi yojetabbaṃ.",
  "tika-s0201t:1583_0": "Yadi tantidhāraṇādiatthaṃ buddhavacanassa pariyāpuṇanaṃ bhaṇḍāgārikapariyatti, kasmā",
  "tika-s0201t:1583_1": "“khīṇāsavassā”ti visesetvā vuttaṃ, nanu ekaccassa puthujjanassapi ayaṃ nayo labbhatīti",
  "tika-s0201t:1583_2": "anuyogaṃ sandhāyāha “yo panā”tiādi. Attano ṭhāneti nittharaṇaṭṭhāne. Kāmaṃ puthujjano",
  "tika-s0201t:1583_3": "“paveṇiṃ pālessāmī”ti ajjhāsayena pariyāpuṇāti. Attano pana bhavakantārato anittiṇṇattā",
  "tika-s0201t:1583_4": "tassa sā pariyatti nittharaṇapariyatti eva nāma hotīti adhippāyo. Tenāha “puthujjanassā”tiādi.",
  "tika-s0201t:1584_0": "Nijjhānaṃ khamantīti nijjhānapaññaṃ khamanti. Tattha tattha āgate sīlādidhamme nijjhāyitvā",
  "tika-s0201t:1584_1": "paññāya rocetvā yāthāvato gahetabbā honti. Tenāha “idha sīla”ntiādi. Na kevalaṃ suggahitaṃ",
  "tika-s0201t:1584_2": "pariyattiṃ nissāya maggabhāvanāphalasacchikiriyā, paravādaniggahasakavādapatiṭṭhāpanādīnipi",
  "tika-s0201t:1584_3": "ijjhantīti dassetuṃ “paravāde”tiādi vuttaṃ. Tenāha “uppannaṃ parappavādaṃ sahadhammena",
  "tika-s0201t:1584_4": "suniggahaṃ niggahitvā”tiādi. Icchiticchitaṭṭhānanti diṭṭhiviniveṭhanādivasena icchitaṃ",
  "tika-s0201t:1584_5": "icchitaṃ pāḷipadesaṃ. Mocetunti apanetuṃ. Ahitāya dukkhāya asaṃvattanampi tadabhāve",
  "tika-s0201t:1584_6": "uppajjanakahitasukhassa kāraṇameva tasmiṃ sati bhāvatoti. Suggahitaalagaddassapi",
  "tika-s0201t:1584_7": "hitāya sukhāya saṃvattanatā daṭṭhabbā.",
  "tika-s0201t:1585_0": "240. Uttaranti etenāti uttaro, sinanti bandhantīti setu, uttaro ca so setu cāti uttarasetu.",
  "tika-s0201t:1585_1": "Kūlaṃ paratīraṃ vahati pāpetīti kullaṃ. Kalāpaṃ katvā baddhoti veḷunaḷādīhi kalāpavasena",
  "tika-s0201t:1585_2": "baddho. Aṇunti idaṃ aṭṭhasamāpattiārammaṇaṃ saññojanaṃ sandhāya vadati. Thūlanti",
  "tika-s0201t:1585_3": "itaraṃ. Diṭṭhinti yathābhūtadassanaṃ, vipassananti attho. Evaṃ parisuddhaṃ evaṃ pariyodātanti",
  "tika-s0201t:1585_4": "tebhūmakesu dhammesu ñātaṃ “netaṃ mama, nesohamasmi, na meso attā”ti, evaṃ taṇhādiṭṭhisaṃkilesābhāvena",
  "tika-s0201t:1585_5": "sabbaso visuddhaṃ, parisuddhattā eva pariyodātaṃ. Na allīyethāti nikantivasena na",
  "tika-s0201t:1585_6": "nissayetha. Na kelāyethāti na mamāyetha. Na dhanāyethāti dhanaṃ drabyaṃ na kayirātha.",
  "tika-s0201t:1585_7": "Ubhayatthāti samathe vipassanāya ca.",
  "tika-s0201t:1586_0": "Asaddhammetiādīsu asataṃ hīnajjhāsayānaṃ dhammoti asaddhammo. Gāmavāsīnaṃ dhammoti",
  "tika-s0201t:1586_1": "gāmadhammo. Kilesānaṃ vassanasabhāvatāya vasaladhammo. Kilesehi dūsitattā thūlattā",
  "tika-s0201t:1586_2": "ca duṭṭhullo. Udakasuddhipariyosānatāya odakantiko. “Dhammāpi vo pahātabbā”ti imināpi",
  "tika-s0201t:1586_3": "ovādena bhikkhū uddissa kathentopi ariṭṭhaṃyeva niggaṇhāti.",
  "tika-s0201t:1587_0": "241. Tividhaggāhavasenāti taṇhāmānadiṭṭhiggāhavasena. Yadi evaṃ “ahaṃ mamāti gaṇhātī”ti",
  "tika-s0201t:1587_1": "gāhadvayameva kasmā vuttanti? Nayidamevaṃ tatthāpi gāhattayasseva vuttattā. “Aha”nti",
  "tika-s0201t:1587_2": "hi iminā mānadiṭṭhiggāhā vuttā “ahamasmī”ti gāhasāmaññato. Diṭṭhipi diṭṭhiṭṭhānaṃ",
  "tika-s0201t:1587_3": "purimuppannāya diṭṭhiyā uttaradiṭṭhiyā sakkāyadiṭṭhiyā sassatadiṭṭhiyā ca kāraṇabhāvato.",
  "tika-s0201t:1587_4": "Ārammaṇaṃ pañca khandhā, rūpārammaṇādīni ca. Diṭṭhiyā paccayo avijjā-phassa-saññā-vitakka-ayonisomanasikāra-pāpamittaparatoghosādiko",
  "tika-s0201t:1587_5": "diṭṭhiyā upanissayādipaccayo. Vuttañhetaṃ paṭisambhidāyaṃ “katamāni aṭṭha diṭṭhiṭṭhānāni",
  "tika-s0201t:1587_6": "avijjāpi phassopi saññāpi vitakkopi ayonisomanasikāropi pāpamittopi paratoghosopi",
  "tika-s0201t:1587_7": "diṭṭhiṭṭhāna”ntiādi. Rūpārammaṇāti ruppanasabhāvadhammārammaṇā. Rūpaṃ pana attāti",
  "tika-s0201t:1587_8": "na vattabbaṃ idha “rūpaṃ attato samanupassatī”ti imassa gāhassa anadhippetattā. So",
  "tika-s0201t:1587_9": "hi “yampi taṃ diṭṭhiṭṭhāna”ntiādinā parato vuccati. Idha pana “rūpavantaṃ attānaṃ",
  "tika-s0201t:1587_10": "samanupassati, attani rūpaṃ, rūpasmiṃ attāna”nti ime tayo gāhā adhippetāti keci,",
  "tika-s0201t:1587_11": "tadayuttaṃ. Yasmā rūpaṃ attā na hoti, attaggāhassa pana ālambanaṃ hoti, attasabhāveyeva",
  "tika-s0201t:1587_12": "vā rūpādidhamme ārabbha attadiṭṭhi uppajjati, na attānaṃ tassa paramatthato anupalabbhanato,",
  "tika-s0201t:1587_13": "tasmā rūpādiārammaṇāva attadiṭṭhīti katvā vuttaṃ, rūpaṃ pana “attā”ti na vattabbanti",
  "tika-s0201t:1587_14": "ayamettha attho. “Yampi taṃ diṭṭhiṭṭhāna”ntiādinā pana vipassanāpaṭivipassanā viya",
  "tika-s0201t:1587_15": "diṭṭhianupassanā nāma dassitā.",
  "tika-s0201t:1588_0": "Gandharasaphoṭṭhabbāyatanānaṃ sampattagāhindriyavisayatāya patvā gahetabbatā. Tañhi",
  "tika-s0201t:1588_1": "tassa attano visayaṃ paribhutvā sambandhaṃ hutvā gaṇhāti. Avasesāni sattāyatanāni",
  "tika-s0201t:1588_2": "viññātaṃ nāma manasā viññātabbato. Aññathā itaresampi viññātatā siyā. Pattanti adhigataṃ.",
  "tika-s0201t:1588_3": "Pariyesitanti gavesitaṃ. Anuvicaritanti cintitaṃ. Tenāha “manasā”ti. Ettha ca pattapariyesanānaṃ",
  "tika-s0201t:1588_4": "apaṭikkhepassa, visuṃ, ekajjhaṃ paṭikkhepassa ca vasena catukkoṭikaṃ dassetvā pattapariyesitehi",
  "tika-s0201t:1588_5": "anuvicaritassa bhedaṃ dassetuṃ “lokasmiñhī”tiādi vuttaṃ. Pariyesitvā pattaṃ paṭhamaṃ",
  "tika-s0201t:1588_6": "cetasā pacchā kāyena pattattā pattaṃ nāma. Pariyesitvā nopattaṃ pariyesitaṃ nāma",
  "tika-s0201t:1588_7": "kevalaṃ pariyesitabhāvato. Apariyesitvā pattañca nopattañca manasā anuvicaritabbato",
  "tika-s0201t:1588_8": "manasānuvicaritaṃ nāma.",
  "tika-s0201t:1589_0": "Ayañca vikappo ākulo viyāti “atha vā”tiādi vuttaṃ. Pattaṭṭhenāti pattabhāvena pattatāsāmaññena.",
  "tika-s0201t:1589_1": "Apariyesitvā nopattaṃ manasānuvicaritaṃ nāma pattiyā pariyesanāya ca abhāvato. Sabbaṃ",
  "tika-s0201t:1589_2": "vā etanti “pariyesitvā pattampī”tiādinā vuttaṃ catubbidhampi. Imināti “yampi taṃ",
  "tika-s0201t:1589_3": "diṭṭhiṭṭhānaṃ”tiādivacanena. Viññāṇārammaṇā taṇhāmānadiṭṭhiyo kathitā pārisesañāyena.",
  "tika-s0201t:1589_4": "Evaṃ pārisesañāyapariggahe kiṃ payojananti āha “desanāvilāsenā”tiādi. Yesaṃ vineyyānaṃ",
  "tika-s0201t:1589_5": "desetabbadhammassa sarūpaṃ anāmasitvā ārammaṇakicca-sampayuttadhamma-phalavisesādi-pakārantaravibhāvanena",
  "tika-s0201t:1589_6": "paṭivedho hoti, tesaṃ tappakārabhedehi dhammehi, yesaṃ pana yena ekeneva pakārena",
  "tika-s0201t:1589_7": "sarūpeneva vā vibhāvane kate paṭivedho hoti, tesaṃ taṃ vatvā dhammissarattā tadaññaṃ",
  "tika-s0201t:1589_8": "niravasesākāravibhāvanañca desanāvilāso. Tenāha “diṭṭhādiārammaṇavasena viññāṇaṃ dassita”nti.",
  "tika-s0201t:1590_0": "Diṭṭhiṭṭhānanti diṭṭhi eva diṭṭhiṭṭhānaṃ, taṃ heṭṭhā vuttanayameva. Yaṃ rūpaṃ esā",
  "tika-s0201t:1590_1": "diṭṭhi “loko ca attā cā”ti gaṇhāti. Taṃ rūpaṃ sandhāya “so loko so attā”ti vacanaṃ",
  "tika-s0201t:1590_2": "vuttanti yojanā. So pecca bhavissāmīti uddhamāghātanikavādavasenāyaṃ diṭṭhīti āha",
  "tika-s0201t:1590_3": "“so ahaṃ paralokaṃ gantvā nicco bhavissāmī”tiādi. Dhuvoti thiro. Sassatoti sabbadābhāvī.",
  "tika-s0201t:1590_4": "Avipariṇāmadhammoti jarāya maraṇena ca avipariṇāmetabbasabhāvo, nibbikāroti attho.",
  "tika-s0201t:1590_5": "Tampi dassananti tampi tathāvuttaṃ diṭṭhidassanaṃ attānaṃ viya taṇhādiṭṭhiggāhavisesena",
  "tika-s0201t:1590_6": "gaṇhāti. Tenāha “etaṃ mamā”tiādi. Diṭṭhārammaṇāti diṭṭhivisayā. Kathaṃ pana diṭṭhi",
  "tika-s0201t:1590_7": "diṭṭhivisayā hotīti āha “vipassanāyā”tiādi. Paṭivipassanākāleti yamakato sammasanādikālaṃ",
  "tika-s0201t:1590_8": "sandhāyāha. Tattha akkharacintakānaṃ sadde viya, vedajjhāyīnaṃ vedasatthe viya ca",
  "tika-s0201t:1590_9": "diṭṭhiyaṃ diṭṭhigatikānaṃ diṭṭhiggāhappavatti daṭṭhabbā.",
  "tika-s0201t:1591_0": "Samanupassatīti padassa ca tasso samanupassanā atthoti yojanā. Tena samanupassanā",
  "tika-s0201t:1591_1": "nāma catubbidhāti dasseti. Tattha ñāṇaṃ tāva samavisamaṃ sammā yāthāvato anupassatīti",
  "tika-s0201t:1591_2": "samanupassanā. Itarā pana saṃkilesavasena anu anu passantīti samanupassanā. Yadi",
  "tika-s0201t:1591_3": "evaṃ hotu tāva diṭṭhisamanupassanā micchādassanabhāvato, kathaṃ taṇhāmānāti? Taṇhāyapi",
  "tika-s0201t:1591_4": "sattānaṃ pāpakaraṇe upāyadassanavasena paññāpatirūpikā pavatti labbhateva, yāya vañcananikatisāciyogā",
  "tika-s0201t:1591_5": "sambhavanti. Mānopi seyyādinā dassanavaseneva tathā attānaṃ ūhatīti taṇhāmānānaṃ",
  "tika-s0201t:1591_6": "samanupassanāpatirūpikā pavatti labbhatīti daṭṭhabbaṃ. Avijjamāneti “etaṃ mamā”ti",
  "tika-s0201t:1591_7": "evaṃ gahetabbe taṇhāvatthusmiṃ ajjhattakhandhapañcake anupalabbhamāne vinaṭṭhe. Na",
  "tika-s0201t:1591_8": "paritassati bhayaparittāsataṇhāparittāsānaṃ maggena samugghātitattā.",
  "tika-s0201t:1592_0": "242. Catūhi kāraṇehīti “asati na paritassatī”ti vuttampi itarehi tīhi saha gahetvā",
  "tika-s0201t:1592_1": "vuttaṃ. Catūhi kāraṇehīti catukkoṭikasuññatākathanassa kāraṇehi. Bahiddhā asatīti",
  "tika-s0201t:1592_2": "bāhire vatthusmiṃ avijjamāne. Sā panassa avijjamānatā laddhavināsena vā aladdhālābhena",
  "tika-s0201t:1592_3": "vāti pāḷiyaṃ – “ahu vata me, taṃ vata me natthi, siyā vata me, taṃ vatāhaṃ na labhāmī”ti",
  "tika-s0201t:1592_4": "vuttanti tadubhayaṃ parikkhāravasena vibhajitvā tattha paritassanaṃ dassetuṃ “bahiddhā",
  "tika-s0201t:1592_5": "parikkhāravināse”tiādi vuttaṃ. Tattha yānaṃ “ratho vayha”nti evamādi. Vāhanaṃ hatthiassādi.",
  "tika-s0201t:1593_0": "Yehi kilesehīti yehi asantapatthanādīhi kilesehi. Evaṃ bhaveyyāti evaṃ “ahu vata",
  "tika-s0201t:1593_1": "me”tiādinā codanādi bhaveyya. Diṭṭhiṭṭhānādhiṭṭhānapariyuṭṭhānābhinivesānusayānanti",
  "tika-s0201t:1593_2": "ettha aparāparaṃ pavattāsu diṭṭhīsu yā parato uppannā diṭṭhiyo, tāsaṃ purimuppannā",
  "tika-s0201t:1593_3": "diṭṭhiyo kāraṇaṭṭhena diṭṭhiṭṭhānāni. Adhikaraṇaṭṭhena diṭṭhādhiṭṭhānāni, pariyuṭṭhānappattiyā",
  "tika-s0201t:1593_4": "sabbāpi diṭṭhipariyuṭṭhānāni. “Idameva saccaṃ moghamañña”nti pavattiyā abhinivesā.",
  "tika-s0201t:1593_5": "Appahīnabhāvena santāne sayantīti anusayāti evaṃ diṭṭhiṭṭhānādīnaṃ padānaṃ vibhāgo",
  "tika-s0201t:1593_6": "veditabbo. Taṇhādīhi kampaniyatāya sabbasaṅkhārāva iñjitānīti sabbasaṅkhāraiñjitāni.",
  "tika-s0201t:1593_7": "Sesapadadvayepi eseva nayo. Upadhīyati ettha dukkhanti upadhi, khandhāva upadhi khandhūpadhi.",
  "tika-s0201t:1593_8": "Esa nayo sesesupi. Tadeva ca āgamma taṇhā khīyati virajjati nirujjhatīti yojanā.",
  "tika-s0201t:1593_9": "Ucchijjissāmi nāmassūtiādīsu nipātamattaṃ, saṃsaye vā. Tāsoti attaniyābhāvaṃ paṭicca",
  "tika-s0201t:1593_10": "taṇhāparittāso ceva bhayaparittāso ca. Tenāha “tāso heso”tiādi. No cassaṃ, no ca",
  "tika-s0201t:1593_11": "me siyāti “aha”nti kira koci no cassaṃ, “me”ti ca kiñci no siyāti. Tāsappatīkāradassanañhetaṃ.",
  "tika-s0201t:1594_0": "243. Ettāvatāti “evaṃ vutte”tiādinā, pucchānusandhivasena pavattāya “chayimāni, bhikkhave,",
  "tika-s0201t:1594_1": "diṭṭhiṭṭhānānī”tiādinā vā. Sāpi hi ajjhattakhandhavināse paritassanakaṃ dassetvā",
  "tika-s0201t:1594_2": "aparitassanakaṃ dassentī pavattāti tassanakassa suññatādassanaṃ akiccasādhakampi",
  "tika-s0201t:1594_3": "suññatādassanamevāti imesaṃ vasena “catukkoṭikā suññatā kathitā”ti vuttaṃ. Bahiddhā",
  "tika-s0201t:1594_4": "parikkhāranti bāhiraṃ saviññāṇakaṃ aviññāṇakañca sattopakaraṇaṃ. Tañhi jīvitavuttiyā",
  "tika-s0201t:1594_5": "parikkhārakaṭṭhena “parikkhāro”ti vuttaṃ. Pariggahaṃ nāma katvāti “mama ida”nti pariggahetabbatāya",
  "tika-s0201t:1594_6": "pariggahitaṃ nāma katvā. Sabbopi diṭṭhiggāho “attā nicco dhuvo sassato, attā ucchijjati",
  "tika-s0201t:1594_7": "vinassatī”tiādinā attadiṭṭhisannissayoyevāti vuttaṃ “sakkāyadiṭṭhipamukhā dvāsaṭṭhidiṭṭhiyo”ti.",
  "tika-s0201t:1594_8": "Ayāthāvaggāhinā abhinivesanapaññāpanānaṃ upatthambhabhāvato diṭṭhi eva nissayoti",
  "tika-s0201t:1594_9": "diṭṭhinissayo. Pariggaṇheyyāti niccādivisesayuttaṃ katvā pariggaṇheyya. Kimevaṃ pariggahetuṃ",
  "tika-s0201t:1594_10": "sakkuṇeyya? Sabbatthāti “taṃ, bhikkhave, attavādupādānaṃ upādiyetha, taṃ, bhikkhave,",
  "tika-s0201t:1594_11": "diṭṭhinissayaṃ nissayethā”ti etesupi.",
  "tika-s0201t:1595_0": "244. Attani vā satīti yassa attano santakabhāvena kiñci attaniyanti vucceyya, tasmiṃ",
  "tika-s0201t:1595_1": "attani sati, so eva pana attā paramatthato natthīti adhippāyo. Sakkā hi vattuṃ bāhirakaparikappito",
  "tika-s0201t:1595_2": "attā “paramattho”ti? Siyā khandhapañcakaṃ ñeyyasabhāvattā yathā taṃ ghaṭo, yadi pana",
  "tika-s0201t:1595_3": "tadaññaṃ nāma kiñci abhavissa, na taṃ niyamato viparītaṃ siyāti? Na ca so paramatthato",
  "tika-s0201t:1595_4": "atthi pamāṇehi anupalabbhamānattā turaṅgamavisāṇaṃ viyāti. Attaniye vā parikkhāre",
  "tika-s0201t:1595_5": "satīti “idaṃ nāma attano santaka”nti tassa kiñcanabhāvena nicchite kismiñci vatthusmiṃ",
  "tika-s0201t:1595_6": "sati. Attano idanti hi attaniyanti. Ahanti satīti “ahaṃ nāmāya”nti ahaṃkāravatthubhūte",
  "tika-s0201t:1595_7": "paramatthato niddhāritasarūpe kismiñci sati tassa santakabhāvena mamāti kiñci gahetuṃ",
  "tika-s0201t:1595_8": "yuttaṃ bhaveyya. Mamāti sati “aha”nti etthāpi eseva nayo. Iti paramatthato attano",
  "tika-s0201t:1595_9": "anupalabbhamānattā attaniyaṃ kiñci paramatthato natthevāti sabbasaṅkhārānaṃ anattatāya",
  "tika-s0201t:1595_10": "anattaniyataṃ, anattaniyatāya ca anattakataṃ dasseti. Bhūtatoti bhūtatthato. Tathatoti",
  "tika-s0201t:1595_11": "tathasabhāvato. Thiratoti ṭhitasabhāvato nibbikārato.",
  "tika-s0201t:1596_0": "Yasmā hutvā na hotīti yasmā pubbe asantaṃ paccayasamavāyena hutvā uppajjitvā puna",
  "tika-s0201t:1596_1": "bhaṅgupagamena na hoti, tasmā na niccanti aniccaṃ, adhuvanti attho. Tato eva uppādavayavattitoti",
  "tika-s0201t:1596_2": "uppajjanavasena nirujjhanavasena ca pavattanato. Sabhāvavigamo idha vipariṇāmo, khaṇikatā",
  "tika-s0201t:1596_3": "tāvakālikatā, niccasabhāvābhāvo eva niccapaṭikkhepo. Aniccadhammā hi teneva attano",
  "tika-s0201t:1596_4": "aniccabhāvena atthato niccataṃ paṭikkhipanti nāma. Tathā hi vuttaṃ “na niccanti anicca”nti.",
  "tika-s0201t:1596_5": "Uppādajarābhaṅgavasena rūpassa nirantarabādhatāti paṭipīḷanākārenassa dukkhatā. Santāpo",
  "tika-s0201t:1596_6": "dukkhadukkhatādivasena santāpanaṃ paridahanaṃ, tato evassa dussahatāya dukkhamatā.",
  "tika-s0201t:1596_7": "Tissannaṃ dukkhatānaṃ saṃsāradukkhassa ca adhiṭṭhānatāya dukkhavatthukatā. Sukhasabhāvābhāvo",
  "tika-s0201t:1596_8": "eva sukhapaṭikkhepo. Vipariṇāmadhammanti jarāya maraṇena ca vipariṇamanasabhāvaṃ.",
  "tika-s0201t:1596_9": "Yasmā idaṃ rūpaṃ paccayasamavāyena uppādaṃ, uppādānantaraṃ jaraṃ patvā avassameva",
  "tika-s0201t:1596_10": "bhijjati, bhinnañca bhinnameva, nāssa kassaci saṅkamoti bhavantarānupagamanasaṅkhātena",
  "tika-s0201t:1596_11": "saṅkamābhāvena vipariṇāmadhammataṃ pākaṭaṃ kātuṃ “bhavasaṅkanti upagamanasabhāva”nti",
  "tika-s0201t:1596_12": "vuttaṃ. Pakatibhāvavijahanaṃ sabhāvavigamo nirujjhanameva. Nti aniccaṃ dukkhaṃ vipariṇāmadhammaṃ",
  "tika-s0201t:1596_13": "rūpaṃ. Imināti “no hetaṃ, bhante”ti rūpassa taṇhādiggāhānaṃ vatthubhāvapaṭikkhepena.",
  "tika-s0201t:1596_14": "Rūpañhi uppannaṃ ṭhitiṃ mā pāpuṇātu, ṭhitippattaṃ mā jīratu, jarappattaṃ mā bhijjatu,",
  "tika-s0201t:1596_15": "udayabbayehi mā kilamiyatūti na ettha kassaci vasībhāvo atthi, svāyamassa avasavattanaṭṭho",
  "tika-s0201t:1596_16": "anattatāsallakkhaṇassa kāraṇaṃ hotīti āha “avasavattanākārena rūpaṃ, bhante, anattāti",
  "tika-s0201t:1596_17": "paṭijānantī”ti. Nivāsikārakavedakaadhiṭṭhāyakavirahena tato suññatā suññaṭṭho, sāmibhūtassa",
  "tika-s0201t:1596_18": "kassaci abhāvo assāmikaṭṭho, yathāvuttavasavattibhāvābhāvo anissaraṭṭho, paraparikappitaattasabhāvābhāvo",
  "tika-s0201t:1596_19": "eva attapaṭikkhepaṭṭho.",
  "tika-s0201t:1597_0": "Yasmā aniccalakkhaṇena viya dukkhalakkhaṇaṃ, tadubhayena anattalakkhaṇaṃ suviññāpayaṃ,",
  "tika-s0201t:1597_1": "na kevalaṃ, tasmā tadubhayenettha anattalakkhaṇavibhāvanaṃ katanti dassento “bhagavā",
  "tika-s0201t:1597_2": "hī”tiādimāha. Tattha aniccavasenāti aniccatāvasena. Dukkhavasenāti dukkhatāvasena.",
  "tika-s0201t:1597_3": "Na upapajjatīti na yujjati. Tameva ayujjamānataṃ dassetuṃ “cakkhussa uppādopī”tiādi",
  "tika-s0201t:1597_4": "vuttaṃ. Yasmā attavādī attānaṃ niccaṃ paññapeti, cakkhuṃ pana aniccaṃ, tasmā cakkhu",
  "tika-s0201t:1597_5": "viya attāpi anicco āpanno. Tenāha “yassa kho panā”tiādi. Tattha vetīti vigacchati",
  "tika-s0201t:1597_6": "nirujjhati. Iti cakkhu anattāti cakkhussa udayabbayavantatāya aniccatā, attano ca",
  "tika-s0201t:1597_7": "attavādinā aniccatāya anicchitattā cakkhu anattā.",
  "tika-s0201t:1598_0": "Kāmaṃ anattalakkhaṇasutte – “yasmā ca kho, bhikkhave, rūpaṃ anattā, tasmā rūpaṃ ābādhāya",
  "tika-s0201t:1598_1": "saṃvattatī”ti rūpassa anattatāya dukkhatā vibhāvitā viya dissati, tathāpi “yasmā",
  "tika-s0201t:1598_2": "rūpaṃ ābādhāya saṃvattati, tasmā anattā”ti pākaṭatāya sābādhatāya rūpassa attasārābhāvo",
  "tika-s0201t:1598_3": "vibhāvito, tato eva ca “na labbhati rūpe evaṃ me rūpaṃ hotu, evaṃ me rūpaṃ mā ahosī”ti",
  "tika-s0201t:1598_4": "rūpe kassaci anissaratā, tassa ca avasavattanākāro dassitoti āha “dukkhavasena anattataṃ",
  "tika-s0201t:1598_5": "dassetī”ti. Yadaniccaṃ taṃ dukkhanti yaṃ vatthu aniccaṃ, taṃ dukkhaṃ udayabbayapaṭipīḷitattā,",
  "tika-s0201t:1598_6": "yaṃ pana niccaṃ tadabhāvato, taṃ sukhaṃ yathā taṃ nibbānanti adhippāyo. Yaṃ tanti",
  "tika-s0201t:1598_7": "kāraṇaniddesovāyaṃ, yasmā rūpaṃ aniccaṃ, taṃ tasmāti attho. Yaṃ dukkhaṃ tadanattāti",
  "tika-s0201t:1598_8": "ettha vuttanayeneva attho veditabbo. Aniccanti iminā ghaṭādi viya paccayuppannattā",
  "tika-s0201t:1598_9": "rūpaṃ aniccanti imamatthaṃ dasseti. Imināva nayena “anattā”ti vattuṃ labbhamānepi",
  "tika-s0201t:1598_10": "“anattā”ti vattā nāma natthi. Evaṃ dukkhanti vadantīti etthāpi yathārahaṃ vattabbaṃ",
  "tika-s0201t:1598_11": "“akkhisūlādivikārappattakāle viya paccayuppannattā dukkhaṃ rūpa”ntiādinā. Duddasaṃ",
  "tika-s0201t:1598_12": "duppaññāpanaṃ. Tathā hi sarabhaṅgādayopi satthāro nāddasaṃsu, kuto paññāpanā. Tayidaṃ anattalakkhaṇaṃ.",
  "tika-s0201t:1599_0": "Tasmātihātiādinā tiyaddhagatarūpaṃ lakkhaṇattayaṃ āropetvā vuttanti āha “etarahi",
  "tika-s0201t:1599_1": "aññadāpī”ti. Taṃ pana yādisaṃ tādisampi tathā vuttanti ajjhattādivisesopi vattabbo.",
  "tika-s0201t:1599_2": "Pi-saddena vā tassāpi saṅgaho daṭṭhabbo.",
  "tika-s0201t:1600_0": "245. Ukkaṇṭhatīti nābhiramati. Aññattha “nibbidā”ti balavavipassanā vuccati, sānulomā",
  "tika-s0201t:1600_1": "pana saṅkhārupekkhā “vuṭṭhānagāminī”ti, sā idha kathaṃ nibbidā nāma jātāti āha “vuṭṭhānagāminivipassanāya",
  "tika-s0201t:1600_2": "hī”tiādi. Iminā sikhāpattanibbedatāya vuṭṭhānagāminī idha nibbidānāmena vuttāti dasseti.",
  "tika-s0201t:1601_0": "“So anupubbena saññaggaṃ phusatī”ti vatvā “saññā kho poṭṭhapāda paṭhamaṃ uppajjati,",
  "tika-s0201t:1601_1": "pacchā ñāṇa”nti vuttattā saññagganti vuttā lokiyāsu pahānasaññāsu sikhāpattabhāvato.",
  "tika-s0201t:1601_2": "Dhammaṭṭhitiñāṇanti vuttā idappaccayatādassanassa matthakappattīti katvā. Tato parañhi",
  "tika-s0201t:1601_3": "asaṅkhatārammaṇaṃ ñāṇaṃ hoti. Tenāha – “pubbe kho susima dhammaṭṭhitiñāṇaṃ, pacchā",
  "tika-s0201t:1601_4": "nibbāne ñāṇa”nti. Pārisuddhipadhāniyaṅganti vuttā maggādhigamassa paripanthabhūtasabbasaṃkilesavisuddhi",
  "tika-s0201t:1601_5": "padhānikassa yogino, padhānabhāvanāya vā jātaṃ aṅganti katvā. Paṭipadāñāṇadassanavisuddhīti",
  "tika-s0201t:1601_6": "vuttā paramukkaṃsagatapaṭipadāñāṇadassanavisuddhibhāvato. Atammayatanti ettha tammayatā",
  "tika-s0201t:1601_7": "nāma taṇhā, kāmataṇhādīsu tāya tāya nibbattattā tammayaṃ nāma tebhūmikappavattaṃ,",
  "tika-s0201t:1601_8": "tassa bhāvoti katvā. Tassā taṇhāya pariyādānato vuṭṭhānagāminivipassanā atammayatāti",
  "tika-s0201t:1601_9": "vuccati. Nissāyāti taṃ atammayataṃ paccayaṃ katvā. Āgammāti tasseva vevacanaṃ. Nānattāti",
  "tika-s0201t:1601_10": "nānāsabhāvā bahū anekappakārā. Nānattasitāti nānārammaṇanissitā rūpādivisayā. Ekattāti",
  "tika-s0201t:1601_11": "ekasabhāvā. Ekattasitāti ekaṃyeva ārammaṇaṃ nissitā. Taṃ nissāyāti taṃ ekattasitaṃ",
  "tika-s0201t:1601_12": "upekkhaṃ paccayaṃ katvā. Etissāti etissā upekkhāya. Pahānaṃ hotīti aññāṇupekkhato",
  "tika-s0201t:1601_13": "pabhuti sabbaṃ upekkhaṃ pajahitvā ṭhitassa “atammayatā”ti vuttāya vuṭṭhānagāminivipassanāya",
  "tika-s0201t:1601_14": "arūpāvacarasamāpattiupekkhāya vipassanupekkhāya ca pahānaṃ hotīti pariyādānanti vuttāti.",
  "tika-s0201t:1601_15": "Sabbasaṅkhāragatassa muñcitukamyatāpaṭisaṅkhānassa sikhāpattabhāvato vuṭṭhānagāminī",
  "tika-s0201t:1601_16": "muñcitukamyatā paṭisaṅkhānanti ca vuttā. Mudumajjhādivasena pavattiākāramattaṃ, atthato",
  "tika-s0201t:1601_17": "ekatthā muñcitukamyatādayo, byañjanameva nānaṃ. Dvīhi nāmehīti gotrabhu, vodānanti imehi dvīhi nāmehi.",
  "tika-s0201t:1602": "Virāgoti maggo, accantameva virajjati etenāti virāgo, tena. Maggena hetubhūtena. Vimuccatīti paṭippassaddhivimuttivasena vimuccati. Tenāha “phalaṃ kathita”nti.",
  "tika-s0201t:1603_0": "Mahākhīṇāsavoti pasaṃsāvacanaṃ yathā “mahārājā”ti. Tathā hi taṃ pasaṃsanto satthā",
  "tika-s0201t:1603_1": "“ayaṃ vuccati, bhikkhave, bhikkhu ukkhittapaligho itipī”tiādimāhāti. Tadatthaṃ vivarituṃ",
  "tika-s0201t:1603_2": "“idāni tassā”tiādi vuttaṃ. Yathābhūtehīti yāthāvato bhūtehi. Durukkhipanaṭṭhenāti",
  "tika-s0201t:1603_3": "pacurajanehi ukkhipituṃ asakkuṇeyyabhāvena. Nibbānanagarappavese vibandhanena paligho",
  "tika-s0201t:1603_4": "viyāti palighoti vuccati. Matthakacchinno tālo pattaphalādīnaṃ anaṅgato tālāvatthu",
  "tika-s0201t:1603_5": "asive “sivā”ti samaññā viya. Tenāha “sīsacchinnatālo viya katā”ti. Punabbhavassa",
  "tika-s0201t:1603_6": "karaṇasīlo, punabbhavaṃ vā phalaṃ arahatīti ponobhaviko. Evaṃbhūto pana punabbhavaṃ",
  "tika-s0201t:1603_7": "deti nāmāti āha “punabbhavadāyako”ti. Punabbhavakhandhānaṃ paccayoti iminā jātisaṃsāroti",
  "tika-s0201t:1603_8": "phalūpacārena kāraṇaṃ vuttanti dasseti. Parikkhāti vuccati santānassa parikkhipanato.",
  "tika-s0201t:1603_9": "Saṃkiṇṇattāti sabbaso kiṇṇattā vināsitattā. Gabbhīrānugataṭṭhenāti gambhīraṃ anupaviṭṭhaṭṭhena.",
  "tika-s0201t:1603_10": "Luñcitvāti uddharitvā. Etānīti kāmarāgasaññojanādīni. Aggaḷāti vuccanti avadhāraṇaṭṭhena.",
  "tika-s0201t:1603_11": "Aggamaggena patito mānaddhajo etassāti patitamānaddhajo. Itarabhāroropanassa purimapadehi",
  "tika-s0201t:1603_12": "pakāsitattā “mānabhārasseva oropitattā pannabhāroti adhippeto”ti vuttaṃ. Mānasaṃyogeneva",
  "tika-s0201t:1603_13": "visaṃyuttattāti etthāpi eseva nayo. Pañcapi khandhe avisesato asmīti gahetvā pavattamāno",
  "tika-s0201t:1603_14": "“asmimāno”ti adhippetoti vuttaṃ “rūpe asmīti māno”tiādi.",
  "tika-s0201t:1604_0": "Nagaradvārassa parissayapaṭibāhanatthañceva sobhanatthañca ubhosu passesu esikatthambhe",
  "tika-s0201t:1604_1": "nikhaṇitvā ṭhapentīti āha “nagaradvāre ussāpite esikatthambhe”ti. Pākāraviddhaṃsaneneva",
  "tika-s0201t:1604_2": "parikkhāya bhūmisamakaraṇaṃ hotīti āha “pākāraṃ bhindanto parikkhaṃ saṃkiritvā”ti.",
  "tika-s0201t:1604_3": "Evantiādi upamāsaṃsandanaṃ. Santo saṃvijjamāno kāyo dhammasamūhoti sakkāyo, upādānakkhandhapañcakaṃ.",
  "tika-s0201t:1604_4": "Dvattiṃsa kammakāraṇā dukkhakkhandhe āgatā. Akkhirogasīsarogādayo aṭṭhanavuti rogā.",
  "tika-s0201t:1604_5": "Rājabhayādīni pañcavīsati mahābhayāni.",
  "tika-s0201t:1605_0": "246. Anadhigamanīyaviññāṇatanti “idaṃ nāma nissāya iminā nāma ākārena pavattatī”ti",
  "tika-s0201t:1605_1": "evaṃ duviññeyyacittataṃ. Anvesanti paccatte ekavacananti āha “anvesanto”ti. Sattopi",
  "tika-s0201t:1605_2": "tathāgatoti vuccati “tathāgato paraṃ maraṇā”tiādīsu viya. Satto hi yatheko kammakilesehi",
  "tika-s0201t:1605_3": "itthattaṃ āgato, tathā aparopi āgatoti “tathāgato”ti vuccati. Uttamapuggaloti bhagavantaṃ",
  "tika-s0201t:1605_4": "sandhāya vadati. Khīṇāsavopīti yo koci khīṇāsavopi “tathāgato”ti adhippeto. Sopi",
  "tika-s0201t:1605_5": "hi yatheko catūsu satipaṭṭhānesu sūpaṭṭhitacitto satta bojjhaṅge yathābhūtaṃ bhāvetvā",
  "tika-s0201t:1605_6": "anuttaraṃ arahattaṃ āgato adhigato, tathā aparopi āgatoti “tathāgato”ti vuccati.",
  "tika-s0201t:1605_7": "Asaṃvijjamānoti paramatthato anupalabbhanīyo. Avindeyyoti na vinditabbo, duviññeyyoti attho.",
  "tika-s0201t:1606_0": "Tathāgato satto puggaloti na paññapemi paramatthato sattasseva abhāvatoti adhippāyo.",
  "tika-s0201t:1606_1": "Kiṃ paññapessāmi paññattiupādānassapi dharamānakassa abhāvato. “Anuppādo khemaṃ,",
  "tika-s0201t:1606_2": "anuppatti khema”ntiādinā asaṅkhatāya dhātuyā pakkhandhanavasena pavattaṃ aggaphalasamāpattiatthaṃ vipassanācittaṃ vā.",
  "tika-s0201t:1607_0": "Tucchāti karaṇe nissakkavacananti āha “tucchakenā”ti. Vinayatīti vinayo, so eva venayiko.",
  "tika-s0201t:1607_1": "Tathā manti tathābhūtaṃ maṃ. Paramatthato vijjamānassa hi sattassa abhāvaṃ vadanto",
  "tika-s0201t:1607_2": "sattavināsapaññāpako ca nāma siyā, ahaṃ pana paramatthato avijjamānaṃ taṃ “natthī”ti",
  "tika-s0201t:1607_3": "vadāmi. Yathā ca loko voharati, tatheva taṃ voharāmi, tathābhūtaṃ maṃ ye samaṇabrāhmaṇā",
  "tika-s0201t:1607_4": "“venayiko samaṇo gotamo”ti vadantā asatā tucchā musā abhūtena abbhācikkhantīti yojanā.",
  "tika-s0201t:1607_5": "Appaṭisandhikassa khīṇāsavassa carimacittaṃ nirupādānato anupādāno viya jātavedo",
  "tika-s0201t:1607_6": "parinibbutaṃ idaṃ nāma nissitanti na paññāyatīti vadanto kimettāvatā ucchedavādī",
  "tika-s0201t:1607_7": "bhaveyya, nāhaṃ kadācipi atthi, nāpi koci atthīti vadāmi. Evaṃ sante kiṃ nissāya",
  "tika-s0201t:1607_8": "te moghapurisā sato sattassa nāma ucchedaṃ vināsaṃ vibhavaṃ paññapetīti vadantā asatā…pe…",
  "tika-s0201t:1607_9": "abbhācikkhantīti ayamettha adhippāyo.",
  "tika-s0201t:1608_0": "Mahābodhimaṇḍamhīti bodhimaṇḍaggahaṇena sattasattāhamāha. Tena dhammacakkapavattanato",
  "tika-s0201t:1608_1": "pubbe vuttaṃ tantidesanaṃ vadati. Catusaccameva paññapemīti etena saccavimuttā satthudesanā",
  "tika-s0201t:1608_2": "natthīti dasseti. Ettha ca – “pubbe ceva etarahi ca dukkhañceva paññapemi dukkhassa",
  "tika-s0201t:1608_3": "ca nirodha”nti vadanto bhagavā nāhaṃ kadācipi “attā ucchijjati, vinassatī”ti vā,",
  "tika-s0201t:1608_4": "“attā nāma koci atthī”ti vā vadāmi. Evaṃ sante kiṃ nissāya te moghapurisā “sato sattassa",
  "tika-s0201t:1608_5": "ucchedaṃ vināsaṃ vibhavaṃ paññapetī”ti asatā tucchena abbhācikkhantīti dasseti. Pareti",
  "tika-s0201t:1608_6": "amāmakā, mama ovādassa abhājanabhūtāti atthoti āha “saccāni…pe… asamatthapuggalā”ti.",
  "tika-s0201t:1608_7": "Adhippāyenāti iminā tesaṃ adhippāyamattaṃ, rosanavihesanāni pana tathāgatassa ākāsassa",
  "tika-s0201t:1608_8": "vilikhanaṃ viya na sambhavantiyevāti dasseti. Āhanati cittanti āghāto. Appatītā honti",
  "tika-s0201t:1608_9": "etenāti appaccayo. Cittaṃ na abhirādhayatīti anabhiraddhi. Atuṭṭhīti tuṭṭhipaṭipakkho",
  "tika-s0201t:1608_10": "tathāpavatto cittuppādo, kodho eva vā.",
  "tika-s0201t:1609_0": "Pareti aññe ekacce. Ānandanti pamodanti etenāti ānando, pītiyā evetaṃ adhivacanaṃ.",
  "tika-s0201t:1609_1": "Sobhanamanatā somanassaṃ, cetasikasukhassetaṃ adhivacanaṃ. Uppilati purimāvatthāya",
  "tika-s0201t:1609_2": "bhijjati visesaṃ āpajjatīti uppilaṃ, tadeva uppilāvitaṃ, tassa bhāvo uppilāvitattaṃ.",
  "tika-s0201t:1609_3": "Yāya uppannāya kāyacittaṃ vātapūritabhattā viya uddhumāyanākārappattaṃ hoti, tassā",
  "tika-s0201t:1609_4": "gehassitāya odaggiyapītiyā etaṃ adhivacanaṃ. Saccāni paṭivijjhituṃ asamatthāti dukkhameva",
  "tika-s0201t:1609_5": "uppajjati nirujjhati ca, na añño satto nāma atthīti evaṃ jānituṃ asamatthā “attā",
  "tika-s0201t:1609_6": "nāma atthī”ti evaṃdiṭṭhino appahīnavipallāsā. Uttamaṃ pasādanīyaṭṭhānaṃ tathāgatampi",
  "tika-s0201t:1609_7": "akkosanti, kimaṅgaṃ pana bhikkhūti adhippāyo.",
  "tika-s0201t:1610_0": "247. Anattaniyepi khandhapañcake micchāgāhavasena attaniyasaññāya pavattassa chandarāgassa",
  "tika-s0201t:1610_1": "pahānaṃ. Amhākaṃ neva attāti yasmā rūpavedanādiyeva attaggāhavatthu tabbinimuttassa",
  "tika-s0201t:1610_2": "lobhaneyyassa abhāvato. Etaṃ tiṇakaṭṭhasākhāpalāsaṃ na amhākaṃ rūpaṃ, na viññāṇaṃ,",
  "tika-s0201t:1610_3": "tasmā amhākaṃ neva attāti yojanā. Ajjhattikassa vatthuno neva attāti paṭikkhittattā",
  "tika-s0201t:1610_4": "bāhiravatthu attaniyabhāvena paṭikkhittaṃ hotīti āha “amhākaṃ cīvarādiparikkhāropi",
  "tika-s0201t:1610_5": "na hotī”ti. Khandhapañcakaṃyevāti bāhiravatthuṃ nidassanaṃ katvā khandhapañcakaṃyeva",
  "tika-s0201t:1610_6": "na tumhākanti pajahāpeti. Na uppāṭetvā kandaṃ viya. Na luñcitvā vā kese viyāti. Iminā",
  "tika-s0201t:1610_7": "rūpādīnaṃ nāmamukhena pahānaṃ icchanti. Ulliṅgitamatthaṃ chandarāgavinayena pajahāpetīti sarūpato dasseti.",
  "tika-s0201t:1611_0": "248. “Taṃ kiṃ maññatha, bhikkhave, rūpaṃ niccaṃ vā”tiādi desanā tiparivaṭṭaṃ. Yāva",
  "tika-s0201t:1611_1": "imaṃ ṭhānanti “evaṃ svākkhāto”ti yāvāyaṃ pāḷipadeso. Suviññeyyabhāvena akkhātattāpi",
  "tika-s0201t:1611_2": "svākkhātoti āha “sukathitattā eva uttāno vivaṭo pakāsito”ti. Tiriyaṃ vidāraṇena chinnaṃ,",
  "tika-s0201t:1611_3": "dīghaso phālanena bhinnaṃ, tato eva tattha tattha sibbitagaṇṭhikatajiṇṇavatthaṃ pilotikā,",
  "tika-s0201t:1611_4": "tadabhāvato chinnapilotiko, pilotikarahitoti attho. Iriyāpatha-saṇṭhapanaavijjamānajhāna-vipassanāni",
  "tika-s0201t:1611_5": "chinnāya avijjamānāya paṭipattiyā sibbanagaṇṭhikaraṇasadisāni, tādisaṃ idha natthīti",
  "tika-s0201t:1611_6": "āha “na hettha…pe… atthī”ti. Patiṭṭhātuṃ na labhatīti pesalehi saddhiṃ saṃvāsavasenapi",
  "tika-s0201t:1611_7": "patiṭṭhātuṃ na labhati, visesādhigamavasena pana vattabbameva natthi.",
  "tika-s0201t:1612_0": "Kāraṇḍavaṃ niddhamathāti vipannasīlatāya kacavarabhūtaṃ puggalaṃ kacavaramiva nirapekkhā",
  "tika-s0201t:1612_1": "apanetha. Kasambuñcāpakassathāti kasaṭabhūtañca naṃ khattiyādīnaṃ majjhagataṃ sambhinnaṃ",
  "tika-s0201t:1612_2": "paggharitakuṭṭhaṃ caṇḍālaṃ viya apakassatha nikkaḍḍhatha. Kiṃ kāraṇaṃ? Saṅghārāmo",
  "tika-s0201t:1612_3": "nāma sīlavantānaṃ kato, na dussīlānaṃ, yato etadeva. Tato palāpe vāhetha, assamaṇe",
  "tika-s0201t:1612_4": "samaṇamānineti yathā palāpā antosārarahitā ataṇḍulā bahi thusena vīhi viya dissanti,",
  "tika-s0201t:1612_5": "evaṃ pāpabhikkhū antosīlarahitāpi bahi kāsāvādiparikkhārena bhikkhū viya dissanti,",
  "tika-s0201t:1612_6": "tasmā “palāpā”ti vuccanti, te palāpe vāhetha odhunātha vidhamatha. Paramatthato assamaṇe",
  "tika-s0201t:1612_7": "vesamattena samaṇamānine evaṃ niddhamitvāna…pe… patissatāti. Tattha kappayavhoti",
  "tika-s0201t:1612_8": "kappetha, karothāti vuttaṃ hoti. Patissatāti pati pati satā sampajānantā suṭṭhu pajānantā.",
  "tika-s0201t:1612_9": "Patissatā vā sappatissā aññamaññaṃ sagāravā. Athevaṃ suddhā suddhehi saṃvāsaṃ kappentā",
  "tika-s0201t:1612_10": "diṭṭhisīlasāmaññena samaggā. Anukkamena paripākagatapaññatāya nipakā. Sabbassevimassa",
  "tika-s0201t:1612_11": "dukkhavaṭṭassa antaṃ karissatha, parinibbānaṃ pāpuṇissathāti attho.",
  "tika-s0201t:1613": "Vaṭṭaṃ tesaṃ natthi paññāpanāya sabbaso samucchinnavaṭṭamūlakattā.",
  "tika-s0201t:1614_0": "Dhammaṃ anussaranti, dhammassa vā anussaraṇasīlāti dhammānusārino. Evaṃ saddhānusārinopi",
  "tika-s0201t:1614_1": "veditabbā. Paṭipannassāti paṭipajjamānassa, sotāpattimaggaṭṭhopi adhippeto. Adhimattanti",
  "tika-s0201t:1614_2": "balavaṃ. Paññāvāhīti paññaṃ vāheti, paññā vā imaṃ puggalaṃ vahatīti paññāvāhītipi",
  "tika-s0201t:1614_3": "vadanti. Paññāpubbaṅgamanti paññaṃ purecārikaṃ katvā. Ayaṃ vuccatīti ayaṃ evarūpo",
  "tika-s0201t:1614_4": "puggalo paññāsaṅkhātena dhammena sarati anussaratīti dhammānusārī. Saddhāvāhīti saddhaṃ",
  "tika-s0201t:1614_5": "vāheti, saddhā vā imaṃ puggalaṃ vahatīti saddhāvāhītipi vadanti. Saddhāpubbaṅgamanti",
  "tika-s0201t:1614_6": "saddhaṃ purecārikaṃ katvā. Ayaṃ vuccatīti ayaṃ evarūpo puggalo saddhāya sarati anussaratīti",
  "tika-s0201t:1614_7": "saddhānusārī. Saddhāmattanti “itipi so bhagavā”tiādinā buddhasubuddhatāya saddahanamattaṃ.",
  "tika-s0201t:1614_8": "Matta-saddena aveccappasādaṃ nivatteti. Pemamattanti yathāvuttasaddhānusārena uppannaṃ",
  "tika-s0201t:1614_9": "tuṭṭhimattaṃ. Sinehoti keci. Evaṃ vipassanaṃ paṭṭhapetvā nisinnānanti kalāpasammasanādivasena",
  "tika-s0201t:1614_10": "āraddhavipassanānaṃ. Ekā saddhāti vipassanānusārena svākkhātadhammatā siddhā, tato",
  "tika-s0201t:1614_11": "eva ekā seṭṭhā uḷārā saddhā uppajjati. Ekaṃ pemanti etthāpi eseva nayo. Sagge ṭhapitā",
  "tika-s0201t:1614_12": "viya hontīti tesaṃ saddhāpemānaṃ saggasaṃvattaniyatāya abyabhicārībhāvamāha. Cūḷasotāpannoti",
  "tika-s0201t:1614_13": "vadanti ekadesena saccānubodhe ṭhitattā. Sesaṃ suviññeyyameva.",
  "tika-s0201t:1615": "Alagaddūpamasuttavaṇṇanāya līnatthappakāsanā samattā.",
  "tika-s0201t:1616": "3. Vammikasuttavaṇṇanā",
  "tika-s0201t:1617_0": "249. Piyavacananti piyasamudācāro. Viññujātikā hi paraṃ piyena samudācarantā “bhava”nti",
  "tika-s0201t:1617_1": "vā, “devānaṃ piyo”ti vā, “āyasmā”ti vā samudācaranti, tasmā sammukhā sambodhanavasena",
  "tika-s0201t:1617_2": "“āvuso”ti, tirokkhaṃ “āyasmā”ti ayampi samudācāro. Mahākassapauruvelakassapādayo",
  "tika-s0201t:1617_3": "aññepi kassapanāmakā atthīti “katarassa kassapassā”ti pucchanti. Raññāti kosalaraññā.",
  "tika-s0201t:1617_4": "“Sañjāniṃsū”ti saṅkhepato vuttamatthaṃ vivarituṃ “ayaṃ panā”tiādi āraddhaṃ. Assāti",
  "tika-s0201t:1617_5": "kumārakassapassa, “sañjāniṃsū”ti vuttasañjānanassa vā. Puññāni karontoti kappasatasahassaṃ",
  "tika-s0201t:1617_6": "devesu ca manussesu ca nibbattitvā dānādīni puññāni bhāvento. Osakkanteti parihāyamāne.",
  "tika-s0201t:1617_7": "Paṭhamanti kumārikākāle. Satthā upālittheraṃ paṭicchāpesi taṃ adhikaraṇaṃ vinayakammenevassā",
  "tika-s0201t:1617_8": "bhikkhuniyā pabbajjāya arogabhāvaṃ.",
  "tika-s0201t:1618_0": "Paññattivibhāvanāti “andhavana”ntveva paññāyamānassa vibhāvanā. Olīyatīti saṅkucati",
  "tika-s0201t:1618_1": "saṇikaṃ vattati. Bhāṇakoti sarabhāṇako. Yaṃ atthi, taṃ gahetvāti idāni pariyesitabbaṭṭhānaṃ",
  "tika-s0201t:1618_2": "natthi, yathāgataṃ pana yaṃ atthi, taṃ gahetvā. Balavaguṇeti adhimattaguṇe. Kassapabhagavato",
  "tika-s0201t:1618_3": "kāle niruḷhasamaññāvasena vacanasantatiyā avicchedena ca imasmimpi buddhuppāde taṃ",
  "tika-s0201t:1618_4": "“andhavana”ntveva paññāyittha, uparūparivaḍḍhamānāya pathaviyā upari rukkhagacchādīsu",
  "tika-s0201t:1618_5": "sañjāyantesupīti. Sekkhapaṭipadanti sekkhabhāvāvahaṃ visuddhipaṭipattiṃ.",
  "tika-s0201t:1619_0": "Aññatara-saddo apākaṭe viya pākaṭepi vattati eka-saddena samānatthattāti dassetuṃ",
  "tika-s0201t:1619_1": "“abhijānātī”tiādi vuttaṃ. Bhayabheravadassitampi abhikkanta-saddassa atthuddhāraṃ",
  "tika-s0201t:1619_2": "idha dassento evaṃ heṭṭhā tattha tattha katā atthasaṃvaṇṇanā parato tasmiṃ tasmiṃ",
  "tika-s0201t:1619_3": "suttapadese yathārahaṃ vattabbāti nayadassanaṃ karoti. Kañcanasannibhattacatā suvaṇṇavaṇṇaggahaṇena",
  "tika-s0201t:1619_4": "gahitāti adhippāyenāha “chaviya”nti. Chavigatā pana vaṇṇadhātu eva “suvaṇṇavaṇṇo”ti",
  "tika-s0201t:1619_5": "ettha vaṇṇaggahaṇena gahitāti apare. Vaṇṇīyati kittīyati ugghosananti vaṇṇo, thuti.",
  "tika-s0201t:1619_6": "Vaṇṇīyati asaṅkarato vavatthapīyatīti vaṇṇo, kulavaggo. Vaṇṇīyati phalaṃ etena yathāsabhāvato",
  "tika-s0201t:1619_7": "vibhāvīyatīti vaṇṇo, kāraṇaṃ. Vaṇṇanaṃ dīgharassādivasena saṇṭhahananti vaṇṇo, saṇṭhānaṃ.",
  "tika-s0201t:1619_8": "Vaṇṇīyati aṇumahantādivasena pamīyatīti vaṇṇo, pamāṇaṃ. Vaṇṇeti vikāramāpajjamānaṃ",
  "tika-s0201t:1619_9": "hadayaṅgatabhāvaṃ pakāsetīti vaṇṇo, rūpāyatanaṃ. Evaṃ tena tena pavattinimittena",
  "tika-s0201t:1619_10": "vaṇṇa-saddassa tasmiṃ tasmiṃ atthe pavatti veditabbā.",
  "tika-s0201t:1620_0": "Anavasesattaṃ sakalatā kevalatā. Kevalakappāti ettha keci īsaṃ asamattā kevalā kevalakappāti",
  "tika-s0201t:1620_1": "vadanti, evaṃ sati anavasesattho eva kevala-saddo siyā. Anatthantarena pana kappa-saddena",
  "tika-s0201t:1620_2": "padavaḍḍhanaṃ katvā kevalā eva kevalakappā. Tathā vā kappanīyattā paññapetabbattā",
  "tika-s0201t:1620_3": "kevalakappā. Yebhuyyatā bahulabhāvo. Abyāmissatā vijātiyena asaṅkaro suddhatā. Anatirekatā",
  "tika-s0201t:1620_4": "taṃmattatā visesābhāvo. Kevalakappanti kevalaṃ daḷhaṃ katvāti attho. Kevalaṃ vuccati",
  "tika-s0201t:1620_5": "nibbānaṃ sabbasaṅkhatavivittattā. Tenāha “visaṃyogādianekattho”ti. Kevalaṃ etassa",
  "tika-s0201t:1620_6": "adhigataṃ atthīti kevalī, sacchikatanirodho khīṇāsavo.",
  "tika-s0201t:1621_0": "Kappa-saddo panāyaṃ saupasaggo anupasaggo cāti adhippāyena okappanīyapade labbhamānaṃ",
  "tika-s0201t:1621_1": "okappasaddamattaṃ nidasseti, aññathā kappa-saddassa atthuddhāre okappanīyapadaṃ anidassanameva",
  "tika-s0201t:1621_2": "siyā. Samaṇakappehīti vinayasiddhehi samaṇavohārehi. Niccakappanti niccakālaṃ. Paññattīti",
  "tika-s0201t:1621_3": "nāmaṃ. Nāmañhetaṃ tassa āyasmato, yadidaṃ kappoti. Kappitakesamassūti kattarikāya",
  "tika-s0201t:1621_4": "cheditakesamassu. Dvaṅgulakappoti majjhanhikavelāya vītikkantāya dvaṅgulatāvikappo.",
  "tika-s0201t:1621_5": "Lesoti apadeso. Anavasesaṃ pharituṃ samatthassapi obhāsassa kenaci kāraṇena ekadesapharaṇampi",
  "tika-s0201t:1621_6": "siyā, ayaṃ pana sabbasova pharīti dassetuṃ samantattho kappa-saddo gahitoti āha “anavasesaṃ samantato”ti.",
  "tika-s0201t:1622_0": "Samaṇasaññāsamudācārenāti “ahaṃ samaṇo”ti evaṃ uppannasaññāsamuṭṭhitena samudācārena,",
  "tika-s0201t:1622_1": "tannimittena vā tabbohārena. Pubbayogeti pubbayogakathāyaṃ. Papañco esāti eso tumhesu",
  "tika-s0201t:1622_2": "āgatesu yathāpavatto paṭisanthāro kathāsamudācāro ca amhākaṃ papañco. Ettakampi akatvā",
  "tika-s0201t:1622_3": "samaṇadhammameva karomāti adhippāyo.",
  "tika-s0201t:1623_0": "Ariyabhūmiṃ pattoti anāgāmiphalaṃ adhigato. Pakkusātikulaputtaṃ sandhāya vadati.",
  "tika-s0201t:1623_1": "Vibhajitvāti vibhāgaṃ katvā. Turitālapanavasenāti turitaṃ ālapanavasena. Tena dullabho",
  "tika-s0201t:1623_2": "ayaṃ samaṇo, tasmā sīghamassa pañho kathetabbo, iminā ca sīghaṃ gantvā satthā pucchitabboti",
  "tika-s0201t:1623_3": "turitaṃ ālapīti dasseti. “Yathā vā”tiādinā pana vacanālaṅkāravasena dvikkhattuṃ ālapati.",
  "tika-s0201t:1623_4": "Evamāhāti “bhikkhu bhikkhū”ti evaṃ dvikkhattuṃ avoca.",
  "tika-s0201t:1624_0": "Vammikapariyāyena karajakāyaṃ paccakkhaṃ katvā dassentī devatā “ayaṃ vammiko”ti āha.",
  "tika-s0201t:1624_1": "Tāya pana bhāvatthassa abhāsitattā saddatthameva dassento “purato ṭhitaṃ…pe… ayanti",
  "tika-s0201t:1624_2": "āhā”ti avoca. Sesesupi eseva nayo. Maṇḍūkanti thalamaṇḍūkaṃ. So hi uddhumāyikāti",
  "tika-s0201t:1624_3": "vuccati, na udakamaṇḍūko. Tassa nivāsato vāto mā kho bādhayitthāti “uparivātato apagammā”ti",
  "tika-s0201t:1624_4": "vuttaṃ. Kathaṃ panāyaṃ devatā iminā nīhārena ime pañhe therassa ācikkhīti? Keci tāva",
  "tika-s0201t:1624_5": "āhu – yathāsutamatthaṃ upamābhāvena gahetvā attano paṭibhānena upameyyatthaṃ manasā",
  "tika-s0201t:1624_6": "cintetvā taṃ bhagavāva imassa ācikkhissati. Sā ca desanā atthāya hitāya sukhāya hotīti",
  "tika-s0201t:1624_7": "“ayaṃ vammiko”tiādinā upamāvaseneva pannarasa pañhe therassa ācikkhi. Kassapasammāsambuddhakāle",
  "tika-s0201t:1624_8": "kira bārāṇasiyaṃ eko seṭṭhi aḍḍho mahaddhano mahantaṃ nidhānaṃ nidahitvā palighādiākārāni",
  "tika-s0201t:1624_9": "kānicipi laṅgāni tattha ṭhapesi. So maraṇakāle attano sahāyassa brāhmaṇassa ārocesi",
  "tika-s0201t:1624_10": "– “imasmiṃ ṭhāne mayā nidhānaṃ nidahitaṃ, taṃ mama puttassa viññutaṃ pattassa dassetī”ti",
  "tika-s0201t:1624_11": "vatvā kālamakāsi. Brāhmaṇo sahāyakaputtassa viññutaṃ pattakāle taṃ ṭhānaṃ dassesi.",
  "tika-s0201t:1624_12": "So nikhanitvā sabbapacchā nāgaṃ passi, nāgo attano puttaṃ disvā “sukheneva dhanaṃ",
  "tika-s0201t:1624_13": "gaṇhatū”ti apagacchi. Svāyamattho tadā loke pākaṭo jāto. Ayaṃ pana devatā tadā bārāṇasiyaṃ",
  "tika-s0201t:1624_14": "gahapatikule nibbattitvā viññutaṃ patto satthari parinibbute uraṃ datvā sāsane pabbajito",
  "tika-s0201t:1624_15": "pañcahi sahāyakabhikkhūhi saddhiṃ samaṇadhammamakāsi. Ye sandhāya vuttaṃ “pañca bhikkhū",
  "tika-s0201t:1624_16": "nisseṇiṃ bandhitvā”tiādi. Tena vuttaṃ “yathāsutamatthaṃ upamābhāvena gahetvā”tiādi.",
  "tika-s0201t:1624_17": "Apare pana “devatā attano paṭibhānena ime pañhe evaṃ abhisaṅkharitvā therassa ācikkhī”ti",
  "tika-s0201t:1624_18": "vadanti. Devaputte nissakkaṃ devaputtapañhattā tassa atthassa.",
  "tika-s0201t:1625_0": "251. Catūhi mahābhūtehi nibbattoti cātumahābhūtiko. Tenāha “catumahābhūtamayassā”ti.",
  "tika-s0201t:1625_1": "Vamati uggiranto viya hotīti attho. Vantakoti ucchaḍḍako. Vantussayoti upacikāhi",
  "tika-s0201t:1625_2": "vantassa mattikāpiṇḍassa ussayabhūto. Vantasinehasambaddhoti vantena kheḷasinehena",
  "tika-s0201t:1625_3": "sampiṇḍito. Asucikalimalaṃ vamatīti ettha mukhādīhi pāṇakānaṃ niggamanato pāṇake",
  "tika-s0201t:1625_4": "vamatīti ayampi attho labbhateva. Ariyehi vantakoti kāyabhāvasāmaññena vuttaṃ. Dukkhasaccapariññāya",
  "tika-s0201t:1625_5": "vā sabbassapi tebhūmakadhammajātassa pariññātattā sabbopi kāyo ariyehi chandarāgappahānena",
  "tika-s0201t:1625_6": "vanto eva. Taṃ sabbanti yehi tīhi aṭṭhisatehi ussito, yehi nhārūhi sambaddho, yehi",
  "tika-s0201t:1625_7": "maṃsehi avalitto, yena allacammena pariyonaddho, yāya chaviyā rañjito, taṃ aṭṭhiādisabbaṃ",
  "tika-s0201t:1625_8": "accantameva jigucchitvā virattatāyavantameva. “Yathā cā”tiādinā vattabbopamatopi",
  "tika-s0201t:1625_9": "vammiko viya vammikoti imamatthaṃ dasseti.",
  "tika-s0201t:1626_0": "Sambhavati etasmāti sambhavo, mātāpettiko sambhavo etassāti mātāpettikasambhavo.",
  "tika-s0201t:1626_1": "Tassa. Upaciyati etenāti upacayo’ odanakummāsaṃ upacayo etassāti odanakummāsūpacayo.",
  "tika-s0201t:1626_2": "Tassa. Adhuvasabhāvatāya aniccadhammassa, sedagūtha-pitta-semhādi-dhātukkhobha-garubhāvaduggandhānaṃ",
  "tika-s0201t:1626_3": "vinodanāya ucchādetabbadhammassa, parito sambāhanena parimadditabbadhammassa, khaṇe",
  "tika-s0201t:1626_4": "khaṇe bhijjanasabhāvatāya bhedanadhammassa, tato eva vikiraṇasabhāvatāya viddhaṃsanadhammassāti",
  "tika-s0201t:1626_5": "dhamma-saddo paccekaṃ yojetabbo. Tanuvilepanenāti kāyāvalepanena ucchādanavilepanena.",
  "tika-s0201t:1626_6": "Aṅgapaccaṅgābādhavinodanatthāyāti tādisasamuṭṭhāna-sarīravikāravigamāya. Yasmā sukkasoṇitaṃ",
  "tika-s0201t:1626_7": "āhāro, ucchādanaṃ parimaddanañca yathārahaṃ uppādassa, vuḍḍhiyā ca paccayo, tasmā",
  "tika-s0201t:1626_8": "āha “mātāpettika…pe… kathito”ti. Uccāvacabhāvoti yathārahaṃ yojetabbo – odanakummāsūpacaya-ucchādanaparimaddanaggahaṇehi",
  "tika-s0201t:1626_9": "uccabhāvo, vaḍḍhī. Mātāpettikasambhavaggahaṇena samudayo. Itarehi avacabhāvo, parihāni,",
  "tika-s0201t:1626_10": "atthaṅgamo pakāsito. Aṅgapaccaṅgānaṃ saṇṭhapanampi hi vaṭṭapaccayattā vaṭṭanti.",
  "tika-s0201t:1627_0": "Kodho dhūmoti ettha dhūmapariyāyena kodhassa vuttattā dhūma-saddo kodhe vattatīti",
  "tika-s0201t:1627_1": "vuttaṃ “dhūmo viya dhūmo”ti. Bhasmanīti bhasmaṃ. Mosavajjanti musāvādo. Dhūmo eva",
  "tika-s0201t:1627_2": "dhūmāyitaṃ. Icchā dhūmāyitaṃ etissāti icchādhūmāyitā, pajā. Icchādhūmāyitasaddassa",
  "tika-s0201t:1627_3": "taṇhāya vutti vuttanayo eva. Dhūmāyantoti vitakkasantāpena saṃtappento, vitakkentoti",
  "tika-s0201t:1627_4": "attho. Palipoti dukkaramahākaddamaṃ. Timūlanti tīhi mūlehi patiṭṭhitaṃ viya acalaṃ",
  "tika-s0201t:1627_5": "pavattanti vuttaṃ. Rajo ca dhūmo ca mayā pakāsitāti rajasabhāvakaraṇaṭṭhena “rajo”ti",
  "tika-s0201t:1627_6": "ca dhūmasabhāvakaraṇaṭṭhena “dhūmo”ti ca mayā pakāsitā. Pakatidhūmo viya aggissa",
  "tika-s0201t:1627_7": "kilesaggijālassa paññāṇabhāvato. Dhammadesanādhūmo ñāṇaggisandhīpanassa pubbaṅgamabhāvato.",
  "tika-s0201t:1627_8": "Ayaṃ rattiṃ dhūmāyanāti yā divā kattabbakammante uddissa rattiyaṃ anuvitakkanā, ayaṃ rattiṃ dhūmāyanā.",
  "tika-s0201t:1628_0": "Sattannaṃ dhammānanti idaṃ sutte āgatanayena vuttaṃ. Suttañca tathā ārādhanaveneyyajjhāsayavasena.",
  "tika-s0201t:1628_1": "Tadekaṭṭhatāya vā tadaññakilesānaṃ. Sundarapaññoti ñātatīraṇapahānapariññāya paññāya sundarapañño.",
  "tika-s0201t:1629_0": "Etanti “sattha”nti etaṃ adhivacanaṃ saṃkilesadhammānaṃ sasanato samucchindanato.",
  "tika-s0201t:1629_1": "Nti vīriyaṃ. Paññāgatikameva paññāya hitasseva adhippetattā. Lokiyāya paññāya ārambhakāle",
  "tika-s0201t:1629_2": "lokiyavīriyaṃ gahetabbaṃ, lokuttarāya paññāya pavattikkhaṇe lokuttaravīriyaṃ gahetabbanti",
  "tika-s0201t:1629_3": "yojanā. Atthadīpanāti upameyyatthadīpanī upamā.",
  "tika-s0201t:1630_0": "Gāmatoti attano vasanagāmato. Manteti āthabbanamante. Te hi brāhmaṇā araññe eva vācenti",
  "tika-s0201t:1630_1": "“mā aññe assosu”nti. Tathā akāsīti cattāro koṭṭhāse akāsi. Evamettha vammikapañhasseva",
  "tika-s0201t:1630_2": "vasena upamā āgatā, sesānaṃ vasena heṭṭhā vuttanayena veditabbā.",
  "tika-s0201t:1631_0": "Laṅganaṭṭhena nivāraṇaṭṭhena laṅgī, paligho. Ñāṇamukheti vipassanāñāṇavīthiyaṃ. Patatīti",
  "tika-s0201t:1631_1": "pavattati. Kammaṭṭhānauggahaparipucchāvasenāti catusaccakammaṭṭhānassa uggaṇhanena",
  "tika-s0201t:1631_2": "tassa atthaparipucchāvasena ceva vipassanāsaṅkhāta-atthavinicchaya-paripucchāvasena",
  "tika-s0201t:1631_3": "ca. Sabbaso ñātuṃ icchā hi paripucchā. Vipassanā ca aniccādito sabbatebhūmakadhammānaṃ",
  "tika-s0201t:1631_4": "ñātuṃ icchati. Evaṃ vipassanāvasena avijjāpahānamāha, uparikattabbasabbhāvato na tāva maggavasena.",
  "tika-s0201t:1632_0": "Valliantare vāti vā-saddo paṃsuantare vā mattikantare vāti avuttavikappattho. Cittāvilamattakovāti",
  "tika-s0201t:1632_1": "cittakkhobhamattakova. Aniggahitoti paṭisaṅkhānabalena anivārito. Mukhavikulanaṃ",
  "tika-s0201t:1632_2": "mukhasaṅkoco. Hanusañcopanaṃ pāpeti antojappanāvatthāyaṃ. Disā vilokanaṃ pāpeti yattha",
  "tika-s0201t:1632_3": "bādhetabbo ṭhito, taṃdassanatthaṃ nivārakaparivāraṇatthaṃ. Daṇḍasatthābhinipātanti",
  "tika-s0201t:1632_4": "daṇḍasatthānaṃ parassa upari nipātanāvatthaṃ. Yena kodhena aniggahitena mātādikaṃ",
  "tika-s0201t:1632_5": "aghātetabbaṃ ugghātetvā “ayuttaṃ vata mayā kata”nti attānampi hanati, taṃ sandhāyetaṃ",
  "tika-s0201t:1632_6": "vuttaṃ “paraghātanampi attaghātanampi pāpetī”ti. Yena vā parassa haññamānassa vasena",
  "tika-s0201t:1632_7": "ghātakopi ghātanaṃ pāpuṇāti, tādisassa vasenāyamattho veditabbo. Kodhasāmaññena hetaṃ",
  "tika-s0201t:1632_8": "vuttaṃ “paraṃ ghātetvā attānaṃ ghātetī”ti. Paramussadagatoti paramukkaṃsagato. Daḷhaṃ",
  "tika-s0201t:1632_9": "parissayamāvahatāya kodhova kodhūpāyāso. Tenāha “balavappatto”tiādi.",
  "tika-s0201t:1633": "Dvedhāpathasamā hoti appaṭipattihetubhāvato.",
  "tika-s0201t:1634_0": "Kusaladhammo na tiṭṭhati nīvaraṇehi nivāritaparamattā. Samathapubbaṅgamaṃ vipassanaṃ",
  "tika-s0201t:1634_1": "bhāvayato paṭhamaṃ samathena nīvaraṇavikkhambhanaṃ hoti, vipassanā pana tadaṅgavaseneva",
  "tika-s0201t:1634_2": "tāni nīharatīti vuttaṃ “vikkhambhanatadaṅgavasenā”ti.",
  "tika-s0201t:1635_0": "“Kummova aṅgāni sake kapāle”tiādīsu kummassa aṅgabhāvena visesato pādasīsāni eva",
  "tika-s0201t:1635_1": "vuccantīti āha “pañceva aṅgāni hontī”ti. Vipassanācārassa vuccamānattā adhikārato",
  "tika-s0201t:1635_2": "sammasanīyānameva dhammānaṃ idha gahaṇanti “sabbepi saṅkhatā dhammā”ti visesaṃ katvāva",
  "tika-s0201t:1635_3": "vuttaṃ. Tenāha bhagavā “pañcannetaṃ upādānakkhandhānaṃ adhivacana”nti.",
  "tika-s0201t:1636_0": "Sunanti koṭṭanti etthāti sūnā, adhikuṭṭananti āha “sūnāya uparī”ti. Asināti maṃsakantanena.",
  "tika-s0201t:1636_1": "Ghātiyamānāti haññamānā vibādhiyamānā. Vatthukāmānaṃ upari katvāti vatthukāmesu ṭhapetvā",
  "tika-s0201t:1636_2": "te accādhānaṃ katvā. Kantitāti chinditā. Koṭṭitāti bilaso vibhajitā. Chandarāgappahānanti",
  "tika-s0201t:1636_3": "chandarāgassa vikkhambhanappahānaṃ.",
  "tika-s0201t:1637_0": "Sammattāti mucchitā sammūḷhā. Nandīrāgaṃ upagamma vaṭṭaṃ vaḍḍhentīti sammūḷhattā",
  "tika-s0201t:1637_1": "evaādīnavaṃ apassantā nandīrāgassa ārammaṇaṃ upagantvā taṃ paribrūhenti. Nandīrāgabaddhāti",
  "tika-s0201t:1637_2": "nandīrāge laggattā tena baddhā. Vaṭṭe laggantīti tebhūmake vaṭṭe sajjanti. Tattha",
  "tika-s0201t:1637_3": "sajjattā eva dukkhaṃ patvāpi na ukkaṇṭhanti na nibbindanti. Idha anavasesappahānaṃ",
  "tika-s0201t:1637_4": "adhippetanti āha “catutthamaggena nandīrāgappahānaṃ kathita”nti.",
  "tika-s0201t:1638_0": "Anaṅgaṇasutte pakāsito eva “chandādīhi na gacchantī”tiādinā. “Buddho so bhagavā”tiādi",
  "tika-s0201t:1638_1": "“namo karohī”ti vuttanamakkārassa karaṇākāradassanaṃ. Bodhāyāti catusaccasambodhāya.",
  "tika-s0201t:1638_2": "Tathā damathasamathataraṇaparinibbānāni ariyamaggavasena veditabbāni. Samathaparinibbānāni",
  "tika-s0201t:1638_3": "pana anupādisesavasenapi yojetabbāni. Kammaṭṭhānaṃ ahosīti vipassanākammaṭṭhānaṃ",
  "tika-s0201t:1638_4": "ahosi. Etassa pañhassāti etassa pannarasamassa pañhassa attho. Evaṃ itaresupi vattabbaṃ",
  "tika-s0201t:1638_5": "vipassanākammaṭṭhānaṃ khīṇāsavaguṇehi matthakaṃ pāpento yathānusandhināva desanaṃ",
  "tika-s0201t:1638_6": "niṭṭhapesi, na pucchitānusandhināti adhippāyo. Nanu ca pucchāvasenāyaṃ desanā āraddhāti?",
  "tika-s0201t:1638_7": "Saccaṃ āraddhā, evaṃ pana “pucchāvasiko nikkhepo”ti vattabbaṃ, na “pucchānusandhivasena",
  "tika-s0201t:1638_8": "niṭṭhapitā”ti. Antarapucchāvasena desanāya aparivattitattā ārambhānurūpameva pana desanā niṭṭhapitā.",
  "tika-s0201t:1639": "Vammikasuttavaṇṇanāya līnatthappakāsanā samattā.",
  "tika-s0201t:1640": "4. Rathavinītasuttavaṇṇanā",
  "tika-s0201t:1641_0": "252. Mahāgovindena pariggahitatākittanaṃ tadā magadharājena pariggahitūpalakkhaṇaṃ.",
  "tika-s0201t:1641_1": "Tassa hi so purohito. Mahāgovindoti purātano eko magadharājāti keci. Gayhatīti gaho,",
  "tika-s0201t:1641_2": "rājūnaṃ gaho rājagahaṃ. Nagara-saddāpekkhāya napuṃsakaniddeso. Aññepettha pakāreti",
  "tika-s0201t:1641_3": "rājūhi disvā sammā patiṭṭhāpitattā tesaṃ gahaṃ gehabhūtantipi rājagahaṃ. Ārakkhasampattiādinā",
  "tika-s0201t:1641_4": "anatthuppattihetutāya upagatānaṃ paṭirājūnaṃ gahaṃ gahabhūtantipi rājagahaṃ, ārāmarāmaṇīyakādīhi",
  "tika-s0201t:1641_5": "rājate, nivāsasukhatādinā sattehi mamattavasena gayhati, pariggayhatīti vā rājagahanti",
  "tika-s0201t:1641_6": "evamādike pakāre. Buddhakāle ca cakkavattikāle cāti idaṃ yebhuyyavasena vuttaṃ. Veḷūhi",
  "tika-s0201t:1641_7": "parikkhittaṃ ahosi, na pana kevalaṃ kaṭṭhakapavanameva. Rañño uyyānakāle patiṭṭhāpitaaṭṭālakavasena aṭṭālakayuttaṃ.",
  "tika-s0201t:1642_0": "Jananaṃ jāti, jātiyā bhūmi jātibhūmaṃ, jāyi vā mahābodhisatto etthābhi jāti, sā eva",
  "tika-s0201t:1642_1": "bhūmīti jātibhūmaṃ, sā imesaṃ nivāsoti jātibhūmakāti āha “jātibhūmakāti jātibhūmivāsino”ti.",
  "tika-s0201t:1642_2": "Kassa panāyaṃ jātibhūmīti āha “taṃ kho panā”tiādi. Tena anaññasādhāraṇāya jātiyā",
  "tika-s0201t:1642_3": "adhippetattā sadevake loke supākaṭabhāvato visesanena vināpi visiṭṭhavisayova idha",
  "tika-s0201t:1642_4": "jāti-saddo viññāyatīti dasseti. Tenāha “sabbaññubodhisattassa jātaṭṭhānasākiyajanapado”ti.",
  "tika-s0201t:1642_5": "Tatthapi kapilavatthusannissayo padesoti āha “kapilavatthāhāro”ti.",
  "tika-s0201t:1643": "Garudhammabhāvavaṇṇanā",
  "tika-s0201t:1644_0": "Sākiyamaṇḍalassāti sākiyarājasamūhassa. Dasannaṃ appicchakathādīnaṃ vatthu dasakathāvatthu,",
  "tika-s0201t:1644_1": "appicchatādi. Tattha suppatiṭṭhitatāya tassa lābhī dasakathāvatthulābhī. Tatthāti",
  "tika-s0201t:1644_2": "dasakathāvatthusmiṃ.",
  "tika-s0201t:1645_0": "Garukaraṇīyatāya dhammo garu etassāti dhammagaru, tassa bhāvo dhammagarutā, tāya.",
  "tika-s0201t:1645_1": "“Ajjhāsayena veditabbo”ti vatvā na kevalaṃ ajjhāsayeneva, atha kho kāyavacīpayogehipi",
  "tika-s0201t:1645_2": "veditabboti dassento “dhammagarutāyeva hī”tiādimāha. Tiyāmarattiṃ dhammakathaṃ katvāti",
  "tika-s0201t:1645_3": "ettha “kumbhakārassa nivesane tiyāmarattiṃ vasanto dhammakathaṃ katvā”ti evaṃ vacanasesavasena",
  "tika-s0201t:1645_4": "attho veditabbo. Aññathā yathālābhavasena atthe gayhamāne tiyāmarattiṃ dhammakathā",
  "tika-s0201t:1645_5": "katāti āpajjati, na ca taṃ atthi. Vakkhati hi “bahudeva rattinti diyaḍḍhayāmamatta”nti.",
  "tika-s0201t:1645_6": "Dasabalādiguṇavisesā viya dhammagāravahetukā parahitapaṭipattipi sabbabuddhānaṃ majjhe",
  "tika-s0201t:1645_7": "bhinnasuvaṇṇaṃ viya sadisā evāti imassa bhagavato dhammagāravakittane “kassapopi",
  "tika-s0201t:1645_8": "bhagavā”tiādinā kassapabhagavato dhammagāravaṃ dasseti.",
  "tika-s0201t:1646_0": "Cārikaṃ nikkhamīti janapadacārikaṃ carituṃ nikkhami. Janapadacārikāya akāle nikkhantattā",
  "tika-s0201t:1646_1": "kosalarājādayo vāretuṃ ārabhiṃsu. Pavāretvā hi caraṇaṃ buddhāciṇṇaṃ. Puṇṇāya sammāpaṭipattiṃ",
  "tika-s0201t:1646_2": "paccāsīsanto bhagavā “kiṃ me karissasī”ti āha.",
  "tika-s0201t:1647_0": "Anahātovāti dhammasavanussukkena sāyanhe buddhāciṇṇaṃ nhānaṃ akatvāva. Attahitaparahitapaṭipattīsu",
  "tika-s0201t:1647_1": "ekissā dvinnañca atthitāsiddhā catubbidhatā paṭipattikatā eva nāma hotīti vuttaṃ",
  "tika-s0201t:1647_2": "“paṭipannako ca nāma…pe… catubbidho hotī”ti. Paṭikkhepapubbakopi hi paṭipanno atthato",
  "tika-s0201t:1647_3": "paṭipannattho evāti. Kāmaṃ attahitāya paṭipanno tāya sammāpaṭipattiyā sāsanaṃ sobhati,",
  "tika-s0201t:1647_4": "na pana sāsanaṃ vaḍḍheti appossukkabhāvato, na ca kāruṇikassa bhagavato sabbathā",
  "tika-s0201t:1647_5": "manorathaṃ pūreti. Tathā hi bhagavā paṭhamabodhiyaṃ ekasaṭṭhiyā ca arahantesu jātesu",
  "tika-s0201t:1647_6": "– “caratha, bhikkhave, bahujanahitāyā”tiādinā bhikkhū parahitapaṭipattiyaṃ niyojesi.",
  "tika-s0201t:1647_7": "Tena vuttaṃ “evarūpaṃ bhikkhuṃ bhagavā na pucchati, kasmā? Na mayhaṃ sāsanassa vuḍḍhipakkhe ṭhito”ti.",
  "tika-s0201t:1648_0": "Samudāyo appakena ūnopi anūno viya hotīti bākulattheraṃ catuttharāsito bahi katvāpi",
  "tika-s0201t:1648_1": "“asītimahātherā viyā”ti vuttaṃ. Asītimahātherasamaññā vā avayavepi aṭṭhasamāpattisāmaññā",
  "tika-s0201t:1648_2": "viya daṭṭhabbā. Īdise ṭhāne bahūnaṃ ekato kathanaṃ mahatā kaṇṭhena ca kathanaṃ satthu",
  "tika-s0201t:1648_3": "cittārādhanamevāti tehi bhikkhūhi tathā paṭipannanti dassento “te bhikkhū meghasaddaṃ",
  "tika-s0201t:1648_4": "sutvā”tiādimāha. Guṇasambhāvanāyāti vakkhamānaguṇahetukāya sambhāvanāya sambhāvito,",
  "tika-s0201t:1648_5": "na yena kenaci kiccasamatthatādinā.",
  "tika-s0201t:1649": "Garudhammabhāvavaṇṇanā niṭṭhitā.",
  "tika-s0201t:1650": "Appicchatādivaṇṇanā",
  "tika-s0201t:1651_0": "Appa-saddassa parittapariyāyataṃ manasi katvā āha “byañjanaṃ sāvasesaṃ viyā”ti. Tenāha",
  "tika-s0201t:1651_1": "“na hi tassā”tiādi. Appa-saddo panettha abhāvatthoti sakkā viññātuṃ “appābādhatañca",
  "tika-s0201t:1651_2": "sañjānāmī”tiādīsu viya.",
  "tika-s0201t:1652_0": "Atricchatā nāma atra atra icchāti katvā. Asantaguṇasambhāvanatāti attani avijjamānaṃ",
  "tika-s0201t:1652_1": "guṇānaṃ vijjamānānaṃ viya paresaṃ pakāsanā. Saddhoti maṃ jano jānātūti vattapaṭipattikārakavisesalābhīti",
  "tika-s0201t:1652_2": "jānātu “vattapaṭipattiāpāthakajjhāyitā”ti evamādinā. Santaguṇasambhāvanāti icchācāre",
  "tika-s0201t:1652_3": "ṭhatvā attani vijjamānasīladhutadhammādiguṇavibhāvanā. Tādisassa hi paṭiggahaṇe amattaññutāpi hoti.",
  "tika-s0201t:1653": "Gaṇhantoyeva ummujji aññesaṃ ajānantānaṃyevāti adhippāyo.",
  "tika-s0201t:1654_0": "Appicchatāpadhānaṃ puggalādhiṭṭhānena catubbidhaṃ icchāpabhedaṃ dassetvā punapi puggalādhiṭṭhānena",
  "tika-s0201t:1654_1": "catubbidhaṃ icchāpabhedaṃ dassento “aparopi catubbidho appiccho”tiādimāha. Dāyakassa",
  "tika-s0201t:1654_2": "vasanti dāyakassa cittavasaṃ. Deyyadhammassa vasanti deyyadhammassa appabahubhāvaṃ.",
  "tika-s0201t:1654_3": "Attano thāmanti attano yāpanamattakathāmaṃ.",
  "tika-s0201t:1655_0": "Ekabhikkhupi na aññāsi sosānikavatte sammadeva vuttittā. Abbokiṇṇanti avicchedaṃ.",
  "tika-s0201t:1655_1": "Dutiyo maṃ na jāneyyāti dutiyo sahāyabhūtopi yathā maṃ jānituṃ na sakkuṇeyya, tathā",
  "tika-s0201t:1655_2": "saṭṭhi vassāni nirantaraṃ susāne vasāmi, tasmā ahaṃ aho sosānikuttamo.",
  "tika-s0201t:1656_0": "Dhammakathāya janataṃ khobhetvāti lomahaṃsanasādhukāradānacelukkhepādivasena sannipatitaṃ",
  "tika-s0201t:1656_1": "itarañca “kathaṃ nu kho ayyassa santikeva dhammaṃ sossāmā”ti kolāhalavasena mahājanaṃ",
  "tika-s0201t:1656_2": "khobhetvā. Gatoti “ayaṃ so, tena rattiyaṃ dhammakathā katā”ti jānanabhayena pariyattiappicchatāya pariveṇaṃ gato.",
  "tika-s0201t:1657": "Tayo kulaputtā viyāti pācīnavaṃsadāye samaggavāsaṃ vutthā tayo kulaputtā viya. Pahāyāti pubbabhāge tadaṅgādivasena pacchā aggamaggeneva pajahitvā.",
  "tika-s0201t:1658": "Appicchatādivaṇṇanā niṭṭhitā.",
  "tika-s0201t:1659": "Dvādasavidhasantosavaṇṇanā",
  "tika-s0201t:1660_0": "Pakatidubbalādīnaṃ garucīvarādīni naphāsubhāvāvahāni sarīrakhedāvahāni ca hontīti",
  "tika-s0201t:1660_1": "payojanavasena naatricchatādivasena tāni parivattetvā lahukacīvaraparibhogo na santosavirodhīti",
  "tika-s0201t:1660_2": "āha “lahukena yāpentopi santuṭṭhova hotī”ti. Mahagghacīvaraṃ, bahūni vā cīvarāni",
  "tika-s0201t:1660_3": "labhitvāpi tāni vissajjetvā tadaññassa gahaṇaṃ yathāsāruppanaye ṭhitattā na santosavirodhīti",
  "tika-s0201t:1660_4": "āha “tesaṃ…pe… dhārentopi santuṭṭhova hotī”ti. Evaṃ sesapaccayesupi yathābalayathāsāruppasantosaniddesesu",
  "tika-s0201t:1660_5": "apisaddaggahaṇe adhippāyo veditabbo. Yathāsāruppasantosoyeva aggo alobhajjhāsayassa ukkaṃsanato.",
  "tika-s0201t:1661": "Dvādasavidhasantosavaṇṇanā niṭṭhitā.",
  "tika-s0201t:1662": "Tividhapavivekavaṇṇanā",
  "tika-s0201t:1663_0": "Ekoti ekākī. Gacchatīti cuṇṇikairiyāpathavasena vuttaṃ. Caratīti vihārato bahi sañcāravasena,",
  "tika-s0201t:1663_1": "viharatīti divāvihārādivasena. Kāyavivekoti ca nekkhammādhimuttassa bhāvanānuyogavasena",
  "tika-s0201t:1663_2": "vivekaṭṭhakāyatā, na jhānavivekamattaṃ. Tenāha “nekkhammābhiratāna”nti. Parisuddhacittānanti",
  "tika-s0201t:1663_3": "nīvaraṇādisaṃkilesato visuddhacittānaṃ. Paramavodānappattānanti vitakkāditaṃtaṃjhānapaṭipakkhavigamena",
  "tika-s0201t:1663_4": "paramaṃ uttamaṃ vodānaṃ pattānaṃ. Nirupadhīnanti kilesupadhiādīnaṃ vigamena nirupadhīnaṃ.",
  "tika-s0201t:1664": "Tividhapavivekavaṇṇanā niṭṭhitā.",
  "tika-s0201t:1665": "Pañcavidhasaṃsaggavaṇṇanā",
  "tika-s0201t:1666_0": "Saṃsīdati etenāti saṃsaggo, rāgo. Savanahetuko, savanavasena vā pavatto saṃsaggo",
  "tika-s0201t:1666_1": "savanasaṃsaggo. Esa nayo sesesupi. Kāyasaṃsaggo pana kāyaparāmāso. Itthī vāti vadhū,",
  "tika-s0201t:1666_2": "yuvatī vā. Sandhānetunti pubbenāparaṃ ghaṭetuṃ. Sotaviññāṇavīthivasenāti idaṃ mūlabhūtaṃ",
  "tika-s0201t:1666_3": "savanaṃ sandhāya vuttaṃ, tassa piṭṭhivattakamanodvārikajavanavīthīsu uppannopi rāgo",
  "tika-s0201t:1666_4": "savanasaṃsaggoyeva. Dassanasaṃsaggepi eseva nayo. Anitthigandhabodhisatto parehi",
  "tika-s0201t:1666_5": "kathiyamānavasena pavattasavanasaṃsaggassa nidassanaṃ. Tissadaharo attanā suyyamānavasena.",
  "tika-s0201t:1666_6": "Tattha paṭhamaṃ jātake veditabbanti itaraṃ dassento “daharo kirā”tiādimāha. Kāmarāgena",
  "tika-s0201t:1666_7": "viddhoti rāgasallena hadaye appito anto anuviddho.",
  "tika-s0201t:1667_0": "Soti dassanasaṃsaggo. Evaṃ veditabboti vatthuvasena pākaṭaṃ karoti. Tasmiṃ kira gāme",
  "tika-s0201t:1667_1": "yebhuyyena itthiyo abhirūpā dassanīyā pāsādikā, tasmā thero “sace antogāme na carissasī”ti",
  "tika-s0201t:1667_2": "āha. Kālasseva paviṭṭhattā yāguṃ adāsi, tasmā yāgumeva gahetvā gacchantaṃ “nivattatha,",
  "tika-s0201t:1667_3": "bhante, bhikkhaṃ gaṇhāhī”ti āhaṃsu. Yācitvāti “na mayaṃ, bhante, bhikkhaṃ dātukāmā",
  "tika-s0201t:1667_4": "nivattema, apica idaṃ bhante kāraṇa”nti yācitvā.",
  "tika-s0201t:1668": "Ādito lapanaṃ ālāpo, vacanapaṭivacanavasena pavatto lāpo sallāpo. Bhikkhuniyāti idaṃ nidassanamattaṃ. Yāya kāyacipi itthiyā santakaparibhogavasena uppannarāgopi sambhogasaṃsaggova.",
  "tika-s0201t:1669": "Pañcavidhasaṃsaggavaṇṇanā niṭṭhitā.",
  "tika-s0201t:1670": "Gāhagāhakādivaṇṇanā",
  "tika-s0201t:1671_0": "Bhikkhuno bhikkhūhi kāyaparāmāso kāyasambāhanādivasena. Kāyasaṃsagganti kāyaparāmāsasaṃsaggaṃ.",
  "tika-s0201t:1671_1": "Gāhagāhakoti gaṇhanakānaṃ gaṇhanakoti attho. Gāhamuttakoti ayoniso āmisehi saṅgaṇhanakehi",
  "tika-s0201t:1671_2": "sayaṃ muccanako. Muttagāhakoti yathāvuttasaṅgahato muttānaṃ saṅgaṇhanako. Muttamuttakoti",
  "tika-s0201t:1671_3": "muccanakehi sayampi muccanako. Gahaṇavasena saṅgaṇhanavasena. Upasaṅkamanti tato",
  "tika-s0201t:1671_4": "kiñci lokāmisaṃ paccāsīsantā, na dakkhiṇeyyavasena. Bhikkhupakkhe gahaṇavasenāti",
  "tika-s0201t:1671_5": "paccayalābhāya saṅgaṇhanavasenāti yojetabbaṃ. Vuttanayenāti “āmisenā”tiādinā vuttanayena.",
  "tika-s0201t:1672_0": "Ṭhānanti attano ṭhānāvatthaṃ. Pāpuṇituṃ na deti uppannameva taṃ paṭisaṅkhānabalena",
  "tika-s0201t:1672_1": "nīharanto vikkhambheti. Tenāha “mantenā”tiādi. Yathā jīvitukāmo puriso kaṇhasappena,",
  "tika-s0201t:1672_2": "amittena vā saha na saṃvasati, evaṃ khaṇamattampi kilesehi saha na saṃvasatīti attho.",
  "tika-s0201t:1673_0": "Catupārisuddhisīlaṃ lokiyaṃ lokuttarañca. Tathā samādhipi. Vipassanāya pādakā vipassanāpādakāti",
  "tika-s0201t:1673_1": "aṭṭhasamāpattiggahaṇena yathā lokiyasamādhi gahito, evaṃ vipassanāpādakā etesanti",
  "tika-s0201t:1673_2": "vipassanāpādakāti aṭṭhasamāpattiggahaṇeneva lokuttaro samādhi gahito. Yathā hi cattāri",
  "tika-s0201t:1673_3": "rūpajjhānāni adhiṭṭhānaṃ katvā pavatto maggasamādhi vipassanāpādako, evaṃ cattāri",
  "tika-s0201t:1673_4": "arūpajjhānāni adhiṭṭhānaṃ katvā pavattopi. Samāpattipariyāyo pana pubbavohārena veditabbo.",
  "tika-s0201t:1673_5": "Paṭipakkhasamucchedanena sammā āpajjanato vā yathā “sotāpattimaggo”ti. Evamettha",
  "tika-s0201t:1673_6": "sīlasamādhīnampi missakabhāvo veditabbo, na paññāya eva. Vimuttīti ariyaphalanti",
  "tika-s0201t:1673_7": "vuttaṃ “vimuttisampanno”ti vuttattā. Tañhi nipphādanaṭṭhena sampādetabbaṃ, na nibbānanti.",
  "tika-s0201t:1674_0": "Ettha ca appicchatāya laddhapaccayena paritussati, santuṭṭhatāya laddhā te agadhito",
  "tika-s0201t:1674_1": "amucchitoādīnavadassī nissaraṇapañño paribhuñjati, evaṃbhūto ca katthaci alaggamānasatāya",
  "tika-s0201t:1674_2": "pavivekaṃ paribrūhento kenaci asaṃsaṭṭho viharati gahaṭṭhena vā pabbajitena vā. So",
  "tika-s0201t:1674_3": "evaṃ ajjhāsayasampanno vīriyaṃ ārabhati appattassa pattiyā, anadhigamassa adhigamāya.",
  "tika-s0201t:1674_4": "Ārabhanto ca yathāsamādinnaṃ attano sīlaṃ paccavekkhati, tassa sīlassa suparisuddhataṃ",
  "tika-s0201t:1674_5": "nissāya uppajjati avippaṭisāro, ayamassa sīlasampadā. Tassa avippaṭisāramūlakehi",
  "tika-s0201t:1674_6": "pāmojjapītipassaddhisukhehi sammā brūhitaṃ cittaṃ sammadeva samādhiyati, ayamassa",
  "tika-s0201t:1674_7": "samādhisampadā. Tato yathābhūtaṃ jānaṃ passaṃ nibbindati, nibbindaṃ virajjati, virāgā",
  "tika-s0201t:1674_8": "vimuccati, ayamassa paññāsampadā. Vimuttacittatā panassa vimuttisampadā, tato vimuttito",
  "tika-s0201t:1674_9": "ñāṇadassananti etesaṃ dasannaṃ kathāvatthūnaṃ anupubbī veditabbā. Tassa yo dasahi",
  "tika-s0201t:1674_10": "kathāvatthūhi samannāgamo, ayaṃ attahitāya paṭipatti. Yā nesaṃ paresaṃ saṃkittanaṃ,",
  "tika-s0201t:1674_11": "ayaṃ parahitāya paṭipatti. Tāsu purimā ñāṇapubbaṅgamā ñāṇasampayuttā ca, itarā karuṇāpubbaṅgamā",
  "tika-s0201t:1674_12": "karuṇāsampayuttā cāti sabbaṃ ñāṇakaruṇākaṇḍaṃ vattabbaṃ.",
  "tika-s0201t:1675_0": "Dasahi kathāvatthūhi karaṇabhūtehi bhikkhūnaṃ ovādaṃ deti, “bhikkhunā nāma atricchatādike",
  "tika-s0201t:1675_1": "dūrato vajjetvā sammadeva appicchena bhavitabba”ntiādinā taṃ taṃ kathāvatthuṃ bhikkhūnaṃ",
  "tika-s0201t:1675_2": "upadisatīti attho. Upadisanto hi tāni “tehi bhikkhū ovadatī”ti vutto. Ovadatiyeva",
  "tika-s0201t:1675_3": "sarūpadassanamattena. Sukhumaṃ atthaṃ parivattetvāti evampi appicchatā hoti evampīti",
  "tika-s0201t:1675_4": "appicchatādivasena aparāparaṃ appicchatāvuttiṃ dassetvā tattha sukhumanipuṇaṃ appicchatāsaṅkhātaṃ",
  "tika-s0201t:1675_5": "atthaṃ jānāpetuṃ na sakkoti. Viññāpetīti yathāvuttehi visesehi viññāpeti. Kāraṇanti",
  "tika-s0201t:1675_6": "yena kāraṇena appicchatā ijjhati, taṃ pana “mahicchatādīsu ete dosā, appicchatāya",
  "tika-s0201t:1675_7": "ayamānisaṃso”tiādīnavānisaṃsadassanaṃ daṭṭhabbaṃ. Sammā hetunā appicchataṃ dassetīti",
  "tika-s0201t:1675_8": "sandassako. Gāhetunti yathā gaṇhati, tathā kātuṃ, tattha paṭṭhapetunti attho. Ussāhajananavasenāti",
  "tika-s0201t:1675_9": "yathā taṃ samādānaṃ niccalaṃ hoti, evaṃ ussoḷhiyā uppādanavasena sammadeva uttejetīti",
  "tika-s0201t:1675_10": "samuttejako. Ussāhajāteti appicchatāya jātussāhe. Vaṇṇaṃ vatvā tattha sampattiṃ āyatiñca",
  "tika-s0201t:1675_11": "labbhamānaguṇaṃ kittetvā sampahaṃseti sammadeva pakārehi tosetīti sampahaṃsako. Evaṃ",
  "tika-s0201t:1675_12": "santuṭṭhiādīsu yathārahaṃ yojanā kātabbā.",
  "tika-s0201t:1676": "Gāhagāhakādivaṇṇanā niṭṭhitā.",
  "tika-s0201t:1677": "Pañcalābhavaṇṇanā",
  "tika-s0201t:1678_0": "253. Satthu sammukhā evaṃ vaṇṇo abbhuggatoti. Iminā tassa vaṇṇassa yathābhūtaguṇasamuṭṭhitataṃ",
  "tika-s0201t:1678_1": "dasseti. Mandamando viyāti ati viya acheko viya. Abalabalo viyāti ati viya abalo",
  "tika-s0201t:1678_2": "viya. Bhākuṭikabhākuṭiko viyāti ati viya dummukho viya. Anumassāti anumasitvā, dasa",
  "tika-s0201t:1678_3": "kathāvatthūni sarūpato visesato ca anupariggahetvāti attho. Pariggaṇhanaṃ pana nesaṃ",
  "tika-s0201t:1678_4": "anupavisanaṃ viya hotīti vuttaṃ “anupavisitvā”ti. Sabrahmacārīhi vaṇṇabhāsanaṃ eko",
  "tika-s0201t:1678_5": "lābhoti yojanā. Evaṃ sesesupi. Patthayamāno evamāha dhammagarutāyāti adhippāyo.",
  "tika-s0201t:1679": "Pañcalābhavaṇṇanā niṭṭhitā.",
  "tika-s0201t:1680": "Cārikādivaṇṇanā",
  "tika-s0201t:1681_0": "254. Abhiramanaṃ abhirataṃ, tadeva anunāsikalopaṃ akatvā vuttaṃ “abhiranta”nti. Bhāvanapuṃsakañcetaṃ.",
  "tika-s0201t:1681_1": "Anabhirati nāma natthi, abhiramitvā ciravihāropi natthi sammadeva pariññātavatthukattā.",
  "tika-s0201t:1681_2": "Sabbasahā hi buddhā bhagavanto asayhalābhino.",
  "tika-s0201t:1682_0": "Pubbe dhammagarutākittanapasaṅgena gahitaṃ aggahitañca mahākassapapaccuggamanādiṃ",
  "tika-s0201t:1682_1": "ekadesena dassetvā vanavāsitissasāmaṇerassa vatthuṃ vitthāretvā janapadacārikaṃ kathetuṃ",
  "tika-s0201t:1682_2": "“bhagavā hī”tiādi āraddhaṃ. Ākāsagāmīhi saddhiṃ gantukāmo “chaḷabhiññānaṃ ārocehī”ti",
  "tika-s0201t:1682_3": "āha. Saṅghakammena sijjhamānāpi upasampadā satthu āṇāvaseneva sijjhanato “buddhadāyajjaṃ",
  "tika-s0201t:1682_4": "te dassāmī”ti vuttanti vadanti. Apare “aparipuṇṇavīsativassasseva tassa upasampadaṃ",
  "tika-s0201t:1682_5": "anujānanto satthā ‘buddhadāyajjaṃ te dassāmī’ti avocā”ti vadanti. Upasampādetvāti",
  "tika-s0201t:1682_6": "dhammasenāpatinā upajjhāyena upasampādetvā.",
  "tika-s0201t:1683_0": "Navayojanasatikaṃ majjhimadesapariyāpannameva, tato paraṃ nādhippetaṃ dandhatāvasena",
  "tika-s0201t:1683_1": "gamanato. Samantāti gatagataṭṭhānassa catūsu passesu. Aññenapi kāraṇenāti bhikkhūnaṃ",
  "tika-s0201t:1683_2": "samathavipassanātaruṇabhāvato aññenapi majjhimamaṇḍale veneyyānaṃ ñāṇaparipākādikāraṇena",
  "tika-s0201t:1683_3": "nikkhamati, antomaṇḍalaṃ otarati. Sattahi vātiādi “ekaṃ māsaṃ vā”tiādinā vuttānukkamena yojetabbaṃ.",
  "tika-s0201t:1684_0": "Sarīraphāsukatthāyāti ekasmiṃyeva ṭhāne nibaddhavāsena ussannadhātukassa sarīrassa",
  "tika-s0201t:1684_1": "virecanena phāsubhāvatthāya. Aṭṭhuppattikālābhikaṅkhanatthāyāti aggikkhandhūpamasutta",
  "tika-s0201t:1684_2": "maghadevajātakādidesanānaṃ viya dhammadesanāya aṭṭhuppattikālassa ākaṅkhanena. Surāpānasikkhāpadapaññāpane",
  "tika-s0201t:1684_3": "viya sikkhāpadapaññāpanatthāya. Bodhaneyyasatte aṅgulimālādike bodhanatthāya. Nibaddhavāsañca",
  "tika-s0201t:1684_4": "puggalaṃ uddissa cārikā nibaddhacārikā.",
  "tika-s0201t:1685_0": "255. Apariggahabhāvaṃ katthaci alaggabhāvaṃ dassetuṃ “yūthaṃ pahāya…pe… mattahatthī",
  "tika-s0201t:1685_1": "viyā”ti vuttaṃ. Asahāyakiccoti sahāyakiccarahito sīho viya. Tenassa ekavihāritaṃ",
  "tika-s0201t:1685_2": "tejavantatañca dasseti. Tadā pana kāyaviveko na sakkā laddhunti idamettha kāraṇaṃ",
  "tika-s0201t:1685_3": "daṭṭhabbaṃ. Bahūhītiādi pana sabhāvadassanavasena vuttaṃ. Therassa parisā suvinītā",
  "tika-s0201t:1685_4": "ciṇṇagaruvāsā garuno icchānurūpameva vattati.",
  "tika-s0201t:1686_0": "Vuttakāraṇayutte addhānagamane cārikānaṃ vohāro sāsane niruḷhoti āha “kiñcāpī”tiādi.",
  "tika-s0201t:1686_1": "Kenacideva nimittena kismiñci atthe pavattāya saññāya tannimittarahitepi aññasmiṃ",
  "tika-s0201t:1686_2": "pavatti ruḷhī nāma. Vijitamārattā saṅgāmavijayamahāyodho viya. Aññaṃ sevitvāti “mama",
  "tika-s0201t:1686_3": "āgatabhāvaṃ satthu ārocehī”ti ārocanatthaṃ aññaṃ bhikkhuṃ sevitvā.",
  "tika-s0201t:1687_0": "Bhagavā dhammaṃ desento taṃtaṃpuggalajjhāsayānurūpaṃ tadanucchavikameva dhammiṃ kathaṃ",
  "tika-s0201t:1687_1": "karotīti dassento “cūḷagosiṅgasutte”tiādimāha. Tattha sāmaggirasānisaṃsanti “kacci",
  "tika-s0201t:1687_2": "pana vo, anuruddhā, samaggā sammodamānā”tiādinā sāmaggirasānisaṃsaṃ kathesi. Āvasathānisaṃsanti",
  "tika-s0201t:1687_3": "“sītaṃ uṇhaṃ paṭihanatī”tiādinā āvasathapaṭisaṃyuttaṃ ānisaṃsaṃ. Satipaṭilābhikanti",
  "tika-s0201t:1687_4": "jotipālatthere lāmakaṃ ṭhānaṃ otiṇṇamatte mahābodhipallaṅke pana sabbaññutaṃ paṭivijjhituṃ",
  "tika-s0201t:1687_5": "patthanaṃ katvā pāramiyo pūrento āgato. Tādisassa nāma pamādavihāro na yuttoti yathā",
  "tika-s0201t:1687_6": "kassapo bhagavā bodhisattassa satiṃ paṭilabhituṃ dhammiṃ kathaṃ kathesi, tathā ayaṃ",
  "tika-s0201t:1687_7": "bhagavā tameva pubbenivāsapaṭisaṃyuttakathaṃ bhikkhūnaṃ ghaṭikārasuttaṃ kathesi.",
  "tika-s0201t:1687_8": "Cattāro dhammuddeseti – “upanīyati loko addhuvo, atāṇo loko anabhissaro, assako loko",
  "tika-s0201t:1687_9": "sabbaṃ pahāya gamanīyaṃ, ūno loko atitto taṇhādāso cā”ti ime cattāro dhammuddese",
  "tika-s0201t:1687_10": "kathesi. Kāmañcete dhammuddesā raṭṭhapālasutte āyasmatā raṭṭhapālattherena rañño",
  "tika-s0201t:1687_11": "korabyassa kathitā, te pana bhagavato eva āharitvā therena tattha kathitāti vuttaṃ",
  "tika-s0201t:1687_12": "“raṭṭhapālasutte”tiādi. Tathā hi vuttaṃ sutte – “atthi kho, mahārāja, tena bhagavatā",
  "tika-s0201t:1687_13": "jānatā passatā arahatā sammāsambuddhena cattāro dhammuddesā uddiṭṭhā”tiādi pānakānisaṃsakathanti",
  "tika-s0201t:1687_14": "“aggihuttaṃ mukhaṃ yaññā”tiādinā anumodanaṃ vatvā puna pakiṇṇakakathāvasena pānakapaṭisaṃyuttaṃ",
  "tika-s0201t:1687_15": "ānisaṃsakathaṃ kathesi. Ekībhāve ānisaṃsaṃ kathesi, yaṃ sandhāya vuttaṃ “atha kho",
  "tika-s0201t:1687_16": "bhagavā āyasmantaṃ bhaguṃ dhammiyā kathāya sandassesī”tiādi. Anantanayanti aparimāṇadesanānayaṃ",
  "tika-s0201t:1687_17": "appicchatādipaṭisaṃyuttaṃ dhammiṃ kathaṃ. Tenāha “puṇṇa, ayampi appicchakathāyevā”tiādi",
  "tika-s0201t:1687_18": "bahūhi pariyāyehi nānānayaṃ deseti. Kathaṃ tathā desitaṃ thero aññāsīti āha “paṭisambhidāpattassa…pe… ahosī”ti.",
  "tika-s0201t:1688": "Cārikādivaṇṇanā niṭṭhitā.",
  "tika-s0201t:1689": "Sattavisuddhipañhavaṇṇanā",
  "tika-s0201t:1690_0": "256. Tato paṭṭhāyāti. Yadā jātibhūmakā bhikkhū satthu sammukhā therassa vaṇṇaṃ bhāsiṃsu,",
  "tika-s0201t:1690_1": "tato paṭṭhāya. Sīsānulokī hutvā piṭṭhito piṭṭhito anubandhanaṃ therena samāgame ādaravasena",
  "tika-s0201t:1690_2": "katanti daṭṭhabbaṃ. Tathā hi vuttaṃ pāṭhe “appeva nāmā”tiādi, “taramānarūpo”ti ca.",
  "tika-s0201t:1690_3": "Yaṃ pana vuttaṃ aṭṭhakathāyaṃ “ekasmiṃ ṭhāne nilīna”ntiādi, taṃ akāraṇaṃ. Na hi dhammasenāpati",
  "tika-s0201t:1690_4": "tassa therassa nisinnaṭṭhānaṃ abhiññāñāṇena jānituṃ na sakkoti. “Kacci nu kho maṃ",
  "tika-s0201t:1690_5": "adisvāva gamissatī”ti ayampi cintā ādaravasenevāti yuttaṃ. Na hi satthāraṃ daṭṭhuṃ",
  "tika-s0201t:1690_6": "āgato sāvako api āyasmā aññātakoṇḍañño satthukappaṃ dhammasenāpatiṃ tattha vasantaṃ",
  "tika-s0201t:1690_7": "adisvāva gacchanako nāma atthi. Divāvihāranti sampadāne upayogavacananti āha “divāvihāratthāyā”ti.",
  "tika-s0201t:1691_0": "257. Purimakathāyāti paṭhamālāpe. Appatiṭṭhitāyāti nappavattitāya. Pacchimakathā",
  "tika-s0201t:1691_1": "na jāyatīti pacchā vattabbakathāya avasaro na hoti. Satta visuddhiyo pucchi diṭṭhasaṃsandanavasena.",
  "tika-s0201t:1691_2": "Ñāṇadassanavisuddhi nāma ariyamaggo. Yasmā tato uttarimpi pattabbaṃ attheva, tasmā",
  "tika-s0201t:1691_3": "“catupārisuddhisīlādīsu ṭhitassapi brahmacariyavāso matthakaṃ na pāpuṇātī”ti vuttaṃ.",
  "tika-s0201t:1691_4": "Tasmāti brahmacariyavāsassa matthakaṃ appattattā. Sabbaṃ paṭikkhipīti sattamampi",
  "tika-s0201t:1691_5": "pañhaṃ paṭikkhipi, itaresu vattabbameva natthi.",
  "tika-s0201t:1692_0": "Appaccayaparinibbānanti anupādisesanibbānamāha. Idāni pakārantarenapi anupādāparinibbānaṃ",
  "tika-s0201t:1692_1": "dassetuṃ “dvedhā”tiādi vuttaṃ. Tattha gahaṇūpādānanti daḷhaggahaṇabhūtaṃ upādānaṃ.",
  "tika-s0201t:1692_2": "Tenāha “kāmupādānādika”nti. Paccayūpādānanti yaṃ kiñci paccayamāha. So hi attano",
  "tika-s0201t:1692_3": "phalaṃ upādiyati upādānavasena gaṇhatīti upādānanti vuccati. Tenāha “paccayūpādānaṃ",
  "tika-s0201t:1692_4": "nāma…pe… paccayā”ti. “Anupādāya āsavehi cittaṃ vimuccatī”ti vacanato arahattaphalaṃ",
  "tika-s0201t:1692_5": "anupādāparinibbānanti kathenti. Na ca upādānasampayuttanti upādānehi etaṃ na sahitaṃ",
  "tika-s0201t:1692_6": "nāpi upādānehi saha pavatti hutvā. Na ca kañci dhammaṃ upādiyatīti kassaci dhammassa",
  "tika-s0201t:1692_7": "ārammaṇakaraṇavasena na upādiyati. Parinibbutanteti aggamaggena kātabbakilesaparinibbānapariyosānante",
  "tika-s0201t:1692_8": "jātattā. Amatadhātumeva anupādāparinibbānaṃ kathenti, kathentānañca yathā tassa koci",
  "tika-s0201t:1692_9": "paccayo nāma natthi, evaṃ adhigatopi yathā koci paccayo nāma na hoti, tathā parinibbānaṃ",
  "tika-s0201t:1692_10": "apaccayaparinibbānanti dassento “ayaṃ anto”tiādimāha. Puna pucchaṃ ārabhi anupādāparinibbānaṃ",
  "tika-s0201t:1692_11": "sarūpato patiṭṭhāpetukāmo.",
  "tika-s0201t:1693_0": "258. Sabbaparivattesūti sabbesu pañhaparivattanesu, pañhavāresūti attho. Sagahaṇadhammamevāti",
  "tika-s0201t:1693_1": "“etaṃ mamā”tiādinā gaṇhatīti gahaṇaṃ, saha gahaṇenāti sagahaṇaṃ, upādāniyanti attho.",
  "tika-s0201t:1693_2": "Vivaṭṭasannissitassa abhāvato vaṭṭameva anugatoti vaṭṭānugato. Tenāha “catupārisuddhisīlamattassapi",
  "tika-s0201t:1693_3": "abhāvato”ti. Yo pana catubbidhe vivaṭṭūpanissaye sīle ṭhito, sopi “aññatra imehi",
  "tika-s0201t:1693_4": "dhammehī”ti vattabbataṃ arahati.",
  "tika-s0201t:1694": "Sattavisuddhipañhavaṇṇanā niṭṭhitā.",
  "tika-s0201t:1695": "Sattarathavinītavaṇṇanā",
  "tika-s0201t:1696_0": "259. Nissakkavacanametaṃ “yāva heṭṭhimasopānakaḷevarā”tiādīsu viya. Atthoti payojanaṃ.",
  "tika-s0201t:1696_1": "Cittavisuddhi hettha sīlavisuddhiṃ payojeti tassa tadatthattā. Sīlavisuddhikiccaṃ",
  "tika-s0201t:1696_2": "kataṃ nāma hoti samādhisaṃvattanato. Samādhisaṃvattanikā hi sīlavisuddhi nāma. Sabbapadesūti",
  "tika-s0201t:1696_3": "“cittavisuddhi yāvadeva diṭṭhivisuddhatthā”tiādīsu sabbapadesu, diṭṭhivisuddhiyaṃ",
  "tika-s0201t:1696_4": "ṭhitassa cittavisuddhakiccaṃ kataṃ nāma hotītiādinā yojetabbaṃ.",
  "tika-s0201t:1697_0": "Sāvatthinagaraṃ viya sakkāyanagaraṃ atikkamitabbattā. Sāketanagaraṃ viya nibbānanagaraṃ",
  "tika-s0201t:1697_1": "pāpuṇitabbattā. Accāyikassa kiccassa uppādakālo viya navameneva khaṇena pattabbassa",
  "tika-s0201t:1697_2": "abhisamayakiccassa upādakālo. Yathā rañño sattamena rathavinītena sākete antepuradvāre",
  "tika-s0201t:1697_3": "oruḷhassa na tāva kiccaṃ niṭṭhitaṃ nāma hoti, saṃvidhātabbasaṃvidhānaṃ ñātimittagaṇaparivutassa",
  "tika-s0201t:1697_4": "surasabhojanaparibhoge niṭṭhitaṃ nāma siyā, evametaṃ ñāṇadassanavisuddhiyā kilese",
  "tika-s0201t:1697_5": "khepetvā tesaṃyeva paṭippassaddhipahānasādhakaariyaphalasamaṅgikāle abhisamayakiccaṃ",
  "tika-s0201t:1697_6": "niṭṭhitaṃ nāma hoti. Tenāha “yogino…pe… kālo daṭṭhabbo”ti. Tattha paropaṇṇāsa kusaladhammā",
  "tika-s0201t:1697_7": "nāma cittuppādapariyāpannā phassādayo paropaṇṇāsa anavajjadhammā. Nirodhasayaneti nibbānasayane.",
  "tika-s0201t:1698_0": "“Visuddhiyo”ti vā “kathāvatthūnī”ti vā atthato ekaṃ, byañjanameva nānanti tesaṃ atthato",
  "tika-s0201t:1698_1": "anaññabhāvaṃ dassetuṃ “itī”ti āraddhaṃ. Āyasmā puṇṇo dasa kathāvatthūni vissajjesīti",
  "tika-s0201t:1698_2": "satta visuddhiyo nāma vissajjantopi dasa kathāvatthūni vissajjesi tesaṃ atthato anaññattā.",
  "tika-s0201t:1698_3": "Eteneva dhammasenāpati sāriputtatthero satta visuddhiyo pucchanto dasa kathāvatthūni",
  "tika-s0201t:1698_4": "pucchīti ayampi attho vuttovāti veditabbo. Nti pañhaṃ. Kiṃ jānitvā pucchīti visuddhipariyāyena",
  "tika-s0201t:1698_5": "kathāvatthūni pucchāmīti kiṃ jānitvā pucchi. Dasakathāvatthulābhinaṃ theraṃ visuddhiyo",
  "tika-s0201t:1698_6": "pucchanto pucchitaṭṭhāneyeva pucchanena kiṃ titthakusalo vā pana hutvā visayasmiṃ",
  "tika-s0201t:1698_7": "pucchi, udāhu pānīyatthikamatitthehi chinnataṭehi pātento viya atitthakusalo hutvā",
  "tika-s0201t:1698_8": "apucchitabbaṭṭhāne avisayasmiṃ pucchīti yojanā. Iminā nayena vissajjanapakkhepi atthayojanā",
  "tika-s0201t:1698_9": "veditabbā. Yadatthamassa vicāraṇā āraddhā, taṃ dassentena “titthakusalo hutvā”tiādiṃ",
  "tika-s0201t:1698_10": "vatvā visuddhikathāvatthūnaṃ atthato anaññattepi ayaṃ viseso veditabboti dassetuṃ",
  "tika-s0201t:1698_11": "“yaṃ hī”tiādi vuttaṃ. Tadamināti yaṃ “saṃkhittaṃ, vitthiṇṇa”nti ca vuttaṃ, taṃ iminā",
  "tika-s0201t:1698_12": "idāni vuccamānena nayena vidhinā veditabbaṃ.",
  "tika-s0201t:1699_0": "Ekā sīlavisuddhīti visuddhīsu visuṃ ekā sīlavisuddhi. Dasasu kathāvatthūsu cattāri",
  "tika-s0201t:1699_1": "kathāvatthūni hutvā āgatā appicchatādīhi vinā sīlavisuddhiyā asambhavato. Appicchakathātiādīsu",
  "tika-s0201t:1699_2": "kathāsīsena dasakathāvatthu gahitaṃ. Kathetabbattā vā vatthu kathāvatthūti vuttaṃ.",
  "tika-s0201t:1699_3": "Evañca upakārato, sabhāvato vā catunnaṃ kathāvatthūnaṃ sīlavisuddhisaṅgaho daṭṭhabbo.",
  "tika-s0201t:1699_4": "Tiṇṇaṃ kathāvatthūnaṃ cittavisuddhisaṅgahepi eseva nayo. Pañca visuddhiyoti nāmarūpaparicchedo",
  "tika-s0201t:1699_5": "diṭṭhivisuddhi, sappaccayanāmarūpadassanaṃ kaṅkhāvitaraṇavisuddhi, vipassanupakkilese",
  "tika-s0201t:1699_6": "pahāya uppannaṃ vipassanāñāṇaṃ maggāmaggañāṇadassanavisuddhi, udayabbayañāṇādi navavidhañāṇaṃ",
  "tika-s0201t:1699_7": "paṭipadāñāṇadassanavisuddhi, ariyamaggañāṇaṃ ñāṇadassanavisuddhīti imā pañca visuddhiyo.",
  "tika-s0201t:1700": "Sattarathavinītavaṇṇanā niṭṭhitā.",
  "tika-s0201t:1701_0": "260. Sammoditunti anantaraṃ vuccamānena sammodituṃ. Aṭṭhānaparikappenāti akāraṇassa",
  "tika-s0201t:1701_1": "vatthuno parikappanena tadā asambhavantaṃ atthaṃ parikappetvā vacanena. Abhiṇhadassanassāti",
  "tika-s0201t:1701_2": "niccadassanassa, niyatadassanassāti attho.",
  "tika-s0201t:1702_0": "Ukkhipīti guṇato kathitabhāvena ukkaṃseti. Therassāti āyasmato puṇṇattherassa. Imasmiṃ",
  "tika-s0201t:1702_1": "ṭhāne imasmiṃ kāraṇe ekapadeneva sāvakavisaye anaññasādhāraṇaguṇāvikaraṇanimittaṃ.",
  "tika-s0201t:1702_2": "Idāni tamevatthaṃ pākaṭataraṃ kātuṃ “amaccañhī”tiādi vuttaṃ. Apacāyamānoti pūjayanto.",
  "tika-s0201t:1703_0": "“Anumassa anumassa pucchitā”ti vuttattā vicāraṇavasenāha “kiṃ pana pañhassa pucchanaṃ",
  "tika-s0201t:1703_1": "bhāriyaṃ udāhu vissajjana”nti. Sahetukaṃ katvāti yuttāyuttaṃ katvā. Sakāraṇanti tasseva",
  "tika-s0201t:1703_2": "vevacanaṃ. Pucchanampīti evaṃ sahadhammena pucchitabbamatthaṃ sayaṃ sampādetvā pucchanampi",
  "tika-s0201t:1703_3": "bhāriyaṃ dukkaraṃ. Vissajjanampīti sahadhammena vissajjanampi dukkaraṃ. Evañhi vissajjento",
  "tika-s0201t:1703_4": "viññūnaṃ cittaṃ ārādhetīti. Yathānusandhināva desanā niṭṭhitāādito saparikkhāraṃ",
  "tika-s0201t:1703_5": "sīlaṃ, majjhe samādhiṃ, ante vasībhāvappattaṃ paññaṃ dassetvā desanāya niṭṭhāpitattāti.",
  "tika-s0201t:1704": "Rathavinītasuttavaṇṇanāya līnatthappakāsanā samattā.",
  "tika-s0201t:1705": "5. Nivāpasuttavaṇṇanā",
  "tika-s0201t:1706_0": "261. Nivappatīti nivāpo, nivāpaṃ vatteti, nivāpabhojanaṃ vā etassāti nevāpiko, nivāpena",
  "tika-s0201t:1706_1": "mige palobhetvā gaṇhanakamāgaviko. Tiṇabījānīti nivāpatiṇabījāni. Vappanti sassaṃ",
  "tika-s0201t:1706_2": "viya vapitabbaṭṭhena vappaṃ. “Mayaṃ viya aññe ke īdisaṃ labhissantī”ti mānamadaṃ",
  "tika-s0201t:1706_3": "āpajjissanti. Vissaṭṭhasatibhāvanti anussaṅkitaparisaṅkitabhāvaṃ. Tiracchānā hi vijātiyabalavatiracchānavasanaṭṭhānesu",
  "tika-s0201t:1706_4": "sāsaṅkā ubbiggahadayā appamattā honti visesato māgavikādimanussūpacāre, rasataṇhāya",
  "tika-s0201t:1706_5": "pana baddhā pamādaṃ āpajjassanti. Nivapati etthāti nivāpo, nivāpabhūmi nivāpaṭṭhānaṃ.",
  "tika-s0201t:1706_6": "Tenāha “nivāpaṭṭhāne”ti. “Yathākāmakaraṇīyā”ti vuttamatthaṃ vivarituṃ “ekaṃ kirā”tiādi",
  "tika-s0201t:1706_7": "vuttaṃ. Tattha nīvāravanaṃ viyāti nīvārassa samūho viya. Nīvāro nāma araññe sayaṃjātavīhijāti.",
  "tika-s0201t:1706_8": "Meghamālā viyāti meghaghaṭā viya. Ekagghananti ekajjhaṃ viya aviraṭṭhaṃ. Pakkamantīti",
  "tika-s0201t:1706_9": "āsaṅkaparisaṅkā hutvā pakkamanti. Kaṇṇe cālayamānāti anāsaṅkantānaṃ pahaṭṭhākāradassanaṃ.",
  "tika-s0201t:1706_10": "Maṇḍalagumbanti maṇḍalakākārena ṭhitaṃ gumbaṃ.",
  "tika-s0201t:1707": "262. Kappetvāti upamābhāvena parikappetvā. Mige attano vase vattāpanaṃ vasībhāvo. So eva ijjhanaṭṭhena iddhi, pabhāvanaṭṭhena ānubhāvo.",
  "tika-s0201t:1708_0": "263. Bhayena bhogatoti bhayena saha sabhayaṃ nivāpaparibhogato. Balavīriyanti kāyabalañca",
  "tika-s0201t:1708_1": "uṭṭhānavīriyañca. Aṭṭhakathāyaṃ pana balameva vīriyaṃ. Balanti ca sarīrabalaṃ, tañca",
  "tika-s0201t:1708_2": "atthato manasikāramaggehi aparāparaṃ sañcaraṇakavātoti vuttaṃ “aparāparaṃ sañcaraṇavāyodhātū”ti.",
  "tika-s0201t:1709_0": "264. Sikkhitakerāṭikāti paricitasāṭheyyā, vañcakāti attho. Iddhimanto viya ānubhāvavanto",
  "tika-s0201t:1709_1": "viya. Pacurajanehi parabhūtā jātāti parajanā, mahābhūtā. Tenāha “yakkhā”ti. Samantā",
  "tika-s0201t:1709_2": "sappadesanti samantato padesavantaṃ vipulokāsasannivāsaṭṭhānaṃ. Tassa pana sappadesatā",
  "tika-s0201t:1709_3": "mahāokāsatāyāti vuttaṃ “mahantaṃ okāsa”nti.",
  "tika-s0201t:1710_0": "265. Ghaṭṭessantīti “sabhayasamuṭṭhāna”nti saññādānavasena cittaṃ cetessanti, tāsessantīti",
  "tika-s0201t:1710_1": "attho. Pariccajissantīti nibbisissanti. Mahallakoti jātiyā mahallako jiṇṇo. Dubbaloti",
  "tika-s0201t:1710_2": "byādhivasena, pakatiyā vā balavirahito.",
  "tika-s0201t:1711_0": "267. Nivāpasadisatāya nivāpoti vā. Lokapariyāpannaṃ hutvā kilesehi āmasitabbatāya",
  "tika-s0201t:1711_1": "lokāmisānīti vā. Vaṭṭe āmisabhūtattā vaṭṭāmisabhūtānaṃ. Vasaṃ vattetīti kāmaguṇehi",
  "tika-s0201t:1711_2": "kāmaguṇe giddhe satte tasseva gedhassa vasena attano vase vattetīti. Tenāha –",
  "tika-s0201t:1712": "“Antalikkhacaro pāso, yvāyaṃ carati mānaso;",
  "tika-s0201t:1713": "Tena taṃ bādhayissāmi, na me samaṇa mokkhasī”ti. ;",
  "tika-s0201t:1714": "Ayanti paṭhamamigajātūpamā. Vānapatthassa satova papañcaparadattikādisaputtadāranikkhamanaṃ sandhāyāha “saputtabhariyapabbajjāyā”ti.",
  "tika-s0201t:1715_0": "268. Kāmato cittassa vimutti idha cetovimuttīti adhippetāti āha “cetovimutti nāma…pe…",
  "tika-s0201t:1715_1": "uppannaajjhāsayo”ti. Kāme vissajjetvā puna tattha nimuggatāya dutiyasamaṇabrāhmaṇā",
  "tika-s0201t:1715_2": "dutiyamigajātūpamā vuttā.",
  "tika-s0201t:1716_0": "269. Tatiyasamaṇabrāhmaṇā yathāpariccatte kāme pariccajitvā evaṃ ṭhitā, na dutiyā",
  "tika-s0201t:1716_1": "viya tattha nimuggāti adhippāyena “kiṃ pana te akaṃsū”ti pucchati. Itare kāmaṃ ujukaṃ",
  "tika-s0201t:1716_2": "kāmaguṇesu na nimuggā, pariyāyena pana nimuggā diṭṭhijālena ca ajjhotthaṭāti dassento",
  "tika-s0201t:1716_3": "“gāmanigamajanapadarājadhāniyo”tiādimāha. Diṭṭhijālampi taṇhājālānugatamevāti āha",
  "tika-s0201t:1716_4": "“mārassa pāpimato diṭṭhijālena parikkhipitvā”ti.",
  "tika-s0201t:1717_0": "271. Khandhakilesābhisaṅkhāramārā vā idha māraggahaṇena gahitāti daṭṭhabbaṃ. Akkhīni",
  "tika-s0201t:1717_1": "bhindi daṭṭhuṃ asamatthabhāvāpādanena. Tenāha “vipassanāpādakajjhāna”ntiādi. Kiñcāpi",
  "tika-s0201t:1717_2": "māro yaṃ kiñci jhānaṃ samāpannassapi bhikkhuno cittaṃ imaṃ nāma ārammaṇaṃ nissāya",
  "tika-s0201t:1717_3": "vattatīti na jānāti, idhādhippetassa pana bhikkhuno vasena “vipassanāpādakajjhāna”nti",
  "tika-s0201t:1717_4": "vuttaṃ. Teneva pariyāyenāti “na mārassa akkhīni bhindī”ti evamādinā yathāvuttapariyāyena.",
  "tika-s0201t:1717_5": "Adassanaṃ gatoti etthāpi eseva nayo. Cakkhussa padaṃ patiṭṭhāti ca idha ārammaṇaṃ",
  "tika-s0201t:1717_6": "adhippetaṃ taṃ pariggayha pavattanatoti āha “appatiṭṭhaṃ nirārammaṇa”nti. Soti māro.",
  "tika-s0201t:1717_7": "Disvāti dassanahetu. Yasmā maggena catusaccadassanahetu āsavā na parikkhīṇā. Phalakkhaṇe",
  "tika-s0201t:1717_8": "hi te khīṇāti vuccantīti.",
  "tika-s0201t:1718_0": "Loketi sattaloke saṅkhāraloke ca. Sattavisattabhāvenāti laggabhāvena ceva savisesaṃ",
  "tika-s0201t:1718_1": "āsattabhāvena ca. Atha vātiādinā niddesanayavasena visattikāpadaṃ niddisati. Visatāti",
  "tika-s0201t:1718_2": "vitthaṭā rūpādīsu tebhūmakadhammesu byāpanavasena visaṭāti purimavacanameva takārassa",
  "tika-s0201t:1718_3": "ṭakāraṃ katvā vuttaṃ. Visālāti vipulā. Visakkatīti parisakkati sahati. Ratto hi rāgavatthunā",
  "tika-s0201t:1718_4": "pādena tāliyamānopi sahati. Osakkanaṃ, vipphandanaṃ vā visakkanantipi vadanti. Visaṃharatīti",
  "tika-s0201t:1718_5": "yathā tathā kāmesu ānisaṃsaṃ dassentī vividhehi ākārehi nekkhammābhimukhappavattito",
  "tika-s0201t:1718_6": "cittaṃ saṃharati saṅkhipati, visaṃ vā dukkhaṃ, taṃ harati upanetīti attho. Visaṃvādikāti",
  "tika-s0201t:1718_7": "aniccādiṃ niccādito gaṇhāpentī visaṃvādikā hoti. Dukkhanibbattakassa kammassa hetubhāvato",
  "tika-s0201t:1718_8": "visamūlā, visaṃ vā dukkhadukkhādibhūtā vedanā mūlaṃ etissāti visamūlā. Dukkhasamudayattā",
  "tika-s0201t:1718_9": "visaṃ phalaṃ etissāti visaphalā. Taṇhāya rūpādikassa dukkhasseva paribhogo hoti,",
  "tika-s0201t:1718_10": "na amatassāti sā “visaparibhogā”ti vuttā. Sabbattha niruttivasena saddasiddhi veditabbā.",
  "tika-s0201t:1718_11": "Yo panettha padhāno attho, taṃ dassetuṃ puna “visālā vā panā”tiādi vuttaṃ. Nittiṇṇo",
  "tika-s0201t:1718_12": "uttiṇṇoti upasaggavasena padaṃ vaḍḍhitaṃ. Niravasesato vā tiṇṇo nittiṇṇo. Tena tena",
  "tika-s0201t:1718_13": "maggena uddhamuddhaṃ tiṇṇo uttiṇṇo. Yaṃ panettha atthato avibhattaṃ, taṃ suviññeyyameva.",
  "tika-s0201t:1719": "Nivāpasuttavaṇṇanāya līnatthappakāsanā samattā.",
  "tika-s0201t:1720": "6. Pāsarāsisuttavaṇṇanā",
  "tika-s0201t:1721_0": "272. Sādhumayanti ettha sādhu-saddo āyācanattho, na “sādhāvuso”tiādīsu viya abhinandanādiatthoti",
  "tika-s0201t:1721_1": "āha “āyācantā”ti. Tenāha pāḷiyaṃ “labheyyāmā”tiādi vuttaṃ. Na sakkonti, kasmā? Buddhā",
  "tika-s0201t:1721_2": "hi garū honti, paramagarū uttamaṃ gāravaṭṭhānaṃ, na yathā tathā upasaṅkamanīyā. Tenāha",
  "tika-s0201t:1721_3": "“ekacāriko sīho”tiādi.",
  "tika-s0201t:1722_0": "“Pākaṭakiriyāyā”ti saṅkhepena vuttaṃ vivarituṃ “yaṃ hī”tiādi vuttaṃ. Bhagavā sabbakālaṃ",
  "tika-s0201t:1722_1": "kimevamakāsīti? Na sabbakālamevamakāsi. Yadā pana akāsi, taṃ dassetuṃ “bhagavā paṭhamabodhiya”ntiādi",
  "tika-s0201t:1722_2": "vuttaṃ. Manussattabhāveti iminā purisattabhāvaṃ ulliṅgeti. Dhanapariccāgo kato nāma",
  "tika-s0201t:1722_3": "natthi bhagavato dharamānakāleti adhippāyo.",
  "tika-s0201t:1723_0": "Mālākacavaranti milātamālākacavaraṃ. Rajojallaṃ na upalimpati acchatarachavibhāvato.",
  "tika-s0201t:1723_1": "Vuttañhetaṃ “sukhumattā chaviyā kāye rajojallaṃ na limpatī”ti. Yadi evaṃ kasmā bhagavā",
  "tika-s0201t:1723_2": "nahāyatīti āha “utuggahaṇattha”nti.",
  "tika-s0201t:1724_0": "Vihāroti jetavanavihāro. Vīsatiusabhaṃ gāvutassa catuttho bhāgoti vadanti. Kadācīti",
  "tika-s0201t:1724_1": "kasmiñci buddhuppāde. Acalamevāti aparivattameva anaññabhāvato, mañcānaṃ pana appamahantatāhi",
  "tika-s0201t:1724_2": "pādānaṃ patiṭṭhitaṭṭhānassa hānivaḍḍhiyo hontiyeva.",
  "tika-s0201t:1725_0": "Yantanāḷikāhi paripuṇṇasuvaṇṇarasadhārāhi. Nhānavattanti “pabbajitena nāma evaṃ nhāyitabba”nti",
  "tika-s0201t:1725_1": "nahānacārittaṃ dassetvā. Yasmā bhagavato sarīraṃ sudhantacāmīkarasamānavaṇṇaṃ suparisodhitapavāḷarucirakaracaraṇāvaraṃ",
  "tika-s0201t:1725_2": "suvisuddhanīlaratanāvaḷisadisakesatanuruhaṃ, tasmā tahaṃ tahaṃ vinissatajātihiṅgulakarasūpasobhitaṃ",
  "tika-s0201t:1725_3": "upari mahaggharatanāvaḷisañchāditaṃ jaṅgamamiva kanakagirisikharaṃ virocittha. Tasmiñca",
  "tika-s0201t:1725_4": "samaye dasabalassa sarīrato nikkhamitvā chabbaṇṇarasmiyo samantato asītihatthappamāṇe",
  "tika-s0201t:1725_5": "padese ādhāvantī vidhāvantī ratanāvaḷiratanadāma-ratanacuṇṇa-vippakiṇṇaṃ viya, pasāritaratanacittakañcanapaṭṭamiva,",
  "tika-s0201t:1725_6": "āsiñcamānalākhārasadhārā-citamiva, ukkāsatanipātasamākulamiva, nirantaraṃ vippakiṇṇa-kaṇikāra-kiṅkiṇika-pupphamiva,",
  "tika-s0201t:1725_7": "vāyuvegasamuddhata-cinapiṭṭhacuṇṇa-rañjitamiva, indadhanu-vijjulatā-vitānasanthatamiva,",
  "tika-s0201t:1725_8": "gaganatalaṃ taṃ ṭhānaṃ pavanañca sammā pharanti. Tena vuttaṃ “vaṇṇabhūmi nāmesā”tiādi.",
  "tika-s0201t:1725_9": "Atthanti upameyyatthaṃ. Upamāyoti “īdiso ca hotī”ti yathārahaṃ tadanucchavikā upamā.",
  "tika-s0201t:1725_10": "Kāraṇānīti upamupameyyasambandhavibhāvanāni kāraṇāni. Pūretvāti vaṇṇanaṃ paripuṇṇaṃ",
  "tika-s0201t:1725_11": "katvā. Thāmo veditabbo “atitthe pakkhando”ti avattabbattā.",
  "tika-s0201t:1726_0": "273. Kaṇṇikāti sarīragatabindukatāni maṇḍalāni. Parikkhārabhaṇḍanti uttarāsaṅgaṃ",
  "tika-s0201t:1726_1": "saṅghāṭiñca sandhāya vadati. Kiṃ panāyaṃ nayo buddhānampi sarīre hotīti? Na hoti,",
  "tika-s0201t:1726_2": "vattadassanatthaṃ panetaṃ katanti dassetuṃ “buddhānaṃ panā”tiādi vuttaṃ. Gamanavasena",
  "tika-s0201t:1726_3": "kāyassābhinīharaṇaṃ gamanābhihāro. Yathādhippāyāvattanaṃ adhippāyakopanaṃ.",
  "tika-s0201t:1727_0": "Aññatarāya pāramiyāti nekkhammapāramiyā. Vīriyapāramiyāti apare. Mahābhinikkhamanassāti",
  "tika-s0201t:1727_1": "mahantassa carimabhave abhinikkhamanassa. Tañhi mahantaṃ bhogakkhandhaṃ mahantañca",
  "tika-s0201t:1727_2": "ñātiparivaṭṭaṃ mahantañca cakkavattisiriṃ pajahitvā sadevakassa lokassa samārakassa",
  "tika-s0201t:1727_3": "ca acinteyyāparimeyyabhedassa mahato atthāya hitāya sukhāya pavattattā mahanīyatāya",
  "tika-s0201t:1727_4": "ca mahantaṃ abhinikkhamananti vuccati.",
  "tika-s0201t:1728_0": "Purimoti “katamāya nu kathāya sannisinnā bhavathā”ti evaṃ vuttaattho. Kā ca pana",
  "tika-s0201t:1728_1": "voti ettha ca-saddo byatireke. Tena yathāpucchitāya kathāya vakkhamānaṃ vippakatabhāvaṃ",
  "tika-s0201t:1728_2": "joteti. Pana-saddo vacanālaṅkāre. Yāya hi kathāya te bhikkhū sannisinnā, sā eva antarākathābhūtā",
  "tika-s0201t:1728_3": "vippakatā visesena puna pucchīyati. Aññāti antarā-saddassa atthamāha. Aññattho hi",
  "tika-s0201t:1728_4": "ayaṃ antarā-saddo “bhūmantaraṃ samayantara”ntiādīsu viya, antarāti vā vemajjheti",
  "tika-s0201t:1728_5": "attho. Dasakathāvatthunissitāti “kiṃ sīlaṃ nāma, kathañca pūretabbaṃ, kāni cassa",
  "tika-s0201t:1728_6": "saṃkilesavodānānī”tiādinā appicchādinissitā sīlādinissitā ca kathā. Ariyoti niddoso.",
  "tika-s0201t:1728_7": "Atha vā atthakāmehi araṇīyoti ariyo, ariyānaṃ ayanti vā ariyoti. Bhāvanāmanasikāravasena",
  "tika-s0201t:1728_8": "tuṇhī bhavanti, na ekaccabāhirakapabbajitā viya mūgabbatasamādānena. Dutiyajjhānampi",
  "tika-s0201t:1728_9": "ariyo tuṇhībhāvo vacīsaṅkhārapahānato. Mūlakammaṭṭhānanti pārihāriya kammaṭṭhānampi.",
  "tika-s0201t:1728_10": "Jhānanti dutiyajjhānaṃ.",
  "tika-s0201t:1729_0": "274. “Sannipatitānaṃ vo, bhikkhave, dvaya”nti aṭṭhuppattivasena desanā pavattāti",
  "tika-s0201t:1729_1": "tassā uparidesanāya sambandhaṃ dassetuṃ “dvemā, bhikkhave, pariyesanāti ko anusandhī”ti",
  "tika-s0201t:1729_2": "anusandhiṃ pucchati. Ayaṃ tumhākaṃ pariyesanāti yā mahābhinikkhamanapaṭibaddhā dhammī",
  "tika-s0201t:1729_3": "kathā, sā tumhākaṃ dhammapariyesanā dhammavicāraṇā ariyapariyesanā nāma. Apāyamagganti",
  "tika-s0201t:1729_4": "anatthāvahaṃ maggaṃ. Uddesānukkamaṃ bhinditvāti uddesānupubbiṃ laṅghitvā. Dhamma-saddo",
  "tika-s0201t:1729_5": "“amosadhammaṃ nibbāna”ntiādīsu viya pakatipariyāyo. Jāyanasabhāvoti jāyanapakatikoti",
  "tika-s0201t:1729_6": "attho. Sesapadesupi eseva nayo.",
  "tika-s0201t:1730_0": "Sabbatthāti yathā “puttabhariya”nti dvandasamāsavasena ekattaṃ, esa nayo sabbattha",
  "tika-s0201t:1730_1": "“dāsidāsa”ntiādīsu sabbapadesu. Parato vikāraṃ anāpajjitvā sabbadā jātarūpameva hotīti",
  "tika-s0201t:1730_2": "jātarūpaṃ, suvaṇṇaṃ. Dhavalasabhāvatāya rañjīyatīti rajataṃ, rūpiyaṃ. Idha pana suvaṇṇaṃ",
  "tika-s0201t:1730_3": "ṭhapetvā yaṃ kiñci upabhogaparibhogārahaṃ rajataṃteva gahitaṃ. Upadhīyati ettha dukkhanti",
  "tika-s0201t:1730_4": "upadhayo. Cutīsaṅkhātaṃ maraṇanti ekabhavapariyāpannaṃ khandhanirodhasaṅkhātaṃ maraṇamāha.",
  "tika-s0201t:1730_5": "Khaṇikanirodho pana khaṇe khaṇe. Tenāha “sattānaṃ viyā”ti. Saṃkilissatīti dūsavisena",
  "tika-s0201t:1730_6": "viya attānaṃ dūsissati. Tenāha bhagavā – “pañcime, bhikkhave, jātarūpassa upakkilesā",
  "tika-s0201t:1730_7": "ayo loha”ntiādi. Malaṃ gahetvāti yehi sahayogato malinaṃ hoti, tesaṃ malinabhāvapaccayānaṃ",
  "tika-s0201t:1730_8": "vasena malaṃ gahetvā. Jīraṇato jarādhammavāre jātarūpaṃ gahitanti yojanā. Ye pana",
  "tika-s0201t:1730_9": "jātidhammavārepi jātarūpaṃ na paṭhanti, tesaṃ itaresaṃ viya jīraṇadhammavāre sarūpato",
  "tika-s0201t:1730_10": "anāgatampi upadhiggahaṇena gahitamevāti daṭṭhabbaṃ. Pariggahe ṭhitānaṃ pana vasena",
  "tika-s0201t:1730_11": "vuccamāne apākaṭānampi jātijarāmaraṇānaṃ vasena yojanā labbhateva. Jātarūpasīsena",
  "tika-s0201t:1730_12": "cettha sabbassapi anindriyabaddhassa gahaṇaṃ daṭṭhabbaṃ, puttabhariyādiggahaṇena",
  "tika-s0201t:1730_13": "viya mittāmaccādiggahaṇaṃ.",
  "tika-s0201t:1731": "275. Ariyehi pariyesanā, ariyānaṃ pariyesanāti vā ariyapariyesanāti samāsadvayaṃ dasseti “ayaṃ, bhikkhave”tiādinā.",
  "tika-s0201t:1732_0": "276. Mūlato paṭṭhāyāti yaṃ mahābhinikkhamanassa mūlabhāvesuādīnavadassanaṃ, tato",
  "tika-s0201t:1732_1": "paṭṭhāya. Yasmā te bhikkhū tattha mahābhinikkhamanakathāya sannisinnā, sā ca nesaṃ",
  "tika-s0201t:1732_2": "antarākathā vippakatā, tasmā bhagavā tesaṃ mūlato paṭṭhāya mahābhinikkhamanakathaṃ",
  "tika-s0201t:1732_3": "kathetuṃ ārabhi. Ahampi pubbeti visesavacanaṃ aparipakkañāṇena sayaṃ carimabhave",
  "tika-s0201t:1732_4": "tīsu pāsādesu tividhanāṭakaparivārassa dibbasampattisadisāya mahāsampattiyā anubhavanaṃ,",
  "tika-s0201t:1732_5": "abhinikkhamitvā padhānapadahanavasena attakilamathānuyogañca sandhāyāha. Anariyapariyesanaṃ",
  "tika-s0201t:1732_6": "pariyesinti etthāpi eseva nayo. Pañcavaggiyāpīti yathāsakaṃ gihibhogaṃ anuyuttā taṃ",
  "tika-s0201t:1732_7": "pahāya pabbajitvā attakilamathānuyoge ṭhitā satthu dhammacakkapavattanadesanāya tampi",
  "tika-s0201t:1732_8": "pahāya ariyapariyesanaṃ pariyesiṃsūti.",
  "tika-s0201t:1733_0": "277. Kāmaṃ dahara-saddo “daharaṃ kumāraṃ mandaṃ uttānaseyyaka”nti ettha bāladārake",
  "tika-s0201t:1733_1": "āgato, “bhadrena yobbanena samannāgato”ti pana vakkhamānattā yuvāvatthā idha dahara-saddena",
  "tika-s0201t:1733_2": "vuttāti āha “taruṇova samāno”ti. Paṭhamavayena ekūnatiṃsavayattā. Jātiyā hi yāva",
  "tika-s0201t:1733_3": "tettiṃsavayā paṭhamavayo. Anādaratthe sāmivacanaṃ yathā “devadattassa rudantassa",
  "tika-s0201t:1733_4": "pabbajī”ti. Kāmaṃ assumuccanaṃ rodanaṃ, taṃ assumukhānanti iminā pakāsitaṃ, taṃ pana",
  "tika-s0201t:1733_5": "vatvā “rudantāna”nti vacanaṃ balavasokasamuṭṭhānaṃ ārodanavatthuṃ pakāsetīti āha",
  "tika-s0201t:1733_6": "“kanditvā rodamānāna”nti. Kiṃ kusalanti gavesamānoti kinti sabbaso avajjarahitaṃ",
  "tika-s0201t:1733_7": "ekanta niyyānikaṃ pariyesamāno. Varapadanti vaṭṭadukkhanissaraṇatthikehi ekantena",
  "tika-s0201t:1733_8": "varaṇīyaṭṭhena varaṃ, pajjitabbaṭṭhena padaṃ. Tuṅgasarīratāya dīgho, piṅgalacakkhutāya",
  "tika-s0201t:1733_9": "piṅgaloti dīghapiṅgalo. Dhammoti vinayo, samayoti attho. Sutvāva uggaṇhinti tena",
  "tika-s0201t:1733_10": "vuccamānassa savanamatteneva uggaṇhiṃ vācuggataṃ akāsiṃ.",
  "tika-s0201t:1734_0": "Paṭilapanamattakenāti puna lapanamattakena. Jānātīti ñāṇo, ñāṇoti vādo ñāṇavādo,",
  "tika-s0201t:1734_1": "taṃ ñāṇavādaṃ. “Vadāmī”ti āgatattā aṭṭhakathāyaṃ “jānāmī”ti uttamapurisavasena attho",
  "tika-s0201t:1734_2": "vutto. Aññepi bahūti aññepi bahū mama tathābhāvaṃ jānantā “ayaṃ imaṃ dhammaṃ jānātī”ti,",
  "tika-s0201t:1734_3": "“akampanīyatāya thiro”ti vā evaṃ vadanti. Lābhīti aññāsīti dhammassa uddisanena mahāpaññatāya",
  "tika-s0201t:1734_4": "“ayaṃ attanā gatamaggaṃ pavedeti, na anussutiko”ti aññāsi. Assāti bodhisattassa.",
  "tika-s0201t:1734_5": "Etadahosīti etaṃ “na kho āḷāro kālāmo”tiādi manasi ahosi, cintesīti attho.",
  "tika-s0201t:1735_0": "Heṭṭhimasamāpattīhi vinā uparimasamāpattīnaṃ sampādanassa asambhavato “satta samāpattiyo",
  "tika-s0201t:1735_1": "maṃ jānāpesī”ti āha. Payogaṃ kareyyanti bhāvanaṃ anuyuñjeyyanti attho. Evamāhāti",
  "tika-s0201t:1735_2": "evaṃ “ahaṃ, āvuso”tiādimāha, sattannaṃ samāpattīnaṃ adhigamaṃ paccaññāsīti attho.",
  "tika-s0201t:1736_0": "Anusūyakoti anissukī. Tena mahāpurise pasādaṃ pavedesi. Bodhisattassa tā samāpattiyo",
  "tika-s0201t:1736_1": "nibbattetvā ṭhitassa purimajātiparicayena ñāṇassa ca mahantatāya tāsaṃ gati ca abhisamparāyo",
  "tika-s0201t:1736_2": "ca upaṭṭhāsi. Tena “vaṭṭapariyāpannā evetā”ti nicchayo udapādi. Tenāha “nāyaṃ dhammo",
  "tika-s0201t:1736_3": "nibbidāyā”tiādi. Ekaccānaṃ virāgabhāvanāsamatikkamāvahopi neva tesampi accantāya",
  "tika-s0201t:1736_4": "samatikkamāvaho, sayañca vaṭṭapariyāpannoyeva, tasmā neva vaṭṭe nibbindanatthāya,",
  "tika-s0201t:1736_5": "yadaggena na nibbidāya, tadaggena na virajjanatthāya, rāgādīnaṃ pāpadhammānaṃ na",
  "tika-s0201t:1736_6": "nirujjhanatthāya, na upasamatthāya, tasmā taṃ abhiññeyyadhammaṃ na abhijānanatthāya…pe…",
  "tika-s0201t:1736_7": "saṃvattatīti yojanā.",
  "tika-s0201t:1737_0": "Yāvadeva ākiñcaññāyatanupapattiyāti sattasu samāpattīsu ukkaṭṭhaṃ gahetvā vadati.",
  "tika-s0201t:1737_1": "Uṭṭhāya samuṭṭhāya acutidhammaṃ pariyesituṃ yuttattā tañca anatikkantajātidhammamevāti",
  "tika-s0201t:1737_2": "mahāsatto pajahatīti āha “yañca ṭhānaṃ pāpetī”tiādi. Tato paṭṭhāyāti yadā samāpattidhammassa",
  "tika-s0201t:1737_3": "gatiñca abhisamparāyañca abbhaññāsi, tato paṭṭhāya. Makkhikāvasenāti bhojanassa makkhikāmissatāvasena.",
  "tika-s0201t:1737_4": "Manaṃ na uppādeti bhuñjitunti adhippāyo. Mahantena ussāhenāti idaṃ katipāhaṃ tattha",
  "tika-s0201t:1737_5": "bhāvanānuyogamattaṃ sandhāya vuttaṃ, na aññesaṃ viya kasiṇaparikammādikaraṇaṃ. Na",
  "tika-s0201t:1737_6": "hi antimabhavikabodhisattānaṃ samāpattinibbattane bhāriyaṃ nāma. Analaṅkaritvāti",
  "tika-s0201t:1737_7": "anu anu alaṃkatvā punappunaṃ “iminā na kiñci payojana”nti katvā.",
  "tika-s0201t:1738": "278. Vācāya uggahitamattovāti ettha pubbe vuttanayānusārena attho veditabbo.",
  "tika-s0201t:1739_0": "279. Mahāvelā viya mahāvelā, vipulavālikapuñjatāya mahanto velātaṭo viyāti attho.",
  "tika-s0201t:1739_1": "Tenāha “mahāvālikarāsīti attho”ti. Uru maru sikatā vālukā vaṇṇu vālikāti ime saddā",
  "tika-s0201t:1739_2": "samānatthā, byañjanameva nānaṃ.",
  "tika-s0201t:1740_0": "Senā nigacchi nivisi etthāti senānigamo, senāya niviṭṭhaṭṭhānaṃ. Senānigāmoti pana",
  "tika-s0201t:1740_1": "ayaṃ samaññā aparakālikā. Gocaragāmanidassanañcetaṃ. Uparisuttasminti mahāsaccakasutte.",
  "tika-s0201t:1740_2": "Idha pana bodhipallaṅko adhippeto ariyapariyesanāya vuccamānattā.",
  "tika-s0201t:1741_0": "280. “Ñāṇadassana”nti ca ekajjhaṃ gahitapadadvayavisayavisesassa anāmaṭṭhattā “me”ti",
  "tika-s0201t:1741_1": "ca gahitattā anavasesañeyyāvabodhanasamatthameva ñāṇavisesaṃ bodheti, na ñāṇamattaṃ,",
  "tika-s0201t:1741_2": "na dassanamattanti āha “sabbadhammadassanasamatthañca me sabbaññutaññāṇaṃ udapādī”ti.",
  "tika-s0201t:1741_3": "Akuppatāyāti vimokkhantatāya sabbaso paṭipakkhadhammehi asaṅkhobhanīyatāya. Tenāha",
  "tika-s0201t:1741_4": "“rāgādīhi na kuppatī”ti. Ārammaṇasantatāyapi tadārammaṇānaṃ atthi viseso yathā taṃ",
  "tika-s0201t:1741_5": "“āneñjavihāre”ti āha “akuppārammaṇatāya cā”ti. Paccavekkhaṇañāṇampīti na kevalaṃ",
  "tika-s0201t:1741_6": "sabbaññutaññāṇameva, atha kho yathādhigate paṭivedhasaddhamme ekūnavīsatividhapaccavekkhaṇañāṇampi.",
  "tika-s0201t:1742_0": "281. Paṭividdhoti sayambhuñāṇena “idaṃ dukkha”ntiādinā paṭimukhaṃ nibbijjhanavasena",
  "tika-s0201t:1742_1": "patto, yathābhūtaṃ avabuddhoti attho. Gambhīroti mahāsamuddo viya makasatuṇḍasūciyā",
  "tika-s0201t:1742_2": "aññatra samupacitaparipakkañāṇasambhārehi aññesaṃ ñāṇena alabbhaneyyapatiṭṭho. Tenāha",
  "tika-s0201t:1742_3": "“uttānabhāvapaṭikkhepavacanameta”nti. Yo alabbhaneyyapatiṭṭho, so ogāhitumasakkuṇeyyatāya",
  "tika-s0201t:1742_4": "sarūpato ca passituṃ na sakkāti āha “gambhīrattāva duddaso”ti. Dukkhena daṭṭhabboti",
  "tika-s0201t:1742_5": "kicchena kenacideva daṭṭhabbo. Yaṃ pana daṭṭhumeva na sakkā, tassa ogāhetvā anu anu",
  "tika-s0201t:1742_6": "bujjhane kathā eva natthīti āha “duddasattāva duranubodho”ti. Dukkhena avabujjhitabbo",
  "tika-s0201t:1742_7": "avabodhassa dukkarabhāvato. Imasmiṃ ṭhāne – “taṃ kiṃ maññatha, bhikkhave, katamaṃ",
  "tika-s0201t:1742_8": "nu kho dukkarataraṃ vā durabhisambhavataraṃ vā”ti suttapadaṃ vattabbaṃ. Santārammaṇatāya",
  "tika-s0201t:1742_9": "vā santo. Nibbutasabbapariḷāhatāya nibbuto. Padhānabhāvaṃ nītoti vā paṇīto. Atittikaraṭṭhena",
  "tika-s0201t:1742_10": "atappako sādurasabhojanaṃ viya. Ettha ca nirodhasaccaṃ santaṃ ārammaṇanti santārammaṇaṃ,",
  "tika-s0201t:1742_11": "maggasaccaṃ santaṃ santārammaṇañcāti santārammaṇaṃ. Anupasantasabhāvānaṃ kilesānaṃ",
  "tika-s0201t:1742_12": "saṅkhārānañca abhāvato nibbutasabbapariḷāhatāya santapaṇītabhāveneva ca asecanakatāya",
  "tika-s0201t:1742_13": "atappakatā daṭṭhabbā. Tenāha “idaṃ dvayaṃ lokuttarameva sandhāya vutta”nti. Uttamañāṇavisayattā",
  "tika-s0201t:1742_14": "na takkena avacaritabbo, tato eva nipuṇañāṇagocaratāya ca saṇho. Sukhumasabhāvattā",
  "tika-s0201t:1742_15": "ca nipuṇo, bālānaṃ avisayattā paṇḍitehi eva veditabboti paṇḍitavedanīyo. Ālīyanti",
  "tika-s0201t:1742_16": "abhiramitabbaṭṭhena sevīyantīti ālayā, pañca kāmaguṇā. Ālayanti allīyantī abhiramaṇavasena",
  "tika-s0201t:1742_17": "sevantīti ālayā, taṇhāvicaritāni. Ramantīti ratiṃ vindanti kīḷanti laḷanti. Ālayaratāti ālayaniratā.",
  "tika-s0201t:1743_0": "Ṭhānaṃ sandhāyāti ṭhāna-saddaṃ sandhāya. Atthato pana ṭhānanti ca paṭiccasamuppādo",
  "tika-s0201t:1743_1": "eva adhippeto. Tiṭṭhati phalaṃ tadāyattavuttitāyāti ṭhānaṃ, saṅkhārādīnaṃ paccayabhūtā",
  "tika-s0201t:1743_2": "avijjādayo. Imesaṃ saṅkhārādīnaṃ paccayāti idappaccayā, avijjādayova. Idappaccayā",
  "tika-s0201t:1743_3": "eva idappaccayatā yathā “devo eva devatā”ti, idappaccayānaṃ vā avijjādīnaṃ attano",
  "tika-s0201t:1743_4": "phalaṃ pati paccayabhāvo uppādanasamatthatā idappaccayatā. Tena samatthapaccayalakkhaṇo",
  "tika-s0201t:1743_5": "paṭiccasamuppādo dassito hoti. Paṭicca samuppajjati phalaṃ etasmāti paṭiccasamuppādo.",
  "tika-s0201t:1743_6": "Padadvayenapi dhammānaṃ paccayaṭṭho eva vibhāvito. Tenāha “saṅkhārādipaccayānaṃ etaṃ",
  "tika-s0201t:1743_7": "adhivacana”nti. Ayamettha saṅkhepo, vitthāro pana visuddhimaggasaṃvaṇṇanāyaṃ vuttanayena veditabbo.",
  "tika-s0201t:1744_0": "Sabbasaṅkhārasamathotiādi sabbanti sabbasaṅkhārasamathādisaddābhidheyyaṃ sabbaṃ atthato",
  "tika-s0201t:1744_1": "nibbānameva. Idāni tassa nibbānabhāvaṃ dassetuṃ “yasmā hī”tiādi vuttaṃ. Nti nibbānaṃ.",
  "tika-s0201t:1744_2": "Āgammāti paṭicca ariyamaggassa ārammaṇapaccayabhāvahetu. Sammantīti appaṭisandhikūpasamavasena",
  "tika-s0201t:1744_3": "sammanti. Tathā santā savisesaṃ upasantā nāma hontīti āha “vūpasammantī”ti. Etena",
  "tika-s0201t:1744_4": "“sabbe saṅkhārā sammanti etthāti sabbasaṅkhārasamatho, nibbāna”nti dasseti. Sabbasaṅkhatavisaṃyutte",
  "tika-s0201t:1744_5": "ca nibbāne sabbasaṅkhāravūpasamapariyāyo heṭṭhā vuttanayeneva veditabbo. Sesapadesupi",
  "tika-s0201t:1744_6": "eseva nayo. Paṭinissaṭṭhāti samucchedavasena pariccattā honti. Sabbā taṇhāti aṭṭhasatappabhedā",
  "tika-s0201t:1744_7": "sabbāpi taṇhā. Sabbe kilesarāgāti kāmarāgarūparāgādibhedā sabbepi kilesabhūtā rāgā,",
  "tika-s0201t:1744_8": "sabbepi vā kilesā idha “kilesarāgā”ti veditabbā, na lobhavisesā eva cittassa vipariṇatabhāvāpādanato.",
  "tika-s0201t:1744_9": "Yathāha “rattampi cittaṃ vipariṇataṃ, duṭṭhampi cittaṃ vipariṇataṃ, mūḷhampi cittaṃ",
  "tika-s0201t:1744_10": "vipariṇata”nti. Virajjantīti palujjanti.",
  "tika-s0201t:1745_0": "Ciranisajjācirabhāsanehi piṭṭhiāgilāyanatālugalasosādivasena kāyakilamatho ceva kāyavihesā",
  "tika-s0201t:1745_1": "ca veditabbā. Sā ca kho desanāya atthaṃ ajānantānaṃ vasena vuttā, jānantānaṃ pana",
  "tika-s0201t:1745_2": "desanāya kāyaparissamopi satthu aparissamova. Tenāha bhagavā – “na ca maṃ dhammādhikaraṇaṃ",
  "tika-s0201t:1745_3": "vihesesī”ti. Tenevāha “yā ajānantānaṃ desanā nāma, so mama kilamatho assā”ti. Ubhayanti",
  "tika-s0201t:1745_4": "cittakilamatho ceva cittavihesā cāti ubhayampetaṃ buddhānaṃ natthi bodhimūleyeva samucchinnattā.",
  "tika-s0201t:1746_0": "Anubrūhanaṃ sampiṇḍanaṃ. Soti “apissū”ti nipāto. Manti paṭi-saddayogena sāmiatthe",
  "tika-s0201t:1746_1": "upayogavacananti āha “mamā”ti. Vuddhippattā vā acchariyā anacchariyā. Vuddhiatthopi",
  "tika-s0201t:1746_2": "hi a-kāro hoti yathā “asekkhā dhammā”ti. Kappānaṃ satasahassaṃ cattāri ca asaṅkhyeyyāni",
  "tika-s0201t:1746_3": "sadevakassa lokassa dhammasaṃvibhāgakaraṇatthameva pāramiyo pūretvā idāni adhigatadhammarajjassa",
  "tika-s0201t:1746_4": "tattha appossukkatāpattidīpanatā, gāthātthassa acchariyatā, tassa vuddhippatti cāti",
  "tika-s0201t:1746_5": "veditabbaṃ. Atthadvārena hi gāthānaṃ anacchariyatā. Gocarā ahesunti upaṭṭhahesuṃ.",
  "tika-s0201t:1746_6": "Upaṭṭhānañca vitakketabbatāti āha “parivitakkayitabbataṃ pāpuṇiṃsū”ti.",
  "tika-s0201t:1747_0": "Yadi sukhāpaṭipadāva, kathaṃ kicchatāti āha “pāramīpūraṇakāle panā”tiādi. Evamādīni",
  "tika-s0201t:1747_1": "duppariccajāni dentassa. Ha-iti vā “byatta”nti etasmiṃ atthe nipāto. Ekaṃsattheti",
  "tika-s0201t:1747_2": "keci. Ha byattaṃ, ekaṃsena vā alaṃ nippayojanaṃ evaṃ kicchena adhigatassa dhammassa",
  "tika-s0201t:1747_3": "desitanti yojanā. Halanti vā “ala”nti iminā samānatthaṃ padaṃ “halanti vadāmī”tiādīsu",
  "tika-s0201t:1747_4": "viya. Rāgadosapariphuṭṭhehīti phuṭṭhavisena viya sappena rāgena dosena ca samphuṭṭhehi",
  "tika-s0201t:1747_5": "abhibhūtehi. Rāgadosānugatehīti rāgena ca dosena ca anubandhehi.",
  "tika-s0201t:1748_0": "Kāmarāgarattā bhavarāgarattā ca nīvaraṇehi nivutatāya, diṭṭhirāgarattā viparītābhinivesena.",
  "tika-s0201t:1748_1": "Na dakkhantīti yāthāvato dhammaṃ na paṭivijjhissanti. Evaṃ gāhāpetunti “anicca”ntiādinā",
  "tika-s0201t:1748_2": "sabhāvena yāthāvato dhammaṃ jānāpetuṃ. Rāgadosaparetatāpi nesaṃ sammūḷhabhāvenevāti",
  "tika-s0201t:1748_3": "āha “tamokhandhena āvuṭā”ti.",
  "tika-s0201t:1749_0": "282. Dhammadesanāya appossukkatāpattiyā kāraṇaṃ vibhāvetuṃ “kasmā panā”tiādinā sayameva",
  "tika-s0201t:1749_1": "codanaṃ samuṭṭhāpeti. Tattha aññātavesenāti imassa bhagavato sāvakabhāvūpagamanena",
  "tika-s0201t:1749_2": "aññātarūpena. Tāpasavesenāti keci. So pana arahattādhigameneva vigaccheyya. Tividhaṃ",
  "tika-s0201t:1749_3": "kāraṇaṃ appossukkatāpattiyā paṭipakkhassa balavabhāvo, dhammassa gambhīratā, tattha",
  "tika-s0201t:1749_4": "ca sātisayaṃ gāravanti, ta dassetuṃ “tassa hī”tiādi āraddhaṃ. (Tattha paṭipakkhā",
  "tika-s0201t:1749_5": "nāma rāgādayo kilesā sammāpaṭipattiyā antarāyakarattā. Tesaṃ balavabhāvato ciraparibhāvanāya",
  "tika-s0201t:1749_6": "sattasantānato dubbisodhiyatāya te satte mattahatthino viya dubbalapurisaṃ adhibhavitvā",
  "tika-s0201t:1749_7": "ajjhottharitvā anayabyasanaṃ āpādentā anekasatayojanāyāmavitthāraṃ sunicitaṃ ghanasannivesaṃ",
  "tika-s0201t:1749_8": "kaṇṭakaduggampi adhisenti. Dūrappabhedaducchejjatāhi dubbisodhiyataṃ pana dassetuṃ",
  "tika-s0201t:1749_9": "“athassā”tiādi vuttaṃ. Tattha ca anto amaṭṭhatāya kañjiyapuṇṇā lābu. Cirapārivāsikatāya",
  "tika-s0201t:1749_10": "takkabharitā cāṭi. Snehatintadubbalabhāvena vasāpītapilotikā. Telamissitatāya añjanamakkhitahattho",
  "tika-s0201t:1749_11": "dubbisodhanīyā vuttā, hīnūpamā cetā rūpapabandhabhāvato acirakālikattā ca malīnatāya,",
  "tika-s0201t:1749_12": "kilesasaṃkileso eva pana dubbisodhanīyataro anādikālikattā anusayitattā ca. Tenāha",
  "tika-s0201t:1749_13": "“atisaṃkiliṭṭhā”ti. Yathā ca dubbisodhanīyataratāya, evaṃ gambhīraduddasaduranubodhānampi",
  "tika-s0201t:1749_14": "vuttaupamā hīnūpamāva).",
  "tika-s0201t:1750_0": "Paṭipakkhavigamanena gambhīropi dhammo supākaṭo bhaveyya. Paṭipakkhavigamanaṃ pana",
  "tika-s0201t:1750_1": "sammāpaṭipattipaṭibaddhaṃ, sā saddhammassavanādhīnā. Taṃ satthari dhamme ca pasādāyattaṃ,",
  "tika-s0201t:1750_2": "so garuṭṭhāniyānaṃ ajjhesanahetukoti panāḷikāya sattānaṃ dhammasampaṭipattiyā brahmayācanānimittanti",
  "tika-s0201t:1750_3": "taṃ dassento “apicā”tiādimāha.",
  "tika-s0201t:1751_0": "Upakkilesabhūtaṃ appaṃ rāgādirajaṃ etassāti apparajaṃ, apparajaṃ akkhi paññācakkhu",
  "tika-s0201t:1751_1": "yesaṃ te taṃsabhāvāti katvā apparajakkhajātikāti ayamattho vibhāvito “paññāmaye”tiādinā.",
  "tika-s0201t:1751_2": "Appaṃ rāgādirajaṃ yesaṃ taṃsabhāvā apparajakkhajātikāti evampi saddattho sambhavati.",
  "tika-s0201t:1751_3": "Dānādidasapuññakiriyavatthūni saraṇagamanaparahitapariṇāmanehi saddhiṃ (dvādasa hontīti)",
  "tika-s0201t:1751_4": "“dvādasapuññakiriyavasenā”ti vuttaṃ.",
  "tika-s0201t:1752_0": "Rāgādimalena samalehi pūraṇādīhi chahi satthārehi satthupaṭiññehi kabbaracanāvasena",
  "tika-s0201t:1752_1": "cintākaviādibhāve ṭhatvā takkapariyāhataṃ vīmaṃsānucaritaṃ sayaṃpaṭibhānaṃ cintito.",
  "tika-s0201t:1752_2": "Te kira buddhakolāhalānussavena sañjātakutūhalaṃ lokaṃ vañcetvā kohaññe ṭhatvā sabbaññutaṃ",
  "tika-s0201t:1752_3": "paṭijānantā yaṃ kiñci adhammaṃyeva dhammoti dīpesuṃ. Tenāha “te hi puretaraṃ uppajjitvā”tiādi.",
  "tika-s0201t:1752_4": "Apāpuretanti etaṃ kassapassa bhagavato sāsanantaradhānato pabhuti pihitaṃ nibbānanagarassa",
  "tika-s0201t:1752_5": "mahādvāraṃ ariyamaggaṃ saddhammadesanāhatthena apāpura vivara.",
  "tika-s0201t:1753_0": "Selapabbato ucco hoti thiro ca, na paṃsupabbato missakapabbato cāti āha “sele yathā",
  "tika-s0201t:1753_1": "pabbatamuddhanī”ti. Dhammamayaṃ pāsādanti lokuttaradhammamāha. So hi sabbaso pasādāvaho,",
  "tika-s0201t:1753_2": "sabbadhamme atikkamma abbhuggataṭṭhena pāsādasadiso ca. Paññāpariyāyo vā idha dhamma-saddo.",
  "tika-s0201t:1753_3": "Sā hi abbhuggataṭṭhena “pāsādo”ti abhidhamme niddiṭṭhā. Tathā cāha –",
  "tika-s0201t:1754": "“Paññāpāsādamāruyha, asoko sokiniṃ pajaṃ;",
  "tika-s0201t:1755": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-s0201t:1756": "Uṭṭhehīti vā dhammadesanāya appossukkatāsaṅkhātasaṅkocāpattito kilāsubhāvato uṭṭhaha.",
  "tika-s0201t:1757_0": "283. Garuṭṭhāniyaṃ payirupāsitvā garutaraṃ payojanaṃ uddissa abhipatthanā ajjhesanā,",
  "tika-s0201t:1757_1": "sāpi atthato yācanāva hotīti āha “ajjhesananti yācana”nti. Padesavisayaṃ ñāṇadassanaṃ",
  "tika-s0201t:1757_2": "ahutvā buddhānaṃyeva āveṇikabhāvato idaṃ ñāṇadvayaṃ “buddhacakkhū”ti vuccatīti āha",
  "tika-s0201t:1757_3": "“imesañhi dvinnaṃ ñāṇānaṃ buddhacakkhūti nāma”nti. Tiṇṇaṃ maggañāṇānanti heṭṭhimānaṃ",
  "tika-s0201t:1757_4": "tiṇṇaṃ maggañāṇānaṃ “dhammacakkhū”ti nāmaṃ catusaccadhammadassanamattabhāvato. Yato",
  "tika-s0201t:1757_5": "tāni ñāṇāni vijjūpamabhāvena vuttāni, aggamaggañāṇaṃ pana ñāṇakiccassa sikhāppattiyā",
  "tika-s0201t:1757_6": "na dassanamattaṃ hotīti “dhammacakkhū”ti na vuccati, tato taṃ vajirūpamabhāvena vuttaṃ.",
  "tika-s0201t:1757_7": "Vuttanayenāti “apparajakkhā”ti ettha vuttanayena. Yasmā mandakilesā “apparajakkhā”ti",
  "tika-s0201t:1757_8": "vuttā, tasmā bahalakilesā “mahārajakkhā”ti veditabbā. Paṭipakkhavidhamanasamatthatāya",
  "tika-s0201t:1757_9": "tikkhāni sūrāni visadāni, vuttavipariyāyena mudūni. Saddhādayo ākārāti saddahanādippakāre",
  "tika-s0201t:1757_10": "vadati. Sundarāti kalyāṇā. Sammohavinodaniyaṃ pana “yesaṃ āsayādayo koṭṭhāsā sundarā,",
  "tika-s0201t:1757_11": "te svākārā, viparītā dvākārā”ti vuttaṃ, taṃ imāya atthavaṇṇanāya aññadatthu saṃsandati",
  "tika-s0201t:1757_12": "sametīti daṭṭhabbaṃ. Kāraṇaṃ nāma paccayākāro, saccāni vā.",
  "tika-s0201t:1758_0": "Ayaṃ panettha pāḷīti ettha apparajakkhādipadānaṃ atthavibhāvane ayaṃ tassatthassa",
  "tika-s0201t:1758_1": "vibhāvanī pāḷi. Saddhādīnaṃ vimuttiparipācakadhammānaṃ balavabhāvo tappaṭipakkhānaṃ",
  "tika-s0201t:1758_2": "pāpadhammānaṃ dubbalabhāveneva hoti, tesañca balavabhāvo saddhādīnaṃ dubbalabhāvenāti",
  "tika-s0201t:1758_3": "vimuttiparipācakadhammānaṃ atthitānatthitāvasena apparajakkhamahārajakkhatādayo pāḷiyaṃ",
  "tika-s0201t:1758_4": "vibhajitvā dassitā. Khandhādayo eva lujjanapalujjanaṭṭhena loko. Sampattibhavabhūto",
  "tika-s0201t:1758_5": "loko sampattibhavaloko, sugatisaṅkhāto upapattibhavo. Sampatti sambhavati etenāti",
  "tika-s0201t:1758_6": "sampattisambhavaloko. Sugatisaṃvattaniyo kammabhavo. Duggati saṅkhātaupapattibhavaduggati",
  "tika-s0201t:1758_7": "saṃvattaniyakammabhavā vipattibhavalokavipattisambhavalokā.",
  "tika-s0201t:1759_0": "Puna ekakadukādivasena lokaṃ vibhajitvā dassetuṃ “eko loko”tiādi vuttaṃ. Āhārādayo",
  "tika-s0201t:1759_1": "viya hi āhāraṭṭhitikā saṅkhārā lujjanapalujjanaṭṭhena lokoti. Ettha eko loko sabbe",
  "tika-s0201t:1759_2": "sattā āhāraṭṭhitikāti yāyaṃ puggalādhiṭṭhānāya kathāya sabbasaṅkhārānaṃ paccayāyattavutti,",
  "tika-s0201t:1759_3": "tāya sabbe saṅkhārā ekova loko ekavidho pakārantarassa abhāvato. Dve lokātiādīsupi",
  "tika-s0201t:1759_4": "iminā nayena attho veditabbo. Nāmaggahaṇena cettha nibbānassa aggahaṇaṃ tassa alokasabhāvattā.",
  "tika-s0201t:1759_5": "Nanu ca āhāraṭṭhitikāti ettha paccayāyattavuttitāya maggaphalānampi lokatā āpajjatīti?",
  "tika-s0201t:1759_6": "Nāpajjati pariññeyyānaṃ dukkhasaccadhammānaṃ idha “loko”ti adhippetattā. Atha vā",
  "tika-s0201t:1759_7": "na lujjati na palujjatīti yo gahito tathā na hoti, so lokoti taṃ-gahaṇarahitānaṃ",
  "tika-s0201t:1759_8": "lokuttarānaṃ natthi lokatā. Upādānānaṃ ārammaṇabhūtā khandhā upādānakkhandhā. Dasāyatanānīti",
  "tika-s0201t:1759_9": "dasa rūpāyatanāni. Sesamettha suviññeyyameva.",
  "tika-s0201t:1760_0": "Vivaṭṭajjhāsayassa adhippetattā tassa ca sabbaṃ tebhūmakakammaṃ garahitabbaṃ vajjitabbañca",
  "tika-s0201t:1760_1": "hutvā upaṭṭhātīti vuttaṃ “sabbe abhisaṅkhārā vajjaṃ, sabbe bhavagāmikammā vajja”nti.",
  "tika-s0201t:1760_2": "Apparajakkhamahārajakkhādīsu pañcasu dukesu ekekasmiṃ dasa dasa katvā “paññāsāya",
  "tika-s0201t:1760_3": "ākārehi imāni pañcindriyāni jānātī”ti vuttaṃ. Atha vā anvayato byatirekato ca saddhādīnaṃ",
  "tika-s0201t:1760_4": "indriyānaṃ paropariyattaṃ jānātīti katvā tathā vuttaṃ. Ettha ca apparajakkhādibhabbādivasena",
  "tika-s0201t:1760_5": "āvajjentassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0201t:1761_0": "Uppalāni ettha santīti uppalinī, gacchopi jalāsayopi, idha pana jalāsayo adhippetoti",
  "tika-s0201t:1761_1": "āha “uppalavane”ti. Yāni udakassa anto nimuggāneva hutvā pusanti vaḍḍhanti, tāni",
  "tika-s0201t:1761_2": "antonimuggaposīni. Dīpitānīti aṭṭhakathāyaṃ pakāsitāni, idheva vā “aññānipī”tiādinā bhāsitāni.",
  "tika-s0201t:1762_0": "Ugghaṭitaññūti ugghaṭitaṃ nāma ñāṇugghaṭanaṃ, ñāṇe ugghaṭitamatte eva jānātīti attho.",
  "tika-s0201t:1762_1": "Vipañcitaṃ vitthāritameva atthaṃ jānātīti vipañcitaññū. Uddesādīhi netabboti neyyo.",
  "tika-s0201t:1762_2": "Saha udāhaṭavelāyāti udāhāre udāhaṭamatteyeva. Dhammābhisamayoti catusaccadhammassa",
  "tika-s0201t:1762_3": "ñāṇena saddhiṃ abhisamayo. Ayaṃ vuccatīti ayaṃ “cattāro satipaṭṭhānā”tiādinā nayena",
  "tika-s0201t:1762_4": "saṃkhittena mātikāya ṭhapiyamānāya desanānusārena ñāṇaṃ pesetvā arahattaṃ gaṇhituṃ",
  "tika-s0201t:1762_5": "samattho puggalo “ugghaṭitaññū”ti vuccati. Ayaṃ vuccatīti ayaṃ saṃkhittena mātikaṃ",
  "tika-s0201t:1762_6": "ṭhapetvā vitthārena atthe vibhajiyamāne arahattaṃ pāpuṇituṃ samattho puggalo “vipañcitaññū”ti",
  "tika-s0201t:1762_7": "vuccati. Uddesatoti uddesahetu, uddisantassa, uddisāpentassa vāti attho. Paripucchatoti",
  "tika-s0201t:1762_8": "atthaṃ paripucchantassa. Anupubbena dhammābhisamayo hotīti anukkamena arahattappatti",
  "tika-s0201t:1762_9": "hoti. Na tāya jātiyā dhammābhisamayo hotīti tena attabhāvena maggaṃ vā phalaṃ vā",
  "tika-s0201t:1762_10": "antamaso jhānaṃ vā vipassanaṃ vā nibbattetuṃ na sakkoti. Ayaṃ vuccati puggalo padaparamoti",
  "tika-s0201t:1762_11": "ayaṃ puggalo byañjanapadameva paramaṃ assāti padaparamoti vuccati.",
  "tika-s0201t:1763_0": "Kammāvaraṇenāti pañcavidhena ānantariyakammena. Vipākāvaraṇenāti ahetukapaṭisandhiyā.",
  "tika-s0201t:1763_1": "Yasmā pana duhetukānampi ariyamaggapaṭivedho natthi, tasmā duhetukā paṭisandhipi",
  "tika-s0201t:1763_2": "“vipākāvaraṇamevā”ti veditabbā. Kilesāvaraṇenāti niyatamicchādiṭṭhiyā. Assaddhāti",
  "tika-s0201t:1763_3": "buddhādīsu saddhārahitā. Acchandikāti kattukamyatākusalacchandarahitā. Uttarakurukā",
  "tika-s0201t:1763_4": "manussā acchandikaṭṭhānaṃ paviṭṭhā. Duppaññāti bhavaṅgapaññāya parihīnā. Bhavaṅgapaññāya",
  "tika-s0201t:1763_5": "pana paripuṇṇāyapi yassa bhavaṅgaṃ lokuttarassa paccayo na hoti, sopi duppañño eva",
  "tika-s0201t:1763_6": "nāma. Abhabbā niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ",
  "tika-s0201t:1763_7": "maggaṃ okkamituṃ adhigantuṃ abhabbā. Na kammāvaraṇenātiādīni vuttavipariyāyena veditabbāni.",
  "tika-s0201t:1764_0": "Nibbānassa dvāraṃ pavisanamaggo. Vivaritvā ṭhapito mahākaruṇūpanissayena sayambhuñāṇena",
  "tika-s0201t:1764_1": "adhigatattā. Saddhaṃ pamuñcantūti attano saddhaṃ pavesentu, saddahanākāraṃ upaṭṭhapentūti",
  "tika-s0201t:1764_2": "attho. Sukhena akicchena pavattanīyatāya suppavattitaṃ. Na bhāsiṃ na bhāsissāmīti cintesiṃ.",
  "tika-s0201t:1765_0": "284. Dhammaṃ desessāmīti evaṃ pavattitadhammadesanāpaṭisaṃyuttassa vitakkassa sattamasattāhato",
  "tika-s0201t:1765_1": "paraṃ aṭṭhamasattāheyeva uppannattā vuttaṃ “aṭṭhame sattāhe”ti. Na itarasattāhāni",
  "tika-s0201t:1765_2": "viya paṭiniyatakiccalakkhitassa aṭṭhamasattāhassa nāma pavattitassa sabbhāvā.",
  "tika-s0201t:1766_0": "Vivaṭanti devatāviggahena vivaṭaaṅgapaccaṅganiddāya janānaṃ pākaṭaṃ vippakāranti",
  "tika-s0201t:1766_1": "attho. “Buddhattaṃ anadhigantvā na paccāgamissāmī”ti uppannavitakkātisayahetukena",
  "tika-s0201t:1766_2": "pathavīparivattanacetiyaṃ nāma dassetvā. Sākiyakoliyamallarajjavasena tīṇi rajjāni.",
  "tika-s0201t:1766_3": "Rukkhamūleti nigrodhamūle. Vatvā pakkāmi, pakkamantiyā cassā mahāsatto ākāraṃ dassesi",
  "tika-s0201t:1766_4": "suvaṇṇathālaggahaṇāya, sā “tumhākaṃ taṃ pariccattamevā”ti pakkāmi.",
  "tika-s0201t:1767_0": "Divāvihāraṃ katvāti nānāsamāpattiyo samāpajjanena divāvihāraṃ viharitvā. “Kāmaṃ taco",
  "tika-s0201t:1767_1": "ca nhāru ca, aṭṭhi ca avasissatu, upasussatu sarīre maṃsalohita”ntiādinā sutte āgatanayena",
  "tika-s0201t:1767_2": "caturaṅgavīriyaṃ adhiṭṭhahitvā.",
  "tika-s0201t:1768_0": "Navayojananti ubbedhato vuttaṃ, puthulato dvādasayojanā, dīghato yāva cakkavāḷā āyatāti",
  "tika-s0201t:1768_1": "vadanti. Ajjhottharanto upasaṅkamitvā – “uṭṭhehi so, siddhattha, ahaṃ imassa pallaṅkassa",
  "tika-s0201t:1768_2": "anucchaviko”ti vatvā tattha sakkhiṃ otārento attano parisaṃ niddisi. Ekappahāreneva",
  "tika-s0201t:1768_3": "– “ayameva anucchaviko, ayameva anucchaviko”ti kolāhalamakāsi, taṃ sutvā mahāsatto…pe…",
  "tika-s0201t:1768_4": "hatthaṃ pasāreti. Yaṃ sandhāya vuttaṃ –",
  "tika-s0201t:1769": "“Acetanāyaṃ pathavī, aviññāya sukhaṃ dukhaṃ;",
  "tika-s0201t:1770": "Sāpi dānabalā mayhaṃ, sattakkhattuṃ pakampathā”ti. ;",
  "tika-s0201t:1771_0": "Pubbenivāsañāṇaṃ visodhetvāti ānetvā sambandho sīhāvalokanañāyena. Vaṭṭavivaṭṭaṃ",
  "tika-s0201t:1771_1": "sammasitvāti catusaccamanasikāraṃ sandhāyāha. Imassa pallaṅkassa atthāyāti pallaṅkasīsena",
  "tika-s0201t:1771_2": "adhigatavisesaṃ dasseti. Tattha hi sikhāppattavimuttisukhaṃ avijahanto antarantarā",
  "tika-s0201t:1771_3": "ca paṭiccasamuppādaṅgaṃ manasikaronto ekapallaṅkena nisīdi. Ekaccānanti yā adhigatamaggā",
  "tika-s0201t:1771_4": "sacchikatanirodhā ekadesena ca buddhaguṇe jānanti, tā ṭhapetvā tadaññesaṃ devatānaṃ.",
  "tika-s0201t:1771_5": "Aññepi buddhattakarāti visākhāpuṇṇamato paṭṭhāya rattindivaṃ evaṃ niccasamāhitabhāvahetukānaṃ",
  "tika-s0201t:1771_6": "buddhaguṇānaṃ upari aññepi buddhattasādhakā, “ayaṃ buddho”ti buddhabhāvassa paresaṃ",
  "tika-s0201t:1771_7": "vibhāvanā dhammā kiṃ nu kho atthīti yojanā.",
  "tika-s0201t:1772_0": "Animisehīti dhammapītivipphāravasena pasādavikasitaniccalatāya nimesarahitehi. Ratanacaṅkameti",
  "tika-s0201t:1772_1": "devatāhi māpite ratanamayacaṅkame. Ratanabhūtānaṃ sattannaṃ pakaraṇānaṃ tattha ca",
  "tika-s0201t:1772_2": "anantanayassa dhammaratanassa sammasanena taṃ ṭhānaṃ ratanagharacetiyaṃ nāma jātantipi",
  "tika-s0201t:1772_3": "vadanti. Evanti vakkhamānākārena. Chabbaṇṇānaṃ rasmīnaṃ dantehi nikkhamanato chaddantanāgakulaṃ",
  "tika-s0201t:1772_4": "viyāti nidassanaṃ vuttaṃ.",
  "tika-s0201t:1773": "Heṭṭhā lohapāsādappamāṇoti navabhūmakassa sabbapaṭhamassa lohapāsādassa heṭṭhā lohapāsādappamāṇo. Khandhakaṭṭhakathāyaṃ pana tattha “bhaṇḍāgāragabbhappamāṇa”nti vuttaṃ.",
  "tika-s0201t:1774_0": "Paccaggheti abhinave. Paccekaṃ mahagghatāya paccaggheti keci, taṃ na sundaraṃ. Na",
  "tika-s0201t:1774_1": "hi buddhā bhagavanto mahagghaṃ paṭiggaṇhanti paribhuñjanti vā. Piṇḍapātanti ettha",
  "tika-s0201t:1774_2": "manthañca madhupiṇḍikañca sandhāya vadati. Ayaṃ vitakkoti – “kassa nu kho ahaṃ paṭhamaṃ",
  "tika-s0201t:1774_3": "dhammaṃ deseyya”nti ayaṃ parivitakko.",
  "tika-s0201t:1775_0": "Paṇḍiccenāti samāpattipaṭilābhasaṃsiddhena adhigamabāhusaccasaṅkhātena paṇḍitabhāvena.",
  "tika-s0201t:1775_1": "Veyyattiyenāti samāpattipaṭilābhapaccayena pārihāriyapaññāsaṅkhātena byattabhāvena.",
  "tika-s0201t:1775_2": "Medhāvīti tihetukapaṭisandhipaññāsaṅkhātāya taṃtaṃitikattabbatāpaññāsaṅkhātāya ca",
  "tika-s0201t:1775_3": "medhāya samannāgatoti evampettha attho daṭṭhabbo. Mahājāniyoti mahāparihāniko. Āgamanapādāpi",
  "tika-s0201t:1775_4": "natthīti idaṃ paṭhamaṃ vattabbaṃ, athāhaṃ tattha gaccheyyaṃ, gantvā desiyamānaṃ dhammampissa",
  "tika-s0201t:1775_5": "sotuṃ sotapasādopi natthīti yojanā. Kiṃ pana bhagavatā attano buddhānubhāvena te",
  "tika-s0201t:1775_6": "dhammaṃ ñāpetuṃ na sakkāti? Āma, na sakkā. Na hi parato ghosaṃ antarena sāvakānaṃ",
  "tika-s0201t:1775_7": "dhammābhisamayo sambhavati, aññathā itarapaccayarahitassapi dhammābhisamayena bhavitabbaṃ,",
  "tika-s0201t:1775_8": "na ca taṃ atthi. Vuttañhetaṃ – “dveme, bhikkhave, paccayā sammādiṭṭhiyā uppādāya",
  "tika-s0201t:1775_9": "parato ca ghoso ajjhattañca yonisomanasikāro”ti. Pāḷiyaṃ rāmasseva samāpattilābhitā",
  "tika-s0201t:1775_10": "āgatā, na udakassa, taṃ tassa bodhisattena samāgatakālavasena vuttaṃ. So hi pubbepi",
  "tika-s0201t:1775_11": "tattha yuttappayutto viharanto mahāpurisena khippaññeva samāpattīnaṃ nibbattitabhāvaṃ",
  "tika-s0201t:1775_12": "sutvā saṃvegajāto mahāsatte tato nibbijja pakkante ghaṭento vāyamanto nacirasseva",
  "tika-s0201t:1775_13": "aṭṭha samāpattiyo nibbattesi. Tena vuttaṃ “nevasaññānāsaññāyatane nibbattoti addasā”ti.",
  "tika-s0201t:1775_14": "Ete aṭṭha brāhmaṇāti sambandho. Chaḷaṅgavāti chaḷaṅgaviduno. Mantanti mantapadaṃ.",
  "tika-s0201t:1775_15": "“Nijjhāyitvā”ti vacanaseso, mantetvāti attho. Viyākariṃsūti kathesuṃ.",
  "tika-s0201t:1776_0": "Yathāmantapadanti lakkhaṇamantasaṅkhātavedavacanānurūpaṃ. Gatāti paṭipannā. “Dveva",
  "tika-s0201t:1776_1": "gatiyo bhavanti anaññā”ti vuttaniyāmena nicchinituṃ asakkontā brāhmaṇā vuttameva",
  "tika-s0201t:1776_2": "paṭipajjiṃsu, na mahāpurisassa buddhabhāvappattiṃ paccāsīsiṃsu. Ime pana koṇḍaññādayo",
  "tika-s0201t:1776_3": "pañca “ekaṃsato buddho bhavissatī”ti jātanicchayattā mantapadaṃ atikkantā. Puṇṇapattanti",
  "tika-s0201t:1776_4": "tuṭṭhidānaṃ. Nibbitakkāti nibbikappā, na dvedhā takkā.",
  "tika-s0201t:1777_0": "Vappakāleti vapanakāle. Vapanatthaṃ bījāni nīharaṇantena tattha aggaṃ gahetvā dānaṃ",
  "tika-s0201t:1777_1": "bījaggadānaṃ nāma. Lāyanaggādīsupi eseva nayo. Dhaññaphalassa nātipariṇatakāle puthukakāle.",
  "tika-s0201t:1777_2": "Lāyaneti sassalāyane. Yathā lūnaṃ hatthakaṃ katvā veṇivasena bandhanaṃ veṇikaraṇaṃ.",
  "tika-s0201t:1777_3": "Veṇiyo pana purisabhāravasena bandhanaṃ kalāpo. Khale kalāpānaṃ ṭhapanadivase aggaṃ",
  "tika-s0201t:1777_4": "gahetvā dānaṃ khalaggaṃ. Madditvā vīhīnaṃ rāsikaraṇadivase aggaṃ gahetvā dānaṃ bhaṇḍaggaṃ.",
  "tika-s0201t:1777_5": "Koṭṭhāgāre dhaññassa pakkhipanadivase dānaṃ koṭṭhaggaṃ. Uddharitvāti khalato dhaññassa",
  "tika-s0201t:1777_6": "uddharitvā. Navannaṃ aggadānānaṃ dinnattāti idaṃ tassa rattaññūnaṃ aggabhāvatthāya",
  "tika-s0201t:1777_7": "katābhinīhārānurūpaṃ pavattitasāvakapāramiyā ciṇṇante pavattitattā vuttaṃ. Tiṇṇampi",
  "tika-s0201t:1777_8": "hi bodhisattānaṃ taṃtaṃpāramiyā sikhāppattakāle pavattitaṃ puññaṃ apuññaṃ vā garutaravipākameva",
  "tika-s0201t:1777_9": "hoti, dhammassa ca sabbapaṭhamaṃ sacchikiriyāya vinā kathaṃ rattaññūnaṃ aggabhāvasiddhīti.",
  "tika-s0201t:1777_10": "Bahukārā kho ime pañcavaggiyāti idaṃ pana upakārānussaraṇamattakameva paricayavasena",
  "tika-s0201t:1777_11": "āḷārudakānussaraṇaṃ viya.",
  "tika-s0201t:1778_0": "285. Vivareti majjhe. Tenāha “tigāvutantare ṭhāne”ti. Ayojiyamāne upayogavacanaṃ",
  "tika-s0201t:1778_1": "na pāpuṇāti sāmivacanassa pasaṅge antarā-saddayogena upayogavacanassa icchitattā.",
  "tika-s0201t:1778_2": "Tenāha “antarāsaddena pana yuttattā upayogavacanaṃ kata”nti.",
  "tika-s0201t:1779_0": "Sabbaṃ tebhūmakadhammaṃ abhibhavitvā pariññābhisamayavasena atikkamitvā. Catubhūmakadhammaṃ",
  "tika-s0201t:1779_1": "anavasesaṃ ñeyyaṃ sabbaso ñeyyāvaraṇassa pahīnattā sabbaññutaññāṇena avediṃ. Rajjanadussanamuyhanādinā",
  "tika-s0201t:1779_2": "kilesena. Appahātabbampi kusalābyākataṃ tappaṭibaddhakilesamathanena pahīnattā na",
  "tika-s0201t:1779_3": "hotīti āha “sabbaṃ tebhūmakadhammaṃ jahitvā ṭhito”ti. Ārammaṇatoti ārammaṇakaraṇavasena.",
  "tika-s0201t:1780_0": "Kiñcāpi lokiyadhammānampi yādiso lokanāthassa adhigamo, na tādiso adhigamo parūpadeso",
  "tika-s0201t:1780_1": "atthi, lokuttaradhamme panassa lesopi natthīti āha “lokuttaradhamme mayhaṃ ācariyo",
  "tika-s0201t:1780_2": "nāma natthī”ti. Paṭibhāgapuggaloti sīlādīhi guṇehi paṭinidhibhūto puggalo. Sahetunāti",
  "tika-s0201t:1780_3": "sahadhammena sapāṭihīrakatāya. Nayenāti abhijānanatādividhinā. Cattāri saccānīti",
  "tika-s0201t:1780_4": "idaṃ tabbinimuttassa ñeyyassa abhāvato vuttaṃ. Sayaṃ buddhoti sayameva sayambhuñāṇena",
  "tika-s0201t:1780_5": "buddho. Vigatapariḷāhatāya sītibhūto. Tato eva nibbuto. Āhañchanti āhanissāmi. Veneyyānaṃ",
  "tika-s0201t:1780_6": "amatādhigamāya ugghosanādiṃ katvā satthu dhammadesanā amatadundubhīti vuttā.",
  "tika-s0201t:1781_0": "Anantañāṇo jitakilesoti anantajino. Evampi nāma bhaveyyāti evaṃvidhe nāma rūparatane",
  "tika-s0201t:1781_1": "īdisena ñāṇena bhavitabbanti adhippāyo. Ayaṃ hissa pabbajjāya paccayo jāto, katādhikāro",
  "tika-s0201t:1781_2": "cesa. Tathā hi bhagavā tena samāgamatthaṃ padasāva taṃ maggaṃ paṭipajji.",
  "tika-s0201t:1782": "Koṭṭhāsasampannāti aṅgapaccaṅgasaṅkhātaavayavasampannā. Aṭṭīyatīti aṭṭo hoti, domanassaṃ āpajjatīti attho.",
  "tika-s0201t:1783_0": "Avihaṃ upapannāseti avihesu nibbattā. Vimuttāti aggaphalavimuttiyā vimuttā. Te hitvā",
  "tika-s0201t:1783_1": "mānusaṃ dehaṃ, dibbayogaṃ upajjhagunti te upakā dayo mānusaṃ attabhāvaṃ jahitvā orambhāgiyasaṃyojanappahānena",
  "tika-s0201t:1783_2": "avihesu nibbattamattāva aggamaggādhigamena dibbayogaṃ uddhambhāgiyasaṃyojanaṃ samatikkamiṃsu.",
  "tika-s0201t:1784_0": "286. Saṇṭhapesunti “neva abhivādetabbo”tiādinā saṇṭhaṃ kiriyākāraṃ akaṃsu. Tenāha",
  "tika-s0201t:1784_1": "“katikaṃ akaṃsū”ti. Padhānatoti pubbe anuṭṭhitadukkaracaraṇato. Pabhāvitanti vācāsamuṭṭhānaṃ,",
  "tika-s0201t:1784_2": "vacīnicchāraṇanti attho. “Ayaṃ na kiñci visesaṃ adhigamissatī”ti anukkaṇṭhanatthaṃ.",
  "tika-s0201t:1784_3": "“Mayaṃ yattha katthaci gamissāmā”ti mā vitakkayittha. Obhāsoti vipassanobhāso. Nimittanti",
  "tika-s0201t:1784_4": "kammaṭṭhānanimittaṃ. Ekapadenevāti ekavacaneneva. “Anena pubbepi na kiñci micchā",
  "tika-s0201t:1784_5": "vuttapubba”nti satiṃ labhitvā. Yathābhūtavādīti uppannagāravā.",
  "tika-s0201t:1785_0": "Antovihāreyeva ahosi daharakumāro viya tehi bhikkhūhi pariharito. Maleti saṃkilese.",
  "tika-s0201t:1785_1": "Gāmato bhikkhūhi nīhaṭaṃ upanītaṃ bhattaṃ etassāti nīhaṭabhatto, tena nīhaṭabhattena",
  "tika-s0201t:1785_2": "bhagavatā. Ettakaṃ kathāmagganti – “dvemā, bhikkhave, pariyesanā”ti ārabhitvā yāva",
  "tika-s0201t:1785_3": "– “natthi dāni punabbhavo”ti padaṃ, ettakaṃ desanāmaggaṃ. Kāmañcettha – “tumhepi",
  "tika-s0201t:1785_4": "mamañceva pañcavaggiyānañca maggaṃ ārūḷhā, ariyapariyesanā tumhākaṃ pariyesanā”ti",
  "tika-s0201t:1785_5": "aṭṭhakathāvacanaṃ. Tena pana – “so kho ahaṃ, bhikkhave, attanā jātidhammo samāno…pe…",
  "tika-s0201t:1785_6": "asaṃkiliṭṭhaṃ anuttaraṃ yogakkhemaṃ nibbānaṃ ajjhagamanti, atha kho, bhikkhave, pañcavaggiyā",
  "tika-s0201t:1785_7": "bhikkhū mayā evaṃ ovadiyamānā…pe… anuttaraṃ yogakkhemaṃ nibbānaṃ ajjhagamaṃsu…pe…",
  "tika-s0201t:1785_8": "natthi dāni punabbhavo”ti imasseva suttapadassa attho vibhāvitoti katvā vuttaṃ “bhagavā",
  "tika-s0201t:1785_9": "yaṃ pubbe avaca tumhepi mamañceva pañcavaggiyānañca maggaṃ āruḷhā, ariyapariyesanā",
  "tika-s0201t:1785_10": "tumhākaṃ pariyesanāti. Imaṃ ekameva anusandhiṃ dassento āharī”ti.",
  "tika-s0201t:1786_0": "287. Anagāriyānampīti pabbajitānampi. Pañcakāmaguṇavasena anariyapariyesanā hoti",
  "tika-s0201t:1786_1": "gadhitādibhāvena paribhuñjanato. Micchājīvavasenapi anariyapariyesanā hotīti tato",
  "tika-s0201t:1786_2": "visesanatthaṃ “pañcakāmaguṇavasenā”ti vuttaṃ sacchandarāgaparibhogassa adhippetattā.",
  "tika-s0201t:1786_3": "Idāni catūsu paccayesu kāmaguṇe niddhāretuṃ “tatthā”tiādi vuttaṃ. Paribhogarasoti",
  "tika-s0201t:1786_4": "paribhogapaccayapītisomanassaṃ. Ayaṃ pana rasasamānatāvasena gahaṇaṃ upādāya “raso”ti",
  "tika-s0201t:1786_5": "vutto, na sabhāvato. Sabhāvena gahaṇaṃ upādāya pītisomanassaṃ dhammārammaṇaṃ siyā,",
  "tika-s0201t:1786_6": "na rasārammaṇaṃ. Appaccavekkhaṇaparibhogoti paccavekkhaṇarahito paribhogo, idamatthitaṃ",
  "tika-s0201t:1786_7": "anissāya gadhitādibhāvena paribhogoti attho. Gadhitāti taṇhāya baddhā. Mucchitāti",
  "tika-s0201t:1786_8": "mucchaṃ mohaṃ pamādaṃ āpannā. Ajjhogāḷhāti adhiogāḷhā, taṃ taṃ ārammaṇaṃ anupavisitvā",
  "tika-s0201t:1786_9": "ṭhitā. Ādīnavaṃ apassantāti sacchandarāgaparibhoge dosaṃ ajānantā. Apaccavekkhitaparibhogahetuādīnavaṃ",
  "tika-s0201t:1786_10": "nissarati atikkamati etenāti nissaraṇaṃ, paccavekkhaṇañāṇaṃ.",
  "tika-s0201t:1787_0": "Pāsarāsinti pāsasamudāyaṃ. Luddako hi pāsaṃ oḍḍento na ekaṃyeva, na ca ekasmiṃyeva",
  "tika-s0201t:1787_1": "ṭhāne oḍḍeti, atha kho taṃtaṃmigānaṃ āgamanamaggaṃ sallakkhetvā tattha tattha oḍḍento",
  "tika-s0201t:1787_2": "bahūyeva oḍḍeti, tasmā te cittena ekato gahetvā “pāsarāsī”ti vuttaṃ. Vāgurassa vā",
  "tika-s0201t:1787_3": "pāsapadesānaṃ bahubhāvato “pāsarāsī”ti vuttaṃ.",
  "tika-s0201t:1788": "Pāsarāsisuttavaṇṇanāya līnatthappakāsanā samattā.",
  "tika-s0201t:1789": "7. Cūḷahatthipadopamasuttavaṇṇanā",
  "tika-s0201t:1790_0": "288. Setaparivāroti setapaṭicchado, setavaṇṇālaṅkāroti attho. Pubbe pana “setālaṅkārā”ti",
  "tika-s0201t:1790_1": "assālaṅkāro gahito, idha cakkapañjarakubbarādirathāvayavesu kātabbālaṅkāro. Evaṃ",
  "tika-s0201t:1790_2": "vuttenāti evaṃ “setāya suda”ntiādinā pakārena saṃyuttamahāvagge vuttena. Nātimahā",
  "tika-s0201t:1790_3": "yuddhamaṇḍale sañcārasukhatthaṃ. Yodho sārathīti dvinnaṃ, paharaṇadāyakena saddhiṃ tiṇṇaṃ vā.",
  "tika-s0201t:1791_0": "Nagaraṃ padakkhiṇaṃ karoti nagarasobhanatthaṃ. Idaṃ kira tassa brāhmaṇassa jāṇussoṇiṭṭhānantaraṃ",
  "tika-s0201t:1791_1": "jātisiddhaṃ paramparāgataṃ cārittaṃ. Tenāha “ito ettakehi divasehī”tiādi. Cārittavasena",
  "tika-s0201t:1791_2": "nagaravāsinopi tathā tathā paṭipajjanti. Puññavādimaṅgalakathane niyuttā māṅgalikā.",
  "tika-s0201t:1791_3": "Suvatthipattanāya sovatthikā. Ādi-saddena vandīādīnaṃ saṅgaho. Yasasirisampattiyāti",
  "tika-s0201t:1791_4": "yasasampattiyā sirisampattiyā ca, parivārasampattiyā ceva vibhavasobhāsampattiyā cāti attho.",
  "tika-s0201t:1792_0": "Nagarābhimukho pāyāsi attano bhikkhācāravelāya. Paṇḍito maññeti ettha maññeti idaṃ",
  "tika-s0201t:1792_1": "“maññatī”ti iminā samānatthaṃ nipātapadaṃ. Tassa iti-saddaṃ ānetvā atthaṃ dassento",
  "tika-s0201t:1792_2": "“paṇḍitoti maññatī”ti āha. Anumatipucchāvasena cetaṃ vuttaṃ. Tenevāha “udāhu no”ti.",
  "tika-s0201t:1792_3": "“Taṃ kiṃ maññati bhavaṃ vacchāyano samaṇassa gotamassa paññāveyyattiya”nti hi vuttamevatthaṃ",
  "tika-s0201t:1792_4": "puna gaṇhanto “paṇḍito maññe”ti āha. Tasmā vuttaṃ “bhavaṃ vacchāyano, samaṇaṃ gotamaṃ",
  "tika-s0201t:1792_5": "paṇḍitoti maññati, udāhu no”ti, yathā te khameyya, tathā naṃ kathehīti adhippāyo.",
  "tika-s0201t:1793_0": "Ahaṃ ko nāma, mama avisayo esoti dasseti. Ko cāti hetunissakke paccattavacananti",
  "tika-s0201t:1793_1": "āha “kuto cā”ti. Tathā cāha “kena kāraṇena jānissāmī”ti, yena kāraṇena samaṇassa",
  "tika-s0201t:1793_2": "gotamassa paññāveyyattiyaṃ jāneyyaṃ, taṃ kāraṇaṃ mayi natthīti adhippāyo. Buddhoyeva",
  "tika-s0201t:1793_3": "bhaveyya, abuddhassa sabbathā buddhañāṇānubhāvaṃ jānituṃ na sakkāti. Vuttañhetaṃ",
  "tika-s0201t:1793_4": "– “appamattakaṃ kho panetaṃ, bhikkhave, oramattakaṃ sīlamattakaṃ, yena puthujjano",
  "tika-s0201t:1793_5": "tathāgatassa vaṇṇaṃ vadamāno vadeyya, atthi, bhikkhave, aññeva dhammā gambhīrā duddasā",
  "tika-s0201t:1793_6": "duranubodhā …pe… yehi tathāgatassa yathābhuccaṃ vaṇṇaṃ sammā vadamāno vadeyyā”ti",
  "tika-s0201t:1793_7": "ca. Etthāti “sopi nūnassa tādisovā”ti etasmiṃ pade. Pasattha pasatthoti pasatthehi",
  "tika-s0201t:1793_8": "attano guṇeheva so pasattho, na tassa kittinā, pasaṃsāsabhāveneva pāsaṃsoti attho.",
  "tika-s0201t:1793_9": "Tenāha “sabbaguṇāna”ntiādi. Maṇiratananti cakkavattino maṇiratanaṃ. Sadevake loke",
  "tika-s0201t:1793_10": "pāsaṃsānampi pāsaṃsoti dassetuṃ “pasatthehi vā”ti dutiyavikappo gahito.",
  "tika-s0201t:1794_0": "Araṇīyato attho, so eva vasatīti vasoti atthavaso, tassa tassa payogassa ānisaṃsabhūtaṃ",
  "tika-s0201t:1794_1": "phalanti āha “atthavasanti atthānisaṃsa”nti. Attho vā vuttalakkhaṇo vaso etassāti",
  "tika-s0201t:1794_2": "atthavaso, kāraṇaṃ. Nāgavanavāsikoti hatthināgānaṃ vicaraṇavane tesaṃ gahaṇatthaṃ",
  "tika-s0201t:1794_3": "vasanako. Anuggahitasippoti asikkhitahatthisippo āyatavitthatassa padamattassa dassanena",
  "tika-s0201t:1794_4": "“mahā vata, bho nāgo”ti niṭṭhāgamanato. Parato pana bhagavatā vuttaṭṭhāne. Uggahitasippo",
  "tika-s0201t:1794_5": "puriso nāgavanikoti āgato āyatavitthatassa padassa uccassa ca nisevitassa byabhicārabhāvaṃ",
  "tika-s0201t:1794_6": "ñatvā tattakena niṭṭhaṃ agantvā mahāhatthiṃ disvāva niṭṭhāgamanato. Ñāṇaṃ pajjati",
  "tika-s0201t:1794_7": "etthāti ñāṇapadāni, khattiyapaṇḍitādīnaṃ dhammavinaye vinītattā vinayehi adhigatajjhānādīni.",
  "tika-s0201t:1794_8": "Tāni hi tathāgatagandhahatthino desanāñāṇena akkantaṭṭhānāni. Cattārīti pana vineyyānaṃ",
  "tika-s0201t:1794_9": "idha khattiyapaṇḍitādivasena catubbidhānaṃyeva gahitattā.",
  "tika-s0201t:1795_0": "289. Puggalesu paññāya ca nipuṇatā paṇḍitasamaññā nipuṇatthassa dassanasamatthatāvasenevāti",
  "tika-s0201t:1795_1": "āha “sukhumaatthantarapaṭivijjhanasamatthe”ti. Kata-saddo idha nipphannapariyāyo.",
  "tika-s0201t:1795_2": "Pare pavadanti ettha, etenāti parappavādo, parasamayo. Parehi pavadanaṃ parappavādo,",
  "tika-s0201t:1795_3": "viggāhikakathāya paravādamaddanaṃ. Tadubhayampi ekato katvā pāḷiyaṃ vuttanti āha",
  "tika-s0201t:1795_4": "“viññātaparappavāde ceva parehi saddhiṃ katavādaparicaye cā”ti, parasamayesu paravādamaddanesu",
  "tika-s0201t:1795_5": "ca nipphanneti attho. Vālavedhirūpeti vālavedhipatirūpe. Tenāha “vālavedhidhanuggahasadise”ti.",
  "tika-s0201t:1795_6": "Vālanti anekadhā bhinnassa vālassa aṃsusaṅkhātaṃ vālaṃ. Bhindantā viyāti ghaṭādiṃ",
  "tika-s0201t:1795_7": "saviggahaṃ muggarādinā bhindantā viya, diṭṭhigatāni ekaṃsato bhindantāti adhippāyo.",
  "tika-s0201t:1795_8": "“Atthaṃ guyhaṃ paṭicchannaṃ katvā pucchissāmā”ti saṅkhataṃ padapañhaṃ pucchantīti",
  "tika-s0201t:1795_9": "dassetuṃ “dupadampī”tiādi vuttaṃ. Vadanti etenāti vādo, doso. Pucchīyatīti pañho,",
  "tika-s0201t:1795_10": "attho. Pucchati etenāti pañho, saddo. Tadubhayaṃ ekato gahetvā āha “evarūpe pañhe”tiādi.",
  "tika-s0201t:1795_11": "“Evaṃ puccheyya, evaṃ vissajjeyyā”ti ca pucchāvissajjanānaṃ sikhāvagamanaṃ dasseti.",
  "tika-s0201t:1795_12": "Seyyoti uttamo, paramo lābhoti adhippāyo.",
  "tika-s0201t:1796_0": "Evaṃ attano vādavidhamanabhayenapi pare bhagavantaṃ pañhaṃ pucchituṃ na visahantīti",
  "tika-s0201t:1796_1": "vatvā idāni vādavidhamanena vināpi na visahanti evāti dassetuṃ “apicā”tiādi āraddhaṃ.",
  "tika-s0201t:1796_2": "Cittaṃ pasīdati pare attano attabhāvampi vissatthaṃ niyyādetukāmā honti odhisakamettāpharaṇasadisattā",
  "tika-s0201t:1796_3": "tassa mettāyanassa. Dassanasampannāti daṭṭhabbatāya sampannā dassanānuttariyabhāvato,",
  "tika-s0201t:1796_4": "ativiya dassanīyāti attho.",
  "tika-s0201t:1797_0": "Saraṇagamanavasena sāvakāti lokiyasaraṇagamanena sāvakā, lokuttarasaraṇagamanena",
  "tika-s0201t:1797_1": "pana sāvakattaṃ parato āgamissati, tañca pabbajitavasena vuccati, idha gahaṭṭhavasena,",
  "tika-s0201t:1797_2": "ubhayatthāpi saraṇagamanena sāvakattaṃ veditabbaṃ. Te hi paralokavajjabhayadassāvino",
  "tika-s0201t:1797_3": "kulaputtā, ācārakulaputtāpi tādisā bhavanti. Thokenāti iminā “manaṃ anassāmā”ti padassatthaṃ vadati.",
  "tika-s0201t:1798_0": "290. Udāharīyati ubbegapītivasenāti, tathā vā udāharaṇaṃ udānaṃ. Tenāha “udāhāraṃ",
  "tika-s0201t:1798_1": "udāharī”ti. Assa dhammassāti assa paṭipattisaddhammapubbakassa paṭivedhasaddhammassa.",
  "tika-s0201t:1798_2": "Soti hatthipadopamo hatthipadopamabhāvena vuccamāno dhammo. Ettāvatāti ettakena paribbājakena",
  "tika-s0201t:1798_3": "vuttakathāmaggamattena. Kāmaṃ tena vuttakathāmaggenapi hatthipadopamabhāvena vuccamāno",
  "tika-s0201t:1798_4": "dhammo paripuṇṇova arahattaṃ pāpetvā paveditattā, so ca kho saṅkhepato, na vitthāratoti",
  "tika-s0201t:1798_5": "āha “na ettāvatā vitthārena paripūro hotī”ti. Yadi yathā vitthārena hatthipadopamo",
  "tika-s0201t:1798_6": "paripūro hoti, tathā desanā āraddhā, atha kasmā kusaloti na vuttoti codanā.",
  "tika-s0201t:1799_0": "291. Āyāmatopīti pi-saddena ubbedhenapi rassāti dasseti. Nīcakāyā hi tā honti. Uccāti",
  "tika-s0201t:1799_1": "uccakā. Nisevanaṃ, nisevati etthāti vā nisevitaṃ. Nisevanañcettha kaṇḍuyitavinodanatthaṃ",
  "tika-s0201t:1799_2": "ghaṃsanaṃ. Tenāha “khandhappadese ghaṃsitaṭṭhāna”nti. Uccāti anīcā, ubbedhavantiyoti",
  "tika-s0201t:1799_3": "attho. Kāḷārikāti viraḷadantā, visaṅgatadantāti attho. Tenāha “dantāna”ntiādi. Kaḷāratāyāti",
  "tika-s0201t:1799_4": "viraḷatāya. Ārañjitānīti rañjitāni, vilikhitānīti attho. Kaṇerutāyāti kuṭumalasaṇṭhānatāya.",
  "tika-s0201t:1799_5": "Ayaṃ vāti ettha vā-saddo saṃsayitanicchayattho yathā aññatthāpi “ayaṃ vā imesaṃ samaṇabrāhmaṇānaṃ",
  "tika-s0201t:1799_6": "sabbabālo sabbamūḷho”tiādīsu.",
  "tika-s0201t:1800_0": "Nāgavanaṃ viyāti mahāhatthino vāmanikādīnañca padadassanaṭṭhānabhūtaṃ nāgavanaṃ viya.",
  "tika-s0201t:1800_1": "Ādito paṭṭhāya yāva nīvaraṇappahānā dhammadesanā tathāgatassa bāhiraparibbājakādīnañca",
  "tika-s0201t:1800_2": "padadassanabhāvato. Ādito paṭṭhāyāti ca “taṃ suṇāhī”ti padato paṭṭhāya. Kusalo nāgavaniko",
  "tika-s0201t:1800_3": "viya yogāvacaro pariyesanavasena pamāṇaggahaṇato. Matthake ṭhatvāti imassa suttassa",
  "tika-s0201t:1800_4": "pariyosāne ṭhatvā. Imasmimpi ṭhāneti “evameva kho brāhmaṇā”tiādinā upameyyassa atthassa upaññāsanaṭṭhānepi.",
  "tika-s0201t:1801_0": "Svāyanti idha-saddamattaṃ gaṇhāti, na yathāvisesitabbaṃ idha-saddaṃ. Tathā hi vakkhati",
  "tika-s0201t:1801_1": "“katthaci padapūraṇamattamevā”ti. Lokaṃ upādāya vuccati loka-saddena samānādhikaraṇabhāvena",
  "tika-s0201t:1801_2": "vuttattā. Sesapadadvaye pana saddantarasannidhānamattena taṃ taṃ upādāya vuttatā",
  "tika-s0201t:1801_3": "daṭṭhabbā. Okāsanti kañci padesaṃ indasālaguhāya adhippetattā. Padapūraṇamattameva",
  "tika-s0201t:1801_4": "okāsāpadisanassapi asambhavato.",
  "tika-s0201t:1802_0": "Tathāgata-saddādīnaṃ atthaviseso mūlapariyāyaṭṭhakathā visuddhimaggasaṃvaṇṇanāsu",
  "tika-s0201t:1802_1": "vutto eva. Tathāgatassa sattanikāyantogadhatāya “idha pana sattaloko adhippeto”ti",
  "tika-s0201t:1802_2": "vatvā tatthāyaṃ yasmiṃ sattanikāye, yasmiñca okāse uppajjati, taṃ dassetuṃ “sattaloke",
  "tika-s0201t:1802_3": "uppajjamānopi cā”tiādi vuttaṃ. Tattha imasmiṃyeva cakkavāḷeti imissā eva lokadhātuyā.",
  "tika-s0201t:1802_4": "“Aṭṭhānametaṃ, bhikkhave, anavakāso, yaṃ ekissā lokadhātuyā dve arahanto sammāsambuddho",
  "tika-s0201t:1802_5": "apubbaṃ acarimaṃ uppajjeyyu”nti ettha jātikhettabhūtā dasasahassilokadhātu “ekissā",
  "tika-s0201t:1802_6": "lokadhātuyā”ti vuttā. Idha pana imaṃyeva lokadhātuṃ sandhāya “imasmiṃyeva cakkavāḷe”ti",
  "tika-s0201t:1802_7": "vuttaṃ. Tisso hi saṅgītiyo āruḷhe tepiṭake buddhavacane visayakhettaṃ āṇākhettaṃ",
  "tika-s0201t:1802_8": "jātikhettanti tividhe khette ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti",
  "tika-s0201t:1802_9": "suttaṃ natthi, na uppajjantīti pana atthi. Kathaṃ? “Na me ācariyo atthi, sadiso me",
  "tika-s0201t:1802_10": "na vijjati, ekomhi sammāsambuddho”ti evamādīni imissā lokadhātuyā ṭhatvā vadantena",
  "tika-s0201t:1802_11": "bhagavatā – “kiṃ panāvuso, sāriputta, atthetarahi añño samaṇo vā brāhmaṇo vā bhagavatā",
  "tika-s0201t:1802_12": "samasamo sambodhiyanti evaṃ puṭṭhāhaṃ, bhante, noti vadeyya”nti vatvā tassa kāraṇaṃ",
  "tika-s0201t:1802_13": "dassetuṃ – “aṭṭhānametaṃ anavakāso, yaṃ ekissā lokadhātuyā dve arahanto sammāsambuddhā”ti",
  "tika-s0201t:1802_14": "imaṃ suttaṃ dassentena dhammasenāpatinā ca buddhānaṃ uppattiṭṭhānabhūtaṃ imaṃ lokadhātuṃ",
  "tika-s0201t:1802_15": "ṭhapetvā aññattha anuppatti vuttā hotīti.",
  "tika-s0201t:1803_0": "Sujātāyātiādinā vuttesu catūsu vikappesu paṭhamo vikappo buddhabhāvāya āsannatarapaṭipattidassanavasena",
  "tika-s0201t:1803_1": "vutto. Āsannatarāya hi paṭipattiyaṃ ṭhito “uppajjatī”ti vuccati uppādassa ekantikattā,",
  "tika-s0201t:1803_2": "pageva paṭipattiyā matthake ṭhito. Dutiyo buddhabhāvāvahapabbajjato paṭṭhāya āsannapaṭipattidassanavasena,",
  "tika-s0201t:1803_3": "tatiyo buddhakaradhammapāripūrito paṭṭhāya buddhabhāvāya paṭipattidassanavasena.",
  "tika-s0201t:1803_4": "Na hi mahāsattānaṃ tusitabhavūpapattito paṭṭhāya bodhisambhārasambharaṇaṃ nāma atthi.",
  "tika-s0201t:1803_5": "Catuttho buddhakaradhammasamārambhato paṭṭhāya. Bodhiyā niyatabhāvāpattito pabhuti",
  "tika-s0201t:1803_6": "hi viññūhi “buddho uppajjatī”ti vattuṃ sakkā uppādassa ekantikattā, yathā pana “tiṭṭhanti",
  "tika-s0201t:1803_7": "pabbatā, sandanti nadiyo”ti tiṭṭhanasandanakiriyānaṃ avicchedamupādāya vattamānapayogo,",
  "tika-s0201t:1803_8": "evaṃ uppādatthāya paṭipajjanakiriyāya avicchedamupādāya catūsu vikappesu “uppajjati",
  "tika-s0201t:1803_9": "nāmā”ti vuttaṃ. Sabbapaṭhamaṃ uppannabhāvanti sabbehi upari vuccamānehi visesehi",
  "tika-s0201t:1803_10": "paṭhamaṃ tathāgatassa uppannatāsaṅkhātaṃ atthitāvisesaṃ.",
  "tika-s0201t:1804_0": "So bhagavāti yo “tathāgato araha”ntiādinā kittitaguṇo, so bhagavā. Imaṃ lokanti nayidaṃ",
  "tika-s0201t:1804_1": "mahājanassa sammukhāmattaṃ lokaṃ sandhāya vuttaṃ, atha kho anavasesaṃ pariyādāyāti",
  "tika-s0201t:1804_2": "dassetuṃ “sadevaka”ntiādi vuttaṃ. Tenāha “idāni vattabbaṃ nidassetī”ti. Pajātattāti",
  "tika-s0201t:1804_3": "yathāsakaṃ kammakilesehi nibbattattā. Pañcakāmāvacaradevaggahaṇaṃ pārisesañāyena",
  "tika-s0201t:1804_4": "itaresaṃ padantarehi saṅgahitattā. Sadevakanti ca avayavena viggaho samudāyo samāsattho.",
  "tika-s0201t:1804_5": "Chaṭṭhakāmāvacaradevaggahaṇaṃ paccāsattiñāyena. Tattha hi so jāto tannivāsī ca. Brahmakāyikādibrahmaggahaṇanti",
  "tika-s0201t:1804_6": "etthāpi eseva nayo. Paccatthikapaccāmittasamaṇabrāhmaṇaggahaṇanti nidassanamattametaṃ",
  "tika-s0201t:1804_7": "apaccatthikānaṃ asamitābāhitapāpānañca samaṇabrāhmaṇānaṃ sassamaṇabrāhmaṇivacanena",
  "tika-s0201t:1804_8": "gahitattā. Kāmaṃ “sadevaka”ntiādivisesanānaṃ vasena sattavisayo loka-saddoti viññāyati",
  "tika-s0201t:1804_9": "tulyayogavisayattā tesaṃ, “salomako sapakkhako”tiādīsu pana atulyayogepi ayaṃ samāso",
  "tika-s0201t:1804_10": "labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.",
  "tika-s0201t:1805_0": "Arūpino sattā attano āneñjavihārena viharantā “dibbantīti devā”ti imaṃ nibbacanaṃ",
  "tika-s0201t:1805_1": "labhantīti āha “sadevakaggahaṇena arūpāvacaradevaloko gahito”ti. Tenevāha “ākāsānañcāyatanūpagānaṃ",
  "tika-s0201t:1805_2": "devānaṃ sahabyata”nti. Samārakaggahaṇena chakāmāvacaradevaloko gahito tassa savisesaṃ",
  "tika-s0201t:1805_3": "mārassa vase vattanato. Rūpī brahmaloko gahito arūpībrahmalokassa visuṃ gahitattā.",
  "tika-s0201t:1805_4": "Catuparisavasenāti khattiyādicatuparisavasena. Itarā pana catasso parisā samārakādiggahaṇena",
  "tika-s0201t:1805_5": "gahitā evāti. Avasesasabbasattaloko nāgagaruḷādibhedo.",
  "tika-s0201t:1806_0": "Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgasova",
  "tika-s0201t:1806_1": "lokaṃ gahetvā yojanaṃ dassetuṃ “apicetthā”tiādi vuttaṃ. Tattha ukkaṭṭhaparicchedatoti",
  "tika-s0201t:1806_2": "ukkaṃsagabhivijānanena. Pañcasu hi gatīsu devalokova seṭṭho. Tatthāpi arūpino “dūrasamussāritakilesadukkhatāya,",
  "tika-s0201t:1806_3": "santapaṇītaāneñjavihārasamaṅgitāya, ativiya dīghāyukatāyā”ti evamādīhi visesehi ativiya",
  "tika-s0201t:1806_4": "itarehi ukkaṭṭhā. Brahmā mahānubhāvotiādiṃ dasasahassiyaṃ mahābrahmuno vasena vadati.",
  "tika-s0201t:1806_5": "“Ukkaṭṭhaparicchedato”ti hi vuttaṃ. Anuttaranti seṭṭhaṃ navalokuttaraṃ. Bhāvānukkamo",
  "tika-s0201t:1806_6": "bhāvavasena paresaṃ ajjhāsayavasena “sadevaka”ntiādīnaṃ padānaṃ anukkamo. Tīhākārehīti",
  "tika-s0201t:1806_7": "devamārabrahmasahitatāsaṅkhātehi tīhi pakārehi. Tīsu padesūti “sadevaka”ntiādīsu",
  "tika-s0201t:1806_8": "tīsu padesu. Tena tenākārenāti sadevakattādinā tena tena pakārena. Tedhātukameva",
  "tika-s0201t:1806_9": "pariyādinnanti porāṇā panāhūti yojanā.",
  "tika-s0201t:1807_0": "Abhiññāti ya-kāralopenāyaṃ niddeso, abhijānitvāti ayamettha atthoti āha “abhiññāya,",
  "tika-s0201t:1807_1": "adhikena ñāṇena ñatvā”ti. Anumānādipaṭikkhepoti anumānaupamānaatthāpattiādipaṭikkhepo",
  "tika-s0201t:1807_2": "ekappamāṇattā. Sabbattha appaṭihatañāṇācāratāya hi sabbapaccakkhā buddhā bhagavanto.",
  "tika-s0201t:1807_3": "Anuttaraṃ vivekasukhanti phalasamāpattisukhaṃ. Tena vītimissāpi kadāci bhagavato",
  "tika-s0201t:1807_4": "dhammadesanā hotīti āha “hitvāpī”ti. Bhagavā hi dhammaṃ desento yasmiṃ khaṇe parisā",
  "tika-s0201t:1807_5": "sādhukāraṃ vā deti, yathāsutaṃ vā dhammaṃ paccavekkhati, taṃ khaṇaṃ pubbabhāgena",
  "tika-s0201t:1807_6": "paricchinditvā phalasamāpattiṃ samāpajjati, yathāparicchedañca samāpattito vuṭṭhāya",
  "tika-s0201t:1807_7": "ṭhitaṭṭhānato paṭṭhāya dhammaṃ deseti.",
  "tika-s0201t:1808_0": "Desakāyattena āṇādividhinā atisajjanaṃ pabodhanaṃ desanāti sā pariyattidhammavasena",
  "tika-s0201t:1808_1": "veditabbāti āha “desanāya tāva catuppadikāyapi gāthāyā”tiādi. Sāsitabbapuggalagatena",
  "tika-s0201t:1808_2": "yathāparādhādisāsitabbabhāvena anusāsanaṃ tadaṅgavinayādivasena vinayanaṃ sāsananti",
  "tika-s0201t:1808_3": "taṃ paṭipattidhammavasena veditabbanti āha “sīlasamādhivipassanā”tiādi. Kusalānanti",
  "tika-s0201t:1808_4": "maggakusalānaṃ, kusalānanti vā anavajjānaṃ. Tena phaladhammānampi saṅgaho siddho",
  "tika-s0201t:1808_5": "hoti. Ādibhāvo sīladiṭṭhīnaṃ tammūlakattā uttarimanussadhammānaṃ. Tasmiṃ tasmiṃ atthe",
  "tika-s0201t:1808_6": "kathāvadhisaddappabandho gāthāvasena suttavasena ca vavatthito pariyattidhammo, yo",
  "tika-s0201t:1808_7": "idheva “desanā”ti vutto. Tassa pana attho visesena sīlādi evāti āha “bhagavā hi dhammaṃ",
  "tika-s0201t:1808_8": "desento…pe… nibbānaṃ dassetī”ti. Tattha sīlaṃ dassetvāti sīlaggahaṇena sasambhāraṃ",
  "tika-s0201t:1808_9": "sīlaṃ gahitaṃ. Tathā maggaggahaṇena sasambhāro maggoti tadubhayena anavasesato pariyattiatthaṃ",
  "tika-s0201t:1808_10": "pariyādiyati. Tenāti sīlādidassanena. Atthavasena hi idha desanāya ādikalyāṇādibhāvo",
  "tika-s0201t:1808_11": "adhippeto. Kathikasaṇṭhitīti kathikassa saṇṭhānaṃ kathanavasena samavaṭṭhānaṃ.",
  "tika-s0201t:1809_0": "Na so sātthaṃ deseti niyyānatthavirahato tassā desanāya. Ekabyañjanādiyuttā vāti",
  "tika-s0201t:1809_1": "sithilādibhedesu byañjanesu ekappakāreneva, dvippakāreneva vā byañjanena yuttā vā",
  "tika-s0201t:1809_2": "damiḷabhāsā viya. Sabbattha niroṭṭhaṃ katvā vattabbatāya sabbaniroṭṭhabyañjanā vā",
  "tika-s0201t:1809_3": "kirātabhāsā viya. Sabbattheva vissajjanīyayuttatāya sabbavissaṭṭhabyañjanā vā yavanabhāsā",
  "tika-s0201t:1809_4": "viya. Sabbattheva sānusāratāya sabbaniggahitabyañjanā vā pārasikādimilakkhabhāsā",
  "tika-s0201t:1809_5": "viya. Sabbāpesā ekadesabyañjanavaseneva pavattiyā aparipuṇṇabyañjanāti katvā “abyañjanā”ti",
  "tika-s0201t:1809_6": "vuttā. Amakkhetvāti apalicchetvā avināsetvā, ahāpetvāti vā attho.",
  "tika-s0201t:1810_0": "Bhagavā yamatthaṃ ñāpetuṃ ekagāthampi ekavākyampi deseti, tamatthaṃ tāya desanāya",
  "tika-s0201t:1810_1": "sabbaso paripuṇṇameva katvā deseti, evaṃ sabbatthāti āha “ekadesanāpi aparipuṇṇā",
  "tika-s0201t:1810_2": "natthī”ti. Ullumpanasabhāvasaṇṭhitenāti saṃkilesapakkhato vaṭṭadukkhato ca uddharaṇasabhāvāvaṭṭhitena",
  "tika-s0201t:1810_3": "cittena. Tasmāti yasmā sikkhāttayasaṅgahaṃ sakalaṃ sāsanaṃ idha “brahmacariya”nti",
  "tika-s0201t:1810_4": "adhippetaṃ, tasmā. Brahmacariyanti iminā samānādhikaraṇāni sabbapadāni yojetvā atthaṃ",
  "tika-s0201t:1810_5": "dassento “so dhammaṃ deseti…pe… pakāsetīti evamettha attho daṭṭhabbo”ti āha.",
  "tika-s0201t:1811_0": "Dūrasamussāritamānasseva sāsane sammāpaṭipatti sambhavati, na māna jātikassāti āha",
  "tika-s0201t:1811_1": "“nihatamānattā”ti. Ussannattāti bahulabhāvato. Bhogārogyādivatthukā madā suppaheyyā",
  "tika-s0201t:1811_2": "honti nimittassa anavaṭṭhānato’ na tathā kulavijjāmadāti khattiyabrāhmaṇakulīnānaṃ",
  "tika-s0201t:1811_3": "pabbajitānampi jātivijjā nissāya mānajappanaṃ duppajahanti āha “yebhuyyena hi…pe…",
  "tika-s0201t:1811_4": "mānaṃ karontī”ti. Vijātitāyāti nihīnajātitāya. Patiṭṭhātuṃ na sakkontīti suvisuddhiṃ",
  "tika-s0201t:1811_5": "katvā sīlaṃ rakkhituṃ na sakkonti. Sīlavasena hi sāsane patiṭṭhāti. Patiṭṭhātunti",
  "tika-s0201t:1811_6": "vā saccapaṭivedhena lokuttarāya patiṭṭhāya patiṭṭhātuṃ. Yebhuyyena hi upanissayasampannā",
  "tika-s0201t:1811_7": "sujātā eva honti, na dujjātā.",
  "tika-s0201t:1812_0": "Parisuddhanti rāgādīnaṃ accantameva pahānadīpanato nirupakkilesatāya sabbaso visuddhaṃ.",
  "tika-s0201t:1812_1": "Saddhaṃ paṭilabhatīti pothujjanikasaddhāvasena saddahati. Viññujātikānañhi dhammasampattigahaṇapubbikā",
  "tika-s0201t:1812_2": "saddhāsiddhi dhammapamāṇadhammappasannabhāvato. Jāyampatikā vasantīti kāmaṃ “jāyampatikā”ti",
  "tika-s0201t:1812_3": "vutte gharasāmikagharasāminivasena dvinnaṃyeva gahaṇaṃ viññāyati. Yassa pana purisassa",
  "tika-s0201t:1812_4": "anekā pajāpatiyo honti, tattha kiṃ vattabbaṃ? Ekāyapi tāya vāso sambādhoti dassanatthaṃ",
  "tika-s0201t:1812_5": "“dve”ti vuttaṃ. Rāgādinā sakiñcanaṭṭhena, khettavatthuādinā sapalibodhaṭṭhena. Rāgarajādīnaṃ",
  "tika-s0201t:1812_6": "āgamanapathatāpi uppajjanaṭṭhānatā evāti dvepi vaṇṇanā ekatthā, byañjanameva nānaṃ.",
  "tika-s0201t:1812_7": "Alagganaṭṭhenāti asajjanaṭṭhena appaṭibaddhabhāvena. Evaṃ akusalakusalappavattīnaṃ",
  "tika-s0201t:1812_8": "ṭhānabhāvena gharāvāsapabbajjānaṃ sambādhabbhokāsataṃ dassetvā idāni kusalappavattiyā",
  "tika-s0201t:1812_9": "eva aṭṭhānaṭhānabhāvena tesaṃ taṃ dassetuṃ “apicā”tiādi vuttaṃ.",
  "tika-s0201t:1813_0": "Saṅkhepakathāti visuṃ visuṃ paduddhāraṃ akatvā saṅkhepato atthavaṇṇanā. Ekampi divasanti",
  "tika-s0201t:1813_1": "ekadivasamattampi. Akhaṇḍaṃ katvāti dukkaṭamattassapi anāpajjanena akhaṇḍitaṃ katvā.",
  "tika-s0201t:1813_2": "Kilesamalena amalīnanti taṇhāsaṃkilesādivasena asaṃkiliṭṭhaṃ katvā. Paridahitvāti",
  "tika-s0201t:1813_3": "nivāsetvā ceva pārupitvā ca. Agāravāso agāraṃ uttarapadalopena, tassa vaḍḍhiāvahaṃ",
  "tika-s0201t:1813_4": "agārassa hitaṃ. Bhogakkhandhoti bhogarāsi bhogasamudāyo. Ābandhanaṭṭhenāti “putto",
  "tika-s0201t:1813_5": "nattā”tiādinā pemavasena saparicchedaṃ sambandhanaṭṭhena. “Amhākamete”ti ñāyantīti",
  "tika-s0201t:1813_6": "ñātī. Pitāmahapituputtādivasena parivattanaṭṭhena parivaṭṭo.",
  "tika-s0201t:1814_0": "292. Sāmaññavācīpi sikkhā-saddo sājīva-saddasannidhānato upari vuccamānavisesāpekkhāya",
  "tika-s0201t:1814_1": "ca visesaniviṭṭhova hotīti vuttaṃ “yā bhikkhūnaṃ adhisīlasaṅkhātā sikkhā”ti. Sikkhitabbaṭṭhena",
  "tika-s0201t:1814_2": "sikkhā. Saha ājīvanti etthāti sājīvo. Sikkhanabhāvenāti sikkhāya sājīve ca sikkhanabhāvena.",
  "tika-s0201t:1814_3": "Sikkhaṃ paripūrentoti sīlasaṃvaraṃ paripūrento. Sājīvañca avītikkamantoti – “nāmakāyo",
  "tika-s0201t:1814_4": "padakāyo niruttikāyo byañjanakāyo”ti vuttasikkhāpadaṃ bhagavato vacanaṃ avītikkamanto",
  "tika-s0201t:1814_5": "hutvāti attho. Idameva ca dvayaṃ “sikkhana”nti vuttaṃ. Tattha sājīvānatikkamo sikkhāpāripūriyā",
  "tika-s0201t:1814_6": "paccayo. Tato hi yāva maggā sikkhāpāripūrī hotīti.",
  "tika-s0201t:1815_0": "Pajahitvāti samādānavasena pariccajitvā. Pahīnakālato paṭṭhāya…pe… viratovāti etena",
  "tika-s0201t:1815_1": "pahānassa viratiyā ca samānakālataṃ dasseti. Yadi evaṃ “pahāyā”ti kathaṃ purimakālaniddesoti?",
  "tika-s0201t:1815_2": "Tathā gahetabbataṃ upādāya. Dhammānañhi paccayapaccayuppannabhāve apekkhite sahajātānampi",
  "tika-s0201t:1815_3": "paccayapaccayuppannabhāvena gahaṇaṃ purimapacchimabhāveneva hotīti gahaṇapavattiākāravasena",
  "tika-s0201t:1815_4": "paccayabhūtesu hirottappañāṇādīsu pahānakiriyāya purimakālavohāro, paccayuppannāsu",
  "tika-s0201t:1815_5": "ca viratīsu viramaṇakiriyāya aparakālavohāro ca hotīti “pahāya paṭivirato hotī”ti",
  "tika-s0201t:1815_6": "vuttaṃ. Pahāyāti vā samādānakālavasena vuttaṃ, pacchā vītikkamitabbavatthusamāyogavasena",
  "tika-s0201t:1815_7": "paṭiviratoti. Pahāyāti vā –",
  "tika-s0201t:1816": "“Nihantvāna tamokhandhaṃ, uditoyaṃ divākaro;",
  "tika-s0201t:1817": "Vaṇṇapabhāya bhāseti, obhāsetvā samuggato”ti ca. –",
  "tika-s0201t:1818_0": "Evamādīsu viya samānakālavasena veditabbo. Atha vā pāṇo atipātīyati etenāti pāṇātipāto,",
  "tika-s0201t:1818_1": "pāṇaghātahetubhūto ahirikānottappadosamohavihiṃ sādiko cetanāpadhāno saṃkilesadhammo,",
  "tika-s0201t:1818_2": "taṃ samādānavasena pahāya. Tato…pe… viratova hotīti avadhāraṇena tassā viratiyā kālādivasena",
  "tika-s0201t:1818_3": "apariyantataṃ dasseti. Yathā hi aññe samādinnaviratikāpi anavaṭṭhitacittatāya lābhajīvikādihetu",
  "tika-s0201t:1818_4": "samādānaṃ bhindanteva, na evamayaṃ. Ayaṃ pana pahīnakālato paṭṭhāya orato viratoti.",
  "tika-s0201t:1818_5": "Adinnādānaṃ pahāyātiādīsupi iminā nayena attho veditabbo.",
  "tika-s0201t:1819_0": "Daṇḍanaṃ daṇḍanipātanaṃ daṇḍo. Muggarādipaharaṇavisesopi idha paharaṇavisesoti adhippeto.",
  "tika-s0201t:1819_1": "Tenāha “ṭhapetvā daṇḍaṃ sabbampi avasesaṃ upakaraṇa”nti. Daṇḍanasaṅkhātassa paraviheṭhanassa",
  "tika-s0201t:1819_2": "parivajjitabhāvadīpanatthaṃ daṇḍasatthānaṃ nikkhepavacananti āha “parūpaghātatthāyā”tiādi.",
  "tika-s0201t:1819_3": "Vihiṃsanabhāvatoti vibādhanabhāvato. Lajjīti ettha vuttalajjāya ottappampi vuttanti",
  "tika-s0201t:1819_4": "daṭṭhabbaṃ. Na hi pāpajigucchanapāputtāsarahitaṃ, pāpabhayaṃ vā alajjanaṃ atthi.",
  "tika-s0201t:1819_5": "Yassa vā dhammagarutāya dhammassa ca attādhīnattā attādhipatibhūtā lajjākiccakārī,",
  "tika-s0201t:1819_6": "tassa lokādhipatibhūtaṃ ottappaṃ kiccakaranti vattabbameva natthīti “lajjī”icceva",
  "tika-s0201t:1819_7": "vuttaṃ. Dayaṃ mettacittataṃ āpannoti kasmā vuttaṃ, nanu dayā-saddo “adayāpanno”tiādīsu",
  "tika-s0201t:1819_8": "karuṇāya vattatīti? Saccametaṃ, ayaṃ pana dayā-saddo anurakkhaṇatthaṃ antonītaṃ katvā",
  "tika-s0201t:1819_9": "pavattamāno mettāya ca karuṇāya ca pavattatīti idha mettāya pavattamāno vutto. Mijjati",
  "tika-s0201t:1819_10": "siniyhatīti mettā, sā etassa atthīti mettaṃ, mettaṃ cittaṃ etassa atthīti mettacitto,",
  "tika-s0201t:1819_11": "tassa bhāvo mettacittatā, mettāicceva attho.",
  "tika-s0201t:1820_0": "Sabbapāṇabhūtahitānukampīti etena tassā viratiyā sattavasena apariyantataṃ dasseti.",
  "tika-s0201t:1820_1": "Pāṇabhūteti pāṇajāte. Anukampakoti karuṇāyanako. Yasmā pana mettā karuṇāya visesapaccayo",
  "tika-s0201t:1820_2": "hoti, tasmā vuttaṃ “tāya eva dayāpannatāyā”ti. Evaṃ yehi dhammehi pāṇātipātā virati",
  "tika-s0201t:1820_3": "sampajjati, tehi lajjāmettākaruṇādhammehi samaṅgibhāvo dassito, saddhiṃ piṭṭhivaṭṭakadhammehīti",
  "tika-s0201t:1820_4": "daṭṭhabbaṃ. Etthāha – kasmā “pāṇātipātaṃ pahāyā”ti ekavacananiddeso kato, nanu niravasesānaṃ",
  "tika-s0201t:1820_5": "pāṇānaṃ atipātato virati idhādhippetā? Tathā hi vuttaṃ “sabbapāṇabhūtahitānukampī",
  "tika-s0201t:1820_6": "viharatī”ti. Teneva hi aṭṭhakathāyaṃ “sabbe pāṇabhūte hitena anukampako”ti puthuvacananiddesoti?",
  "tika-s0201t:1820_7": "Saccametaṃ, pāṇabhāvasāmaññavasena panettha pāḷiyaṃ ādito ekavacananiddeso kato,",
  "tika-s0201t:1820_8": "sabbasaddasannidhānena puthuttaṃ viññāyamānamevāti sāmaññaniddesaṃ akatvā bhedavacanicchāvasena",
  "tika-s0201t:1820_9": "dassetuṃ aṭṭhakathāyaṃ bahuvacanavasena attho vutto. Kiñca bhiyyo – sāmaññato saṃvarasamādānaṃ,",
  "tika-s0201t:1820_10": "tabbisesato saṃvarabhedoti imassa visesassa dassanatthaṃ ayaṃ vacanabhedo katoti",
  "tika-s0201t:1820_11": "veditabbaṃ. Viharatīti vuttappakāro hutvā ekasmiṃ iriyāpathe uppannaṃ dukkhaṃ aññena",
  "tika-s0201t:1820_12": "iriyāpathena vicchinditvā attabhāvaṃ harati pavattetīti attho. Tenāha “iriyati pāletī”ti.",
  "tika-s0201t:1821_0": "Na kevalaṃ kāyavacīpayogavasena ādānameva, atha kho ākaṅkhapissa pariccattavatthuvisayāvāti",
  "tika-s0201t:1821_1": "dassetuṃ “cittenapī”tiādi vuttaṃ. Theneti theyyaṃ karotīti theno, coro. Sucibhūtenāti",
  "tika-s0201t:1821_2": "ettha sucibhāvo adhikārato saddantarasannidhānato ca theyyasaṃkilesaviramaṇanti āha",
  "tika-s0201t:1821_3": "“athenattāyeva sucibhūtenā”ti. Kāmañcettha “lajjī dayāpanno”tiādi na vuttaṃ, adhikāravasena",
  "tika-s0201t:1821_4": "pana atthato vā vuttamevāti veditabbaṃ. Yathā hi lajjādayo pāṇātipātapahānassa visesapaccayo,",
  "tika-s0201t:1821_5": "evaṃ adinnādānapahānassapīti, tasmā sāpi pāḷi ānetvā vattabbā. Esa nayo ito paresupi.",
  "tika-s0201t:1821_6": "Atha vā sucibhūtenāti etena hirottappādīhi samannāgamo, ahirikādīnañca pahānaṃ vuttamevāti",
  "tika-s0201t:1821_7": "“lajjī”tiādi na vuttanti daṭṭhabbaṃ.",
  "tika-s0201t:1822_0": "Aseṭṭhacariyanti aseṭṭhānaṃ cariyaṃ, aseṭṭhaṃ vā cariyaṃ. Mithunānaṃ vuttākārena",
  "tika-s0201t:1822_1": "sadisabhūtānaṃ ayanti mithuno, yathāvutto durācāro. Ārācārī methunāti etena – “idha",
  "tika-s0201t:1822_2": "brāhmaṇa, ekacco…pe… na heva kho mātugāmena saddhiṃ dvayaṃdvayasamāpattiṃ samāpajjati,",
  "tika-s0201t:1822_3": "apica kho mātugāmassa ucchādanaparimaddananhāpanasambāhanaṃ sādiyati, so tadassādeti,",
  "tika-s0201t:1822_4": "taṃ nikāmeti, tena ca vittiṃ āpajjatī”tiādinā vuttā sattavidhamethunasaṃyogāpi paṭivirati",
  "tika-s0201t:1822_5": "dassitāti daṭṭhabbaṃ.",
  "tika-s0201t:1823_0": "Saccena saccanti purimena vacīsaccena pacchimaṃ vacīsaccaṃ sandahati asaccena anantarikattā.",
  "tika-s0201t:1823_1": "Tenāha “yo hī”tiādi. Haliddirāgo viya na thirakato hotīti ettha kathāya anavaṭṭhitabhāvena",
  "tika-s0201t:1823_2": "haliddirāgasadisatā veditabbā, na puggalassa. Pāsāṇalekhā viyāti etthāpi eseva nayo.",
  "tika-s0201t:1823_3": "Saddhā ayati pavattati etthāti saddhāyo, saddhāyo eva saddhāyiko yathā “venayiko”ti,",
  "tika-s0201t:1823_4": "saddhāya vā ayitabbo saddhāyiko, saddheyyoti attho. Vattabbataṃ āpajjativisaṃvādanatoti adhippāyo.",
  "tika-s0201t:1824_0": "Anuppadātāti anubalappadātā, anuvattanavasena vā padātā. Kassa pana anuvattanaṃ padānañcāti?",
  "tika-s0201t:1824_1": "“Sahitāna”nti vuttattā sandhānassāti viññāyati. Tenāha “sandhānānuppadātā”ti. Yasmā",
  "tika-s0201t:1824_2": "pana anuvattanavasena sandhānassa padānaṃ ādhānaṃ, rakkhaṇaṃ vā daḷhīkaraṇaṃ hoti.",
  "tika-s0201t:1824_3": "Tena vuttaṃ “dve jane samagge disvā”tiādi. Āramanti etthāti ārāmo, ramitabbaṭṭhānaṃ.",
  "tika-s0201t:1824_4": "Yasmā pana ā-kārena vināpi ayamattho labbhati, tasmā vuttaṃ “samaggarāmotipi pāḷi,",
  "tika-s0201t:1824_5": "ayamevettha attho”ti.",
  "tika-s0201t:1825": "Etthāti –",
  "tika-s0201t:1826": "“Nelaṅgo setapacchādo, ekāro vattatī ratho;",
  "tika-s0201t:1827": "Anīghaṃ passa āyantaṃ, chinnasotaṃ abandhana”nti. –",
  "tika-s0201t:1828_0": "Imissā gāthāya. Sīlañhettha “nelaṅga”nti vuttaṃ. Tenevāha – citto gahapati, “nelaṅganti",
  "tika-s0201t:1828_1": "kho, bhante, sīlānametaṃ adhivacana”nti. Sukumārāti apharusatāya mudukā. Purassa",
  "tika-s0201t:1828_2": "esāti ettha pura-saddo tannivāsīvācako daṭṭhabbo “gāmo āgato”tiādīsu viya. Tenevāha",
  "tika-s0201t:1828_3": "“nagaravāsīna”nti. Manaṃ appāyati vaḍḍhetīti manāpā. Tena vuttaṃ “cittavuddhikarā”ti.",
  "tika-s0201t:1829_0": "Kālavādītiādi samphappalāpāpaṭiviratassa paṭipattidassanaṃ. Atthasaṃhitāpi hi vācā",
  "tika-s0201t:1829_1": "ayuttakālapayogena atthāvahā na siyāti anatthaviññāpanavācaṃ anulometi, tasmā samphappalāpaṃ",
  "tika-s0201t:1829_2": "pajahantena akālavāditā pariharitabbāti vuttaṃ “kālavādī”ti. Kāle vadantenapi ubhayānatthasādhanato",
  "tika-s0201t:1829_3": "abhūtaṃ parivajjetabbanti āha “bhūtavādī”ti. Bhūtañca vadantena yaṃ idhaloka-paraloka-hitasampādakaṃ,",
  "tika-s0201t:1829_4": "tadeva vattabbanti dassetuṃ “atthavādī”ti vuttaṃ. Atthaṃ vadantenapi lokiyadhammasannissitameva",
  "tika-s0201t:1829_5": "avatvā lokuttaradhammasannissitaṃ katvā vattabbanti dassanatthaṃ “dhammavādī”ti vuttaṃ.",
  "tika-s0201t:1829_6": "Yathā ca attho lokuttaradhammasannissito hoti, taṃdassanatthaṃ “vinayavādī”ti vuttaṃ.",
  "tika-s0201t:1829_7": "Pañcannañhi saṃvaravinayānaṃ, pañcannañca pahānavinayānaṃ vasena vuccamāno attho",
  "tika-s0201t:1829_8": "nibbānādhigamahetubhāvato lokuttaradhammasannissito hotīti. Evaṃ guṇavisesayuttova",
  "tika-s0201t:1829_9": "attho vuccamāno desanākosalle sati sobhati, kiccakaro ca hoti, na aññathāti dassetuṃ",
  "tika-s0201t:1829_10": "“nidhānavatiṃ vācaṃ bhāsitā”ti vuttaṃ. Idāni taṃ desanākosallaṃ vibhāvetuṃ “kālenā”tiādimāha.",
  "tika-s0201t:1829_11": "Pucchādivasena hi otiṇṇavācāvatthusmiṃ ekaṃsādibyākaraṇavibhāgaṃ sallakkhetvā ṭhapanāhetuudāharaṇaṃ",
  "tika-s0201t:1829_12": "saṃsandanādiṃ taṃtaṃkālānurūpaṃ vibhāventiyā parimitaparicchinnarūpāya vipulatara-gambhīrodāra-paramattha-vitthārasaṅgāhikāya",
  "tika-s0201t:1829_13": "kathāya ñāṇabalānurūpaṃ pare yāthāvato dhamme patiṭṭhāpento “desanākusalo”ti vuccatīti",
  "tika-s0201t:1829_14": "evamettha atthayojanā veditabbā.",
  "tika-s0201t:1830_0": "293. Evaṃ paṭipāṭiyā satta mūlasikkhāpadāni vibhāvetvā satipi abhijjhādipahānaindriyasaṃvarasatisampajaññajāgariyānuyogādike",
  "tika-s0201t:1830_1": "uttaradesanāyaṃ vibhāvetuṃ taṃ pariharitvā ācārasīlasseva vibhajanavasena pāḷi pavattāti",
  "tika-s0201t:1830_2": "tadatthaṃ vivarituṃ “bījagāmabhūtagāmasamārambhā”tiādi vuttaṃ. Tattha bījānaṃ gāmo",
  "tika-s0201t:1830_3": "samūho bījagāmo. Bhūtānaṃ jātānaṃ nibbattānaṃ rukkhagacchalatādīnaṃ samūho bhūtagāmo.",
  "tika-s0201t:1830_4": "Nanu ca rukkhādayo cittarahitatāya na jīvā, cittarahitatā ca paripphandābhāvato chinne",
  "tika-s0201t:1830_5": "viruhanato visadisajātikabhāvato catuyoniapariyāpannato ca veditabbā, vuḍḍhi pana",
  "tika-s0201t:1830_6": "pavāḷasilālavaṇānampi vijjatīti na tesaṃ jīvabhāve kāraṇaṃ, visayaggahaṇañca nesaṃ",
  "tika-s0201t:1830_7": "parikappanāmattaṃ supanaṃ viya ciñcādenaṃ, tathā dohaḷādayo, tattha kasmā bījagāmabhūtagāmasamārambhā",
  "tika-s0201t:1830_8": "paṭivirati icchitāti? Samaṇasāruppato tannivāsisattānurakkhaṇato ca. Tenevāha – “jīvasaññino",
  "tika-s0201t:1830_9": "hi moghapurisa manussā rukkhasmi”ntiādi.",
  "tika-s0201t:1831_0": "Mūlameva bījaṃ mūlabījaṃ, mūlabījaṃ etassātipi mūlabījaṃ. Sesesupi eseva nayo. Phaḷubījanti",
  "tika-s0201t:1831_1": "pabbabījaṃ. Paccayantarasamavāye sadisaphaluppattiyā visesakāraṇabhāvato viruhaṇasamatthe",
  "tika-s0201t:1831_2": "sāraphale niruḷho bījasaddo tadatthasaṃsiddhiyā mūlādīsupi kesuci pavattatīti mūlādito",
  "tika-s0201t:1831_3": "nivattanatthaṃ ekena bīja-saddena visesetvā vuttaṃ “bījabīja”nti “rūparūpaṃ, dukkhadukkha”nti",
  "tika-s0201t:1831_4": "ca yathā. Kasmā panettha bījagāmabhūtagāmaṃ uddharitvā bījagāmo eva niddiṭṭhoti?",
  "tika-s0201t:1831_5": "Na kho panetaṃ evaṃ daṭṭhabbaṃ, nanu avocumha – “mūlameva bījaṃ mūlabījaṃ, mūlabījaṃ",
  "tika-s0201t:1831_6": "etassātipi mūlabīja”nti. Tattha purimena bījagāmo niddiṭṭho, dutiyena bhūtagāmo,",
  "tika-s0201t:1831_7": "duvidhopesa mūlabījañca mūlabījañca mūlabījanti sāmaññaniddesena, ekasesanayena vā",
  "tika-s0201t:1831_8": "uddiṭṭhoti veditabbo. Tenevāha “pañcavidhassā”tiādi. Nīlatiṇarukkhādikassāti allatiṇassa",
  "tika-s0201t:1831_9": "ceva allarukkhādikassa ca. Ādi-saddena osadhigacchalatādīnaṃ saṅgaho.",
  "tika-s0201t:1832_0": "Ekaṃ bhattaṃ ekabhattaṃ, taṃ assa atthīti ekabhattiko. So pana rattibhojanenapi siyāti",
  "tika-s0201t:1832_1": "tannivattanatthaṃ āha “rattūparato”ti. Evampi aparaṇhabhojīpi siyā ekabhattikoti",
  "tika-s0201t:1832_2": "tannivattanatthaṃ “virato vikālabhojanā”ti vuttaṃ. Aruṇuggamanakālato paṭṭhāya yāva",
  "tika-s0201t:1832_3": "majjhanhikā ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma, tadañño",
  "tika-s0201t:1832_4": "vikālo. Aṭṭhakathāyaṃ pana dutiyapadena rattibhojanassa paṭikkhittattā “atikkante",
  "tika-s0201t:1832_5": "majjhanhike yāva sūriyatthaṅgamanā bhojanaṃ vikālabhojanaṃ nāmā”ti vuttaṃ.",
  "tika-s0201t:1833_0": "“Sabbapāpassa akaraṇa”ntiādinayappavattaṃ bhagavato sāsanaṃ accantarāguppattiyā naccādidassanaṃ",
  "tika-s0201t:1833_1": "na anulometīti āha “sāsanassa ananulomattā”ti. Attanā payojiyamānaṃ, parehi payojāpiyamānañca",
  "tika-s0201t:1833_2": "naccaṃ naccabhāvasāmaññena pāḷiyaṃ ekeneva nacca-saddena gahitaṃ, tathā gītavādita-saddena",
  "tika-s0201t:1833_3": "cāti āha “naccananaccāpanādivasenā”ti. Ādi-saddena gāyanagāyāpanavādanavādāpanāni",
  "tika-s0201t:1833_4": "saṅgayhanti. Dassanena cettha savanampi saṅgahitaṃ virūpekasesanayena. Yathāsakaṃ",
  "tika-s0201t:1833_5": "visayassa ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato",
  "tika-s0201t:1833_6": "“dassanā”icceva vuttaṃ. Tenāha “pañcahi viññāṇehi na kañci dhammaṃ paṭivijānāti aññatra",
  "tika-s0201t:1833_7": "abhinipātamattā”ti. Avisūkabhūtassa gītassa savanaṃ kadāci vaṭṭatīti āha “visūkabhūtā",
  "tika-s0201t:1833_8": "dassanā”ti. Tathā hi vuttaṃ paramatthajotikāyaṃ khuddakaṭṭhakathāyaṃ “dhammūpasaṃhitaṃ",
  "tika-s0201t:1833_9": "gītaṃ vaṭṭati, gītūpasaṃhito dhammo na vaṭṭatī”ti. Yaṃ kiñcīti ganthitaṃ vā aganthitaṃ",
  "tika-s0201t:1833_10": "vā yaṃ kiñci pupphaṃ. Gandhajātanti gandhajātikaṃ. Tassapi “yaṃ kiñcī”ti vacanato",
  "tika-s0201t:1833_11": "pisitassa apisitassapi yassa kassaci vilepanādi na vaṭṭatīti dasseti.",
  "tika-s0201t:1834_0": "Uccāti ucca-saddena samānatthaṃ ekaṃ saddantaraṃ. Seti etthāti sayanaṃ. Uccāsayanaṃ",
  "tika-s0201t:1834_1": "mahāsayanañca samaṇasārupparahitaṃ adhippetanti āha “pamāṇātikkantaṃ akappiyattharaṇa”nti.",
  "tika-s0201t:1834_2": "Āsanañcettha sayaneneva saṅgahitanti daṭṭhabbaṃ. Yasmā pana ādhāre paṭikkhitte tadādhārā",
  "tika-s0201t:1834_3": "kiriyā paṭikkhittāva hoti, tasmā “uccāsayanamahāsayanā”icceva vuttaṃ, atthato pana",
  "tika-s0201t:1834_4": "tadupabhogabhūtanisajjānipajjanehi virati dassitāti daṭṭhabbaṃ. Atha vā uccāsayanamahāsayanañca",
  "tika-s0201t:1834_5": "uccāsayanamahāsayanañca uccāsayanamahāsayananti etasmiṃ atthe ekasesena ayaṃ niddeso",
  "tika-s0201t:1834_6": "kato yathā “nāmarūpapaccayā saḷāyatana”nti, āsanakiriyāpubbakattā vā sayanakiriyāya",
  "tika-s0201t:1834_7": "sayanaggahaṇena āsanampi gahitanti veditabbaṃ.",
  "tika-s0201t:1835_0": "Dārumāsakoti ye vohāraṃ gacchantīti iti-saddena evaṃpakāre dasseti. Aññehi gāhāpane",
  "tika-s0201t:1835_1": "upanikkhittasādiyane ca paṭiggahaṇattho labbhatīti āha “neva naṃ uggaṇhāti, na uggaṇhāpeti,",
  "tika-s0201t:1835_2": "na upanikkhittaṃ sādiyatī”ti. Atha vā tividhaṃ paṭiggahaṇaṃ kāyena vācāya manasāti.",
  "tika-s0201t:1835_3": "Tattha kāyena paṭiggahaṇaṃ uggaṇhanaṃ, vācāya paṭiggahaṇaṃ uggahāpanaṃ, manasā paṭiggahaṇaṃ",
  "tika-s0201t:1835_4": "sādiyananti tividhampi paṭiggahaṇaṃ ekajjhaṃ gahetvā “paṭiggahaṇā”ti vuttanti āha",
  "tika-s0201t:1835_5": "“neva naṃ uggaṇhātī”tiādi. Esa nayo āmakadhaññapaṭiggahaṇātiādīsupi. Nīvārādiupadhaññassa",
  "tika-s0201t:1835_6": "sāliādimūladhaññantogadhattā vuttaṃ “sattavidhassā”ti. “Anujānāmi, bhikkhave, pañca",
  "tika-s0201t:1835_7": "vasāni bhesajjāni acchavasaṃ macchavasaṃ susukāvasaṃ sukaravasaṃ gadrabhavasa”nti",
  "tika-s0201t:1835_8": "vuttattā idaṃ odissa anuññātaṃ nāma, tassa pana “kāle paṭiggahita”nti vuttattā paṭiggahaṇaṃ",
  "tika-s0201t:1835_9": "vaṭṭati. Sati paccayeti āha “aññatra odissa anuññātā”ti.",
  "tika-s0201t:1836_0": "Sarūpena vañcanaṃ rūpakūṭaṃ, patirūpena vañcanāti attho. Aṅgena attano sarīrāvayavena",
  "tika-s0201t:1836_1": "vañcanaṃ aṅgakūṭaṃ. Gahaṇavasena vañcanaṃ gahaṇakūṭaṃ. Paṭicchannaṃ katvā vañcanaṃ",
  "tika-s0201t:1836_2": "paṭicchannakūṭaṃ. Akkamatīti nippīḷeti, pubbabhāge akkamatīti sambandho.",
  "tika-s0201t:1837": "Hadayanti nāḷiādīnaṃ mānabhājanānaṃ abbhantaraṃ. Tilādīnaṃ nāḷiādīhi minanakāle ussāpitasikhāyeva sikhā. Sikhābhedo tassāhāpanaṃ.",
  "tika-s0201t:1838_0": "Kecīti sārasamāsācariyā, uttaravihāravāsino ca. Vadhoti muṭṭhipahārakasātāḷanādīhi",
  "tika-s0201t:1838_1": "vihesanaṃ, vibādhananti attho. Viheṭhanatthopi hi vadha-saddo dissati “attānaṃvadhitvā",
  "tika-s0201t:1838_2": "vadhitvā rodatī”tiādīsu. Yathā hi apariggahabhāvasāmaññe satipi pabbajitehi appaṭiggahitabbavatthuvibhāgasandassanatthaṃ",
  "tika-s0201t:1838_3": "itthikumāridāsidāsādayo vibhāgena vuttā. Evaṃ parassa haraṇabhāvato adinnādānabhāvasāmaññe",
  "tika-s0201t:1838_4": "satipi tulākūṭādayo adinnādānavisesabhāvadassanatthaṃ vibhāgena vuttā, na evaṃ pāṇātipātapariyāyassa",
  "tika-s0201t:1838_5": "vadhassa puna gahaṇe payojanaṃ atthi, tattha sayaṃkāro, idha paraṃkāroti ca na sakkā",
  "tika-s0201t:1838_6": "vattuṃ “kāyavacīpayogasamuṭṭhāpikā cetanā chappayogā”ti vacanato. Tasmā yathāvutto",
  "tika-s0201t:1838_7": "evettha attho yutto. Aṭṭhakathāyaṃ pana “vadhoti māraṇa”nti vuttaṃ, tampi pothanameva",
  "tika-s0201t:1838_8": "sandhāyāti ca sakkā viññātuṃ māraṇa-saddassapi vihiṃsane dissanato.",
  "tika-s0201t:1839_0": "294. Cīvarapiṇḍapātānaṃ yathākkamaṃ kāyakucchipariharaṇamattajotanāyaṃ avisesato",
  "tika-s0201t:1839_1": "aṭṭhannaṃ parikkhārānaṃ antare tappayojanatā sambhavatīti dassento “te sabbepī”tiādimāha.",
  "tika-s0201t:1839_2": "Etepīti navaparikkhārikādayopi appicchāva santuṭṭhāva. Na hi tatthakena mahicchatā,",
  "tika-s0201t:1839_3": "asantuṭṭhitā vā hotīti.",
  "tika-s0201t:1840_0": "Catūsu disāsu sukhaṃ viharati, tato eva sukhavihāraṭṭhānabhūtā catasso disā assa",
  "tika-s0201t:1840_1": "santīti vā cātuddiso. Tattha cāyaṃ satte vā saṅkhāre vā bhayena na paṭihaññatīti",
  "tika-s0201t:1840_2": "appaṭigho. Dvādasavidhassa santosassa vasena santussanako santussamāno. Itarītarenāti",
  "tika-s0201t:1840_3": "uccāvacena. Parissayānaṃ bāhirānaṃ sīhabyagghādīnaṃ, abbhantarānañca kāmacchandādīnaṃ",
  "tika-s0201t:1840_4": "kāyacittupaddavānaṃ abhibhavanato parissayānaṃ sahitā. Thaddhabhāvakarabhayābhāvena",
  "tika-s0201t:1840_5": "acchambhī. Eko asahāyo. Tato eva khaggamigasiṅgasadisatāya khaggavisāṇakappo careyyāti attho.",
  "tika-s0201t:1841_0": "Chinnapakkho, asañjātapakkho vā sakuṇo gantuṃ na sakkotīti “pakkhī sakuṇo”ti pakkhi-saddena",
  "tika-s0201t:1841_1": "visesetvā sakuṇo pāḷiyaṃ vuttoti āha “pakkhayutto sakuṇo”ti. Yassa sannidhikāraparibhogo",
  "tika-s0201t:1841_2": "kiñci ṭhapetabbaṃ sāpekkhāya ṭhapanañca natthi, tādiso ayaṃ bhikkhūti dassento “ayaṃ",
  "tika-s0201t:1841_3": "panettha saṅkhepattho”tiādimāha. Ariyanti apenti tato dosā, tehi vā ārakāti ariyoti",
  "tika-s0201t:1841_4": "āha “ariyenāti niddosenā”ti. Ajjhattanti attani. Niddosasukhanti nirāmisasukhaṃ kilesavajjarahitattā.",
  "tika-s0201t:1842_0": "295. Yathāvutte sīlasaṃvare patiṭṭhitasseva indriyasaṃvaro icchitabbo tadadhiṭṭhānato,",
  "tika-s0201t:1842_1": "tassa ca paripālakabhāvatoti vuttaṃ “so iminā ariyena sīlakkhandhena samannāgato",
  "tika-s0201t:1842_2": "bhikkhū”ti. Sesapadesūti “na nimittaggāhī hotī”tiādīsu padesu. Yasmā visuddhimagge",
  "tika-s0201t:1842_3": "vuttaṃ, tasmā tassa līnatthappakāsiniyaṃ saṃvaṇṇanāyaṃ vuttanayeneva veditabbaṃ.",
  "tika-s0201t:1842_4": "Rūpādīsu nimittādiggāhaparivajjanalakkhaṇattā indriyasaṃvarassa kilesehi anavasittasukhatā",
  "tika-s0201t:1842_5": "avikiṇṇasukhatā cassa vuttā.",
  "tika-s0201t:1843_0": "296. Paccayasampattinti paccayapāripūriṃ. Ime cattāroti sīlasaṃvaro santoso indriyasaṃvaro",
  "tika-s0201t:1843_1": "satisampajaññanti ime cattāro araññavāsassa sambhārā. Tiracchānagatehi vattabbataṃ",
  "tika-s0201t:1843_2": "āpajjati isisiṅgassa pituādayo viya. Vanacarakehīti vanacarakamātugāmehi. Bheravasaddaṃ",
  "tika-s0201t:1843_3": "sāventi, tāvatā apalāyantānaṃ hatthehi sīsaṃ…pe… karonti. Paṇṇattivītikkamasaṅkhātaṃ",
  "tika-s0201t:1843_4": "kāḷakaṃ vā. Micchāvitakkasaṅkhātaṃ tilakaṃ vā. Tanti pītiṃ vibhūtabhāvena upaṭṭhānato khayato sammasanto.",
  "tika-s0201t:1844_0": "Vivittanti janavivittaṃ. Tenāha “suñña”nti. Sā ca vivittatā nissaddabhāvena lakkhitabbāti",
  "tika-s0201t:1844_1": "āha “appasaddaṃ appanigghosa”nti. Āvasathabhūtaṃ senāsanaṃ viharitabbaṭṭhena vihārasenāsanaṃ.",
  "tika-s0201t:1844_2": "Masārakādi mañcapīṭhaṃ tattha attharitabbaṃ bhisiupadhānañca mañcapīṭhasambandhito",
  "tika-s0201t:1844_3": "mañcapīṭhasenāsanaṃ. Cimilikādi bhūmiyaṃ santharitabbatāya santhatasenāsanaṃ. Rukkhamūlādi",
  "tika-s0201t:1844_4": "paṭikkamitabbaṭṭhānaṃ caṅkamanādīnaṃ okāsabhāvato okāsasenāsanaṃ.",
  "tika-s0201t:1845": "“Anucchavikaṃ dassento”ti vatvā tameva anucchavikabhāvaṃ vibhāvetuṃ “tattha hī”tiādi vuttaṃ. Acchannanti iṭṭhakachadanādinā antamaso rukkhasākhāhipi na channaṃ.",
  "tika-s0201t:1846_0": "Bhattassa pacchatoti bhattabhuñjanassa pacchato. Ūrubaddhāsananti ūrūnaṃ adhobandhanavasena",
  "tika-s0201t:1846_1": "nisajjaṃ. Heṭṭhimakāyassa anujukaṭṭhapanaṃ nisajjāvacaneneva bodhitanti. Ujuṃ kāyanti",
  "tika-s0201t:1846_2": "ettha kāya-saddo uparimakāyavisayoti āha “uparimaṃ sarīraṃ ujukaṃ ṭhapetvā”ti. Taṃ",
  "tika-s0201t:1846_3": "pana ujukaṭṭhapanaṃ sarūpato payojanato ca dassetuṃ “aṭṭhārasā”tiādi vuttaṃ. Na paṇamantīti",
  "tika-s0201t:1846_4": "na oṇamanti. Na paripatatīti na vigacchati, vīthiṃ na vilaṅgheti. Tato eva pubbenāparaṃ",
  "tika-s0201t:1846_5": "visesappattiyā kammaṭṭhānaṃ vuddhiṃ phātiṃ upagacchati. Mukhasamīpeti mukhassa samīpe",
  "tika-s0201t:1846_6": "nāsikagge vā uttaroṭṭhe vā. Idha pari-saddo abhi-saddena samānatthoti āha “kammaṭṭhānābhimukha”nti,",
  "tika-s0201t:1846_7": "bahiddhā puthuttārammaṇato nivāretvā kammaṭṭhānaṃyeva purakkhatvāti attho. Parīti",
  "tika-s0201t:1846_8": "pariggahaṭṭho “pariṇāyikā”tiādīsu viya. Niyyānaṭṭho paṭipakkhato niggamanaṭṭho, tasmā",
  "tika-s0201t:1846_9": "pariggahitaniyyānasatinti sabbathā gahitāsammosaṃ pariccattasammosaṃ satiṃ katvā,",
  "tika-s0201t:1846_10": "paramaṃ satinepakkaṃ upaṭṭhapetvāti attho.",
  "tika-s0201t:1847_0": "Vikkhambhanavasenāti ettha vikkhambhanaṃ anuppādanaṃ appavattanaṃ na paṭipakkhena",
  "tika-s0201t:1847_1": "suppahīnatā. Pahīnattāti ca pahīnasadisataṃ sandhāya vuttaṃ jhānassa anadhigatatā.",
  "tika-s0201t:1847_2": "Tathāpi nayidaṃ cakkhuviññāṇaṃ viya sabhāvato vigatābhijjhaṃ, atha kho bhāvanāvasena.",
  "tika-s0201t:1847_3": "Tenāha “na cakkhuviññāṇasadisenā”ti. Eseva nayoti yathā cakkhuviññāṇaṃ sabhāvena",
  "tika-s0201t:1847_4": "vigatābhijjhaṃ abyāpannañca, na bhāvanāya vikkhambhitattā, na evamidaṃ. Idaṃ pana",
  "tika-s0201t:1847_5": "cittaṃ bhāvanāya parisodhitattā abyāpannaṃ vigatathinamiddhaṃ anuddhataṃ nibbicikicchañcāti",
  "tika-s0201t:1847_6": "attho. Idaṃ ubhayanti satisampajaññamāha.",
  "tika-s0201t:1848_0": "297. Ucchinditvā pātentīti ettha ucchindanaṃ pātanañca tāsaṃ paññānaṃ anuppannānaṃ",
  "tika-s0201t:1848_1": "uppajjituṃ appadānameva. Iti mahaggatānuttarapaññānaṃ ekaccāya ca parittapaññāya",
  "tika-s0201t:1848_2": "anuppattihetubhūtā nīvaraṇā dhammā itarāya ca samatthataṃ vihanantiyevāti paññāya",
  "tika-s0201t:1848_3": "dubbalīkaraṇā vuttā. Idampi paṭhamajjhānaṃ veneyyasantāne patiṭṭhāpiyamānaṃ ñāṇaṃ",
  "tika-s0201t:1848_4": "pajjati etthāti ñāṇapadaṃ. Ñāṇaṃ vaḷañjeti etthāti ñāṇavaḷañjaṃ.",
  "tika-s0201t:1849_0": "299. Na tāva niṭṭhaṃ gato bāhirakānaṃ ñāṇena akkantaṭṭhānānipi siyunti. Yadi evaṃ",
  "tika-s0201t:1849_1": "anaññasādhāraṇe maggañāṇapade kathaṃ na niṭṭhaṅgatoti āha “maggakkhaṇepī”tiādi. Tīsu",
  "tika-s0201t:1849_2": "ratanesu niṭṭhaṃ gato hotīti buddhasubuddhataṃ dhammasudhammataṃ saṅghasuppaṭipattitañca",
  "tika-s0201t:1849_3": "ārabbha ñāṇena niṭṭhaṃ nicchayaṃ upagato hoti. Kāmañcettha paṭhamamaggeneva sabbaso",
  "tika-s0201t:1849_4": "vicikicchāya pahīnattā sabbassapi ariyasāvakassa kaṅkhā vā vimati vā natthi, tattha",
  "tika-s0201t:1849_5": "pana yathā paññāvepullappattassa arahato savisaye ñāṇaṃ savisesaṃ ogāhati, na tathā",
  "tika-s0201t:1849_6": "anāgāmiādīnanti ratanattaye sātisayaṃ ñāṇanicchayagamanaṃ sandhāya “aggamaggavasena",
  "tika-s0201t:1849_7": "tatthaniṭṭhāgamanaṃ vutta”nti vuttaṃ. Yaṃ panettha avibhattaṃ, taṃ suviññeyyamevāti.",
  "tika-s0201t:1850": "Cūḷahatthipadopamasuttavaṇṇanāya līnatthappakāsanā samattā.",
  "tika-s0201t:1851": "8. Mahāhatthipadopamasuttavaṇṇanā",
  "tika-s0201t:1852_0": "300. Jaṅgalānanti ettha yo nipicchalena amuduko nirudakatāya thaddhalūkhabhūmippadeso,",
  "tika-s0201t:1852_1": "so “jaṅgalo”ti vuccati. Tabbahulatāya pana idha sabbo bhūmippadeso jaṅgalo, tasmiṃ",
  "tika-s0201t:1852_2": "jaṅgale jātā, bhavāti vā jaṅgalā, tesaṃ jaṅgalānaṃ. Evañhi nadīcarānampi hatthīnaṃ",
  "tika-s0201t:1852_3": "saṅgaho kato hoti. Samodhātabbānaṃ viya hi samodhāyakānampi jaṅgalaggahaṇena gahetabbato.",
  "tika-s0201t:1852_4": "Pathavītalacārīnanti iminā jalacārino na nivatteti adissamānapādattā. Pāṇānanti sādhāraṇavacanampi",
  "tika-s0201t:1852_5": "“padajātānī”ti saddantarasannidhānena visesaniviṭṭhameva hotīti āha “sapādakapāṇāna”nti.",
  "tika-s0201t:1852_6": "“Muttagata”ntiādīsu gata-saddo anatthantaro viya, jāta-saddo anatthantaroti āha “padajātānīti",
  "tika-s0201t:1852_7": "padānī”ti. Samodhānanti samavarodhaṃ, antogamaṃ vā. Mahantattenāti vipulabhāvena.",
  "tika-s0201t:1853_0": "Kusalā dhammāti anavajjasukhavipākā dhammā, na anavajjamattadhammā. Kusalattike āgatanayena",
  "tika-s0201t:1853_1": "hi idha kusalā dhammā gahetabbā, na bāhitikasutte āgatanayena. Catubbidho saṅgahoti",
  "tika-s0201t:1853_2": "kasmā vuttaṃ, nanu ekavidhovettha saṅgaho adhippetoti? Na, atthaṃ aggahetvā aniddhāritatthassa",
  "tika-s0201t:1853_3": "saddasseva gahitattā. Saṅgaha-saddo tāva attano atthavasena catubbidhoti ayañhettha",
  "tika-s0201t:1853_4": "attho. Atthopi vā aniddhāritaviseso sāmaññena gahetabbataṃ patto “saṅgahaṃ gacchatī”ti",
  "tika-s0201t:1853_5": "ettha saṅgaha-saddena vacanīyataṃ gatoti na koci doso, niddhārite visese tassa ekavidhatā",
  "tika-s0201t:1853_6": "siyā, na tato pubbeti. Sajātisaṅgahoti samānajātiyā, samānajātikānaṃ vā saṅgaho.",
  "tika-s0201t:1853_7": "Dhātukathāvaṇṇanāyaṃ pana “jātisaṅgaho”icceva vuttaṃ, taṃ jāti-saddassa sāpekkhasaddattā",
  "tika-s0201t:1853_8": "jātiyā saṅgahoti vutte attano jātiyāti viññāyati sambandhārahassa aññassa avuttattāti",
  "tika-s0201t:1853_9": "katvā vuttaṃ. Idha pana rūpakaṇḍavaṇṇanāyaṃ viya pākaṭaṃ katvā dassetuṃ “sajātisaṅgaho”icceva",
  "tika-s0201t:1853_10": "vuttaṃ. Sañjāyanti etthāti sañjāti, sañjātiyā saṅgaho sañjātisaṅgaho, sañjātidesavasena",
  "tika-s0201t:1853_11": "saṅgahoti attho. “Sabbe rathikā”ti vutte sabbe rathayodhā rathena yujjhanakiriyāya",
  "tika-s0201t:1853_12": "ekasaṅgahoti. “Sabbe dhanuggahā”ti vutte sabbe issāsā dhanunā vijjhanakiriyāya ekasaṅgahoti",
  "tika-s0201t:1853_13": "āha “evaṃ kiriyavasena saṅgaho”ti. Rūpakkhandhena saṅgahitanti rūpakkhandhena ekasaṅgahaṃ",
  "tika-s0201t:1853_14": "rūpakkhandhoteva gaṇitaṃ, gahaṇaṃ gatanti attho.",
  "tika-s0201t:1854_0": "Diyaḍḍhameva saccaṃ bhajati maggasaccadukkhasaccekadesabhāvato. Saccekadesantogadhampi",
  "tika-s0201t:1854_1": "saccantogadhameva hotīti āha “saccānaṃ antogadhattā”ti. Idāni tamatthaṃ sāsanato",
  "tika-s0201t:1854_2": "ca lokato ca upamaṃ āha ritvā dīpetuṃ “yathā hī”tiādi vuttaṃ. Tattha sādhikamidaṃ,",
  "tika-s0201t:1854_3": "bhikkhave, diyaḍḍhasikkhāpadasatanti idaṃ yasmiṃ kāle taṃ suttaṃ desitaṃ, tadā paññattasikkhāpadavasena",
  "tika-s0201t:1854_4": "vuttaṃ, tato paraṃ pana sādhikāni dvesatāni sikkhāpadānīti. Sikkhānaṃ antogadhattā",
  "tika-s0201t:1854_5": "adhisīlasikkhāya. Ettha ca “sīlaṃ sikkhantopi tisso sikkhā sikkhatī”ti visamoyaṃ",
  "tika-s0201t:1854_6": "upaññāso. Tattha hi yo pahātabbaṃ pajahati, saṃvaritabbato saṃvaraṃ āpajjati, ayamassa",
  "tika-s0201t:1854_7": "adhisīlasikkhā. Yo tattha cetaso avikkhepo, ayamassa adhicittasikkhā. Yā tattha vīmaṃsā,",
  "tika-s0201t:1854_8": "ayamassa adhipaññāsikkhā. Iti so kulaputto sarūpato labbhamānā eva tisso sikkhā sikkhatīti",
  "tika-s0201t:1854_9": "dīpito, na sikkhānaṃ antogadhatāmattena. Tenāha aṭṭhakathāyaṃ “yo tathābhūtassa saṃvaro,",
  "tika-s0201t:1854_10": "ayamettha adhisīlasikkhā, yo tathābhūtassa samādhi, ayamettha adhicittasikkhā, yā",
  "tika-s0201t:1854_11": "tathābhūtassa paññā, ayaṃ adhipaññāsikkhā. Imā tisso sikkhā tasmiṃ ārammaṇe tāya",
  "tika-s0201t:1854_12": "satiyā tena manasikārena sikkhati āsevati bhāveti bahulīkarotī”ti. Idha pana saccānaṃ",
  "tika-s0201t:1854_13": "antogadhattā sacca-saddābhidheyyatāmattena catūsu saccesu gaṇanantogadhā hontīti?",
  "tika-s0201t:1854_14": "Na, tatthāpi hi nippariyāyato adhisīlasikkhāva labbhati, itarā pariyāyatoti katvā",
  "tika-s0201t:1854_15": "“sikkhānaṃ antogadhattā”ti vuttaṃ.",
  "tika-s0201t:1855_0": "Catūsu ariyasaccesu saṅgahaṃ gacchantīti ca tato amuccitvā tasseva antogadhataṃ sandhāya",
  "tika-s0201t:1855_1": "vuttaṃ. Evañca katvā “yathā ca ekassa hatthipadassā”tiādinā dassitā hatthipadopamā",
  "tika-s0201t:1855_2": "samatthitā daṭṭhabbā. Ekasmimpi dvīsupi tīsupi saccesu gaṇanaṃ gatā dhammāti idaṃ",
  "tika-s0201t:1855_3": "na kusalattikavaseneva veditabbaṃ, atha kho tikadukesu yathārahaṃ labbhamānapadavasena",
  "tika-s0201t:1855_4": "veditabbaṃ. Tattha ekasmiṃ sacce gaṇanaṃ gato dhammo asaṅkhatadhammo daṭṭhabbo, dvīsu",
  "tika-s0201t:1855_5": "saccesu gaṇanaṃ gatā kusalā dhammā, tathā akusalā dhammā, abyākatā ca dhammā, tīsu",
  "tika-s0201t:1855_6": "saccesu gaṇanaṃ gatā saṅkhatā dhammā, evaṃ aññesampi tikadukapadānaṃ vasena ayamattho",
  "tika-s0201t:1855_7": "yathārahaṃ vibhajitvā vattabbo. Tenāha “ekasmimpi…pe… gatāva hontī”ti. Ekadeso hi",
  "tika-s0201t:1855_8": "samudāyantogadhattā viseso viya sāmaññena samūhena saṅgahaṃ labhati. Tenāha “saccānaṃ",
  "tika-s0201t:1855_9": "antogadhattā”ti. Desanānukkamoti ariyasaccāni uddisitvā dukkhasaccaniddesavasena",
  "tika-s0201t:1855_10": "pañcannaṃ upādānakkhandhānaṃ vibhajanaṃ. Tattha ca rūpakkhandhaniddesavasenaādito",
  "tika-s0201t:1855_11": "ajjhattikāya pathavīdhātuyā vibhajananti. Ayaṃ imissā desanāya anukkamo.",
  "tika-s0201t:1856_0": "301. Taṃ panetaṃ upamāhi vibhāvetuṃ “yathā hī”tiādi vuttaṃ. Tattha sujātanti sundaraṃ,",
  "tika-s0201t:1856_1": "susaṇṭhitaṃ supariṇatañcāti adhippāyo. Pesiyoti vilīve. Mudubhāvato kucchibhāgaṃ",
  "tika-s0201t:1856_2": "ādāya. Itare ca cattāro koṭṭhāseti pañcadhā bhinnakoṭṭhāsesu itare ca cattāro koṭṭhāse.",
  "tika-s0201t:1856_3": "Itare ca tayo koṭṭhāsetiādito catudhā bhinnakoṭṭhāsesu itare ca tayo koṭṭhāse.",
  "tika-s0201t:1857_0": "Rājaputtūpamāyāti rañño jeṭṭhaputtaupamāya. Nti piḷandhanaṃ. Ure vāyāmajanitaariyajātiyā",
  "tika-s0201t:1857_1": "oraso. Mukhato jātoti mukhato niggatadhammadesanāya jāto, buddhānaṃ vā dhammakāyassa",
  "tika-s0201t:1857_2": "mukhabhūtaariyadhammato jāto. Tato eva dhammajo dhammanimmito. Satthu dhammadāyādasseva",
  "tika-s0201t:1857_3": "gahitattā dhammadāyādo. Tenāha “no āmisadāyādo”ti. Nti “bhagavato putto”tiādivacanaṃ.",
  "tika-s0201t:1857_4": "Mahāpaññatādiguṇehi sātisayaṃ anupubbabhāve ṭhitattā sammā yathābhūtaṃ vadamāno vattuṃ sakkonto vadeyya.",
  "tika-s0201t:1858": "Akutobhayaṃ nibbānaṃ nibbānagāminiñca. Rāgarajādīnaṃ vigamena vigatarajaṃ dhammaṃ desentaṃ sugataṃ sammāsambuddhaṃ bhikkhūnaṃ parosahassaṃ payirupāsatīti yojanā.",
  "tika-s0201t:1859_0": "“Sevetha bhajathā”ti vatvā tattha kāraṇamāha “paṇḍitā bhikkhū anuggāhakā”ti. Paṇḍitāpi",
  "tika-s0201t:1859_1": "samānā na appassutā, atha kho ovādānusāsanīhi anuggāhakāti purimā upamā therasseva",
  "tika-s0201t:1859_2": "vasena udāhaṭā, dutiyā pana bhagavato bhikkhusaṅghassapi vasena udāhaṭā.",
  "tika-s0201t:1860_0": "302. Ajjhattikāti sattasantānapariyāpannā. Ajjhattaṃ paccattanti padadvayenapi taṃtaṃpāṭipuggalikadhammā",
  "tika-s0201t:1860_1": "vuccantīti āha “ubhayampetaṃ niyakādhivacanamevā”ti. Sasantatipariyāpannatāya pana",
  "tika-s0201t:1860_2": "attāti gahetabbabhāvūpagamanavasena attānaṃ adhikicca uddissa pavattaṃ ajjhattaṃ,",
  "tika-s0201t:1860_3": "taṃtaṃsattasantānapariyāpannatāya paccattaṃ. Tenāha aṭṭhakathāyaṃ “attani pavattattā",
  "tika-s0201t:1860_4": "ajjhattaṃ, attānaṃ paṭicca paṭicca pavattattā paccatta”nti. Kakkhaḷanti kathinaṃ.",
  "tika-s0201t:1860_5": "Yasmā taṃ thaddhabhāvena sahajātānaṃ patiṭṭhā hoti, tasmā “thaddha”nti vuttaṃ. Kharigatanti",
  "tika-s0201t:1860_6": "kharasabhāvesu gataṃ tappariyāpannaṃ, kharasabhāvamevāti attho. Yasmā pana kharasabhāvaṃ",
  "tika-s0201t:1860_7": "pharusākārena upaṭṭhānato pharusākāraṃ hoti, tasmā vuttaṃ “pharusa”nti. Upādinnaṃ",
  "tika-s0201t:1860_8": "nāma sarīraṭṭhakaṃ. Tattha yaṃ kammasamuṭṭhānaṃ, taṃ nippariyāyato “upādinna”nti",
  "tika-s0201t:1860_9": "vuccati, itaraṃ anupādinnaṃ. Tadubhayampi idha taṇhādīhi ādinnagahitaparāmaṭṭhavasena",
  "tika-s0201t:1860_10": "upādinnamevāti dassetuṃ “sarīraṭṭhakañhī”tiādi vuttaṃ. Tattha ādinnanti abhiniviṭṭhaṃ.",
  "tika-s0201t:1860_11": "Mamanti gahitaṃ. Ahanti parāmaṭṭhaṃ. Dhātukammaṭṭhānikassāti catudhātuvavatthānavasena",
  "tika-s0201t:1860_12": "dhātukammaṭṭhānaṃ pariharantassa. Etthāti etasmiṃ dhātukammaṭṭhāne. Tīsu koṭṭhāsesūti",
  "tika-s0201t:1860_13": "tippakāresu koṭṭhāsesu. Na hi te tayo cattāro koṭṭhāsā.",
  "tika-s0201t:1861_0": "Vuttappakārāti “kesā lomā”tiādinā vuttappakārā. Nānāsabhāvatoti satipi kakkhaḷabhāvasāmaññe",
  "tika-s0201t:1861_1": "sasambhāravibhattito pana kesādisaṅghātagatanānāsabhāvato. Ālayoti apekkhā. Nikantīti",
  "tika-s0201t:1861_2": "nikāmanā. Patthanāti taṇhāpatthanā. Pariyuṭṭhānanti taṇhāpariyuṭṭhānaṃ. Gahaṇanti",
  "tika-s0201t:1861_3": "kāmupādānaṃ. Parāmāsoti parato āmasanā micchābhiniveso. Na balavā ālayādi. Yadi evaṃ",
  "tika-s0201t:1861_4": "kasmā vibhaṅge bāhirāpi pathavīdhātu vitthāreneva vibhattāti? Yathādhammadesanattā",
  "tika-s0201t:1861_5": "tattha vitthāreneva desanā pavattā, yathānulomadesanattā panettha vuttanayena desanā saṃkhittā.",
  "tika-s0201t:1862_0": "Yojetvā dassetīti ekajjhaṃ katvā dasseti. Sāti ajjhattikā pathavīdhātu. Sukhapariggaho",
  "tika-s0201t:1862_1": "hoti “na me so attā”ti. Siddhe hi anattalakkhaṇe dukkhalakkhaṇaṃ aniccalakkhaṇañca",
  "tika-s0201t:1862_2": "siddhameva hoti saṅkhatadhammesu tadavinābhāvatoti. Visūkāyatīti visūkaṃ virūpakiriyaṃ",
  "tika-s0201t:1862_3": "pavatteti. Sā pana atthato vipphandanamevāti āha “vipphandatī”ti. Assāti ajjhattikāya",
  "tika-s0201t:1862_4": "pathavīdhātuyā. Acetanābhāvo pākaṭo hoti dhātumattatāya dassanato. Taṃ ubhayampīti",
  "tika-s0201t:1862_5": "taṃ pathavīdhātudvayampi.",
  "tika-s0201t:1863_0": "Tato visesatarenāti tato bāhiramahāpathavito visesavantatarena, lahutarenāti attho.",
  "tika-s0201t:1863_1": "Kuppatīti luppati. Vilīyamānāti pakatiudake loṇaṃ viya vilayaṃ gacchantī. Udakānugatāti",
  "tika-s0201t:1863_2": "udakaṃ anugatā udakagatikā. Tenāha “udakameva hotī”ti. Abhāvo eva abhāvatā, na bhavatīti",
  "tika-s0201t:1863_3": "vā abhāvo, tathāsabhāvo dhammo. Tassa bhāvo abhāvatā. Vayo vināso dhammo sabhāvo",
  "tika-s0201t:1863_4": "etassāti vayadhammo, tassa bhāvo vayadhammatā, atthato khayo eva. Sesapadesupi eseva",
  "tika-s0201t:1863_5": "nayo. Tenāha “sabbehipi imehi padehi aniccalakkhaṇameva vutta”nti. Viddhaṃsanabhāvassa",
  "tika-s0201t:1863_6": "pana paveditabbattā kāmaṃ aniccalakkhaṇameva vuttaṃ sarūpato, itarānipi atthato vuttānevāti",
  "tika-s0201t:1863_7": "dassento āha “yaṃ panā”tiādi.",
  "tika-s0201t:1864_0": "Mattaṃ khaṇamattaṃ tiṭṭhatīti mattaṭṭho, appamattaṭṭho mattaṭṭhako, atiittarakhaṇikoti",
  "tika-s0201t:1864_1": "attho. Tenāha “parittaṭṭhitikassā”ti. Ṭhitiparittatāyāti ekacittapavattimattatāṭhānalakkhaṇassa",
  "tika-s0201t:1864_2": "itarabhāvena. Ekassa cittassa pavattikkhaṇamatteneva hi sattānaṃ paramatthato jīvanakkhaṇo",
  "tika-s0201t:1864_3": "paricchinno. Tenāha “ayaṃ hī”tiādi.",
  "tika-s0201t:1865_0": "Jīvitanti jīvitindriyaṃ. Sukhadukkhāti sukhadukkhā vedanā. Upekkhāpi hi sukhadukkhāsveva",
  "tika-s0201t:1865_1": "antogadhā iṭṭhāniṭṭhabhāvato. Attabhāvoti jīvitavedanāviññāṇāni ṭhapetvā avasiṭṭhadhammā",
  "tika-s0201t:1865_2": "vuttā. Kevalāti attaniccabhāvena avomissā. Ekacittasamāyuttāti ekena cittena sahitā",
  "tika-s0201t:1865_3": "ekacittakkhaṇikā. Lahuso vattate khaṇoti tāya eva ekakkhaṇikatāya lahuko atiittaro",
  "tika-s0201t:1865_4": "jīvitādīnaṃ khaṇo vattati vītivattatīti attho. Idanti gāthāvacanaṃ.",
  "tika-s0201t:1866_0": "Yasmā sattānaṃ jīvitaṃ assāsapassāsānaṃ aparāparasañcaraṇaṃ labhamānameva pavattati,",
  "tika-s0201t:1866_1": "na alabhamānaṃ, tasmā assāsapassāsūpanibaddhaṃ. Tathā mahābhūtānaṃ samavuttitaṃ labhamānameva",
  "tika-s0201t:1866_2": "pavattati. Pathavīdhātuyā hi āpodhātuādīnaṃ vā aññatarapakopena balasampannopi puriso",
  "tika-s0201t:1866_3": "patthaddhakāyo vā, atisārādivasena kilinnapūtikāyo vā, mahāḍāhapareto vā, sañchijjamānasandhibandhano",
  "tika-s0201t:1866_4": "vā hutvā jīvitakkhayaṃ pāpuṇāti. Kabaḷīkārāhārānaṃ yuttakāle labhantasseva jīvitaṃ",
  "tika-s0201t:1866_5": "pavattati, alabhantassa parikkhayaṃ gacchati, viññāṇe pavattamāneyeva ca jīvitaṃ",
  "tika-s0201t:1866_6": "pavattati, na tasmiṃ appavattamāne. Jīvitanti ettha iti-saddena iriyāpathūpanibaddhatāsītuṇhūpanibaddhatādīnaṃ",
  "tika-s0201t:1866_7": "saṅgaho. Catunnañhi iriyāpathānaṃ samavuttitaṃ labhamānameva jīvitaṃ pavattati, aññatarassa",
  "tika-s0201t:1866_8": "pana adhimattatāya āyusaṅkhārā upacchijjanti, sītuṇhānampi samavuttitaṃ labhamānameva",
  "tika-s0201t:1866_9": "pavattati, atisītena pana atiuṇhena vā abhibhūtassa vipajjatīti.",
  "tika-s0201t:1867_0": "Taṇhupādinnassāti iminā hi paccayuppannatākittanena sarasapabhaṅgutaṃyeva vibhāveti.",
  "tika-s0201t:1867_1": "Dukkhānupassanāya taṇhāggāhassa aniccānupassanāya mānaggāhassa anattānupassanāya",
  "tika-s0201t:1867_2": "diṭṭhiggāhassa ujuvipaccanīkabhāvato ekaṃseneva tīhi anupassanāhi gāhāpi vigacchantīti",
  "tika-s0201t:1867_3": "āha “noteva hotī”ti. Ekaṃyeva āgataṃ bāhirāya pathavīdhātuyā antaradhānadassanapavattajotanāya.",
  "tika-s0201t:1868_0": "Pariggahanti dhātupariggahaṇaṃ. Paṭṭhapentoti ārabhanto desento. Sotadvāre balaṃ",
  "tika-s0201t:1868_1": "dassetīti yojanā. Kammaṭṭhānikassa baladassanāpadesena kammaṭṭhānassa ānubhāvaṃ dasseti.",
  "tika-s0201t:1868_2": "Vācāya ghaṭṭanameva vuttaṃ sotadvāre baladassanabhāvato. Balanti ca bāhirāya viya",
  "tika-s0201t:1868_3": "ajjhattikāyapi pathavīdhātuyā acetanābhāvadassanena rukkhassa viya akkosantepi paharantepi",
  "tika-s0201t:1868_4": "nibbikāratā. Sampativattamānuppannabhāvenāti tadā paccuppannabhāvena. Samudācāruppannabhāvenāti",
  "tika-s0201t:1868_5": "āpāthagate tasmiṃ aniṭṭhe saddārammaṇe ārammaṇakaraṇasaṅkhātauppattivasena sotadvāre",
  "tika-s0201t:1868_6": "javanavedanā dukkhāti vacanato. Tathā hi “upanissayavasenā”ti vuttaṃ. Vedanādayopīti",
  "tika-s0201t:1868_7": "“vedanā aniccā”ti ettha vuttavedanā ceva saññādayo ca. Te hi phassena samānabhūmikā",
  "tika-s0201t:1868_8": "na pubbe vuttavedanā. Dhātusaṅkhātameva ārammaṇanti yathāpariggahitaṃ pathavīdhātusaṅkhātameva",
  "tika-s0201t:1868_9": "visayaṃ. Pakkhandatīti vipassanācittaṃ aniccantipi dukkhantipi anattātipi sammasanavasena",
  "tika-s0201t:1868_10": "anupavisati. Etena bahiddhāvikkhepābhāvamāha, pasīdatīti pana iminā kammaṭṭhānassa",
  "tika-s0201t:1868_11": "vīthipaṭipannataṃ. Santiṭṭhatīti iminā uparūpari visesāvahabhāvena avatthānaṃ paṭipakkhābhibhavena",
  "tika-s0201t:1868_12": "niccalabhāvato. Vimuccatīti iminā taṇhāmānadiṭṭhiggāhato visesena muccanaṃ. Aṭṭhakathāyaṃ",
  "tika-s0201t:1868_13": "pana samuṭṭhānavasena attho vutto “adhimokkhaṃ labhatī”ti. Sotadvāramhi ārammaṇe",
  "tika-s0201t:1868_14": "āpāthagateti idaṃ mūlapariññāya mūladassanaṃ. Sotadvārehi āvajjanavoṭṭhabbanānaṃ",
  "tika-s0201t:1868_15": "ayoniso āvajjayato voṭṭhabbanavasena iṭṭhe ārammaṇe lobho, aniṭṭhe ca paṭigho uppajjati,",
  "tika-s0201t:1868_16": "manodvāre pana “itthī, puriso”ti rajjanādi hoti, tassa pañcadvārajavanaṃ mūlaṃ, sabbaṃ",
  "tika-s0201t:1868_17": "vā bhavaṅgādi. Evaṃ manodvārajavanassa mūlavasena pariññā. Āgantukatāvakālikapariññā",
  "tika-s0201t:1868_18": "pana pañcadvārajavanasseva apubbabhāvavasena itarabhāvavasena ca veditabbā. Ayamettha",
  "tika-s0201t:1868_19": "saṅkhepo, vitthāro pana satipaṭṭhānasaṃvaṇṇanāyaṃ vutto eva.",
  "tika-s0201t:1869_0": "Yāthāvato dhātūnaṃ pariggaṇhanavasena katapariggahassapi anādikālabhāvanāvasena ayoniso",
  "tika-s0201t:1869_1": "āvajjanaṃ sacepi uppajjati. Voṭṭhabbanaṃ patvāti voṭṭhabbanakiccataṃ patvā. Ekaṃ",
  "tika-s0201t:1869_2": "dve vāre āsevanaṃ labhitvā, na āsevanapaccayaṃ. Na hi upekkhāsahagatāhetukacittaṃ",
  "tika-s0201t:1869_3": "āsevanapaccayabhūtaṃ atthi. Yadi siyā, paṭṭhāne kusalattike paṭiccavārādīsu “na maggapaccayā",
  "tika-s0201t:1869_4": "āsevane dve, āsevanapaccayā na magge dve”ti ca vattabbaṃ siyā, “na maggapaccayā āsevane",
  "tika-s0201t:1869_5": "ekaṃ, āsevanapaccayā na magge eka”nti ca pana vuttaṃ. Ekaṃ dve vāreti ettha ca ekaggahaṇaṃ",
  "tika-s0201t:1869_6": "vacanasiliṭṭhatāya vasena vuttaṃ. Na hi dutiye moghavāre ekavārameva voṭṭhabbanaṃ",
  "tika-s0201t:1869_7": "pavattati. Dvikkhattuṃ vā tassa pavattiṃ sandhāya ekavāraggahaṇaṃ, tikkhattuṃ pavattiṃ",
  "tika-s0201t:1869_8": "sandhāya dvevāraggahaṇaṃ. Tattha dutiyaṃ tatiyañca pavattamānaṃ laddhāsevanaṃ viya",
  "tika-s0201t:1869_9": "hoti. Yasmā pana “voṭṭhabbanaṃ patvā ekaṃ dve vāreāsevanaṃ labhitvā cittaṃ bhavaṅgameva",
  "tika-s0201t:1869_10": "otaratī”ti idaṃ dutiyamoghavāravasena vuttaṃ bhaveyya. So ca ārammaṇadubbalatāya",
  "tika-s0201t:1869_11": "eva hotīti abhidhammaṭṭhakathāyaṃ niyamito. Idha pana tikkhānupassanānubhāvena akusaluppattiyā",
  "tika-s0201t:1869_12": "asambhavavasena ayonisova āvajjato ayoniso vavatthānaṃ siyā, na yoniso, tasmiñca",
  "tika-s0201t:1869_13": "pavatte mahati atimahati vā ārammaṇe javanaṃ na uppajjeyyāti ayamattho vicāretvā gahetabbo.",
  "tika-s0201t:1870_0": "Etasseva vā satipi duvidhatāparikappane so ca yadi anulome vedanāttike paṭiccavārādīsu",
  "tika-s0201t:1870_1": "“āsevanapaccayā na magge dve, na maggapaccayā āsevane dve”ti ca vuttaṃ siyā, (labbheyya),",
  "tika-s0201t:1870_2": "na ca vuttaṃ. Yadi pana voṭṭhabbanampi āsevanapaccayo siyā, kusalākusalānampi siyā.",
  "tika-s0201t:1870_3": "Na hi āsevanapaccayaṃ laddhuṃ yuttassa āsevanapaccayatāpi dhammo āsevanapaccayo hotīti",
  "tika-s0201t:1870_4": "avutto atthi, voṭṭhabbanassa pana kusalākusalānaṃ āsevanapaccayabhāvo avutto – “kusalaṃ",
  "tika-s0201t:1870_5": "dhammaṃ paṭicca kusalo dhammo uppajjati nāsevanapaccayā. Akusalaṃ…pe… nāsevanapaccayā”ti",
  "tika-s0201t:1870_6": "vacanato paṭikkhitto ca. Athāpi siyā asamānavedanānaṃ vaseneva vuttanti ca, evamapi",
  "tika-s0201t:1870_7": "yathā – “āvajjanā kusalānaṃ khandhānaṃ akusalānaṃ khandhānaṃ anantarapaccayena paccayo”ti",
  "tika-s0201t:1870_8": "vuttaṃ, evaṃ “āsevanapaccayena paccayo”tipi vattabbaṃ siyā. Taṃ jātibhedā na vuttanti",
  "tika-s0201t:1870_9": "ce? Bhūmibhinnassa kāmāvacarassa rūpāvacarādīnaṃ āsevanapaccayabhāvo viya jātibhinnassapi",
  "tika-s0201t:1870_10": "bhaveyyāti vattabbo eva siyā, abhinnajātikassa ca vasena yathā – “āvajjanā sahetukānaṃ",
  "tika-s0201t:1870_11": "khandhānaṃ anantarapaccayena paccayo”ti vuttaṃ, evaṃ “āsevanapaccayena paccayo”tipi",
  "tika-s0201t:1870_12": "vattabbaṃ siyā, na ca vuttaṃ. Tasmā vedanāttikepi “āsevanapaccayā na magge ekaṃ,",
  "tika-s0201t:1870_13": "na maggapaccayā āsevane eka”nti evaṃ gaṇanāya niddhāriyamānāya voṭṭhabbanassa āsevanapaccayattassa",
  "tika-s0201t:1870_14": "abhāvā ayaṃ moghavāro upaparikkhitvā gahetabbo.",
  "tika-s0201t:1871_0": "Voṭṭhabbanaṃ pana vīthivipākasantatiyā āvaṭṭanato āvajjanā, tato visadisassa javanassa",
  "tika-s0201t:1871_1": "karaṇato manasikāroti ca vattabbataṃ labheyya, evañca katvā paṭṭhāne “voṭṭhabbanaṃ",
  "tika-s0201t:1871_2": "kusalānaṃ khandhānaṃ anantarapaccayena paccayo”tiādi na vuttaṃ, “āvajjanā”icceva",
  "tika-s0201t:1871_3": "vuttaṃ, tampi voṭṭhabbanato paraṃ catunnaṃ pañcannaṃ vā javanānaṃ ārammaṇapurejātaṃ",
  "tika-s0201t:1871_4": "bhavituṃ asakkontaṃ rūpādiṃ ārabbha pavattamānaṃ voṭṭhabbanaṃ javanaṭṭhāne ṭhatvā",
  "tika-s0201t:1871_5": "bhavaṅgaṃ otarati. Javanaṭṭhāne ṭhatvāti ca javanassa uppajjanaṭṭhāne dvikkhattuṃ",
  "tika-s0201t:1871_6": "pavattitvāti attho, na javanabhāvenāti. Āsevanaṃ labhitvāti cettha āsevanaṃ viya",
  "tika-s0201t:1871_7": "āsevananti vuttovāyamattho. Vipphārikattā cassa dvikkhattuṃ vā tikkhattuṃ vā pavattiyeva",
  "tika-s0201t:1871_8": "cettha āsevanasadisatā. Vipphārikatāya hi viññattisamuṭṭhāpakatā cassa vuccati. Vipphārikampi",
  "tika-s0201t:1871_9": "javanaṃ viya anekakkhattuṃ appavattiyā asuppatiṭṭhitatāya ca na nippariyāyato āsevanabhāvena",
  "tika-s0201t:1871_10": "vattatīti na imassa āsevanatthaṃ vuttaṃ. Aṭṭhakathāyaṃ pana phalacittesu maggapariyāyo",
  "tika-s0201t:1871_11": "viya pariyāyavasena vuttaṃ.",
  "tika-s0201t:1872_0": "Ayanti “sacepī”tiādinā vutto ekavārampi rāgādīnaṃ anuppādanavasena vipassanāya kammaṃ",
  "tika-s0201t:1872_1": "karonto yogāvacaro. Koṭippattoti matthakaṃ patto. Paṭipakkhehi anabhibhūtattā visadavipassanāñāṇatāya",
  "tika-s0201t:1872_2": "tikkhavipassako. Ārammaṇaṃ pariggahitameva hoti “evaṃ me javanaṃ javita”nti sārammaṇassa",
  "tika-s0201t:1872_3": "javanassa hutvā abhāvavavatthāpanassa kammaṭṭhānabhāvato, tathā āvajjanavasena vā",
  "tika-s0201t:1872_4": "taṃ ārammaṇaṃ vissajjetvā tāvadeva mūlakammaṭṭhānabhūtaṃ ārammaṇaṃ pariggahitameva",
  "tika-s0201t:1872_5": "hoti. Dutiyassa pana vasenāti “aparassa rāgādivasena ekavāraṃ javanaṃ javatī”tiādinā",
  "tika-s0201t:1872_6": "vuttassa nātitikkhavipassakassa vasena “tassa dhātārammaṇameva cittaṃ pakkhandatī”tiādinā",
  "tika-s0201t:1872_7": "imasmiṃ sutte āgatattā. “Tamenaṃ upadhipahānāya paṭipannaṃ upadhipaṭinissaggāya kadāci",
  "tika-s0201t:1872_8": "karahaci satisammosā upadhipaṭisaṃyuttā sarasaṅkappā samudācaranti. Dandho udāyi",
  "tika-s0201t:1872_9": "satuppādo, atha kho naṃ khippameva pajahati vinodeti byantīkaroti anabhāvaṃ gametī”ti",
  "tika-s0201t:1872_10": "laṭukikopame. Tassa hi aṭṭhakathāyaṃ “sotāpannādayo tāva pajahantu, puthujjano kathaṃ",
  "tika-s0201t:1872_11": "pajahatī”ti codanaṃ paṭṭhapetvā “āraddhavipassako hi satisammosena sahasā kilese",
  "tika-s0201t:1872_12": "uppanne ‘mādisassa nāma bhikkhuno kileso uppanno’ti saṃvegaṃ katvā vīriyaṃ paggayha",
  "tika-s0201t:1872_13": "vipassanaṃ vaḍḍhetvā maggena kilese samugghāteti, iti so pajahati nāmā”ti attho vutto.",
  "tika-s0201t:1872_14": "Tena vuttaṃ – “tassa dhātārammaṇameva cittaṃ pakkhandatītiādinā imasmiṃ sutte āgatattā”tiādi.",
  "tika-s0201t:1872_15": "Indriyabhāvane ca majjhimassa vasena ayamattho veditabbo.",
  "tika-s0201t:1873_0": "Pariggahavasenāti dhātupariggahavasena. Mammacchedanādivasena pavattaakkosanādiṃ",
  "tika-s0201t:1873_1": "aniṭṭhaṃ ārammaṇaṃ patvā sotadvāre kilamati puggalo, tathā pothanapaharaṇādikaṃ aniṭṭhaṃ",
  "tika-s0201t:1873_2": "ārammaṇaṃ patvā kāyadvāre kilamati.",
  "tika-s0201t:1874_0": "Samudācarantīti sabbaso uddhaṃ ācaranti. Tayidaṃ amanāpehi samudācaraṇaṃ nāma pothanapaharaṇādivasena",
  "tika-s0201t:1874_1": "upakkamanamevāti āha “upakkamantī”ti, bādhantīti attho. Tathāsabhāvoti yathā pāṇippahārādīhi",
  "tika-s0201t:1874_2": "ghaṭṭitamatto vikāraṃ āpajjati, tathāsabhāvo. “Ubhatodaṇḍakena cepi, bhikkhave, kakacenā”tiādinā",
  "tika-s0201t:1874_3": "ovādadānaṃ nāma anaññasādhāraṇaṃ buddhānaṃyeva āveṇikanti āha “vuttaṃ kho panetaṃ",
  "tika-s0201t:1874_4": "bhagavatāti anussarantopi…pe… kakacūpamovādaṃ anussarantopī”ti vuttaṃ. Tassapi pariyattidhammabhāvatoti",
  "tika-s0201t:1874_5": "keci. Yaṃ pana kakacokantakesupi manussesu appadussanaṃ nibbikāraṃ, taṃ satthusāsanaṃ",
  "tika-s0201t:1874_6": "anussarantopi sammāpaṭipattilakkhaṇaṃ dhammaṃ anussaratiyevāti evaṃ vā ettha attho",
  "tika-s0201t:1874_7": "veditabbo. Bhikkhuno guṇanti ariyadhammādhigamanasiddhaṃ guṇamāha. So ca sabbesampi",
  "tika-s0201t:1874_8": "ariyānaṃ guṇoti taṃ anussarantopi saṅghaṃ anussarati evāti vuttaṃ.",
  "tika-s0201t:1875_0": "Vipassanupekkhā adhippetā, tasmā upekkhā kusalanissitā na saṇṭhātīti vipassanāvasena",
  "tika-s0201t:1875_1": "sabbasmimpi saṅkhāragate ajjhupekkhanaṃ na labhatīti attho. Chaḷaṅgupekkhāti chaḷaṅgupekkhā",
  "tika-s0201t:1875_2": "viya chaḷaṅgupekkhā iṭṭhāniṭṭhesu nibbikāratāsāmaññena. Tenāha “sā panesā”tiādi.",
  "tika-s0201t:1875_3": "Chaḷaṅgupekkhāṭhāne ṭhapeti “lābhā vata me, suladdhaṃ vata me”tiādinā attamanataṃ āpajjanto.",
  "tika-s0201t:1876_0": "303. Āpogatanti ābandhanavasena āpo, tadeva āposabhāvaṃ gatattā āpogataṃ, sabhāveneva",
  "tika-s0201t:1876_1": "āpobhāvaṃ vā pattanti attho. Yasmā pana so āpobhāvasaṅkhāto allayūsabhāvo sasambhārapathavīsasambhāraudakādigate",
  "tika-s0201t:1876_2": "sabbasmimpi āpasmiṃ vijjati, tasmā vuttaṃ “sabbaāpesu gataṃ allayūsabhāvalakkhaṇa”nti,",
  "tika-s0201t:1876_3": "dravabhāvalakkhaṇanti attho. “Pakuppatī”ti pākatikapakopaṃ sandhāyāha “oghavasena",
  "tika-s0201t:1876_4": "vaḍḍhatī”ti. Tenāha “ayamassa pākatiko pakopo”ti. Itaraṃ pana dassetuṃ “āposaṃvaṭṭakāle",
  "tika-s0201t:1876_5": "panā”tiādi vuttaṃ. Ogacchantīti ettha ogamananti pariyādānaṃ adhippetaṃ, na adhogamanamattanti",
  "tika-s0201t:1876_6": "āha “uddhane…pe… pāpuṇantī”ti.",
  "tika-s0201t:1877_0": "304. Sabbatejesu gatanti indhanādivasena anekabhedesu sabbesu tejokoṭṭhāsesu gataṃ",
  "tika-s0201t:1877_1": "pavattaṃ. Yathā pīti eva pītigataṃ, evaṃ tejo eva tejogataṃ, tejanavasena pavattimattanti",
  "tika-s0201t:1877_2": "attho. Evaṃ āpogataṃ, vāyogatañca veditabbanti āha “purime”tiādi. Ekāhikajarādibhāvenāti",
  "tika-s0201t:1877_3": "ekāhikādijarābhedena. Usumajātoti usmābhibhūto. Jīratīti jiṇṇo hoti. Tejodhātuvasena",
  "tika-s0201t:1877_4": "labbhamānā imasmiṃ kāye jarāpavatti pākaṭajarāvasena veditabbāti dassetuṃ “indriyavekallatta”ntiādi",
  "tika-s0201t:1877_5": "vuttaṃ. Valipalitādibhāvanti valitapalitabhāvaṃ, aṅgapaccaṅgānaṃ sithilabhāvañca.",
  "tika-s0201t:1877_6": "Kuppitenāti khubhitena. Satakkhattuṃ tāpetvā tāpetvā sītūdake pakkhipitvā uddhaṭasappi",
  "tika-s0201t:1877_7": "satadhotasappīti vadanti. Sarīre pakatiusumaṃ atikkamitvā uṇhabhāvo santāpo, sarīrassa",
  "tika-s0201t:1877_8": "dahanavasena pavatto mahādāho paridāhoti ayameva tesaṃ viseso. Asitanti suttaṃ. Khāyitanti",
  "tika-s0201t:1877_9": "khāditaṃ. Sāyitanti assāditaṃ. Sammā paripākaṃ gacchatīti samavepākiniyā gahaṇiyā",
  "tika-s0201t:1877_10": "vasena vuttaṃ. Asammāparipākopi visamapākiniyā gahaṇiyā vasena veditabbo. Rasādibhāvenāti",
  "tika-s0201t:1877_11": "rasarudhiramaṃsamedanhāruaṭṭhiaṭṭhimiñjasukkabhāvena. Vivekanti puthubhāvaṃ aññamaññaṃ",
  "tika-s0201t:1877_12": "visadisabhāvaṃ. Asitādibhedassa āhārassa pariṇāme raso hoti, taṃ paṭicca rasadhātu",
  "tika-s0201t:1877_13": "uppajjatīti attho. Evaṃ rasassa pariṇāme “rudhira”ntiādinā sabbaṃ netabbaṃ.",
  "tika-s0201t:1878": "Haritantanti haritameva, anta-saddena padavaḍḍhanaṃ kataṃ yathā “vanantaṃ suttanta”nti. Cammanillekhanaṃ cammaṃ likhitvā chaḍḍitakasaṭaṃ.",
  "tika-s0201t:1879_0": "305. Uggārahikkārādīti ettha ādi-saddena uddekakhīpanādipavattakavātānaṃ saṅgaho",
  "tika-s0201t:1879_1": "daṭṭhabbo. Uccārapassāvādīti ādi-saddena pittasemhalasikādinīharaṇavātassa ceva usumavātassa",
  "tika-s0201t:1879_2": "ca saṅgaho veditabbo. Yadipi kucchi-saddo udarapariyāyo, koṭṭha-saddena pana abbhantarassa",
  "tika-s0201t:1879_3": "vuccamānattā tadavasiṭṭho udarapadeso idha kucchi-saddena vuccatīti āha “kucchisayā",
  "tika-s0201t:1879_4": "vātāti antānaṃ bahivātā”ti. Samiñjanapasāraṇādīnīti ādi-saddena ālokanavilokanauddharaṇādikā",
  "tika-s0201t:1879_5": "sabbā kāyikakiriyā saṅgahitā. Avasavati udakaṃ etasmāti ossavanaṃ, chadananto. Idhāti imasmiṃ ṭhāne.",
  "tika-s0201t:1880_0": "306. Nissattabhāvanti anattakataṃ. Yathādassitā hi catasso dhātuyo anattaniyaṃ kevalaṃ",
  "tika-s0201t:1880_1": "dhātumattā nissattanijjīvāti imamatthaṃ dasseti. Parivāritoti parivāritabhāvena ṭhito",
  "tika-s0201t:1880_2": "parivuto. Tenāha “etānī”tiādi, kaṭṭhādīni sannivesavisesavasena ṭhapitānīti adhippāyo.",
  "tika-s0201t:1880_3": "Aññathā agārasamaññāya bhāvato. Tenāha “kaṭṭhādīsu panā”tiādi. Yadatthaṃ pāḷiyaṃ",
  "tika-s0201t:1880_4": "“seyyathāpi, āvuso”tiādi āraddhaṃ, tamatthaṃ pākaṭaṃ katvā dassetuṃ “yathā kaṭṭhādīnī”tiādi vuttaṃ.",
  "tika-s0201t:1881_0": "Kāmaṃ heṭṭhā “mattaṭṭhakassa kāyassā”tiādinā avibhāgena ekadesena ca upādārūpampi",
  "tika-s0201t:1881_1": "kathitaṃ, tathā vedanādayo khandhabhāvena pariggahetvā na kathitā, tathā taṇhāpi",
  "tika-s0201t:1881_2": "samudayasaccabhāvena. Itarāni pana saccāni sabbena sabbaṃ na kathitāni. Tenevāha",
  "tika-s0201t:1881_3": "“heṭṭhā…pe… na kathitānī”ti. Cakkhupasāde niruddheti cakkhupasāde vinaṭṭhe. Upahateti",
  "tika-s0201t:1881_4": "pubbakimiādīhi upaddute. Palibuddheti pubbādiuppattiyā vinā paṭicchādite. Tajjoti",
  "tika-s0201t:1881_5": "tassānurūpo, cakkhuviññāṇuppattiyā anurūpoti attho. Cakkhussa rūpārammaṇe āpāthagate",
  "tika-s0201t:1881_6": "uppajjanamanasikāro hadayasannissayopi cakkhumhi sati hoti, asati na hotīti katvā",
  "tika-s0201t:1881_7": "“cakkhuṃ paṭicca uppajjanamanasikāro”ti vutto. Bhavaṅgāvaṭṭanaṃ tassa yathā ārammaṇapaccaye,",
  "tika-s0201t:1881_8": "evaṃ pasādapaccayepi hotīti vuttaṃ “cakkhuñca rūpe ca paṭiccā”ti. Nti cakkhudvāre",
  "tika-s0201t:1881_9": "kiriyamanodhātucittaṃ. Aññavihitassāti aññārammaṇapasutassa. Tadanurūpassāti tesaṃ",
  "tika-s0201t:1881_10": "cakkhurūpatadābhogānaṃ anurūpassa.",
  "tika-s0201t:1882_0": "Cattāri saccāni dasseti sarūpato atthāpattito cāti adhippāyo. Tappakāro bhūto, tappakāraṃ",
  "tika-s0201t:1882_1": "vā patto tathābhūto, tassa, yathā cakkhuviññāṇaṃ uppajjati, tādisassa paccayākārasamavetassāti",
  "tika-s0201t:1882_2": "attho. Tisamuṭṭhānarūpanti utukammāhārasamuṭṭhānarūpaṃ. Idañca satipi tadā bhavaṅgāvaṭṭanacittasamuṭṭhānarūpe",
  "tika-s0201t:1882_3": "kevalaṃ cakkhuviññāṇasamuṭṭhitarūpassa abhāvamattaṃ gahetvā vuttaṃ. Saṅgahaṃ gacchatīti",
  "tika-s0201t:1882_4": "nagaraṃ viya rajje rūpakkhandhe saṅgahetabbataṃ gahetabbataṃ gacchati. “Tathābhūtassā”ti",
  "tika-s0201t:1882_5": "vuttattā vedanādayo cakkhuviññāṇasampayuttāva, viññāṇampi cakkhuviññāṇameva. Saṅkhārāti",
  "tika-s0201t:1882_6": "cetanāva vuttā cetanāpadhānattā saṅkhārakkhandhassāti adhippāyo. Tattha pana phassajīvitindriyamanasikāracittaṭṭhitiyopi",
  "tika-s0201t:1882_7": "saṅkhārakkhandhadhammāva. Ekato saṅgaho “pañcakkhandhā”ti ekato gaṇanā. Samāgamoti",
  "tika-s0201t:1882_8": "yathāsakaṃ paccayavasena samodhānaṃ. Samavāyoti aññamaññassa paccayabhāvena samavetatāya samuditabhāvo.",
  "tika-s0201t:1883_0": "Paccayuppannadhammo paṭicca samuppajjati etasmāti paṭiccasamuppādo, paccayākāro.",
  "tika-s0201t:1883_1": "Paccayadhamme passantopi paccayuppannadhamme passati, te passantopi paccayadhamme",
  "tika-s0201t:1883_2": "passatīti vuttaṃ “yo paṭiccasamuppāda”ntiādi. Chandakaraṇavasenāti taṇhāyanavasena.",
  "tika-s0201t:1883_3": "Ālayakaraṇavasenāti apekkhākaraṇavasena. Anunayakaraṇavasenāti anurajjanavasena.",
  "tika-s0201t:1883_4": "Ajjhogāhitvāti ārammaṇaṃ anupavisitvā viya gilitvā viya niṭṭhapetvā viya daḷhaggahaṇavasena.",
  "tika-s0201t:1883_5": "Chandarāgo vinayati pahīyati etthāti chandarāgavinayo chandarāgapahānañcāti vuccati",
  "tika-s0201t:1883_6": "nibbānaṃ. Āharitvāti pāḷiyaṃ sarūpato anāgatampi atthato ānetvā saṅgaṇhanavasena",
  "tika-s0201t:1883_7": "gahetabbaṃ. Āharaṇavidhiṃ pana dassento “yā imesū”tiādimāha. Imesu tīsu ṭhānesūti",
  "tika-s0201t:1883_8": "yathāvuttesu sukhadukkhādīsu tīsu abhisamayaṭṭhānesu. Diṭṭhīti pariññābhisamayādivasena",
  "tika-s0201t:1883_9": "pavattā sammādiṭṭhi yāthāvadassanaṃ. Evaṃ saṅkappādayopi yathārahaṃ veditabbā. Bhāvanāpaṭivedhoti",
  "tika-s0201t:1883_10": "bhāvanāvasena paṭivedho, na ārammaṇakaraṇamattena. Ayaṃ maggoti ayaṃ catunnaṃ ariyasaccānaṃ",
  "tika-s0201t:1883_11": "paṭivijjhanavasena pavatto aṭṭhaṅgiko maggo. Ettāvatāpīti evaṃ ekasmiṃ cakkhudvāre",
  "tika-s0201t:1883_12": "vatthu pariggahamukhenapi catusaccakammaṭṭhānassa matthakaṃ pāpanena bahuṃ vipulaṃ",
  "tika-s0201t:1883_13": "paripuṇṇameva bhagavato sāsanaṃ kataṃ anuṭṭhitaṃ hoti.",
  "tika-s0201t:1884_0": "Uppajjitvā niruddhameva bhavaṅgacittaṃ āvajjanacittassa paccayo bhavatīti vuttaṃ",
  "tika-s0201t:1884_1": "“taṃ niruddhampī”ti. Mandathāmagatamevāti mahatiyā niddāya abhibhūtassa vasena vuttaṃ,",
  "tika-s0201t:1884_2": "kapimiddhaparetassa pana bhavaṅgacittaṃ kadāci āvajjanassa paccayo bhaveyyāti. Bhavaṅgasamayenevāti",
  "tika-s0201t:1884_3": "bhavaṅgasseva pavattanasamayena paguṇajjhānapaguṇakammaṭṭhānapaguṇaganthesu tesaṃ",
  "tika-s0201t:1884_4": "paguṇabhāveneva ābhogena vināpi manasikāro pavattati. Tathā hi paguṇaṃ ganthaṃ paguṇabhāveneva",
  "tika-s0201t:1884_5": "nirantaraṃ viya ajjhayamāne aññavihitatāya “ettako gantho gato, ettako avasiṭṭho”ti",
  "tika-s0201t:1884_6": "sallakkhaṇā na hoti. Catusamuṭṭhānampīti sabbaṃ catusamuṭṭhānarūpaṃ, na pubbe viya",
  "tika-s0201t:1884_7": "tisamuṭṭhānamevāti adhippāyo. Pubbaṅgamattā oḷārikattā ca phassacetanāva saṅkhārakkhandhoti",
  "tika-s0201t:1884_8": "gahitā, na aññesaṃ abhāvā. Ekadesameva sammasantoti yathāuddiṭṭhaṃ atthaṃ heṭṭhā",
  "tika-s0201t:1884_9": "anavasesato aniddisitvā ekadesameva niddisanavasena desanāya āmasanto. Imasmiṃ ṭhāneti",
  "tika-s0201t:1884_10": "yathāuddiṭṭhassa atthassa “ajjhattikañceva, āvuso, cakkhu”ntiādinā chadvāravasena",
  "tika-s0201t:1884_11": "niddisanaṭṭhāne. Heṭṭhā parihīnadesananti – “yaṃ upādārūpaṃ cattāro arūpino khandhā",
  "tika-s0201t:1884_12": "upari tīṇi ariyasaccānī”ti niddesavasena parihīnaṃ atthajātaṃ sabbaṃ. Taṃtaṃdvāravasenāti",
  "tika-s0201t:1884_13": "cakkhudvārādikaṃ taṃtaṃdvāravasena. Catusaccavasena āraddhā desanā catusacceneva",
  "tika-s0201t:1884_14": "pariyosāpitāti āha “yathānusandhināva suttantaṃ niṭṭhapesī”ti.",
  "tika-s0201t:1885": "Mahāhatthipadopamasuttavaṇṇanāya līnatthappakāsanā samattā.",
  "tika-s0201t:1886": "9. Mahāsāropamasuttavaṇṇanā",
  "tika-s0201t:1887_0": "307. Nacirapakkanteti na ciraṃ pakkante, pakkantassa sato na cirasseva. Saliṅgenevāti",
  "tika-s0201t:1887_1": "muṇḍiyakāsāyaggahaṇādinā attano purimaliṅgeneva. Pāṭiyekke jāteti vipannācāradiṭṭhitāya",
  "tika-s0201t:1887_2": "pakāsanīyakammakaraṇato paraṃ aññatitthiyasadise visuṃ bhūte. Kulaputtoti jātimattena",
  "tika-s0201t:1887_3": "kulaputto. Asambhinnāyāti sambhedarahitāya, jātisaṅkaravirahitāyāti atto. Jātisīsena",
  "tika-s0201t:1887_4": "idha jātivatthukaṃ dukkhaṃ vuttanti āha “otiṇṇoti yassa jāti anto anupaviṭṭhā”ti.",
  "tika-s0201t:1887_5": "Jāto hi satto jātakālato paṭṭhāya jātinimittena dukkhena anto anupaviṭṭho viya vibādhīyati.",
  "tika-s0201t:1887_6": "Jarāyātiādīsupi eseva nayo. Cattāro paccayā labbhantīti lābhā, catunnaṃ paccayānaṃ",
  "tika-s0201t:1887_7": "labbhamānānaṃ sukatabhāvo suṭṭhu abhisaṅkhatabhāvo. Vaṇṇabhaṇananti guṇakittanaṃ.",
  "tika-s0201t:1887_8": "Apaññātāti sambhāvanāvasena na paññātā. Lābhādinibbattiyābhāvadassanañhetaṃ. Tenāha",
  "tika-s0201t:1887_9": "“ghāsacchādanamattampi na labhantī”ti. Appesakkhāti appānubhāvā. Sā pana appesakkhatā",
  "tika-s0201t:1887_10": "adhipateyyasampattiyā ca parivārasampattiyā ca abhāvena pākaṭā hoti. Tattha parivārasampattiyā",
  "tika-s0201t:1887_11": "abhāvaṃ dassento “appaparivārā”ti āha.",
  "tika-s0201t:1888_0": "Sārenapi keci ajānanena aññālābhena vā asārabhūtampi kattabbaṃ karontīti tato visesanatthaṃ",
  "tika-s0201t:1888_1": "“sārena sārakaraṇīya”nti vuttanti taṃ dassento “akkhacakkayuganaṅgalādika”nti āha.",
  "tika-s0201t:1888_2": "Brahmacariyassāti sikkhāttayasaṅgahassa sāsanabrahmacariyassa. Mahārukkhassa maggaphalasārassa",
  "tika-s0201t:1888_3": "ñāṇadassanapheggukassa samādhitacassa sīlapapaṭikassa cañcalasabhāvā saṃsappacārīti",
  "tika-s0201t:1888_4": "ca cattāro paccayā sākhāpalāsaṃ nāma. Tenevāti lābhasakkārasilokanibbattaneneva.",
  "tika-s0201t:1888_5": "Sāro me pattoti imasmiṃ sāsane adhigantabbasāro nāma iminā lābhādinibbattanena anuppattoti",
  "tika-s0201t:1888_6": "vosānaṃ niṭṭhitakiccaṃ āpanno.",
  "tika-s0201t:1889_0": "310. Ñāṇadassananti ñāṇabhūtaṃ dassanaṃ visayassa sacchikaraṇavasena pavattaṃ abhiññāñāṇaṃ.",
  "tika-s0201t:1889_1": "Sukhumaṃ rūpanti devādīnaṃ, aññampi vā sukhumasabhāvaṃ rūpaṃ. Tenāha “antamaso…pe…",
  "tika-s0201t:1889_2": "viharantī”ti, dibbacakkhu hi idha ukkaṭṭhaniddesena “ñāṇadassana”nti gahitaṃ.",
  "tika-s0201t:1890_0": "311. Asamayavimokkhaṃ ārādhetīti ettha adhippetaṃ asamayavimokkhaṃ pāḷiyā eva dassetuṃ",
  "tika-s0201t:1890_1": "“katamo asamayavimokkho”tiādi vuttaṃ. Aṭṭhannañhi samāpajjanasamayopi atthi asamayopi,",
  "tika-s0201t:1890_2": "maggavimokkhena pana vimuccanassa samayo vā asamayo vā natthi. Yassa saddhā balavatī,",
  "tika-s0201t:1890_3": "vipassanā ca āraddhā, tassa gacchantassa tiṭṭhantassa nisīdantassa bhuñjantassa ca",
  "tika-s0201t:1890_4": "maggaphalapaṭivedho nāma na hotīti na vattabbaṃ, iti maggavimokkhena vimuccantassa",
  "tika-s0201t:1890_5": "samayo vā asamayo vā natthīti so asamayavimokkho. Tenāha “lokiyasamāpattiyo hī”tiādi.",
  "tika-s0201t:1891_0": "Na kuppati, na nassatīti akuppā, kadācipi aparihānasabhāvā. Sabbasaṃkilesehi paṭippassaddhivasena",
  "tika-s0201t:1891_1": "cetaso vimuttīti cetovimutti. Tenāha “arahattaphalavimuttī”ti. Ayamattho payojanaṃ",
  "tika-s0201t:1891_2": "etassāti etadatthaṃ, sāsanabrahmacariyaṃ, tassa esā paramakoṭi. Yathāraddhassa sāropamena",
  "tika-s0201t:1891_3": "phalena desanā niṭṭhāpitāti āha “yathānusandhināva desanaṃ niṭṭhapesī”ti. Yaṃ panettha",
  "tika-s0201t:1891_4": "atthato avibhattaṃ, taṃ suviññeyyameva.",
  "tika-s0201t:1892": "Mahāsāropamasuttavaṇṇanāya līnatthappakāsanā samattā.",
  "tika-s0201t:1893": "10. Cūḷasāropamasuttavaṇṇanā",
  "tika-s0201t:1894_0": "312. Piṅgaladhātukoti piṅgalasabhāvo piṅgalacchaviko, piṅgalakkhoti vā attho. Pabbajitasamūhasaṅkhāto",
  "tika-s0201t:1894_1": "saṅgho, na sīlādiguṇehi saṅgahitabbabhāvena. Saṅgho etesaṃ atthi parivārabhūtoti",
  "tika-s0201t:1894_2": "saṅghino. Svevāti so eva pabbajitasamūhasaṅkhāto. Ācārasikkhāpanavasenāti attanā",
  "tika-s0201t:1894_3": "parikappitaacelavatādiācārasikkhāpanavasena. Paññātāti yathāsakaṃ samādinnavatavasena",
  "tika-s0201t:1894_4": "ceva viññātaladdhivasena ca paññātā. Laddhikarāti tassā micchādiṭṭhiyā uppādakā.",
  "tika-s0201t:1894_5": "Bahujanassāti puthujanassa. Tassa pana āgamasampadāpi nāma natthi, kuto adhigamoti",
  "tika-s0201t:1894_6": "ekaṃsato andhaputhujjano evāti āha “assutavato andhabālaputhujjanassā”ti. Na hi viññū",
  "tika-s0201t:1894_7": "appasādanīye pasīdanti. Maṅgalesu kātabbadāsakiccakaro dāso maṅgaladāso.",
  "tika-s0201t:1895_0": "Tantāvutānanti tante pasāretvā vītānaṃ. Gaṇṭhanakilesoti saṃsāre bandhanakileso.",
  "tika-s0201t:1895_1": "Evaṃ vāditāyāti evaṃ paṭiññatāya, evaṃ diṭṭhitāya vā. Niyyānikāti niyyānagatisappāṭihīrakā",
  "tika-s0201t:1895_2": "anupārambhabhūtattāti adhippāyo. No ce niyyānikāti ānetvā yojanā. Tesaṃ sabbaññupaṭiññāya",
  "tika-s0201t:1895_3": "abhūtattā tassā abhūtabhāvakathanena tassa brāhmaṇassa na kāci atthasiddhīti āha",
  "tika-s0201t:1895_4": "“nesaṃ aniyyānikabhāvakathanena atthābhāvato”ti.",
  "tika-s0201t:1896": "318. Nihīnalokāmise līno ajjhāsayo etassa, na pana nibbāneti. Līnajjhāsayo. Sāsanaṃ sithilaṃ katvā gaṇhāti sikkhāya na tibbagāravattā.",
  "tika-s0201t:1897_0": "323. Heṭṭhāti anantarātītasutte mahāsāropame. Paṭhamajjhānādidhammā vipassanāpādakāti",
  "tika-s0201t:1897_1": "vipassanāya padaṭṭhānabhūtā. Idhāti imasmiṃ cūḷasāropame āgatā. Nirodhapādakāti anāgāmino,",
  "tika-s0201t:1897_2": "arahanto vā nirodhasamāpattiṃ samāpajjituṃ samatthā. Tasmāti nirodhapādakattā. Paṭhamajjhānādidhammā",
  "tika-s0201t:1897_3": "ñāṇadassanato uttaritarāti veditabbā.",
  "tika-s0201t:1898": "Cūḷasāropamasuttavaṇṇanāya līnatthappakāsanā samattā.",
  "tika-s0201t:1899": "Niṭṭhitā ca opammavaggavaṇṇanā.",
  "tika-s0201t:1900": "4. Mahāyamakavaggo",
  "tika-s0201t:1901": "1. Cūḷagosiṅgasuttavaṇṇanā",
  "tika-s0201t:1902_0": "325. Ñātīnaṃ nivāsaṭṭhānabhūto gāmo ñātiko, so eva nātiko. So kira gāmo yesaṃ santako,",
  "tika-s0201t:1902_1": "tesaṃ pubbapurisena attano ñātīnaṃ sādhāraṇabhāvena nivesito, tena “nātiko”ti paññāyittha.",
  "tika-s0201t:1902_2": "Atha pacchā tattha dvīhi dāyādehi dvidhā vibhajitvā paribhutto. Tenāha “dvinnaṃ cūḷapitimahāpitiputtānaṃ",
  "tika-s0201t:1902_3": "dve gāmā”ti. Giñjakā vuccanti iṭṭhakā, giñjakāhiyeva kato āvasatho giñjakāvasatho.",
  "tika-s0201t:1902_4": "Tasmiṃ kira padese mattikā sakkharamarumbavālikādīhi asammissā akaṭhinā saṇhā sukhumā,",
  "tika-s0201t:1902_5": "tāya katāni kulālabhājanānipi silāmayāni viya daḷhāni, tasmā te upāsakā tāya mattikāya",
  "tika-s0201t:1902_6": "dīghaputhulaiṭṭhakā kāretvā tāhi ṭhapetvā dvārabāhavātapānakavāṭatulāyo sesaṃ sabbaṃ",
  "tika-s0201t:1902_7": "dabbasambhārena vinā iṭṭhakāhi eva pāsādaṃ kāresuṃ. Tenāha “iṭṭhakāhevā”tiādi.",
  "tika-s0201t:1903_0": "Gosiṅgasālavanadāyanti gosiṅgasālavananti laddhanāmaṃ rakkhitaṃ araññaṃ. Jeṭṭhakarukkhassāti",
  "tika-s0201t:1903_1": "vanappatibhūtassa sālarukkhassa. Sāmaggirasanti samaggabhāvādiguṇaṃ vivekasukhaṃ.",
  "tika-s0201t:1903_2": "Uparipaṇṇāsake upakkilesasutte puthujjanakālo kathito, idha cūḷagosiṅgasutte khīṇāsavakālo",
  "tika-s0201t:1903_3": "kathito. Katakiccāpi hi te mahātherā attano diṭṭhadhammasukhavihāraṃ paresaṃ diṭṭhānugatiṃ",
  "tika-s0201t:1903_4": "āpajjanañca sampassantā paramañca vivekaṃ anubrūhantā sāmaggirasaṃ anubhavamānā tattha",
  "tika-s0201t:1903_5": "viharanti. Tadāti tasmiṃ upakkilesasuttadesanākāle. Teti anuruddhappamukhā kulaputtā.",
  "tika-s0201t:1903_6": "Laddhassādāti vipassanāya vīthipaṭipattiyā adhigatassādā. Vipassanā hi pubbenāparaṃ",
  "tika-s0201t:1903_7": "visesaṃ āvahantī pavattamānā sātisayaṃ pītisomanassaṃ āvahati. Tenāha bhagavā –",
  "tika-s0201t:1904": "“Yato yato sammasati, khandhānaṃ udayabbayaṃ;",
  "tika-s0201t:1905": "Labhati pītipāmojjaṃ, amataṃ taṃ vijānata”nti. ;",
  "tika-s0201t:1906": "Laddhapatiṭṭhā maggaphalādhigamanena. Sati hi maggaphalādhigame sāsane patiṭṭhā laddhā nāma hoti, no aññathā.",
  "tika-s0201t:1907_0": "Kāmaṃ sāriputtamoggallānāpi mahāsāvakapariyāpannāva, aggasāvakabhāvena pana nesaṃ",
  "tika-s0201t:1907_1": "visesadassanatthaṃ “dhammasenāpatimahāmoggallānattheresu vā”ti visuṃ gahaṇaṃ. Satipi",
  "tika-s0201t:1907_2": "hi sāmaññayoge visesavanto visuṃ gayhanti yathā “brāhmaṇā āgatā, vāsiṭṭhopi āgato”ti.",
  "tika-s0201t:1907_3": "Tesu pana visuṃ gahitesupi “asītimahāsāvakesū”ti asītiggahaṇaṃ appakaṃ ūnamadhikaṃ",
  "tika-s0201t:1907_4": "vā gaṇanupagaṃ na hotīti. Antamasoti idaṃ dhammabhaṇḍāgārikassa upaṭṭhākabhāvena",
  "tika-s0201t:1907_5": "āsannacāritāya vuttaṃ. Anīkāti hatthānīkā, hatthānīkato hatthisamūhatoti attho. Kāḷasīho",
  "tika-s0201t:1907_6": "yebhuyyena yūthacaroti katvā vuttaṃ “yūthā nissaṭo kāḷasīho viyā”ti. Kesarī pana",
  "tika-s0201t:1907_7": "ekacarova. Vātacchinno valāhako viyāti vātacchinno pabbatakūṭappamāṇo valāhakacchedo",
  "tika-s0201t:1907_8": "viya. Tesaṃ paggaṇhanatoti yathā nāma jighacchitassa bhojane, pipāsitassa pānīye,",
  "tika-s0201t:1907_9": "sītena phuṭṭhassa uṇhe, uṇhena phuṭṭhassa sīte, dukkhitassa sukhe abhiruci uppajjati,",
  "tika-s0201t:1907_10": "evamevaṃ bhagavato kosambake bhikkhū aññamaññaṃ vivādāpanne disvā apare samaggāvāsaṃ",
  "tika-s0201t:1907_11": "vasante āvajjitassa ime tayo kulaputtā āpāthaṃ āgamiṃsu, atha ne paggaṇhitukāmo upasaṅkami,",
  "tika-s0201t:1907_12": "evāyaṃ paṭipattianukkamena kosambakānaṃ bhikkhūnaṃ vinayanupāyo hotīti. Tenāha “tesaṃ",
  "tika-s0201t:1907_13": "paggaṇhanato”ti. Eteneva pacchimajanataṃ anukampanatoti idampi kāraṇaṃ ekadesena",
  "tika-s0201t:1907_14": "saṃvaṇṇitanti daṭṭhabbaṃ. Ukkaṃsitvāti yathābhūtehi guṇehi sampahaṃsanena visesetvā",
  "tika-s0201t:1907_15": "visiṭṭhe katvā pasaṃsāvasena cetaṃ āmeḍitavacanaṃ.",
  "tika-s0201t:1908_0": "Taṃ araññaṃ rakkhati vanasāminā āṇatto. Rakkhitagopitaṃ vanasaṇḍaṃ, na mahāvanādi",
  "tika-s0201t:1908_1": "viya apariggahitaṃ. Sīlādippabhedāya attatthāya paṭipannā attakāmā, na apariccattasinehāti",
  "tika-s0201t:1908_2": "āha “attano hitaṃ kāmayamānā”ti. Tenāha “yo hī”tiādi. Bhindeyyāti vināseyya.",
  "tika-s0201t:1909_0": "Dubbalamanussāti paññāya dubbalā aviddasuno manussā. Tānīti abhijātiādīsu uppannapāṭihāriyāni.",
  "tika-s0201t:1909_1": "Cīvaragabbhena paṭicchādetvāti cīvarasaṅkhāte ovarake nigūhitvā viya. Na hi cīvarapārupanamattena",
  "tika-s0201t:1909_2": "buddhānubhāvo paṭicchanno hoti. “Mā sudha kocimaṃ buddhānubhāvaṃ aññāsī”ti pana tathārūpena",
  "tika-s0201t:1909_3": "iddhābhisaṅkhārena taṃ chādetvā gato bhagavā tathā vutto. Tenāha “aññātakavesena agamāsī”ti.",
  "tika-s0201t:1910_0": "Abhikkamathāti padaṃ abhimukhabhāvena vidhimukhena vadatīti āha “ito āgacchathā”ti.",
  "tika-s0201t:1910_1": "Buddhānaṃ kāyo nāma suvisuddhajātimaṇi viya sobhano, kiñci malaṃ apanetabbaṃ natthi,",
  "tika-s0201t:1910_2": "kimatthaṃ bhagavā pāde pakkhālesīti āha “buddhāna”ntiādi.",
  "tika-s0201t:1911_0": "326. Anuruddhāti vā ekasesanayena vuttaṃ virūpekasesassapi icchitabbattā, evañca",
  "tika-s0201t:1911_1": "katvā bahuvacananiddesopi samatthito hoti. Iriyāpatho khamatīti sarīrassa lahuṭṭhānatāya",
  "tika-s0201t:1911_2": "catubbidhopi iriyāpatho sukhappavattiko. Jīvitaṃ yāpetīti yāpanālakkhaṇaṃ jīvitaṃ",
  "tika-s0201t:1911_3": "imaṃ sarīrayantaṃ yāpeti sukhena pavatteti. Uḷuṅkayāguṃ vā kaṭacchubhikkhaṃ vāti",
  "tika-s0201t:1911_4": "idaṃ makaravuttiyā missakabhattena yāpanaṃ vattanti katvā vuttaṃ. Tenāha “bhikkhācāravattaṃ pucchatī”ti.",
  "tika-s0201t:1912_0": "Aññamaññaṃ saṃsandatīti satipi ubhayesaṃ kalāpānaṃ paramatthato bhede pacurajanehi",
  "tika-s0201t:1912_1": "duviññeyyanānattaṃ khīrodakasammoditaṃ accantameva saṃsaṭṭhaṃ viya hutvā tiṭṭhati.",
  "tika-s0201t:1912_2": "Tenāha “visuṃ na hoti, ekattaṃ viya upetī”ti. Piyabhāvadīpanāni cakkhūni piyacakkhūni.",
  "tika-s0201t:1912_3": "Piyāyati, piyāyitabboti vā piyoti. Samaggavāsassa yaṃ ekantakāraṇaṃ, taṃ pucchanto",
  "tika-s0201t:1912_4": "bhagavā “yathā kathaṃ panā”tiādimāhāti “kathanti kāraṇapucchā”ti vuttaṃ. Yo nesaṃ",
  "tika-s0201t:1912_5": "mettāsahitānaṃyeva kammādīnaṃ aññamaññasmiṃ paccupaṭṭhānākāro, taṃ sandhāya “katha”nti",
  "tika-s0201t:1912_6": "pucchā. Tathā hi parato “evaṃ kho mayaṃ, bhante”tiādinā therehi vissajjanaṃ kathitaṃ.",
  "tika-s0201t:1913_0": "Mittaṃ etassa atthīti mettaṃ, kāyakammaṃ. Āvīti pakāsaṃ. Rahoti appakāsaṃ. Yañhi",
  "tika-s0201t:1913_1": "uddissa mettaṃ kāyakammaṃ paccupaṭṭhapeti, taṃ tassa sammukhā ce, pakāsaṃ hoti, parammukhā",
  "tika-s0201t:1913_2": "ce, appakāsaṃ. Tenāha “āvi ceva raho cāti sammukhā ceva parammukhā cā”ti. Itarānīti",
  "tika-s0201t:1913_3": "parammukhā kāyavacīkammāni. “Tatthā”tiādinā saṅkhepato vuttamatthaṃ vivarituṃ “yaṃ",
  "tika-s0201t:1913_4": "hī”tiādi vuttaṃ. Sammajjanādivasena paṭijaggitabbayuttaṃ ṭhānaṃ vā. Tathevāti yathā",
  "tika-s0201t:1913_5": "sammukhā kate mettākāyakamme vuttaṃ, tatheva. “Kacci khamanīya”nti evamādikā kathā",
  "tika-s0201t:1913_6": "sammodanīyakathā. Yathā parehi saddhiṃ attano chiddaṃ na hoti, tathā paṭisanthāravasena",
  "tika-s0201t:1913_7": "pavattā kathā paṭisanthārakathā. “Aho tadā therena mayhaṃ dinno ovādo, dinnā anusāsanī”ti",
  "tika-s0201t:1913_8": "evaṃ kālantare saritabbayuttā, chasāraṇīyapaṭisaṃyuttā vā kathā sāraṇīyakathā. Suttapadaṃ",
  "tika-s0201t:1913_9": "nikkhipitvā tassa atthaniddesavasena sīlādidhammapaṭisaṃyuttā kathā dhammīkathā.",
  "tika-s0201t:1913_10": "Sarena suttassa uccāraṇaṃ sarabhaññaṃ. Pañhassa ñātuṃ icchitassa atthassa pucchanaṃ",
  "tika-s0201t:1913_11": "pañhapucchanaṃ. Tassa yathāpucchitassaādisanaṃ pañhavissajjanaṃ. Evaṃ samannāharatoti",
  "tika-s0201t:1913_12": "evaṃ manasikaroto, evaṃ mettaṃ upasaṃharatoti attho.",
  "tika-s0201t:1914_0": "Ekato kātuṃ na sakkā, tasmā nānā. Hitaṭṭhenāti attano viya aññamaññassa hitabhāvena.",
  "tika-s0201t:1914_1": "Nirantaraṭṭhenāti antarābhāvena bhedābhāvena. Aviggahaṭṭhenāti avirodhabhāvena. Samaggaṭṭhenāti",
  "tika-s0201t:1914_2": "sahitabhāvena. Paribhaṇḍaṃ katvāti bahalatanumattikālepehi limpetvā. Cīvaraṃ vā dhovantīti",
  "tika-s0201t:1914_3": "attano cīvaraṃ vā dhovanti. Paribhaṇḍaṃ vāti attano paṇṇasālāya paribhaṇḍaṃ vā karonti.",
  "tika-s0201t:1915_0": "327. Paṭiviruddhā evāti etthāpi “yebhuyyenā”ti padaṃ ānetvā sambandhitabbaṃ. Tesaṃ",
  "tika-s0201t:1915_1": "appamādalakkhaṇanti tesaṃ appamajjanasabhāvaṃ. Kacci pana vo anuruddhā samaggāti",
  "tika-s0201t:1915_2": "etthāpi voti nipātamattaṃ, paccattavacanaṃ vā, kacci tumheti evamattho veditabbo.",
  "tika-s0201t:1915_3": "Samuggapātinti samuggapuṭasadisaṃ pātiṃ.",
  "tika-s0201t:1916_0": "Paṇṇasālāyaṃ anto bahi ca sammajjanena sodhitaṅgaṇatā vattapaṭipatti. Paṭivisamattamevāti",
  "tika-s0201t:1916_1": "attano yāpanapaṭivisamattameva. Osāpetvāti pakkhipitvā. Pamāṇamevāti attano yāpanapamāṇameva.",
  "tika-s0201t:1916_2": "Vuttanayena jahitvāti pāḷiyaṃ vuttanayena jahitvā.",
  "tika-s0201t:1917_0": "Hatthena hatthaṃ saṃsibbantāti attano hatthena itarassa hatthaṃ daḷhaggahaṇavasena",
  "tika-s0201t:1917_1": "bandhantā. Vilaṅgheti desantaraṃ pāpeti etenāti vilaṅghako, hattho. Hattho eva vilaṅghako",
  "tika-s0201t:1917_2": "hatthavilaṅghako, tena hatthavilaṅghakena.",
  "tika-s0201t:1918_0": "Taṃ akhaṇḍaṃ katvāti taṃ tīsupi divasesu dhammassavanaṃ pavattanavasena akhaṇḍikaṃ",
  "tika-s0201t:1918_1": "katvā. Etanti “pañcāhikaṃ kho panā”tiādivacanaṃ. Pañcame pañcame ahani bhavatīti",
  "tika-s0201t:1918_2": "pañcāhikaṃ. Bhagavatā pucchitena anuruddhattherena. Pamādaṭṭhānesuyevāti aññesaṃ",
  "tika-s0201t:1918_3": "pamādaṭṭhānesuyeva. “Pamādaṭṭhānesuyevā”ti vuttamevatthaṃ pākaṭataraṃ kātuṃ “aññesañhī”tiādi",
  "tika-s0201t:1918_4": "vuttaṃ. Papañcakaraṇaṭṭhānānīti kathāpapañcassa karaṇaṭṭhānāni vissaṭṭhakathāpavattanena",
  "tika-s0201t:1918_5": "kammaṭṭhāne pamajjanaṭṭhānāni. Tatthāpi “mayaṃ, bhante, kammaṭṭhānaviruddhaṃ na paṭipajjāmā”ti",
  "tika-s0201t:1918_6": "sikhāppattaṃ attano appamādalakkhaṇaṃ thero dasseti. Ettakaṃ ṭhānaṃ muñcitvāti pana",
  "tika-s0201t:1918_7": "idaṃ tadā vihārasamāpattīnaṃ vaḷañjābhāvena vuttaṃ.",
  "tika-s0201t:1919_0": "328. Jhānassa adhippetattā “alamariyañāṇadassanaviseso”icceva vuttaṃ. Attano sammāpaṭipannatāya",
  "tika-s0201t:1919_1": "satthu cittārādhanatthaṃ tassa ca visesādhigamassa satthu paccakkhabhāvato thero",
  "tika-s0201t:1919_2": "“kiñhi no siyā, bhante”ti āha. Yāvadevāti yattakaṃ kālaṃ ekaṃ divasabhāgaṃ vā sakalarattiṃ",
  "tika-s0201t:1919_3": "vā yāva satta vā divase.",
  "tika-s0201t:1920_0": "329. Samatikkamāyāti sammadeva atikkamanāya. Sati hi upari visesādhigame heṭṭhimajjhānaṃ",
  "tika-s0201t:1920_1": "samatikkantaṃ nāma hoti paṭippassaddhi ca. Tenāha “paṭippassaddhiyā”ti. Ñāṇadassanavisesoti",
  "tika-s0201t:1920_2": "kāraṇūpacārena vuttoti veditabbo. Vedayitasukhatoti vedanāsahitajjhānasukhato vā",
  "tika-s0201t:1920_3": "phalasukhato vā. Avedayitasukhanti nibbānasukhaṃ viya vedanārahitaṃ sukhaṃ. Avedayitasukhanti",
  "tika-s0201t:1920_4": "ca nidassanamattametaṃ, taṃ pana aphassaṃ asaññaṃ acetananti sabbacittacetasikarahitameva.",
  "tika-s0201t:1920_5": "Tato ca satipi rūpadhammappavattiyaṃ tassa acetanattā sabbaso saṅkhāradukkhavirahitatāya",
  "tika-s0201t:1920_6": "santatarā paṇītatarā ca nirodhasamāpattīti vuccate. Tenāha “avedayitasukhaṃ santataraṃ",
  "tika-s0201t:1920_7": "paṇītataraṃ hotī”ti. Tena vuttaṃ “imamhā cā”tiādi.",
  "tika-s0201t:1921_0": "330. Sāmaggirasānisaṃsameva nesaṃ bhagavā kathesi ajjhāsayānukūlattā tassa. Anusāvetvāti",
  "tika-s0201t:1921_1": "anupagamanavasena sammadeva ārocetvā. “Anusaṃsāvetvā”ti vā pāṭho, so evattho. Tato",
  "tika-s0201t:1921_2": "paṭinivattitvāti etarahi bhagavato ekavihāre ajjhāsayoti satthu manaṃ gaṇhantā “idheva",
  "tika-s0201t:1921_3": "tiṭṭhathā”ti vissajjitaṭṭhānato nivattitvā. Pabbajjādīnīti ādi-saddena upasampadā-visuddhi-dhutakammaṭṭhānānuyoga-jhānavimokkha-samāpatti-ñāṇadassana-maggabhāvanā-phalasacchikiriyādike",
  "tika-s0201t:1921_4": "saṅgaṇhāti. Adhigantvāpīti pi-saddena yathādhigatānampi. Attano guṇakathāya aṭṭiyamānāti",
  "tika-s0201t:1921_5": "bhagavantaṃ nissāya adhigantvāpi dhammādhikaraṇaṃ satthuvihesābhāvadīpane bhagavato",
  "tika-s0201t:1921_6": "pākaṭaguṇānaṃ kathāya aṭṭiyamānāpīti yojanā. Devatāti taṃtaṃsamāpattilābhiniyo devatā.",
  "tika-s0201t:1921_7": "Mukhaṃ me sajjanti mukhaṃ me kathane samatthaṃ, kathane yogyanti attho.",
  "tika-s0201t:1922": "331. Evaṃ āgatoti evaṃ āṭānāṭiyasutte āgato. Paliveṭhenteti codente. Maccharāyantīti attano guṇānaṃ bhagavatopi ārocanaṃ asahamānā maccharāyantīti so cintetīti katvā vuttaṃ.",
  "tika-s0201t:1923_0": "01 Tesaṃ lābhāti tesaṃ vajjirājūnaṃ vajjiraṭṭhavāsīnañca manussattaṃ, patirūpadesavāsādiko,",
  "tika-s0201t:1923_1": "bhagavato tiṇṇañca kulaputtānaṃ dassanavandanadānadhammassavanādayo lābhā. Suladdhā",
  "tika-s0201t:1923_2": "lābhāti yojanā. Pasannacittaṃ anussareyyāti taṃ kulañhetaṃ sīlādiguṇe cittaṃ pasādetvā",
  "tika-s0201t:1923_3": "anussareyya. Vuttaṃ tesaṃ “anussaraṇampāhaṃ, bhikkhave, tesaṃ bhikkhūnaṃ bahūpakāraṃ vadāmī”ti.",
  "tika-s0201t:1924": "Cūḷagosiṅgasuttavaṇṇanāya līnatthappakāsanā samattā.",
  "tika-s0201t:1925": "2. Mahāgosiṅgasuttavaṇṇanā",
  "tika-s0201t:1926_0": "332. Kocidevāti gosiṅgasālavanasāmantato niviṭṭhesu yo koci gāmo gocaragāmo bhavissati,",
  "tika-s0201t:1926_1": "tasmā anibaddhabhāvato gocaragāmo na gahito, vasanaṭṭhānameva paridīpitaṃ, tato eva",
  "tika-s0201t:1926_2": "araññanidānakaṃ nāmetaṃ. Sabbatthāti devaloke manussaloke ca. Thirakārakehīti sāsane",
  "tika-s0201t:1926_3": "thirabhāvakārakehi. Savanante jātattāti catusaccagabbhassa dhammassavanassa pariyosāne",
  "tika-s0201t:1926_4": "ariyāya jātiyā jātattā. Yathā paṭivedhabāhusaccaṃ ijjhati, tathā dhammassa savanato",
  "tika-s0201t:1926_5": "sāvakā. Sūriyo viya bhāsuraguṇaraṃsitāya mohandhakāravidhamanato. Cando viya ramaṇīyamanoharasītalaguṇatāya",
  "tika-s0201t:1926_6": "kilesapariḷāhavūpasamato. Sāgaro viya gambhīrathiravipulānekaguṇatāya ṭhitadhammasabhāvato.",
  "tika-s0201t:1926_7": "Guṇamahantatāya therassa abhiññātatā, guṇamahantatā ca suttesu āgatanayeneva ñātabbāti",
  "tika-s0201t:1926_8": "taṃ vitthārato dassetuṃ “na kevala”ntiādi vuttaṃ. Sīhanādasuttanti majjhimanikāye",
  "tika-s0201t:1926_9": "āgataṃ mahāsīhanādasuttaṃ. Therapañhasuttanti suttanipāte aṭṭhakavagge āgataṃ sāriputtasuttaṃ.",
  "tika-s0201t:1926_10": "Therasīhanādasuttanti imassa ca therassa janapadacārikāya satthu sammukhā sīhanādasuttaṃ.",
  "tika-s0201t:1926_11": "Abhinikkhamananti therasseva mahatā ñātiparivaṭṭena mahatā ca bhogaparivaṭṭena saha",
  "tika-s0201t:1926_12": "gharāvāsapariccāgo abhinikkhamanaṃ. Esa nayo ito paresupi. Yadidanti nipāto, yo ayanti attho.",
  "tika-s0201t:1927_0": "Mahāpaññe bhikkhū gahetvāti āyasmato kira sāriputtattherassa parivārabhikkhūpi mahāpaññā",
  "tika-s0201t:1927_1": "eva ahesuṃ. Dhātuso hi sattā saṃsandanti. Sayaṃ iddhimātiādīsupi eseva nayo. Ayaṃ",
  "tika-s0201t:1927_2": "panattho dhātusaṃyuttena dīpetabbo – gijjhakūṭapabbate gilānaseyyāya nisinno bhagavā",
  "tika-s0201t:1927_3": "ārakkhatthāya parivāretvā vasantesu sāriputtamoggallānādīsu ekamekaṃ attano parisāya",
  "tika-s0201t:1927_4": "saddhiṃ caṅkamantaṃ voloketvā bhikkhū āmantesi – “passatha no tumhe, bhikkhave, sāriputtaṃ",
  "tika-s0201t:1927_5": "sambahulehi bhikkhūhi saddhiṃ caṅkamantanti. Evaṃ, bhante. Sabbe kho ete, bhikkhave,",
  "tika-s0201t:1927_6": "bhikkhū mahāpaññā”ti sabbaṃ vitthāretabbaṃ.",
  "tika-s0201t:1928_0": "Vananteti upavanante. Meghavaṇṇāyāti nīlābhāya. Samuddakucchito uggacchantassa viya",
  "tika-s0201t:1928_1": "upaṭṭhānaṃ sandhāya vuttaṃ. Cakkavāḷapabbatamatthakasamīpe ābhāpharaṇavasena pavattiyā",
  "tika-s0201t:1928_2": "“pācīnacakkavāḷapabbatamatthake”ti vuttaṃ, na cakkavāḷapabbatamatthake candamaṇḍalassa",
  "tika-s0201t:1928_3": "vicaraṇato. Tathā sati lokantarikanirayesupi candimasūriyānaṃ ābhā phareyya. Ubbedhavasena",
  "tika-s0201t:1928_4": "hi cakkavāḷapabbatassa vemajjhato candimasūriyā vicaranti. Sālakusumapabhānaṃ atirattatāya",
  "tika-s0201t:1928_5": "vuttaṃ “lākhārasena siñcamānaṃ viyā”ti. Upagāyamānā viyāti payirupāsanavasena upecca",
  "tika-s0201t:1928_6": "gāyamānā viya. Kāya nu kho ajja ratiyāti ajja jhānasamāpattiratiyā eva nu kho, udāhu",
  "tika-s0201t:1928_7": "dhammasākacchāratiyā dhammadesanāratiyāti cintesi.",
  "tika-s0201t:1929_0": "Dve candamaṇḍalāni viya paramasobhaggappattāya kantiyā. Dve sūriyamaṇḍalāni viya",
  "tika-s0201t:1929_1": "ativiya suvisuddhasamujjalāya guṇavibhūtiyā. Dve chaddantanāgarājāno viya mahānubhāvatāya.",
  "tika-s0201t:1929_2": "Dve sīhā viya tejussadatāya. Dve byagghā viya anolīnavuttitāya. Sabbapāliphullamevāti",
  "tika-s0201t:1929_3": "sabbameva samantato vikasitaṃ.",
  "tika-s0201t:1930_0": "333. Kathā upacarati pavattati etthāti kathāupacāro, savanūpacāro padeso, taṃ kathāupacāraṃ.",
  "tika-s0201t:1930_1": "Ramaṇīyameva rāmaṇeyyakaṃ. Ujjaṅgaleti lūkhapadese kaṭhinapadese. Dosehi itā apagatāti",
  "tika-s0201t:1930_2": "dosinā ta-kārassa na-kāraṃ katvā. Dibbā maññe gandhāti devaloke gandhā viya. Divi",
  "tika-s0201t:1930_3": "bhavāti dibbā. Dve therāti sāriputtattheraānandattherā. Ānandatthero tāva mamāyatu",
  "tika-s0201t:1930_4": "akhīṇāsavabhāvato, sāriputtatthero kathanti? Na idaṃ mamāyanaṃ gehassitapemavasena,",
  "tika-s0201t:1930_5": "atha kho guṇabhattivasenāti nāyaṃ doso.",
  "tika-s0201t:1931_0": "Anumatiyā pucchā anumatipucchā, anumatiggahaṇatthaṃ pucchanaṃ. Tattha yasmā adhammikampi",
  "tika-s0201t:1931_1": "vuddhassa anumatiṃ itaro paṭikkhipituṃ na labhati, tena sā anujānitabbāva hoti, tasmā",
  "tika-s0201t:1931_2": "saṅghakhuddakato paṭṭhāya anumati pucchitabbā. Tenāha “anumatipucchā nāmesā”tiādi.",
  "tika-s0201t:1931_3": "Khuddakato paṭṭhāyāti kaṇiṭṭhato paṭṭhāya. Paṭibhāti upaṭṭhātīti paṭibhānaṃ, yathādhippeto",
  "tika-s0201t:1931_4": "attho, taṃ paṭibhānaṃ. Sikhāppattā vepullappattā na bhavissati padesañāṇe ṭhitehi",
  "tika-s0201t:1931_5": "bhāsitattā. Sikhāppattā vepullappattā bhavissati sabbaññutaññāṇena saṃsanditattā.",
  "tika-s0201t:1931_6": "Vuttamevatthaṃ upamāya vibhāvetuṃ “yathā hī”tiādi vuttaṃ. Tattha paccatthikā aṭṭiyanti",
  "tika-s0201t:1931_7": "dukkhāyanti etenāti aṭṭo, vinicchitabbavohāro. Gāmabhojakanti yasmiṃ gāme so uppanno,",
  "tika-s0201t:1931_8": "taṃ gāmabhojakaṃ. Janapadabhojakanti yasmiṃ janapade so uppanno, taṃ janapadabhojakaṃ.",
  "tika-s0201t:1931_9": "Mahāvinicchayaamaccanti yasmiṃ rajje so janapado, tassa rājadhāniyaṃ mahāvinicchayaamaccaṃ.",
  "tika-s0201t:1931_10": "Senāpatinti yassa rañño so amacco, tassa senāpatiṃ. Tathā uparājanti. Idaṃ panettha",
  "tika-s0201t:1931_11": "pakaticārittavasena vuttaṃ upameyyatthānurūpatoti daṭṭhabbaṃ. Aparāparaṃ na sañcarati",
  "tika-s0201t:1931_12": "vinicchayanārahena vinicchitabhāvato.",
  "tika-s0201t:1932_0": "Pakaṭṭhānaṃ ukkaṭṭhānaṃ sīlādiatthānaṃ bodhanato, sabhāvaniruttivasena buddhādīhi",
  "tika-s0201t:1932_1": "bhāsitattā ca pakaṭṭhānaṃ vacanappabandhānaṃ āḷīti pāḷi, pariyattidhammo. Purimassa",
  "tika-s0201t:1932_2": "atthassa pacchimena atthena anusandhānaṃ anusandhi. Atthamukhena pana pāḷipadesānampi",
  "tika-s0201t:1932_3": "anusandhi hotiyeva, so ca pubbāparānusandhi-pucchānusandhi-ajjhāsayānusandhi-yathānusandhivasena",
  "tika-s0201t:1932_4": "catubbidho. Taṃtaṃdesanānaṃ pana pubbāparasaṃsandanaṃ pubbāparaṃ. Pāḷivasena anusandhivasena",
  "tika-s0201t:1932_5": "pubbāparavasenāti paccekaṃ yojetabbaṃ. Uggahitanti byañjanaso atthaso ca uddhaṃ uddhaṃ",
  "tika-s0201t:1932_6": "gahitaṃ, pariyāpuṇanavasena ceva paripucchāvasena ca hadayena gahitanti attho. Vaṭṭadukkhanissaraṇatthikehi",
  "tika-s0201t:1932_7": "sotabbato sutaṃ, pariyattidhammo, taṃ dhāretīti sutadharo. Yo hi sutadharo, sutaṃ",
  "tika-s0201t:1932_8": "tasmiṃ patiṭṭhitaṃ hoti suppatiṭṭhitaṃ, tasmā vuttaṃ “sutassa ādhārabhūto”ti. Tenāha",
  "tika-s0201t:1932_9": "“yassa hī”tiādi. Ekapadaṃ ekakkharampi avinaṭṭhaṃ hutvā sannicīyatīti sannicayo,",
  "tika-s0201t:1932_10": "sutaṃ sannicayo etasminti sutasannicayo. Ajjhosāyāti anupavisitvā. Tiṭṭhatīti na mussati.",
  "tika-s0201t:1933_0": "Ṭhitā paguṇāti paguṇā vācuggatā. Niccalitanti aparivattitaṃ. Saṃsanditvāti aññehi",
  "tika-s0201t:1933_1": "saṃsanditvā. Samanuggāhitvāti paripucchāvasena atthaṃ ogāhetvā. Pabandhassa vibandhābhāvato",
  "tika-s0201t:1933_2": "gaṅgāsotasadisaṃ, “bhavaṅgasotasadisa”nti vā pāṭho, akittimaṃ sukhappavattīti attho.",
  "tika-s0201t:1933_3": "Suttekadesassa suttassa ca vacasā paricayo idha nādhippeto, vaggādivasena pana adhippetoti",
  "tika-s0201t:1933_4": "āha “suttadasaka…pe… sajjhāyitā”ti, “dasa suttāni gatāni, dasa vaggāgatā”tiādinā",
  "tika-s0201t:1933_5": "sallakkhetvā vācāya sajjhāyitāti attho. Manasā anu anu pekkhitā bhāgaso nijjhāyitā",
  "tika-s0201t:1933_6": "cintitā manasānupekkhitā. Rūpagataṃ viya paññāyatīti rūpagataṃ viya cakkhussa vibhūtaṃ",
  "tika-s0201t:1933_7": "hutvā paññāyati. Suppaṭividdhāti nijjaṭaṃ niggumbaṃ katvā suṭṭhu yāthāvato paṭividdhā.",
  "tika-s0201t:1934_0": "Pajjati attho ñāyati etenāti padaṃ, tadeva atthaṃ byañjetīti byañjananti āha “padameva",
  "tika-s0201t:1934_1": "atthassa byañjanato padabyañjana”nti. Akkharapāripūriyā padabyañjanassa parimaṇḍalatā,",
  "tika-s0201t:1934_2": "sā pana pāripūrī evaṃ veditabbāti āha “dasavidhabyañjanabuddhiyo aparihāpetvā”ti.",
  "tika-s0201t:1934_3": "Aññaṃ upārambhakaranti yathānikkhittasuttato aññaṃ tassa ananulomakaṃ suttaṃ āharati.",
  "tika-s0201t:1934_4": "Tadatthaṃ otāretīti tassa āhaṭasuttasseva atthaṃ vicāreti. Tassa kathā aparimaṇḍalā",
  "tika-s0201t:1934_5": "nāma hoti atthassa aparipuṇṇabhāvato. Yathānikkhittassa suttassa atthasaṃvaṇṇanāvaseneva",
  "tika-s0201t:1934_6": "suttantarampi ānento bahi ekapadampi na gacchati nāma. Amakkhentoti avināsento. Taṃ",
  "tika-s0201t:1934_7": "taṃ atthaṃ suṭṭhu vavatthitaṃ katvā dassento tulikāya paricchindanto viya. Gambhīrataramatthaṃ",
  "tika-s0201t:1934_8": "gamento gambhīramātikāya udakaṃ pesento viya. Uttānamātikāya hi mariyādaṃ ottharitvā",
  "tika-s0201t:1934_9": "udakaṃ aññathā gaccheyya. Ekaṃyeva padaṃ anekehi pariyāyehi punappunaṃ saṃvaṇṇento",
  "tika-s0201t:1934_10": "padaṃ koṭṭento sindhavājānīyo viya. So hi vaggitāya gatiyā pade padaṃ koṭṭento gacchati.",
  "tika-s0201t:1934_11": "Kathāmaggena tassa kathā parimaṇḍalā nāma hoti dhammato atthato anusandhito pubbāparato",
  "tika-s0201t:1934_12": "ācariyuggahatoti sabbaso paripuṇṇabhāvato.",
  "tika-s0201t:1935_0": "Anuppabandhehīti vissaṭṭhehi āsajjamānehi. Nātisīghaṃ nātisaṇikaṃ nirantaraṃ ekarasañca",
  "tika-s0201t:1935_1": "katvā parisāya ajjhāsayānurūpaṃ dhammaṃ kathento vissaṭṭhāya kathāya katheti nāma,",
  "tika-s0201t:1935_2": "na aññathāti dassento “yo bhikkhū”tiādimāha. Araṇiṃ manthento viya, uṇhakhādanīyaṃ",
  "tika-s0201t:1935_3": "khādanto viyāti sīghaṃ sīghaṃ kathanassa udāharaṇaṃ, gahitaṃ gahitamevātiādi laṅghetvā",
  "tika-s0201t:1935_4": "kathanassa. Purāṇapaṇṇantaresu hi paripātiyamānagodhā kadāci dissati, evamekaccassa",
  "tika-s0201t:1935_5": "atthavaṇṇanā katthaci na dissati. Ohāyāti ṭhapetvā. Yopītiādinā ekarūpena kathāya",
  "tika-s0201t:1935_6": "akathanaṃ dasseti. Petaggi nijjhāmataṇhikapetassa mukhato niccharaṇakaaggi. Vitthāyatīti",
  "tika-s0201t:1935_7": "appaṭitānatamāpajjati. Kenaci rogena dukkhaṃ patto viya nitthunanto. Kandanto viyāti",
  "tika-s0201t:1935_8": "ukkuṭṭhiṃ karonto viya. Appabandhā nāma hoti sukhena appavattabhāvato. Ācariyehi",
  "tika-s0201t:1935_9": "dinnanaye ṭhitoti ācariyuggahaṃ amuñcanto, yathā ca ācariyā taṃ taṃ suttaṃ saṃvaṇṇesuṃ,",
  "tika-s0201t:1935_10": "teneva nayena saṃvaṇṇentoti attho. Acchinnadhāraṃ katvāti “nātisīghaṃ nātisaṇika”ntiādinā",
  "tika-s0201t:1935_11": "heṭṭhā vuttanayena avicchinnaṃ kathāpabandhaṃ katvā. Anusayasamugghātāyāti iminā",
  "tika-s0201t:1935_12": "tassā kathāya arahattapariyosānataṃ dasseti. Evarūpenāti nayidaṃ ekavacanaṃ tattakavasena",
  "tika-s0201t:1935_13": "gahetabbaṃ, atha kho lakkhaṇe pavattanti dassento “tathārūpeneva bhikkhusatena bhikkhusahassena",
  "tika-s0201t:1935_14": "vā”ti vuttaṃ. Pallaṅkenāti pallaṅkapadesena, pallaṅkāsanantenāti attho. Iminā nayenāti",
  "tika-s0201t:1935_15": "vārantarasādhāraṇaṃ atthaṃ atidisati, asādhāraṇaṃ pana vakkhatevāti.",
  "tika-s0201t:1936": "334. Āramati etenāti ārāmo.",
  "tika-s0201t:1937": "335. Dhuvasevananti niyatasevitaṃ. Pāsādapariveṇeti pāsādaṅgaṇe. Nābhiyā patiṭṭhitānanti nābhiyā bhūmiyaṃ patiṭṭhitānaṃ. Arantarānīti aravivarāni taṃtaṃarānaṃ vemajjhaṭṭhānāni.",
  "tika-s0201t:1938": "336. Samādinnaaraññadhutaṅgo āraññiko, na araññavāsamattena.",
  "tika-s0201t:1939": "337. Na osādentīti na avasādenti, na avasādanāpekkhā aññamaññaṃ pañhaṃ pucchantīti attho. Pavattinīti paguṇā.",
  "tika-s0201t:1940": "338. Lokuttarā vihārasamāpatti nāma therassa arahattaphalasamāpattiyo, pariyāyato pana nirodhasamāpattipi veditabbā.",
  "tika-s0201t:1941_0": "339. Sādhukāro ānandattherassa dinno. Tenāha bhagavā “yathā taṃ ānandova sammā byākaramāno",
  "tika-s0201t:1941_1": "byākareyyā”tiādi. Sammāti suṭṭhu, yathāajjhāsayanti adhippāyo. Yena hi yaṃ yathācittaṃ",
  "tika-s0201t:1941_2": "kathitaṃ, taṃ sammā kathitaṃ nāma hoti. Sampattavasena hi yathākārī tathāvādī sobhati.",
  "tika-s0201t:1941_3": "Tenāha “attano anucchavikamevā”tiādi. Bahussuto bhikkhu tattha tattha sutte sīlādīnaṃ",
  "tika-s0201t:1941_4": "āgataṭṭhāne tesaṃ suviditattā yathānusiṭṭhaṃ paṭipajjamāno tāni paripūretīti āha",
  "tika-s0201t:1941_5": "“sīlassa āgataṭṭhāne”tiādi. Maggādipasavanāya vipassanāgabbhaṃ gaṇhāpetvā paripākaṃ gametvāti attho.",
  "tika-s0201t:1942": "340. “Eseva nayo”ti atidesavasena saṅkhepato vuttamatthaṃ vivaranto “āyasmā hi revato”tiādimāha.",
  "tika-s0201t:1943": "342. Aparepi nānappakāre kileseti aparepi nānappakāre dosamohādikilese. Dhunitvāti vidhametvā.",
  "tika-s0201t:1944_0": "343. Āyasmā mahāmoggallāno evaṃ byākāsīti sambandho. Sakalampi cakkhuviññāṇavīthigataṃ",
  "tika-s0201t:1944_1": "cittaṃ cakkhuviññāṇanti aggahetvā cakkhusannissitameva pana viññāṇaṃ cakkhuviññāṇaṃ,",
  "tika-s0201t:1944_2": "tadanantaraṃ sampaṭicchanaṃ, tadanantaraṃ santīraṇantiādinā saṇhaṃ sukhumaṃ atiittarakhaṇavantaṃ",
  "tika-s0201t:1944_3": "cittantaraṃ cittanānattaṃ. Khandhādīnañca nānattasaṅkhātaṃ khandhantarādi. Pathavīkasiṇe",
  "tika-s0201t:1944_4": "paṭhamajjhānaṃ samāpajjitvā tatheva tatiyaṃ jhānantiādinā ārammaṇaṃ anukkamitvā jhānasseva",
  "tika-s0201t:1944_5": "ekantarikabhāvena ukkamanaṃ jhānokkantikaṃ nāma. Pathavīkasiṇe paṭhamaṃ jhānaṃ samāpajjitvā",
  "tika-s0201t:1944_6": "puna tadeva tejokasiṇetiādinā jhānaṃ anukkamitvā ārammaṇasseva ekantarikabhāvena",
  "tika-s0201t:1944_7": "ukkamanaṃ ārammaṇokkantikaṃ nāma. “Paṭhamajjhānaṃ pañcaṅgika”ntiādinā yāva nevasaññānāsaññāyatanaṃ",
  "tika-s0201t:1944_8": "duvaṅgikanti jhānaṅgamattasseva vavatthāpanaṃ aṅgavavatthānaṃ. “Idaṃ pathavīkasiṇaṃ…pe…",
  "tika-s0201t:1944_9": "idaṃ odātakasiṇa”nti ārammaṇamattasseva vavatthāpanaṃ ārammaṇavavatthānaṃ. Pathavīkasiṇe",
  "tika-s0201t:1944_10": "paṭhamaṃ jhānaṃ samāpajjitvā tattheva itaresampi samāpajjanaṃ aṅgasaṅkanti. Pathavīkasiṇe",
  "tika-s0201t:1944_11": "paṭhamaṃ jhānaṃ samāpajjitvā tadeva āpokasiṇeti evaṃ sabbakasiṇesu ekasseva jhānassa",
  "tika-s0201t:1944_12": "samāpajjanaṃ ārammaṇasaṅkanti. Ekatovaḍḍhanaṃ ubhatovaḍḍhananti idaṃ khandhādidesanāyaṃ",
  "tika-s0201t:1944_13": "labbhati. Abhidhammabhājanīye hi vedanākkhandhaṃ bhājento bhagavā tike gahetvā dukesu",
  "tika-s0201t:1944_14": "pakkhipi, duke gahetvā tikesu pakkhipi, idaṃ ekatovaḍḍhanaṃ. Tike ca duke ca ubhatovaḍḍhananīhārena",
  "tika-s0201t:1944_15": "kathesi, idaṃ ubhatovaḍḍhanaṃ. Evaṃ sesakhandhesu dhātāyatanādīsu ca yathārahaṃ vibhaṅgappakaraṇe",
  "tika-s0201t:1944_16": "abhidhammabhājanīye āgatanayena veditabbaṃ. Tenāha “ābhidhammikadhammakathikasseva",
  "tika-s0201t:1944_17": "pākaṭa”nti. Khandhādīsu sabhāvadhammesu tīsu lakkhaṇesu paññattiyaṃ samayantaresu",
  "tika-s0201t:1944_18": "ca kosallābhāvato ayaṃ sakavādo ayaṃ paravādoti na jānāti. Tato eva sakavādaṃ…pe…",
  "tika-s0201t:1944_19": "dhammantaraṃ visaṃvādeti. Khandhādīsu pana kusalatāya ābhidhammiko sakavādaṃ…pe… na visaṃvādeti.",
  "tika-s0201t:1945_0": "344. Cittaṃ attano vase vattetuṃ sakkoti paṭisaṅkhānabhāvanābalehi pariggaṇhanasamatthattā.",
  "tika-s0201t:1945_1": "Idāni tamatthaṃ byatirekato anvayato ca vibhāvetuṃ “duppañño hī”tiādimāha. Tattha",
  "tika-s0201t:1945_2": "sabbānassāti sabbāni assa. Visevitavipphanditānīti kilesavisūkāyikāni ceva duccaritavipphanditāni",
  "tika-s0201t:1945_3": "ca. Bhañjitvāti madditvā. Bahīti kammaṭṭhānato bahi puthuttārammaṇe.",
  "tika-s0201t:1946_0": "345. Pariyāyenāti ettha pariyāya-saddo “atthi khvesa, brāhmaṇa, pariyāyo”tiādīsu",
  "tika-s0201t:1946_1": "viya kāraṇatthoti āha “sobhanakāraṇaṃ atthī”ti. Yadi bhagavā – “idha, sāriputta,",
  "tika-s0201t:1946_2": "bhikkhu pacchābhattaṃ piṇḍapātapaṭikkanto”tiādinā attano mahābodhipallaṅkaṃ sandhāyāha,",
  "tika-s0201t:1946_3": "evaṃ sante sammāsambuddheheva saṅghārāmo sobhetabbo, na aññehīti āpannanti āha “apica",
  "tika-s0201t:1946_4": "pacchimaṃ janata”ntiādi. Nibbānatthāya paṭipattisāraṃ etassāti paṭipattisāro, taṃ",
  "tika-s0201t:1946_5": "paṭipattisāraṃ. Nippariyāyenevāti kenaci pariyāyena lesena vinā mukhyena nayeneva.",
  "tika-s0201t:1946_6": "Yo “arahattaṃ appatvā na vuṭṭhahissāmī”ti daḷhasamādānaṃ katvā nisinno taṃ adhigantvāva",
  "tika-s0201t:1946_7": "uṭṭhahati. Evarūpena idaṃ gosiṅgasālavanaṃ sobhati, sāsane sabbārambhānaṃ tadatthattāti",
  "tika-s0201t:1946_8": "attho. Āsavakkhayāvahaṃ paṭipattiṃ ārabhitvā āsavakkhayeneva desanāya pariyosāpitattā",
  "tika-s0201t:1946_9": "yathānusandhināva desanaṃ niṭṭhapesīti.",
  "tika-s0201t:1947": "Mahāgosiṅgasuttavaṇṇanāya līnatthappakāsanā samattā.",
  "tika-s0201t:1948": "3. Mahāgopālakasuttavaṇṇanā",
  "tika-s0201t:1949_0": "346. Tatthāti gopālakasutte. Tisso kathāti tisso aṭṭhakathā, tividhā suttassa atthavaṇṇanāti",
  "tika-s0201t:1949_1": "attho. Ekekaṃ padaṃ nāḷaṃ mūlaṃ etissāti evaṃsaññitā ekanāḷikā, ekekaṃ vā padaṃ nāḷaṃ",
  "tika-s0201t:1949_2": "atthaniggamanamaggo etissāti ekanāḷikā. Tenāha “ekekapadassa atthakathana”nti. Cattāro",
  "tika-s0201t:1949_3": "aṃsā bhāgā atthasallakkhaṇūpāyā etissāti caturassā. Tenāha “catukkaṃ bandhitvā kathana”nti.",
  "tika-s0201t:1949_4": "Niyamato nisinnassa āraddhassa vatto saṃvatto etissā atthīti nisinnavattikā, yathāraddhassa",
  "tika-s0201t:1949_5": "atthassa visuṃ visuṃ pariyosāpikāti attho. Tenāha “paṇḍitaṃ gopālakaṃ dassetvā”tiādi.",
  "tika-s0201t:1949_6": "Ekekapadassāti piṇḍatthadassanavasena bahunnaṃ padānaṃ ekajjhaṃ atthaṃ akathetvā",
  "tika-s0201t:1949_7": "ekamekassa padassa atthavaṇṇanā. Ayaṃ sabbattheva labbhati. Catukkaṃ bandhitvāti",
  "tika-s0201t:1949_8": "kaṇhapakkhe upamūpameyyadvayaṃ, tathā sukkapakkheti idaṃ catukkaṃ yojetvā. Ayaṃ īdisesu",
  "tika-s0201t:1949_9": "eva suttesu labbhati. Pariyosānagamananti keci tāva āhu – “kaṇhapakkhe upamaṃ dassetvā",
  "tika-s0201t:1949_10": "upamā ca nāma yāvadeva upameyyasampaṭidānatthāti upameyyatthaṃ āharitvā saṃkilesapakkhaniddeso",
  "tika-s0201t:1949_11": "ca vodānapakkhavibhāvanatthāyāti sukkapakkhampi upamūpameyyavibhāgena āharitvā suttatthassa",
  "tika-s0201t:1949_12": "pariyosāpana”nti. Kaṇhapakkhe upameyyaṃ dassetvā pariyosānagamanādīsupi eseva nayo.",
  "tika-s0201t:1949_13": "Apare pana “kaṇhapakkhe sukkapakkhe ca taṃtaṃupamūpameyyatthānaṃ visuṃ visuṃ pariyosāpetvāva",
  "tika-s0201t:1949_14": "kathanaṃ pariyosānagamana”nti vadanti. Ayanti nisinnavattikā. Idhāti imasmiṃ gopālakasutte.",
  "tika-s0201t:1949_15": "Sabbācariyānaṃ āciṇṇāti sabbehipi pubbācariyehi ācaritā saṃvaṇṇitā, tathā ceva pāḷi pavattāti.",
  "tika-s0201t:1950_0": "Aṅgīyanti avayavabhāvena ñāyantīti aṅgāni, bhāgā. Tāni panettha yasmā sāvajjasabhāvāni,",
  "tika-s0201t:1950_1": "tasmā āha “aṅgehīti aguṇakoṭṭhāsehī”ti. Gomaṇḍalanti gosamūhaṃ. Pariharitunti rakkhituṃ.",
  "tika-s0201t:1950_2": "Taṃ pana pariharaṇaṃ pariggahetvā vicaraṇanti āha “pariggahetvā vicaritu”nti. Vaḍḍhinti",
  "tika-s0201t:1950_3": "gunnaṃ bahubhāvaṃ bahugorasatāsaṅkhātaṃ parivuddhiṃ. “Ettakamida”nti rūpīyatīti rūpaṃ,",
  "tika-s0201t:1950_4": "parimānaparicchedopi sarīrarūpampīti āha “gaṇanato vā vaṇṇato vā”ti. Na pariyesati",
  "tika-s0201t:1950_5": "vinaṭṭhabhāvasseva ajānanato. Nīlāti ettha iti-saddo ādiattho. Tena setasabalādivaṇṇaṃ saṅgaṇhāti.",
  "tika-s0201t:1951_0": "Dhanusattisūlādīti ettha issāsācariyānaṃ gāvīsu kataṃ dhanulakkhaṇaṃ. Kumārabhattigaṇānaṃ",
  "tika-s0201t:1951_1": "gāvīsu kataṃ sattilakkhaṇaṃ. Issarabhattigaṇānaṃ gāvīsu kataṃ sūlalakkhaṇanti yojanā.",
  "tika-s0201t:1951_2": "Ādi-saddena rāmavāsudevagaṇādīnaṃ gāvīsu kataṃ pharasucakkādilakkhaṇaṃ saṅgaṇhāti.",
  "tika-s0201t:1952": "Nīlamakkhikāti piṅgalamakkhikā, khuddamakkhikā eva vā. Saṭati rujati etāyāti sāṭikā, saṃvaddhā sāṭikāti āsāṭikā. Tenāha “vaḍḍhantī”tiādi.",
  "tika-s0201t:1953_0": "Vākenāti vākapattena. Cīrakenāti pilotikena. Antovasseti vassakālassa abbhantare.",
  "tika-s0201t:1953_1": "Niggāhanti susumārādiggāharahitaṃ. Pītanti pānīyassa pītabhāvaṃ. Sīhabyagghādiparissayena",
  "tika-s0201t:1953_2": "sāsaṅko sappaṭibhayo.",
  "tika-s0201t:1954": "Pañca ahāni bhūtāni etassāti pañcāhito, so eva vāroti pañcāhikavāro. Evaṃ sattāhikavāroti veditabbo. Ciṇṇaṭṭhānanti caritaṭṭhānaṃ gocaraggahitaṭṭhānaṃ.",
  "tika-s0201t:1955_0": "Pituṭṭhānanti pitarā kātabbaṭṭhānaṃ, pitarā kātabbakaraṇanti attho. Yathāruciṃ gahetvā",
  "tika-s0201t:1955_1": "gacchantīti gunnaṃ rucianurūpaṃ gocarabhūmiyaṃ vā nadipāraṃ vā gahetvā gacchanti.",
  "tika-s0201t:1955_2": "Gobhattanti kappāsaṭṭhikādimissaṃ gobhuñjitabbaṃ bhattaṃ, bhattaggahaṇeneva yāgupi gahitā.",
  "tika-s0201t:1956_0": "347. “Dvīhākārehī”ti vuttaṃ ākāradvayaṃ dassetuṃ “gaṇanato vā samuṭṭhānato vā”ti",
  "tika-s0201t:1956_1": "vuttaṃ. Evaṃ pāḷiyaṃ āgatāti “upacayo santatī”ti jātiṃ dvidhā bhinditvā hadayavatthuṃ",
  "tika-s0201t:1956_2": "aggahetvā “dasa āyatanāni pañcadasa sukhumarūpānī”ti evaṃ rūpakaṇḍapāḷiyaṃ āgatā.",
  "tika-s0201t:1956_3": "Pañcavīsati rūpakoṭṭhāsāti salakkhaṇato aññamaññasaṅkarābhāvato rūpabhāgā. Rūpakoṭṭhāsāti",
  "tika-s0201t:1956_4": "vā visuṃ visuṃ appavattitvā kalāpabhāveneva pavattanato rūpakalāpā. Koṭṭhāsāti ca",
  "tika-s0201t:1956_5": "aṃsā, avayavāti attho. Koṭṭhanti vā sarīraṃ, tassa aṃsā kesādayo koṭṭhāsāti aññepi",
  "tika-s0201t:1956_6": "avayavā koṭṭhāsā viya koṭṭhāsā. Seyyathāpīti upamāsaṃsandanaṃ. Tattha rūpaṃ pariggahetvāti",
  "tika-s0201t:1956_7": "yathāvuttaṃ rūpaṃ salakkhaṇato ñāṇena pariggaṇhitvā. Arūpaṃ vavatthapetvāti taṃ rūpaṃ",
  "tika-s0201t:1956_8": "nissāya ārammaṇañca katvā pavattamāne vedanādike cattāro khandhe “arūpa”nti vavatthapetvā.",
  "tika-s0201t:1956_9": "Rūpārūpaṃ pariggahetvāti puna tattha yaṃ ruppanalakkhaṇaṃ, taṃ rūpaṃ, tadaññaṃ arūpaṃ,",
  "tika-s0201t:1956_10": "ubhayavinimuttaṃ kiñci natthi attā vā attaniyaṃ vāti evaṃ rūpārūpaṃ pariggahetvā.",
  "tika-s0201t:1956_11": "Tadubhayañca avijjādinā paccayena sappaccayanti paccayaṃ sallakkhetvā aniccādilakkhaṇaṃ",
  "tika-s0201t:1956_12": "āropetvā yo kalāpasammasanādikkamena kammaṭṭhānaṃ matthakaṃ pāpetuṃ na sakkoti, so",
  "tika-s0201t:1956_13": "na vaḍḍhatīti yojanā.",
  "tika-s0201t:1957_0": "Ettakaṃ rūpaṃ ekasamuṭṭhānanti cakkhāyatanaṃ, sotaghānajivhākāyāyatanaṃ itthindriyaṃ",
  "tika-s0201t:1957_1": "purisindriyaṃ jīvitindriyanti aṭṭhavidhaṃ kammavasena, kāyaviññatti vacīviññattīti",
  "tika-s0201t:1957_2": "idaṃ dvayaṃ cittavasenāti ettakaṃ rūpaṃ ekasamuṭṭhānaṃ. Saddāyatanamekaṃ utucittavasena",
  "tika-s0201t:1957_3": "dvisamuṭṭhānaṃ. Rūpassa lahutā mudutā kammaññatāti ettakaṃ rūpaṃ utucittāhāravasena",
  "tika-s0201t:1957_4": "tisamuṭṭhānaṃ. Rūpagandharasaphoṭṭhabbāyatanaṃ ākāsadhātu āpodhātu kabaḷīkāro āhāroti",
  "tika-s0201t:1957_5": "ettakaṃ rūpaṃ utucittāhārakammavasena catusamuṭṭhānaṃ. Upacayo santati jaratā rūpassa",
  "tika-s0201t:1957_6": "aniccatāti ettakaṃ rūpaṃ na kutoci samuṭṭhātīti na jānāti. Samuṭṭhānato rūpaṃ ajānantotiādīsu",
  "tika-s0201t:1957_7": "vattabbaṃ “gaṇanato rūpaṃ ajānanto”tiādesu vuttanayeneva veditabbaṃ.",
  "tika-s0201t:1958_0": "Kammalakkhaṇoti attanā kataṃ duccaritakammaṃ lakkhaṇaṃ etassāti kammalakkhaṇo, bālo.",
  "tika-s0201t:1958_1": "Vuttañhetaṃ – “tīṇimāni, bhikkhave, bālassa bālalakkhaṇāni. Katamāni tīṇi? Duccintitacintī",
  "tika-s0201t:1958_2": "hoti, dubbhāsitabhāsī, dukkaṭakammakārī. Imāni kho…pe… lakkhaṇānī”ti. Attanā kataṃ",
  "tika-s0201t:1958_3": "sucaritakammaṃ lakkhaṇaṃ etassāti kammalakkhaṇo, paṇḍito. Vuttampi cetaṃ – “tīṇimāni,",
  "tika-s0201t:1958_4": "bhikkhave, paṇḍitassa paṇḍitalakkhaṇāni. Katamāni tīṇi? Sucintitacintī hoti, subhāsitabhāsī,",
  "tika-s0201t:1958_5": "sukatakammakārī. Imāni kho…pe… paṇḍitalakkhaṇānī”ti. Tenāha “kusalākusalaṃ kammaṃ",
  "tika-s0201t:1958_6": "paṇḍitamālalakkhaṇa”nti. Bāle vajjetvā paṇḍite na sevatīti yaṃ bālapuggale vajjetvā",
  "tika-s0201t:1958_7": "paṇḍitasevanaṃ atthakāmena kātabbaṃ, taṃ na karoti. Tathābhūtassa ayamādīnavoti dassetuṃ",
  "tika-s0201t:1958_8": "puna “bāle vajjetvā”tiādi vuttaṃ. Tattha yaṃ bhagavatā “idaṃ vo kappatī”ti anuññātaṃ,",
  "tika-s0201t:1958_9": "tadanulomañce, taṃ kappiyaṃ. Yaṃ “idaṃ vo na kappatī”ti paṭikkhittaṃ, tadanulomañce,",
  "tika-s0201t:1958_10": "taṃ akappiyaṃ. Yaṃ kosallasambhūtaṃ, taṃ kusalaṃ, tappaṭipakkhaṃ akusalaṃ. Tadeva",
  "tika-s0201t:1958_11": "sāvajjaṃ, kusalaṃ anavajjaṃ. Āpattito ādito dve āpattikkhandhā garukaṃ, tadaññaṃ",
  "tika-s0201t:1958_12": "lahukaṃ. Dhammato mahāsāvajjaṃ garukaṃ, appasāvajjaṃ lahukaṃ. Sappaṭikāraṃ satekiccaṃ,",
  "tika-s0201t:1958_13": "appaṭikāraṃ atekicchaṃ. Dhammatānugataṃ kāraṇaṃ, itaraṃ akāraṇaṃ. Taṃ ajānantoti",
  "tika-s0201t:1958_14": "kappiyākappiyaṃ garukalahukaṃ satekicchātekicchaṃ ajānanto suvisuddhaṃ katvā sīlaṃ",
  "tika-s0201t:1958_15": "rakkhituṃ na sakkoti, kusalākusalaṃ sāvajjānavajjaṃ kāraṇākāraṇaṃ ajānanto khandhādīsu",
  "tika-s0201t:1958_16": "akusalatāya rūpārūpapariggahampi kātuṃ na sakkoti, kuto tassa kammaṭṭhānaṃ gahetvā",
  "tika-s0201t:1958_17": "vaḍḍhanā. Tenāha “kammaṭṭhānaṃ gahetvā vaḍḍhetuṃ na sakkotī”ti.",
  "tika-s0201t:1959": "Govaṇasadise attabhāve uppajjitvā tattha dukkhuppattihetuto micchāvitakkā āsāṭikā viyāti āsāṭikāti āha “akusalavitakkaṃ āsāṭikaṃ ahāretvā”ti.",
  "tika-s0201t:1960_0": "“Gaṇḍoti kho, bhikkhave, pañcannetaṃ upādānakkhandhānaṃ adhivacana”nti vacanato chahi",
  "tika-s0201t:1960_1": "vaṇamukhehi vissandamānayūso gaṇḍo viya pilotikakhaṇḍena chahi dvārehi vissandamānakilesāsuci",
  "tika-s0201t:1960_2": "attabhāvavaṇo satisaṃvarena pidahitabbo, ayaṃ pana evaṃ na karotīti āha “yathā so",
  "tika-s0201t:1960_3": "gopālako vaṇaṃ na paṭicchādeti, evaṃ saṃvaraṃ na sampādetī”ti.",
  "tika-s0201t:1961_0": "Yathā dhūmo indhanaṃ nissāya uppajjamāno saṇho sukhumo taṃ taṃ vivaraṃ anupavissa",
  "tika-s0201t:1961_1": "byāpento sattānaṃ ḍaṃsamakasādiparissayaṃ vinodeti, aggijālasamuṭṭhānassa pubbaṅgamo",
  "tika-s0201t:1961_2": "hoti, evaṃ dhammadesanāñāṇassa indhanabhūtaṃ rūpārūpadhammajātaṃ nissāya uppajjamānā",
  "tika-s0201t:1961_3": "saṇhā sukhumā taṃ taṃ khandhantaraṃ āyatanantarañca anupavissa byāpeti, sattānaṃ",
  "tika-s0201t:1961_4": "micchāvitakkādiparissayaṃ vinodeti, ñāṇaggijālasamuṭṭhānassa pubbaṅgamoti dhūmo viyāti",
  "tika-s0201t:1961_5": "dhūmoti āha “gopālako dhūmaṃ viya dhammadesanādhūmaṃ na karotī”ti. Attano santikaṃ",
  "tika-s0201t:1961_6": "upagantvā nisinnassa kātabbā tadanucchavikā dhammakathā upanisinnakathā. Katassa",
  "tika-s0201t:1961_7": "dānādipuññassa anumodanakathā anumodanā. Tatoti dhammakathādīnaṃ akaraṇato. “Bahussuto",
  "tika-s0201t:1961_8": "guṇavā”ti na jānantīti kasmā vuttaṃ, nanu attano jānāpanatthaṃ dhammakathādi na kātabbamevāti?",
  "tika-s0201t:1961_9": "Saccaṃ, na kātabbameva, suddhāsayena pana dhamme kathite tassa guṇajānanataṃ sandhāyetaṃ",
  "tika-s0201t:1961_10": "vuttaṃ. Tenāha bhagavā –",
  "tika-s0201t:1962": "“Nābhāsamānaṃ jānanti, missaṃ bālehi paṇḍitaṃ;",
  "tika-s0201t:1963": "Bhāsaye jotaye dhammaṃ, paggaṇhe isinaṃ dhaja”nti. ;",
  "tika-s0201t:1964_0": "Taranti etthāti titthaṃ, nadītaḷākādīnaṃ nahānādiatthaṃ otaraṇaṭṭhānaṃ. Yathā pana",
  "tika-s0201t:1964_1": "taṃ udakena otiṇṇasattānaṃ sarīramalaṃ pavāheti, parissamaṃ vinodeti, visuddhiṃ uppādeti,",
  "tika-s0201t:1964_2": "evaṃ bahussutā attano samīpaṃ otiṇṇasattānaṃ dhammūdakena cittamalaṃ pavāhenti, parissamaṃ",
  "tika-s0201t:1964_3": "vinodenti, visuddhiṃ uppādenti, tasmā te titthaṃ viyāti titthaṃ. Tenāha “titthabhūte",
  "tika-s0201t:1964_4": "bahussutabhikkhū”ti. Byañjanaṃ kathaṃ ropetabbanti, bhante, idaṃ byañjanaṃ ayaṃ saddo",
  "tika-s0201t:1964_5": "kathaṃ imasmiṃ atthe ropetabbo, kena pakārena imassa atthassa vācako jāto. “Nirūpetabba”nti",
  "tika-s0201t:1964_6": "vā pāṭho, nirūpetabbaṃ ayaṃ sabhāvanirutti kathamettha niruḷhāti adhippāyo. Imassa",
  "tika-s0201t:1964_7": "bhāsitassa ko atthoti saddatthaṃ pucchati. Imasmiṃ ṭhāneti imasmiṃ pāḷipadese. Pāḷi",
  "tika-s0201t:1964_8": "kiṃ vadetīti bhāvatthaṃ pucchati. Attho kiṃ dīpetīti bhāvatthaṃ vā saṅketatthaṃ vā.",
  "tika-s0201t:1964_9": "Na paripucchatīti vimaticchedanapucchāvasena sabbaso pucchaṃ na karoti. Na paripañhatīti",
  "tika-s0201t:1964_10": "pari pari attano ñātuṃ icchaṃ na ācikkhati na vibhāveti. Tenāha “na jānāpetī”ti.",
  "tika-s0201t:1964_11": "Teti bahussutabhikkhū. Vivaraṇaṃ nāma atthassa vibhajitvā kathananti āha “bhājetvā",
  "tika-s0201t:1964_12": "na dassentī”ti. Anuttānīkatanti ñāṇena apākaṭīkataṃ guyhaṃ paṭicchannaṃ. Na uttānīkarontīti",
  "tika-s0201t:1964_13": "sinerumūlakaṃ vālikaṃ uddharanto viya pathavīsandhārodakaṃ vivaritvā dassento viya",
  "tika-s0201t:1964_14": "ca uttānaṃ na karonti. Evaṃ yassa dhammassa vasena bahussutā “tittha”nti vuttā pariyāyato,",
  "tika-s0201t:1964_15": "idāni tameva dhammaṃ nippariyāyato titthanti dassetuṃ “yathā cā”tiādi vuttaṃ. Dhammo",
  "tika-s0201t:1964_16": "hi taranti etena nibbānaṃ nāma taḷākanti “tittha”nti vuccati. Tenāha bhagavā sumedhabhūto –",
  "tika-s0201t:1965": "“Evaṃ kilesamaladhovaṃ, vijjante amatantaḷe;",
  "tika-s0201t:1966": "Na gavesati taṃ taḷākaṃ, na doso amatantaḷe”ti. ;",
  "tika-s0201t:1967": "Dhammasseva nibbānassotaraṇatitthabhūtassa otaraṇapakāraṃ ajānanto “dhammatitthaṃ na jānātī”ti vutto.",
  "tika-s0201t:1968_0": "Pītāpītanti gogaṇe pītaṃ apītañca gorūpaṃ na jānāti na vindati. Avindanto hi na labhatīti",
  "tika-s0201t:1968_1": "vutto. “Ānisaṃsaṃ na vindatī”ti vatvā tassa avindanākāraṃ dassento “dhammassavanaggaṃ gantvā”tiādimāha.",
  "tika-s0201t:1969_0": "Ayaṃ lokuttaroti padaṃ sandhāyāha “ariya”nti. Paccāsattiñāyena anantaravidhippaṭisedho",
  "tika-s0201t:1969_1": "vā, ariya-saddo vā niddosapariyāyo daṭṭhabbo. Aṭṭhaṅgikanti ca visuṃ ekajjhañca aṭṭhaṅgikaṃ",
  "tika-s0201t:1969_2": "upādāya gahetabbaṃ, aṭṭhaṅgatā bāhullato ca. Evañca katvā sattaṅgassapi ariyamaggassa",
  "tika-s0201t:1969_3": "saṅgaho siddho hoti.",
  "tika-s0201t:1970_0": "Cattāro satipaṭṭhānetiādīsu avisesena satipaṭṭhānā vuttā. Tattha kāyavedanācittadhammārammaṇā",
  "tika-s0201t:1970_1": "satipaṭṭhānā lokiyā, tattha sammohaviddhaṃsanavasena pavattā nibbānārammaṇā lokuttarāti",
  "tika-s0201t:1970_2": "evaṃ ime lokiyā, ime lokuttarāti yathābhūtaṃ na pajānāti.",
  "tika-s0201t:1971_0": "Anavasesaṃ duhatīti paṭiggahaṇe mattaṃ ajānanto kismiñci dāyake saddhāhāniyā kismiñci",
  "tika-s0201t:1971_1": "paccayahāniyā anavasesaṃ duhati. Vācāya abhihāro vācābhihāro. Paccayānaṃ abhihāro paccayābhihāro.",
  "tika-s0201t:1972_0": "Ime amhesu garucittīkāraṃ na karontīti iminā navakānaṃ bhikkhūnaṃ dhammasampaṭipattiyā",
  "tika-s0201t:1972_1": "abhāvaṃ dasseti ācariyupajjhāyesu pitupemassa anupaṭṭhāpanato. Tena ca sikkhāgāravatābhāvadīpanena",
  "tika-s0201t:1972_2": "saṅgahassa abhājanabhāvaṃ, tena therānaṃ tesu anuggahābhāvaṃ. Na hi sīlādiguṇehi",
  "tika-s0201t:1972_3": "sāsane thirabhāvappattā ananuggahetabbe sabrahmacārī anuggaṇhanti, niratthakaṃ vā",
  "tika-s0201t:1972_4": "anuggahaṃ karonti. Tenāha “navake bhikkhū”ti. Dhammakathābandhanti paveṇiāgataṃ pakiṇṇakadhammakathāmaggaṃ.",
  "tika-s0201t:1972_5": "Saccasattapaṭisandhipaccayākārapaṭisaṃyuttaṃ suññatādīpanaṃ guyhaganthaṃ. Vuttavipallāsavasenāti",
  "tika-s0201t:1972_6": "“na rūpaññū”tiādīsu vuttassa paṭisedhassa paṭikkhepavasena aggahaṇavasena. Yojetvāti",
  "tika-s0201t:1972_7": "“rūpaññū hotīti gaṇanāto vā vaṇṇato vā rūpaṃ jānātī”tiādinā, “tassa gogaṇopi na parihāyati,",
  "tika-s0201t:1972_8": "pañcagorasaparibhogatopi na paribāhiro hotī”tiādinā ca atthaṃ yojetvā. Veditabboti",
  "tika-s0201t:1972_9": "tasmiṃ tasmiṃ padese yathārahaṃ attho veditabbo.",
  "tika-s0201t:1973": "Mahāgopālakasuttavaṇṇanāya līnatthappakāsanā samattā.",
  "tika-s0201t:1974": "4. Cūḷagopālakasuttavaṇṇanā",
  "tika-s0201t:1975_0": "350. Celukkāhīti celamayāhi ukkāhi. Ukkabhūtāni celāni etthāti ukkacelā, nagaraṃ.",
  "tika-s0201t:1975_1": "Sabbā gaṅgā pākaṭā hutvā paññāyatīti pakaticakkhussa pākaṭā hutvā upaṭṭhāti, dibbacakkhussa",
  "tika-s0201t:1975_2": "pana samantacakkhussa vā yattha katthaci nisinnassapi bhagavato pākaṭā hutvā paññāyateva.",
  "tika-s0201t:1975_3": "Sotthīti anupaddavo. Vaḍḍhīti aparihāni. Ārogyanti arogatā ābādhābhāvo.",
  "tika-s0201t:1976_0": "Magadho janapado nivāso etassāti māgadho, māgadhova māgadhiko. Paññāya nāma duṭṭhubhāvo",
  "tika-s0201t:1976_1": "natthi ekantānavajjatāya, tasmā du-saddo abhāvavācī “dussīlo”tiādīsu viya, jāti-saddo",
  "tika-s0201t:1976_2": "ca sabhāvatthoti āha “nippaññasabhāvo”ti. -Saddo ārambhatthoti āha “patāresīti tāretuṃ",
  "tika-s0201t:1976_3": "ārabhī”ti paratīraṃ gāvīnaṃ appattattā. Suvidehānanti sundaravidehānaṃ. Videharaṭṭhaṃ",
  "tika-s0201t:1976_4": "kira bhūmibhāgadassanasampattiyā ca vanarāmaṇeyyakādinā ca sundaraṃ. Āmaṇḍalikaṃ",
  "tika-s0201t:1976_5": "karitvāti āvatte patitā temaṇḍalākārena paribbhamitvā. Katipayāpi gāviyo asesetvā",
  "tika-s0201t:1976_6": "nadīsotena vūḷhattā vuttaṃ “avaḍḍhiṃ vināsaṃ pāpuṇiṃsū”ti. Katipayāsupi hi avasiṭṭhāsu",
  "tika-s0201t:1976_7": "gāvīsu anukkamenapi siyā gogaṇassa vaḍḍhīti. Vissamaṭṭhānanti parissamavinodanaṭṭhānaṃ.",
  "tika-s0201t:1976_8": "Titthā bhaṭṭhāti gahetuṃ asamatthatāya titthaṃ appattā. Arogo nāma nāhosīti lomamattampi",
  "tika-s0201t:1976_9": "asesetvā sabbā gāviyo nadīsote vinaṭṭhāti attho.",
  "tika-s0201t:1977_0": "Yesu khandhāyatanadhātūsu idha lokasamaññā, te ajānantā “akusalā imassa lokassā”ti",
  "tika-s0201t:1977_1": "vuttāti āha “idhaloke khandhadhātāyatanesu akusalā achekā”ti. Ayameva nayo “akusalā",
  "tika-s0201t:1977_2": "parassa lokassā”ti etthāpīti āha “paralokepi eseva nayo”ti. Māro ettha dhīyatīti",
  "tika-s0201t:1977_3": "māradheyyaṃ. Māroti cettha kilesamāro veditabbo. Khandhābhisaṅkhārā hi tassa pavattanabhāvena",
  "tika-s0201t:1977_4": "gahitā, maccumāro visuṃ gahito eva, kilesamāravaseneva ca devaputtamārassa kāmabhave",
  "tika-s0201t:1977_5": "ādhipaccanti. Tesanti ye idhalokādīsu achekā, tesaṃ. Te pana ukkaṭṭhaniddesena dassento",
  "tika-s0201t:1977_6": "āha “iminā cha satthāro dassitā”ti.",
  "tika-s0201t:1978_0": "351. Balavagāvoti balavante gorūpe. Te pana dammataṃ upagatagoṇā ceva dhenuyo cāti",
  "tika-s0201t:1978_1": "āha “dantagoṇe ceva dhenuyo cā”ti. Avijātagāvoti na vijātagāviyo. Vacchaketi khuddakavacche.",
  "tika-s0201t:1978_2": "Appattho hi ayaṃ ka-saddo. Tenāha “taruṇavacchake”ti. Kisābalaketi dubbale.",
  "tika-s0201t:1979_0": "352. Mārassa taṇhāsotaṃ chetvāti khandhamārasambandhītaṇhāsaṅkhātaṃ sotaṃ samucchinditvā.",
  "tika-s0201t:1979_1": "Tayo koṭṭhāse khepetvā ṭhitāti anāgāmino sandhāyāha. Sabbavāresūti sakadāgāmisotāpannaaṭṭhamakavāresu.",
  "tika-s0201t:1979_2": "Tattha pana yathākkamaṃ catumaggavajjhānaṃ kilesānaṃ dve koṭṭhāse khepetvā ṭhitā,",
  "tika-s0201t:1979_3": "ekakoṭṭhāsaṃ khepetvā ṭhitā, paṭhamaṃ koṭṭhāsaṃ khepentoti vattabbaṃ. Dhammaṃ anussaranti,",
  "tika-s0201t:1979_4": "dhammassa vā anussaraṇasīlāti dhammānusārino. Dhammoti cettha paññā adhippetā. Saddhaṃ",
  "tika-s0201t:1979_5": "anussaranti, saddhāya vā anussaraṇasīlāti saddhānusārino.",
  "tika-s0201t:1980_0": "Jānatāti ettha jānanakiriyāvisayassa avisesitattā adhikāravasena anavasesañeyyavisesā",
  "tika-s0201t:1980_1": "adhippetāti āha “sabbadhamme jānantenā”ti. Antosāravirahato abbhuggataṭṭhena ca naḷo",
  "tika-s0201t:1980_2": "viyāti naḷo, mānoti āha “vigatamānanaḷaṃ kata”nti. Khemaṃ patthethāti ettha catūhi",
  "tika-s0201t:1980_3": "yogehi anupaddavattā “khema”nti arahattaṃ adhippetaṃ. Patthanā ca chandapatthanā,",
  "tika-s0201t:1980_4": "na taṇhāpatthanāti āha “kattukamyatāchandena arahattaṃ patthethā”ti. Pattāyeva nāma",
  "tika-s0201t:1980_5": "tassa pattiyā na koci antarāyo. Sotthinā pāragamanaṃ uddissa desanaṃ ārabhitvā khemappattiyā",
  "tika-s0201t:1980_6": "desanāya pariyosāpitattā yathānusandhināva desanaṃ niṭṭhāpesīti.",
  "tika-s0201t:1981": "Cūḷagopālakasuttavaṇṇanāya līnatthappakāsanā samattā.",
  "tika-s0201t:1982": "5. Cūḷasaccakasuttavaṇṇanā",
  "tika-s0201t:1983": "353. Haṃsavaṭṭakacchannenāti haṃsavaṭṭakapaṭicchannena, haṃsamaṇḍalākārenāti attho.",
  "tika-s0201t:1984_0": "Vadanti etenāti vādo, maggo. Kiṃ vadanti? Uttaraṃ. Vādānaṃ satāni vādasatāni. “Nigaṇṭho",
  "tika-s0201t:1984_1": "pañcavādasatāni, nigaṇṭhī pañcavādasatānī”ti evaṃ nigaṇṭho ca nigaṇṭhī ca pañca pañca",
  "tika-s0201t:1984_2": "vādasatāni uggahetvā vicarantā. Kiriyato te pucchiṃsu, liṅgato pana nigaṇṭhabhāvo",
  "tika-s0201t:1984_3": "ñāto. Tenāha “ahaṃ vādaṃ āropessāmī”ti.",
  "tika-s0201t:1985_0": "Jagganto sammajjanādivasena. Divātaranti atidivaṃ. “Kassa pucchā, kassa vissajjanaṃ",
  "tika-s0201t:1985_1": "hotū”ti paribbājikāhi vutte thero āha “pucchā nāma amhākaṃ pattā”ti. Pucchā vādānaṃ",
  "tika-s0201t:1985_2": "pubbapakkho, yasmā tumhe vādapasutā vādābhiratā dhajaṃ paggayha vicaratha, tasmā",
  "tika-s0201t:1985_3": "vādānaṃ pubbapakkho amhākaṃ patto, evaṃ santepi tumhākaṃ mātugāmabhāvato pubbapakkhaṃ",
  "tika-s0201t:1985_4": "demāti āha “tumhe pana mātugāmā nāma paṭhamaṃ pucchathā”ti. Tā paribbājikā ekekā",
  "tika-s0201t:1985_5": "aḍḍhateyyasatavādamaggaṃ pucchantiyo vādasahassaṃ pucchiṃsu. Yathā nisitassa khaggassa",
  "tika-s0201t:1985_6": "kumudanāḷacchedane kimatthi bhāriyaṃ, evaṃ paṭisambhidāppattassa sāvakesu paññavantānaṃ",
  "tika-s0201t:1985_7": "aggabhāve ṭhitassa dhammasenāpatino puthujjanaparikappitapañhavissajjane kimatthi",
  "tika-s0201t:1985_8": "bhāriyaṃ. Tenāha “thero khaggenā”tiādi. Tattha nijjaṭaṃ niggaṇṭhiṃ katvāti yathā",
  "tika-s0201t:1985_9": "tā puna tattha jaṭaṃ gaṇṭhiṃ kātuṃ na visahanti, tathā vijaṭetvā kathesi. Ayaṃ thero",
  "tika-s0201t:1985_10": "caturaṅgasamannāgate andhakāre sahassavaṭṭikaṃ dīpento viya aññesaṃ avisaye andhakārabhūte",
  "tika-s0201t:1985_11": "pañhe pucchitamatteyeva vissajjesīti therassa paññāveyyattiyaṃ disvā sayañca antimabhavikatāya",
  "tika-s0201t:1985_12": "kohaññe ṭhātuṃ asakkontiyo “ettakameva, bhante, mayaṃ jānāmā”ti āhaṃsu. Therassa",
  "tika-s0201t:1985_13": "visayanti therassa paññāvisayaṃ.",
  "tika-s0201t:1986_0": "Neva antaṃ na koṭiṃ addasaṃsūti ekanti vattabbassa bahubhāvato tassā pucchāya attho",
  "tika-s0201t:1986_1": "evamanto evamavasānakoṭīti na passiṃsu na jāniṃsu. Thero tāsaṃ ajjhāsayaṃ olokento",
  "tika-s0201t:1986_2": "pabbajjāruciṃ disvā āha “idāni kiṃ karissathā”ti? Uttaritarapaññoti vādamaggaparicayena",
  "tika-s0201t:1986_3": "medhāvitāya ca yādisā tāsaṃ paññā, tato uttaritarapañño.",
  "tika-s0201t:1987_0": "Kathāmaggoti vādamaggo. Tasmā tehi tehi parappavādādīhi bhassaṃ vādamaggaṃ pakārehi",
  "tika-s0201t:1987_1": "vadetīti bhassappavādako. Paṇḍitavādoti ahaṃ paṇḍito nipuṇo bahussutoti evaṃvādī.",
  "tika-s0201t:1987_2": "Yaṃ yaṃ nakkhattācārena ādisatīti nakkhattagatiyā kālañāṇena “asukadivase candaggāho",
  "tika-s0201t:1987_3": "bhavissati, sūriyaggāho bhavissatī”tiādinā yaṃ yaṃ ādesaṃ bhaṇati. Sādhuladdhiko",
  "tika-s0201t:1987_4": "ñāṇasampattiyā sundaro. Āropitoti paṭiññāhetunidassanādidosaṃ upari āropito vādo",
  "tika-s0201t:1987_5": "svāropito. Dosapadaṃ āropentena vādinā paravādimhi abhibhuyya tassa dhātukkhobhopi",
  "tika-s0201t:1987_6": "siyā, cittavikkhepena yena doso tena saṅkappito sampavedhitoti. Thūṇanti sarīraṃ",
  "tika-s0201t:1987_7": "khobhitanti katvā. Thūṇanti hi lohitapittasemhānaṃ adhivacanaṃ sabbaṅgasarīradhāraṇato.",
  "tika-s0201t:1987_8": "Apica thūṇapado nāma atthi kathāmaggo vādamaggaṃ gaṇhantānaṃ. Saccako pana kohaññe",
  "tika-s0201t:1987_9": "ṭhatvā attano vādappabhedavasena pare vimhāpento “thūṇaṃ cepāha”ntiādimāha. Sāvakānaṃ",
  "tika-s0201t:1987_10": "vinayaṃ nāma sikkhāpadaṃ, tañca dhammadesanā hotīti esā eva cassa anusāsanīti vinayanādimukhena",
  "tika-s0201t:1987_11": "sammāsambuddhassa mataṃ sāsanaṃ pucchanto saccako “kathaṃ pana, bho, assajī”tiādimāha.",
  "tika-s0201t:1987_12": "Athassa thero “lakkhaṇattayakathā nāma anaññasādhāraṇā buddhāveṇikā dhammadesanā,",
  "tika-s0201t:1987_13": "tatra ca mayā aniccakathāya samuṭṭhāpitāya taṃ asahanto saccako tucchamānena paṭapaṭāyanto",
  "tika-s0201t:1987_14": "kurumāno licchavī gahetvā bhagavato santikaṃ āgamissati, athassa bhagavā vādaṃ madditvā",
  "tika-s0201t:1987_15": "aniccanti patiṭṭhapento dhammaṃ kathessati, tadā bhavissati vijahitavādo sammāpaṭipattiyā",
  "tika-s0201t:1987_16": "patiṭṭhito”ti cintetvā aniccānattalakkhaṇapaṭisaṃyuttaṃ bhagavato anusāsanaṃ dassento",
  "tika-s0201t:1987_17": "“evaṃ, bho, aggivessanā”tiādimāha.",
  "tika-s0201t:1988_0": "Kasmā panettha dukkhalakkhaṇaṃ aggahitanti āha “thero panā”tiādi. “Upārambhassa okāso",
  "tika-s0201t:1988_1": "hotī”ti saṅkhepato vuttaṃ vivarituṃ “maggaphalānī”tiādi vuttaṃ. Tattha pariyāyenāti",
  "tika-s0201t:1988_2": "saṅkhāradukkhatāpariyāyena. Ayanti saccako. Nayidaṃ tumhākaṃ sāsanaṃ nāmāti yattha",
  "tika-s0201t:1988_3": "tumhe avaṭṭhitā, idaṃ tumhākaṃ sabbaññusāsanaṃ nāma na hoti dukkhato anissaraṇattā,",
  "tika-s0201t:1988_4": "atha kho mahāāghātanaṃ nāmetaṃ, mahādukkhaniddiṭṭhattā pana nirayussado nāma ussadanirayo",
  "tika-s0201t:1988_5": "nāma, tasmā natti nāma tumhākaṃ sukhāsā. Uṭṭhāyuṭṭhāyāti ussukkaṃ katvā, dukkhameva",
  "tika-s0201t:1988_6": "jīrāpentā sabbaso dukkhameva anubhavantā, āhiṇḍatha vicarathāti. Sabbamidaṃ tassa",
  "tika-s0201t:1988_7": "micchāparikappitameva. Kasmā? Dukkhasaccūpasañhitāyeva hettha nippariyāyakathā nāma.",
  "tika-s0201t:1988_8": "Tassa hi pariññatthaṃ bhagavati brahmacariyaṃ vussati. Maggaphalāni saṅkhārabhāvena",
  "tika-s0201t:1988_9": "“yadaniccaṃ, taṃ dukkha”nti pariyāyato dukkhaṃ, na nippariyāyato. Tenāha “tasmā”tiādi.",
  "tika-s0201t:1988_10": "Sotuṃ ayuttaṃ micchāvādattāti adhippāyo.",
  "tika-s0201t:1989_0": "354. Saha atthānusāsanaṃ agāranti sandhāgāraṃ, rājakulānaṃ santhāpanaagārantipi sandhāgāraṃ,",
  "tika-s0201t:1989_1": "tasmiṃ santhāgāreti attho. Ekasmiṃ kāle tādise kāle rājakiccānaṃ santhānamettha vicārentīti",
  "tika-s0201t:1989_2": "sandhāgāraṃ, tasmiṃ santhāgāretipi attho. Patiṭṭhitanti “aniccaṃ anattā”ti ca paṭiññātaṃ.",
  "tika-s0201t:1989_3": "Idāneva piṭṭhiṃ parivattentoti bhagavato nalāṭaṃ anoloketvā vimukhabhāvaṃ āpajjanto.",
  "tika-s0201t:1989_4": "Surāghareti surāsampādakagehe. Piṭṭhakilañjanti piṭṭhaṭhapanakiḷañjaṃ. Vālanti caṅgavāraṃ.",
  "tika-s0201t:1989_5": "Sāṇasāṭakakaraṇatthanti sāṇasāṭakaṃ karonti etenāti sāṇasāṭakakaraṇaṃ, suttaṃ, tadatthaṃ.",
  "tika-s0201t:1989_6": "Sāṇavākā etesu santīti sāṇavākā, sāṇadaṇḍā. Te gahetvā sāṇānaṃ dhovanasadisaṃ kīḷitajātaṃ",
  "tika-s0201t:1989_7": "yathā “uddālapupphabhañjikā, sāṇabhañjikā”ti ca. Kiṃ so bhavamānoti kīdiso hutvā",
  "tika-s0201t:1989_8": "so bhavamāno, kiṃ honto loke aggapuggalassa sammāsambuddhassa vādāropanaṃ nāma tato",
  "tika-s0201t:1989_9": "uttaritarasūraguṇo eva yakkhādibhāvena so bhavamāno abhisambhuṇeyya. Ayaṃ pana appānubhāvatāya",
  "tika-s0201t:1989_10": "pisācarūpo kiṃ ettakaṃ kālaṃ niddāyanto ajja pabujjhitvā evaṃ vadatīti adhippāyo.",
  "tika-s0201t:1989_11": "Tenāha “kiṃ yakkho”tiādi.",
  "tika-s0201t:1990_0": "355. Mahāmajjhanhikasamayeti mahati majjhanhikakāle, gaganamajjhe sūriyagatavelāya.",
  "tika-s0201t:1990_1": "Divāpadhānikā padhānānuyuñjakā. Vattaṃ dassetvāti pacchābhattaṃ divāvihārūpagamanato",
  "tika-s0201t:1990_2": "pubbe kātabbavattaṃ dassetvā paṭipajjitvā. Bhagavantaṃ dassentoti bhagavati gāravabahumānaṃ",
  "tika-s0201t:1990_3": "vibhāvento ubho hatthe kamalamakulākāre katvā ukkhippa bhagavantaṃ dassento.",
  "tika-s0201t:1991_0": "Taṃ sandhāyāti taṃ aparicchinnagaṇanaṃ sandhāya evaṃ “mahatiyā licchaviparisāyā”ti",
  "tika-s0201t:1991_1": "vuttaṃ. Kiṃ sīsena bhūmiṃ paharanteneva vandanā katā hoti? Kerāṭikāti saṭhā. Mocentāti",
  "tika-s0201t:1991_2": "bhikkhādānato mocentā. Avakkhittamattikāpiṇḍo viyāti heṭṭhākhittamattikāpiṇḍo viya.",
  "tika-s0201t:1991_3": "Yattha katthacīti attano anurūpaṃ vacanaṃ asallapento yattha katthaci.",
  "tika-s0201t:1992_0": "356. Dissati “idaṃ imassa phala”nti apadissati etenāti deso, kāraṇaṃ, tadeva tassa",
  "tika-s0201t:1992_1": "pavattiṭṭhānatāya okāsoti āha “kañcideva desanti kañci okāsaṃ kiñci kāraṇa”nti. Okāso",
  "tika-s0201t:1992_2": "ṭhānanti ca kāraṇaṃ vuccati “aṭṭhānametaṃ anavakāso”tiādīsu. Yadākaṅkhasīti na vadanti",
  "tika-s0201t:1992_3": "anavasesadhammavisayattā paṭiññāya. Tumhanti tumhākaṃ. Yakkha…pe… paribbājakānanti",
  "tika-s0201t:1992_4": "ettha “pucchāvuso, yadākaṅkhasī”tiādīni pucchāvacanāni yathākkamaṃ yojetabbāni.",
  "tika-s0201t:1993": "Ñatvā sayaṃ lokamimaṃ parañcāti idaṃ mahāsatto nirayaṃ saggañca tesaṃ paccakkhato dassetvā āha.",
  "tika-s0201t:1994_0": "Taggha te ahamakkhissaṃ, yathāpi kusalo tathāti yathā pakārena sukusalo sabbaññū",
  "tika-s0201t:1994_1": "jānāti katheti, tathā ahaṃ kathessāmi. Tassa pana kāraṇaṃ akāraṇañca avijānanto rājānaṃ",
  "tika-s0201t:1994_2": "karotu vā mā vā, ahaṃ pana te akkhissāmīti āha “rājā ca kho…pe… na vā”ti.",
  "tika-s0201t:1995_0": "Kathitaniyāmeneva kathentoti teparivaṭṭakathāya dukkhalakkhaṇampesa kathessati, idha",
  "tika-s0201t:1995_1": "pana aññathā sāvakena assajinā kathitaṃ, aññathā samaṇena gotamenāti vacanokāsapariharaṇatthaṃ",
  "tika-s0201t:1995_2": "dukkhalakkhaṇaṃ anāmasitvā therena kathitaniyāmeneva aniccānattalakkhaṇameva kathentena",
  "tika-s0201t:1995_3": "bhagavatā – “rūpaṃ anattā yāva viññāṇaṃ anattā”ti vutte saccako taṃ asampaṭicchanto",
  "tika-s0201t:1995_4": "upamāya atthañāpane upamāpamāṇaṃ yathā “go viya gavayo”ti attānaṃ upameyyaṃ katvā",
  "tika-s0201t:1995_5": "upamāpamāṇena patiṭṭhāpetukāmo āha “upamā maṃ, bho gotama, paṭibhātī”ti, upamaṃ te",
  "tika-s0201t:1995_6": "karissāmi, upamāyapidhekacce viññū purisā bhāsitassa atthaṃ ājānantīti adhippāyo.",
  "tika-s0201t:1995_7": "Bhagavā upamāsatena, aññena vāpi pamāṇena tava attā patiṭṭhāpetuṃ na labbhā attano",
  "tika-s0201t:1995_8": "viya pamāṇassapi anupalabbhanatoti āha “paṭibhātu taṃ aggivessanā”ti. Yathā hi attā",
  "tika-s0201t:1995_9": "nāma koci paramatthato na upalabbhati ekaṃsena anupaladdhito, evassa ñāpakapuggalaṃ",
  "tika-s0201t:1995_10": "pamāṇampi na upalabbhati. Tenāha “āhara taṃ upamaṃ vissattho”ti, na tena tava attavādo",
  "tika-s0201t:1995_11": "patiṭṭhaṃ labhatīti adhippāyo.",
  "tika-s0201t:1996_0": "Yaṃ diṭṭhaṃ kāyikaṃ vā puññāpuññaṃ purisapuggale upalabbhati, tena viññāyati rūpattāyaṃ",
  "tika-s0201t:1996_1": "purisapuggalo, tathā yaṃ diṭṭhaṃ sukhadukkhapaṭisaṃvedanaṃ purisapuggale upalabbhati,",
  "tika-s0201t:1996_2": "yaṃ diṭṭhaṃ nīlādisañjānanaṃ, yaṃ diṭṭhaṃ rajjanadussanādi, yaṃ diṭṭhaṃ ārammaṇapaṭivijānanaṃ",
  "tika-s0201t:1996_3": "purisapuggale upalabbhati, tena viññāyati viññāṇattāyaṃ purisapuggaloti. Evaṃ rūpādilakkhaṇo",
  "tika-s0201t:1996_4": "attā tattha tattha kāye kalyāṇapāpakānaṃ kammānaṃ vipākaṃ sukhadukkhaṃ paṭisaṃvedeti,",
  "tika-s0201t:1996_5": "evañcetaṃ sampaṭicchitabbaṃ, aññathā kammaphalasambandho na yujjeyyāti imamatthaṃ",
  "tika-s0201t:1996_6": "dassento “iminā kiṃ dīpetī”tiādimāha. Tattha teti sattā. Patiṭṭhāyāti nissāya. “Rūpattāyaṃ",
  "tika-s0201t:1996_7": "purisapuggalo”tiādinā rūpādidhamme “attā”ti vatvā puna “rūpe patiṭṭhāyā”tiādiṃ vadanto",
  "tika-s0201t:1996_8": "ayaṃ nigaṇṭho attano vādaṃ bhindati patiṭṭhānassa, patiṭṭhāyakassa ca abhedadīpanato.",
  "tika-s0201t:1996_9": "Rūpādayo vedanādisabhāvā attā tannissayena puññādikiriyāsamupaladdhito idha yaṃ nissāya",
  "tika-s0201t:1996_10": "puññādikiriyā samupalabbhati, te rūpādayo sattasaññitā attasabhāvā diṭṭhā yathā taṃ",
  "tika-s0201t:1996_11": "devatādīsu, ye pana sattasaññitā tato aññe asattasabhāvā diṭṭhā yathā taṃ kaṭṭhakaliṅgarādīsūti",
  "tika-s0201t:1996_12": "evaṃ sādhetabbaṃ atthaṃ sahetuṃ katvā dassento nigaṇṭho nidassanaṃ ānesīti āha “ativiya",
  "tika-s0201t:1996_13": "sakāraṇaṃ katvā upamaṃ āharī”ti. Tassa pana “balakaraṇīyā”ti vuttapurisappayogā viya",
  "tika-s0201t:1996_14": "bījagāmabhūtagāmāpi sajīvā evāti laddhīti te sadisūdāharaṇabhāvena vuttāti daṭṭhabbaṃ.",
  "tika-s0201t:1996_15": "Sace pana ye jīvassa ādhāraṇabhāvena sahitena pavattetabbabhāvena sallakkhetabbā,",
  "tika-s0201t:1996_16": "te sajīvāti icchitā, na kevalena pavattetabbabhāvena. Evaṃ sati “balakaraṇīyā kammantā”ti",
  "tika-s0201t:1996_17": "vadantena visadisūdāharaṇabhāvena upanītanti daṭṭhabbaṃ.",
  "tika-s0201t:1997_0": "Samattho nāma natthi attavādabhañjanassa anattatāpatiṭṭhāpanassa ca sugatāveṇikattā.",
  "tika-s0201t:1997_1": "Yaṃ panetarahi sāsanikā yathāsatti tadubhayaṃ karonti, taṃ buddhehi dinnanaye ṭhatvā",
  "tika-s0201t:1997_2": "tesaṃ desanānusārato. Nivattetvāti nīharitvā, visuṃ katvāti attho. Sakalaṃ vesālinti",
  "tika-s0201t:1997_3": "sabbavesālivāsinaṃ janaṃ nissayūpacārena nissitaṃ vadati yathā “gāmo āgato”ti. Saṃvaṭṭitvāti",
  "tika-s0201t:1997_4": "sampiṇḍitvā, ekajjhaṃ gahetvāti attho.",
  "tika-s0201t:1998_0": "357. Patiṭṭhapetvāti yathā taṃ vādaṃ na avajānāti, evaṃ paṭiññaṃ kāretvāti attho.",
  "tika-s0201t:1998_1": "Ghāti-saddo hiṃsanattho, tato ca saddavidū arahatthaṃ tāya-saddaṃ uppādetvā ghātetāyanti",
  "tika-s0201t:1998_2": "rūpasiddhiṃ icchantīti āha “ghātāraha”nti. Jāpetāyantiādīsupi eseva nayo. Vattituñca",
  "tika-s0201t:1998_3": "marahatīti ma-kāro padasandhikaro. Visesetvā dīpetīti “vattati”icceva avatvā “vattituñca",
  "tika-s0201t:1998_4": "marahatī”ti dutiyena padena bhagavatā vuttaṃ visesetvā dīpeti.",
  "tika-s0201t:1999_0": "Pāsādikaṃ abhirūpanti abhimatarūpasampannaṃ sabbāvayavaṃ. Tato eva susajjitaṃ sabbakālaṃ",
  "tika-s0201t:1999_1": "suṭṭhu sajjitākārameva. Evaṃvidhanti yādisaṃ sandhāya vuttaṃ, taṃ dasseti “dubbaṇṇa”ntiādinā.",
  "tika-s0201t:1999_2": "Imasmiṃ ṭhāneti “vattati te tasmiṃ rūpe vaso”ti etasmiṃ kāraṇaggahaṇe. Kāraṇañhetaṃ",
  "tika-s0201t:1999_3": "bhagavatā gahitaṃ “vattati…pe… mā ahosī”ti. Tenetaṃ dasseti rūpaṃ anattā avasavattanato,",
  "tika-s0201t:1999_4": "yañhi vase na vattati, taṃ anattakameva diṭṭhaṃ yathā taṃ sampatti. Vādanti dosaṃ",
  "tika-s0201t:1999_5": "niggahaṃ āropessati. Sattadhā muddhā phalatīti sahadhammikasākacchāhi tathāgate,",
  "tika-s0201t:1999_6": "pucchante abyākaraṇena vihesāya kayiramānattā tatiye vāre dhammatāvasena vihesakassa",
  "tika-s0201t:1999_7": "sattadhā muddhā phalati yathā taṃ sabbaññupaṭiññāya bhagavato sammukhabhāvūpagamane.",
  "tika-s0201t:1999_8": "Vajirapāṇi pana kasmā ṭhito hotīti? Bhagavā viya anukampamāno mahantaṃ bhayānakaṃ",
  "tika-s0201t:1999_9": "rūpaṃ māpetvā tāsetvā imaṃ diṭṭhiṃ vissajjāpemīti tassa purato ākāse vajiraṃ āharanto",
  "tika-s0201t:1999_10": "tiṭṭhati, na muddhaṃ phāletukāmo. Na hi bhagavato purato kassaci anattho nāma hoti.",
  "tika-s0201t:1999_11": "Yasmā pana bhagavā ekaṃsato sahadhammikameva pañhaṃ pucchati, tasmā aṭṭhakathāyaṃ",
  "tika-s0201t:1999_12": "“pucchite”icceva vuttaṃ.",
  "tika-s0201t:2000_0": "Ādittanti dippamānaṃ. Akkhināsādīnīti ādi-saddena eḷakasīsasadisakesamassuādīnaṃ",
  "tika-s0201t:2000_1": "saṅgaṇhāti. “Diṭṭhivissajjāpanattha”nti vatvā nayidaṃ yadicchāvasena āgamanaṃ, atha",
  "tika-s0201t:2000_2": "kho ādito mahābrahmānaṃ purato katvā attanā katapaṭiññāvasenāti dassento “apicā”tiādimāha.",
  "tika-s0201t:2000_3": "Nti vajirapāṇiṃ. Taṃ saccakassa paṭiññāya parivattanakāraṇaṃ. Aññepi nu khotiādi",
  "tika-s0201t:2000_4": "saccakassa vīmaṃsakabhāvadassanaṃ. Avīmaṃsakena hi taṃ disvā mahāyakkhoti vadeyya,",
  "tika-s0201t:2000_5": "tenassa asāruppaṃ siyā, ayaṃ pana aññesaṃ abhītabhāvaṃ upadhāretvā “addhāme yakkhaṃ",
  "tika-s0201t:2000_6": "na passanti, tasmā mayhameva bhayaṃ uppanna”nti tīretvā yuttappattavasena paṭipajji.",
  "tika-s0201t:2001_0": "358. Upadhāretvāti byākātabbamatthaṃ sallakkhetvā. Eseva nayoti saṅkhāraviññāṇesupi",
  "tika-s0201t:2001_1": "saññāya viya nayoti attho. Vuttavipariyāyenāti “akusalā dukkhā vedanā mā ahosi, akusalā",
  "tika-s0201t:2001_2": "domanassasampayuttā saññā mā ahosī”tiādinā nayena attho veditabbo. Sappadaṭṭhavisanti",
  "tika-s0201t:2001_3": "sabbasattānaṃ sappadaṭṭhaṭṭhāne sarīrapadese patitaṃ visaṃ. Allīnoti saṃsiliṭṭho.",
  "tika-s0201t:2001_4": "Upagatoti na apagato. Ajjhositoti gilitvā pariniṭṭhapetvā ṭhito. Parito jāneyyāti",
  "tika-s0201t:2001_5": "samantato sabbaso kiñcipi asesetvā jāneyya. Parikkhepetvāti āyatiṃ anuppattidhammatāpādanavasena",
  "tika-s0201t:2001_6": "sabbaso khepetvā. Tathābhūto cassa khayavayaṃ upaneti nāmāti āha “khayaṃ vayaṃ anuppādaṃ upanetvā”ti.",
  "tika-s0201t:2002_0": "359. Attano vādassa asārabhāvato, yathāparikappitassa vā sārassa abhāvato antosāravirahito",
  "tika-s0201t:2002_1": "ritto. Vippakāranti diṭṭhiyā sīlācārassa ca vasena virūpataṃ sāparādhataṃ sāvajjataṃ",
  "tika-s0201t:2002_2": "tesaṃ upari āropetvā. Sinnapattoti tanukapatto. Viphāritanti viphāḷitaṃ.",
  "tika-s0201t:2003_0": "Asārakarukkhaparicitoti palāsādiasārarukkhakoṭṭane kataparicayo. Thaddhabhāvanti",
  "tika-s0201t:2003_1": "vipakkabhāvaṃ, tikkhabhāvanti attho. Natthīti sadā natthīti na vattabbaṃ. Parisatīti",
  "tika-s0201t:2003_2": "catuparisamajjhe. Tathā hi “gaṇṭhikaṃ paṭimuñcitvā paṭicchannasarīrā”ti vuttaṃ. Yantāruḷhassa",
  "tika-s0201t:2003_3": "viyāti byākaraṇatthaṃ vāyamayantaṃ āruḷhassa viya.",
  "tika-s0201t:2004_0": "360. Diṭṭhivisūkānīti diṭṭhikiñcakāni. Diṭṭhisañcaritānīti diṭṭhitāḷanāni. Diṭṭhivipphanditānīti",
  "tika-s0201t:2004_1": "diṭṭhiiñjitāni. Tesaṃ adhippāyaṃ ñatvāti tesaṃ licchavikumārānaṃ iñjiteneva ajjhāsayaṃ",
  "tika-s0201t:2004_2": "jānitvā. Tenāha “ime”tiādi.",
  "tika-s0201t:2005_0": "361. Yasmiṃ adhigate puggalo satthusāsane visārado hoti parehi asaṃhāriyo, taṃ ñāṇaṃ",
  "tika-s0201t:2005_1": "visāradassa bhāvoti katvā vesārajjanti āha “vesārajjappattoti ñāṇappatto”ti. Tato",
  "tika-s0201t:2005_2": "evamassa na paro paccetabbo etassa atthīti aparappaccayo. Na paro pattiyo saddahātabbo",
  "tika-s0201t:2005_3": "etassa atthīti aparappattiyo. Kāmaṃ saccako sekkhabhūmi asekkhabhūmīti idaṃ sāsanavohāraṃ",
  "tika-s0201t:2005_4": "na jānāti. Passatīti pana dassanakiriyāya vippakatabhāvassa vuttattā “na ettāvatā",
  "tika-s0201t:2005_5": "bhikkhukiccaṃ pariyosita”nti aññāsi, tasmā puna “kittāvatā panā”ti pucchaṃ ārabhi.",
  "tika-s0201t:2005_6": "Tena vuttaṃ “passatīti vuttattā”tiādi.",
  "tika-s0201t:2006_0": "Yathābhūtaṃ passatīti dassanaṃ, visiṭṭhaṭṭhena anuttariyaṃ, dassanameva anuttariyanti",
  "tika-s0201t:2006_1": "dassanānuttariyaṃ, dassanesu vā anuttariyaṃ dassanānuttariyaṃ. Lokiyapaññāti cettha",
  "tika-s0201t:2006_2": "vipassanāpaññā veditabbā. Sā hi sabbalokiyapaññāhi visiṭṭhaṭṭhena “anuttarā”ti vuttā.",
  "tika-s0201t:2006_3": "Lokiyapaṭipadānuttariyesupi eseva nayo. Idāni nippariyāyatova tividhampi anuttariyaṃ",
  "tika-s0201t:2006_4": "dassetuṃ “suddhalokuttaramevā”tiādi vuttaṃ. Satipi sabbesampi lokuttaradhammānaṃ",
  "tika-s0201t:2006_5": "anuttarabhāve ukkaṭṭhaniddesena aggamaggapaññā tato uttaritarassa abhāvato dassanānuttariyaṃ.",
  "tika-s0201t:2006_6": "Tenāha “arahattamaggasammādiṭṭhī”ti. Sesāni maggaṅgānīti sesāni arahattamaggaṅgāni.",
  "tika-s0201t:2006_7": "Tāni hi matthakappattāni nibbānagāminī paṭipadāti. Aggaphalavimuttīti aggamaggassa",
  "tika-s0201t:2006_8": "phalavimutti arahattaphalaṃ. Khīṇāsavassāti sabbaso khīyamānāsavassa. Nibbānadassananti",
  "tika-s0201t:2006_9": "aggamaggasammādiṭṭhiyā sacchikiriyābhisamayamāha. Tattha maggaṅgānīti aṭṭha maggaṅgāni.",
  "tika-s0201t:2006_10": "Catusaccantogadhattā sabbassa ñeyyadhammassa “cattāri saccāni buddho”ti vuttaṃ. Saccānugatasammohaviddhaṃsaneneva",
  "tika-s0201t:2006_11": "hi bhagavato sabbaso ñeyyāvaraṇappahānaṃ. Nibbisevanoti niruddhakilesavisevano.",
  "tika-s0201t:2007_0": "362. Dhaṃsīti anuddhaṃsanasīlā. Anupahatanti avikkhittaṃ. Sakalanti anūnaṃ. Kāyaṅganti",
  "tika-s0201t:2007_1": "kāyameva aṅganti vadanti, kāyasaṅkhātaṃ aṅgaṃ sīsādiavayavanti attho. Tathā “hotu,",
  "tika-s0201t:2007_2": "sādhū”ti evamidaṃ vācāya avayavo vācaṅganti.",
  "tika-s0201t:2008_0": "363. Āharantīti abhiharanti. Puññanti puññaphalasaṅkhāto ānubhāvo. Puññaphalampi",
  "tika-s0201t:2008_1": "hi uttarapadalopena “puñña”nti vuccati – “kusalānaṃ, bhikkhave, dhammānaṃ samādānahetu",
  "tika-s0201t:2008_2": "evamidaṃ puññaṃ pavaḍḍhatī”tiādīsu. Tenāha “āyatiṃ vipākakkhandhā”ti. Puññamahīti",
  "tika-s0201t:2008_3": "mahati puññaphalavibhūti setacchattamakuṭacāmarādi. Tena vuttaṃ “vipākakkhandhānaṃyeva",
  "tika-s0201t:2008_4": "parivāro”ti. Licchavīhi pesitena khādanīyabhojanīyena samaṇo gotamo sasāvakasaṅgho",
  "tika-s0201t:2008_5": "mayā parivisito, tasmā licchavīnameva taṃ puññaṃ hotīti. Tenāha “taṃ dāyakānaṃ sukhāya",
  "tika-s0201t:2008_6": "hotū”ti. Yasmā pana bhagavato bhikkhusaṅghassa ca saccakena dānaṃ dinnaṃ, na licchavīhi,",
  "tika-s0201t:2008_7": "tasmā bhagavā saccakassa satiṃ parivattento “yaṃ kho”tiādimāha. Tena vuttaṃ “iti",
  "tika-s0201t:2008_8": "bhagavā”tiādi. Nigaṇṭhassa matena vināyevāti saccakassa cittena vinā eva tassa dakkhiṇaṃ",
  "tika-s0201t:2008_9": "khettagataṃ katvā dasseti. Tenāha “attano dinnaṃ dakkhiṇaṃ…pe… niyyātesī”ti.",
  "tika-s0201t:2009": "Cūḷasaccakasuttavaṇṇanāya līnatthappakāsanā samattā.",
  "tika-s0201t:2010": "6. Mahāsaccakasuttavaṇṇanā",
  "tika-s0201t:2011_0": "364. Ekaṃ samayaṃ bhagavā vesāliyaṃ viharatīti iminā tadā bhagavato vesāliyaṃ nivāsaparicchinno",
  "tika-s0201t:2011_1": "pubbaṇhādibhedo sabbo samayo sādhāraṇato gahito, tathā tena kho pana samayenāti ca",
  "tika-s0201t:2011_2": "iminā. Pubbaṇhasamayanti pana iminā tabbiseso, yo bhikkhācāratthāya paccavekkhaṇakālo.",
  "tika-s0201t:2011_3": "Aṭṭhakathāyaṃ pana “tīhi padehi ekova samayo vutto”ti vuttaṃ visesassa sāmaññantogadhattā.",
  "tika-s0201t:2011_4": "Mukhadhovanassa pubbakālakiriyābhāvasāmaññato vuttaṃ “mukhaṃ dhovitvā”ti. Mukhaṃ",
  "tika-s0201t:2011_5": "dhovitvā eva hi vāsadhuro ce, velaṃ sallakkhetvā yathāciṇṇaṃ bhāvanānuyogaṃ, ganthadhuro",
  "tika-s0201t:2011_6": "ce, ganthaparicaye katipaye nisajjavāre anuyuñjitvā pattacīvaraṃ ādāya vitakkamāḷaṃ upagacchati.",
  "tika-s0201t:2012": "Kāraṇaṃ yuttaṃ, anucchavikanti attho. Pubbe yathācintitaṃ pañhaṃ apucchitvā aññaṃ pucchanto maggaṃ ṭhapetvā ummaggato parivattento viya hotīti āha “passena tāva pariharanto”ti.",
  "tika-s0201t:2013_0": "365. Ūrukkhambhopi nāma bhavissatīti ettha nāma-saddo vimhayatthoti katvā vuttaṃ",
  "tika-s0201t:2013_1": "“vimhayatthavasenā”tiādi. “Andho nāma pabbataṃ abhiruhissatī”tiādīsu viya vimhayavācīsaddayogena",
  "tika-s0201t:2013_2": "hi “bhavissatī”ti anāgatavacanaṃ. Kāyanvayanti kāyānugataṃ. “Ayampi kho kāyo evaṃdhammo",
  "tika-s0201t:2013_3": "evaṃbhāvī evaṃanatīto”tiādinā kāyassa asubhāniccāditāya anupassanā kāyabhāvanāti",
  "tika-s0201t:2013_4": "āha “kāyabhāvanāti pana vipassanā vuccatī”ti. Anāgatarūpanti abhīte atthe anāgatasaddāropanaṃ",
  "tika-s0201t:2013_5": "anāgatappayogo na sameti. Atthopīti “ūrukkhambhopi nāma bhavissatī”ti vuttaatthopi",
  "tika-s0201t:2013_6": "na sameti. Ayanti attakilamathānuyogo. Tesanti nigaṇṭhānaṃ.",
  "tika-s0201t:2014_0": "366. Attano adhippetakāyabhāvanaṃ vitthārento vitthārato dassento ye taṃ anuyuttā,",
  "tika-s0201t:2014_1": "te nāmagottato vibhāvento “nando vaccho”tiādimāha. Kiliṭṭhatapānanti kāyassa kilesanatapānaṃ",
  "tika-s0201t:2014_2": "puggalānaṃ. Jātamedanti medabhāvāpattivasena uppannamedaṃ. Purimaṃ pahāyāti kālaparicchedena",
  "tika-s0201t:2014_3": "anāhāraappāhāratādivasena kāyassa apacinanaṃ khedanaṃ pariccajitvā. Kāyabhāvanā pana",
  "tika-s0201t:2014_4": "na paññāyatīti niyamaṃ paramatthato kāyabhāvanāpi tava ñāṇena na ñāyati, sesatopi na dissati.",
  "tika-s0201t:2015_0": "367. Imasmiṃ pana ṭhāneti “kāyabhāvanampi kho tvaṃ, aggivessana, na aññāsi, kuto",
  "tika-s0201t:2015_1": "pana tvaṃ cittabhāvanaṃ jānissasī”ti imasmiṃ ṭhāne. Tathā “yo tvaṃ evaṃ oḷārikaṃ",
  "tika-s0201t:2015_2": "dubbalaṃ kāyabhāvanaṃ na jānāsi, so tvaṃ kuto santasukhumaṃ cittabhāvanaṃ jānissasī”ti",
  "tika-s0201t:2015_3": "etasmiṃ atthavaṇṇanāṭhāne. Abuddhavacanaṃ nāmetaṃ padanti kāyabhāvanāsaññitavipassanāto",
  "tika-s0201t:2015_4": "cittabhāvanā santā, vipassanā pana pādakajjhānato oḷārikā ceva dubbalā cāti ayañca",
  "tika-s0201t:2015_5": "etassa padassa attho. “Abuddhavacanaṃ nāmetaṃ vacanaṃ siyā”ti vatvā thero pakkamituṃ",
  "tika-s0201t:2015_6": "ārabhati. Atha naṃ mahāsīvatthero “vipassanā nāmesā na ādito subrūhitā balavatī tikkhā",
  "tika-s0201t:2015_7": "visadā hoti, tasmā taruṇavasenāyamattho veditabbo”ti dassento “dissati, bhikkhave”ti",
  "tika-s0201t:2015_8": "suttapadaṃ āhari. Tattha ādānanti paṭisandhi. Nikkhepananti cuti. Oḷārikanti arūpadhammehi",
  "tika-s0201t:2015_9": "duṭṭhullabhāvattā oḷārikaṃ. Kāyanti catusantatirūpasamūhabhūtaṃ kāyaṃ. Oḷārikanti",
  "tika-s0201t:2015_10": "bhāvanapuṃsakaniddeso, oḷārikākārenāti attho. Teneva vuttaṃ “ādānampi nikkhepanampī”ti.",
  "tika-s0201t:2016_0": "368. Sukhasārāgena samannāgatoti sukhavedanāya balavatararāgena samaṅgībhūto. Paṭṭhāne",
  "tika-s0201t:2016_1": "paṭisiddhā avacaneneva. Tasmāti sukhe ṭhite eva dukkhassānuppajjanato. Evaṃ vuttanti",
  "tika-s0201t:2016_2": "“sukhāya vedanāya nirodhā uppajjati dukkhā vedanā”ti evaṃ vuttaṃ, na anantarāva uppajjanato.",
  "tika-s0201t:2016_3": "Khepetvāti kusalāni khepetvā. Gaṇhitvā attano eva okāsaṃ gahetvā. Ubhatopakkhaṃ hutvāti",
  "tika-s0201t:2016_4": "“kadāci sukhavedanā, kadāci dukkhavedanā”ti pakkhadvayavasenapi vedanā cittassa pariyādāya",
  "tika-s0201t:2016_5": "hoti yathākkamaṃ abhāvitakāyassa abhāvitacittassa.",
  "tika-s0201t:2017_0": "369. Vipassanā ca sukhassa paccanīkāti sukkhavipassakassaādikammikassa mahābhūtapariggahādikāle",
  "tika-s0201t:2017_1": "bahi cittacāraṃ nisedhetvā kammaṭṭhāne eva satiṃ saṃharantassa aladdhassādaṃ kāyasukhaṃ",
  "tika-s0201t:2017_2": "na vindati, sambādhe vaje sanniruddho gogaṇo viya vihaññati vipphandati, accāsannahetukañca",
  "tika-s0201t:2017_3": "sarīre dukkhaṃ uppajjateva. Tena vuttaṃ “dukkhassa āsannā”ti. Tenāha “vipassanaṃ",
  "tika-s0201t:2017_4": "paṭṭhapetvā”tiādi. Addhāne gacchante gacchanteti mahābhūtapariggahādivasena kāle",
  "tika-s0201t:2017_5": "gacchante. Tattha tatthāti tasmiṃ tasmiṃ sarīrapadese. Dukkhaṃ dūrāpagataṃ hoti samāpattibalena",
  "tika-s0201t:2017_6": "vikkhambhitattā appanābhāvato. Anappakaṃ vipulaṃ. Sukhanti jhānasukhaṃ. Okkamatīti",
  "tika-s0201t:2017_7": "jhānasamuṭṭhānapaṇītarūpavasena rūpakāyaṃ anupavisati, nāmakāyokkamane vattabbameva",
  "tika-s0201t:2017_8": "natthi. Kāyapassaddhikammikassapi sammasanabhāvanā paṭṭhapetvā nisinnassa kassaci",
  "tika-s0201t:2017_9": "āditova kāyakilamathacittupaghātāpi sambhavanti, samādhissa pana apaccanīkattā siniddhabhāvato",
  "tika-s0201t:2017_10": "ca na sukkhavipassanā viya sukhassa vipaccanīko, anukkamena ca dukkhaṃ vikkhambhetīti",
  "tika-s0201t:2017_11": "āha “yathā samādhī”ti. Yathā samādhi, vipassanāya panetaṃ natthīti āha “na ca tathā",
  "tika-s0201t:2017_12": "vipassanā”ti. Tena vuttanti yasmā vipassanā sukhassa paccanīkā, sā ca kāyabhāvanā,",
  "tika-s0201t:2017_13": "tena vuttaṃ “uppannāpi sukhā vedanā cittaṃ na pariyādāya tiṭṭhati, bhāvitattā kāyassā”ti.",
  "tika-s0201t:2017_14": "Tathā yasmā samādhi dukkhassa paccanīko, so ca cittabhāvanā, tena vuttaṃ “uppannāpi",
  "tika-s0201t:2017_15": "dukkhā vedanā cittaṃ na pariyādāya tiṭṭhati, bhāvitattā cittassā”ti yojanā.",
  "tika-s0201t:2018": "370. Guṇe ghaṭṭetvāti apadesena vinā samīpameva netvā. Taṃ vata mama cittaṃ uppannā sukhā vedanā pariyādāya ṭhassatīti netaṃ ṭhānaṃ vijjatīti yojanā.",
  "tika-s0201t:2019_0": "371. Kiṃ na bhavissati, sukhāpi dukkhāpi vedanā yathāpaccayaṃ uppajjatevāti attho.",
  "tika-s0201t:2019_1": "Tamatthanti sukhadukkhavedanānaṃ uppattiyā attano cittassa anabhibhavanīyatāsaṅkhātaṃ",
  "tika-s0201t:2019_2": "atthaṃ. Tattha tāva pāsarāsisutte bodhipallaṅke nisajjā “tattheva nisīdi”nti vuttā.",
  "tika-s0201t:2019_3": "Idha mahāsaccakasutte dukkarakārikāya dukkaracaraṇe nisajjā “tattheva nisīdi”nti vuttā.",
  "tika-s0201t:2020_0": "374. Chandakaraṇavasenāti taṇhāyanavasenāti attho. Sinehakaraṇavasenāti sinehanavasena.",
  "tika-s0201t:2020_1": "Mucchākaraṇavasenāti mohanavasena pamādāpādanena. Vipāsākaraṇavasenāti pātukamyatāvasena.",
  "tika-s0201t:2020_2": "Anudahanavasenāti rāgagginā anudahanavasena. Lokuttaramaggavevacanameva vaṭṭanissaraṇassa adhippetattā.",
  "tika-s0201t:2021_0": "Allaggahaṇena kilesānaṃ asamucchinnabhāvaṃ dasseti, sasnehaggahaṇena avikkhambhitabhāvaṃ,",
  "tika-s0201t:2021_1": "udake pakkhittabhāvaggahaṇena samudācārāvatthaṃ, udumbarakaṭṭhaggahaṇena attabhāvassa",
  "tika-s0201t:2021_2": "asārakattaṃ. Imināva nayenāti “allaṃ udumbarakaṭṭha”ntiādinā vuttanayena. Saputtabhariyapabbajjāyāti",
  "tika-s0201t:2021_3": "puttabhariyehi saddhiṃ kataparibbājakapabbajjāvasena veditabbā. Kuṭīcakabahūdakahaṃsa-paramahaṃsādibhedā brāhmaṇapabbajjā.",
  "tika-s0201t:2022_0": "376. Kutopi imassa āposineho natthīti koḷāpaṃ. Tenāha “chinnasinehaṃ nirāpa”nti.",
  "tika-s0201t:2022_1": "Koḷanti vā sukkhakaliṅgaraṃ vuccati, koḷaṃ koḷabhāvaṃ āpannanti koḷāpaṃ. Paṭipannassa",
  "tika-s0201t:2022_2": "upakkamamahattanissitatā pakatiyā kilesehi anabhibhūtatāya. Atintatā paṭipakkhabhāvanāya.",
  "tika-s0201t:2022_3": "Tathā hi sukkhakoḷāpabhāvo, ārakā udakā thale nikkhittabhāvo ca nidassito. Opakkamikāhīti",
  "tika-s0201t:2022_4": "kilesaatiniggaṇhanupakkamappabhavāhi. Vedanāhīti paṭipattivedanāhi. Dukkhā paṭipadā hi idhādhippetā.",
  "tika-s0201t:2023_0": "377. Kiṃ pana na samattho, yato evaṃ parehi cintitumpi asakkuṇeyyaṃ dukkaracariyaṃ",
  "tika-s0201t:2023_1": "chabbassāni akāsīti adhippāyo. Katvāpi akatvāpi samatthova kāraṇassa nipphannattā.",
  "tika-s0201t:2023_2": "“Yathāpi sabbesampi kho bodhisattānaṃ carimabhave antamaso sattāhamattampi dhammatāvasena",
  "tika-s0201t:2023_3": "dukkaracariyā hotiyeva, evaṃ bhagavā samattho dukkaracariyaṃ kātuṃ, evañca naṃ akāsi,",
  "tika-s0201t:2023_4": "na pana tāya buddho jāto, atha kho majjhimāya eva paṭipattiyā”ti tassā byatirekamukhena",
  "tika-s0201t:2023_5": "sadevakassa lokassa bodhāya amaggabhāvadīpanatthaṃ, imassa pana bhagavato kammavipākavasena",
  "tika-s0201t:2023_6": "chabbassāni dukkaracariyā ahosi. Vuttañhetaṃ –",
  "tika-s0201t:2024": "“Avacāhaṃ jotipālo, kassapaṃ sugataṃ tadā;",
  "tika-s0201t:2025": "Kuto nu bodhi muṇḍassa, bodhi paramadullabhā.",
  "tika-s0201t:2026": "Tena kammavipākena, acariṃ dukkaraṃ bahuṃ;",
  "tika-s0201t:2027": "Chabbassānuruvelāyaṃ, tato bodhimapāpuṇiṃ.",
  "tika-s0201t:2028": "Nāhaṃ etena maggena, pāpuṇiṃ bodhimuttamaṃ;",
  "tika-s0201t:2029": "Kumaggena gavesissaṃ, pubbakammena vārito”ti.",
  "tika-s0201t:2030_0": "Dukkaracariyāya bodhāya amaggabhāvadassanatthaṃ dukkaracariyaṃ akāsīti keci. Atha",
  "tika-s0201t:2030_1": "vā lokanāthassa attano parakkamasampattidassanatthāya dukkaracariyā. Paṇītādhimuttiyā",
  "tika-s0201t:2030_2": "hi paramukkaṃsagatabhāvato abhinīhārānurūpaṃ sambodhiyaṃ tibbachandatāya sikhāppattiyā",
  "tika-s0201t:2030_3": "tadatthaṃ īdisampi nāma dukkaracariyaṃ akāsīti loke attano vīriyānubhāvaṃ vibhāvetuṃ",
  "tika-s0201t:2030_4": "– “so ca me pacchā pītisomanassāvaho bhavissatī”ti lokanātho dukkaracariyaṃ akāsi.",
  "tika-s0201t:2030_5": "Tenāha “sadevakassa lokassā”tiādi. Tattha vīriyanimmathanaguṇoti vīriyassa saṃvaḍḍhanasampādanaguṇo.",
  "tika-s0201t:2030_6": "Yathāvuttamatthaṃ upamāya vibhāvetuṃ “pāsāde”tiādi vuttaṃ. Saṅgāme dve tayo sampahāreti",
  "tika-s0201t:2030_7": "dvikkhattuṃ tikkhattuṃ vā parasenāya pahārapayoge. Padhānavīriyanti sammappadhānehi",
  "tika-s0201t:2030_8": "āsevanavīriyaṃ, sabbaṃ vā pubbabhāgavīriyaṃ.",
  "tika-s0201t:2031_0": "Abhidantanti abhibhavanadantaṃ, uparidantanti attho. Tenāha “uparidanta”nti. So hi",
  "tika-s0201t:2031_1": "itaraṃ musalaṃ viya udukkhalaṃ visesato kassaci khādanakāle abhibhuyya vattati. Kusalacittenāti",
  "tika-s0201t:2031_2": "balavasammāsaṅkappayuttena kusalacittena. Akusalacittanti kāmavitakkādisahitaṃ akusalacittaṃ.",
  "tika-s0201t:2031_3": "Akusalacittassa pavattituṃ appadānaṃ niggaho. Taṃtaṃpaṭikkhepavasena vinodanaṃ abhinippīḷanaṃ.",
  "tika-s0201t:2031_4": "Vīriyatāpena vikkhambhanaṃ abhisantāpanaṃ. Sadarathoti sapariḷāho. Padhānenāti padahanena,",
  "tika-s0201t:2031_5": "kāyassa kilamathuppādakena vīriyenāti attho. Viddhassāti tudassa. Satoti samānassa.",
  "tika-s0201t:2032_0": "378. Sīsaveṭhananti sīsaṃ rajjuyā bandhitvā daṇḍakena parivattakaveṭhanaṃ. Arahanto",
  "tika-s0201t:2032_1": "nāma evarūpā hontīti iminā yathāyaṃ, evaṃ visaññībhūtāpi hutvā viharantīti dasseti.",
  "tika-s0201t:2032_2": "Tenāha “matakasadisā”ti, vedanāppattā viya hontīti attho. Supinappaṭiggahaṇato paṭṭhāyāti",
  "tika-s0201t:2032_3": "paṭisandhiggahaṇe setavāraṇasupinaṃ passitvā brāhmaṇehi byākatakālato paṭṭhāya.",
  "tika-s0201t:2033_0": "379. Dhammasarīrassa arogabhāvena sādhūti marisaniyoti māriso, piyāyanavacanametaṃ.",
  "tika-s0201t:2033_1": "Tenāha “sampiyāyamānā”tiādi. Ajajjitanti evaṃ abhuñjitaṃ bhakārassa jakārādesaṃ katvā.",
  "tika-s0201t:2033_2": "Tenāha “abhojana”nti. Evaṃ mā karitthāti “lomakūpehi ajjhohāressāma anuppavesessāmā”ti",
  "tika-s0201t:2033_3": "yathā tumhehi vuttaṃ, evaṃ mā karittha. Kasmā? Yāpessāmahanti ahañca yāvadatthaṃ",
  "tika-s0201t:2033_4": "āhāramattaṃ bhuñjanto yathā yāpessāmi, evaṃ āhāraṃ paṭisevissāmi.",
  "tika-s0201t:2034_0": "380-81. Etāva paramanti ettakaṃ paramaṃ, na ito paraṃ opakkamikadukkhavedanāvediyanaṃ",
  "tika-s0201t:2034_1": "atthīti attho. Rañño gahetabbanaṅgalato aññāni sandhāya “ekena ūna”nti vuttaṃ. Taṃ",
  "tika-s0201t:2034_2": "suvaṇṇaparikkhataṃ, itarāni rajataparikkhatāni. Tenāha “amaccā ekenūnaaṭṭhasatarajatanaṅgalānī”ti.",
  "tika-s0201t:2034_3": "Āḷārudakasamāgame laddhajjhānāni vaṭṭapādakāni, ānāpānasamādhi pana kāyagatāsatipariyāpannattā",
  "tika-s0201t:2034_4": "sabbesañca bodhisattānaṃ vipassanāpādakattā “bodhāya maggo”ti vutto. Bujjhanatthāyāti",
  "tika-s0201t:2034_5": "catunnaṃ ariyasaccānaṃ, sabbasseva vā ñeyyadhammassa abhisambujjhanāya. Satiyā anussaraṇakaviññāṇaṃ",
  "tika-s0201t:2034_6": "satānusāriviññāṇaṃ. Kassā pana satiyāti taṃ dassetuṃ “nayida”ntiādi vuttaṃ.",
  "tika-s0201t:2035_0": "382. Paccupaṭṭhitāti taṃtaṃvattakaraṇavasena patiupaṭṭhitā upaṭṭhāyakā. Tenāha “paṇṇasālā”tiādi.",
  "tika-s0201t:2035_1": "Paccayabāhullikoti paccayānaṃ bāhullāya paṭipanno. Āvattoti pubbe paccayagedhappahānāya",
  "tika-s0201t:2035_2": "paṭipanno, idāni tato paṭinivatto. Tenāha “rasagiddho…pe… āvatto”ti. Dhammaniyāmenāti",
  "tika-s0201t:2035_3": "dhammatāya. Tameva dhammataṃ dassetuṃ “bodhisattassā”tiādimāha. Bārāṇasimeva tatthāpi",
  "tika-s0201t:2035_4": "ca sabbabuddhānaṃ avijahitadhammacakkapavattanaṭṭhānameva agamaṃsu. Pañcavaggiyā",
  "tika-s0201t:2035_5": "kira visākhamāsassa addhamāsiyaṃ gatā. Tenāha “tesu gatesu aḍḍhamāsaṃ kāyavivekaṃ labhitvā”ti.",
  "tika-s0201t:2036_0": "387. “Addhābhoto gotamassa sāvakācittabhāvanānuyogamanuyuttā viharanti, no kāyabhāvana”nti",
  "tika-s0201t:2036_1": "imaṃ sandhāyāha “ekaṃ pañhaṃ pucchi”nti. Imaṃ dhammadesananti “abhijānāmi kho panāha”ntiādikaṃ",
  "tika-s0201t:2036_2": "dhammadesanaṃ. Asallīno taṇhādiṭṭhikilesānaṃ samucchinnattā tehi sabbaso na litto.",
  "tika-s0201t:2036_3": "Anupalittoti tasseva vevacanaṃ taṇhānandiyā abhāvena. Gocarajjhattamevāti gocarajjhattasaññite",
  "tika-s0201t:2036_4": "phalasamāpattiyā ārammaṇe, nibbāneti attho. Yaṃ sandhāya pāḷiyaṃ “purimasmiṃ samādhinimitte”ti",
  "tika-s0201t:2036_5": "vuttaṃ sannisīdāpemīti phalasamāpattisamādhinā accantasamādānavasena cittaṃ sammadeva",
  "tika-s0201t:2036_6": "nisīdāpemi. Pubbābhogenāti samāpajjanato pubbe pavattaābhogena. Paricchinditvāti",
  "tika-s0201t:2036_7": "samāpajjanakkhaṇaṃ paricchinditvā. Tenāha “sādhukāra…pe… avicchinneyevā”ti. Evamassa",
  "tika-s0201t:2036_8": "paricchinnakālasamāpajjanaṃ yathāparicchinnakālaṃ vuṭṭhānañca buddhānaṃ na bhāriyaṃ",
  "tika-s0201t:2036_9": "vasībhāvassa tathāsuppaguṇabhāvatoti dassento āha “buddhānaṃ hī”tiādi. Dhammasampaṭiggāhakānaṃ",
  "tika-s0201t:2036_10": "assāsavāre vā. Tadā hi desiyamānaṃ dhammaṃ upadhāretuṃ na sakkonti, tasmā tasmiṃ",
  "tika-s0201t:2036_11": "khaṇe desitadesanā niratthakā siyā. Na hi buddhānaṃ niratthakā kiriyā atthi.",
  "tika-s0201t:2037_0": "Okappanīyametanti “tassā eva kathāyā”tiādinā vuttaṃ ativiya acchariyagataṃ aṭṭhuppattiṃ",
  "tika-s0201t:2037_1": "sutvā īdisī paṭipatti sammāsambuddhasseva hotīti upavādavasena vadati, na sabhāvena.",
  "tika-s0201t:2037_2": "Tenāha “satthari pasādamattampi na uppanna”nti. Kāyadarathoti paccayavisesavasena",
  "tika-s0201t:2037_3": "rūpakāyassa parissamākāro. Upādinnaketi indriyabaddhe. Anupādinnaketi anindriyabaddhe.",
  "tika-s0201t:2037_4": "Vikasanti sūriyarasmisamphassena. Tadabhāvena makulāni honti. Kesañci tintinikādirukkhānaṃ.",
  "tika-s0201t:2037_5": "Patilīyanti nissayarūpadhammaavipphārikatāya. Arūpadhammatāya pañcaviññāṇānañceva",
  "tika-s0201t:2037_6": "kiriyāmayaviññāṇānañca appavattisaññitā avipphārikatā hoti, yattha niddāsamaññā.",
  "tika-s0201t:2037_7": "Tenāha “darathavasena bhavaṅgasotañca idha niddāti adhippeta”nti. Tattha darathavasenāti",
  "tika-s0201t:2037_8": "darathavaseneva, na thinamiddhavasenāti avadhāraṇaṃ avadhāraṇaphalañca niddhāretabbaṃ.",
  "tika-s0201t:2037_9": "Taṃ sandhāyāti kāyassa darathasaṅkhātasarīragilānahetukaṃ niddaṃ sandhāya. Sarīragilānañca",
  "tika-s0201t:2037_10": "bhagavato natthīti na sakkā vattuṃ “piṭṭhi me āgilāyatī”ti vacanato. Sammohavihārasminti",
  "tika-s0201t:2037_11": "paccatte etaṃ bhummavacananti āha “sammohavihāroti vadantī”ti, sammohavihārasmiṃ",
  "tika-s0201t:2037_12": "vā pariyāpannaṃ etaṃ vadanti, yadidaṃ divā niddokkamananti yojanā.",
  "tika-s0201t:2038_0": "389. Upanītehīti dosamaggaṃ nindāpathaṃ upanītehi. Abhinanditvāti sampiyāyitvā. Tenāha",
  "tika-s0201t:2038_1": "“cittena sampaṭicchanto”ti. Anumoditvāti “sādhu sādhū”ti desanāya thomanavasena anumoditvā.",
  "tika-s0201t:2038_2": "Tenāha “vācāyapi pasaṃsanto”ti. Sampatte kāleti pabbajjāyogge kāle anuppatte.",
  "tika-s0201t:2039_0": "Gaṇaṃ vinodetvāti gaṇaṃ apanetvā gaṇapalibodhaṃ chinditvā. Papañcanti avasesakilesaṃ.",
  "tika-s0201t:2039_1": "“Puññavā rājapūjito”ti vuttamatthaṃ vivarituṃ “tasmiñhi kāle”tiādi vuttaṃ. Chandavāsaharaṇena",
  "tika-s0201t:2039_2": "uposathakammaṃ karonto.",
  "tika-s0201t:2040_0": "Sakalaṃ rattiṃ buddhaguṇānaṃyeva kathitattā therassa ñāṇaṃ desanāvibhavañca vibhāvento",
  "tika-s0201t:2040_1": "āha “ettakāva, bhante, buddhaguṇā”ti. Imāya, bhante, tumhākaṃ dhammakathāya anavasesato",
  "tika-s0201t:2040_2": "buddhaguṇā kathitā viya jāyanti, evaṃ santepi anantāparimeyyāva te, kiṃ ito parepi",
  "tika-s0201t:2040_3": "vijjantevāti theraṃ tattha sīhanādaṃ nadāpetukāmo āha “udāhu aññepi atthī”tiādi.",
  "tika-s0201t:2040_4": "Rajjassa padesikattā, yathāvuttasubhāsitassa ca anagghattā vuttaṃ “ayaṃ me duggatapaṇṇākāro”ti.",
  "tika-s0201t:2040_5": "Tiyojanasatikanti idaṃ parikkhepavasena vuttaṃ, tañca kho manussānaṃ paribhogavasenāti daṭṭhabbaṃ.",
  "tika-s0201t:2041": "Mahāsaccakasuttavaṇṇanāya līnatthappakāsanā samattā.",
  "tika-s0201t:2042": "7. Cūḷataṇhāsaṅkhayasuttavaṇṇanā",
  "tika-s0201t:2043_0": "390. Tatrāti tasmiṃ pubbārāmamigāramātupāsādānaṃ atthavibhāvane ayaṃ idāni vuccamānā",
  "tika-s0201t:2043_1": "anupubbī kathā. Maṇīnanti ettha padumarāgamaṇīnaṃ adhippetattā āha “aññehi cā”ti.",
  "tika-s0201t:2043_2": "Tena indanīlādimaṇīnaṃ saṅgaho daṭṭhabbo. Nīlapītalohitodātamañjiṭṭhapabhassarakabaravaṇṇavasena sattavaṇṇehi.",
  "tika-s0201t:2044_0": "Taṇhā sabbaso khīyanti etthāti taṇhāsaṅkhayo, tasmiṃ. Taṇhāsaṅkhayeti ca visaye idaṃ",
  "tika-s0201t:2044_1": "bhummanti āha “taṃ ārammaṇaṃ katvā”ti. Vimuttacittatāyāti sabbasaṃkilesehi vimuttacittatāya.",
  "tika-s0201t:2044_2": "Aparabhāgapaṭipadā nāma ariyasaccābhisamayo, sā sāsanacārigocarā paccattaṃ veditabbatoti",
  "tika-s0201t:2044_3": "āha “pubbabhāgappaṭipadaṃ saṃkhittena desethāti pucchatī”ti. Akuppadhammatāya khayavayasaṅkhātaṃ",
  "tika-s0201t:2044_4": "antaṃ atītāti accantā, so eva aparihānasabhāvattā accantā niṭṭhā etassāti accantaniṭṭho.",
  "tika-s0201t:2044_5": "Tenāha “ekantaniṭṭho satataniṭṭhoti attho”ti. Na hi paṭividdhassa lokuttaradhammassa",
  "tika-s0201t:2044_6": "dassanaṃ kuppanaṃ nāma atthi. Accantameva catūhi yogehi khemo etassa atthīti accantayogakkhemī.",
  "tika-s0201t:2044_7": "Maggabrahmacariyassa vusitattā, tassa ca aparihānasabhāvattā accantaṃ brahmacārīti",
  "tika-s0201t:2044_8": "accantabrahmacārī. Tenāha “niccabrahmacārīti attho”ti. Pariyosānanti brahmacariyassa pariyosānaṃ.",
  "tika-s0201t:2045_0": "Vegāyatīti turitāyati. Sallakkhesīti cintesi, attanā yathā sutāya satthu desanāya",
  "tika-s0201t:2045_1": "anussaraṇavasena upadhāresi. Anuggaṇhitvāvāti atthavinicchayavasena anuggahetvā eva.",
  "tika-s0201t:2045_2": "Chasu dvāresu niyuttāti chadvārikā, tehi.",
  "tika-s0201t:2046_0": "Pañcakkhandhāti pañcupādānakkhandhā. Sakkāyasabbañhi sandhāya idha “sabbe dhammā”ti",
  "tika-s0201t:2046_1": "vuttaṃ vipassanāvisayassa adhippetattā, tasmā āyatanadhātuyopi taggatikā eva daṭṭhabbā.",
  "tika-s0201t:2046_2": "Tenāha bhagavā “nālaṃ abhinivesāyā”ti. Na yuttā abhinivesāya “etaṃ mama, eso me attā”ti",
  "tika-s0201t:2046_3": "ajjhosānāya. “Alameva nibbindituṃ alaṃ virajjitu”ntiādīsu viya alaṃ-saddo yuttatthopi",
  "tika-s0201t:2046_4": "hotīti āha “na yuttā”ti. Sampajjantīti bhavanti. Yadipi “tatiyā, catutthī”ti idaṃ",
  "tika-s0201t:2046_5": "visuddhidvayaṃ abhiññāpaññā, tassā pana sappaccayanāmarūpadassanabhāvato, sati ca",
  "tika-s0201t:2046_6": "paccayapariggahe sappaccayattā (nāmarūpassa aniccatā, aniccaṃ dukkhaṃ, dukkhañca",
  "tika-s0201t:2046_7": "anattāti atthato) lakkhaṇattayaṃ supākaṭameva hotīti āha “aniccaṃ dukkhaṃ anattāti",
  "tika-s0201t:2046_8": "ñātapariññāya abhijānātī”ti. Tatheva tīraṇapariññāyāti iminā aniccādibhāvena nālaṃ",
  "tika-s0201t:2046_9": "abhinivesāyāti nāmarūpassa upasaṃharati, na abhiññāpaññānaṃ sambhāradhammānaṃ. Purimāya",
  "tika-s0201t:2046_10": "hi atthato āpannalakkhaṇattayaṃ gaṇhāti salakkhaṇasallakkhaṇaparattā tassā, dutiyāya",
  "tika-s0201t:2046_11": "sarūpato tassā lakkhaṇattayāropanavasena sammasanabhāvato. Ekacittakkhaṇikatāya abhinipātamattatāya",
  "tika-s0201t:2046_12": "ca appamattakampi. Rūpapariggahassa oḷārikabhāvato arūpapariggahaṃ dasseti. Dassento",
  "tika-s0201t:2046_13": "ca vedanāya āsannabhāvato, visesato sukhasārāgitāya, bhavassādagadhitamānasatāya",
  "tika-s0201t:2046_14": "ca sakkassa vedanāvasena nibbattetvā dasseti.",
  "tika-s0201t:2047_0": "Uppādavayaṭṭhenāti udayabbayasabhāvena uppajjitvā nirujjhanena. Aniccāti addhu vā.",
  "tika-s0201t:2047_1": "Aniccalakkhaṇaṃ aniccatā udayavayatā. Tasmāti yasmā pañcannaṃ khandhānaṃ khayato",
  "tika-s0201t:2047_2": "vayato dassanañāṇaṃ aniccānupassanā, taṃsamaṅgī ca puggalo aniccānupassī, tasmā.",
  "tika-s0201t:2047_3": "Khayavirāgoti khayasaṅkhāto virāgo saṅkhārānaṃ palujjanā. Yaṃ āgamma sabbaso saṅkhārehi",
  "tika-s0201t:2047_4": "virajjanā hoti, taṃ nibbānaṃ accantavirāgo. Nirodhānupassimhipīti nirodhānupassipadepi.",
  "tika-s0201t:2047_5": "“Eseva nayo”ti abhidisitvā taṃ ekadesena vivaranto “nirodhopi hi…pe… duvidhoyevā”ti",
  "tika-s0201t:2047_6": "āha. Sabbāsavasaṃvare vuttavossaggova idha “paṭinissaggo”ti vuttoti dassento “paṭinissaggo",
  "tika-s0201t:2047_7": "vuccati vossaggo”tiādimāha. Pariccāgavossaggo vipassanā. Pakkhandanavasena appanato",
  "tika-s0201t:2047_8": "pakkhandanavossaggo maggo aññassa tadabhāvato. Soti maggo. Ārammaṇatoti kiccasādhanavasena",
  "tika-s0201t:2047_9": "ārammaṇakaraṇato. Evañhi maggato aññesaṃ nibbānārammaṇānaṃ pakkhandanavossaggābhāvo",
  "tika-s0201t:2047_10": "siddho hoti. Pariccajanena pakkhandanena cāti dvīhipi vā kāraṇehi. Sabbesaṃ khandhānaṃ",
  "tika-s0201t:2047_11": "vossajjanaṃ tappaṭibaddhasaṃkilesappahānena daṭṭhabbaṃ. Cittaṃ pakkhandatīti maggasampayuttaṃ",
  "tika-s0201t:2047_12": "cittaṃ sandhāyāha. Ubhayampetaṃ vossajjanaṃ. Tadubhayasamaṅgīti vipassanāsamaṅgī",
  "tika-s0201t:2047_13": "maggasamaṅgī ca. “Aniccānupassanāya niccasaññaṃ pajahatī”tiādivacanato yathā vipassanāya",
  "tika-s0201t:2047_14": "kilesānaṃ pariccāgapaṭinissaggo labbhati, evaṃ āyatiṃ tehi kilesehi uppādetabbakhandhānampi",
  "tika-s0201t:2047_15": "pariccāgapaṭinissaggo vattabbo, pakkhandanapaṭinissaggo pana magge labbhamānāya ekantakāraṇabhūtāya",
  "tika-s0201t:2047_16": "vuṭṭhānagāminivipassanāya vasena veditabbo, magge pana tadubhayampi ñāyāgatameva",
  "tika-s0201t:2047_17": "nippariyāyatova labbhamānattā. Tenāha “tadubhayasamaṅgī puggalo”tiādi.",
  "tika-s0201t:2048_0": "Pucchantassa ajjhāsayavasena “na kiñci loke upādiyatī”ti ettha kāmupādānavasena upādiyanaṃ",
  "tika-s0201t:2048_1": "paṭikkhipīyatīti āha “taṇhāvasena na upādiyatī”ti. Taṇhāvasena vā asati upādiyane",
  "tika-s0201t:2048_2": "diṭṭhivasena upādiyanaṃ anavakāsamevāti “taṇhāvasena”icceva vuttaṃ. Na parāmasatīti",
  "tika-s0201t:2048_3": "nādiyati, diṭṭhiparāmāsavasena vā “nicca”ntiādinā na parāmasati. Saṃkhitteneva khippaṃ",
  "tika-s0201t:2048_4": "kathesīti tassa ajjhāsayavasena papañcaṃ akatvā kathesi.",
  "tika-s0201t:2049_0": "391. Abhisamāgantvāti abhimukhañāṇena ñeyyaṃ samāgantvā yāthāvato viditvā. Tenāha",
  "tika-s0201t:2049_1": "“jānitvā”ti. Yathāparisaviññāpakattāti yathāparisaṃ dhammasampaṭiggāhikāya mahatiyā,",
  "tika-s0201t:2049_2": "appakāya vā parisāya anurūpameva viññāpanato. Pariyantaṃ na niccharatīti na pavattati.",
  "tika-s0201t:2049_3": "Mā niratthakā agamāsīti idaṃ dhammatāvasena vuttaṃ, na satthu ajjhāsayavasena. Ekañhetaṃ",
  "tika-s0201t:2049_4": "satthu vacīghosassa aṭṭhasu aṅgesu, yadidaṃ parisapariyantatā. Chiddavivarokāsoti",
  "tika-s0201t:2049_5": "chiddabhūto, vivarabhūto vā okāsopi natthi, bhagavato saddāsavanakāraṇaṃ vuttameva.",
  "tika-s0201t:2049_6": "Tasmāti yathāvuttakāraṇato.",
  "tika-s0201t:2050_0": "Pañca aṅgāni etassāti pañcaṅgaṃ, pañcaṅgaṃ eva pañcaṅgikaṃ. Mahatīādi vīṇāvisesopi",
  "tika-s0201t:2050_1": "ātatamevāti “cammapariyonaddhesū”ti visesitaṃ. Ekatalaṃ kumbhathūṇadaddarādi. Cammapariyonaddhaṃ",
  "tika-s0201t:2050_2": "hutvā tantibaddhaṃ ātatavitataṃ. Tenāha “tantibaddhapaṇavādī”ti. Gomukhīādīnampi",
  "tika-s0201t:2050_3": "ettheva saṅgaho daṭṭhabbo. Vaṃsādīti ādi-saddena saṅkhasiṅgādīnaṃ saṅgaho. Sammādīti",
  "tika-s0201t:2050_4": "sammatāḷakaṃsatāḷasilāsalākatāḷādi. Tattha sammatāḷaṃ nāma daṇḍamayatāḷaṃ. Kaṃsatāḷaṃ",
  "tika-s0201t:2050_5": "lohamayaṃ. Silāya ayopattena ca vādanatāḷaṃ silāsalākatāḷaṃ. Samappitoti sammā appito",
  "tika-s0201t:2050_6": "upeto. Tenāha “upagato”ti. Upaṭṭhānavasena pañcahi tūriyasatehi upeto. Evaṃbhūto",
  "tika-s0201t:2050_7": "ca yasmā tehi upaṭṭhito samannāgato nāma hoti, tasmā vuttaṃ “samaṅgībhūtoti tasseva",
  "tika-s0201t:2050_8": "vevacana”nti. Paricāretīti parito cāreti. Kāni pana cāreti, kathaṃ vā cāretīti āha",
  "tika-s0201t:2050_9": "“sampattiṃ…pe… cāretī”ti. Tattha tato tatoti tasmiṃ tasmiṃ vādite tattha tattha ca",
  "tika-s0201t:2050_10": "vādakajane. Apanetvāti vādakajane nisedhetvā. Tenāha “nissaddāni kārāpetvā”ti. Devacārikaṃ",
  "tika-s0201t:2050_11": "gacchatiyeva devatānaṃ manussānañca anukampāya. Svāyamattho vimānavatthūhi dīpetabbo.",
  "tika-s0201t:2051_0": "392. Appeva sakena karaṇīyenāti mārisa, moggallāna, mayaṃ sakena karaṇīyena appeva",
  "tika-s0201t:2051_1": "bahukiccāpi na homa. Apica devānaṃyevāti apica kho pana devānaṃyeva tāvatiṃsānaṃ",
  "tika-s0201t:2051_2": "karaṇīyena visesato bahukiccāti atthayojanā. Bhummaṭṭhakadevatānampi keci aṭṭā sakkena",
  "tika-s0201t:2051_3": "vinicchitabbā hontīti āha “pathavito paṭṭhāyā”ti. Niyamentoti avadhārento. Taṃ pana",
  "tika-s0201t:2051_4": "karaṇīyaṃ sarūpato dassetuṃ “devānaṃ hī”tiādi vuttaṃ. Tāsanti devadhītudevaputtapādaparicārikānaṃ.",
  "tika-s0201t:2051_5": "Maṇḍanapasādhanakārikāti maṇḍanapasādhanasaṃvidhāyikā. Aṭṭakaraṇaṃ natthi saṃsayasseva abhāvato.",
  "tika-s0201t:2052_0": "Yanti savanuggahaṇādivasena suparicitampi yaṃ atthajātaṃ. Na dissati, paññācakkhuno",
  "tika-s0201t:2052_1": "sabbaso na paṭibhātīti attho. Kecīti sārasamāsācariyā. Somanassasaṃveganti somanassasamuṭṭhānaṃ",
  "tika-s0201t:2052_2": "saṃvegaṃ, na cittasantāsaṃ.",
  "tika-s0201t:2053_0": "Samupabyūḷhoti yujjhanavasena sahapatito samogāḷho. Evaṃbhūto ca yasmā samūhavasena",
  "tika-s0201t:2053_1": "sampiṇḍito hoti, tasmā vuttaṃ “sannipatito rāsibhūto”ti. Anantare attabhāveti idaṃ",
  "tika-s0201t:2053_2": "dutiyaṃ sakkattabhāvaṃ tato anantarātītena sakkattabhāvena sakkattabhāvasāmaññato",
  "tika-s0201t:2053_3": "ekamiva katvā gahaṇavasena vuttaṃ, aññathā “tatiye attabhāve”ti vattabbaṃ siyā. Maghattabhāvo",
  "tika-s0201t:2053_4": "hi ito tatiyoti. Atha vā yasmiṃ attabhāve so devāsurasaṅgāmo ahosi, tassa anantarattā",
  "tika-s0201t:2053_5": "maghattabhāvassa vuttaṃ “anantare attabhāve”ti. Sattānaṃ hitesitāya mātāpituupaṭṭhānādinā",
  "tika-s0201t:2053_6": "cariyāhi bodhisattacariyā viyassa cariyā ahosi. Satta vatapadānīti satta vatakoṭṭhāse.",
  "tika-s0201t:2054_0": "Mahāpānanti mahantaṃ surāpānaṃ. Gaṇḍapānanti gaṇḍasurāpānaṃ, adhimattapānanti attho.",
  "tika-s0201t:2054_1": "Pariharamānāti parivārentā. Vedikāpādāti sinerussa pariyante vedikāparikkhepā. Pañcasu",
  "tika-s0201t:2054_2": "ṭhānesūti pañcasu paribhaṇḍaṭṭhānesu nāgasenādīhi ārakkhaṃ ṭhapesi.",
  "tika-s0201t:2055_0": "393. Rāmaṇeyyakanti ramaṇīyabhāvaṃ. Masāragallatthambheti kabaramaṇimaye thambhe.",
  "tika-s0201t:2055_1": "Suvaṇṇādimaye ghaṭaketi “rajatatthambhesu suvaṇṇamaye, suvaṇṇatthambhesu rajatamaye”tiādinā",
  "tika-s0201t:2055_2": "suvaṇṇādimaye ghaṭake vāḷarūpakāni ca. Pabāḷhaṃ mattoti pamatto. Tenāha “ativiya",
  "tika-s0201t:2055_3": "matto”ti. Nāṭakaparivārenāti accharāparivārena.",
  "tika-s0201t:2056_0": "Acchariyabbhutanti padadvayenapi vimhayanākārova vutto, tasmā sañjātaṃ acchariyabbhutaṃ",
  "tika-s0201t:2056_1": "vimhayanākāro etesanti sañjātaacchariyaabbhutā, tathā pavattacittuppādā. Acchariyabbhutahetukā",
  "tika-s0201t:2056_2": "sañjātā tuṭṭhi etesanti sañjātatuṭṭhino. Saṃvigganti sañjātasaṃvegaṃ. Svāyaṃ saṃvego",
  "tika-s0201t:2056_3": "yasmā purimāvatthāya cittassa calanaṃ hoti, tasmā vuttaṃ “calita”nti.",
  "tika-s0201t:2057_0": "394. Tamaṃ vinoditanti pāṭihāriyadassanena “aho therassa iddhānubhāvo”ti sammāpaṭipattiyaṃ",
  "tika-s0201t:2057_1": "sañjātabahumāno, īdisaṃ nāma sāsanaṃ labhitvāpi mayaṃ niratthakena bhogamadena sammattā",
  "tika-s0201t:2057_2": "bhavāmāti yoniso manasikāruppādanena sammohatamaṃ vinoditaṃ vidhamitaṃ. Eteti mahāthero",
  "tika-s0201t:2057_3": "sakko cāti te dvepi samānabrahmacariyatāya sabrahmacārino.",
  "tika-s0201t:2058_0": "395. Paññātānanti pākaṭānaṃ cātumahārāja-suyāma-santusita-paranimmitavasavattimahābrahmānaṃ",
  "tika-s0201t:2058_1": "aññataro, na yesaṃ kesañcīti adhippāyo. Āraddhadhammavaseneva pariyosāpitattā yathānusandhināva niṭṭhapesi.",
  "tika-s0201t:2059": "Cūḷataṇhāsaṅkhayasuttavaṇṇanāya līnatthappakāsanā samattā.",
  "tika-s0201t:2060": "8. Mahātaṇhāsaṅkhayasuttavaṇṇanā",
  "tika-s0201t:2061_0": "396. Laddhimattanti micchāgāhamattaṃ, na diṭṭhābhiniveso. Sassatadiṭṭhīti niccābhiniveso.",
  "tika-s0201t:2061_1": "Soti ariṭṭho bhikkhu. Kathetvā samodhānentanti yojanā. Samodhānentanti ca nigamentanti",
  "tika-s0201t:2061_2": "attho. Tattha tatthevāti tesu tesu eva bhavesu nirujjhanti, na bhavantaraṃ saṅkamanti.",
  "tika-s0201t:2061_3": "Viññāṇaṃ pana abhinnasabhāvaṃ anaññanti adhippāyo. Idhalokatoti imasmā attabhāvā.",
  "tika-s0201t:2061_4": "Paralokanti parabhavasaññitaṃ attabhāvaṃ. Sandhāvatīti niccatāya kenaci asambaddhaṃ",
  "tika-s0201t:2061_5": "viya gacchati. Tena idhalokato paralokagamanamāha. Saṃsaratīti iminā paralokato idhāgamanaṃ.",
  "tika-s0201t:2061_6": "Sandhāvatīti vā bhavantarasaṅkamanamāha. Saṃsaratīti tattha tattha aparāparasañcaraṇaṃ.",
  "tika-s0201t:2062_0": "“Paccaye sati bhavatī”tiādinā viññāṇassa anvayato byatirekato ca paṭiccasamuppannabhāvaṃ",
  "tika-s0201t:2062_1": "dassento sassatabhāvaṃ paṭikkhipati. Buddhena akathitaṃ kathesīti iminā “yaṃ abhāsitaṃ",
  "tika-s0201t:2062_2": "alapitaṃ tathāgatena, taṃ bhāsitaṃ lapitaṃ tathāgatenāti dīpetī”ti imasmiṃ bhedakaravatthusmiṃ",
  "tika-s0201t:2062_3": "sandissatīti dasseti. Jinacakke pahāraṃ detīti “tadevidaṃ viññāṇaṃ…pe… anañña”nti",
  "tika-s0201t:2062_4": "niccataṃ paṭijānanto – “sabbe saṅkhārā aniccā, rūpaṃ, bhikkhave, anicca”nti ca ādinayappavatte",
  "tika-s0201t:2062_5": "satthu dhammacakke khīlaṃ uppādento pahāraṃ deti. Sabbaññutaññāṇena aniccanti diṭṭhaṃ",
  "tika-s0201t:2062_6": "paveditañca viññāṇaṃ niccanti paṭijānanto vesārajjañāṇaṃ paṭibāhati. Sotukāmaṃ jananti",
  "tika-s0201t:2062_7": "ariyadhammādhigamassa ekantaupāyabhūtaṃ vipassanāmaggaṃ sotukāmaṃ janaṃ niccaggāhapaggaṇhanena",
  "tika-s0201t:2062_8": "visaṃvādeti. Tato eva ariyapathe ariyadhammavīthiyaṃ tassā paṭikkhipanena tiriyaṃ nipatitvā.",
  "tika-s0201t:2063_0": "398. Viññāṇasīsena attanā gahitaṃ attānaṃ vibhāvento “yvāyaṃ, bhante”tiādimāha. Tattha",
  "tika-s0201t:2063_1": "vado vedeyyotiādayo sassatadiṭṭhiyā eva abhinivesākārā. Vadatīti vado, vacīkammassa",
  "tika-s0201t:2063_2": "kārakoti attho. Iminā hi kārakabhāvupāyikasattānaṃ hitasukhāvabodhanasamatthataṃ",
  "tika-s0201t:2063_3": "attano dasseti. Vediyova vedeyyo, jānāti anubhavati cāti attho. Īdisānañhi padānaṃ",
  "tika-s0201t:2063_4": "bahulā kattusādhanataṃ saddavidū maññanti. Vedayatīti taṃ taṃ anubhavitabbaṃ anubhavati.",
  "tika-s0201t:2063_5": "Tahiṃ tahinti tesu tesu bhavayonigatiṭhitisattāvāsasattanikāyesu.",
  "tika-s0201t:2064_0": "399. Taṃ vādaṃ paggayha ṭhitattā sātissa chinnapaccayatā aviruḷhadhammatā ca veditabbā.",
  "tika-s0201t:2064_1": "Heṭṭhāti alagaddasuttasaṃvaṇṇanaṃ sandhāyāha. Parato heṭṭhāti vuttaṭṭhānepi eseva",
  "tika-s0201t:2064_2": "nayo. Pāṭiyekko anusandhīti tīhipi anusandhīhi avomisso visuṃyeveko anusandhi. Nanu",
  "tika-s0201t:2064_3": "cāyampi sātissa ajjhāsayavasena pavattitattā ajjhāsayānusandhiyevāti? Na, niyyānamukhena",
  "tika-s0201t:2064_4": "appavattattā. Niyyānañhi purakkhatvā pucchādivasena pavattā itarā desanāpucchānusandhiādayo.",
  "tika-s0201t:2064_5": "Idha tadabhāvato vuttaṃ “pāṭiyekko anusandhī”ti. Parisāya laddhiṃ sodhentoti yādisī",
  "tika-s0201t:2064_6": "sātissa laddhi, tadabhāvadassanavasena parisāya laddhiṃ sodhento, parisāya laddhisodhaneneva",
  "tika-s0201t:2064_7": "sāti gaṇato nissārito nāma jāto.",
  "tika-s0201t:2065_0": "400. Yaṃ yadevāti idaṃ yadipi avisesato paccayadhammaggahaṇaṃ, “viññāṇantveva saṅkhyaṃ",
  "tika-s0201t:2065_1": "gacchatī”ti pana vuttattā taṃtaṃviññāṇassa samaññānimittapaccayajātaṃ gahitanti daṭṭhabbaṃ.",
  "tika-s0201t:2065_2": "Tena vuttaṃ pāḷiyaṃ – “cakkhuviññāṇantveva saṅkhyaṃ gacchatī”tiādi. Atha vā taṃtaṃdvāraniyataṃ",
  "tika-s0201t:2065_3": "itarampi sabbaṃ tassa tassa viññāṇassa paccayajātaṃ idha “yaṃ yadevā”ti gahitaṃ,",
  "tika-s0201t:2065_4": "tattha pana yaṃ asādhāraṇaṃ, tena samaññāti “cakkhuviññāṇantvevā”tiādi vuttaṃ. Dvārasaṅkantiyā",
  "tika-s0201t:2065_5": "abhāvanti viññāṇassa dvārantarasaṅkamanassa abhāvaṃ. Svāyaṃ oḷārikanayena mandabuddhīnaṃ",
  "tika-s0201t:2065_6": "sukhāvabodhanatthaṃ nayadassanavasena vutto. Na hi kadāci paccuppannaṃ viññāṇaṃ vigacchantaṃ",
  "tika-s0201t:2065_7": "anantaraviññāṇaṃ saṅkamati anantarādipaccayālābhe tassa anuppajjanato.",
  "tika-s0201t:2066_0": "Evamevāti yathā aggi upādānaṃ paṭicca jalanto anupādāno tattheva nibbāyati, na katthaci",
  "tika-s0201t:2066_1": "saṅkamati, evameva. “Paccayavekallena tattheva nirujjhatī”ti kasmā vuttaṃ, na hettha",
  "tika-s0201t:2066_2": "anuppādanirodho icchito tādisassa nirodhassa idha anadhippetattā, atha kho khaṇanirodho,",
  "tika-s0201t:2066_3": "so ca sābhāvikattā na paccayavekallahetuko? Saccametaṃ, taṃtaṃdvārikassa pana viññāṇassa",
  "tika-s0201t:2066_4": "dvārantaraṃ asaṅkamitvā tattha tattheva nirujjhanaṃ idhādhippetaṃ. Yesañca paccayānaṃ",
  "tika-s0201t:2066_5": "vasena dvārantarikaviññāṇena bhavitabbaṃ, tesaṃ tadabhāvato paccayavekallaggahaṇaṃ,",
  "tika-s0201t:2066_6": "tasmā paccayavekallena na sotādīni saṅkamitvā sotaviññāṇantiādi saṅkhyaṃ gacchatīti",
  "tika-s0201t:2066_7": "yojanā. Etena yaṃ viññāṇaṃ cakkhurūpādipaccayasāmaggiyā vasena cakkhuviññāṇasaṅkhyaṃ",
  "tika-s0201t:2066_8": "gacchati, tattha tattheva nirujjhati tāvakālikabhāvato, tassa pana sotasaddādipaccayābhāvato",
  "tika-s0201t:2066_9": "kuto sotaviññāṇādisamaññā, evamappavattito tassa kuto saṅkamoti dassitaṃ hoti. Viññāṇappavatteti",
  "tika-s0201t:2066_10": "viññāṇappavattiyaṃ. Dvārasaṅkantimattanti dvārantarasaṅkamanamattampi na vadāmi tattha",
  "tika-s0201t:2066_11": "tattheva bhijjanato paccayassa uppādavantato sati ca uppāde avassaṃbhāvī nirodhoti",
  "tika-s0201t:2066_12": "hutvā abhāvaṭṭhena aniccatā dīpitā hotīti.",
  "tika-s0201t:2067_0": "401. “Paṭiccasamuppannaṃ viññāṇaṃ vuttaṃ mayā, aññatra paccayā natthi viññāṇassa",
  "tika-s0201t:2067_1": "sambhavo”ti pāḷiyā anvayato ca byatirekato ca viññāṇassa saṅkhatatāva dassitāti āha",
  "tika-s0201t:2067_2": "“sappaccayabhāvaṃ dassetvā”ti. Hetupaccayehi jātaṃ nibbattaṃ “bhūta”nti idhādhippetaṃ,",
  "tika-s0201t:2067_3": "taṃ atthato pañcakkhandhā tabbinimuttassa sappaccayassa abhāvato, yañca khandhapañcakaṃ",
  "tika-s0201t:2067_4": "attano tesañca bhikkhūnaṃ, taṃ “bhūtamida”nti bhagavā avocāti āha “idaṃ khandhapañcaka”nti.",
  "tika-s0201t:2067_5": "Attano phalaṃ āharatīti āhāro, paccayo. Sambhavati etasmāti sambhavo, āhāro sambhavo",
  "tika-s0201t:2067_6": "etassāti āhārasambhavaṃ. Tenāha “paccayasambhava”nti. Tassa paccayassa nirodhāti",
  "tika-s0201t:2067_7": "yena avijjādinā paccayena khandhapañcakaṃ sambhavati, tassa paccayassa anuppādanirodhā.",
  "tika-s0201t:2067_8": "Khaṇanirodho pana kāraṇanirapekkho.",
  "tika-s0201t:2068_0": "Nossūti saṃsayajotano nipātoti āha “bhūtaṃ nu kho idaṃ, na nu kho bhūta”nti. Bhūtamidaṃ",
  "tika-s0201t:2068_1": "nossūti ca iminā khandhapañcakameva nu kho idaṃ, udāhu attattaniyanti evaṃjātiko",
  "tika-s0201t:2068_2": "saṃsayanākāro gahito. Tadāhārasambhavaṃ nossūti pana iminā sahetukaṃ nu kho idaṃ",
  "tika-s0201t:2068_3": "bhūtaṃ, udāhu ahetukanti yathā ahetukabhāvāpanno saṃsayanākāro gahito, evaṃ visamahetukabhāvāpannopi",
  "tika-s0201t:2068_4": "saṃsayanākāro gahitoti daṭṭhabbaṃ. Visamahetunopi paramatthato bhūtassa ahetukabhāvato.",
  "tika-s0201t:2068_5": "Visamahetuvādopi parehi parikappitamattatāya sabhāvaniyatiyadicchādivādehi samānayogakkhamoti.",
  "tika-s0201t:2068_6": "Nirodhadhammaṃ nossūti iminā yathā aniccaṃ nu kho idaṃ bhūtaṃ, udāhu niccanti aniccataṃ",
  "tika-s0201t:2068_7": "paṭicca saṃsayanākāro gahito, evaṃ dukkhaṃ nu kho, udāhu na dukkhaṃ, anattā nu kho,",
  "tika-s0201t:2068_8": "udāhu na anattātipi saṃsayanākāro gahitoyevāti daṭṭhabbaṃ aniccassa dukkhabhāvādiavassaṃbhāvato,",
  "tika-s0201t:2068_9": "nicce ca tadubhayābhāvato. Yāthāvasarasalakkhaṇatoti aviparītasarasato salakkhaṇato",
  "tika-s0201t:2068_10": "ca, kiccato ceva sabhāvato cāti attho. Vipassanāya adhiṭṭhānabhūtāpi paññā vipassanā",
  "tika-s0201t:2068_11": "evāti vuttaṃ “vipassanāpaññāyā”ti. Sarasatoti ca sabhāvato. Salakkhaṇatoti sāmaññalakkhaṇato.",
  "tika-s0201t:2068_12": "Tenāha “vipassanāpaññāya sammā passantassā”ti. Vuttanayenevāti “yāthāvasarasalakkhaṇato”ti",
  "tika-s0201t:2068_13": "vuttanayeneva. Ye yeti tassaṃ parisāyaṃ ye ye bhikkhū. Sallakkhesunti sammadeva upadhāresuṃ.",
  "tika-s0201t:2069_0": "Tehīti tehi bhikkhūhi. Tatthāti tissaṃ vipassanāpaññāyaṃ. Nittaṇhabhāvanti taṇhābhāvaṃ",
  "tika-s0201t:2069_1": "“etaṃ mama”nti taṇhāggāhassa pahīnataṃ. Etenapi bhagavā “ahaṃ, bhikkhave, dhammesupi",
  "tika-s0201t:2069_2": "taṇhāpahānameva vaṇṇemi, sāti pana moghapuriso attabhāvepi taṇhāsaṃvaddhaniṃ viparītadiṭṭhiṃ",
  "tika-s0201t:2069_3": "paggayha tiṭṭhatī”ti sātiṃ niggaṇhāti. Sabhāvadassanenāti dhammānaṃ aviparītasabhāvadassanena.",
  "tika-s0201t:2069_4": "Paccayadassanenāti kāraṇadassanena anavasesato hetuno paccayassa ca dassanena. Allīyethāti",
  "tika-s0201t:2069_5": "taṇhādiṭṭhivasena nissayetha. Tenāha “taṇhādiṭṭhīhī”ti. Kelāyethāti pariharaṇakeḷiyā",
  "tika-s0201t:2069_6": "parihareyyātha. Tenāha “kīḷamānā vihareyyāthā”ti. Dhanaṃ viya icchantāti dhanaṃ viya",
  "tika-s0201t:2069_7": "drabyaṃ viya icchaṃ taṇhaṃ janentā. Tenāha “gedhaṃ āpajjeyyāthā”ti. Mamattaṃ uppādeyyāthāti",
  "tika-s0201t:2069_8": "“mamamida”nti taṇhādiṭṭhivasena abhinivesaṃ janeyyātha. Nikantivasenapi gahaṇatthāya",
  "tika-s0201t:2069_9": "no desito, tassa vā saṇhasukhumassa vipassanādhammassa gahaṇaṃ nāma nikantiyā eva",
  "tika-s0201t:2069_10": "siyā, na oḷārikataṇhāyāti vuttaṃ “nikantivasenā”ti.",
  "tika-s0201t:2070_0": "402. Paṭicca etasmā phalaṃ etīti paccayo, sabbo kāraṇavisesoti āha “khandhānaṃ paccayaṃ",
  "tika-s0201t:2070_1": "dassento”ti. Yāva avijjā hi sabbo nesaṃ kāraṇaviseso idha dassito. Puna ādito paṭṭhāya",
  "tika-s0201t:2070_2": "yāva pariyosānā, antato paṭṭhāya yāva ādīti anulomato paṭilomato ca vaṭṭavivaṭṭadassanavasena",
  "tika-s0201t:2070_3": "nānānayehi paṭiccasamuppādo dassito, niccaggāhassa nimittabhūto kilesopi idha natthīti",
  "tika-s0201t:2070_4": "dīpeti. Tampi vuttatthamevāti tampi “ime ca, bhikkhave, cattāro āhārā”tiādi yāva",
  "tika-s0201t:2070_5": "“taṇhāpabhavā”ti pāḷipadaṃ, tāva vuttatthameva sammādiṭṭhisuttavaṇṇanāyaṃ. Sesaṃ",
  "tika-s0201t:2070_6": "paṭiccasamuppādakathābhāvato visuddhimagge vitthāritāvāti imināva saṅgahitaṃ.",
  "tika-s0201t:2071": "404. Imasmiṃ sati idaṃ hotītiādīsu yaṃ vattabbaṃ, taṃ paramatthadīpaniyaṃ udānaṭṭhakathāyaṃ vuttanayeneva veditabbaṃ.",
  "tika-s0201t:2072_0": "407. Paṭidhāvanāti paṭisaraṇaṃ, pubbe attano āgataṃ atītaṃ addhānaṃ uddissa taṇhādiṭṭhivasena",
  "tika-s0201t:2072_1": "paṭigamananti attho. Nanu vicikicchāvasena pāḷiyaṃ paṭidhāvanā āgatāti? Saccaṃ āgatā,",
  "tika-s0201t:2072_2": "sā pana taṇhādiṭṭhihetukāti “taṇhādiṭṭhivasenā”ti vuttaṃ. Tatthāti tasmiṃ yathādhigate ñāṇadassane.",
  "tika-s0201t:2073_0": "Niccalabhāvanti suppatiṭṭhitabhāvaṃ, titthiyavādavātehi akampiyabhāvañca. Garūti",
  "tika-s0201t:2073_1": "garuguṇayutto. Bhāriko pāsāṇacchattasadiso. Akāmā anuvattitabboti saddhāmattakeneva",
  "tika-s0201t:2073_2": "anuvattanamāha, na aveccappasādena. Kiccanti satthukiccaṃ. Brāhmaṇānanti jātimantabrāhmaṇānaṃ.",
  "tika-s0201t:2073_3": "Vatasamādānānīti magavatādivatasamādānāni. Diṭṭhikutūhalānīti taṃtaṃdiṭṭhiggāhavasena",
  "tika-s0201t:2073_4": "“idaṃ saccaṃ, idaṃ sacca”ntiādinā gahetabbakutūhalāni. Evaṃ nissaṭṭhānīti yathā mayā",
  "tika-s0201t:2073_5": "tumhākaṃ ovādo dinno, evaṃ nissaṭṭhāni vatādīni taṃ atikkamitvā kiṃ gaṇheyyātha.",
  "tika-s0201t:2073_6": "Sayaṃ ñāṇena ñātanti paraneyyataṃ muñcitvā attano eva ñāṇena yāthāvato ñātaṃ. Evaṃbhūtañca",
  "tika-s0201t:2073_7": "sayaṃ paccakkhato diṭṭhaṃ nāma hotīti āha “sayaṃ paññācakkhunā diṭṭha”nti. Sayaṃ",
  "tika-s0201t:2073_8": "vibhāvitanti tehi bhikkhūhi tassa atthassa paccattaṃ vibhūtabhāvaṃ āpāditaṃ. Upanītāti",
  "tika-s0201t:2073_9": "upakkamena dhammadesanānusārena nītā. Mayāti kattari karaṇavacanaṃ. Dhammenāti kāraṇena.",
  "tika-s0201t:2073_10": "Etaṃ vacananti etaṃ “sandiṭṭhiko”tiādivacanaṃ.",
  "tika-s0201t:2074_0": "408. Taṃ sammohaṭṭhānaṃ assa lokassa. Samodhānenāti samāgamena. Gabbhati attabhāvabhāvena",
  "tika-s0201t:2074_1": "vattatīti gabbho, kalalādiavattho dhammapabandho, tannissitattā pana sattasantāno",
  "tika-s0201t:2074_2": "“gabbho”ti vutto yathā “mañcā ukkuṭṭhiṃ karontī”ti. Tannissayabhāvato mātukucchi",
  "tika-s0201t:2074_3": "“gabbho”ti veditabbo, gabbho viyāti vā. Yathā hi nivāsaṭṭhānatāya sattānaṃ ovarako",
  "tika-s0201t:2074_4": "“gabbho”ti vuccati, evaṃ gabbhaseyyakānaṃ yāva abhijāti nivāsaṭṭhānatāya mātukucchi “gabbho”ti vuttoti.",
  "tika-s0201t:2075_0": "Yamekarattinti yassaṃ ekarattiyaṃ. Bhummatthe hi idaṃ upayogavacanaṃ, accantasaṃyoge",
  "tika-s0201t:2075_1": "vā. Paṭhamanti sabbapaṭhamaṃ paṭisandhikkhaṇe. Gabbheti mātukucchiyaṃ. Māṇavoti satto.",
  "tika-s0201t:2075_2": "Yebhuyyena sattā rattiyaṃ paṭisandhiṃ gaṇhantīti rattiggahaṇaṃ. Abbhuṭṭhitovāti uṭṭhitaabbho",
  "tika-s0201t:2075_3": "viya, abhimukhabhāvena vā uṭṭhito eva maraṇassāti adhippāyo. So yātīti so māṇavo",
  "tika-s0201t:2075_4": "yāti paṭhamakkhaṇato paṭṭhāya gacchateva. Sa gacchaṃ na nivattatīti so evaṃ gacchanto",
  "tika-s0201t:2075_5": "khaṇamattampi na nivattati, aññadatthu maraṇameva upagacchatīti gāthāya attho.",
  "tika-s0201t:2076_0": "Utusamayaṃ sandhāya vuttaṃ, na lokasamaññātarajassa lagganadivasamattaṃ. Idāni vuttamevatthaṃ",
  "tika-s0201t:2076_1": "pākaṭataraṃ kātuṃ “mātugāmassa kira yasmi”ntiādi vuttaṃ. Tatthāti tasmiṃ gabbhāsaye.",
  "tika-s0201t:2076_2": "Saṇṭhahitvāti nibbattitvā. Bhijjitvāti aggahitagabbhā eva bhinnā hutvā. Ayañhi tassā",
  "tika-s0201t:2076_3": "sabhāvo. Vatthu suddhaṃ hotīti paggharitalohitattā anāmayattā ca gabbhāsayo suddho",
  "tika-s0201t:2076_4": "hoti. Suddhavatthuttā tato paraṃ katipayadivasāni khettameva hoti gabbhasaṇṭhahanassa",
  "tika-s0201t:2076_5": "parittassa lohitalesassa vijjamānattā. Sambhavassa pana kathaṃ sabbhāvoti āha “tasmiṃ",
  "tika-s0201t:2076_6": "samaye”tiādi. Itthisantānepi sukkadhātu labbhateva. Tenāha “aṅgaparāmasanenapi dārako",
  "tika-s0201t:2076_7": "nibbattatiyevā”ti. Yathā pārikāya nābhiparāmasanena sāmassa bodhisattassa, diṭṭhamaṅgalikāya",
  "tika-s0201t:2076_8": "nābhiparāmasanena maṇḍabyassa nibbatti. Gandhabboti gandhanato uppajjanagatiyā nimittupaṭṭhāpanena",
  "tika-s0201t:2076_9": "sūcanato gandhoti laddhanāmena bhavagāmikammunā abbati pavattatīti gandhabbo, tattha",
  "tika-s0201t:2076_10": "uppajjanakasatto. Tenāha “tatrūpagasatto”ti. Kammayantayantitoti tatrūpapattiāvahena",
  "tika-s0201t:2076_11": "kammasaṅkhātena pellanakayantena tathattāya pellito upanīto. Mahantena jīvitasaṃsayenāti",
  "tika-s0201t:2076_12": "vijāyanaparikkilesena “jīvissāmi kho, na nu kho jīvissāmi ahaṃ vā, putto vā me”ti",
  "tika-s0201t:2076_13": "evaṃ pavattena jīvitasaṃsayena vipulena garutarena saṃsayena. Taṃ ṭhānanti thanappadesamāha.",
  "tika-s0201t:2076_14": "Kīḷanti tenāti kīḷanaṃ, kīḷanameva kīḷanakaṃ.",
  "tika-s0201t:2077_0": "409. Sārajjatīti sārattacitto hoti. Byāpajjatīti byāpannacitto hoti. Kāye kesādidvattiṃsāsucisamudāye",
  "tika-s0201t:2077_1": "taṃsabhāvārammaṇā sati kāyasati. Anupaṭṭhapetvāti anuppādetvā, yathāsabhāvato kāyaṃ",
  "tika-s0201t:2077_2": "anupadhāretvāti attho. Parittacetasoti kilesehi parito khaṇḍitacitto. Tenāha “akusalacitto”ti.",
  "tika-s0201t:2077_3": "Ete akusaladhammā. Nirujjhantīti nirodhaṃ pattā honti. Taṇhāvasena abhinandatīti",
  "tika-s0201t:2077_4": "sappītikataṇhāvasena abhimukhaṃ hutvā nandati. Abhivadatīti taṇhāvasena taṃ taṃ ārammaṇaṃ",
  "tika-s0201t:2077_5": "abhinivissa vadati. Ajjhosāyāti anaññasādhāraṇaṃ viya ārammaṇaṃ taṇhāvasena anupavisitvā.",
  "tika-s0201t:2077_6": "Tenāha “gilitvā pariniṭṭhapetvā”ti. Dukkhaṃ kathaṃ abhinandatīti ettha dukkhahetukaṃ",
  "tika-s0201t:2077_7": "abhinandanto dukkhaṃ abhinandati nāmāti daṭṭhabbaṃ. Aṭṭhakathāyaṃ pana yāvatā yassa",
  "tika-s0201t:2077_8": "dukkhe diṭṭhitaṇhā abhinandanā appahīnā, tāvatāyaṃ dukkhaṃ abhinandati nāmāti dassetuṃ",
  "tika-s0201t:2077_9": "“ahaṃ dukkhito mama dukkhanti gaṇhanto abhinandati nāmā”ti vuttaṃ. Tena gāhadvayahetukā",
  "tika-s0201t:2077_10": "tattha abhinandanāti dasseti. Puna ekavāranti punapi ekavāraṃ. Phalahetusandhihetuphalasandhivasena",
  "tika-s0201t:2077_11": "dvisandhī. “Gabbhassāvakkanti hotī”tiādinā atthato sarūpato ca etarahi phalasaṅkhepassa.",
  "tika-s0201t:2077_12": "Sarūpeneva ca itaradvayassa desitattā āha “tisaṅkhepa”nti.",
  "tika-s0201t:2078_0": "410-414. Samathayānikassa bhikkhuno vedanāmukhena saṅkhepeneva yāva arahattā kammaṭṭhānaṃ",
  "tika-s0201t:2078_1": "idha kathitanti āha “saṃkhittena taṇhāsaṅkhayavimuttiṃ dhārethā”ti. “Imaṃ taṇhāsaṅkhayavimutti”nti",
  "tika-s0201t:2078_2": "ca bhagavā yathādesitaṃ desanaṃ avocāti vuttaṃ “imaṃ…pe… vimuttidesana”nti. Yadi",
  "tika-s0201t:2078_3": "evaṃ kathaṃ desanā vimuttīti āha “desanā hi…pe… vimuttīti vuttā”ti. Yassā taṇhāya",
  "tika-s0201t:2078_4": "vasena sāti bhikkhu sassataggāhamahāsaṅghāṭapaṭimukko, sā sabbabuddhānaṃ desanā hatthāvalambamānepi",
  "tika-s0201t:2078_5": "durugghāṭiyā jātāti āha “mahātaṇhājālataṇhāsaṅghāṭapaṭimukka”nti. Mahātaṇhājāleti",
  "tika-s0201t:2078_6": "mahante taṇhājaṭe. Taṇhāsaṅghāṭeti taṇhāya saṅghāṭe. Tathābhūto ca tassa abbhantare",
  "tika-s0201t:2078_7": "kato nāma hotīti āha “anupaviṭṭho antogadho”ti. Sesaṃ suviññeyyameva.",
  "tika-s0201t:2079": "Mahātaṇhāsaṅkhayasuttavaṇṇanāya līnatthappakāsanā samattā.",
  "tika-s0201t:2080": "9. Mahāassapurasuttavaṇṇanā",
  "tika-s0201t:2081_0": "415. Jānapadinoti janapadavanto, janapadassa vā issarā rājakumārā gottavasena aṅgā",
  "tika-s0201t:2081_1": "nāma. Tesaṃ nivāso yadi eko janapado, kathaṃ bahuvacananti āha “ruḷhīsaddenā”ti.",
  "tika-s0201t:2081_2": "Akkharacintakā hi īdisesu ṭhānesu yutte viya saliṅgavacanāni (pāṇini 1.2.51) icchanti.",
  "tika-s0201t:2081_3": "Ayamettha ruḷhī yathā “kurūsu viharati, mallesu viharatī”ti ca. Tabbisesane pana",
  "tika-s0201t:2081_4": "janapadasadde jātisadde ekavacanameva. Tenāha “aṅgesu janapade”ti. Assā vuccanti",
  "tika-s0201t:2081_5": "pāsāṇāni, tāni sundarāni tattha santīti “assapura”nti so nigamo vuttoti kecī. Apare",
  "tika-s0201t:2081_6": "pana ājānīyo asso rañño tattha gahaṇaṃ upagatoti “assapura”nti vuttoti vadanti. Kiṃ",
  "tika-s0201t:2081_7": "tehi, nāmametaṃ tassa nigamassa. Yasmā pana tattha bhagavato nibaddhavasanaṭṭhānaṃ",
  "tika-s0201t:2081_8": "kiñci nāhosi, tasmā “taṃ gocaragāmaṃ katvā viharati”cceva vuttaṃ. Tathā hi pāḷiyaṃ",
  "tika-s0201t:2081_9": "“assapuraṃ nāma aṅgānaṃ nigamo”ti gocaragāmakittanameva kataṃ.",
  "tika-s0201t:2082_0": "Evarūpena sīlenātiādīsu sīlaggahaṇena vārittasīlamāha. Tena sammāvācākammantājīve",
  "tika-s0201t:2082_1": "dasseti. Ācāraggahaṇena cārittasīlaṃ. Tena parisuddhaṃ kāyavacīsamācāraṃ. Paṭipattiggahaṇena",
  "tika-s0201t:2082_2": "samathavipassanāmaggaphalasaṅgahaṃ sammāpaṭipattiṃ. Lajjinoti iminā yathāvuttasīlācāramūlakāraṇaṃ.",
  "tika-s0201t:2082_3": "Pesalāti iminā pārisuddhiṃ. Uḷāraguṇāti iminā paṭipattiyā pāripūriṃ. Bhikkhusaṅghasseva",
  "tika-s0201t:2082_4": "vaṇṇaṃ kathentīti idaṃ tesaṃ upāsakānaṃ yebhuyyena bhikkhūnaṃ guṇakittanapasutatāya",
  "tika-s0201t:2082_5": "vuttaṃ. Te pana saddhammepi sammāsambuddhepi abhippasannā eva. Tenāha “buddhamāmakā",
  "tika-s0201t:2082_6": "dhammamāmakā”ti. Vatthuttaye hi ekasmiṃ abhippasannā itaradvaye abhippasannā eva",
  "tika-s0201t:2082_7": "tadavinābhāvato. Piṇḍapātāpacāyaneti lakkhaṇavacanametaṃ yathā “kākehi sappi rakkhitabba”nti,",
  "tika-s0201t:2082_8": "tasmā paccayapaṭipūjaneti vuttaṃ hoti. Paccayadāyakānañhi kārassa attano sammāpaṭipattiyā",
  "tika-s0201t:2082_9": "mahapphalabhāvassa karaṇaṃ idha “piṇḍapātāpacāyana”nti adhippetaṃ.",
  "tika-s0201t:2083_0": "Samaṇakaraṇāti samaṇabhāvakarā, samaṇabhāvassa kārakāti attho. Te pana ekantato attano",
  "tika-s0201t:2083_1": "santāne uppāditā vaḍḍhitā ca hontīti āha “samādāya paripūritā”ti. Samaṇaggahaṇañcettha",
  "tika-s0201t:2083_2": "samaṇavasena, na sāmaññamattenāti āha “samitapāpasamaṇa”nti. Brāhmaṇakaraṇāti etthāpi",
  "tika-s0201t:2083_3": "vuttanayenevattho veditabbo. Byañjanato eva cāyaṃ bhedo, yadidaṃ samaṇabrāhmaṇāti,",
  "tika-s0201t:2083_4": "na atthato. Samaṇena kattabbadhammāti samaṇadhamme ṭhitena sampādetabbadhammā. Yo",
  "tika-s0201t:2083_5": "hi heṭṭhimasikkhāsaṅkhātasamaṇabhāve suppatiṭṭhito, tena ye uparisikkhāsaṅkhātasamaṇabhāvā",
  "tika-s0201t:2083_6": "sampādetabbā, tesaṃ vaseneva vuttasamaṇena kattabbadhammā vuttāti. Tathā hi tesaṃ",
  "tika-s0201t:2083_7": "samaṇabhāvāvahataṃ sandhāyāha “tepi ca samaṇakaraṇā hontiyevā”ti. Idha panāti mahāassapure.",
  "tika-s0201t:2083_8": "Hirottappādivasena desanā vitthāritāti hirottappa-parisuddhakāyavacīmanosamācārājīvaindriyasaṃvara-bhojanemattaññuta-",
  "tika-s0201t:2083_9": "jāgariyānuyogasatisampajañña-jhānavijjāvasena samaṇakaraṇadhammadesanā vitthārato",
  "tika-s0201t:2083_10": "desitā, na tikanipāte viya saṅkhepato. Phalaggahaṇeneva vipākaphalaṃ gahitaṃ, taṃ",
  "tika-s0201t:2083_11": "pana ukkaṭṭhaniddesena catubbidhaṃ sāmaññaphalaṃ daṭṭhabbaṃ. Ānisaṃsaggahaṇena piyamanāpatādiudrayo.",
  "tika-s0201t:2083_12": "Tasseva atthoti tasseva avañcāpadasseva atthaniddeso. “Yassā hī”tiādinā byatirekavasena",
  "tika-s0201t:2083_13": "atthaṃ vadati. Ettakena ṭhānenāti ettakena pāḷipadesena. Hirottappādīnaṃ upari pāḷiyaṃ",
  "tika-s0201t:2083_14": "vuccamānānaṃ samaṇakaraṇadhammānaṃ. Vaṇṇaṃ kathesīti guṇaṃ ānisaṃsaṃ abhāsi. Satipaṭṭhāne",
  "tika-s0201t:2083_15": "vuttanayenāti “apica vaṇṇabhaṇanameta”ntiādinā satipaṭṭhānavaṇṇanāyaṃ vuttanayena.",
  "tika-s0201t:2084_0": "416. Yaṃ hirīyatīti yena dhammena hetubhūtena vā jigucchati. Karaṇe hetaṃ paccattavacanaṃ.",
  "tika-s0201t:2084_1": "Yanti vā liṅgavipallāsena vutto, dhammoti attho. Hirīyitabbenāti upayogatthe karaṇavacanaṃ,",
  "tika-s0201t:2084_2": "hirīyitabbayuttakaṃ kāyaduccaritādinti attho. Ottappitabbenāti etthāpi eseva nayo.",
  "tika-s0201t:2084_3": "Ajjhattaṃ niyakajjhattaṃ jātiādi samuṭṭhānaṃ etissāti ajjhattasamuṭṭhānā hirī, bahiddhā",
  "tika-s0201t:2084_4": "attato bahibhūto parasatto samuṭṭhānaṃ etissāti bahiddhāsamuṭṭhānaṃ ottappaṃ. Attādhipatito",
  "tika-s0201t:2084_5": "āgatā attādhipateyyā, attānaṃ adhipatiṃ katvā pavattā. Lajjāsabhāvasaṇṭhitāti pāpajigucchanasabhāvaṭṭhāyinī.",
  "tika-s0201t:2084_6": "Sappatissavalakkhaṇattā garunā kismiñci vutte gāravavasena patissavanaṃ patissavo,",
  "tika-s0201t:2084_7": "saha patissavenāti sappatissavaṃ, patissavabhūtaṃ taṃsabhāvañca yaṃ kiñci gāravaṃ.",
  "tika-s0201t:2084_8": "Jātiādimahattatāpaccavekkhaṇena uppajjamānā ca hirī tattha gāravavasena pavattatīti",
  "tika-s0201t:2084_9": "sappatissavalakkhaṇāti vuccati. Bhayasabhāvasaṇṭhitanti pāpato bhāyanasabhāvaṭṭhāyī,",
  "tika-s0201t:2084_10": "vajjabhīrukabhayadassāvilakkhaṇattā vajjaṃ bhāyati taṃ bhayato passatīti vajjabhīrukabhayadassāvī,",
  "tika-s0201t:2084_11": "evaṃsabhāvaṃ ottappaṃ. Ajjhattasamuṭṭhānāditā ca hirottappānaṃ tattha tattha pākaṭabhāveneva",
  "tika-s0201t:2084_12": "vuccati, na paresaṃ kadāci aññamaññavippayogā. Na hi lajjanaṃ nibbhayaṃ, pāpabhayaṃ",
  "tika-s0201t:2084_13": "vā alajjanaṃ hotīti. Ayamettha saṅkhepo, vitthāro pana aṭṭhasāliniyaṃ vuttanayeneva",
  "tika-s0201t:2084_14": "veditabbo. Lokamariyādassa pālanato lokapāladhammā nāma. Sukkāti odātā pabhassarabhāvakārakā,",
  "tika-s0201t:2084_15": "sukkābhijātihetutāya vā sukkā. Sambhedanti ācāramariyādāsaṅkaraṃ. Devabhāvāvahā dhammāti devadhammā.",
  "tika-s0201t:2085": "Sukkadhammasamāhitāti yathāvuttasukkadhammasamaṅgino. Santoti vūpasantadosā. Sappurisāti santajanā. Saparahitasādhakā hi sādhavo.",
  "tika-s0201t:2086_0": "Avayavavinimuttassa samudāyassa abhāvato, avayavena ca samudāyassa apadisitabbato",
  "tika-s0201t:2086_1": "ovādūpasampadāvahaovādekadeso ovādūpasampadāti. Idhāti imasmiṃ assapure. Ete hirottappadhammā.",
  "tika-s0201t:2086_2": "Samaṇadhammā nāmāti dassitā mūlabhūtasamaṇabhāvakarā dhammāti katvā. Tathā hi tesaṃ ādito gahaṇaṃ.",
  "tika-s0201t:2087_0": "Yassa adhigamena nippariyāyato samaṇā nāma honti, so ariyamaggo “samaṇassa kammaṃ",
  "tika-s0201t:2087_1": "paṭipadā”ti katvā sāmaññaṃ, tassa pana phalabhāvato, ārammaṇakaraṇavasena araṇīyato",
  "tika-s0201t:2087_2": "phalanibbānāni sāmaññattho. Rāgaṃ khepetīti rāgakkhayo, ariyamaggo. Rāgo khīyati",
  "tika-s0201t:2087_3": "etthāti rāgakkhayo, nibbānaṃ. Phalaṃ pana kāraṇūpacārena rāgakkhayo daṭṭhabbo. Dosakkhayo",
  "tika-s0201t:2087_4": "mohakkhayoti etthāpi eseva nayo. Sāmaññabhūto attho sāmaññattho, maggo, sāmaññassa",
  "tika-s0201t:2087_5": "atthoti sāmaññattho, phalanti āha “maggampi phalampi ekato katvā sāmaññattho kathito”ti.",
  "tika-s0201t:2087_6": "Tayidaṃ ukkaṭṭhaniddesena vuttaṃ. Sīlādipubbabhāgapaṭipadāpi hi idha “sāmaññattho”ti",
  "tika-s0201t:2087_7": "gahitā. Tenevāha “sati uttarikaraṇīye”ti. Paṭivedayāmīti punappunaṃ ñāpemi.",
  "tika-s0201t:2088_0": "417. Kammapathavasenevāti akusalakammapathabhāveneva, tato tādisampi akusalakammaṃ",
  "tika-s0201t:2088_1": "bhikkhussa kātuṃ na yuttanti duṭṭhullabhāveneva tato oramatīti adhippāyo. Sikkhāpadabaddhenāti",
  "tika-s0201t:2088_2": "sikkhāpadapaññāpanena. Pānīyaghaṭe vā patte vā kākānaṃ hatthaṃ vā daṇḍaṃ vā leḍḍuṃ",
  "tika-s0201t:2088_3": "vāti sabbamidaṃ nidassanamattaṃ daṭṭhabbaṃ. Yattha katthaci hi ṭhitānaṃ aññesampi",
  "tika-s0201t:2088_4": "pāṇīnaṃ uṭṭhāpanādi sabbaṃ aniṭṭhakaraṇaṃ idha aparisuddhakāyasamācārabhāveneva saṅgahitanti.",
  "tika-s0201t:2088_5": "Uttānoti uddhamuddhaṃ tanotīti uttāno. Evaṃbhūto ca kenaci anuppādabhūmiyaṃ sañjātasālakalyāṇīkhandho",
  "tika-s0201t:2088_6": "viya uparūpari uggatuggato pākaṭo ca hotīti āha “uggato pākaṭo”ti. Anāvaṭoti anivuto.",
  "tika-s0201t:2088_7": "Tenāha “asañchanno”ti, nacchādetabboti attho. Ekasadiso visuddhabhāvena. Antarantare",
  "tika-s0201t:2088_8": "chiddarahito pubbenāparaṃ sammāpaṭipattiyā sandhānena. Saṃvuto kāyikassa saṃvarassa",
  "tika-s0201t:2088_9": "anupakkilesato. Tenāha “kilesānaṃ dvāraṃ pidahanenā”ti.",
  "tika-s0201t:2089_0": "418. Ettha yathā lahukataraṃ kākuṭṭhāpanādikāyakammaṃ kāyasamācārassa aparisuddhabhāvāvahaṃ",
  "tika-s0201t:2089_1": "sallekhavikopanato, micchāvitakkanamattañca manosamācārassa, evaṃ yaṃ kiñci aniyyānakathākathanamattaṃ",
  "tika-s0201t:2089_2": "vacīsamācārassa aparisuddhabhāvāvahaṃ sallekhavikopanato, na hasādhippāyena musākathananti",
  "tika-s0201t:2089_3": "daṭṭhabbaṃ. Hasādhippāyena hi musākathanaṃ sikkhāpadabaddheneva paṭikkhittanti.",
  "tika-s0201t:2090_0": "420. Ājīvopi ekacco kammapathavasena vārito labbhati. So pana atioḷāriko kāyavacīsamācāravāresu",
  "tika-s0201t:2090_1": "vuttanayo evāti na gahitoti daṭṭhabbaṃ. Ye pana “tādiso bhikkhūnaṃ ayogyato na gahito”ti",
  "tika-s0201t:2090_2": "vadanti, taṃ micchā tathā sati kāyavacīsamācāravārepi tassa aggahetabbabhāvāpattito.",
  "tika-s0201t:2090_3": "“Khādatha pivathā”ti pucchā attano khāditukāmatādīpanena, pariyāyakathābhāvato panesā",
  "tika-s0201t:2090_4": "sallekhavikopanā jātā.",
  "tika-s0201t:2091_0": "422. Anesanaṃ pahāya dhammena samena paccaye pariyesanto pariyesanamattaññū nāma.",
  "tika-s0201t:2091_1": "Dāyakassa deyyadhammassa attano ca pamāṇaññutāpaṭiggaṇhanto paṭiggahaṇamattaññū nāma.",
  "tika-s0201t:2091_2": "Yoniso paccavekkhitvā paribhuñjanto paribhogamattaññū nāma.",
  "tika-s0201t:2092_0": "423. Ekasmiṃ koṭṭhāseti majjhimayāmasaññite ekasmiṃ koṭṭhāse. “Vāmena passena sentī”ti",
  "tika-s0201t:2092_1": "evaṃ vuttā. Dakkhiṇapassena sayāno nāma natthi dakkhiṇahatthassa sarīraggahaṇādipayogakkhamato.",
  "tika-s0201t:2092_2": "Purisavasena cetaṃ vuttaṃ.",
  "tika-s0201t:2093_0": "Tejussadattāti iminā sīhassa abhīrukabhāvaṃ dasseti. Bhīrukā hi sesamigā attano āsayaṃ",
  "tika-s0201t:2093_1": "pavisitvā santāsapubbakaṃ yathā tathā sayanti, sīho pana abhīrukabhāvato satokārī",
  "tika-s0201t:2093_2": "bhikkhu viya satiṃ upaṭṭhapetvāva sayati. Tenāha “dve purimapāde”tiādi. Seti abyāvaṭabhāvena",
  "tika-s0201t:2093_3": "pavattati etthāti seyyā, catutthajjhānameva seyyā. Kiṃ pana taṃ catutthajjhānanti?",
  "tika-s0201t:2093_4": "Ānāpānacatutthajjhānaṃ. Tattha hi ṭhatvā vipassanaṃ vaḍḍhetvā bhagavā anukkamena",
  "tika-s0201t:2093_5": "aggamaggaṃ adhigato tathāgato jātoti keci, tayidaṃ padaṭṭhānaṃ nāma na seyyā. Apare",
  "tika-s0201t:2093_6": "pana “catutthajjhānasamanantarā bhagavā parinibbāyī”ti vuttapadaṃ gahetvā “lokiyacatutthajjhānasamāpatti",
  "tika-s0201t:2093_7": "tathāgataseyyā”ti vadanti, tathā sati parinibbānakālikā tathāgataseyyāti āpajjati,",
  "tika-s0201t:2093_8": "na ca bhagavā catutthajjhānaṃ samāpajjanabahulo vihāsi, aggaphalajhānaṃ panettha",
  "tika-s0201t:2093_9": "“catutthajjhāna”nti adhippetaṃ. Tattha yathā sattānaṃ niddupagamanalakkhaṇā seyyā",
  "tika-s0201t:2093_10": "bhavaṅgacittavāravasena hoti, tañca tesaṃ paṭhamajātisamanvayaṃ yebhuyyavuttikaṃ,",
  "tika-s0201t:2093_11": "evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ",
  "tika-s0201t:2093_12": "“tathāgataseyyā”ti veditabbaṃ. Sīhaseyyāti seṭṭhaseyyāti āha “uttamaseyyā”ti.",
  "tika-s0201t:2094": "426. Vigatantānīti iṇamūlāni. Tesanti iṇamūlānaṃ. Pariyantoti avaseso.",
  "tika-s0201t:2095_0": "Pavattinivāraṇena catuiriyāpathaṃ chindanto. Ābādhatīti pīḷeti. Dukkhitoti sañjātadukkho.",
  "tika-s0201t:2095_1": "Appaṃ balaṃ balamattā. Appattho hi ayaṃ mattā-saddo “mattāsukhapariccāgā”tiādīsu",
  "tika-s0201t:2095_2": "viya, balavattho pana mattā-saddo anatthantaro. Sesanti “tassa hi bandhanā muttomhīti",
  "tika-s0201t:2095_3": "āvajjayato tadubhayaṃ hotī”tiādinā vattabbaṃ sandhāyāha. Sabbapadesūti vuttāvasiṭṭhesu",
  "tika-s0201t:2095_4": "sabbapadesu. Yenakāmaṃ yathāruci gacchatīti yenakāmaṃgamoti anunāsikalopaṃ akatvā",
  "tika-s0201t:2095_5": "niddeso. Bhujo attano yathāsukhaviniyogo isso icchitabbo etthāti bhujisso, sāmiko.",
  "tika-s0201t:2095_6": "So pana aparasantakatāya “attano santako”ti vutto. Dullabhaāpatāya kaṃ tārenti etthāti",
  "tika-s0201t:2095_7": "kantāroti āha “nirudakaṃ dīghamagga”nti.",
  "tika-s0201t:2096_0": "Vināsetīti khādanadubbiniyojanādīhi yathā iṇamūlaṃ kiñci na hoti, tathā karoti. Yamhi",
  "tika-s0201t:2096_1": "rāgavatthumhi. So puggalo. Tena rāgavatthunā, puriso ce itthiyā, itthī ce purisena.",
  "tika-s0201t:2096_2": "Iṇaṃ viya kāmacchando daṭṭhabbo pīḷāsamānato.",
  "tika-s0201t:2097": "Na vindatīti na jānāti. Upaddavethāti sukhavihārassa upaddavaṃ karotha, vibādhethāti attho. Rogo viya byāpādo daṭṭhabbo sukhabhañjanasamānato.",
  "tika-s0201t:2098_0": "Nānāvidhahetūpāyālaṅkatatāya khandhāyatanadhātupaṭiccasamuppādādidhammanītivicittatāya",
  "tika-s0201t:2098_1": "ca vicittanaye. Dhammassavaneti dhammakathāyaṃ. Kathā hi sotabbaṭṭhena “savana”nti",
  "tika-s0201t:2098_2": "vuttā. Evamettha sīlaṃ vibhattaṃ, evaṃ jhānābhiññā, evaṃ vipassanāmaggaphalānīti",
  "tika-s0201t:2098_3": "neva tassa dhammassavanassa ādimajjhapariyosānaṃ jānāti. Uṭṭhiteti niṭṭhite. Aho",
  "tika-s0201t:2098_4": "kāraṇanti tattha tattha paṭiññānurūpena nikkhittasādhanavasena gahitakāraṇaṃ. Aho",
  "tika-s0201t:2098_5": "upamāti tasseva kāraṇassa patiṭṭhāpanavasena anvayato byatirekato ca patiṭṭhaṃ udāharaṇādi.",
  "tika-s0201t:2098_6": "Bandhanāgāraṃ viya thinamiddhaṃ daṭṭhabbaṃ dukkhato niyyānassa vibandhanato.",
  "tika-s0201t:2099_0": "Yasmā kukkuccanīvaraṇaṃ uddhaccarahitaṃ natthi, yasmā vā uddhaccakukkuccaṃ samānakiccāhārapaṭipakkhaṃ,",
  "tika-s0201t:2099_1": "tasmā kukkuccassa visayaṃ dassento “vinaye apakataññunā”tiādimāha. Yathā hi uddhaccaṃ",
  "tika-s0201t:2099_2": "sattassa avūpasamakaraṃ, tathā kukkuccampi. Yathāpi uddhaccassa ñātivitakkādi āhāro,",
  "tika-s0201t:2099_3": "tathā kukkuccassapi. Yathā ca uddhaccassa samatho paṭipakkho, tathā kukkuccassapīti.",
  "tika-s0201t:2099_4": "Dāsabyaṃ viya uddhaccakukkuccaṃ daṭṭhabbaṃ aseribhāvāpādanato.",
  "tika-s0201t:2100_0": "Soḷasavatthukā vicikicchā aṭṭhavatthukaṃ vicikicchaṃ anupaviṭṭhāti āha “aṭṭhasu ṭhānesu",
  "tika-s0201t:2100_1": "vicikicchā”ti. Vicikicchantoti saṃsayanto. Adhimuccitvāti pattiyāyetvā. Gaṇhitunti",
  "tika-s0201t:2100_2": "saddheyyavatthuṃ pariggahetuṃ. Abhimukhaṃ sappanaṃ āsappanaṃ, parito sappanaṃ parisappanaṃ.",
  "tika-s0201t:2100_3": "Padadvayenapi cittassa anicchanākārameva vadati. Khemantagāmimaggaṃ na pariyogāhati",
  "tika-s0201t:2100_4": "etenāti apariyogāhanaṃ, ussaṅkitaparisaṅkitabhāvena chambhitaṃ hoti cittaṃ yassa",
  "tika-s0201t:2100_5": "dhammassa vasena, so dhammo chambhitattanti vicikicchanākāramāha. Tenāha “cittassa",
  "tika-s0201t:2100_6": "uppādayamānā”ti. Kantāraddhānamaggo viyāti sāsaṅkakantāraddhānamaggo viya daṭṭhabbā",
  "tika-s0201t:2100_7": "appaṭipattihetubhāvato.",
  "tika-s0201t:2101_0": "Natthi ettha iṇanti aṇaṇo, tassa bhāvo āṇaṇyaṃ, kassaci iṇassa adhāraṇaṃ. Samiddhakammantoti",
  "tika-s0201t:2101_1": "nipphannajīvikappayogo. Paribundhati uparodhetīti ra-kārassa la-kāraṃ katvā palibodho,",
  "tika-s0201t:2101_2": "aserivihāro, tassa mūlaṃ kāraṇanti palibodhamūlaṃ. Cha dhamme bhāvetvāti asubhanimittaggāhādike",
  "tika-s0201t:2101_3": "cha dhamme uppādetvā vaḍḍhetvā. Cha dhamme bhāvetvāti ca mettānimittaggāhādayo ca",
  "tika-s0201t:2101_4": "tattha tattha cha dhammāti vuttāti veditabbo. Pajahatīti vikkhambhanavasena pajahati.",
  "tika-s0201t:2101_5": "Tenāha “ācārapaṇṇattiādīni sikkhāpiyamāno”tiādi. Paravatthumhīti visabhāgavatthusmiṃ,",
  "tika-s0201t:2101_6": "paravisaye vā. Paravisayā hete bhikkhuno, yadidaṃ pañca kāmaguṇā. Āṇaṇyamiva kāmacchandappahānaṃ",
  "tika-s0201t:2101_7": "āha piyavatthuabhāvāvahato.",
  "tika-s0201t:2102": "Ācāravipattipaṭibāhakāni sikkhāpadāni ācārapaṇṇattiādīni. Ārogyamiva byāpādappahānaṃ āha kāyacittānaṃ phāsubhāvāvahato.",
  "tika-s0201t:2103": "Bandhanā mokkhamiva thinamiddhappahānaṃ āha cittassa niggahitabhāvāvahato.",
  "tika-s0201t:2104": "Bhujissaṃ viya uddhaccakukkuccappahānaṃ āha cittassa seribhāvāvahato.",
  "tika-s0201t:2105": "Tiṇaṃ viyāti tiṇamiva katvā. Agaṇetvāti acintetvā. Khemantabhūmiṃ viya vicikicchāpahānaṃ āha anussaṅkitāparisaṅkitabhāvena sammāpaṭipattihetubhāvato.",
  "tika-s0201t:2106_0": "427. Kirīyati gabbhāsaye khipīyatīti karo, sambhavo, karato jātoti karajo, mātāpettikasambhavoti",
  "tika-s0201t:2106_1": "attho. Mātuyā hi sarīrasaṇṭhāpanavasena karato jātoti karajoti apare. Ubhayathāpi",
  "tika-s0201t:2106_2": "karajakāyanti catusantatirūpamāha. Temetīti tintaṃ karoti. Ko panettha tintabhāvoti",
  "tika-s0201t:2106_3": "āha “snehetī”ti, pītisnehena pīṇanaṃ karotīti attho. Tenāha “sabbattha pavattapītisukhaṃ",
  "tika-s0201t:2106_4": "karotī”ti. Pītisamuṭṭhānapaṇītarūpehi sakalassa karajakāyassa pariphuṭatāya cettha",
  "tika-s0201t:2106_5": "taṃsamuṭṭhāpakapītisukhānaṃ sabbattha pavatti jotitā. Parisandetītiādīsupi eseva",
  "tika-s0201t:2106_6": "nayo. Tatthāpi hi “samantato sandeti temeti sneheti, sabbattha pavattapītisukhaṃ",
  "tika-s0201t:2106_7": "karotī”tiādinā yathārahaṃ attho veditabbo. Paripūretīti vāyunā bhastaṃ viya imaṃ",
  "tika-s0201t:2106_8": "karajakāyaṃ pītisukhena pūreti. Samantato phusatīti imaṃ karajakāyaṃ pītisukhena",
  "tika-s0201t:2106_9": "phusati. Sabbāvatoti a-kārassa ā-kāro kato, sabbāvayavavatoti atthoti āha “sabbakoṭṭhāsavato”ti,",
  "tika-s0201t:2106_10": "maṃsādisabbābhāgavatoti attho. Aphuṭaṃ nāma na hoti pītisukhasamuṭṭhānehi rūpehi",
  "tika-s0201t:2106_11": "sabbatthakameva byāpitattā. Kātuñceva yojetuñca cheko sannetuṃ paṭibaloti yojanā.",
  "tika-s0201t:2106_12": "Nhānīyacuṇṇānaṃ parimaddanavasena piṇḍaṃ karontena hatthena bhājanaṃ nippīḷetabbaṃ",
  "tika-s0201t:2106_13": "hotīti āha “sannentassa bhijjatī”ti. Anugatāti anupaviṭṭhā. Parigatāti parito samantato",
  "tika-s0201t:2106_14": "tintā. Tintabhāveneva samaṃ antaraṃ bāhirañca etissāti santarabāhirā. Sabbatthakamevāti",
  "tika-s0201t:2106_15": "sabbattheva. Na ca pagghariṇī pamāṇayuttasseva udakassa sittattā. Ettha ca nhānīyapiṇḍaṃ",
  "tika-s0201t:2106_16": "viya karajakāyo, taṃ temetvā sampiṇḍitapamāṇayuttaudakaṃ viya paṭhamajjhānasukhaṃ daṭṭhabbaṃ.",
  "tika-s0201t:2107_0": "428. Heṭṭhā ubbhijjitvā uggacchanaudakoti rahadassa adhothūladhārāvasena ubbhijja",
  "tika-s0201t:2107_1": "uṭṭhahanaudako. Antoyeva ubbhijjanaudakoti rahadassa abbhantareyeva thūladhārā ahutvā",
  "tika-s0201t:2107_2": "uṭṭhitaudakasirāmukhehi ubbhijjanako. Āgamanamaggoti nadītaḷākakandarasaraādito āgamanamaggo.",
  "tika-s0201t:2108_0": "429. Uppalagacchāni ettha santīti uppalinī, vāri. Ayamettha vinicchayo, tathā hi",
  "tika-s0201t:2108_1": "loke rattakkhiko “puṇḍarīkakkho”ti vuccati. Keci pana “rattaṃ padumaṃ, setaṃ puṇḍarīka”nti",
  "tika-s0201t:2108_2": "vadanti. Uppalādīni viya karajakāyo, udakaṃ viya tatiyajjhānasukhanti ayampi attho",
  "tika-s0201t:2108_3": "“purimanayenā”ti atideseneva vibhāvitoti daṭṭhabbaṃ.",
  "tika-s0201t:2109_0": "430. Nirupakkilesaṭṭhenāti rajojallādinā anupakkiliṭṭhatāya amalīnabhāvena. Amalīnampi",
  "tika-s0201t:2109_1": "kiñci vatthu pabhassarasabhāvaṃ hotīti vuttaṃ “pabhassaraṭṭhenā”ti. Utupharaṇanti",
  "tika-s0201t:2109_2": "uṇhautupharaṇaṃ. Sabbatthakameva jhānasukhena phuṭṭho karajakāyo yathā utunā phuṭṭhavatthasadisoti",
  "tika-s0201t:2109_3": "āha “vatthaṃ viya karajakāyo”ti. Tasmāti “vatthaṃ viyā”tiādinā vuttamevatthaṃ hetubhāvena",
  "tika-s0201t:2109_4": "paccāmasati, karajakāyassa vatthasadisattā catutthajjhānasukhassa ca utupharaṇasadisattāti",
  "tika-s0201t:2109_5": "attho. Santasabhāvattā ñāṇuttarattā cettha upekkhāpi sukhe saṅgahitāti catutthajjhānepi",
  "tika-s0201t:2109_6": "sukhaggahaṇaṃ kataṃ. “Parisuddhena pariyodātena pharitvā nisinno hotī”ti vacanato",
  "tika-s0201t:2109_7": "catutthajjhānacittassa vatthasadisatā vuttā. Catutthajjhānasamuṭṭhānarūpehi bhikkhuno",
  "tika-s0201t:2109_8": "kāyassa phuṭabhāvaṃ sandhāya “taṃsamuṭṭhānarūpaṃ utupharaṇaṃ viyā”ti vuttaṃ. Purisassa",
  "tika-s0201t:2109_9": "kāyo viya bhikkhuno karajakāyoti ayaṃ panattho pākaṭoti na gahito, gahito eva vā",
  "tika-s0201t:2109_10": "“yathā hi katthaci…pe… kāyo phuṭo hotī”ti vuttattā.",
  "tika-s0201t:2110_0": "431. Pubbenivāsañāṇaupamāyanti pubbenivāsañāṇassa dassitaupamāyaṃ. Taṃdivasaṃkatakiriyāgahaṇaṃ",
  "tika-s0201t:2110_1": "pākatikasattassapi yebhuyyena pākaṭā hotīti dassanatthaṃ. Taṃdivasagatagāmattayaggahaṇeneva",
  "tika-s0201t:2110_2": "mahābhinīhārehi aññesampi pubbenivāsañāṇalābhīnaṃ tīsu bhavesu katā kiriyā yebhuyyena",
  "tika-s0201t:2110_3": "pākaṭā hotīti dīpitanti daṭṭhabbaṃ.",
  "tika-s0201t:2111_0": "432. Sammukhadvārāti aññamaññassa abhimukhadvārā. Aparāparaṃ sañcaranteti taṃtaṃkiccavasena",
  "tika-s0201t:2111_1": "ito cito ca sañcarante. Ito pana gehā…pe… pavisanavasenapīti idaṃ cutūpapātañāṇassa",
  "tika-s0201t:2111_2": "visayadassanavasena vuttaṃ. Dvinnaṃ gehānaṃ antare ṭhatvāti dvinnaṃ gehadvārānaṃ",
  "tika-s0201t:2111_3": "sammukhaṭṭhānabhūte antaravīthiyaṃ vemajjhe ṭhatvā. Tesu hi ekassa ce pācīnamukhadvāraṃ",
  "tika-s0201t:2111_4": "itarassa pacchimamukhaṃ, tassa sammukhaṃ ubhinnaṃ antaravīthiyaṃ ṭhitassa dakkhiṇāmukhassa,",
  "tika-s0201t:2111_5": "uttarāmukhassa vā cakkhumato purisassa tattha pavisanakanikkhamanakapurisā yathā",
  "tika-s0201t:2111_6": "sukheneva pākaṭā honti, evaṃ dibbacakkhuñāṇasamaṅgino cavanakaupapajjanakapurisā.",
  "tika-s0201t:2111_7": "Yathā pana tassa purisassa aññeneva khaṇena pavisantassa dassanaṃ, aññena nikkhamantassa",
  "tika-s0201t:2111_8": "dassanaṃ, evaṃ imassapi aññeneva khaṇena cavamānassa dassanaṃ, aññena upapajjamānassa",
  "tika-s0201t:2111_9": "dassananti daṭṭhabbaṃ. Ñāṇassa pākaṭāti ānetvā sambandho. Tassāti ñāṇassa.",
  "tika-s0201t:2112_0": "433. Pabbatasikharaṃ yebhuyyena saṃkhittaṃ saṅkucitaṃ hotīti idha pabbatamatthakaṃ",
  "tika-s0201t:2112_1": "“pabbatasaṅkhepo”ti vuttaṃ, pabbatapariyāpanno vā padeso pabbatasaṅkhepo. Anāviloti",
  "tika-s0201t:2112_2": "akālusso. Sā cassa anāvilatā kaddamābhāvena hotīti āha “nikkaddamo”ti. Ṭhitāsupi",
  "tika-s0201t:2112_3": "nisinnāsupi gāvīsu. Vijjamānāsūti labbhamānāsu. Itarā ṭhitāpi nisinnāpi carantīti",
  "tika-s0201t:2112_4": "vuccanti sahacaraṇañāyena. Tiṭṭhantameva, na kadācipi carantaṃ. Dvayanti sippisammukaṃ",
  "tika-s0201t:2112_5": "macchagumbanti imaṃ ubhayaṃ tiṭṭhantanti vuttaṃ, carantampīti adhippāyo. Kiṃ vā imāya",
  "tika-s0201t:2112_6": "sahacariyāya, yathālābhaggahaṇaṃ panettha daṭṭhabbaṃ. Sakkharakathalassa hi vasena",
  "tika-s0201t:2112_7": "“tiṭṭhanta”nti, sippisambukassa macchagumbassa ca vasena “tiṭṭhantampi, carantampī”ti yojanā kātabbā.",
  "tika-s0201t:2113_0": "434. Bhikkhūti bhinnakilesoti bhikkhu. So hi paramatthato samaṇotināmako. Tattha",
  "tika-s0201t:2113_1": "ariyamaggena sabbaso pāpānaṃ samitāvīti samaṇo. Tenāha “samitapāpattā”ti. Seṭṭhaṭṭhena",
  "tika-s0201t:2113_2": "brahmā vuccati sammāsambuddho, tato āgatoti brahmā, ariyamaggo, taṃ asammohapaṭivedhavasena",
  "tika-s0201t:2113_3": "aññāsīti brāhmaṇo. Taṃsamaṅgitāya hissa pāpānaṃ bāhitabhāvo. Tenāha “bāhitapāpattā",
  "tika-s0201t:2113_4": "brāhmaṇo”ti. Aṭṭhaṅgikena ariyamaggajalena nhātavā niddhotakilesoti nhātako. Gatattāti",
  "tika-s0201t:2113_5": "pahānābhisamayavasena paṭividdhattā. Tenāha “viditattā”ti. Nissutattāti samucchedappahānavasena",
  "tika-s0201t:2113_6": "santānato sabbaso nihatattā. Tenāha “apahatattā”ti, mariyādavasena kilesānaṃ hiṃsitattā",
  "tika-s0201t:2113_7": "ariyamaggehi odhiso sabbaso kilesānaṃ samucchinnattāti attho. Tenāha “hatattā”ti.",
  "tika-s0201t:2113_8": "Ārakattāti suppahīnatāya vippakaṭṭhabhāvato. Tenāha “dūrībhūtattā”ti. Ubhayampi ubhayattha",
  "tika-s0201t:2113_9": "yojetabbaṃ – kilesānaṃ ārakattā hatattā dūrībhūtattā ca ariyo, tathā arahanti. Yaṃ",
  "tika-s0201t:2113_10": "panettha atthato na vibhattaṃ, taṃ uttānatthattā suviññeyyameva.",
  "tika-s0201t:2114": "Mahāassapurasuttavaṇṇanāya līnatthappakāsanā samattā.",
  "tika-s0201t:2115": "10. Cūḷaassapurasuttavaṇṇanā",
  "tika-s0201t:2116_0": "435. Purimasadisamevāti “assapuravāsīnaṃ bhikkhusaṅghe gāravabahumānaṃ nipaccakārañca",
  "tika-s0201t:2116_1": "disvā bhikkhū piṇḍapātāpacāyane niyojento idaṃ suttaṃ abhāsī”ti purimasutte mahāassapure",
  "tika-s0201t:2116_2": "vuttasadisameva. Samaṇānaṃ anucchavikāti samaṇānaṃ samaṇabhāvassa anucchavikā patirūpā.",
  "tika-s0201t:2116_3": "Samaṇānaṃ anulomappaṭipadāti samaṇānaṃ sāmaññasaṅkhātassa ariyamaggassa anukūlappaṭipadā.",
  "tika-s0201t:2117_0": "436. Ete dhammāti ete pāḷiyaṃ āgatā abhijjhābyāpādādayo pāpadhammā. Uppajjamānāti",
  "tika-s0201t:2117_1": "uppajjamānā eva, pageva santāne bhāvitā. Malineti malavante kiliṭṭhe. Malaggahiteti",
  "tika-s0201t:2117_2": "gahitamale sañjātamale. Samaṇamalāti samaṇānaṃ samaṇabhāvassa malā. Dussantīti vipajjanti",
  "tika-s0201t:2117_3": "vinassanti. Samaṇadosāti samaṇānaṃ samaṇabhāvadūsanā. Kasaṭeti asāre. Nirojeti nitteje.",
  "tika-s0201t:2117_4": "Ayato sukhato apetāti apāyā, nirayādayo, taṃ phalaṃ arahanti, taṃ payojanaṃ vā etesanti",
  "tika-s0201t:2117_5": "āpāyikā. Ṭhānāni abhijjhādayo. Tenāha “apāye”tiādi. Kāraṇabhāvena duggatipariyāpannāya",
  "tika-s0201t:2117_6": "vedanāya hitānīti duggativedaniyāni. Tena vuttaṃ “duggatiyaṃ vipākavedanāya paccayāna”nti.",
  "tika-s0201t:2117_7": "Tikhiṇaṃ ayanti vekantakasadisaṃ sāraayaṃ. Ayenāti ayoghaṃsakena. Koñcasakuṇānaṃ",
  "tika-s0201t:2117_8": "kira kucchiyaṃ nivutthaṃ yaṃ kiñci kharaṃ tikhiṇañca hoti. Tathā hi tesaṃ vaccaṃ",
  "tika-s0201t:2117_9": "aṭṭhimpi pāsāṇampi vilīyāpeti. Tena vuttaṃ “koñcasakuṇe khādāpentī”ti. Taṃ kira ayacuṇṇaṃ",
  "tika-s0201t:2117_10": "aggināpi kicchena dayhati, bhesajjabalena pana sukhena dayheyya. Tena vuttaṃ “susikkhitā",
  "tika-s0201t:2117_11": "ca naṃ ayakārā bahuhatthakammamūlaṃ labhitvā karontī”tiādi. Atitikhiṇaṃ hoti, aññataraṃ",
  "tika-s0201t:2117_12": "ayobandhanaṃ pheggudaṇḍaṃ viya sukheneva chindanti. Sasabiḷāracammehi saṅghaṭitaṭṭhena",
  "tika-s0201t:2117_13": "saṅghāṭīti vuccati āvudhaparicchadoti āha “saṅghāṭiyāti kosiyā”ti. Pariyonaddhanti",
  "tika-s0201t:2117_14": "parito onaddhaṃ chāditaṃ. Samantato veṭhitanti sabbaso pihitaṃ.",
  "tika-s0201t:2118_0": "437. Rajoti āgantukarajo. Jallanti sarīre uṭṭhānakaloṇādimalaṃ. Rajojallañca vatasamādānavasena",
  "tika-s0201t:2118_1": "anapanītaṃ etassa atthīti rajojalliko, tassa. Tenāha “rajojalladhārino”ti. Udakaṃ",
  "tika-s0201t:2118_2": "orohantassātiādīnamattho mahāsīhanādasuttavaṇṇanāyaṃ vuttoyeva. Sabbametantiādīsu",
  "tika-s0201t:2118_3": "sabbasopi vatasamādānavasenāti adhippāyo. Yasmā sabbametaṃ bāhirasamayavaseneva kathitaṃ,",
  "tika-s0201t:2118_4": "tasmā saṅghāṭikassāti pilotikakhaṇḍehi saṅghaṭitattā “saṅghāṭī”ti laddhanāmavatthadhārinoti",
  "tika-s0201t:2118_5": "attho. Tathā hi pāḷiyaṃ “saṅghāṭikassa”icceva vuttaṃ, na “bhikkhuno”ti. Tenāha “imasmiṃ",
  "tika-s0201t:2118_6": "hī”tiādi. Kasmā panettha bhagavatā saṅghāṭikattādīniyeva vatasamādānāni paṭikkhittānīti?",
  "tika-s0201t:2118_7": "Nayadassanametaṃ aññesampi pañcātapamūgavatādīnaṃ tappaṭikkhepeneva pasiddhito. Apare",
  "tika-s0201t:2118_8": "pana bhaṇanti – “nāhaṃ, bhikkhave, saṅghāṭikassa saṅghāṭidhāraṇamattena sāmaññaṃ",
  "tika-s0201t:2118_9": "vadāmī”ti vutte tattha nisinno koci titthantaraladdhiko acelakattaṃ nu kho kathanti",
  "tika-s0201t:2118_10": "cintesi, apare rajojallakattaṃ nu kho kathanti, evaṃ taṃ taṃ cintentānaṃ ajjhāsayavasena",
  "tika-s0201t:2118_11": "bhagavā imāneva vatasamādānāni idha paṭikkhipīti. Saṅghāṭikanti nivāsanapārupanavasena",
  "tika-s0201t:2118_12": "saṅghāṭivantaṃ. Tenāha “saṅghāṭikaṃ vattha”ntiādi. Attano ruciyā mittādayo saṅghāṭikaṃ",
  "tika-s0201t:2118_13": "kareyyuṃ, pacchā viññutaṃ pattakāle saṅghāṭikatte samādapeyyuṃ.",
  "tika-s0201t:2119_0": "438. Attānaṃ visujjhantaṃ passati abhijjhādīnaṃ samudācārābhāvato. Maggena asamucchinnattā",
  "tika-s0201t:2119_1": "visuddhoti pana na vattabbo. Pāmojjanti taruṇapītimāha. Tassa hi attano sammāpaṭipattiyā",
  "tika-s0201t:2119_2": "kilesānaṃ vikkhambhitattā cittassa visuddhataṃ passantassa pāmojjaṃ jāyati, taṃ tuṭṭhākāraṃ.",
  "tika-s0201t:2119_3": "Tenāha “tuṭṭhākāro”ti. Pītīti passaddhiāvahā balavapīti. Nāmakāyo passambhatīti iminā",
  "tika-s0201t:2119_4": "ubhayampi passaddhiṃ vadati. Vediyatīti anubhavati vindati. Idāni tena nīvaraṇehi",
  "tika-s0201t:2119_5": "cittassa visodhanattaṃ laddhanti āha “appanāppattaṃ viya hotī”ti. Aññattha uṭṭhitā",
  "tika-s0201t:2119_6": "aññaṃ ṭhānaṃ upagatāti ettakena upamābhāvena uccanīcatāsāmaññena heṭṭhā asaddhammānaṃ",
  "tika-s0201t:2119_7": "paṭipakkhavasena desanāya pariyosāpitattā vuttaṃ “yathānusandhinā”ti. Mahāsīhanādasutte",
  "tika-s0201t:2119_8": "maggo pokkharaṇiyā upamito “seyyathāpi, sāriputta, pokkharaṇī”tiādiṃ ārabhitvā upamāsaṃsandane",
  "tika-s0201t:2119_9": "“tathāyaṃ puggalo paṭipanno, tathā ca iriyati, tañca maggaṃ samāruḷho, yathā āsavānaṃ",
  "tika-s0201t:2119_10": "khayā”ti vuttattā. Yathā hi puratthimādidisāhi āgatā purisā taṃ pokkharaṇiṃ āgamma",
  "tika-s0201t:2119_11": "visuddharūpakāyā vigatapariḷāhā ca honti, evaṃ khattiyādikulato āgatā tathāgatappaveditaṃ",
  "tika-s0201t:2119_12": "dhammavinayaṃ sāsanaṃ āgamma visuddhanāmakāyā vigatakilesapariḷāhā ca honti. Tasmā",
  "tika-s0201t:2119_13": "sabbakilesānaṃ samitattā paramatthasamaṇo hotīti. Sesaṃ suviññeyyameva.",
  "tika-s0201t:2120": "Cūḷaassapurasuttavaṇṇanāya līnatthappakāsanā samattā.",
  "tika-s0201t:2121": "Niṭṭhitā ca mahāyamakavaggavaṇṇanā.",
  "tika-s0201t:2122": "5. Cūḷayamakavaggo",
  "tika-s0201t:2123": "1. Sāleyyakasuttavaṇṇanā",
  "tika-s0201t:2124_0": "439. Mahājanakāye sannipatiteti keci “pahaṃsanavidhiṃ dassetvā rājakumāraṃ hāsessāmā”ti,",
  "tika-s0201t:2124_1": "keci “taṃ kīḷanaṃ passissāmā”ti evaṃ mahājanasamūhe sannipatite. Devanaṭanti dibbagandhabbaṃ.",
  "tika-s0201t:2124_2": "Kusalaṃ kusalanti vacanaṃ upādāyāti “kacci kusalaṃ? Āma kusala”nti vacanapaṭivacanavasena",
  "tika-s0201t:2124_3": "pavattakusalavāditāya te manussā ādito kusalāti samaññaṃ labhiṃsu. Tesaṃ kusalānaṃ",
  "tika-s0201t:2124_4": "issarāti rājakumārā kosalā. Kosale jātā. Tesaṃ nivāsoti sabbaṃ pubbe vuttanayameva.",
  "tika-s0201t:2124_5": "Tenāha “so padeso kosalāti vuccatī”ti.",
  "tika-s0201t:2125_0": "Cārikaṃ caramānoti sāmaññavacanampi “mahatā…pe… tadavasarī”ti vacanato visesaṃ niviṭṭhamevāti",
  "tika-s0201t:2125_1": "āha “aturitacārikaṃ caramāno”ti. Mahatāti guṇamahattenapi saṅkhyāmahattenapi mahatā.",
  "tika-s0201t:2125_2": "Tasmiñhi bhikkhusamūhe keci adhisīlasikkhāvasena sīlasampannā, tathā keci sīlasamādhisampannā,",
  "tika-s0201t:2125_3": "keci sīlasamādhipaññāsampannāti guṇamahattenapi so bhikkhusamūho mahāti. Taṃ anāmasitvā",
  "tika-s0201t:2125_4": "saṅkhyāmahattameva dassento “sataṃ vā”tiādimāha. Aññagāmapaṭibaddhajīvikāvasena samosaranti",
  "tika-s0201t:2125_5": "etthāti samosaraṇaṃ, gāmo nivāsagāmo. Nti sālaṃ brāhmaṇagāmaṃ. Vihāroti bhagavato",
  "tika-s0201t:2125_6": "viharaṇaṭṭhānaṃ. Etthāti etasmiṃ sāleyyakasutte. Aniyamitoti asukasmiṃ ārāme pabbate",
  "tika-s0201t:2125_7": "rukkhamūle vāti na niyamito, sarūpaggahaṇavasena na niyamitvā vutto. Tasmāti aniyamitattā.",
  "tika-s0201t:2125_8": "Atthāpattisiddhamatthaṃ parikappanavasena dassento “vanasaṇḍo bhavissatī”ti āha,",
  "tika-s0201t:2125_9": "addhā bhaveyyāti attho.",
  "tika-s0201t:2126_0": "Upalabhiṃsūti savanavasena upalabhiṃsūti imamatthaṃ dassento “sotadvāra…pe… jāniṃsū”ti",
  "tika-s0201t:2126_1": "āha. Avadhāraṇaphalattā sabbampi vākyaṃ antogadhāvadhāraṇanti āha “padapūraṇamatte",
  "tika-s0201t:2126_2": "vā nipāto”ti. Avadhāraṇattheti pana iminā iṭṭhatthāvadhāraṇatthaṃ kho-saddaggahaṇanti",
  "tika-s0201t:2126_3": "dasseti. “Assosu”nti padaṃ kho-sadde gahite tena phullitamaṇḍitavibhūsitaṃ viya hontaṃ",
  "tika-s0201t:2126_4": "pūritaṃ nāma hoti, tena ca purimapacchimapadāni saṃsiliṭṭhāni honti, na tasmiṃ aggahiteti",
  "tika-s0201t:2126_5": "āha “padapūraṇena byañjanasiliṭṭhatāmattamevā”ti. Matta-saddo visesanivattiattho.",
  "tika-s0201t:2126_6": "Tenassa anatthantaradīpanataṃ dasseti, eva-saddena pana byañjanasiliṭṭhatāya ekantikataṃ.",
  "tika-s0201t:2126_7": "Sālāyaṃ jātā saṃvaḍḍhakā sāleyyakā yathā “katteyyakā ubbheyyakā”ti.",
  "tika-s0201t:2127_0": "Samitapāpattāti accantaṃ anavasesato savāsanaṃ samitapāpattā. Evañhi bāhirakavītarāgasekkhāsekkhapāpasamanato",
  "tika-s0201t:2127_1": "bhagavato pāpasamanaṃ visesitaṃ hoti. Anekatthattā nipātānaṃ idha anussavattho adhippetoti",
  "tika-s0201t:2127_2": "āha “khalūti anussavanatthe nipāto”ti. Ālapanamattanti piyālāpavacanaṃ. Piyasamudāhārā",
  "tika-s0201t:2127_3": "hete “bho”ti vā “āvuso”ti vā “devānaṃpiyā”ti vā. Gottavasenāti ettha taṃ tāyatīti",
  "tika-s0201t:2127_4": "gottaṃ. Gotamoti hi pavattamānaṃ abhidhānaṃ buddhiñca ekaṃsikavisayatāya tāyati rakkhatīti",
  "tika-s0201t:2127_5": "gotamagottaṃ. Yathā hi buddhi ārammaṇabhūtena atthena vinā na vattati, evaṃ abhidhānaṃ",
  "tika-s0201t:2127_6": "abhidheyyabhūtena, tasmā so tāni tāyati rakkhatīti vuccati. So pana atthato aññakulaparamparāsādhāraṇaṃ",
  "tika-s0201t:2127_7": "tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.",
  "tika-s0201t:2127_8": "Uccākulaparidīpanaṃ uditoditavipulakhattiyakulavibhāvanato. Sabbakhattiyānañhi ādibhūtamahāsammatamahārājato",
  "tika-s0201t:2127_9": "paṭṭhāya asambhinnaṃ uḷāratamaṃ sakyarājakulaṃ. Kenaci pārijuññenāti ñātipārijuññabhogapārijuññādinā",
  "tika-s0201t:2127_10": "kenacipi pārijuññena parihāniyā anabhibhūto anajjhotthaṭo. Tathā hi kadācipi tassa",
  "tika-s0201t:2127_11": "kulassa tādisapārijuññābhāvo, abhinikkhamanakāle ca tato samiddhatamabhāvo loke pākaṭo",
  "tika-s0201t:2127_12": "paññātoti. Sakyakulā pabbajitoti idaṃ vacanaṃ bhagavato saddhāpabbajitabhāvadīpanaṃ",
  "tika-s0201t:2127_13": "vuttaṃ mahantaṃ ñātiparivaṭṭaṃ mahantañca bhogakkhandhaṃ pahāya pabbajitabhāvadīpanato.",
  "tika-s0201t:2127_14": "Ettha ca samaṇoti iminā parikkhakajanehi bhagavato bahumatabhāvo dassito samitapāpatādīpanato,",
  "tika-s0201t:2127_15": "gotamoti iminā lokiyajanehi uḷāratamakulīnatādīpanato.",
  "tika-s0201t:2128_0": "Abbhuggatoti ettha abhi-saddo itthambhūtākhyāne, taṃyogato pana “bhavantaṃ gotama”nti",
  "tika-s0201t:2128_1": "upayogavacanaṃ sāmiatthepi samānaṃ itthambhūtayogadīpanato “itthambhūtākhyānatthe”ti",
  "tika-s0201t:2128_2": "vuttaṃ. Tenāha “tassa kho pana bhoto gotamassāti attho”ti. Kalyāṇoti bhaddako. Sā",
  "tika-s0201t:2128_3": "cassa kalyāṇatā uḷāravisayatāyāti āha “kalyāṇaguṇasamannāgato”ti. Taṃvisayatā hettha",
  "tika-s0201t:2128_4": "samannāgamo. Seṭṭhoti etthāpi eseva nayo yathā “bhagavāti vacanaṃ seṭṭha”nti. “Bhagavā",
  "tika-s0201t:2128_5": "araha”ntiādinā guṇānaṃ saṃkittanato saṃsaddanato ca kittisaddo vaṇṇoti āha “kittiyevā”ti.",
  "tika-s0201t:2128_6": "Kittipariyāyopi hi sadda-saddo yathā taṃ “uḷārasaddā isayo guṇavanto tapassino”ti.",
  "tika-s0201t:2128_7": "Thutighosoti abhitthavudāhāro. Ajjhottharitvāti paṭipakkhābhāvena anaññasādhāraṇatāya ca abhibhavitvā.",
  "tika-s0201t:2129_0": "So bhagavāti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ",
  "tika-s0201t:2129_1": "abhisambuddho devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi",
  "tika-s0201t:2129_2": "kāraṇehi bhagavāti laddhanāmo, so bhagavā. “Bhagavā”ti hi idaṃ satthu nāmakittanaṃ.",
  "tika-s0201t:2129_3": "Tathā hi vuttaṃ “bhagavāti netaṃ nāmaṃ mātarā kata”ntiādi. Parato pana “bhagavā”ti",
  "tika-s0201t:2129_4": "guṇakittanameva. Evaṃ “araha”ntiādīhi padehi ye sadevake loke ativiya paññātā buddhaguṇā,",
  "tika-s0201t:2129_5": "te nānappakārato vibhāvitāti dassetuṃ paccekaṃ itipi-saddo yojetabboti āha “itipi",
  "tika-s0201t:2129_6": "arahaṃ, itipi samāsambuddho…pe… itipi bhagavā”ti. “Itipetaṃ bhūtaṃ, itipetaṃ taccha”ntiādīsu",
  "tika-s0201t:2129_7": "viya hi idha iti-saddo āsannapaccakkhakāraṇattho, pi-saddo sampiṇḍanattho tena tesaṃ",
  "tika-s0201t:2129_8": "guṇānaṃ bahubhāvadīpanato. Tāni guṇasallakkhaṇakāraṇāni saddhāsampannānaṃ viññujātikānaṃ",
  "tika-s0201t:2129_9": "paccakkhāni evāti dassento “iminā ca iminā ca kāraṇenāti vuttaṃ hotī”tiādi. Tato",
  "tika-s0201t:2129_10": "visuddhimaggato. Tesanti “araha”ntiādīnaṃ. Vitthāro atthaniddeso gahetabbo. Tato",
  "tika-s0201t:2129_11": "eva taṃsaṃvaṇṇanāyaṃ vutto “ārakāti arahaṃ suvidūrabhāvato, ārakāti arahaṃ āsannabhāvato,",
  "tika-s0201t:2129_12": "rahitabbassa abhāvato, sayañca arahitabbato, natthi etassa rahogamanaṃ gatīsu paccājāti,",
  "tika-s0201t:2129_13": "pāsaṃsabhāvato vā araha”ntiādinā “araha”ntiādīnaṃ padānaṃ attho vitthārato veditabbo.",
  "tika-s0201t:2130": "Bhavanti cettha –",
  "tika-s0201t:2131": "“Sammā nappaṭipajjanti, ye nihīnāsayā narā;",
  "tika-s0201t:2132": "Ārakā tehi bhagavā, dūre tenārahaṃ mato.",
  "tika-s0201t:2133": "Ye sammā paṭipajjanti, suppaṇītādhimuttikā;",
  "tika-s0201t:2134": "Bhagavā tehi āsanno, tenāpi arahaṃ jino.",
  "tika-s0201t:2135": "Pāpadhammā rahā nāma, sādhūhi rahitabbato;",
  "tika-s0201t:2136": "Tesaṃ suṭṭhu pahīnattā, bhagavā arahaṃ mato.",
  "tika-s0201t:2137": "Ye sacchikatasaddhammā, ariyā suddhagocarā;",
  "tika-s0201t:2138": "Na tehi rahito hoti, nātho tenārahaṃ mato.",
  "tika-s0201t:2139": "Raho vā gamanaṃ yassa, saṃsāre natthi sabbaso;",
  "tika-s0201t:2140": "Pahīnajātimaraṇo, arahaṃ sugato mato.",
  "tika-s0201t:2141": "Guṇehi sadiso natthi, yasmā loke sadevake;",
  "tika-s0201t:2142": "Tasmā pāsaṃsiyattāpi, arahaṃ dvipaduttamo.",
  "tika-s0201t:2143": "Ārakā mandabuddhīnaṃ, āsannā ca vijānataṃ;",
  "tika-s0201t:2144": "Rahānaṃ suppahīnattā, vidūnamaraheyyato;",
  "tika-s0201t:2145": "Bhavesu ca rahābhāvā, pāsaṃsā arahaṃ jino”ti.",
  "tika-s0201t:2146_0": "Sundaranti bhaddakaṃ. Tañca passantassa hitasukhāvahabhāvena veditabbanti āha “atthāvahaṃ",
  "tika-s0201t:2146_1": "sukhāvaha”nti. Tattha atthāvahanti diṭṭhadhammikasamparāyikaparamatthasañhitahitāvahaṃ.",
  "tika-s0201t:2146_2": "Sukhāvahanti tappariyāpannatividhasukhāvahaṃ. Tathārūpānanti tādisānaṃ. Yādisehi",
  "tika-s0201t:2146_3": "pana guṇehi bhagavā samannāgato, tehi catuppamāṇikassa lokassa sabbathāpi accantāya",
  "tika-s0201t:2146_4": "pasādanīyoti dassetuṃ “anekehipī”tiādi vuttaṃ. Tattha yathābhūta…pe… arahatanti iminā",
  "tika-s0201t:2146_5": "dhammappamāṇānaṃ lūkhappamāṇānaṃ sattānaṃ bhagavato pasādāvahatamāha, itarena itaresaṃ.",
  "tika-s0201t:2146_6": "Dassanamattampi sādhu hotīti ettha kosiyasakuṇassa vatthu kathetabbaṃ. Ekaṃ padampi",
  "tika-s0201t:2146_7": "sotuṃ labhissāma, sādhutaraṃyeva bhavissatīti ettha maṇḍūkadevaputtavatthu kathetabbaṃ.",
  "tika-s0201t:2147_0": "Iminā nayena agārikapucchā āgatāti idaṃ yebhuyyavasena vuttaṃ. Yebhuyyena hi agārikā",
  "tika-s0201t:2147_1": "evaṃ pucchanti. Anagārikapucchāyapi eseva nayo. Yathā na sakkonti…pe… vissajjentoti",
  "tika-s0201t:2147_2": "iminā satthu tesaṃ brāhmaṇagahapatikānaṃ niggaṇhanavidhiṃ dasseti. Tesañhi saṃkhittarucitāya",
  "tika-s0201t:2147_3": "saṅkhepadesanā, tāya atthaṃ ajānantā vitthāradesanaṃ āyācanti, sā ca nesaṃ saṃkhittarucitā",
  "tika-s0201t:2147_4": "paṇḍitamānitāya, so ca māno yathādesitassa atthassa ajānante appatiṭṭho hoti, iti",
  "tika-s0201t:2147_5": "bhagavā tesaṃ mānaniggahavidhiṃ cintetvā saṅkhepeneva pañhaṃ vissajjesi, na sabbaso",
  "tika-s0201t:2147_6": "desanāya asallakkhaṇatthaṃ. Tenāha “paṇḍitamānikā hī”tiādi. Yasmā maṃ tumhe yācatha,",
  "tika-s0201t:2147_7": "saṃkhittena vuttamatthaṃ na jānitthāti adhippāyo.",
  "tika-s0201t:2148_0": "440. “Ekavidhena ñāṇavatthu”ntiādīsu viya koṭṭhāsattho vidha-saddo, so ca vibhattivacanavipallāsaṃ",
  "tika-s0201t:2148_1": "katvā paccatte karaṇavacanavasena “tividha”nti vutto. Attho pana karaṇaputhuvacanavasena",
  "tika-s0201t:2148_2": "daṭṭhabboti āha “tividhanti tīhi koṭṭhāsehī”ti. Pakārattho vā vidha-saddo, pakāratthattāyeva",
  "tika-s0201t:2148_3": "labbhamānaṃ adhammacariyāvisamacariyābhāvasāmaññaṃ, kāyadvārikabhāvasāmaññaṃ vā upādāya",
  "tika-s0201t:2148_4": "ekattaṃ netvā “tividha”nti vuttaṃ. Pakārabhede pana apekkhite “tividhā”icceva vuttaṃ",
  "tika-s0201t:2148_5": "hoti. Kāyenāti ettha kāyoti copanakāyo adhippeto, so ca adhammacariyāya dvārabhūto",
  "tika-s0201t:2148_6": "tena vinā tassā appavattanato. Kāyenāti ca hetumhi karaṇavacanaṃ. Kiñcāpi hi adhammacariyāsaṅkhātacetanāsamuṭṭhānā",
  "tika-s0201t:2148_7": "sā viññatti, na ca sā paṭṭhāne āgatesu catuvīsatiyā paccayesu ekenapi paccayena cetanāya",
  "tika-s0201t:2148_8": "paccayo hoti, tassā pana tathāpavattamānāya kāyakammasaññitāya cetanāya pavatti hotīti",
  "tika-s0201t:2148_9": "tena dvārena lakkhitabbabhāvato tassā kāraṇaṃ viya ca sabbohāramattaṃ hoti. Kāyadvārenāti",
  "tika-s0201t:2148_10": "vā kāyena dvārabhūtena kāyadvārabhūtenāti taṃ itthambhūtalakkhaṇe karaṇavacanaṃ.",
  "tika-s0201t:2148_11": "Adhammaṃ carati etāyāti adhammacariyā, tathāpavattā cetanā. Adhammoti pana taṃsamuṭṭhāno",
  "tika-s0201t:2148_12": "payogo daṭṭhabbo. Dhammato anapetāti dhammā, na dhammāti adhammā, adhammā ca sā cariyā",
  "tika-s0201t:2148_13": "cāti adhammacariyā. Paccanīkasamanaṭṭhena samaṃ, samānaṃ sadisaṃ yuttanti vā samaṃ,",
  "tika-s0201t:2148_14": "sucaritaṃ. Samato vigataṃ, viruddhaṃ vā tassāti visamaṃ, duccaritaṃ. Sā eva visamā",
  "tika-s0201t:2148_15": "cariyāti visamacariyā. Sabbesu kaṇhasukkapadesūti “catubbidhaṃ vācāya adhammacariyāvisamacariyā",
  "tika-s0201t:2148_16": "hotī”tiādinā uddesaniddesavasena āgatesu sabbesu kaṇhapadesu – “tividhaṃ kho gahapatayo",
  "tika-s0201t:2148_17": "kāyena dhammacariyāsamacariyā hotī”tiādinā uddesaniddesavasena āgatesu sabbesu sukkapadesu ca.",
  "tika-s0201t:2149_0": "Rodeti kurūrakammantatāya parapaṭibaddhe satte assūni mocetīti ruddo, so eva luddo",
  "tika-s0201t:2149_1": "ra-kārassa la-kāraṃ katvā. Kakkhaḷoti luddo. Dāruṇoti pharuso. Sāhasikoti sāhassakārī.",
  "tika-s0201t:2149_2": "Sacepi na lippanti. Tathāvidho paresaṃ ghātanasīlo lohitapāṇītveva vuccati yathā",
  "tika-s0201t:2149_3": "dānasīlo paresaṃ dānatthaṃ adhotahatthopi “payatapāṇī”tveva vuccati. Paharaṇaṃ pahāradānamattaṃ",
  "tika-s0201t:2149_4": "hataṃ, pavuddhaṃ paharaṇaṃ parassa māraṇaṃ pahatanti dassento “hate”tiādimāha. Tattha",
  "tika-s0201t:2149_5": "niviṭṭhoti abhiniviṭṭho pasuto.",
  "tika-s0201t:2150_0": "Yassa vasena “parassā”ti sāminiddeso, taṃ sāpateyyaṃ. Yañhi sāmaññato gahitaṃ, taṃ",
  "tika-s0201t:2150_1": "teneva sāminiddesena pakāsitanti āha “parassa santaka”nti. Parassaparavittūpakaraṇanti",
  "tika-s0201t:2150_2": "vā ekamevetaṃ samāsapadaṃ, yaṃ kiñci parasantakaṃ visesato parassa vittūpakaraṇaṃ",
  "tika-s0201t:2150_3": "vāti attho. Tehi parehīti yesaṃ santakaṃ, tehi. Yassa vasena puriso “theno”ti vuccati,",
  "tika-s0201t:2150_4": "taṃ theyyanti āha “avaharaṇacittassetaṃ adhivacana”nti. Theyyasaṅkhātena, na vissāsatāvakālikādivasenāti attho.",
  "tika-s0201t:2151_0": "Mate vāti vā-saddo avuttavikappattho. Tena pabbajitādibhāvaṃ saṅgaṇhāti. Etenupāyenāti",
  "tika-s0201t:2151_1": "yaṃ mātari matāya, naṭṭhāya vā pitā rakkhati, sā piturakkhitā. Yaṃ ubhosu asantesu",
  "tika-s0201t:2151_2": "bhātā rakkhati, sā bhāturakkhitāti evamādiṃ sandhāyāha. Sabhāgakulānīti āvāhakiriyāya",
  "tika-s0201t:2151_3": "sabhāgāni kulāni. Dassukavidhiṃ vā uddissa ṭhapitadaṇḍārājādīhi. Sammādiṭṭhisutte",
  "tika-s0201t:2151_4": "“asaddhammādhippāyena kāyadvārappavattā agamanīyaṭṭhānavītikkamacetanā”ti evaṃ vuttamicchācāralakkhaṇavasena.",
  "tika-s0201t:2152_0": "Hatthapādādihetūti hatthapādādibhedanahetu. Dhanahetūti dhanassa lābhahetu jānihetu",
  "tika-s0201t:2152_1": "ca. Lābhoti ghāsacchādanāni labbhatīti lābho. Kiñcikkhanti kiñcimattakaṃ āmisajātaṃ.",
  "tika-s0201t:2152_2": "Tenāha “yaṃ vā”tiādi. Jānantoyevāti musābhāvaṃ tassa vatthuno atthi, taṃ jānanto eva.",
  "tika-s0201t:2153_0": "Aṇḍakāti vuccati rukkhe aṇḍasadisā gaṇṭhiyo. Yathā thaddhā visamā dubbinītā ca honti,",
  "tika-s0201t:2153_1": "evamevaṃ khuṃsanavambhanavasena pavattavācāpi hi “aṇḍakā”ti vuttā. Tenāha “yathā",
  "tika-s0201t:2153_2": "sadose rukkhe”tiādi. Kakkasāti pharusā eva, so panassā kakkasabhāvo byāpādanimittatāya",
  "tika-s0201t:2153_3": "tato pūtikāti. Tenāha “yathā nāmā”tiādi. Kaṭukāti aniṭṭhā. Amanāpāti na manavaḍḍhanī,",
  "tika-s0201t:2153_4": "tato eva dosajananī, cittasandosuppattikārikā. Mammesūti ghaṭṭanena dukkhuppattito",
  "tika-s0201t:2153_5": "mammasadisesu jātiādīsu. Lagganakārīti evaṃ vadantassa evaṃ vadāmīti atthādhippāyena",
  "tika-s0201t:2153_6": "lagganakārī, na byañjanavasena. Kodhassa āsannā tassa kāraṇabhāvato. Sadosavācāyāti",
  "tika-s0201t:2153_7": "attano samuṭṭhāpakadosassa vasena sadosavācāya vevacanāni.",
  "tika-s0201t:2154_0": "Akālenāti ayuttakālena. Akāraṇanissitanti nipphalaṃ. Phalañhi kāraṇanissitaṃ nāma",
  "tika-s0201t:2154_1": "tadavinābhāvato. Akāraṇanissitaṃ nipphalaṃ, samphanti attho. Asabhāvavattāti ayāthāvavādī.",
  "tika-s0201t:2154_2": "Asaṃvaravinayapaṭisaṃyuttassāti saṃvaravinayarahitassa, attano suṇantassa ca na saṃvaravinayāvahassa",
  "tika-s0201t:2154_3": "vattā. Hadayamañjūsāyaṃ nidhetunti ahitasaṃhitattā cittaṃ anuppavisetvā nidhetuṃ.",
  "tika-s0201t:2154_4": "Ayuttakāleti dhammaṃ kathentena yo attho yasmiṃ kāle vattabbo, tato pubbe pacchā",
  "tika-s0201t:2154_5": "tassa akālo, tasmiṃ ayuttakāle vattā hoti. Anapadesanti bhagavatā asukasutte evaṃ",
  "tika-s0201t:2154_6": "vuttanti suttāpadesavirahitaṃ. Aparicchedanti paricchedarahitaṃ. Yathā pana vācā",
  "tika-s0201t:2154_7": "paricchedarahitā hoti, taṃ dassetuṃ “suttaṃ vā”tiādi vuttaṃ. Upalabbhanti anuyogaṃ.",
  "tika-s0201t:2154_8": "Bāhirakathaṃyevāti yaṃ suttaṃ, jātakaṃ vā nikkhittaṃ, tassa sarīrabhūtaṃ kathaṃ anāmasitvā",
  "tika-s0201t:2154_9": "tato bahibhūtaṃyeva kathaṃ. Sampajjitvāti viruḷhaṃ āpajjitvā. Paveṇijātakāvāti anujātapārohamūlāniyeva",
  "tika-s0201t:2154_10": "tiṭṭhanti. Āharitvāti nikkhittasuttato aññampi anuyogaupamāvatthuvasena tadanupayoginaṃ",
  "tika-s0201t:2154_11": "āharitvā. Jānāpetunti etadatthamidaṃ vuttanti jānāpetuṃ yo sakkoti. Tassa kathetunti",
  "tika-s0201t:2154_12": "tassa tathārūpassa dhammakathikassa bahumpi kathetuṃ vaṭṭati. Na atthanissitanti",
  "tika-s0201t:2154_13": "attano paresañca na hitāvahaṃ.",
  "tika-s0201t:2155_0": "Abhijjhāyanaṃ yebhuyyena parasantakassa dassanavasena hotīti “abhijjhāya oloketā",
  "tika-s0201t:2155_1": "hotī”ti vuttaṃ. Abhijjhāyanto vā abhijjhāyitaṃ vatthuṃ yattha katthaci ṭhitampi paccakkhato",
  "tika-s0201t:2155_2": "passanto viya abhijjhāyatīti vuttaṃ “abhijjhāya oloketā hotī”ti. Kammapathabhedo",
  "tika-s0201t:2155_3": "na hoti, kevalaṃ lobhamattova hoti pariṇāmanavasena appavattattā. Yathā pana kammapathabhedo",
  "tika-s0201t:2155_4": "hoti, taṃ dassetuṃ “yadā panā”tiādi vuttaṃ. Pariṇāmetīti attano santakabhāvena pariggayha nāmeti.",
  "tika-s0201t:2156_0": "Vipannacittoti byāpādena vipattiṃ āpāditacitto. Tenāha “pūtibhūtacitto”ti. Byāpādo",
  "tika-s0201t:2156_1": "hi visaṃ viya lohitassa cittaṃ pūtibhāvaṃ janeti. Dosena duṭṭhacittasaṅkappoti visena",
  "tika-s0201t:2156_2": "viya sappiādikopena dūsitacittasaṅkappo. Ghātīyantūti hanīyantu. Vadhaṃ pāpuṇantūti",
  "tika-s0201t:2156_3": "maraṇaṃ pāpuṇantu. Mā vā ahesunti sabbena sabbaṃ na hontu. Tenāha “kiñcipi mā ahesu”nti,",
  "tika-s0201t:2156_4": "anavasesavināsaṃ pāpuṇantūti attho. Haññantūti ādicintanenevāti ekantato vināsacintāya eva.",
  "tika-s0201t:2157_0": "Micchādiṭṭhikoti ayoniso uppannadiṭṭhiko. So ca ekantato kusalapaṭipakkhadiṭṭhikoti",
  "tika-s0201t:2157_1": "āha “akusaladassano”ti. Vipallatthadassanoti dhammatāya vipariyāsaggāhī. Natthi dinnanti",
  "tika-s0201t:2157_2": "deyyadhammasīsena dānaṃ vuttanti āha “dinnassa phalābhāvaṃ sandhāya vadatī”ti. Dinnaṃ",
  "tika-s0201t:2157_3": "pana annādivatthuṃ kathaṃ paṭikkhipati. Esa nayo “yiṭṭhaṃ huta”nti etthāpi. Mahāyāgoti",
  "tika-s0201t:2157_4": "sabbasādhāraṇaṃ mahādānaṃ. Paheṇakasakkāroti pāhunakānaṃ kattabbasakkāro. Phalanti",
  "tika-s0201t:2157_5": "ānisaṃsaphalañca nissandaphalañca. Vipākoti sadisaṃ phalaṃ. Paraloke ṭhitassa ayaṃ",
  "tika-s0201t:2157_6": "loko natthīti paraloke ṭhitassa kammunā laddhabbo ayaṃ loko na hoti. Idhaloke ṭhitassapi",
  "tika-s0201t:2157_7": "paraloko natthīti idhaloke ṭhitassa kammunā laddhabbo paraloko na hoti. Tattha kāraṇamāha",
  "tika-s0201t:2157_8": "“sabbe tattha tattheva ucchijjantī”ti. Ime sattā yattha yattha bhavayonigatiādīsu",
  "tika-s0201t:2157_9": "ṭhitā tattha tattheva ucchijjanti nirudayavināsavasena vinassanti. Phalābhāvavasenāti",
  "tika-s0201t:2157_10": "mātāpitūsu sammāpaṭipattimicchāpaṭipattīnaṃ phalassa abhāvavasena “natthi mātā, natthi",
  "tika-s0201t:2157_11": "pitā”ti vadati, na mātāpitūnaṃ, nāpi tesu sammāpaṭipattimicchāpaṭipattīnaṃ abhāvavasena",
  "tika-s0201t:2157_12": "tesaṃ lokapaccakkhattā. Bubbuḷakassa viya imesaṃ sattānaṃ uppādo nāma kevalova, na",
  "tika-s0201t:2157_13": "cavitvā āgamanapubbakoti dassanatthaṃ “natthi sattā opapātikā”ti vuttanti āha “cavitvā",
  "tika-s0201t:2157_14": "upapajjanakasattā nāma natthīti vadatī”ti. Samaṇena nāma yāthāvato jānantena kassaci",
  "tika-s0201t:2157_15": "kiñci akathetvā saññatena bhavitabbaṃ, aññathā ahopurisikā nāma siyā, kiṃ paro parassa",
  "tika-s0201t:2157_16": "karissati, tathā attano sampādanassa kassaci avasaro eva natthi tattha tattheva ucchijjanatoti",
  "tika-s0201t:2157_17": "āha “ye imañca…pe… pavedentī”ti. Ettāvatāti “natthi dinna”ntiādinā byapadesena. Dasavatthukāti",
  "tika-s0201t:2157_18": "paṭikkhipitabbāni dasa vatthūni etissāti dasavatthukā.",
  "tika-s0201t:2158": "441. Anabhijjhādayo heṭṭhā atthato pakāsitattā uttānatthāyeva.",
  "tika-s0201t:2159_0": "442. Saha byayati gacchatīti sahabyo, sahavattanako, tassa bhāvo sahabyatā, sahapavattīti",
  "tika-s0201t:2159_1": "āha “sahabhāvaṃ upagaccheyya”nti. Brahmānaṃ kāyo samūhoti brahmakāyo, tappariyāpannatāya",
  "tika-s0201t:2159_2": "tattha gatāti brahmakāyikā. Kāmaṃ cetāya sabbassapi brahmanikāyassa samaññāya bhavitabbaṃ,",
  "tika-s0201t:2159_3": "“ābhāna”ntiādinā pana dutiyajjhānabhūmikādīnaṃ upari gahitattā gobalībaddañāyena",
  "tika-s0201t:2159_4": "tadavasesānaṃ ayaṃ samaññāti āha “brahmakāyikānaṃ devānanti paṭhamajjhānabhūmidevāna”nti.",
  "tika-s0201t:2159_5": "Ābhā nāma visuṃ devā natthi, parittābhādīnaṃyeva pana ābhāvantatāsāmaññena ekajjhaṃ",
  "tika-s0201t:2159_6": "gahetvā pavattaṃ etaṃ adhivacanaṃ, yadidaṃ “ābhā”ti yathā “brahmapārisajjabrahmapurohitamahābrahmānaṃ",
  "tika-s0201t:2159_7": "brahmakāyikā”ti. Parittābhānantiādi panāti ādi-saddena appamāṇābhānaṃ devānaṃ ābhassarānaṃ",
  "tika-s0201t:2159_8": "devānanti imaṃ pāḷiṃ saṅgaṇhāti. Ekato aggahetvāti ābhāti vā, ekattakāyanānattasaññāti",
  "tika-s0201t:2159_9": "vā ekato aggahetvā. Tesaṃyevāti ābhāti vuttadevānaṃyeva. Bhedato gahaṇanti kāraṇassa",
  "tika-s0201t:2159_10": "hīnādibhedabhinnatādassanavasena parittābhādiggahaṇaṃ. Iti bhagavā āsavakkhayaṃ dassetvāti",
  "tika-s0201t:2159_11": "evaṃ bhagavā dhammacariyaṃ, samacariyaṃ, vaṭṭanissitaṃ sugatigāmipaṭipadaṃ, vivaṭṭanissitaṃ",
  "tika-s0201t:2159_12": "āsavakkhayagāmipaṭipadaṃ katvā tibhavabhañjanato āsavakkhayaṃ dassetvā arahattanikūṭena desanaṃ niṭṭhapesi.",
  "tika-s0201t:2160_0": "Idha ṭhatvāti imasmiṃ dhammacariyāsamacariyāya niddese ṭhatvā. Devalokā samānetabbāti",
  "tika-s0201t:2160_1": "chabbīsatipi devalokā samodhānetabbā. Vīsati brahmalokāti taṃtaṃbhavapariyāpannanikāyavasena",
  "tika-s0201t:2160_2": "vīsati brahmalokā, vīsati brahmanikāyāti attho. Dasakusalakammapathehīti yathārahaṃ",
  "tika-s0201t:2160_3": "dasakusalakammapathehi kammūpanissayapaccayabhūtehi kevalaṃ upanissayabhūtehi ca nibbatti dassitā.",
  "tika-s0201t:2161_0": "Tiṇṇaṃ sucaritānanti tiṇṇaṃ kāmāvacarasucaritānaṃ. Kāmāvacaraggahaṇañcettha manosucaritāpekkhāya.",
  "tika-s0201t:2161_1": "Vipākenevāti iminā vipākuppādeneva nibbatti hoti, na upanissayatāmattenāti dasseti.",
  "tika-s0201t:2161_2": "“Upanissayavasenā”ti vuttamatthaṃ vivarituṃ “dasa kusalakammapathā hī”tiādi vuttaṃ.",
  "tika-s0201t:2161_3": "Dutiyādīni bhāvetvātiādīsupi “sīle patiṭṭhāyā”ti padaṃ ānetvā sambandhitabbaṃ. Kasmā",
  "tika-s0201t:2161_4": "panettha “upanissayavasenā”ti vuttaṃ, nanu paṭisambhidāmagge – “paṭhamena jhānena",
  "tika-s0201t:2161_5": "nīvaraṇānaṃ pahānaṃ sīlaṃ, veramaṇi sīlaṃ, cetanā sīlaṃ, saṃvaro sīlaṃ, avītikkamo",
  "tika-s0201t:2161_6": "sīla”ntiādinā sabbesupi jhānesu sīlaṃ uddhaṭanti tassa vasena uparidevalokānampi",
  "tika-s0201t:2161_7": "vipākena nibbatti vattabbāti? Na, tassa pariññāya desanattā, pariññāya desanatā cassa",
  "tika-s0201t:2161_8": "“yattha ca pahāna”ntiādinā visuddhimaggasaṃvaṇṇanāyañca pakāsitā eva. Tathā hi idhāpi",
  "tika-s0201t:2161_9": "“dasa kusalakammapathā hi sīla”ntiādinā sīlassa rūpārūpabhavānaṃ upanissayatā vibhāvitā,",
  "tika-s0201t:2161_10": "na nibbattakatāya. Kasmā panettha bhāvanālakkhaṇāya dhammacariyāya bhavavisese vibhajiyamāne",
  "tika-s0201t:2161_11": "asaññabhavo na gahitoti āha “asaññabhavo pana…pe… na niddiṭṭho”ti. Bāhirakā hi ayathābhūtadassitāya",
  "tika-s0201t:2161_12": "asaññabhavaṃ bhavavippamokkhaṃ maññamānā tadupagajjhānaṃ bhāvetvā asaññesu nibbattanti.",
  "tika-s0201t:2161_13": "Ayamettha saṅkhepo, yaṃ panettha vattabbaṃ, taṃ brahmajālaṭṭhakathāyaṃ taṃsaṃvaṇṇanāyañca",
  "tika-s0201t:2161_14": "vuttanayeneva veditabbaṃ.",
  "tika-s0201t:2162": "Sāleyyakasuttavaṇṇanāya līnatthappakāsanā samattā.",
  "tika-s0201t:2163": "2. Verañjakasuttavaṇṇanā",
  "tika-s0201t:2164_0": "444. Verañjavāsinoti verañjagāmavāsino. Keci pana “vividharaṭṭhavāsino verañjakā”ti",
  "tika-s0201t:2164_1": "etamatthaṃ vadanti, tesaṃ matena “verajjakā”ti pāḷiyā bhavitabbanti. Aniyamitakiccenāti",
  "tika-s0201t:2164_2": "“iminā nāmā”ti evaṃ na niyamitena kiccena. Ayaṃ visesoti ayaṃ puggalādhiṭṭhānadhammādhiṭṭhānakato",
  "tika-s0201t:2164_3": "imesu dvīsu suttesu desanāya viseso, attho pana desanānayo ca majjhe bhinnasuvaṇṇaṃ",
  "tika-s0201t:2164_4": "viya avisiṭṭhoti dasseti. Kasmā pana bhagavā katthaci puggalādhiṭṭhānadesanaṃ deseti,",
  "tika-s0201t:2164_5": "katthaci dhammādhiṭṭhānanti? Desanāvilāsato veneyyajjhāsayato ca. Desanāvilāsappattā",
  "tika-s0201t:2164_6": "hi buddhā bhagavanto, te yathāruci katthaci puggalādhiṭṭhānaṃ katvā, katthaci dhammādhiṭṭhānaṃ",
  "tika-s0201t:2164_7": "katvā dhammaṃ desenti. Ye pana veneyyā sāsanakkamaṃ anotiṇṇā, tesaṃ puggalādhiṭṭhānadesanaṃ",
  "tika-s0201t:2164_8": "desenti. Ye otiṇṇā, tesaṃ dhammādhiṭṭhānaṃ. Sammutisaccavisayā puggalādhiṭṭhānā,",
  "tika-s0201t:2164_9": "itarā paramatthasaccavisayā. Purimā karuṇānukūlā, itarā paññānukūlā. Saddhānusārigottānaṃ",
  "tika-s0201t:2164_10": "vā purimā. Te hi puggalappamāṇā, pacchimā dhammānusārīnaṃ. Saddhācaritatāya vā lokādhipatīnaṃ",
  "tika-s0201t:2164_11": "vasena puggalādhiṭṭhānā, paññācaritatāya dhammādhipatīnaṃ vasena dhammādhiṭṭhānā.",
  "tika-s0201t:2164_12": "Purimā ca neyyatthā, pacchimā nītatthā. Iti bhagavā taṃ taṃ visesaṃ avekkhitvā tattha",
  "tika-s0201t:2164_13": "tattha duvidhaṃ desanaṃ desetīti veditabbaṃ.",
  "tika-s0201t:2165": "Verañjakasuttavaṇṇanāya līnatthappakāsanā samattā.",
  "tika-s0201t:2166": "3. Mahāvedallasuttavaṇṇanā",
  "tika-s0201t:2167_0": "449. Garubhāvo gāravaṃ, pāsāṇacchattaṃ viya garukaraṇīyatā. Saha gāravenāti sagāravo,",
  "tika-s0201t:2167_1": "garunā kismiñci vutte gāravavasena patissavanaṃ patissavo, saha patissavena sappatissavo,",
  "tika-s0201t:2167_2": "patissavabhūtaṃ taṃsabhāgañca yaṃ kiñci garukaraṇaṃ. Sagārave sappatissavacanaṃ sagāravasappatissavacanaṃ.",
  "tika-s0201t:2167_3": "Garukaraṇaṃ vā gāravo, sagāravassa sappatissavacanaṃ sagāravasappatissavacanaṃ. Etena",
  "tika-s0201t:2167_4": "sabhāveneva sagāravassa tathāpavattaṃ vacananti dasseti. Aññattha du-saddo garahatthopi",
  "tika-s0201t:2167_5": "hoti “dukkhaṃ dupputto”tiādīsu viya, idha pana so na sambhavati kucchitāya paññāya",
  "tika-s0201t:2167_6": "abhāvatoti āha “paññāya duṭṭhaṃ nāma natthī”ti. “Dussīlo”tiādīsu viya abhāvattho",
  "tika-s0201t:2167_7": "du-saddoti vuttaṃ “appañño nippaññoti attho”ti. Kittakenāti kena parimāṇena. Taṃ",
  "tika-s0201t:2167_8": "pana parimāṇaṃ yasmā parimeyyassa atthassa paricchindanaṃ hoti, nu-saddo ca pucchāya",
  "tika-s0201t:2167_9": "jotako, tasmā “kittāvatā nu khoti kāraṇaparicchedapucchā”ti vatvā “kittakena nu kho",
  "tika-s0201t:2167_10": "evaṃ vuccatīti attho”ti āha. “Kāraṇaparicchedapucchā”ti iminā “kittāvatā”ti sāmaññato",
  "tika-s0201t:2167_11": "pucchābhāvo dassito, na visesato, tassa pucchāvisesabhāvañāpanatthaṃ mahāniddese",
  "tika-s0201t:2167_12": "āgatā sabbāva pucchā atthuddhāranayena dasseti “pucchā ca nāmā”tiādinā. Adiṭṭhaṃ",
  "tika-s0201t:2167_13": "jotīyati etāyāti adiṭṭhajotanā, pucchā. Diṭṭhasaṃsandanā sākacchāvasena vinicchayakaraṇaṃ.",
  "tika-s0201t:2167_14": "Vimati chijjati etāyāti vimaticchedanā. Anumatiyā pucchā anumatipucchā. “Taṃ kiṃ",
  "tika-s0201t:2167_15": "maññatha, bhikkhave”tiādipucchāya hi “kiṃ tumhākaṃ anumatī”ti anumati pucchitā hoti.",
  "tika-s0201t:2167_16": "Kathetuṃ kamyatāya pucchā kathetukamyatāpucchā.",
  "tika-s0201t:2168_0": "Lakkhaṇanti ñātuṃ icchito yo koci sabhāvo. Aññātanti yena kenaci ñāṇena aññātabhāvaṃ",
  "tika-s0201t:2168_1": "āha. Adiṭṭhanti dassanabhūtena paccakkhaṃ viya adiṭṭhataṃ. Atulitanti “ettakaṃ ida”nti",
  "tika-s0201t:2168_2": "tulanabhūtena atulitataṃ. Atīritanti tīraṇabhūtena akatañāṇakiriyāsamāpanataṃ. Avibhūtanti",
  "tika-s0201t:2168_3": "ñāṇassa apākaṭabhāvaṃ. Avibhāvitanti ñāṇena apākaṭīkatabhāvaṃ. Idha diṭṭhasaṃsandanāpucchā",
  "tika-s0201t:2168_4": "adhippetā, na adiṭṭhajotanā vimaticchedanā cāti.",
  "tika-s0201t:2169_0": "Kathamayaṃ attho viññāyatīti āha “thero hī”tiādi. Sayaṃ vinicchinantoti sayameva",
  "tika-s0201t:2169_1": "tesaṃ pañhānaṃ atthaṃ visesena nicchinanto. Idaṃ suttanti idaṃ pañcavīsatipañhapaṭimaṇḍitasuttaṃ,",
  "tika-s0201t:2169_2": "na yaṃ kiñci anavaseseneva matthakaṃ pāpesīti. “Sayameva pañhaṃ samuṭṭhāpetvā sayaṃ",
  "tika-s0201t:2169_3": "vinicchinanto”ti ettha catukkoṭikaṃ bhavatīti dassento “ekacco hī”tiādimāha. Pañhaṃ",
  "tika-s0201t:2169_4": "samuṭṭhāpetuṃyeva sakkotīti pucchanavidhiṃyeva jānāti. Na nicchetunti nicchetuṃ na",
  "tika-s0201t:2169_5": "sakkoti, vissajjanavidhiṃ na jānātīti attho. Visesaṭṭhānanti aññehi asadisaṭṭhānaṃ.",
  "tika-s0201t:2169_6": "Therena sadisoti therena sadiso sāvako natthi.",
  "tika-s0201t:2170_0": "Saṃsanditvāti saṃyojetvā samānaṃ katvā, yathā tattha sabbaññutaññāṇaṃ pavattaṃ, tathā",
  "tika-s0201t:2170_1": "taṃ avilometvāti attho. Līḷāyantoti līḷaṃ karonto. Dhammakathikatāya aggabhāvappattiyā",
  "tika-s0201t:2170_2": "tattha appaṭihatañāṇatāya buddhalīḷāya viya catunnaṃ parisānaṃ gamanaṃ gaṇhanto dhammakathaṃ katheti.",
  "tika-s0201t:2171_0": "Ito vā etto vā anukkamitvāti uggahitakathāmaggato yattha katthaci īsakampi anukkamitvā",
  "tika-s0201t:2171_1": "uggahitaniyāmenevāti attho. Tenāha “yaṭṭhikoṭi”ntiādi. Ekapadikanti ekapadanikkhepamattaṃ.",
  "tika-s0201t:2171_2": "Daṇḍakasetunti ekadaṇḍakamayaṃ setuṃ. Heṭṭhā ca upari ca suttapadānaṃ āharaṇena tepiṭakaṃ",
  "tika-s0201t:2171_3": "buddhavacanaṃ heṭṭhupariyaṃ karonto. Jātassarasadisañca gāthaṃ, suttapadaṃ vā nikkhipitvā",
  "tika-s0201t:2171_4": "tattha nānāupamākāraṇāni āharanto tāni ca tehi suttapadehi bodhento samuṭṭhāpento",
  "tika-s0201t:2171_5": "“jātassare pañcavaṇṇāni kusumāni phullāpento viya sinerumatthake vaṭṭisahassaṃ jālento viyā”ti vutto.",
  "tika-s0201t:2172_0": "Ekapaduddhāreti ekasmiṃ paduddhāraṇakkhaṇe. Padavasena saṭṭhi padasatasahassāni gāthāvasena",
  "tika-s0201t:2172_1": "pannarasa gāthāsahassāni. Ākaḍḍhitvā gaṇhanto viyāti paccekaṃ pupphāni anocinitvā",
  "tika-s0201t:2172_2": "vallimeva ākaḍḍhitvā ekajjhaṃ pupphāni katvā gaṇhanto viya. Tenāha “ekappahārenevā”ti.",
  "tika-s0201t:2172_3": "Gatimantānanti atisayāya ñāṇagatiyā yuttānaṃ. Dhitimantānanti dhāraṇabalena yuttānaṃ.",
  "tika-s0201t:2173_0": "Anantanayussadanti paccayuppannabhāsitatthanibbānavipākakiriyādivasena anantapabhede",
  "tika-s0201t:2173_1": "visaye pavattiyā anantanayehi ussannaṃ upacitaṃ. Caturoghanittharaṇatthikānaṃ titthe",
  "tika-s0201t:2173_2": "ṭhapitanāvā viyāti yojanā. Sahassayuttaājaññarathoti vejayantarathaṃ sandhāya vadati.",
  "tika-s0201t:2174_0": "Yasmā pucchāyaṃ byāpanicchānayena “duppañño duppañño”ti āmeḍitavasena vuttaṃ, tasmā",
  "tika-s0201t:2174_1": "dhammasenāpati pucchitamatthaṃ vissajjento pucchāsabhāgena “nappajānāti nappajānātī”ti",
  "tika-s0201t:2174_2": "āmeḍitavasenevāha. Tattha iti-saddo kāraṇatthoti dassento “yasmā nappajānāti, tasmā",
  "tika-s0201t:2174_3": "duppaññoti vuccatī”ti āha. Idaṃ dukkhanti idaṃ upādānakkhandhapañcakaṃ dukkhaṃ ariyasaccaṃ.",
  "tika-s0201t:2174_4": "Tañca kho ruppanaṃ vediyanaṃ sañjānanaṃ abhisaṅkharaṇaṃ vijānananti saṅkhepato ettakaṃ.",
  "tika-s0201t:2174_5": "Ito uddhaṃ kiñci dhammajātaṃ dukkhaṃ ariyasaccaṃ nāma natthīti yāthāvasarasalakkhaṇato",
  "tika-s0201t:2174_6": "pavattikkamato ceva pīḷanasaṅkhatasantāpavipariṇāmalakkhaṇato ca yathābhūtaṃ ariyamaggapaññāya",
  "tika-s0201t:2174_7": "nappajānāti. Avasesapaccayasamāgame udayati uppajjati, svāyaṃ samudayo saṃsārapavattibhāvenāti",
  "tika-s0201t:2174_8": "āha “pavattidukkhapabhāvikā”ti, dukkhasaccassa uppādikāti attho. Yāthāvasarasalakkhaṇatoti",
  "tika-s0201t:2174_9": "yathābhūtaṃ anupacchedakaraṇarasato ceva sampiṇḍananidānasaṃyogapalibodhalakkhaṇato ca.",
  "tika-s0201t:2175_0": "Idaṃ nāma ṭhānaṃ patvāti idaṃ nāma appavattikāraṇaṃ āgamma. Nirujjhatīti anuppādanirodhavasena",
  "tika-s0201t:2175_1": "nirujjhati, tenāha “ubhinnaṃ appavattī”ti. Yāthāvasarasalakkhaṇatoti yathābhūtaṃ",
  "tika-s0201t:2175_2": "accutirasato ceva nissaraṇavivekāsaṅkhatāmatalakkhaṇato ca. Ayaṃ paṭipadāti ayaṃ",
  "tika-s0201t:2175_3": "sammādiṭṭhiādikā samodhānalakkhaṇā paṭipajjati etāyāti paṭipadā. Dukkhanirodhaṃ gacchatīti",
  "tika-s0201t:2175_4": "dukkhanirodhaṃ nibbānaṃ sacchikiriyābhisamayavasena gacchati ārabbha pavattati. Yāthāvasarasalakkhaṇatoti",
  "tika-s0201t:2175_5": "yathābhūtaṃ kilesappahānakaraṇasarasato ceva niyyānahetudassanādhipateyyalakkhaṇato",
  "tika-s0201t:2175_6": "ca nappajānāti. Anantaravāreti dutiyavāre. Imināva nayenāti “idaṃ dukkhaṃ, ettakaṃ",
  "tika-s0201t:2175_7": "dukkha”ntiādinā paṭhamavāre vuttanayena. Tattha hi duppaññaniddesattā pajānanapaṭikkhepavasena",
  "tika-s0201t:2175_8": "desanā āgatā, idha paññavantaniddesattā pajānanavasenāti ayameva viseso. Etthāti dutiyavāre.",
  "tika-s0201t:2176_0": "Savanatoti kammaṭṭhānassa savanato uggaṇhāti. Ganthasavanamukhena hi tadatthassa",
  "tika-s0201t:2176_1": "uggahaṇaṃ. Ṭhapetvā taṇhantiādi tassa uggahaṇākāranidassanaṃ. Abhinivisatīti vipassanābhinivesavasena",
  "tika-s0201t:2176_2": "abhinivisati vipassanākammaṭṭhānaṃ paṭṭhapeti. No vivaṭṭeti vivaṭṭe abhiniveso na",
  "tika-s0201t:2176_3": "hoti avisayattā. Ayanti catusaccakammaṭṭhāniko.",
  "tika-s0201t:2177_0": "Pañcakkhandhāti pañcupādānakkhandhā. Khandhavasena vipassanābhinivesassa cakkhādivasena",
  "tika-s0201t:2177_1": "vedanādivasena ca satipi anekavidhatte sukaraṃ suviññeyyanti catudhātumukhena taṃ",
  "tika-s0201t:2177_2": "dassetuṃ “dhātukammaṭṭhānavasena otaritvā”ti āha. Rūpanti vavatthapetīti ruppanaṭṭhena",
  "tika-s0201t:2177_3": "rūpanti asaṅkarato paricchindati. Tadārammaṇāti taṃ rūpaṃ ārammaṇaṃ katvā pavattanakā.",
  "tika-s0201t:2177_4": "Nāmanti vedanādicatukkaṃ namanaṭṭhena nāmanti vavatthāpeti. Yamakatālakkhandhaṃ bhindanto",
  "tika-s0201t:2177_5": "viya yamakaṃ bhinditvā “arūpaṃ, rūpañcā”ti dveva ime dhammā, na ettha koci attā vā",
  "tika-s0201t:2177_6": "attaniyaṃ vāti nāmarūpaṃ vavatthapeti paricchindati pariggaṇhāti. Ettāvatā diṭṭhivisuddhi",
  "tika-s0201t:2177_7": "dassitā. Taṃ panetaṃ nāmarūpaṃ na ahetukaṃ. Yasmā sabbaṃ sabbattha sabbadā ca natthi,",
  "tika-s0201t:2177_8": "tasmā sahetukaṃ. Kīdisena hetunā? Na issarādivisamahetunā. Yaṃ panettha vattabbaṃ,",
  "tika-s0201t:2177_9": "taṃ visuddhimaggasaṃvaṇṇanāyaṃ vuttanayena gahetabbaṃ. Sahetukattā eva sapaccayaṃ.",
  "tika-s0201t:2177_10": "Avijjādayoti avijjātaṇhupādānakammāhārādayo. Evanti “taṃ paneta”ntiādinā vuttappakārena",
  "tika-s0201t:2177_11": "avijjādike paccaye ceva rūpavedanādike paccayuppannadhamme ca vavatthapetvā paricchinditvā",
  "tika-s0201t:2177_12": "pariggahetvā. Vuttañhetaṃ “avijjāsamudayā rūpasamudayo, taṇhāsamudayā rūpasamudayo”ti.",
  "tika-s0201t:2177_13": "Ettāvatā kaṅkhāvitaraṇavisuddhiṃ dasseti.",
  "tika-s0201t:2178_0": "Hutvāti hetupaccayasamavāye uppajjitvā. Abhāvaṭṭhenāti tadanantarameva vinassanaṭṭhena.",
  "tika-s0201t:2178_1": "Aniccāti aniccā addhuvā. Aniccalakkhaṇaṃ āropetīti tesu pañcasu khandhesu aniccatāsaṅkhātaṃ",
  "tika-s0201t:2178_2": "sāmaññalakkhaṇaṃ niropeti. Tatoti aniccalakkhaṇāropanato paraṃ, tato vā aniccabhāvato.",
  "tika-s0201t:2178_3": "Udayabbayappaṭipīḷanākārenāti uppādanirodhehi pati pati abhikkhaṇaṃ pīḷanākārena",
  "tika-s0201t:2178_4": "hetunā dukkhā aniṭṭhā, dukkhamā vā. Avasavattanākārenāti kassaci vasena avasavattanākārena.",
  "tika-s0201t:2178_5": "Anattāti na sayaṃ attā, nāpi nesaṃ koci attā atthīti anattāti. Tilakkhaṇaṃ āropetvāti",
  "tika-s0201t:2178_6": "evaṃ aniccassa dukkhabhāvato, dukkhassa ca anattabhāvato khandhapañcake tividhampi",
  "tika-s0201t:2178_7": "sāmaññalakkhaṇaṃ āropetvā. Sammasantoti udayabbayañāṇuppattiyā uppanne vipassanupakkilese",
  "tika-s0201t:2178_8": "pahāya maggāmaggaṃ vavatthapetvā udayabbayañāṇādivipassanāpaṭipāṭiyā saṅkhāre sammasanto",
  "tika-s0201t:2178_9": "gotrabhuñāṇānantaraṃ lokuttaramaggaṃ pāpuṇāti.",
  "tika-s0201t:2179_0": "Ekapaṭivedhenāti ekeneva ñāṇena paṭivijjhanena. Paṭivedho paṭighātābhāvena visaye",
  "tika-s0201t:2179_1": "nissaṅgacārasaṅkhātaṃ nibbijjhanaṃ. Abhisamayo avirajjhitvā adhigamanasaṅkhāto avabodho.",
  "tika-s0201t:2179_2": "“Idaṃ dukkhaṃ, ettaṃ dukkhaṃ, na ito bhiyyo”ti paricchinditvā yāthāvato jānanameva",
  "tika-s0201t:2179_3": "vuttanayena paṭivedhoti pariññāpaṭivedho, idañca yathā ñāṇe pavatte pacchā dukkhassa",
  "tika-s0201t:2179_4": "sarūpādiparicchede sammoho na hoti, tathā pavattiṃ gahetvā vuttaṃ, na pana maggañāṇassa",
  "tika-s0201t:2179_5": "“idaṃ dukkha”ntiādinā pavattanato. Tenāha “tasmiñcassa khaṇe”tiādi. Pahīnassa puna",
  "tika-s0201t:2179_6": "apahātabbatāya pakaṭṭhaṃ hānaṃ cajanaṃ samucchindanaṃ pahānaṃ, pahānameva vuttanayena",
  "tika-s0201t:2179_7": "paṭivedhoti pahānapaṭivedho. Ayampi yena kilesena appahīyamānena maggabhāvanāya na",
  "tika-s0201t:2179_8": "bhavitabbaṃ, asati ca maggabhāvanāya yo uppajjeyya, tassa padaghātaṃ karontassa anuppattidhammataṃ",
  "tika-s0201t:2179_9": "āpādentassa ñāṇassa tathāpavattiyā paṭighātābhāvena nissaṅgacāraṃ upādāya evaṃ vutto.",
  "tika-s0201t:2179_10": "Sacchikiriyā paccakkhakaraṇaṃ anussavākāraparivitakkādike muñcitvāva sarūpato ārammaṇakaraṇaṃ",
  "tika-s0201t:2179_11": "“idaṃ ta”nti yāthāvasabhāvato gahaṇaṃ, sā eva vuttanayena paṭivedhoti sacchikiriyāpaṭivedho.",
  "tika-s0201t:2179_12": "Ayampi yassa āvaraṇassa asamucchindanato ñāṇaṃ nirodhaṃ ālambituṃ na sakkoti, tassa",
  "tika-s0201t:2179_13": "samucchindanato taṃ sarūpato vibhāvitameva pavattatīti evaṃ vutto.",
  "tika-s0201t:2180_0": "Bhāvanā uppādanā vaḍḍhanā ca. Tattha paṭhamamagge uppādanaṭṭhena bhāvanā, dutiyādīsu",
  "tika-s0201t:2180_1": "vaḍḍhanaṭṭhena, ubhayatthāpi vā ubhayaṃ veditabbaṃ. Paṭhamamaggopi hi yathārahaṃ",
  "tika-s0201t:2180_2": "vuṭṭhānagāminiyaṃ pavattaṃ parijānanādiṃ vaḍḍhento pavattoti tatthāpi vaḍḍhanaṭṭhena",
  "tika-s0201t:2180_3": "bhāvanāti sakkā viññātuṃ. Dutiyādīsupi appahīnakilesappahānato puggalantarasādhanato",
  "tika-s0201t:2180_4": "ca uppādanaṭṭhena bhāvanā, sā eva vuttanayena paṭivedhoti bhāvanāpaṭivedho. Ayampi",
  "tika-s0201t:2180_5": "yathā ñāṇe pavatte pacchā maggadhammānaṃ sarūpaparicchede sammoho na hoti, tathā",
  "tika-s0201t:2180_6": "pavattiṃ gahetvā vutto. Tiṭṭhantu tāva yathādhigatā maggadhammā, yathāpavattesu phalesupi",
  "tika-s0201t:2180_7": "ayaṃ yathādhigatasaccadhammesu viya vigatasammohova hoti sekkhopi samāno. Tena vuttaṃ",
  "tika-s0201t:2180_8": "– “diṭṭhadhammo pattadhammo viditadhammo pariyogāḷhadhammo”ti. Yathā cassa dhammā",
  "tika-s0201t:2180_9": "tāsaṃ jotitā yathādhigatasaccadhammāvalambiniyo maggavīthito parato maggaphalapahīnāvasiṭṭhakilesanibbānānaṃ",
  "tika-s0201t:2180_10": "paccavekkhaṇā pavattanti. Dukkhasaccadhammā hi sakkāyadiṭṭhiādayo. Ayañca atthavaṇṇanā",
  "tika-s0201t:2180_11": "pariññābhisamayenātiādīsupi vibhāvetabbā. Kiccatoti asammohato. Nirodhaṃ ārammaṇatoti",
  "tika-s0201t:2180_12": "ettha “ārammaṇatopī”ti pi-saddo luttaniddiṭṭho daṭṭhabbo nirodhepi asammohapaṭivedhassa",
  "tika-s0201t:2180_13": "labbhanato. Etassāti catusaccakammaṭṭhānikassa puggalassa.",
  "tika-s0201t:2181_0": "Paññavāti niddiṭṭho nippariyāyato paññavantatāya idha adhippetattā. Pāḷitoti dhammato.",
  "tika-s0201t:2181_1": "Atthatoti aṭṭhakathāto. Anusandhitoti tasmiṃ tasmiṃ sutte taṃtaṃanusandhito. Pubbāparatoti",
  "tika-s0201t:2181_2": "pubbenāparassa saṃsandanato. Saṅgītikkamena cettha pubbāparatā veditabbā. Taṃtaṃdesanāyameva",
  "tika-s0201t:2181_3": "vā pubbabhāgena aparabhāgassa saṃsandanato. Viññāṇacaritoti vijānanacarito vīmaṃsanacarito",
  "tika-s0201t:2181_4": "tepiṭake buddhavacane vicāraṇācāravepullato. Paññavāti na vattabbo maggenāgatāya",
  "tika-s0201t:2181_5": "paññāya abhāvato. Ajja ajjeva arahattanti ittaraṃ atikhippamevāti adhippāyo. Paññavāpakkhaṃ",
  "tika-s0201t:2181_6": "bhajati sekkhapariyāyasabbhāvato. Sutte pana paṭivedhova kathito saccābhisamayavasena āgatattā.",
  "tika-s0201t:2182_0": "Esāti anantare vutto ariyapuggalo. Kammakārakacittanti bhāvanākammassa pavattanakacittaṃ.",
  "tika-s0201t:2182_1": "Sukhavedanampi vijānātīti ko vediyati, kassa vedanā, kiṃkāraṇā vedanā, sopi kassaci",
  "tika-s0201t:2182_2": "abhāvaggahaṇamukhena sukhaṃ vedanaṃ sabhāvato samudayato atthaṅgamato assādato ādīnavato",
  "tika-s0201t:2182_3": "ca yathābhūtaṃ paricchindanto pariggaṇhanto sukhaṃ vedanaṃ vijānāti nāma. Sesapadadvayepi",
  "tika-s0201t:2182_4": "eseva nayo. Yasmā “satipaṭṭhāne”ti iminā satipaṭṭhānakathaṃ upalakkheti. Tāya hi",
  "tika-s0201t:2182_5": "tadattho veditabbo, tasmā taṃsaṃvaṇṇanāyampi vuttanayena tassattho veditabbo. Kāmañcetaṃ",
  "tika-s0201t:2182_6": "viññāṇaṃ vedanāto aññampi ārammaṇaṃ vijānāti, anantaravāre pana rūpamukhena vipassanābhinivesassa",
  "tika-s0201t:2182_7": "dassitattā idha arūpamukhena dassetuṃ “sukhantipi vijānātī”tiādinā niddiṭṭhaṃ, pucchantassa vā ajjhāsayavasena.",
  "tika-s0201t:2183_0": "Saṃsaṭṭhāti sampayuttā. Tenāha “ekuppādādilakkhaṇena saṃyogaṭṭhenā”ti. Visaṃsaṭṭhāti",
  "tika-s0201t:2183_1": "vippayuttā. Bhinditvāti aññabhūmikassa aññabhūmidassaneneva vināsetvā, saṃbhinditvā",
  "tika-s0201t:2183_2": "vā. Saṃsaṭṭhabhāvaṃ pucchatīti taṃcittuppādapariyāpannānaṃ pañcaviññāṇānaṃ saṃsaṭṭhabhāvaṃ",
  "tika-s0201t:2183_3": "pucchati. Yadi evaṃ kathaṃ pucchāya avasaro visaṃsaṭṭhabhāvāsaṅkāya eva abhāvato?",
  "tika-s0201t:2183_4": "Na, cittuppādantaragatānaṃ maggapaññāmaggaviññāṇānaṃ vipassanāpaññāvipassanāviññāṇānañca",
  "tika-s0201t:2183_5": "vomissakasaṃsaṭṭhabhāvassa labbhamānattā. Vinivaṭṭetvāti aññamaññato vivecetvā. Nānākaraṇaṃ",
  "tika-s0201t:2183_6": "dassetuṃ na sakkāti idaṃ kevalaṃ saṃsaṭṭhabhāvameva sandhāya vuttaṃ, na sabhāvabhedaṃ,",
  "tika-s0201t:2183_7": "sabhāvabhedato pana nānākaraṇaṃ nesaṃ pākaṭameva. Tenāha “ārammaṇato vā vatthuto",
  "tika-s0201t:2183_8": "vā uppādato vā nirodhato vā”ti. Idāni tameva sabhāvabhedaṃ visayabhedena suṭṭhu pākaṭaṃ",
  "tika-s0201t:2183_9": "katvā dassetuṃ “tesaṃ tesaṃ panā”tiādi vuttaṃ. Visayoti pavattiṭṭhānaṃ issariyabhūmi,",
  "tika-s0201t:2183_10": "yena cittapaññānaṃ tattha tattha pubbaṅgamatā vuccati.",
  "tika-s0201t:2184_0": "Kāmañca vipassanāpi paññāvaseneva kiccakārī, maggopi viññāṇasahitova, na kevalo,",
  "tika-s0201t:2184_1": "yathā pana lokiyadhammesu cittaṃ padhānaṃ tatthassa dhorayhabhāvena pavattisabbhāvato.",
  "tika-s0201t:2184_2": "Tathā hi taṃ “chadvārādhipati rājā”ti vuccati, evaṃ lokuttaradhammesu paññā padhānā",
  "tika-s0201t:2184_3": "paṭipakkhavidhamanassa visesato tadadhīnattā. Tathā hi maggadhamme sammādiṭṭhi eva",
  "tika-s0201t:2184_4": "paṭhamaṃ gahitā. Ayañca nesaṃ visayavasena pavattibhedo, tathā ca paññāpanavidhi",
  "tika-s0201t:2184_5": "na kevalaṃ thereheva dassito, apica kho bhagavatāpi dassitoti vibhāvento “sammāsambuddhopī”tiādimāha.",
  "tika-s0201t:2184_6": "Yattha paññā na labbhati, tattha cittavasena pucchane vattabbameva natthi yathā “kiṃcitto",
  "tika-s0201t:2184_7": "tvaṃ bhikkhū”tiādīsu. Yattha pana paññā labbhati, tatthāpi cittavasena jotanā hoti",
  "tika-s0201t:2184_8": "yathā – “ajjhattameva cittaṃ saṇṭhapeti sannisādeti ekodiṃ karoti samādahati, yasmiṃ",
  "tika-s0201t:2184_9": "samaye kāmāvacaraṃ kusalaṃ cittaṃ uppannaṃ hotī”tiādīsu. Aṭṭhakathāyaṃ pana lokiyadhammesu",
  "tika-s0201t:2184_10": "cittavasena, lokuttaradhammesu paññāvasena codanaṃ byatirekamukhena dassetuṃ “katamā",
  "tika-s0201t:2184_11": "te bhikkhu paññā adhigatā”tiādi vuttaṃ. Yebhuyyavasena cetaṃ vuttanti daṭṭhabbaṃ.",
  "tika-s0201t:2184_12": "Tathā hi katthaci lokiyadhammā paññāsīsenapi niddisīyanti – “paṭhamassa jhānassa",
  "tika-s0201t:2184_13": "lābhino kāmasahagatā saññāmanasikārā samudācaranti hānabhāginī paññā”tiādīsu. Saññāsīsenapi",
  "tika-s0201t:2184_14": "– “uddhumātakasaññāti vā sesarūpārūpasaññāti vā ime dhammā ekatthā, udāhu nānatthā”tiādīsu.",
  "tika-s0201t:2184_15": "Tathā lokuttaradhammāpi katthaci cittasīsena niddisīyanti – “yasmiṃ samaye lokuttaraṃ",
  "tika-s0201t:2184_16": "cittaṃ bhāvetī”ti, tathā phassādisīsenapi – “yasmiṃ samaye lokuttaraṃ phassaṃ bhāveti,",
  "tika-s0201t:2184_17": "vedanaṃ saññaṃ cetanaṃ bhāvetī”tiādīsu.",
  "tika-s0201t:2185_0": "Catūsu sotāpattiyaṅgesūti sappurisasevanā, saddhammassavanaṃ, yonisomanasikāro, dhammānudhammapaṭipattīti",
  "tika-s0201t:2185_1": "imesu catūsu sotāpattimaggassa kāraṇesu. Kāmaṃ cetesu satiādayopi dhammā icchitabbāva",
  "tika-s0201t:2185_2": "tehi vinā tesaṃ asambhavato, tathāpi cettha saddhā visesato kiccakārīti veditabbā.",
  "tika-s0201t:2185_3": "Saddo eva hi sappurise payirupāsati, saddhammaṃ suṇāti, yoniso ca manasi karoti,",
  "tika-s0201t:2185_4": "ariyamaggassa ca anudhammaṃ paṭipajjati, tasmā vuttaṃ “ettha saddhindriyaṃ daṭṭhabba”nti.",
  "tika-s0201t:2185_5": "Iminā nayena sesindriyesupi attho daṭṭhabbo. Catūsu sammappadhānesūti catubbidhasammappadhānabhāvanāya.",
  "tika-s0201t:2185_6": "Catūsu satipaṭṭhānesūtiādīsupi eseva nayo. Ettha ca sotāpattiyaṅgesu saddhā viya",
  "tika-s0201t:2185_7": "sammappadhānabhāvanāya vīriyaṃ viya ca satipaṭṭhānabhāvanāya – “satimā vineyya loke",
  "tika-s0201t:2185_8": "abhijjhādomanassa”nti vacanato pubbabhāge kiccato sati adhikā icchitabbā. Evaṃ samādhikammikassa",
  "tika-s0201t:2185_9": "samādhi, “ariyasaccabhāvanā paññābhāvanā”ti katvā tattha paññā pubbabhāge adhikā",
  "tika-s0201t:2185_10": "icchitabbāti pākaṭoyamattho, adhigamakkhaṇe pana samādhipaññānaṃ viya sabbesampi",
  "tika-s0201t:2185_11": "indriyānaṃ saddhādīnaṃ samarasatāva icchitabbā. Tathā hi “ettha saddhindriya”ntiādinā",
  "tika-s0201t:2185_12": "tattha tattha etthaggahaṇaṃ kataṃ. Evanti yaṃ ṭhānaṃ, taṃ indriyasamattādiṃ paccāmasati.",
  "tika-s0201t:2185_13": "Savisayasmiṃyevāti attano attano visaye eva. Lokiyalokuttarā dhammā kathitāti lokiyadhammā",
  "tika-s0201t:2185_14": "lokuttaradhammā ca tena tena pavattivisesena kathitā. Idaṃ vuttaṃ hoti – saddhāpañcamesu",
  "tika-s0201t:2185_15": "indriyesu saha pavattamānesu tattha tattha visaye saddhādīnaṃ kiccādhikatāya tassa",
  "tika-s0201t:2185_16": "tasseva daṭṭhabbatā vuttā, na sabbesaṃ. Evaṃ aññepi lokiyalokuttarā dhammā yathāsakaṃ",
  "tika-s0201t:2185_17": "visaye pavattivisesavasena bodhitāti.",
  "tika-s0201t:2186_0": "Idāni saddhādīnaṃ indriyānaṃ tattha tattha atirekakiccataṃ upamāya vibhāvetuṃ “yathā",
  "tika-s0201t:2186_1": "hī”tiādi vuttaṃ. Tatridaṃ upamāsaṃsandanaṃ rājapañcamā sahāyā viya vimuttiparipācakāni",
  "tika-s0201t:2186_2": "pañcindriyāni. Nesaṃ kīḷanatthaṃ ekajjhaṃ vīthiotaraṇaṃ viya indriyānaṃ ekajjhaṃ",
  "tika-s0201t:2186_3": "vipassanāvīthiotaraṇaṃ. Sahāyesu paṭhamādīnaṃ yathāsakageheva vicāraṇā viya saddhādīnaṃ",
  "tika-s0201t:2186_4": "sotāpattiaṅgādīni patvā pubbaṅgamatā. Sahāyesu itaresaṃ tattha tattha tuṇhībhāvo",
  "tika-s0201t:2186_5": "viya sesindriyānaṃ tattha tattha tadanvayatā. Tassa pubbaṅgamabhūtassa indriyassa",
  "tika-s0201t:2186_6": "kiccānugatatā. Na hi tadā tesaṃ sasambhārapathavīādīsu āpādīnaṃ viya kiccaṃ pākaṭaṃ",
  "tika-s0201t:2186_7": "hoti, saddhādīnaṃyeva pana kiccaṃ vibhūtaṃ hutvā tiṭṭhati puretaraṃ tathāpaccayehi",
  "tika-s0201t:2186_8": "cittasantānassa abhisaṅkhatattā. Ettha ca vipassanākammikassa bhāvanā visesato paññuttarāti",
  "tika-s0201t:2186_9": "dassanatthaṃ rājānaṃ nidassanaṃ katvā paññindriyaṃ vuttaṃ. Itītiādi yathādhigatassa atthassa nigamanaṃ.",
  "tika-s0201t:2187_0": "Maggaviññāṇampīti ariyamaggasahagataṃ apacayagāmiviññāṇampi. Tatheva taṃ vijānātīti",
  "tika-s0201t:2187_1": "saccadhammaṃ “idaṃ dukkha”ntiādinā nayeneva vijānāti ekacittuppādapariyāpannattā",
  "tika-s0201t:2187_2": "maggānukūlattā ca. Yaṃ vijānātīti ettha vijānanapajānanāni vipassanācittuppādapariyāpannāni",
  "tika-s0201t:2187_3": "adhippetāni, na “yaṃ pajānātī”ti ettha viya maggacittuppādapariyāpannāti āha “yaṃ",
  "tika-s0201t:2187_4": "saṅkhāragata”ntiādi. Tathevāti “anicca”ntiādinā nayena. Ekacittuppādapariyāpannattā",
  "tika-s0201t:2187_5": "vipassanābhāvato ca samānapaccayehi saha pavattikatā ekuppādatā, tato eva ekajjhaṃ",
  "tika-s0201t:2187_6": "saheva nirujjhanaṃ ekanirodhatā, ekaṃyeva vatthuṃ nissāya pavatti ekavatthukatā,",
  "tika-s0201t:2187_7": "ekaṃyeva ārammaṇaṃ ārabbha pavatti ekārammaṇatā. Hetumhi cetaṃ karaṇavacanaṃ. Tena",
  "tika-s0201t:2187_8": "ekuppādāditāya saṃsaṭṭhabhāvaṃ sādheti. Anavasesapariyādānañcetaṃ, ito tīhipi sampayuttalakkhaṇaṃ hotiyeva.",
  "tika-s0201t:2188_0": "Maggapaññaṃ sandhāya vuttaṃ, sā hi ekantato bhāvetabbā, na pariññeyyā, paññāya pana",
  "tika-s0201t:2188_1": "bhāvetabbatāya taṃsampayuttadhammāpi taggatikāva hontīti āha “taṃsampayuttaṃ panā”tiādi.",
  "tika-s0201t:2188_2": "Kiñcāpi vipassanāpaññāya bhāvanāvasena pavattanato taṃsampayuttaviññāṇampi tatheva",
  "tika-s0201t:2188_3": "pavattati, tassa pana pariññeyyabhāvānativattanato pariññeyyatā vuttā. Tenevāha –",
  "tika-s0201t:2188_4": "“yampi taṃ dhammaṭṭhitiñāṇaṃ, tampi khayadhammaṃ vayadhammaṃ virāgadhammaṃ nirodhadhamma”nti.",
  "tika-s0201t:2189_0": "450. Evaṃ santepīti vedanāti evaṃ sāmaññaggahaṇe satipi. Tebhūmikasammasanacāravedanāvāti",
  "tika-s0201t:2189_1": "bhūmittayapariyāpannā, tato eva sammasanañāṇassa gocarabhūtā vedanā eva adhippetā",
  "tika-s0201t:2189_2": "sabrahmacārīnaṃ upakārāvahabhāvena desanāya āraddhattā. Tathā hi vuttaṃ “caturoghanittharaṇatthikāna”ntiādi.",
  "tika-s0201t:2189_3": "Esa nayo paññāyapi. Idha sukhādisaddā tadārammaṇavisayāti imamatthaṃ suttena sādhetuṃ",
  "tika-s0201t:2189_4": "“rūpañca hī”tiādi vuttaṃ. Ekantadukkhanti ekanteneva aniṭṭhaṃ, tato eva dukkhamatāya",
  "tika-s0201t:2189_5": "dukkhaṃ. Ārammaṇakaraṇavasena dukkhavedanāya anupatitaṃ, otiṇṇañcāti dukkhānupatitaṃ,",
  "tika-s0201t:2189_6": "dukkhāvakkantaṃ. Sukhena anavakkantaṃ abhavissāti yojanā. Nayidanti ettha idanti",
  "tika-s0201t:2189_7": "nipātamattaṃ. Sārajjeyyunti sārāgaṃ uppādeyyuṃ. Sukhanti sabhāvato ca iṭṭhaṃ. Sārāgā",
  "tika-s0201t:2189_8": "saṃyujjantīti bahalarāgahetu yathārahaṃ dasahipi saṃyojanehi saṃyujjanti. Saṃyogā",
  "tika-s0201t:2189_9": "saṃkilissantīti tathā saṃyuttatāya taṇhāsaṃkilesādivasena saṃkilissanti, vibādhīyanti",
  "tika-s0201t:2189_10": "upatāpīyanti cāti attho. Ārammaṇanti iṭṭhaṃ, aniṭṭhaṃ, majjhattañca ārammaṇaṃ yathākkamaṃ",
  "tika-s0201t:2189_11": "sukhaṃ, dukkhaṃ, adukkhamasukhanti kathitaṃ. Evaṃ avisesena pañcapi khandhe sukhādiārammaṇabhāvena",
  "tika-s0201t:2189_12": "dassetvā idāni vedanā eva sukhādiārammaṇabhāvena dassetuṃ “apicā”tiādi vuttaṃ. Pākatikapacurajanavasenāyaṃ",
  "tika-s0201t:2189_13": "kathitāti katvā “purimaṃ sukhaṃ vedanaṃ ārammaṇaṃ katvā”ti vuttaṃ. Visesalābhī pana",
  "tika-s0201t:2189_14": "anāgatampi sukhaṃ vedanaṃ ārammaṇaṃ karoteva. Vuttametaṃ satipaṭṭhānavaṇṇanāyaṃ.",
  "tika-s0201t:2189_15": "Vedanāya hi ārammaṇaṃ vediyantiyā taṃsamaṅgīpuggalo vedetīti vohāramattaṃ hoti.",
  "tika-s0201t:2190_0": "Sabbasaññāyāti sabbāyapi catubhūmikasaññāya. Sabbatthakasaññāyāti sabbasmiṃ cittuppāde",
  "tika-s0201t:2190_1": "pavattanakasaññāya. Vatthe vāti vā-saddena vaṇṇadhātuṃ saṅgaṇhāti. Pāpentoti bhāvanaṃ",
  "tika-s0201t:2190_2": "upacāraṃ vā appanaṃ vā upanento. Uppajjanakasaññāpīti “nīlaṃ rūpaṃ, rūpārammaṇaṃ",
  "tika-s0201t:2190_3": "nīla”nti uppajjanakasaññāpi.",
  "tika-s0201t:2191_0": "Asabbasaṅgāhikattāti sabbesaṃ vedanāsaññāviññāṇānaṃ asaṅgahitattā. Takkagatanti suttakantanakatakkamhi,",
  "tika-s0201t:2191_1": "suttavattanakatakkamhi vā veṭhanavasena ṭhitaṃ. Parivaṭṭakādigatanti suttaveṭhanaparivaṭṭakādigataṃ.",
  "tika-s0201t:2191_2": "Vissaṭṭhattāva na gahitā, yadaggena paññā viññāṇena saddhiṃ sampayogaṃ labhāpitā,",
  "tika-s0201t:2191_3": "tadaggena vedanāsaññāhipi sampayogaṃ labhāpitā evāti. Tadeva sañjānāti saṃsaṭṭhabhāvato.",
  "tika-s0201t:2192_0": "Sañjānāti vijānātīti ettha “pajānātī”ti padaṃ ānetvā vattabbaṃ pajānanavasenapi visesassa",
  "tika-s0201t:2192_1": "vakkhamānattā. Jānātīti ayaṃ saddo ca laddatoyevettha aviseso, atthato pana visesato",
  "tika-s0201t:2192_2": "icchitabbo. Anekatthattā hi dhātūnaṃ tena ākhyātapadena nāmapadena ca vuttamatthaṃ",
  "tika-s0201t:2192_3": "upasaggapadaṃ jotakabhāvena viseseti, na vācakabhāvena. Tenāha “tassapi jānanatthe",
  "tika-s0201t:2192_4": "viseso veditabbo”ti. Etena saññāviññāṇapaññāpadāni antogadhajānanatthe yathāsakaṃ",
  "tika-s0201t:2192_5": "visiṭṭhavisaye ca niṭṭhānīti dasseti. Tenevāha “saññā hī”tiādi. Sañjānanamattamevāti",
  "tika-s0201t:2192_6": "ettha matta-saddena visesanivattiatthena vijānanapajānanākāre nivatteti, eva-saddena",
  "tika-s0201t:2192_7": "kadācipi imissā te visesā natthevāti avadhāreti. Tenevāha “aniccaṃ dukkha”ntiādi.",
  "tika-s0201t:2192_8": "Tattha viññāṇakiccampi kātuṃ asakkontī saññā kuto paññākiccaṃ kareyyāti “lakkhaṇapaṭivedhaṃ",
  "tika-s0201t:2192_9": "pāpetuṃ na sakkoti”cceva vuttaṃ, na vuttaṃ “maggapātubhāva”nti.",
  "tika-s0201t:2193_0": "Ārammaṇe pavattamānaṃ viññāṇaṃ na saññā viya nīlapītādimattasañjānanavasena pavattati,",
  "tika-s0201t:2193_1": "atha kho tattha aññampi tādisaṃ visesaṃ jānantameva pavattatīti āha “viññāṇa”ntiādi.",
  "tika-s0201t:2193_2": "Kathaṃ pana viññāṇaṃ lakkhaṇapaṭivedhaṃ pāpetīti? Paññāya dassitamaggena. Lakkhaṇārammaṇikavipassanāya",
  "tika-s0201t:2193_3": "hi anekavāraṃ lakkhaṇāni paṭivijjhitvā pavattamānāya paguṇabhāvato paricayavasena",
  "tika-s0201t:2193_4": "ñāṇavippayuttacittenapi vipassanā sambhavati, yathā taṃ paguṇassa ganthassa ajjhayane",
  "tika-s0201t:2193_5": "tattha tattha gatāpi vārā na upadhārīyanti. “Lakkhaṇapaṭivedha”nti ca lakkhaṇānaṃ",
  "tika-s0201t:2193_6": "ārammaṇakaraṇamattaṃ sandhāya vuttaṃ, na paṭivijjhanaṃ. Ussakkitvāti udayabbayañāṇādiñāṇapaṭipāṭiyā",
  "tika-s0201t:2193_7": "ārabhitvā. Maggapātubhāvaṃ pāpetuṃ na sakkoti asambodhasabhāvattā. Ārammaṇampi sañjānāti",
  "tika-s0201t:2193_8": "avabujjhanavaseneva, na sañjānanamattena. Tathā lakkhaṇapaṭivedhampi pāpeti, na vijānanamattena,",
  "tika-s0201t:2193_9": "attano pana aññāsādhāraṇena ānubhāvena ussakkitvā maggapātubhāvampi pāpeti.",
  "tika-s0201t:2194_0": "Idāni yathāvuttamatthaṃ upamāya vibhāvetuṃ “yathā hī”tiādi vuttaṃ. Tattha ajātabuddhīti",
  "tika-s0201t:2194_1": "asañjātabyavahārabuddhi. Upabhogaparibhoganti upabhogaparibhogārahaṃ, upabhogaparibhogavatthūnaṃ",
  "tika-s0201t:2194_2": "paṭilābhayogganti attho. Kūṭoti kahāpaṇapatirūpako tambakaṃsādimayo. Chekoti mahāsāro.",
  "tika-s0201t:2194_3": "Karatoti aḍḍhasāro. Saṇhoti mudujātiko samasāro. Iti-saddo ādiattho. Tena pādasāraparopādasāraaḍḍhasārādīnaṃ",
  "tika-s0201t:2194_4": "saṅgaho. Jānanto ca pana naṃ rūpaṃ disvāpi…pe… asukācariyena katotipi jānāti tathā",
  "tika-s0201t:2194_5": "heraññikaganthassa suggahitattā. Evamevantiādi upamāsaṃsandanaṃ. Saññāvibhāgaṃ akatvā",
  "tika-s0201t:2194_6": "piṇḍavaseneva ārammaṇassa gahaṇato dārakassa kahāpaṇadassanasadisā vuttā. Tathā hi",
  "tika-s0201t:2194_7": "sā yathāupaṭṭhitavisayapadaṭṭhānā vuccati. Viññāṇaṃ ārammaṇe ekaccavisesaggahaṇasamatthabhāvato",
  "tika-s0201t:2194_8": "gāmikapurisakahāpaṇadassanasadisaṃ vuttaṃ. Paññā pana ārammaṇe anavasesāvabodhato",
  "tika-s0201t:2194_9": "heraññikakahāpaṇadassanasadisā vuttā. Nesanti saññāviññāṇapaññānaṃ. Visesoti sabhāvaviseso.",
  "tika-s0201t:2194_10": "Duppaṭivijjho pakatipaññāya. Imināva nesaṃ accantasukhumataṃ dasseti.",
  "tika-s0201t:2195_0": "Ekārammaṇe pavattamānānanti ekasmiṃyeva ārammaṇe pavattamānānaṃ. Tena abhinnavisayābhinnakālatādassanena",
  "tika-s0201t:2195_1": "avinibbhogavuttitaṃ vibhāvento duppaṭivijjhataṃyeva ulliṅgeti. Vavatthānanti asaṅkarato",
  "tika-s0201t:2195_2": "ṭhapanaṃ. Ayaṃ phasso…pe… idaṃ cittanti nidassanamattametaṃ. Iti-saddo vā ādiattho.",
  "tika-s0201t:2195_3": "Tena sesadhammānampi saṅgaho daṭṭhabbo. Idanti arūpīnaṃ dhammānaṃ vavatthānakaraṇaṃ.",
  "tika-s0201t:2195_4": "Tatoti yaṃ vuttaṃ tilatelādiuddharaṇaṃ, tato. Yadi dukkarataraṃ, kathaṃ tanti āha",
  "tika-s0201t:2195_5": "“bhagavā panā”tiādi.",
  "tika-s0201t:2196_0": "451. Nissaṭenāti nikkhantena ataṃsambandhena. Pariccattenāti pariccattasadisena paccayabhāvānupagamanena",
  "tika-s0201t:2196_1": "paccayuppannasambandhābhāvato. Nissakkavacanaṃ apādānadīpanato. Karaṇavacanaṃ kattuatthadīpanato.",
  "tika-s0201t:2196_2": "Kāmāvacaramanoviññāṇaṃ na niyamato “idaṃ nāma pañcadvārikāsambandhā”ti sakkā vattuṃ,",
  "tika-s0201t:2196_3": "rūpāvacaraviññāṇaṃ pana na tathāti, tasseva pañcahi indriyehi nissaṭatā vuttāti āha",
  "tika-s0201t:2196_4": "“rūpāvacaracatutthajjhānacittenā”ti. Catutthajjhānaggahaṇaṃ tasseva arūpāvacarassa",
  "tika-s0201t:2196_5": "padaṭṭhānabhāvato. Parisuddhenāti visesato asaṃkilesikattāva. Tañhi vigatūpakkilesatāya",
  "tika-s0201t:2196_6": "visesato parisuddhaṃ. Tenāha “nirupakkilesenā”ti. Jānitabbaṃ neyyaṃ, saparasantānesu",
  "tika-s0201t:2196_7": "idaṃ atisayaṃ jānitabbato bujjhitabbaṃ bodhetabbaṃ vāti attho. Neyyanti vā attano",
  "tika-s0201t:2196_8": "santāne netabbaṃ pavattetabbanti attho. Tenāha “nibbattetuṃ sakkā hoti. Ettha ṭhitassa",
  "tika-s0201t:2196_9": "hi sā ijjhatī”ti. Pāṭiyekkanti visuṃ visuṃ, anupadadhammavasenāti attho. Abhinivesābhāvatoti",
  "tika-s0201t:2196_10": "vipassanābhinivesassa asambhavato. Kalāpato nayatoti kalāpasammasanasaṅkhātato nayavipassanato.",
  "tika-s0201t:2196_11": "Bhikkhunoti sāvakassa. Sāvakasseva hi tatra anupadadhammavipassanā na sambhavati,",
  "tika-s0201t:2196_12": "na satthu. Tenāha “tasmā”tiādi. Vissajjesīti tappaṭibaddhachandarāgappahānena pajahati.",
  "tika-s0201t:2197_0": "Hatthagatattāti hatthagatasadisattā, āsannattāti attho. Yadā hi lokanātho bodhimūle",
  "tika-s0201t:2197_1": "aparājitapallaṅke nisinno – “kicchaṃ vatāyaṃ loko āpanno”tiādinā paṭiccasamuppādamukhena",
  "tika-s0201t:2197_2": "vipassanābhinivesaṃ katvā adhigantabbasabbaññutaññāṇānurūpaṃ chattiṃsakoṭisahassamukhena",
  "tika-s0201t:2197_3": "mahāvajirañāṇaṃ nāma mahābodhisattasammasanaṃ pavattento anekākārasamāpattidhammasammasane",
  "tika-s0201t:2197_4": "anupadameva nevasaññānāsaññāyatanadhammepi aparāparaṃ sammasi. Tenāha “bhagavā panā”tiādi.",
  "tika-s0201t:2197_5": "Paropaññāsāti dvepaññāsaṃ. Kāmañcettha keci dhammā vedanādayo phassapañcamakādīsu",
  "tika-s0201t:2197_6": "vuttāpi jhānakoṭṭhāsādīsupi saṅgahitā, taṃtaṃpaccayabhāvavisiṭṭhena pana atthavisesena",
  "tika-s0201t:2197_7": "dhammantarāni viya hontīti evaṃ vuttaṃ. Tathā hi lokuttaracittuppādesu navindriyatā",
  "tika-s0201t:2197_8": "vuccati. Aṅguddhārenāti tattha labbhamānajhānaṅgabojjhaṅgamaggaṅgānaṃ uddharaṇena.",
  "tika-s0201t:2197_9": "Aṅga-saddo vā koṭṭhāsapariyāyo, tasmā aṅguddhārenāti phassapañcamakādikoṭṭhāsānaṃ",
  "tika-s0201t:2197_10": "samuddharaṇena. Yāvatā saññāsamāpattiyoti yattakā saññāsahagatā jhānasamāpattiyo,",
  "tika-s0201t:2197_11": "tāhi vuṭṭhāya adhigandhabbattā tāvatikā veneyyānaṃ aññāpaṭivedho arahattasamadhigamo.",
  "tika-s0201t:2198_0": "Dassanapariṇāyakaṭṭhenāti andhassa yaṭṭhikoṭiṃ gahetvā maggadesako viya dhammānaṃ",
  "tika-s0201t:2198_1": "yathāsabhāvadassanasaṅkhātena pariṇāyakabhāvena. Yathā vā so tassa cakkhubhūto, evaṃ",
  "tika-s0201t:2198_2": "sattānaṃ paññā. Tenāha “cakkhubhūtāya paññāyā”ti. Samādhisampayuttā paññā samādhipaññā.",
  "tika-s0201t:2198_3": "Samādhi cettha āruppasamādhīti vadanti, sammasanapayogo pana koci jhānasamādhīti",
  "tika-s0201t:2198_4": "yuttaṃ. Vipassanābhūtā paññā vipassanāpaññā. Samādhipaññāya antosamāpattiyaṃ kiccato",
  "tika-s0201t:2198_5": "pajānāti, “samāhito yathābhūtaṃ pajānātī”ti pana vacanato asammohato pajānāti. Tattha",
  "tika-s0201t:2198_6": "kiccatoti gocarajjhatte ārammaṇakaraṇakiccato. Asammohatoti sampayuttadhammesu sammohavidhamanato",
  "tika-s0201t:2198_7": "yathā pītipaṭisaṃvedanādīsu. Kimatthiyāti kiṃpayojanāti āha “ko etissā attho”ti.",
  "tika-s0201t:2198_8": "Abhiññeyye dhammeti yāthāvasarasalakkhaṇāvabodhavasena abhimukhaṃ ñeyye jānitabbe",
  "tika-s0201t:2198_9": "khandhāyatanādidhamme. Abhijānātīti salakkhaṇato sāmaññalakkhaṇato ca abhimukhaṃ",
  "tika-s0201t:2198_10": "avirajjhanavasena jānāti. Etena ñātapariññābyāpāramāha. Pariññeyyeti aniccātipi dukkhātipi",
  "tika-s0201t:2198_11": "anattātipi paricchijja jānitabbe. Parijānātīti “yaṃ kiñci rūpaṃ…pe… aniccaṃ khayaṭṭhenā”tiādinā",
  "tika-s0201t:2198_12": "paricchinditvā jānāti. Iminā tīraṇapariññābyāpāramāha. Pahātabbe dhammeti niccasaññādike",
  "tika-s0201t:2198_13": "yāva arahattamaggavajjhā sabbe pāpadhamme. Pajahati pakaṭṭhato jahati, vikkhambheti",
  "tika-s0201t:2198_14": "ceva samucchindati cāti attho. Iminā pahānapariññābyāpāramāha. Sā panesā paññā lokiyāpi",
  "tika-s0201t:2198_15": "tippakārā lokuttarāpi, tāsaṃ visesaṃ sayamevāha. Kiccatoti abhijānanavasena ārammaṇakiccato.",
  "tika-s0201t:2198_16": "Asammohatoti yathābalaṃ abhiññeyyādīsu sammohavidhamanato. Nibbānamārammaṇaṃ katvā",
  "tika-s0201t:2198_17": "pavattanato abhiññeyyādīsu vigatasammohato evāti āha “lokuttarā asammohato”ti.",
  "tika-s0201t:2199_0": "452. Kammassakatā sammādiṭṭhi ca vaṭṭanissitattā idha nādhippetā, vivaṭṭakathā hesāti",
  "tika-s0201t:2199_1": "vuttaṃ “vipassanāsammādiṭṭhiyā ca maggasammādiṭṭhiyā cā”ti. Parato ghosoti parato",
  "tika-s0201t:2199_2": "satthuto, sāvakato vā labbhamāno dhammaghoso. Tenāha “sappāyadhammassavana”nti. Tañhi",
  "tika-s0201t:2199_3": "sammādiṭṭhiyā paccayo bhavituṃ sakkoti, na yo koci paratoghoso. Upāyamanasikāroti",
  "tika-s0201t:2199_4": "yena nāmarūpapariggahādi sijjhati, tādiso pathamanasikāro. Ayañca sammādiṭṭhiyā paccayoti",
  "tika-s0201t:2199_5": "niyamapakkhiko, na sabbasaṃgāhakoti dassento “paccekabuddhānaṃ panā”tiādimāha. Yonisomanasikārasmiṃyevāti",
  "tika-s0201t:2199_6": "avadhāraṇena paratoghosameva nivatteti, na padaṭṭhānavisesaṃ paṭiyogīnivattanatthattā eva-saddassa.",
  "tika-s0201t:2200_0": "Laddhupakārāti yathārahaṃ nissayādivasena laddhapaccayā. Vipassanāsammādiṭṭhiyā anuggahitabhāvena",
  "tika-s0201t:2200_1": "gahitattā maggasammādiṭṭhīsu ca arahattamaggasammādiṭṭhi, anantarassa hi vidhi, paṭisedho",
  "tika-s0201t:2200_2": "vā. Aggaphalasamādhimhi tapparikkhāradhammesuyeva ca kevalo cetopariyāyo niruḷhoti",
  "tika-s0201t:2200_3": "sammādiṭṭhīti arahattamaggasammādiṭṭhi. Phalakkhaṇeti anantare kālantare cāti duvidhe",
  "tika-s0201t:2200_4": "phalakkhaṇe. Paṭippassaddhivasena sabbasaṃkilesehi ceto vimuccati etāyāti cetovimutti,",
  "tika-s0201t:2200_5": "aggaphalapaññaṃ ṭhapetvā avasesā phaladhammā. Tenāha “cetovimutti phalaṃ assāti.",
  "tika-s0201t:2200_6": "Cetovimuttisaṅkhātaṃ phalaṃ ānisaṃso”ti, sabbasaṃkilesehi cetaso vimuccanasaṅkhātaṃ",
  "tika-s0201t:2200_7": "paṭippassambhanasaññitaṃ pahānaṃ phalaṃ ānisaṃso cāti yojanā. Idha ca cetovimutti-saddena",
  "tika-s0201t:2200_8": "pahānamattaṃ gahitaṃ, pubbe pahāyakadhammā, aññathā phaladhammā eva ānisaṃsoti gayhamāne",
  "tika-s0201t:2200_9": "punavacanaṃ niratthakaṃ siyā.",
  "tika-s0201t:2201_0": "Paññāvimuttiphalānisaṃsāti etthāpi evameva attho veditabbo. Sammāvācākammantājīvā",
  "tika-s0201t:2201_1": "sīlasabhāvattā visesato samādhissa upakārā, tathā sammāsaṅkappo jhānasabhāvattā.",
  "tika-s0201t:2201_2": "Tathā hi so “appanā”ti niddiṭṭho. Sammāsatisammāvāyāmā pana samādhipakkhiyā evāti",
  "tika-s0201t:2201_3": "āha “avasesā dhammā cetovimuttīti veditabbā”ti. Catupārisuddhisīlanti ariyamaggādhigamassa",
  "tika-s0201t:2201_4": "padaṭṭhānabhūtaṃ catupārisuddhisīlaṃ. Sutādīsupi eseva nayo. Attano cittappavattiārocanavasena",
  "tika-s0201t:2201_5": "saha kathanaṃ saṃkathā, saṃkathāva sākacchā. Idha pana kammaṭṭhānapaṭibaddhāti āha",
  "tika-s0201t:2201_6": "“kammaṭṭhāne…pe… kathā”ti. Tattha kammaṭṭhānassa ekavāraṃ vīthiyā appaṭipajjanaṃ",
  "tika-s0201t:2201_7": "khalanaṃ, anekavāraṃ pakkhalanaṃ, tadubhayassa vicchedanīkathā khalanapakkhalanachedanakathā.",
  "tika-s0201t:2201_8": "Pūrentassāti vivaṭṭanissitaṃ katvā pālentassa brūhentassa ca. Suṇantassāti “yathāuggahitakammaṭṭhānaṃ",
  "tika-s0201t:2201_9": "phātiṃ gamissatī”ti evaṃ suṇantassa. Teneva hi “sappāyadhammassavana”nti vuttaṃ.",
  "tika-s0201t:2201_10": "Kammaṃ karontassāti bhāvanānuyogakammaṃ karontassa.",
  "tika-s0201t:2202_0": "Pañcasupi ṭhānesu anta-saddo hetuatthajotano daṭṭhabbo. Evañhi “yathā hī”tiādinā",
  "tika-s0201t:2202_1": "vuccamānā ambupamā ca yujjeyya. Udakakoṭṭhakanti ālavālaṃ. Thiraṃ katvā bandhatīti",
  "tika-s0201t:2202_2": "asithilaṃ daḷhaṃ nātimahantaṃ nātikhuddakaṃ katvā yojeti. Thiraṃ karotīti udakasiñcanakāle",
  "tika-s0201t:2202_3": "tato tato vissaritvā udakassa anikkhamanatthaṃ ālavālaṃ thirataraṃ karoti. Sukkhadaṇḍakoti",
  "tika-s0201t:2202_4": "tasseva ambagacchakassa sukkho sākhāsīsako. Kipillikapuṭoti tambakipillikakuṭajaṃ.",
  "tika-s0201t:2202_5": "Khaṇittinti kudālaṃ. Koṭṭhakabandhanaṃ viya sīlaṃ sammādiṭṭhiyā vaḍḍhanupāyassa mūlabhāvato.",
  "tika-s0201t:2202_6": "Udakasiñcanaṃ viya dhammassavanaṃ bhāvanāya paribrūhanato. Mariyādāya thirabhāvakaraṇaṃ",
  "tika-s0201t:2202_7": "viya samatho yathāvuttabhāvanādhiṭṭhānāya sīlamariyādāya daḷhabhāvāpādanato. Samāhitassa",
  "tika-s0201t:2202_8": "hi sīlaṃ thirataraṃ hoti. Samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ",
  "tika-s0201t:2202_9": "ijjhitabbabhāvanāya vibandhāpanayanato. Mūlakhaṇanaṃ viya sattannaṃ anupassanānaṃ",
  "tika-s0201t:2202_10": "bhāvanā tassā vibandhassa mūlakānaṃ taṇhāmānadiṭṭhīnaṃ palikhaṇanato. Ettha ca yasmā",
  "tika-s0201t:2202_11": "suparisuddhasīlassa kammaṭṭhānaṃ anuyuñjantassa sappāyadhammassavanaṃ icchitabbaṃ,",
  "tika-s0201t:2202_12": "tato yathāsute atthe sākacchāsamāpajjanaṃ, tato kammaṭṭhānavisodhanena samathanipphatti,",
  "tika-s0201t:2202_13": "tato samāhitassa āraddhavipassakassa vipassanāpāripūri. Paripuṇṇavipassano maggasammādiṭṭhiṃ",
  "tika-s0201t:2202_14": "paribrūhetīti evametesaṃ aṅgānaṃ paramparāya sammukhā ca anuggaṇhanato ayamānupubbī",
  "tika-s0201t:2202_15": "kathitāti veditabbaṃ.",
  "tika-s0201t:2203_0": "453. Idha kiṃ pucchatīti idha evaṃ arahattaphalaṃ pāpitāya desanāya “kati panāvuso,",
  "tika-s0201t:2203_1": "bhavā”ti bhavaṃ pucchanto kīdisaṃ anusandhiṃ upādāya pucchatīti attho. Teneva hi",
  "tika-s0201t:2203_2": "“mūlameva gato anusandhī”ti vatvā adhippāyaṃ pakāsento “duppañño”tiādimāha. Duppaññoti",
  "tika-s0201t:2203_3": "hi idha appaṭividdhasacco adhippeto, na jaḷo eva. Kāmabhavotiādīsu kammopapattibhedato",
  "tika-s0201t:2203_4": "duvidhopi bhavo adhippetoti dassento “kāmabhavūpagaṃ kamma”ntiādimāha. Tattha yaṃ",
  "tika-s0201t:2203_5": "vattabbaṃ, taṃ visuddhimagge taṃsaṃvaṇṇanāyaṃ vuttanayena veditabbaṃ. Punabbhavassāti",
  "tika-s0201t:2203_6": "punappunaṃ aparāparaṃ bhavanato jāyanato punabbhavoti laddhanāmassa vaṭṭapabandhassa.",
  "tika-s0201t:2203_7": "Tenāha “idha vaṭṭaṃ pucchissāmī”ti. Abhinibbattīti bhavayonigatiādivasena nibbatti.",
  "tika-s0201t:2203_8": "Tahiṃ tahiṃ tasmiṃ tasmiṃ bhavādike. Abhinandanāti taṇhāabhinandanahetu. Gamanāgamanaṃ",
  "tika-s0201t:2203_9": "hotītiādinā bhavādīsu sattānaṃ aparāparaṃ cutipaṭisandhiyo dasseti. Khayanirodhenāti",
  "tika-s0201t:2203_10": "accantakhayasaṅkhātena anuppādanirodhena. Ubhayametaṃ na vattabbaṃ pahānābhisamayabhāvanābhisamayānaṃ",
  "tika-s0201t:2203_11": "accāsannakālattā. Vattabbaṃ taṃ hetuphaladhammūpacāravasena. Yathā hi padīpujjalanahetuko",
  "tika-s0201t:2203_12": "andhakāravigamo, evaṃ vijjuppādahetuko avijjānirodho, hetuphaladhammā ca samānakālāpi",
  "tika-s0201t:2203_13": "pubbāparakālā viya voharīyanti yathā – “cakkhuñca paṭicca rūpe ca uppajjati cakkhuviññāṇa”nti",
  "tika-s0201t:2203_14": "paccayapaccayuppannakiriyā. Gamanaṃ upacchijjati idha kāmabhave parinibbānena. Āgamanaṃ",
  "tika-s0201t:2203_15": "upacchijjati tattha rūpārūpesu parinibbānena. Gamanāgamanaṃ upacchijjati sabbaso",
  "tika-s0201t:2203_16": "aparāparuppattiyā abhāvato.",
  "tika-s0201t:2204_0": "454. Vivaṭṭakathāya parato jotitaṃ paṭhamaṃ jhānaṃ vivaṭṭaṃ patvā ṭhitassa ukkaṭṭhaniddesena",
  "tika-s0201t:2204_1": "ubhatobhāgavimuttassa nirodhasādhakaṃ vibhāvituṃ yuttanti āha “katamaṃ panāvusoti",
  "tika-s0201t:2204_2": "idha kiṃ pucchatī”tiādi. Tathā hi anantaraṃ nirodhasamāpajjanakena bhikkhunā jānitabbāni",
  "tika-s0201t:2204_3": "paṭhamassa jhānassa sampayogapahānaṅgāni pucchitāni. Aṅgavavatthānanti jhānaṅgavavatthānaṃ.",
  "tika-s0201t:2204_4": "Koṭṭhāsaparicchedoti tattha labbhamānaphassapañcamakādidhammakoṭṭhāsaparicchedo jānitabbo.",
  "tika-s0201t:2204_5": "Imasmiṃ jhāne ettakā dhammā saṃvijjanti, ettakā nirodhitāti jānitabbaṃ. Upakārānupakārāni",
  "tika-s0201t:2204_6": "aṅgānīti nirodhasamāpattiyā upakārāni ca anupakārāni ca aṅgāni. Nirodhasamāpattiyā",
  "tika-s0201t:2204_7": "hi soḷasahi ñāṇacariyāhi navahi samādhicariyāhi ca pattabbattā taṃtaṃñāṇassa samādhicariyāhi",
  "tika-s0201t:2204_8": "samatikkamitabbā dhammā anupakārakaṅgāni, samatikkamakā upakārakaṅgāni. Tesañhi vasena",
  "tika-s0201t:2204_9": "yathānupubbaṃ upasantupasantaoḷārikabhāvāya bhavaggasamāpattiyā saṅkhārāvasesasukhumataṃ",
  "tika-s0201t:2204_10": "pattā cittacetasikā yathāparicchinnaṃ kālaṃ nirujjhanti, appavattiṃ gacchanti. Tassāti",
  "tika-s0201t:2204_11": "nirodhassa. Anantarapaccayanti anantarapaccayasadisaṃ. Na hi nirodhassa koci dhammo",
  "tika-s0201t:2204_12": "anantarapaccayo nāma atthi. Yañhi tadā cittacetasikānaṃ tathā nirujjhanaṃ, taṃ yathāvuttapubbābhisaṅkhārahetukāya",
  "tika-s0201t:2204_13": "nevasaññānāsaññāyatanasamāpattiyā ahosīti sā tassa anantarapaccayo viya hotīti taṃ",
  "tika-s0201t:2204_14": "vuttaṃ. Cha samāpattiyoti suttantanayena vuttasuttantapiṭakasaṃvaṇṇanāti katvā. “Satta",
  "tika-s0201t:2204_15": "samāpattiyo”ti pana vattabbaṃ, aññathā idaṃ “caturaṅgika”nti na vattabbaṃ siyā. Nayaṃ",
  "tika-s0201t:2204_16": "vā dassetvāti ādiantadassanavasena nayadassanaṃ katvā.",
  "tika-s0201t:2205_0": "455. Evaṃ nirodhassa pādakaṃ vibhāvetvā idāni antonirodhe anupabandhabhāvato pañcannaṃ",
  "tika-s0201t:2205_1": "pasādānaṃ paccayapucchane paṭhamaṃ tāva te sarūpato āveṇikato āveṇikavisayato paṭissaraṇato",
  "tika-s0201t:2205_2": "ca pucchanavasena pāḷi pavattāti dassento “viññāṇanissaye pañca pasāde pucchanto”ti",
  "tika-s0201t:2205_3": "āha. Gocaravisayanti ettha kāmaṃ tabbahulacāritāpekkhaṃ gocaraggahaṇaṃ, anaññatthabhāvāpekkhaṃ",
  "tika-s0201t:2205_4": "visayaggahaṇanti attheva gocaravisayabhāvānaṃ viseso, vivariyamānaṃ pana ubhayampi",
  "tika-s0201t:2205_5": "ārammaṇasabhāvamevāti āha “gocarabhūtaṃ visaya”nti. Ekekassāti eko ekassa, añño aññassāti",
  "tika-s0201t:2205_6": "attho. Aññattho hi ayaṃ eka-saddo “ittheke abhivadantī”tiādīsu viya. Sace hītiādi",
  "tika-s0201t:2205_7": "abhūtaparikappanavacanametaṃ. Tattha samodhānetvāti ekajjhaṃ katvā. Vināpi mukhenātiādinā",
  "tika-s0201t:2205_8": "atthasallāpikanidassanaṃ nāma dasseti. Yathā viññāṇādhiṭṭhitameva cakkhu rūpaṃ passati,",
  "tika-s0201t:2205_9": "na kevalaṃ, evaṃ cakkhunissayameva viññāṇaṃ taṃ passati, na itaranti āha “cakkhupasāde",
  "tika-s0201t:2205_10": "upanehī”ti. Tena tesaṃ tattha saṃhaccakāritaṃ dasseti. Yadi vā nīlaṃ yadi vā pītakanti",
  "tika-s0201t:2205_11": "idaṃ nīlapītādisabhāvajānanamattaṃ sandhāyāha. Nīlaṃ pītakanti pajānanaṃ cakkhuviññāṇassa",
  "tika-s0201t:2205_12": "nattheva avikappakabhāvato. Etesaṃ cakkhuviññāṇādīnaṃ. Nissayasīsena nissitapucchā",
  "tika-s0201t:2205_13": "hesā, evañhi visayānubhavanacodanā samatthitā hoti. Tenāha “cakkhuviññāṇaṃ hī”tiādi.",
  "tika-s0201t:2205_14": "Yathāsakaṃ visayaṃ rajjanādivasena anubhavituṃ asamatthāni cakkhuviññāṇādīni, tattha",
  "tika-s0201t:2205_15": "samatthatāyeva ca natthi, na kiñci atthato paṭisarantāni viya hontīti vuttaṃ “kiṃ",
  "tika-s0201t:2205_16": "etāni paṭisarantī”ti. Javanamano paṭisaraṇanti pañcadvārikaṃ itarañca sādhāraṇato",
  "tika-s0201t:2205_17": "vatvā puna yāya’ssa rajjanādipavattiyā paṭisaraṇatā, sā savisesā yattha labbhati,",
  "tika-s0201t:2205_18": "taṃ dassento “manodvārikajavanamano vā”ti āha. Etasmiṃ pana dvāreti cakkhudvāre javanaṃ",
  "tika-s0201t:2205_19": "rajjati vā dussati vā muyhati vā, yato tattha aññāṇādiasaṃvaro pavattati.",
  "tika-s0201t:2206_0": "Tatrāti tasmiṃ javanamanasseva paṭisaraṇabhāve. Dubbalabhojakāti hīnasāmatthiyā rājabhoggā.",
  "tika-s0201t:2206_1": "Sevakānaṃ gaṇanāya yojitadivase labbhamānakahāpaṇo yuttikahāpaṇo. Andubandhanena",
  "tika-s0201t:2206_2": "baddhassa vissajjanena labbhamānakahāpaṇo bandhakahāpaṇo. Kiñci paharante mā paharantūti",
  "tika-s0201t:2206_3": "paṭikkhipato dātabbadaṇḍo māpahārakahāpaṇo. So sabbopi parittakesu gāmikamanussesu",
  "tika-s0201t:2206_4": "tathā labbhamāno ettako hotīti āha “aṭṭhakahāpaṇo vā”tiādi. Satavatthukanti satakarīsavatthukaṃ.",
  "tika-s0201t:2206_5": "Esa nayo sesapadadvayepi. Tatthātiādi upamāsaṃsandhanaṃ, taṃ suviññeyyameva.",
  "tika-s0201t:2207_0": "456. Antonirodhasmiṃ pañca pasādeti nirodhasamāpannassa pavattamāne pañca pasāde.",
  "tika-s0201t:2207_1": "Kiriyamayapavattasminti javanādikiriyānibbattakadhammappavattiyaṃ. Balavapaccayā",
  "tika-s0201t:2207_2": "hontīti pacchājātavippayuttaatthiavigatapaccayehi paccayā honti, upatthambhakabhāvena",
  "tika-s0201t:2207_3": "balavapaccayā honti. Jīvitindriyaṃ paṭiccāti indriyaatthiavigatapaccayavasena paccayabhūtaṃ",
  "tika-s0201t:2207_4": "jīvitindriyaṃ paṭicca pañcavidhopi pasādo tiṭṭhati. Jīvitindriyena vinā na tiṭṭhati",
  "tika-s0201t:2207_5": "jīvitindriyarahitassa kammasamuṭṭhānarūpakalāpassa abhāvato. Tasmāti yasmā anupālanalakkhaṇena",
  "tika-s0201t:2207_6": "jīvitena anupālitā eva usmā pavattati, na tena ananupālitā, tasmā usmā āyuṃ paṭicca",
  "tika-s0201t:2207_7": "tiṭṭhati. Jālasikhaṃ paṭicca ābhā paññāyatīti jālasikhāsaṅkhātabhūtasaṅghātaṃ saheva",
  "tika-s0201t:2207_8": "pavattamānaṃ nissāya “ābhā”ti laddhanāmā vaṇṇadhātu “ujjalati, andhakāraṃ vidhamati,",
  "tika-s0201t:2207_9": "rūpagatāni ca vidaṃsetī”tiādīhi pakārehi ñāyati. Taṃ ālokaṃ paṭiccāti taṃ vuttappakāraṃ",
  "tika-s0201t:2207_10": "ālokaṃ paccayaṃ labhitvā. Jālasikhā paññāyatīti “appikā, mahatī, uju, kuṭilā”tiādinā pākaṭā hoti.",
  "tika-s0201t:2208_0": "Jālasikhā viya kammajatejo nissayabhāvato. Āloko viya jīvitindriyaṃ tannissitabhāvato.",
  "tika-s0201t:2208_1": "Idāni upamopamitabbānaṃ sambandhaṃ dassetuṃ “jālasikhā hī”tiādi vuttaṃ. Ālokaṃ gahetvāva",
  "tika-s0201t:2208_2": "uppajjatīti iminā yathā jālasikhāya saheva āloko uppajjati, evaṃ kammajusmanā saheva",
  "tika-s0201t:2208_3": "jīvitindriyaṃ uppajjatīti dasseti. Jālasikhāsannissayo tassā satiyeva honto āloko",
  "tika-s0201t:2208_4": "tāya uppādito viya hotīti āha “attanā janitaālokenevā”ti. Usmā nāmettha kammasamuṭṭhānā",
  "tika-s0201t:2208_5": "tejodhātu tannissitañca jīvitindriyaṃ tadanupālakañcāti āha “kammajamahābhūtasambhavena",
  "tika-s0201t:2208_6": "jīvitindriyena usmāya anupālana”nti. Na kevalaṃ khaṇaṭṭhitiyā eva, atha kho pabandhānupacchedassapi",
  "tika-s0201t:2208_7": "jīvitindriyaṃ kāraṇanti āha “vassasatampi kammajatejapavattaṃ pāletī”ti. Usmā āyuno",
  "tika-s0201t:2208_8": "paccayo honto sesabhūtasahito eva hotīti āha “mahābhūtānī”ti. Tathā āyupi sahajātarūpaṃ",
  "tika-s0201t:2208_9": "pālentameva usmāya paccayo hotīti vuttaṃ “mahābhūtāni pāletī”ti.",
  "tika-s0201t:2209_0": "457. Āyu eva indriyapaccayādivasena sahajātadhammānaṃ anupālanavasena saṅkharaṇato",
  "tika-s0201t:2209_1": "āyusaṅkhāro. Bahuvacananiddeso pana anekasatasahassabhedesu rūpakalāpesu pavattiyā",
  "tika-s0201t:2209_2": "anekabhedanti katvā. Ārammaṇarasaṃ anubhavantīti vedaniyā yathā “niyyānikā”ti. Tenāha",
  "tika-s0201t:2209_3": "“vedanā dhammāvā”ti. Sukhādibhedabhinnattā bahuvacananiddeso. Imesaṃ āyusaṅkhāravedanānaṃ",
  "tika-s0201t:2209_4": "ekantanirodhaṃ samāpannassa maraṇena bhavitabbaṃ vedanāya niruddhattā. Āyusaṅkhārānaṃ",
  "tika-s0201t:2209_5": "tathā aniruddhattā nirodhassa samāpajjanameva na siyā, kuto vuṭṭhānaṃ. Tena vuttaṃ",
  "tika-s0201t:2209_6": "pāḷiyaṃ “te ca hāvuso”tiādi. Vuṭṭhānaṃ paññāyati saññāvedanādīnaṃ uppattiyā. Idāni",
  "tika-s0201t:2209_7": "tamatthaṃ vitthārato upamāya vibhāvetuṃ “yo hī”tiādi vuttaṃ. Ukkaṇṭhitvāti nānārammaṇāpātato",
  "tika-s0201t:2209_8": "nibbinditvā. Yathāparicchinnakālavasenāti yathāparicchinne kāle sampatte. Rūpajīvitindriyapaccayāti",
  "tika-s0201t:2209_9": "indriyapaccayabhūtā. Jālāpavattaṃ viya arūpadhammā tejussadabhāvato visayobhāsanato",
  "tika-s0201t:2209_10": "ca. Udakappahāro viya nirodhasamāpattiyā pubbābhisaṅkhāro. Pihitaaṅgārā viya rūpajīvitindriyaṃ",
  "tika-s0201t:2209_11": "usmāmattatāya anobhāsanato. Yathāparicchinnakālāgamananti yathāparicchinnakālassa",
  "tika-s0201t:2209_12": "upagamanaṃ. Anurūpapattivaseneva rūpapavattiggahaṇaṃ. Imaṃ rūpakāyaṃ jahantīti imasmā",
  "tika-s0201t:2209_13": "rūpakāyā kaḷevarā vigacchanti nappavattanti.",
  "tika-s0201t:2210_0": "Kāyena saṅkharīyantīti kāyasaṅkhārā tappaṭibaddhavuttitāya. Vācaṃ saṅkharontīti vacīsaṅkhārā.",
  "tika-s0201t:2210_1": "Vitakketvā vicāretvā hi vācaṃ bhindati katheti. Cittena saṅkharīyantīti cittasaṅkhārā",
  "tika-s0201t:2210_2": "tappaṭibaddhavuttito. Cittasaṅkhāranirodhacodanāya rūpanirodho viya cittanirodho",
  "tika-s0201t:2210_3": "acodito tesaṃ tato aññattāti na cittasampayuttanirodho ekantiko vitakkādinirodhe",
  "tika-s0201t:2210_4": "tadabhāvato. Yaṃ pana vuttaṃ “vācā aniruddhā hotī”ti, tampi na. Vācaṃ saṅkharontīti",
  "tika-s0201t:2210_5": "hi vacīsaṅkhārā, tesu niruddhesu kathaṃ vācāya anirodho. Cittaṃ pana niruddhesupi",
  "tika-s0201t:2210_6": "cittasaṅkhāresu tehi anabhisaṅkhatattā vitakkādinirodho viya pavattatiyevāti ayamettha",
  "tika-s0201t:2210_7": "parassa adhippāyo. Ānantariyakammaṃ kataṃ bhaveyya, cittassa aniruddhattā taṃ nissāya",
  "tika-s0201t:2210_8": "ca rūpadhammānaṃ anapagatattā te jīvanti eva nāmāti. Byañjane abhinivesaṃ akatvāti",
  "tika-s0201t:2210_9": "“cittasaṅkhārā niruddhā”ti vacanato teva niruddhā, na cittanti evaṃ neyyatthaṃ suttaṃ",
  "tika-s0201t:2210_10": "“nītattha”nti abhinivesaṃ akatvā. Ācariyānaṃ naye ṭhatvāti paramparāgatānaṃ ācariyānaṃ",
  "tika-s0201t:2210_11": "adhippāye ṭhatvāti attho. Upaparikkhitabboti suttantarāgamato suttantarapadassa aviparīto",
  "tika-s0201t:2210_12": "attho vīmaṃsitabbo. Yathā hi “asaññabhavo”ti vacanato “saññāva tattha natthi, itare",
  "tika-s0201t:2210_13": "pana cittacetasikā santī”ti ayamettha attho na gayhati. Yathā ca “nevasaññānāsaññāyatana”nti",
  "tika-s0201t:2210_14": "vacanato “saññāva tattha tādisī, na phassādayo”ti ayamettha attho na gayhati saññāsīsena",
  "tika-s0201t:2210_15": "desanāti katvā, evamidhāpi “cittasaṅkhārā niruddhā”ti, “saññāvedayitanirodho”ti ca",
  "tika-s0201t:2210_16": "desanāsīsameva. Sabbepi pana cittacetasikā tattha nirujjhantevāti ayamettha aviparīto",
  "tika-s0201t:2210_17": "attho veditabbo, tathāpubbābhisaṅkhārena sabbesaṃyeva cittacetasikānaṃ tattha nirujjhanato.",
  "tika-s0201t:2210_18": "Etena yaṃ pubbe “aññattā, tadabhāvato”ti ca yuttivacanaṃ, tadayuttaṃ adhippāyānavabodhatoti",
  "tika-s0201t:2210_19": "dassitaṃ hoti. Tenāha “attho hi paṭisaraṇaṃ, na byañjana”nti.",
  "tika-s0201t:2211_0": "Upahatānīti bādhitāni. Makkhitānīti dhaṃsitāni. Ārammaṇaghaṭṭanāya indriyānaṃ kilamatho",
  "tika-s0201t:2211_1": "cakkhunā bhāsurarūpasukhumarajadassanena vibhāvetabbo. Tathā hi uṇhakāle purato aggimhi",
  "tika-s0201t:2211_2": "jalante kharassare ca paṇave ākoṭite akkhīni bhedāni viya na sahanti sotāni “sikharena",
  "tika-s0201t:2211_3": "viya abhihaññantī”ti vattāro honti.",
  "tika-s0201t:2212_0": "458. Rūpāvacaracatutthajjhānameva rūpavirāgabhāvanāvasena pavattaṃ arūpajjhānanti",
  "tika-s0201t:2212_1": "nevasaññānāsaññāyatanaṃ vissajjento dhammasenāpati “sukhassa ca pahānā”tiādinā vissajjesi.",
  "tika-s0201t:2212_2": "Apagamanena vigamena paccayā apagamanapaccayā sukhādippahānāni. Adhigamapaccayā pana",
  "tika-s0201t:2212_3": "kasiṇesu rūpāvacaracatutthajjhānaṃ heṭṭhimā tayo ca āruppā. Na hi sakkā tāni anadhigantvā",
  "tika-s0201t:2212_4": "nevasaññānāsaññāyatanamadhigantuṃ. Nirodhato vuṭṭhānakaphalasamāpattinti nirodhato",
  "tika-s0201t:2212_5": "vuṭṭhānabhūtaṃ aniccānupassanāsamudāgataphalasamāpattiṃ. Sā hi “animittā cetovimuttī”ti",
  "tika-s0201t:2212_6": "vuccati. Yathā samathanissando abhiññā, mettākaruṇāmuditābrahmavihāranissando upekkhābrahmavihāro,",
  "tika-s0201t:2212_7": "kasiṇanissando āruppā, samathavipassanānissando nirodhasamāpatti, evaṃ vipassanāya",
  "tika-s0201t:2212_8": "nissandaphalabhūtaṃ sāmaññaphalanti āha “vipassanānissandāya phalasamāpattiyā”ti.",
  "tika-s0201t:2212_9": "Ārammaṇā nāma sārammaṇadhammānaṃ visesato uppattinimittanti āha “sabbanimittānanti",
  "tika-s0201t:2212_10": "rūpādīnaṃ sabbārammaṇāna”nti. Natthi ettha kiñci saṅkhāranimittanti animittā, asaṅkhatā",
  "tika-s0201t:2212_11": "dhātūti āha “sabbanimittāpagatāya nibbānadhātuyā”ti. Phalasamāpattisahajātaṃ manasikāraṃ",
  "tika-s0201t:2212_12": "sandhāyāha, na āvajjanamanasikāraṃ. Na hettha tassa sambhavo anulomānantaraṃ uppajjanato.",
  "tika-s0201t:2213_0": "Imasmiṃ ṭhāneti idha vuttanirodhassa ādimajjhapariyosānānaṃ gahitānaṃ imasmiṃ pariyosānassa",
  "tika-s0201t:2213_1": "gahitaṭṭhāne. Dvīhi balehīti samathavipassanābalehi. Tayo ca saṅkhārānanti kāyasaṅkhārādīnaṃ",
  "tika-s0201t:2213_2": "tiṇṇaṃ saṅkhārānaṃ. Soḷasahi ñāṇacariyāhīti aniccānupassanā, dukkhā, anattā, nibbidā,",
  "tika-s0201t:2213_3": "virāgā, nirodhā, paṭinissaggā, vivaṭṭānupassanā, sotāpattimaggo…pe… arahattaphalasamāpattīti",
  "tika-s0201t:2213_4": "imāhi soḷasahi ñāṇacariyāhi. Navahi samādhicariyāhīti paṭhamajjhānasamādhiādīhi navahi",
  "tika-s0201t:2213_5": "samādhicariyāhi. Yo yathāvuttāsu cariyāsu puggalassa vasībhāvo, sā vasībhāvatāpaññā.",
  "tika-s0201t:2213_6": "Assā sā kathitāti yojanā. Vinicchayakathāti vinicchayavasena pavattā aṭṭhakathā kathitā.",
  "tika-s0201t:2213_7": "Tasmā visuddhimagge taṃsaṃvaṇṇanāyañca vuttanayena veditabbā.",
  "tika-s0201t:2214_0": "Valañjanasamāpatti ariyavihāravasena viharaṇasamāpatti. Ṭhitiyāti ettha pabandhaṭṭhiti",
  "tika-s0201t:2214_1": "adhippetā, na khaṇaṭṭhiti. Kasmā? Samāpajjanattā. Tenāha “ṭhitiyāti ciraṭṭhitattha”nti.",
  "tika-s0201t:2214_2": "Addhānaparicchedoti ettakaṃ kālaṃ samāpattiyā vītināmessāmīti pageva kālaparicchedo.",
  "tika-s0201t:2214_3": "Rūpādinimittavasenāti kammakammanimittagatinimittesu yathārahaṃ labbhamānarūpādinimittavasena.",
  "tika-s0201t:2214_4": "Tattha yasmā kammanimitte chabbidhampi ārammaṇaṃ labbhati, tasmā “sabbanimittāna”nti",
  "tika-s0201t:2214_5": "vuttaṃ, na sabbesaṃ ārammaṇānaṃ ekajjhaṃ, ekantato vā manasikātabbato. Lakkhaṇavacanañhetaṃ",
  "tika-s0201t:2214_6": "yathā “dātabbametaṃ bhesajjaṃ, yadi me byādhitā siyu”nti.",
  "tika-s0201t:2215_0": "459. Nīlampi sañjānātītiādinā nīlādiggahaṇamukhena taṃvaṇṇānaṃ sattānaṃ sañjānanaṃ",
  "tika-s0201t:2215_1": "averādibhāvamanasikaraṇaṃ jotitanti āha “etasmiñhi ṭhāne appamāṇā cetovimutti kathitā”ti.",
  "tika-s0201t:2215_2": "Ettha ākiñcaññaṃ kathitanti sambandho. “Ettha suññatā”ti, “ettha animittā”ti etthāpi",
  "tika-s0201t:2215_3": "eseva nayo. Nti “idha aññaṃ abhinavaṃ nāma natthī”tiādinā vuttaṃ atthavacanaṃ. Etāti",
  "tika-s0201t:2215_4": "appamāṇacetovimuttiādayo. Ekanāmakāti ekekanāmakā, ye nānābyañjanāti adhippetā. Eko",
  "tika-s0201t:2215_5": "dhammoti arahattaphalasamāpatti. Catunāmakoti appamāṇacetovimuttiādināmako. Etanti",
  "tika-s0201t:2215_6": "etamatthaṃ. Appamāṇāti anodhiso, odhisopi vā “ettakā”ti aparimitā. Asesetvāti asubhasamāpatti",
  "tika-s0201t:2215_7": "viya ekasseva aggahaṇato.",
  "tika-s0201t:2216_0": "Kiñcāpi asubhanimittārammaṇampi kiñcanaṃ hoti, ārammaṇasaṅghaṭṭanassa kiñcanassa",
  "tika-s0201t:2216_1": "asubhasamāpattīnampi paṭibhāganimittasaṅkhātaṃ ārammaṇaṃ sabimbaṃ viya viggahaṃ kiñcanaṃ",
  "tika-s0201t:2216_2": "hutvā upaṭṭhāti, na tathā imassāti. Nanu brahmavihārapaṭhamāruppānampi paṭibhāganimittabhūtaṃ",
  "tika-s0201t:2216_3": "kiñci ārammaṇaṃ natthīti? Saccaṃ natthi, ayaṃ pana paṭhamāruppaviññāṇaṃ viya na paṭibhāganimittabhūtaārammaṇatāya",
  "tika-s0201t:2216_4": "evaṃ vuttā. Attenāti attanā. Bhavati etena attāti abhidhānaṃ buddhi cāti bhāvo, attā.",
  "tika-s0201t:2216_5": "Bhāva-saddopi attapariyāyoti āha “bhāvaposapuggalādisaṅkhātenā”ti. Nesaṃ appamāṇasamādhiādīnaṃ",
  "tika-s0201t:2216_6": "catunnaṃ. “Nānatā pākaṭāvā”ti vuttaṃ nānattaṃ bhūmito ārammaṇato ca dassetuṃ “attho",
  "tika-s0201t:2216_7": "panā”tiādi vuttaṃ. Parittādibhāvena atītādibhāvena ajjhattādibhāvena ca na vattabbaṃ",
  "tika-s0201t:2216_8": "ārammaṇaṃ etissāti navattabbārammaṇā nibbānārammaṇaphalasamāpattibhāvato.",
  "tika-s0201t:2217_0": "Ettakoti rāgādīhi saṃkiliṭṭhatāya ettakappamāṇo, uttāno parittacetasoti attho. Nibbānampi",
  "tika-s0201t:2217_1": "appamāṇameva pamāṇakaraṇānaṃ abhāvenāti ānetvā sambandho. Akuppāti arahattaphalacetovimutti",
  "tika-s0201t:2217_2": "paṭipakkhehi akopanīyatāya. Kiñcatīti kattari paṭhito dhātu maddanatthoti āha “kiñcati",
  "tika-s0201t:2217_3": "maddatī”ti. Tassa payogaṃ dassetuṃ “manussā kirā”tiādi vuttaṃ.",
  "tika-s0201t:2218_0": "Samūhādighanavasena sakiccaparicchedatāya ca saviggahā viya upaṭṭhitā saṅkhārā niccādiggāhassa",
  "tika-s0201t:2218_1": "vatthutāya “niccanimittaṃ sukhādinimitta”nti ca vuccati. Vipassanā pana tattha ghanavinibbhogaṃ",
  "tika-s0201t:2218_2": "karontī niccādiggāhaṃ vidhamentī “nimittaṃ samugghātetī”ti vuttā ghananimittassa",
  "tika-s0201t:2218_3": "ārammaṇabhūtassa abhāvā. Na gahitāti ekatthapadaniddese pāḷiyaṃ kasmā na gahitā?",
  "tika-s0201t:2218_4": "Sāti suññatā cetovimutti. Sabbatthāti appamāṇācetovimuttiādiniddesesu. Ārammaṇavasenāti",
  "tika-s0201t:2218_5": "ārammaṇavasenapi ekatthā, na kevalaṃ sabhāvasarasatova. Iminā pariyāyenāti appamāṇatotiādinā",
  "tika-s0201t:2218_6": "ārammaṇato laddhapariyāyena. Aññasmiṃ pana ṭhāneti ākiñcaññādisaddapavattihetuto",
  "tika-s0201t:2218_7": "aññena hetunā appamāṇātisaddappavattiyaṃ etassa cetovimuttiyā honti. Esa nayo sesesupi.",
  "tika-s0201t:2218_8": "Iminā pariyāyenāti iminā tāya tāya samaññāya voharitabbatāpariyāyena. Saccānaṃ dassanamukhena",
  "tika-s0201t:2218_9": "vaṭṭavasena uṭṭhitadesanaṃ arahattena kūṭaṃ gaṇhanto yathānusandhināva desanaṃ niṭṭhapesi.",
  "tika-s0201t:2218_10": "Yaṃ panettha atthato avibhattaṃ, taṃ suviññeyyameva.",
  "tika-s0201t:2219": "Mahāvedallasuttavaṇṇanāya līnatthappakāsanā samattā.",
  "tika-s0201t:2220": "4. Cūḷavedallasuttavaṇṇanā",
  "tika-s0201t:2221_0": "460. Ayaṃ desanā yasmā pucchāvissajjanavasena pavattā, tasmā pucchakavissajjake pucchānimittañca",
  "tika-s0201t:2221_1": "samudāyato vibhāvetuṃ “ko panāya”ntiādi vuttaṃ. Upāsakattanti amaggāgataṃ upāsakattaṃ.",
  "tika-s0201t:2221_2": "Tesanti ekādasanahutānaṃ. Maggāgatena upasamena santindriyo santamānaso.",
  "tika-s0201t:2222_0": "“Kiṃ nu kho ajja bhavissati ayyaputto”ti vīthiṃ olokayamānā. Olambanatthanti tassa",
  "tika-s0201t:2222_1": "hatthāvalambanatthaṃ pubbāciṇṇavasena attano hatthaṃ pasāresi. Bahiddhāti attanā",
  "tika-s0201t:2222_2": "aññaṃ visabhāgavatthuṃ sandhāya vadati. Paribhedakenāti pesuññavādinā.",
  "tika-s0201t:2223_0": "Adhigamappicchatāya “na pakāsetabbo”ti cintesi. Puna taṃ anukampanto “sace kho panāha”ntiādiṃ",
  "tika-s0201t:2223_1": "cintesi. Eso dhammoti eso lokuttaradhammo. Vivaṭṭaṃ uddissa upacitaṃ nibbedhabhāgiyaṃ",
  "tika-s0201t:2223_2": "kusalaṃ upanissayo. “Yadi me upanissayo atthi, sakkā etaṃ paṭiladdhuṃ. Sacepi natthi,",
  "tika-s0201t:2223_3": "āyatiṃ upanissayo bhavissatī”ti cirakālaparibhāvitāya ghaṭe padīpajālā viya abbhantare",
  "tika-s0201t:2223_4": "dippamānāya hetusampattiyā codiyamānā āha “evaṃ sante mayhaṃ pabbajjaṃ anujānāthā”ti.",
  "tika-s0201t:2224_0": "Lābhasakkāro uppajji sucirakālaṃ katūpacitapuññatāya. Abhinīhārasampannattāti sujātattherassa",
  "tika-s0201t:2224_1": "padumuttarassa bhagavato aggasāvakassa nipaccakāraṃ katvā – “tumhehi diṭṭhadhammassa",
  "tika-s0201t:2224_2": "bhāgī assa”nti nibbedhabhāgiyaṃ dānaṃ datvā katapatthanāsaṅkhātasampannābhinīhārattā.",
  "tika-s0201t:2224_3": "Nāticiraṃ kilamitthāti kammaṭṭhānaṃ bhāventī vipassanāya paripākavasena ciraṃ na",
  "tika-s0201t:2224_4": "kilamittha. Vuttamevatthaṃ vivarituṃ “ito paṭṭhāyā”tiādi vuttaṃ. Dutiyagamanenāti",
  "tika-s0201t:2224_5": "pabbājanatthaṃ gamanato dutiyagamanena.",
  "tika-s0201t:2225_0": "Upanetvāti pañhassa atthabhāvena upanetvā. Sakkāyanti sakāyaṃ. Upanikkhittaṃ kiñci",
  "tika-s0201t:2225_1": "vatthuṃ sampaṭicchamānā, viya sampaṭicchantī viya. Eko eva pāso etissāti ekapāsakā,",
  "tika-s0201t:2225_2": "gaṇṭhi. Sā hi sumociyā, anekapāsā pana dummociyā, ekapāsaggahaṇaṃ vissajjanassa sukarabhāvadassanatthaṃ.",
  "tika-s0201t:2225_3": "Paṭisambhidāvisaye ṭhatvāti etena theriyā pabhinnapaṭisambhidataṃ dasseti. Paccayabhūtāti",
  "tika-s0201t:2225_4": "ārammaṇādivasena paccayabhūtā.",
  "tika-s0201t:2226_0": "Theriyā visesādhigamassa attano avisayatāya visākho “na sakkā”tiādinā cintesīti daṭṭhabbaṃ.",
  "tika-s0201t:2226_1": "Saccavinibbhogapañhabyākaraṇenāti saccapariyāpannassa dhammassa dassanato aññānaññatthaniddhāraṇabhedanāsaṅkhātassa",
  "tika-s0201t:2226_2": "vinibbhogapañhassa vissajjanena. Dve saccānīti dukkhasamudayasaccāni. Paṭinivattetvāti",
  "tika-s0201t:2226_3": "parivattetvā. Gaṇṭhipañhanti dubbinibbedhatāya gaṇṭhibhūtaṃ pañhaṃ.",
  "tika-s0201t:2227_0": "Na taṃyeva upādānaṃ te pañcupādānakkhandhā ekadesassa samudāyatābhāvato, samudāyassa",
  "tika-s0201t:2227_1": "ca ekadesatābhāvato. Nāpi aññatra pañcahi upādānakkhandhehi upādānaṃ tassa tadekadesabhāvato.",
  "tika-s0201t:2227_2": "Na hi ekadeso samudāyavinimutto hoti. Yadi hi taññevātiādinā ubhayapakkhepi dosaṃ",
  "tika-s0201t:2227_3": "dasseti. Rūpādisabhāvampīti rūpavedanāsaññāviññāṇasabhāvampi, phassacetanādisabhāvampi",
  "tika-s0201t:2227_4": "upādānaṃ siyā. Aññatra siyāti pañcahi upādānakkhandhehi visuṃyeva upādānaṃ yadi siyā.",
  "tika-s0201t:2227_5": "Parasamayeti nikāyavāde. Cittavippayutto anusayoti nidassanamattametaṃ nikāyavāde",
  "tika-s0201t:2227_6": "cittasabhāvābhāvaviññāṇādīnampi cittavippayuttabhāvapaṭijānanato. Evaṃ byākāsīti",
  "tika-s0201t:2227_7": "“na kho, āvuso”tiādinā khandhagatachandarāgabhāvena byākāsi. Atthadhammanicchayasambhavato",
  "tika-s0201t:2227_8": "asambandhena. Tesu katthacipi asammuyhanato avitthāyantena. Pucchāvisaye mohandhakāravigamanena",
  "tika-s0201t:2227_9": "padīpasahassaṃ jālentena viya. Saupādānupādānaṭṭhānaṃ anuttānatāya pacurajanassa",
  "tika-s0201t:2227_10": "gūḷho. Aggahitasaṅketānaṃ kesañci paṭicchāditasadisattā paṭicchanno. Tilakkhaṇabbhāhatadhammavisayatāya",
  "tika-s0201t:2227_11": "tilakkhaṇāhato. Gambhīrañāṇagocaratāya gambhīro. Laddhapatiṭṭhā ariyasaccasampaṭivedhanato.",
  "tika-s0201t:2227_12": "Evaṃ diṭṭhadhammādibhāvato vesārajjappattā. Sabbaso nivutthabrahmacariyatāya tiṇṇaṃ",
  "tika-s0201t:2227_13": "bhavānampi aparabhāge nibbāne nivutthavatīti bhavamatthake ṭhitā.",
  "tika-s0201t:2228_0": "461. “Rūpaṃ attato samanupassatī”ti paduddhāraṃ katvā “idhekacco”tiādinā paṭisambhidāpāṭhena",
  "tika-s0201t:2228_1": "tadatthaṃ vivarati. Tattha attato samanupassatīti attāti samanupassati, attabhāvena",
  "tika-s0201t:2228_2": "samanupassati. Ahanti attānaṃ niddisati. Ahaṃbuddhinibandhanañhi attānaṃ attavādī",
  "tika-s0201t:2228_3": "paññapeti, tasmā yaṃ rūpaṃ so ahanti yadetaṃ mama rūpaṃ nāma, so ahanti vuccamāno",
  "tika-s0201t:2228_4": "mama attā taṃ mama rūpanti rūpañca attañca advayaṃ anaññaṃ samanupassati. Tathā passato",
  "tika-s0201t:2228_5": "ca attā viya rūpaṃ, rūpaṃ viya vā attā aniccoti āpannameva. Accīti jālasikhā. Sā",
  "tika-s0201t:2228_6": "ce vaṇṇo, cakkhuviññeyyāva siyā, na kāyaviññeyyā, vaṇṇopi vā kāyādiviññeyyo acciyā",
  "tika-s0201t:2228_7": "anaññattāti upameyyaṃ viya upamāpi diṭṭhigatikassa ayuttāva. Diṭṭhipassanāyāti micchādiṭṭhisaṅkhātāya",
  "tika-s0201t:2228_8": "passanāya passati, na taṇhāmānapaññānupassanāya. Arūpaṃ vedanādiṃ attāti gahetvā",
  "tika-s0201t:2228_9": "chāyāya rukkhādhīnatāya chāyāvantaṃ rukkhaṃ viya, rūpassa santakabhāvena attādhīnatāya",
  "tika-s0201t:2228_10": "rūpavantaṃ attānaṃ samanupassati. Pupphādhīnatāya pupphasmiṃ gandhaṃ viya ādheyyabhāvena",
  "tika-s0201t:2228_11": "attādhīnatāya rūpassa attani rūpaṃ samanupassati. Yathā karaṇḍo maṇino ādhāro, evaṃ",
  "tika-s0201t:2228_12": "rūpampi attano ādhāroti katvā attānaṃ rūpasmiṃ samanupassati. Eseva nayoti iminā",
  "tika-s0201t:2228_13": "attano vedanādīhi anaññattaṃ tesañcādhāraṇataṃ nissitatañca yathāvuttaṃ atidisati.",
  "tika-s0201t:2229_0": "Arūpaṃ attāti kathitaṃ “vedanāvanta”ntiādīsu viya rūpena vomissakatāya abhāvato.",
  "tika-s0201t:2229_1": "Rūpārūpamissako attā kathito rūpena saddhiṃ sesārūpadhammānaṃ attāti gahitattā. Ucchedadiṭṭhi",
  "tika-s0201t:2229_2": "kathitā rūpādīnaṃ vināsadassanato. Tenevāha “rūpaṃ attāti yo vadeyya, taṃ na upapajjati,",
  "tika-s0201t:2229_3": "attā me uppajjati ca veti cāti iccassa evamāgataṃ hotī”tiādi. Avasesesūti pannarasasu",
  "tika-s0201t:2229_4": "ṭhānesu. Sassatadiṭṭhi kathitā rūpavantādibhāvena gahitassa aniddhāritarūpattā.",
  "tika-s0201t:2230_0": "Diṭṭhigatiko yaṃ vatthuṃ attāti samanupassati, yebhuyyena taṃ niccaṃ sukhanti ca",
  "tika-s0201t:2230_1": "samanupassateva. Sāvako pana tappaṭikkhepena sabbe dhammā anattāti sudiṭṭhattā rūpaṃ",
  "tika-s0201t:2230_2": "attāti na samanupassati, tathābhūto ca aniccaṃ dukkhaṃ anattāti samanupassati, tathā",
  "tika-s0201t:2230_3": "vedanādayoti dassento “na rūpaṃ attato”tiādimāha. Evaṃ bhavadiṭṭhipi avijjābhavataṇhā",
  "tika-s0201t:2230_4": "viya vaṭṭassa samudayoyevāti diṭṭhikathāyaṃ “ettakena gamanaṃ hotī”tiādi. Diṭṭhippahānakathāyañca",
  "tika-s0201t:2230_5": "“ettakena gamanaṃ na hotī”tiādi vuttaṃ.",
  "tika-s0201t:2231_0": "462. Heṭṭhā vuttamatthameva pucchitattā “theriyā paṭipucchitvā vissajjetabbo”ti vatvā",
  "tika-s0201t:2231_1": "paṭipucchanavidhiṃ dassetuṃ “upāsakā”tiādi vuttaṃ. Paṭipattivasenāti sakkāyanirodhagāminipaṭipadābhāvena.",
  "tika-s0201t:2231_2": "Saṅkhatāsaṅkhatavasena lokiyalokuttaravasena saṅgahitāsaṅgahitavasenāti “vasenā”ti",
  "tika-s0201t:2231_3": "padaṃ paccekaṃ yojetabbaṃ. Tattha kāmaṃ asaṅkhato nāma maggo natthi, kiṃ saṅkhato,",
  "tika-s0201t:2231_4": "udāhu asaṅkhatoti pana pucchāvasena tathā vuttaṃ? “Ariyo”ti vacaneneva maggassa lokuttarato",
  "tika-s0201t:2231_5": "siddhā, saṅgāhakakhandhapariyāpannānaṃ pana maggadhammānampi siyā lokiyatāti idha",
  "tika-s0201t:2231_6": "lokiyaggahaṇaṃ. Kiñcāpi saṅgahitapadameva pāḷiyaṃ āgataṃ, na asaṅgahitapadaṃ, ye",
  "tika-s0201t:2231_7": "pana saṅgāhakabhāvena vuttā, te saṅgahitā na hontīti aṭṭhakathāyaṃ asaṅgahitaggahaṇaṃ",
  "tika-s0201t:2231_8": "katanti daṭṭhabbaṃ. Saṅkhatotiādīsu samecca sambhuyya paccayehi katoti saṅkhato.",
  "tika-s0201t:2231_9": "Tathābhūto ca taṃsamaṅgino puggalassa pubbabhāgacetanāti mayhaṃ maggo aṭṭhaṅgiko",
  "tika-s0201t:2231_10": "hotu sattaṅgiko vāti cetitabhāvena cetito. Sahajātacetanāyapi cetitova tassā sahakārīkāraṇabhāvato,",
  "tika-s0201t:2231_11": "tato eva pakappito āyūhito. Paccayehi nipphāditattā kato nibbattito ca. Samāpajjantena",
  "tika-s0201t:2231_12": "attano santāne sammadeva āpajjantena uppādentena. Iti sattahipi padehi paccayanibbattitaṃyeva",
  "tika-s0201t:2231_13": "ariyamaggassa dasseti.",
  "tika-s0201t:2232_0": "Asaṅgahito khandhānaṃ padeso etassa atthīti maggo sappadeso. Natthi etesaṃ padesāti",
  "tika-s0201t:2232_1": "khandhā nippadesā. Padissati etena samudāyoti hi padeso, avayavo. Ayanti maggo. Sappadesattā",
  "tika-s0201t:2232_2": "ekadesattā. Nippadesehi samudāyabhāvato niravasesapadesehi. Yathā nagaraṃ rajjekadesabhūtaṃ",
  "tika-s0201t:2232_3": "tadantogadhattā rajjena saṅgahitaṃ, evaṃ ariyamaggo khandhattayekadesabhūto tadantogadhattā",
  "tika-s0201t:2232_4": "tīhi khandhehi saṅgahitoti dasseti “nagaraṃ viya rajjenā”ti iminā. Sajātitoti samānajātitāya,",
  "tika-s0201t:2232_5": "samānasabhāvattā evāti attho. Ettha ca sīlakkhandho “nava koṭisahassānī”tiādinā vuttapabhedavasena",
  "tika-s0201t:2232_6": "ceva sampattasamādānaviratiādivasena ca gayhamāno nippadeso, maggasīlaṃ pana ājīvaṭṭhamakameva",
  "tika-s0201t:2232_7": "samucchedaviratimattamevāti sappadesaṃ. Samādhikkhandho parittamahaggatādivasena",
  "tika-s0201t:2232_8": "ceva upacārappanāsamādhivasena ca anekabhedatāya nippadeso, maggasamādhi pana lokuttarova,",
  "tika-s0201t:2232_9": "appanāsamādhi evāti sappadeso. Tathā paññākkhandho parittamahaggatādivasena ceva",
  "tika-s0201t:2232_10": "sutamayañāṇādivasena ca anekabhedatāya nippadeso, maggapaññā pana lokuttarāva, bhāvanāmayā",
  "tika-s0201t:2232_11": "evāti sappadesā. Attano dhammatāyāti sahakārīkāraṇaṃ anapekkhitvā attano sabhāvena",
  "tika-s0201t:2232_12": "attano balena appetuṃ na sakkoti vīriyena anupatthambhitaṃ, satiyā ca anupaṭṭhitaṃ.",
  "tika-s0201t:2232_13": "Paggahakiccanti yathā kosajjapakkhe na patitā cittaṭṭhiti, tathā paggaṇhanakiccaṃ.",
  "tika-s0201t:2232_14": "Apilāpanakiccanti yathā ārammaṇe na pilavati, evaṃ apilāpanakiccaṃ.",
  "tika-s0201t:2233_0": "Ekato jātāti sahajātā. Piṭṭhiṃ datvā onatasahāyo viya vāyāmo samādhissa ārammaṇe",
  "tika-s0201t:2233_1": "appanāya visesapaccayabhāvato. Aṃsakūṭaṃ datvā ṭhitasahāyo viya sati samādhissa ārammaṇe",
  "tika-s0201t:2233_2": "daḷhapavattiyā paccayabhāvato. Kiriyatoti upakārakiriyato.",
  "tika-s0201t:2234_0": "Ākoṭetvāti ārammaṇaṃ āhanitvā. Tathā hi vitakko “āhananaraso”ti, yogāvacaro ca “kammaṭṭhānaṃ",
  "tika-s0201t:2234_1": "takkāhataṃ vitakkapariyāhataṃ karotī”ti vuccati. Idhāpīti sammādiṭṭhisaṅkappesu.",
  "tika-s0201t:2234_2": "Kiriyatoti vuttappakāraupakārakiriyato.",
  "tika-s0201t:2235_0": "Subhasukhādinimittaggāhavidhamanaṃ catukiccasādhanaṃ. Paccayattenāti sahajātādipaccayabhāvena.",
  "tika-s0201t:2235_1": "Catukiccasādhanavasenevāti idaṃ maggavīriyasseva gahitabhāvadassanaṃ. Tañhi ekaṃyeva",
  "tika-s0201t:2235_2": "hutvā catukiccaṃ yathāvuttaupakārakasabhāvena ca parivāraṭṭhena parikkhāro hoti.",
  "tika-s0201t:2235_3": "Maggasampayuttadhammānanti iminā maggadhammānampi gahaṇaṃ, na taṃsampayuttaphassādīnaṃyeva.",
  "tika-s0201t:2235_4": "Ekacittakkhaṇikāti maggacittuppādavasena ekacittakkhaṇikā.",
  "tika-s0201t:2236_0": "Sattahi ñāṇehīti paramukkaṃsagatehi sattahi javanehi sampayuttañāṇehi, sattahi vā",
  "tika-s0201t:2236_1": "anupassanāñāṇehi. Ādito sevanā āsevanā, tato paraṃ vaḍḍhanā bhāvanā, punappunaṃ karaṇaṃ",
  "tika-s0201t:2236_2": "bahulīkammanti adhippāyenāha “aññena cittenā”tiādi. Adhippāyavasena niddhāretvā gahetabbatthaṃ",
  "tika-s0201t:2236_3": "suttaṃ neyyatthaṃ. Yathārutavasena gahetabbatthaṃ nītatthaṃ. Evaṃ santeti yadi idaṃ",
  "tika-s0201t:2236_4": "suttaṃ nītatthaṃ, āsevanādi ca visuṃ visuṃ cittehi hoti, evaṃ sante. Āsevanādi nāma",
  "tika-s0201t:2236_5": "cittassa anekavāraṃ uppattiyā hoti, na ekavāramevāti āha “ekaṃ citta”ntiādi. Tatrāyaṃ",
  "tika-s0201t:2236_6": "saṅkhepattho – āsevanāvasena pavattamānaṃ cittaṃ sucirampi kālaṃ āsevanāvaseneva",
  "tika-s0201t:2236_7": "pavatteyya, tathā bhāvanābahulīkammavasena pavattamānānipi, na cettha ettakāneva",
  "tika-s0201t:2236_8": "cittāni āsevanāvasena pavattanti, ettakāni bhāvanāvasena, bahulīkammavasenāti niyamo",
  "tika-s0201t:2236_9": "labbhati. Iti anekacittakkhaṇikaariyamaggaṃ vadantassa dunnivāriyovāyaṃ doso. Yathā",
  "tika-s0201t:2236_10": "pana pubbabhāgepi nānācittesu pavattapariññādikiccānaṃ sammādiṭṭhiādīnaṃ paṭivedhakāle",
  "tika-s0201t:2236_11": "yathārahaṃ catukiccasādhanaṃ, ekacittakkhaṇikā ca pavatti, evaṃ vipassanāya pavattābhisaṅkhāravasena",
  "tika-s0201t:2236_12": "āsevanābhāvanābahulīkammāni paṭivedhakāle ekacittakkhaṇikāneva hontīti vadantānaṃ",
  "tika-s0201t:2236_13": "ācariyānaṃ na koci doso āsevanādīhi kātabbakiccassa tadā ekacittakkhaṇeyeva sijjhanato.",
  "tika-s0201t:2236_14": "Tenāha “ekacittakkhaṇikāvā”tiādi. Sace sañjānātīti sace saññattiṃ gacchati. Yāguṃ",
  "tika-s0201t:2236_15": "pivāhīti uyyojetabbo dhammasākacchāya abhabbabhāvatoti adhippāyo.",
  "tika-s0201t:2237_0": "463. Puññābhisaṅkhārādīsūti ādi-saddena kāyasañcetanādi lakkhaṇe kāyasaṅkhārādikepi",
  "tika-s0201t:2237_1": "saṅgaṇhāti, na apuññāneñjābhisaṅkhāre eva. Kāyapaṭibaddhattā kāyena saṅkharīyati,",
  "tika-s0201t:2237_2": "na kāyasamuṭṭhānattā. Cittasamuṭṭhānā hi te dhammāti. Nibbattīyatīti ca idaṃ kāye",
  "tika-s0201t:2237_3": "sati sabbhāvaṃ, asati ca abhāvaṃ sandhāya vuttaṃ. Vācanti vacīghosaṃ. Saṅkharotīti",
  "tika-s0201t:2237_4": "janeti. Tenāha “nibbattetī”ti. Na hi taṃ vitakkavicārarahitacittaṃ vacīghosaṃ nibbattetuṃ",
  "tika-s0201t:2237_5": "sakkoti. Cittapaṭibaddhattāti etena cittassa nissayādipaccayabhāvo cittasaṅkhārasaṅkharaṇanti",
  "tika-s0201t:2237_6": "dasseti. Aññamaññamissāti atthato bhinnāpi kāyasaṅkhārādivacanavacanīyabhāvena aññamaññamissitā",
  "tika-s0201t:2237_7": "abhinnā viya, tato eva āluḷitā saṃkiṇṇā avibhūtā apākaṭā duddīpanā duviññāpayā. Ādānaggahaṇamuñcanacopanānīti",
  "tika-s0201t:2237_8": "yassa kassaci kāyena ādātabbassa ādānasaṅkhātaṃ gahaṇaṃ, vissajjanasaṅkhātaṃ muñcanaṃ,",
  "tika-s0201t:2237_9": "yathātathācalanasaṅkhātaṃ copananti imāni pāpetvā sādhetvā uppannā. Kāyato pavattā",
  "tika-s0201t:2237_10": "saṅkhārā, kāyena saṅkharīyantīti ca kāyasaṅkhārātveva vuccanti. Hanusaṃcopananti",
  "tika-s0201t:2237_11": "hanusañcalanaṃ. Vacībhedanti vācānicchāraṇaṃ. Vācaṃ saṅkharontīti katvā idha vacīsaṅkhārātveva vuccanti.",
  "tika-s0201t:2238_0": "464. Samāpajjissanti padaṃ nirodhassa āsannānāgatabhāvavisayaṃ āsannaṃ vajjetvā dūrassa",
  "tika-s0201t:2238_1": "gahaṇe payojanābhāvato. Nirodhapādakassa nevasaññānāsaññāyatanacittassa ca gahaṇato",
  "tika-s0201t:2238_2": "paṭṭhāya nirodhaṃ samāpajjati nāmāti adhippāyena “padadvayena nevasaññānāsaññāyatanasamāpattikālo",
  "tika-s0201t:2238_3": "kathito”ti vuttaṃ. Tathā cittaṃ bhāvitaṃ hotīti ettha addhānaparicchedacittaggahaṇaṃ",
  "tika-s0201t:2238_4": "itaresaṃ nānantariyabhāvato. Na hi baladvayañāṇasamādhicariyānaṃ vasībhāvāpādanacittehi",
  "tika-s0201t:2238_5": "vinā addhānaparicchedacittaṃ acittakabhāvāya hoti.",
  "tika-s0201t:2239_0": "Sesasaṅkhārehīti kāyasaṅkhāracittasaṅkhārehi. Dutiyajjhāneyeva nirujjhati anuppattinirodhena.",
  "tika-s0201t:2239_1": "Itaresupi eseva nayo. Vuṭṭhahissanti padaṃ vuṭṭhahanassa āsannānāgatabhāvavisayaṃ",
  "tika-s0201t:2239_2": "āsannaṃ vajjetvā dūrassa gahaṇe payojanābhāvato. Nirodhato vuṭṭhānassa ca cittuppādena",
  "tika-s0201t:2239_3": "paricchinnattā tato oramevāti āha “padadvayena antonirodhakālo kathito”ti. Tathā",
  "tika-s0201t:2239_4": "cittaṃ bhāvitaṃ hotīti yathā yathāparicchinnakālameva acittakabhāvo, tato paraṃ sacittakabhāvo",
  "tika-s0201t:2239_5": "hoti, tathā nirodhassa parikammacittaṃ uppāditaṃ hoti.",
  "tika-s0201t:2240_0": "Paṭisaṅkhāti paṭisaṅkhāya idameva kātabbaṃ jānitvā appavattimattaṃ. Samāpajjantīti",
  "tika-s0201t:2240_1": "acittakabhāvaṃ sampadeva āpajjanti. Atha kasmā sattāhameva samāpajjantīti? Yathākālaparicchedakaraṇato,",
  "tika-s0201t:2240_2": "tañca yebhuyyena āhārūpajīvīnaṃ sattānaṃ upādinnakapavattassa ekadivasaṃ bhuttāhārassa",
  "tika-s0201t:2240_3": "sattāhameva yāpanato.",
  "tika-s0201t:2241_0": "Sabbā phalasamāpatti assāsapassāse na samuṭṭhāpetīti idaṃ natthīti āha “samuṭṭhāpetī”ti.",
  "tika-s0201t:2241_1": "Yā pana na samuṭṭhāpeti, taṃ dassento “imassa pana…pe… na samuṭṭhāpetī”ti āha. Tattha",
  "tika-s0201t:2241_2": "imassāti idha pāḷiyaṃ vuttanirodhasamāpajjanabhikkhuno. Tassa pana phalasamāpatti",
  "tika-s0201t:2241_3": "catutthajjhānikāvāti niyamo natthīti āha “kiṃ vā etenā”tiādi. Abbohārikāti sukhumattabhāvappattiyā",
  "tika-s0201t:2241_4": "“atthī”ti voharituṃ asakkuṇeyyāti keci. Nirodhassa pana pādakabhūtāya catutthajjhānādisamādhicariyāya",
  "tika-s0201t:2241_5": "vasena acatutthajjhānikāpi nirodhānantaraphalasamāpatti assāsapassāse na samuṭṭhāpetīti",
  "tika-s0201t:2241_6": "abhāvato eva te abbohārikā vuttā. Evañca katvā sañjīvattheravatthumhi ānītasamāpattiphalanidassanampi",
  "tika-s0201t:2241_7": "suṭṭhu upapajjati. Tenāha “bhavaṅgasamayenevetaṃ kathita”nti. Kiriyamayapavattavaḷañjanakāleti",
  "tika-s0201t:2241_8": "ettha kiriyamayapavattaṃ kāyavacīviññattivipphāro, tassa vaḷañjanakāle pavattanasamaye.",
  "tika-s0201t:2241_9": "Vācaṃ abhisaṅkhātuṃ na sakkonti aviññattijanakattā tesaṃ vitakkavicārānaṃ.",
  "tika-s0201t:2242_0": "Saguṇenāti sarasena, sabhāvenāti attho. Suññatā nāma phalasamāpatti rāgādīhi suññattā.",
  "tika-s0201t:2242_1": "Tathā rāganimittādīnaṃ abhāvā animittā, rāgapaṇidhiādīnaṃ abhāvā appaṇihitāti āha",
  "tika-s0201t:2242_2": "“animittaappaṇihitesupi eseva nayo”ti. Animittaṃ appaṇihitañca nibbānaṃ ārammaṇaṃ",
  "tika-s0201t:2242_3": "katvā uppannaphalasamāpattiyaṃ phasso animitto phasso appaṇihito phasso nāmāti imamatthaṃ",
  "tika-s0201t:2242_4": "“eseva nayo”ti iminā atidisati.",
  "tika-s0201t:2243_0": "Attasuññatādassanato anattānupassanā suññatā, niccanimittugghāṭanato aniccānupassanā",
  "tika-s0201t:2243_1": "animittā, sukhappaṇidhipaṭikkhepato dukkhānupassanā appaṇihitāti āha – “suññatā…pe…",
  "tika-s0201t:2243_2": "vipassanāpi vuccatī”ti. Aniccato vuṭṭhātīti saṅkhārānaṃ aniccākāraggāhiniyā vuṭṭhānagāminiyā",
  "tika-s0201t:2243_3": "parato ekatovuṭṭhānaubhatovuṭṭhānehi nimittapavattato vuṭṭhāti. Aniccato pariggahetvāti",
  "tika-s0201t:2243_4": "ca idaṃ “na ekantikaṃ evampi hotī”ti katvā vuttaṃ. Esa nayo sesesupi. Appaṇihitavipassanāya",
  "tika-s0201t:2243_5": "maggotiādinā, suññatavipassanāya maggotiādinā ca yojanaṃ sandhāyāha “eseva nayo”ti.",
  "tika-s0201t:2243_6": "Vikappo āpajjeyya āgamanassa vavatthānassa abhāvena avavatthānakarattā. Evañhi tayo",
  "tika-s0201t:2243_7": "phassā phusantīti evaṃ saguṇato ārammaṇato ca nāmalābhe suññatādināmakā tayo phassā",
  "tika-s0201t:2243_8": "phusantīti aniyamavacanaṃ. Sameti yujjati ekasseva phassassa nāmattayayogato.",
  "tika-s0201t:2244": "Sabbasaṅkhatavivittatāya nibbānaṃ viveko nāma upadhivivekoti katvā. Ninnatā tappaṭipakkhavimukhassa tadabhimukhatā. Poṇatā onamanaṃ, pabbhāratā tato vissaṭṭhabhāvo.",
  "tika-s0201t:2245_0": "465. Cakkhādito rūpādīsu pavattarūpakāyato uppajjanato pañcadvārikaṃ sukhaṃ kāyikaṃ",
  "tika-s0201t:2245_1": "nāma, manodvārikaṃ cetophassajātāya cetasikaṃ nāma. Sabhāvaniddeso sukhayatīti katvā.",
  "tika-s0201t:2245_2": "Madhurabhāvadīpakanti iṭṭhabhāvajotanaṃ. Vedayitabhāvadīpakanti vedakabhāvavibhāvakaṃ.",
  "tika-s0201t:2245_3": "Vedanā eva hi paramatthato ārammaṇaṃ vedeti, ārammaṇaṃ pana veditabbanti. Dukkhanti",
  "tika-s0201t:2245_4": "sabhāvaniddesotievamādiatthavacanaṃ sandhāyāha “eseva nayo”ti. Ṭhitisukhāti ṭhitiyā",
  "tika-s0201t:2245_5": "dharamānatāya sukhā, na ṭhitikkhaṇamattena. Tenāha “atthibhāvo sukha”nti. Vipariṇāmadukkhāti",
  "tika-s0201t:2245_6": "vipariṇamanena vigamanena dukkhā, na nirodhakkhaṇena. Tenāha “natthibhāvo dukkha”nti.",
  "tika-s0201t:2245_7": "Apariññātavatthukānañhi sukhavedanuparamo dukkhato upaṭṭhāti. Svāyamattho piyavippayogena",
  "tika-s0201t:2245_8": "dīpetabbo. Ṭhitidukkhā vipariṇāmasukhāti etthāpi eseva nayo. Tenāha “atthibhāvo dukkhaṃ,",
  "tika-s0201t:2245_9": "natthibhāvo sukha”nti. Dukkhavedanuparamo hi sattānaṃ sukhato upaṭṭhāti. Evañhi vadanti",
  "tika-s0201t:2245_10": "– “tassa rogassa vūpasamena aho sukhaṃ jāta”nti. Jānanabhāvoti yāthāvasabhāvato avabujjhanaṃ.",
  "tika-s0201t:2245_11": "Adukkhamasukhañhi vedanaṃ jānantassa sukhaṃ hoti tassa sukhumabhāvato, yathā tadaññe",
  "tika-s0201t:2245_12": "dhamme salakkhaṇato sāmaññalakkhaṇato ca sammadeva avabodho paramaṃ sukhaṃ. Tenevāha –",
  "tika-s0201t:2246": "“Yato yato sammasati, khandhānaṃ udayabbayaṃ;",
  "tika-s0201t:2247": "Labhatī pītipāmojjaṃ, amataṃ taṃ vijānata”nti. ;",
  "tika-s0201t:2248_0": "Ajānanabhāvoti ettha vuttavipariyāyena attho veditabbo. Dukkhañhi sammohavihāroti.",
  "tika-s0201t:2248_1": "Aparo nayo jānanabhāvoti jānanassa ñāṇassa sabbhāvo. Ñāṇasampayuttā hi ñāṇopanissayā",
  "tika-s0201t:2248_2": "ca adukkhamasukhā vedanā sukhā iṭṭhākārā. Yathāha “iṭṭhā ceva iṭṭhaphalā cā”ti. Ajānanabhāvo",
  "tika-s0201t:2248_3": "dukkhanti ettha vuttavipariyāyena attho veditabbo.",
  "tika-s0201t:2249_0": "Katamo anusayo anusetīti kāmarāgānusayādīsu sattasu anusayesu katamo anusayo anusayavasena",
  "tika-s0201t:2249_1": "pavattati? Appahīnabhāvena hi santāne anusayantīti anusayā, anurūpaṃ kāraṇaṃ labhitvā",
  "tika-s0201t:2249_2": "uppajjantīti attho. Etena kāraṇalābhe sati uppajjanārahatā nesaṃ dassitā. Appahīnā",
  "tika-s0201t:2249_3": "hi kilesā kāraṇalābhe sati uppajjanti. Tenāha “appahīnaṭṭhena sayito viya hotī”ti.",
  "tika-s0201t:2249_4": "Te ca nippariyāyato anāgatā kilesā daṭṭhabbā, atītā paccuppannā ca taṃsabhāvattā",
  "tika-s0201t:2249_5": "tathā vuccanti. Na hi dhammānaṃ kālabhedena sabhāvabhedo atthi. Yadi appahīnaṭṭho",
  "tika-s0201t:2249_6": "anusayaṭṭho, nanu sabbepi kilesā appahīnā anusayā bhaveyyunti? Na mayaṃ appahīnatāmattena",
  "tika-s0201t:2249_7": "anusayaṭṭhaṃ vadāma, atha kho pana appahīnaṭṭhena thāmagatā kilesā anusayā. Idaṃ",
  "tika-s0201t:2249_8": "thāmagamanañca rāgādīnameva āveṇiko sabhāvo daṭṭhabbo, yato abhidhamme – “thāmagataṃ",
  "tika-s0201t:2249_9": "anusayaṃ pajahatī”ti vuttaṃ. Soti rāgānusayo. Appahīnoti appahīnabhāvamukhena anusayanaṭṭhamāha.",
  "tika-s0201t:2249_10": "So ca apariññātakkhandhavatthuto, pariññātesu patiṭṭhaṃ na labhati. Tenāha “na sabbāya",
  "tika-s0201t:2249_11": "sukhāya vedanāya so appahīno”ti. Ārammaṇavasena cāyaṃ anusayaṭṭho adhippeto. Tenāha",
  "tika-s0201t:2249_12": "“na sabbaṃ sukhaṃ vedanaṃ ārabbha uppajjatīti attho”ti.",
  "tika-s0201t:2250": "Vatthuvasenapi pana anusayaṭṭho veditabbo, yo “bhūmiladdha”nti vuccati. Tena hi aṭṭhakathāyaṃ vuttaṃ –",
  "tika-s0201t:2251_0": "“Bhūmīti vipassanāya ārammaṇabhūtā tebhūmakā pañcakkhandhā. Bhūmiladdhaṃ nāma tesu",
  "tika-s0201t:2251_1": "khandhesu uppattirahaṃ kilesajātaṃ. Tena hi sā bhūmiladdhā nāma hoti, tasmā bhūmiladdhanti",
  "tika-s0201t:2251_2": "vuccati, sā ca kho na ārammaṇavasena. Ārammaṇavasena hi sabbepi atītānāgate pariññātepi",
  "tika-s0201t:2251_3": "ca khīṇāsavānaṃ khandhe ārabbha kilesā uppajjanti mahākaccānauppalavaṇṇādīnaṃ khandhe",
  "tika-s0201t:2251_4": "ārabbha soreyyaseṭṭhinandamāṇavakādīnaṃ viya. Yadi ca taṃ bhūmiladdhaṃ nāma siyā,",
  "tika-s0201t:2251_5": "tassa appaheyyato na koci bhavamūlaṃ pajaheyya, vatthuvasena pana bhūmiladdhaṃ veditabbaṃ.",
  "tika-s0201t:2251_6": "Yattha yattha hi vipassanāya apariññātā khandhā uppajjanti, tattha tattha uppādato",
  "tika-s0201t:2251_7": "pabhuti tesu vaṭṭamūlaṃ kilesajātaṃ anuseti. Taṃ appahīnaṭṭhena bhūmiladdhanti veditabba”ntiādi.",
  "tika-s0201t:2252_0": "Esa nayo sabbatthāti iminā “na sabbāya dukkhāya vedanāya so appahīno, na sabbaṃ dukkhaṃ",
  "tika-s0201t:2252_1": "vedanaṃ ārabbha uppajjatī”tiādiṃ atidisati. Tattha yaṃ vattabbaṃ, taṃ vuttanayeneva",
  "tika-s0201t:2252_2": "veditabbaṃ. “Yo anusayo yattha anuseti, so pahīyamāno tattha pahīno nāma hotī”ti",
  "tika-s0201t:2252_3": "tattha tattha pahānapucchā, taṃ sandhāyāha “kiṃ pahātabbanti ayaṃ pahānapucchā nāmā”ti.",
  "tika-s0201t:2253_0": "Ekeneva byākaraṇenāti “idhāvuso, visākha, bhikkhu vivicceva kāmehī”tiādinā ekeneva",
  "tika-s0201t:2253_1": "vissajjanena. Dve pucchāti anusayapucchā pahānapucchāti dvepi pucchā vissajjesi.",
  "tika-s0201t:2253_2": "“Rāgaṃ tena pajahatī”ti idamekaṃ vissajjanaṃ, “na tattha rāgānusayo anusetī”ti idamekaṃ",
  "tika-s0201t:2253_3": "vissajjanaṃ, pucchānukkamañcettha anādiyitvā pahānakkamena vissajjanā pavattā. “Dve",
  "tika-s0201t:2253_4": "pucchā vissajjesī”ti saṅkhepato vuttamatthaṃ vivarituṃ “idhā”tiādi vuttaṃ. Tattha",
  "tika-s0201t:2253_5": "tathāvikkhambhitameva katvāti iminā yo rāgaṃ vikkhambhetvā puna uppajjituṃ appadānato",
  "tika-s0201t:2253_6": "tathāvikkhambhitameva katvā maggena samugghāteti, tassa vasena “rāgaṃ tena pajahati,",
  "tika-s0201t:2253_7": "na tattha rāgānusayo anusetī”ti vattabbanti dasseti. Kāmoghādīhi catūhi oghehi saṃsārabhavogheneva",
  "tika-s0201t:2253_8": "vā vegasā vuyhamānesu sattesu taṃ uttaritvā pattabbaṃ, tassa pana gādhabhāvato patiṭṭhānabhūtaṃ.",
  "tika-s0201t:2253_9": "Tenāha bhagavā – “tiṇṇo pāraṅgato thale tiṭṭhati brāhmaṇo”ti.",
  "tika-s0201t:2254_0": "Suññatādibhedena anekabhedattā pāḷiyaṃ “anuttaresū”ti bahuvacananiddesoti “anuttarā",
  "tika-s0201t:2254_1": "vimokkhā”ti vatvā puna tesaṃ sabbesampi arahattabhāvasāmaññena “arahatte”ti vuttaṃ.",
  "tika-s0201t:2254_2": "Visaye cetaṃ bhummaṃ. Patthanaṃ paṭṭhapentassāti “aho vatāhaṃ arahattaṃ labheyya”nti",
  "tika-s0201t:2254_3": "patthanaṃ upaṭṭhapentassa, patthentassāti attho. Paṭṭhapentassāti cettha hetumhi",
  "tika-s0201t:2254_4": "antasaddo. Kathaṃ pana arahattavisayā patthanā uppajjatīti? Na kāci arahattaṃ ārammaṇaṃ",
  "tika-s0201t:2254_5": "katvā patthanā uppajjati anadhigatattā avisayabhāvato. Parikappitarūpaṃ pana taṃ",
  "tika-s0201t:2254_6": "uddissa patthanā uppajjati. “Uppajjati pihāpaccayā”ti vuttaṃ paramparapaccayataṃ",
  "tika-s0201t:2254_7": "sandhāya, ujukaṃ pana paccayabhāvo natthīti vuttaṃ “na patthanāya paṭṭhapanamūlakaṃ",
  "tika-s0201t:2254_8": "uppajjatī”ti. Idaṃ pana sevitabbaṃ domanassaṃ akusalappahānassa kusalābhivuḍḍhiyā",
  "tika-s0201t:2254_9": "ca nimittabhāvato. Tenāha bhagavā – “domanassampāhaṃ, devānaminda, duvidhena vadāmi",
  "tika-s0201t:2254_10": "sevitabbampi asevitabbampī”ti. Tīhi māsehi sampajjanakā temāsikā. Sesapadadvayepi",
  "tika-s0201t:2254_11": "eseva nayo. Imasmiṃ vāreti imasmiṃ pavāraṇavāre. Visuddhipavāraṇanti “parisuddho",
  "tika-s0201t:2254_12": "aha”nti evaṃ pavattaṃ visuddhipavāraṇaṃ. Arahantānameva hesa pavāraṇā.",
  "tika-s0201t:2255_0": "Na kadāci pahātabbassa pahāyakatā atthīti dassento “na domanassena vā”tiādiṃ vatvā",
  "tika-s0201t:2255_1": "pariyāyenetaṃ vuttaṃ, taṃ vibhāvento “ayaṃ panā”tiādimāha. Yaṃ panettha vattabbaṃ,",
  "tika-s0201t:2255_2": "taṃ parato vitthārena āgamissati. Paṭipadaṃ gahetvā patthanaṃ katvā patthanaṃ ṭhapetvā.",
  "tika-s0201t:2255_3": "Paṭisañcikkhatīti ovādavasena attānaṃ samuttejento katheti. Sīlena hīnaṭṭhānanti",
  "tika-s0201t:2255_4": "aññehi arahattāya paṭipajjantehi sīlena hīnaṭṭhānaṃ kiṃ tuyhaṃ atthīti adhippāyo.",
  "tika-s0201t:2255_5": "Suparisuddhanti akhaṇḍādibhāvato sudhotajātimaṇi viya suṭṭhu parisuddhaṃ. Supaggahitanti",
  "tika-s0201t:2255_6": "kadācipi saṅkocābhāvato vīriyaṃ suṭṭhu paggahitaṃ. Paññāti vipassanāpaññā paṭipakkhehi",
  "tika-s0201t:2255_7": "anadhibhūtatāya akuṇṭhā tikkhavisadā saṅkhārānaṃ sammasane sūrā hutvā vahati pavattati.",
  "tika-s0201t:2255_8": "Pariyāyenāti tassa domanassassa arahattupanissayatāpariyāyena. Ārammaṇavasena anusayanaṃ",
  "tika-s0201t:2255_9": "idhādhippetanti āha “na taṃ ārabbha uppajjatī”ti. Anuppajjanamettha pahānaṃ nāmāti",
  "tika-s0201t:2255_10": "vuttaṃ “pahīnova tattha paṭighānusayoti attho”ti. Tatiyajjhānena vikkhambhetabbā",
  "tika-s0201t:2255_11": "avijjā, sā eva ariyamaggena samucchindīyatīti “avijjānusayaṃ vikkhambhetvā”tiādi",
  "tika-s0201t:2255_12": "vuttaṃ, anusayasadisatāya vā. “Rāgānusayaṃ vikkhambhetvā”ti etthāpi eseva nayo. Catutthajjhāne",
  "tika-s0201t:2255_13": "nānuseti nāma tattha kātabbakiccākaraṇato.",
  "tika-s0201t:2256_0": "466. Tasmāti paccanīkattā sabhāvato kiccato paccayato cāti adhippāyo. Visabhāgapaṭibhāgo",
  "tika-s0201t:2256_1": "kathito “kaṇhasukkasappaṭibhāgā dhammā”tiādīsu viya. Andhakārāti andhakārasadisā",
  "tika-s0201t:2256_2": "appakā sabhāvato. Avibhūtā apākaṭā anoḷārikabhāvato. Tato eva duddīpanā duviññāpanā.",
  "tika-s0201t:2256_3": "Tādisāvāti upekkhāsadisāva. Yathā upekkhā sukhadukkhāni viya na oḷārikā, evaṃ avijjā",
  "tika-s0201t:2256_4": "rāgadosā viya na oḷārikā. Atha kho andhakārā avibhūtā duddīpanā duviññāpanāti attho.",
  "tika-s0201t:2256_5": "Sabhāgapaṭibhāgo kathito “paṇidhi paṭighoso”tiādīsu viya. Yattakesu ṭhānesūti dukkhādīsu",
  "tika-s0201t:2256_6": "yattakesu ṭhānesu, yattha vā ñeyyaṭṭhānesu. Visabhāgapaṭibhāgoti andhakārassa viya",
  "tika-s0201t:2256_7": "āloko vighātakapaṭibhāgo. Vijjāti maggañāṇaṃ adhippetaṃ, vimuttīti phalanti āha “ubhopete",
  "tika-s0201t:2256_8": "dhammā anāsavā”ti. Anāsavaṭṭhenātiādīsu paṇītaṭṭhenātipi vattabbaṃ. Sopi hi vimuttinibbānānaṃ",
  "tika-s0201t:2256_9": "sādhāraṇo, vimuttiyā asaṅkhataṭṭhena nibbānassa visabhāgatāpi labbhateva. Pañhaṃ",
  "tika-s0201t:2256_10": "atikkamitvā gatosi, apucchitabbaṃ pucchantoti adhippāyo. Pañhānaṃ paricchedapamāṇaṃ",
  "tika-s0201t:2256_11": "gahetuṃ yuttaṭṭhāne aṭṭhatvā tato paraṃ pucchanto nāsakkhi pañhānaṃ pariyantaṃ gahetuṃ.",
  "tika-s0201t:2256_12": "Appaṭibhāgadhammassāti nippariyāyato sabhāgapaṭibhāgena appaṭibhāgadhammassa. Anāgatādipariyāyena",
  "tika-s0201t:2256_13": "nibbānassa sabhāgapaṭibhāgo vutto, visabhāge ca attheva saṅkhatadhammā, tasmā nippariyāyato",
  "tika-s0201t:2256_14": "kiñci sabhāgapaṭibhāgaṃ sandhāya pucchatīti katvā “accayāsī”tiādi vuttaṃ. Asaṅkhatassa",
  "tika-s0201t:2256_15": "hi appatiṭṭhassa ekantaniccassa sato nibbānassa kuto nippariyāyena sabhāgassa sambhavo.",
  "tika-s0201t:2256_16": "Tenāha “nibbānaṃ nāmeta”ntiādi.",
  "tika-s0201t:2257_0": "Viraddhoti ettha sabhāgapaṭibhāgaṃ pucchissāmīti nicchayābhāvato pucchitamatthaṃ",
  "tika-s0201t:2257_1": "virajjhitvāva pucchi, na ajānitvāti attho. Etena heṭṭhā sabbapucchā diṭṭhasaṃsandananayena",
  "tika-s0201t:2257_2": "jānitvāva pavattāti dīpitaṃ hoti. Therī pana taṃ taṃ pucchitamatthaṃ sabhāvato vibhāventī",
  "tika-s0201t:2257_3": "satthu desanāñāṇaṃ anugantvāva vissajjesi. Nibbānogadhanti nibbānaṃ ogāhitvā ṭhitaṃ",
  "tika-s0201t:2257_4": "nibbānantogadhaṃ. Tenāha “nibbānabbhantaraṃ nibbānaṃ anupaviṭṭha”nti. Assāti brahmacariyassa.",
  "tika-s0201t:2258_0": "467. Paṇḍiccena samannāgatāti ettha vuttapaṇḍiccaṃ dassetuṃ “dhātukusalā”tiādi vuttaṃ.",
  "tika-s0201t:2258_1": "Tenevāha – “kittāvatā nu kho, bhante, paṇḍito hoti? Yato kho, ānanda, bhikkhu dhātukusalo",
  "tika-s0201t:2258_2": "ca hoti, āyatanakusalo ca paṭiccasamuppādakusalo ca ṭhānāṭṭhānakusalo ca. Ettāvatā",
  "tika-s0201t:2258_3": "nu kho, ānanda, bhikkhu paṇḍito hotī”ti. Paññāmahattaṃ nāma theriyā asekkhappaṭisambhidappattāya",
  "tika-s0201t:2258_4": "paṭisambhidāyo pūretvā ṭhitatāti taṃ dassetuṃ “mahante atthe”tiādi vuttaṃ. Rājayuttehīti",
  "tika-s0201t:2258_5": "rañño kamme niyuttapurisehi. Āhaccavacanenāti satthārā karaṇādīni āhanitvā pavattitavacanena.",
  "tika-s0201t:2258_6": "Yadettha atthato na vibhattaṃ, taṃ heṭṭhā vuttanayattā suviññeyyameva.",
  "tika-s0201t:2259": "Cūḷavedallasuttavaṇṇanāya līnatthappakāsanā samattā.",
  "tika-s0201t:2260": "5. Cūḷadhammasamādānasuttavaṇṇanā",
  "tika-s0201t:2261_0": "468. Dhammoti gahitagahaṇānīti dhammo vā hotu itaro vā, dhammoti paggahitaggāhappavattā",
  "tika-s0201t:2261_1": "cariyāva. Āyūhanakkhaṇeti tassa dhammoti gahitassa pavattanakkhaṇe. Sukhanti akicchaṃ.",
  "tika-s0201t:2261_2": "Tenāha “sukara”nti. Dukkhavipākanti aniṭṭhaphalavipaccanaṃ.",
  "tika-s0201t:2262_0": "469. Yathā cakkhādīnaṃ pañcannaṃ indriyānaṃ yathāsakaṃ visayaggahaṇaṃ sabhāvasiddhaṃ,",
  "tika-s0201t:2262_1": "evaṃ manasopi. Te ca visayā iṭṭhākārato gahaṇe na koci doso, purisattabhāve na ca",
  "tika-s0201t:2262_2": "te dosaṃ pavattentīti ayaṃ tesaṃ samaṇabrāhmaṇānaṃ laddhīti āha “vatthukāmesupi kilesakāmesupi",
  "tika-s0201t:2262_3": "doso natthī”ti, assādetvā visayaparibhoge natthi ādīnavo, tappaccayā na koci antarāyoti",
  "tika-s0201t:2262_4": "adhippāyo. Pātabyataṃ āpajjantīti paribhuñjanakataṃ upagacchanti. Paribhogattho hi",
  "tika-s0201t:2262_5": "ayaṃ pā-saddo kattusādhano ca tabya-saddo, yathāruci paribhuñjantīti attho. Kilesakāmopi",
  "tika-s0201t:2262_6": "assādiyamāno vatthukāmantogadhoyeva, kilesakāmavasena pana nesaṃ assādetabbatāti",
  "tika-s0201t:2262_7": "āha “vatthukāmesu kilesakāmena pātabyata”nti. Kilesakāmenāti karaṇatthe karaṇavacanaṃ.",
  "tika-s0201t:2262_8": "Pātabyataṃ paribhuñjitabbatanti etthāpi kattuvaseneva attho veditabbo. Moḷiṃ katvāti",
  "tika-s0201t:2262_9": "veṇibandhavasena moḷiṃ katvā. Tāpasaparibbājikāhīti tāpasapabbajjūpagatāhi. Pariññaṃ",
  "tika-s0201t:2262_10": "paññapentīti idaṃ “pahānamāhaṃsū”ti padasseva vevacananti “pahānaṃ samatikkamaṃ paññapentī”ti",
  "tika-s0201t:2262_11": "vuttaṃ. Tena kāmā nāmete aniccā dukkhā vipariṇāmadhammāti yāthāvato parijānanaṃ idha",
  "tika-s0201t:2262_12": "“pahāna”nti adhippetaṃ, na vinābhāvamattanti dasseti. Māluvāsipāṭikāti māluvāvidalaṃ",
  "tika-s0201t:2262_13": "māluvāphale poṭṭalikā. Santāsaṃ āpajjeyyāti sāle adhivatthadevatāya pavattiṃ gahetvā",
  "tika-s0201t:2262_14": "vuttaṃ. Tadā hi tassā evaṃ hoti. Koviḷārapattasadisehīti mahākoviḷārapattasaṇṭhānehi.",
  "tika-s0201t:2262_15": "Saṇṭhānavasena hetaṃ vuttaṃ, māluvāpattā pana koviḷārapattehi mahantatarāni ceva",
  "tika-s0201t:2262_16": "ghanatarāni ca honti. Vipulabahughanagarupattatāya mahantaṃ bhāraṃ janetvā. Sāti",
  "tika-s0201t:2262_17": "māluvālatā. Oghananti heṭṭhato olambanahetubhūtaṃ ghanabhāvaṃ.",
  "tika-s0201t:2263_0": "Andhavanasubhagavanaggahaṇaṃ tesaṃ abhilakkhitabhāvato. Nāḷikerādīsu tiṇajātīsu.",
  "tika-s0201t:2263_1": "Khādanupalakkhaṇaṃ upacikānaṃ uṭṭhahanaggahaṇanti āha “uṭṭhaheyyu”nti. Keḷiṃ karontī",
  "tika-s0201t:2263_2": "viyāti vilambananadī viya keḷiṃ karontī. Idāni ahaṃ taṃ ajjhottharinti pamodamānā",
  "tika-s0201t:2263_3": "viya ito cito ca vipphandamānā vilambantī. Samphassopi sukho mudutaluṇakomalabhāvato.",
  "tika-s0201t:2263_4": "Dassanampi sukhaṃ ghanabahalapattasaṃhatatāya. Somanassajātāti pubbe anussavavasena",
  "tika-s0201t:2263_5": "bhavanavināsabhayā santāsaṃ āpajji, idāni tassā sampattidassanena palobhitā somanassajātā ahosi.",
  "tika-s0201t:2264_0": "Viṭabhiṃ kareyyāti ātānavitānavasena jaṭentī jālaṃ kareyya. Tathābhūtā ca ghanapattasañchannatāya",
  "tika-s0201t:2264_1": "chattasadisī hotīti āha “chattākārena tiṭṭheyyā”ti. Sakalaṃ rukkhanti upari sabbasākhāpasākhaṃ",
  "tika-s0201t:2264_2": "sabbarukkhaṃ. Bhassamānāti paliveṭhanavaseneva otaramānā. Yāva mūlā otiṇṇasākhāhīti",
  "tika-s0201t:2264_3": "māluvā bhārena onamitvā rukkhassa yāva mūlā otiṇṇasākhāhi puna abhiruhamānā. Sabbasākhāti",
  "tika-s0201t:2264_4": "heṭṭhā majjhe upari cāti sabbāpi sākhāyo paliveṭhentī. Saṃsibbitvā jālasantānakaniyāmena",
  "tika-s0201t:2264_5": "jaṭetvā. Evaṃ aparāparaṃ saṃsibbanena ajjhottharantī. Sabbasākhā heṭṭhā katvā sayaṃ",
  "tika-s0201t:2264_6": "upari ṭhatvā mahābhārabhāvena vāte vā vāyante deve vā vassante padāleyya. Sākhaṭṭhakavimānanti",
  "tika-s0201t:2264_7": "sākhāpaṭibaddhaṃ vimānaṃ. Yasmā idha satthārā “seyyathāpi, bhikkhave”tiādinā bhūtapubbameva",
  "tika-s0201t:2264_8": "vatthu upamābhāvena āhaṭaṃ, tasmā “idaṃ pana vimāna”ntiādi vuttaṃ.",
  "tika-s0201t:2265_0": "471. Bahalarāgasabhāvoti paccavekkhaṇāhi nīharituṃ asakkuṇeyyatāya balavā hutvā abhibhavanarāgadhātuko.",
  "tika-s0201t:2265_1": "Rāgajanti rāganimittajātaṃ. Diṭṭhe diṭṭhe ārammaṇeti diṭṭhe diṭṭhe visabhāgārammaṇe.",
  "tika-s0201t:2265_2": "Nimittaṃ gaṇhātīti kilesuppattiyā kāraṇabhūtaṃ anubyañjanaso nimittaṃ gaṇhāti, sikkhāgāravena",
  "tika-s0201t:2265_3": "pana kilesehi nissitaṃ maggaṃ na paṭipajjati, tato eva ācariyupajjhāyehi āṇattaṃ",
  "tika-s0201t:2265_4": "daṇḍakammaṃ karoteva. Tenāha “na tveva vītikkamaṃ karotī”ti. Hatthaparāmāsādīnīti",
  "tika-s0201t:2265_5": "– “ehi tāva tayā vuttaṃ mayā vuttañca amutra gantvā vīmaṃsissāmā”tiādinā hatthaggahaṇādīni",
  "tika-s0201t:2265_6": "karonto, na karuṇāmettānidānavasena. Mohajātikoti bahalamohasabhāvo.",
  "tika-s0201t:2266_0": "472. Kammaniyāmenāti purimajātisiddhena lobhussadatādiniyamitena kammaniyāmena. Idāni",
  "tika-s0201t:2266_1": "taṃ lobhussadatādiṃ vibhāgena dassetuṃ “yassa hī”tiādi āraddhaṃ. Tattha kammāyūhanakkhaṇeti",
  "tika-s0201t:2266_2": "kammakaraṇavelāya. Lobho balavāti tajjāya sāmaggiyā sāmatthiyato lobho adhiko hoti.",
  "tika-s0201t:2266_3": "Alobho mandoti tappaṭipakkho alobho dubbalo hoti. Kathaṃ panete lobhālobhā aññamaññaṃ",
  "tika-s0201t:2266_4": "ujuvipaccanīkabhūtā ekakkhaṇe pavattanti? Na kho panetaṃ evaṃ daṭṭhabbaṃ “ekakkhaṇe",
  "tika-s0201t:2266_5": "pavattantī”ti, nikantikkhaṇaṃ pana āyūhanakkhaṇameva katvā evaṃ vuttaṃ. Esa nayo",
  "tika-s0201t:2266_6": "sesesu. Pariyādātunti abhibhavituṃ na sakkoti. Yo hi “evaṃsundaraṃ evaṃvipulaṃ evaṃmahagghañca",
  "tika-s0201t:2266_7": "na sakkā parassa dātu”ntiādinā amuttacāgatādivasena pavattāya cetanāya sampayutto",
  "tika-s0201t:2266_8": "alobho sammadeva lobhaṃ pariyādātuṃ na sakkoti. Dosamohānaṃ anuppattiyaṃ tādisapaccayalābheneva",
  "tika-s0201t:2266_9": "adosāmohā balavanto. Tasmāti lobhādosāmohānaṃ balavabhāvato alobhadosamohānañca dubbalabhāvatoti",
  "tika-s0201t:2266_10": "vuttameva kāraṇaṃ paccāmasati. Soti taṃsamaṅgī. Tena kammenāti tena lobhādiupanissayavatā",
  "tika-s0201t:2266_11": "kusalakammunā. Sukhasīloti sakhilo. Tamevatthaṃ akkodhanoti pariyāyena vadati.",
  "tika-s0201t:2267_0": "Mandā alobhādosā lobhadose pariyādātuṃ na sakkonti, amoho pana balavā mohaṃ pariyādātuṃ",
  "tika-s0201t:2267_1": "sakkotīti evaṃ yathārahaṃ paṭhamavāre vuttanayeneva atidesattho veditabbo. Purimanayenevāti",
  "tika-s0201t:2267_2": "pubbe vuttanayānusārena. Duṭṭhoti kodhano. Dandhoti mandamañño. Sukhasīlakoti sukhasīlo.",
  "tika-s0201t:2268_0": "Ettha ca lobhavasena, dosamoha-lobhadosa-lobhamoha-dosamoha-lobhadosamohavasenāti",
  "tika-s0201t:2268_1": "tayo ekakā, tayo dukā, eko tikoti lobhādiussadavasena akusalapakkhe eva satta vārā,",
  "tika-s0201t:2268_2": "tathā kusalapakkhe alobhādiussadavasenāti cuddasa vārā labbhanti. Tattha alobhadosamohā,",
  "tika-s0201t:2268_3": "alobhādosamohā, alobhadosāmohā balavantoti āgatehi kusalapakkhe tatiyadutiyapaṭhamavārehi",
  "tika-s0201t:2268_4": "dosussadamohussadadosamohussadavārā gahitā eva honti. Tathā akusalapakkhe lobhādosāmohā,",
  "tika-s0201t:2268_5": "lobhadosāmohā, lobhādosamohā balavantoti āgatehi tatiyadutiyapaṭhamavārehi adosussadaamohussadaadosāmohussadavārā",
  "tika-s0201t:2268_6": "gahitā evāti akusalakusalapakkhesu tayo tayo vāre antogadhe katvā aṭṭheva vārā dassitā.",
  "tika-s0201t:2268_7": "Ye pana ubhayasammissatāvasena lobhālobhussadavārādayo apare ekūnapaññāsa vārā kāmaṃ",
  "tika-s0201t:2268_8": "dassetabbā, tesaṃ asambhavato eva na dassitā. Na hi “ekasmiṃ santāne antarena avatthantaraṃ",
  "tika-s0201t:2268_9": "lobho ca balavā alobho cā”tiādi yujjati. Paṭipakkhavasena vāpi etesaṃ balavadubbalabhāvo",
  "tika-s0201t:2268_10": "sahajātadhammavasena vā. Tattha lobhassa tāva paṭipakkhavasena anabhibhūtatāya balavabhāvo,",
  "tika-s0201t:2268_11": "tathā dosamohānaṃ adosāmohehi. Alobhādīnaṃ pana lobhādianabhibhavanato. Sabbesañca",
  "tika-s0201t:2268_12": "samānajātiyasamadhibhuyya pavattivasena sahajātadhammato balavabhāvo. Tena vuttaṃ",
  "tika-s0201t:2268_13": "aṭṭhakathāyaṃ – “lobho balavā, alobho mando. Adosāmohā balavanto, dosamohā mandā”tiādi,",
  "tika-s0201t:2268_14": "so ca nesaṃ mandabalavabhāvo purimūpanissayato tathā āsayassa paribhāvitatāya veditabbo.",
  "tika-s0201t:2268_15": "Tenevāha “kammaniyāmenā”ti. Sesaṃ vuttanayattā suviññeyyamevāti.",
  "tika-s0201t:2269": "Cūḷadhammasamādānasuttavaṇṇanāya līnatthappakāsanā samattā.",
  "tika-s0201t:2270": "6. Mahādhammasamādānasuttavaṇṇanā",
  "tika-s0201t:2271_0": "473. Evaṃ idāni vuccamānākāro kāmo kāmanaṃ icchā etesanti evaṃkāmā. Evaṃ chando chandanaṃ",
  "tika-s0201t:2271_1": "rocanaṃ ajjhāsayo etesanti evaṃchandā. Abhimukhaṃ, abhinivissa vā pakārehi eti upagacchatīti",
  "tika-s0201t:2271_2": "adhippāyo, laddhi. Sā hi laddhabbavatthuṃ abhimukhaṃ “evameta”nti abhinivisantī tena",
  "tika-s0201t:2271_3": "tena pakārena upagacchati, hatthagataṃ katvā tiṭṭhati na vissajjeti. Evaṃ vuccamānākāro",
  "tika-s0201t:2271_4": "adhippāyo etesanti evaṃadhippāyā. Bhagavā mūlaṃ kāraṇaṃ etesaṃ yāthāvato adhigamāyāti",
  "tika-s0201t:2271_5": "bhagavaṃmūlakā. Tenāha “bhagavantañhi nissāya mayaṃ ime dhamme ājānāma paṭivijjhāmā”ti.",
  "tika-s0201t:2271_6": "Amhākaṃ dhammāti tehi attanā adhigantabbatāya vuttaṃ. Sevitabbānañhi yāthāvato adhigamañāṇāni",
  "tika-s0201t:2271_7": "adhigacchanakasambandhīni, tāni ca sammāsambuddhamūlakāni anaññavisayattā. Tenāha",
  "tika-s0201t:2271_8": "“pubbe kassapasambuddhenā”tiādi. Bhagavā netā tesanti bhagavaṃnettikā. Netāti sevitabbadhamme",
  "tika-s0201t:2271_9": "vineyyasantānaṃ pāpetā. Vinetāti asevitabbadhamme vineyyasantānato apanetā. Tadaṅgavinayādivasena",
  "tika-s0201t:2271_10": "vā vinetā. Anunetāti ime dhammā sevitabbā, ime na sevitabbāti ubhayasampāpanāpanayanatthaṃ",
  "tika-s0201t:2271_11": "paññapetā. Tenāha “yathāsabhāvato”tiādi.",
  "tika-s0201t:2272_0": "Paṭisaranti etthāti paṭisaraṇaṃ, bhagavā paṭisaraṇaṃ etesanti bhagavaṃpaṭisaraṇā.",
  "tika-s0201t:2272_1": "Paṭisarati sabhāvasampaṭivedhavasena paccekamupagacchatīti vā paṭisaraṇaṃ, bhagavā",
  "tika-s0201t:2272_2": "paṭisaraṇaṃ etesanti bhagavaṃpaṭisaraṇā. Paṭivedhavasenāti paṭivijjhitabbatāvasena.",
  "tika-s0201t:2272_3": "Asatipi mukhe atthato evaṃ vadanto viya hotīti āha “phasso āgacchati, ahaṃ bhagavā",
  "tika-s0201t:2272_4": "kiṃ nāmo”ti. Paṭibhātūti ettha paṭi-saddāpekkhāya “bhagavanta”nti upayogavacanaṃ,",
  "tika-s0201t:2272_5": "attho pana sāmivacanavaseneva veditabboti dassento āha “bhagavato”ti paṭibhātūti",
  "tika-s0201t:2272_6": "ca bhagavato bhāgo hotu. Bhagavato hi esa bhāgo, yadidaṃ dhammassa desanā, amhākaṃ",
  "tika-s0201t:2272_7": "pana bhāgo savananti adhippāyo. Keci pana paṭibhātūti padissatūti atthaṃ vadanti,",
  "tika-s0201t:2272_8": "ñāṇena dissatu, desīyatūti vā attho. Upaṭṭhātūti ca ñāṇassa paccupaṭṭhātu.",
  "tika-s0201t:2273_0": "474. Nissayitabbeti attano santāne uppādanavasena apassayitabbe. Tatiyacatutthadhammasamādānāni",
  "tika-s0201t:2273_1": "hi apassāya sattānaṃ etarahi āyatiñca sampattiyo abhivaḍḍhanti. Bhajitabbeti tasseva",
  "tika-s0201t:2273_2": "vevacanaṃ. Sevitabbeti vā sappurisupassayasaddhammassavanayonisomanasikāre sandhāyāha.",
  "tika-s0201t:2273_3": "Bhajitabbeti tappaccaye dānādipuññadhamme.",
  "tika-s0201t:2274_0": "475. Uppaṭipāṭiākārenāti paṭhamaṃ saṃkilesadhamme dassetvā pacchā vodānadhammadassanaṃ",
  "tika-s0201t:2274_1": "satthu desanāpaṭipāṭi, yathā – “vāmaṃ muñca, dakkhiṇaṃ gaṇhā”ti, tathā uppaṭipāṭipakārena,",
  "tika-s0201t:2274_2": "sā ca kho purimesu dvīsu dhammasamādānesu, pacchimesu pana paṭipāṭiyāva mātikā paṭṭhapitā.",
  "tika-s0201t:2274_3": "Yathādhammarasenevāti pahātabbapahāyakadhammānaṃ yathāsabhāveneva. Sabhāvo hi yāthāvato",
  "tika-s0201t:2274_4": "rasitabbato jānitabbato “raso”ti vuccati. Paṭhamaṃ pahātabbadhamme dassetvā tadanantaraṃ",
  "tika-s0201t:2274_5": "“ime dhammā etehi pahīyantī”ti pahāyakadhammadassanaṃ desanānupubbī. Gahaṇaṃ ādiyanaṃ",
  "tika-s0201t:2274_6": "attano santāne uppādanaṃ.",
  "tika-s0201t:2275_0": "478. Vadhadaṇḍādīhi bhītassa upasaṅkamane, micchā caritvā tathā apagamane ca pubbāparacetanānaṃ",
  "tika-s0201t:2275_1": "vasena micchācāro dukkhavedano hoti, tathā issānindādīhi upaddutassa aparacetanāvasena,",
  "tika-s0201t:2275_2": "evaṃ abhijjhāmicchādiṭṭhīsupi yathārahaṃ veditabbaṃ. Tissannampi cetanānanti pubbāparasanniṭṭhāpakacetanānaṃ.",
  "tika-s0201t:2275_3": "Adinnādānaṃ musāvādo pisuṇavācā samphappalāpoti imesaṃ catunnaṃ sanniṭṭhāpakacetanānaṃ",
  "tika-s0201t:2275_4": "sukhasampayuttā vā upekkhāsampayuttā vāti ayaṃ nayo idha adhikatattā na uddhaṭo.",
  "tika-s0201t:2275_5": "Domanassameva cettha dukkhanti idaṃ pubbabhāgāparabhāgacetanāpi cettha āsannā domanassasahagatā",
  "tika-s0201t:2275_6": "eva hontīti katvā vuttaṃ. Anāsannā pana sandhāya “pariyeṭṭhiṃ vā āpajjantassā”tiādi",
  "tika-s0201t:2275_7": "vuttaṃ. Teneva micchācārābhijjhāmicchādiṭṭhīnaṃ pubbabhāgāparabhāgacetanā āsannā",
  "tika-s0201t:2275_8": "sanniṭṭhāpakacetanāgatikāvāti dassitaṃ hotīti daṭṭhabbaṃ. Pariyeṭṭhinti micchācārādīsu",
  "tika-s0201t:2275_9": "vītikkamitabbavatthumālāgandhādipariyesanaṃ. Pāṇātipātādīsu māretabbavatthuāvudhādipariyesanaṃ",
  "tika-s0201t:2275_10": "āpajjantassa. Akicchenapi tesaṃ pariyesanaṃ sambhavatīti “vaṭṭatiyevā”ti sāsaṅkaṃ vadati.",
  "tika-s0201t:2276_0": "479. Sukhavedanā hontīti sukhavedanāpi hontīti adhippāyo. Tāsaṃ cetanānaṃ asukhavedanatāpi",
  "tika-s0201t:2276_1": "labbhatīti “sukhavedanāpi hontiyevā”ti sāsaṅkavacanaṃ. Somanassameva cettha sukhanti",
  "tika-s0201t:2276_2": "idaṃ pubbabhāgāparabhāgacetanāpi somanassasahagatā eva hontīti katvā vuttaṃ. Tañca",
  "tika-s0201t:2276_3": "kho micchācāravajjānaṃ channaṃ vasena. Micchācārassa pana pubbāparabhāgassa vasena",
  "tika-s0201t:2276_4": "“kāyikaṃ sukhampi vaṭṭatiyevāti sāsaṅkavacanaṃ.",
  "tika-s0201t:2277_0": "480. Dosajapariḷāhavasenassa siyā kāyikampi dukkhanti adhippāyena “so gaṇhantopi",
  "tika-s0201t:2277_1": "dukkhito”ti vuttaṃ. Cetodukkhameva vā sandhāya tassa aparāparuppattidassanatthaṃ",
  "tika-s0201t:2277_2": "“dukkhito domanassito”ti vuttaṃ.",
  "tika-s0201t:2278_0": "481. Dasasupi padesūti dasasupi koṭṭhāsesu, vākyesu vā. Upekkhāsampayuttatāpi sambhavatīti",
  "tika-s0201t:2278_1": "“sukhasampayuttā hontiyevā”ti idha sāsaṅkavacanaṃ. Pāṇātipātā paṭiviratassa kāyopi",
  "tika-s0201t:2278_2": "siyā vigatadarathapariḷāhoti pāṇātipātāveramaṇiādipaccayā kāyikapaṭisaṃvedanāpi sambhavatīti",
  "tika-s0201t:2278_3": "sahāpi sukhenāti ettha kāyiyasukhampi vaṭṭatiyeva.",
  "tika-s0201t:2279": "482. Tittakālābūti upabhuttassa ummādādipāpanena kucchitatittakaraso alābu. Na ruccissati aniṭṭharasatāya aniṭṭhaphalatāya ca.",
  "tika-s0201t:2280": "483. Rasaṃ detīti rasaṃ dasseti vibhāveti.",
  "tika-s0201t:2281": "484. Pūtimuttanti pūtisabhāvamuttaṃ. Taruṇanti dhārāvasena nipatantaṃ hutvā uṇhaṃ. Tenassa uparimuttatamāha. Muttañhi passāvamaggato muccamānaṃ kāyusmāvasena uṇhaṃ hoti.",
  "tika-s0201t:2282_0": "485. Yaṃ bhagandarasaṃsaṭṭhaṃ lohitaṃ pakkhandatīti bhagandarabyādhisahitāya lohitapakkhandatāya",
  "tika-s0201t:2282_1": "vasena yaṃ lohitaṃ vissavati. Pittasaṃsaṭṭhaṃ lohitaṃ pakkhandatīti ānetvā sambandho.",
  "tika-s0201t:2283_0": "486. Ubbiddheti dūre. Abbhamahikādiupakkilesavigamena hi ākāsaṃ uttuṅgaṃ viya dūraṃ",
  "tika-s0201t:2283_1": "viya ca khāyati. Tenāha “dūrībhūte”ti. Tamaṃyeva tamagataṃ “gūthagataṃ muttagata”nti",
  "tika-s0201t:2283_2": "yathā. Bhāsate ca tapate ca virocate ca idaṃ catutthaṃ dhammasamādānaṃ vibhajantena",
  "tika-s0201t:2283_3": "kusalakammapathassa vibhajitvā dassitattā.",
  "tika-s0201t:2284_0": "Saṅgararukkho kandamādasapova. Sarabhaññavasenāti atthaṃ avibhajitvā padaso sarabhaññavasena.",
  "tika-s0201t:2284_1": "Osārentassāti uccārentassa. Saddeti osāraṇasadde. Adhigatavisesaṃ anārocetukāmā devatā",
  "tika-s0201t:2284_2": "tattheva antaradhāyi. Taṃ divasanti satthārā desitadivase. Iti attano visesādhigamanimittatāya",
  "tika-s0201t:2284_3": "ayaṃ devatā imaṃ suttaṃ piyāyati. Sesaṃ uttānameva.",
  "tika-s0201t:2285": "Mahādhammasamādānasuttavaṇṇanāya līnatthappakāsanā samattā.",
  "tika-s0201t:2286": "7. Vīmaṃsakasuttavaṇṇanā",
  "tika-s0201t:2287_0": "487. Atthavīmaṃsakoti attatthaparatthādiatthavijānanako. Saṅkhāravīmaṃsakoti saṅkhatadhamme",
  "tika-s0201t:2287_1": "salakkhaṇato sāmaññalakkhaṇato vā āyatanādivibhāgato ca vīmaṃsako. Satthuvīmaṃsakoti",
  "tika-s0201t:2287_2": "“satthā nāma guṇato ediso ediso cā”ti satthu upaparikkhako. Vīmaṃsakoti vicārako.",
  "tika-s0201t:2287_3": "Yaṃ cetaso sarāgādivibhāgato paricchindanaṃ, taṃ cetopariyāyo. Tenāha “cittapariccheda”nti.",
  "tika-s0201t:2287_4": "Yasmā cetopariyāyañāṇalābhī – “idaṃ cittaṃ ito paraṃ pavattaṃ idamito para”nti parassa",
  "tika-s0201t:2287_5": "cittuppattiṃ pajānāti, tasmā vuttaṃ “cetopariyāyanti cittavāra”nti. Vāratthepi hi",
  "tika-s0201t:2287_6": "pariyāya-saddo hoti – “kassa nu kho, ānanda, pariyāyo ajja bhikkhuniyo ovaditu”ntiādīsu.",
  "tika-s0201t:2287_7": "Cittacārantipi pāṭho, cittapavattinti attho. Evaṃ vijānanatthāyāti idāni vuccamānākārena vīmaṃsanatthāya.",
  "tika-s0201t:2288_0": "488. Kalyāṇamittūpanissayanti kalyāṇamittasaṅkhātaṃ brahmacariyavāsassa balavasannissayaṃ.",
  "tika-s0201t:2288_1": "Upaḍḍhaṃ attano ānubhāvenāti iminā puggalena sampādiyamānassa brahmacariyassa upaḍḍhabhāgamattaṃ",
  "tika-s0201t:2288_2": "attano vimuttiparipācakadhammānubhāvena sijjhati. Upaḍḍhaṃ kalyāṇamittānubhāvenāti",
  "tika-s0201t:2288_3": "itaro pana upaḍḍhabhāgo yaṃ nissāya brahmacariyaṃ vussati, tassa kalyāṇamittassa",
  "tika-s0201t:2288_4": "upadesānubhāvena hoti, sijjhatīti attho. Lokasiddho eva ayamattho. Lokiyā hi –",
  "tika-s0201t:2289": "“Pādo siddho ācariyā, pādo hissānubhāvato;",
  "tika-s0201t:2290": "Taṃvijjāsevakā pādo, pādo kālena paccatī”ti. –",
  "tika-s0201t:2291_0": "Vadanti. Attano dhammatāyāti attano sabhāvena, ñāṇenāti attho. Kalyāṇamittatāti kalyāṇo",
  "tika-s0201t:2291_1": "bhadro sundaro mitto etassāti kalyāṇamitto, tassa bhāvo kalyāṇamittatā, kalyāṇamittavantatā.",
  "tika-s0201t:2291_2": "Sīlādiguṇasampannehi kalyāṇapuggaleheva ayanaṃ pavatti kalyāṇasahāyatā. Tesu eva",
  "tika-s0201t:2291_3": "cittena ceva kāyena ca ninnapoṇapabbhārabhāvena pavatti kalyāṇasampavaṅkatā. Māhevanti",
  "tika-s0201t:2291_4": "evaṃ mā āha, “upaḍḍhaṃ brahmacariyassā”ti mā kathehīti attho. Tadamināti ettha nti",
  "tika-s0201t:2291_5": "nipātamattaṃ da-kāro padasandhikaro i-kārassa a-kāraṃ katvā niddeso. Imināpīti idāni",
  "tika-s0201t:2291_6": "vuccamānenapīti attho. Pariyāyenāti kāraṇena. Idāni taṃ kāraṇaṃ dassetuṃ “mamaṃ hī”tiādi vuttaṃ.",
  "tika-s0201t:2292_0": "Yathā cettha, aññesupi suttesu kalyāṇamittupanissayameva visesoti dassento “bhikkhūnaṃ",
  "tika-s0201t:2292_1": "bāhiraṅgasampattiṃ kathentopī”tiādimāha. Tattha vimuttiparipācaniyadhammeti vimuttiyā",
  "tika-s0201t:2292_2": "arahattassa paripācakadhamme. Paccayeti gilānapaccayabhesajje. Mahājaccoti mahākulīno.",
  "tika-s0201t:2293_0": "Kāyiko samācāroti abhikkamapaṭikkamādiko satisampajaññaparikkhato pākatiko ca. Vīmaṃsakassa",
  "tika-s0201t:2293_1": "upaparikkhakassa. Cakkhuviññeyyo nāma cakkhudvārānusārena viññātabbattā. Sotaviññeyyoti",
  "tika-s0201t:2293_2": "etthāpi eseva nayo. Saṃkiliṭṭhāti rāgādisaṃkilesadhammehi vibādhitā, upatāpitā vidūsitā",
  "tika-s0201t:2293_3": "malīnā cāti attho. Te pana tehi samannāgatā hontīti āha “kilesasampayuttā”ti. Yadi",
  "tika-s0201t:2293_4": "na cakkhusotaviññeyyā, pāḷiyaṃ kathaṃ tathā vuttāti āha “yathā panā”tiādi. Kāyavacīsamācārāpi",
  "tika-s0201t:2293_5": "saṃkiliṭṭhāyeva nāma saṃkiliṭṭhacittasamuṭṭhānato. Bhavati hi taṃhetukepi tadupacāro",
  "tika-s0201t:2293_6": "yathā “semho guḷo”ti. “Mā me idaṃ asāruppaṃ paro aññāsī”ti pana paṭicchannatāya na",
  "tika-s0201t:2293_7": "na upalabbhanti. “Na kho mayaṃ, bhante, bhagavato kiñci garahāmā”ti vatvā garahitabbābhāvaṃ",
  "tika-s0201t:2293_8": "dassento “bhagavā hī”tiādimāha. Abhāvitamaggassa hi garahitabbatā nāma siyā, na bhāvitamaggassa.",
  "tika-s0201t:2293_9": "Esa uttaro māṇavo “buddhampi garahitvā pakkamissāmī”ti katvā anubandhi. Evaṃ cintesi",
  "tika-s0201t:2293_10": "mahābhinikkhamanadivase attano vacane aṭṭhitattā. Kiñci vajjaṃ apassanto māro evamāha –",
  "tika-s0201t:2294": "“Satta vassāni bhagavantaṃ, anubandhiṃ padāpadaṃ;",
  "tika-s0201t:2295": "Otāraṃ nādhigacchissaṃ, sambuddhassa satīmato”ti. ;",
  "tika-s0201t:2296_0": "Kāle kaṇhā, kāle sukkāti yathāsamādinnaṃ sammāpaṭipattiṃ parisuddhaṃ katvā pavattetuṃ",
  "tika-s0201t:2296_1": "asakkontassa kadāci kaṇhā aparisuddhā kāyasamācārādayo, kadāci sukkā parisuddhāti",
  "tika-s0201t:2296_2": "evaṃ antarantarā byāmissavasena vomissakā. Nikkilesāti nirupakkilesā anupakkiliṭṭhā.",
  "tika-s0201t:2297_0": "Anavajjaṃ vajjarahitattā. Dīgharattanti accantasaṃyoge upayogavacanaṃ. Samāpannoti",
  "tika-s0201t:2297_1": "sammā āpanno samaṅgībhūto. Tenāha “samannāgato”ti. Attanā katassa asāruppassa paṭicchādanatthaṃ",
  "tika-s0201t:2297_2": "āraññako viya hutvā. Tassa parihāranti uḷārehi pūjāsakkārehi manussehi tassa parihariyamānataṃ.",
  "tika-s0201t:2297_3": "Atidappitoti evaṃ manussānaṃ sambhāvanāya ativiya datto gabbito.",
  "tika-s0201t:2298_0": "Na ittarasamāpannoti jānāti. Kasmā? Sīlaṃ nāma dīghena addhunā jānitabbaṃ, na ittarena.",
  "tika-s0201t:2298_1": "Idāni anekajātisamudācāravasena tathāgato imaṃ kusalaṃ dhammaṃ dīgharattaṃ samāpanno,",
  "tika-s0201t:2298_2": "tañcassa ativiya acchariyanti dassetuṃ “anacchariyaṃ ceta”ntiādi vuttaṃ.",
  "tika-s0201t:2299_0": "Araññagāmaketi araññapadese ekasmiṃ khuddakagāme. Tattha nesaṃ divase divase piṇḍāya",
  "tika-s0201t:2299_1": "caraṇassa avicchinnataṃ dassetuṃ “piṇḍāya carantī”ti vuttaṃ. Pivantīti etthāpi eseva",
  "tika-s0201t:2299_2": "nayo. Dullabhaloṇo hoti samuddassa dūratāya.",
  "tika-s0201t:2300_0": "Tadā kira videharaṭṭhe soḷasa gāmasahassāni mahantāneva. Tenāha – “hitvā gāmasahassāni,",
  "tika-s0201t:2300_1": "paripuṇṇāni soḷasā”ti. Idāni kasmā “sannidhiṃ dāni kubbasī”ti maṃ ghaṭṭethāti vatthukāmo",
  "tika-s0201t:2300_2": "taṃ anāvikatvā “loṇa…pe… na karothā”ti āha. Gandhāro tassādhippāyaṃ vibhāvetukāmo",
  "tika-s0201t:2300_3": "“kiṃ mayā kataṃ vedehīsī”ti āha.",
  "tika-s0201t:2301_0": "Itaro attano adhippāyaṃ vibhāvento “hitvā”ti gāthamāha. Itaro “dhammaṃ bhaṇāmī”ti",
  "tika-s0201t:2301_1": "gāthanti evaṃ sabbāpi nesaṃ vacanapaṭivacanagāthā. Tattha pasāsasīti ghaṭṭento viya",
  "tika-s0201t:2301_2": "anusāsasi. Na pāpamupalimpati cittappakopābhāvato. Mahatthiyanti mahāatthasaṃhitaṃ.",
  "tika-s0201t:2301_3": "No ce assa sakā buddhītiādi vedehaisino – “ācariyo mama hitesitāya ṭhatvā dhammaṃ",
  "tika-s0201t:2301_4": "eva bhaṇatī”ti yoniso ummujjanākāradassanaṃ. Tenāha “evañca pana vatvā”tiādi.",
  "tika-s0201t:2302_0": "“Ñattā”ti loke ñāyati vissutoti ñāto, ñātassa bhāvo ñattaṃ. Ajjhāpannoti upagato.",
  "tika-s0201t:2302_1": "Ñatta-ggahaṇena patthaṭayasatā vibhāvitāti āha “yasañca parivārasampatti”nti. Kinti",
  "tika-s0201t:2302_2": "kiṃpayojanaṃ, ko ettha dosoti adhippāyo.",
  "tika-s0201t:2303_0": "Tattha tattha vijjhantoti yasamadena parivāramadena ca matto hutvā gāmepi vihārepi",
  "tika-s0201t:2303_1": "janavivittepi saṅghamajjhepi aññe bhikkhū ghaṭṭento “mayhaṃ nāma pādā itaresaṃ pādaphusanaṭṭhānaṃ",
  "tika-s0201t:2303_2": "phusantī”ti aphusitukāmatāya aggapādena bhūmiṃ phusanto viya carati. Onamatīti nivātavuttitāya",
  "tika-s0201t:2303_3": "avanamati anuddhato atthaddho hoti. Akiñcanabhāvanti “pabbajitena nāma akiñcanañāṇena",
  "tika-s0201t:2303_4": "samapariggahena bhavitabba”nti akiñcanajjhāsayaṃ paṭiavekkhitvā. Lābhepi tādī, alābhepi",
  "tika-s0201t:2303_5": "tādīti yathā alābhakāle lābhassa laddhakālepi tathevāti tādī ekasadiso. Yase satipi mahāparivārakālepi.",
  "tika-s0201t:2304_0": "Abhayo hutvā uparatoti nibbhayo hutvā bhayassa abhāveneva oramitabbato uparato bhayahetūnaṃ",
  "tika-s0201t:2304_1": "pahīnattā. Tañca kho na katipayakālaṃ, atha kho accantameva uparatoti accantūparato.",
  "tika-s0201t:2304_2": "Atha kho bhāyitabbavatthuṃ avekkhitvā tato bhayena uparato. Kilesā eva bhāyitabbato",
  "tika-s0201t:2304_3": "kilesabhayaṃ. Esa nayo sesesupi. Satta sekkhāti satta sekkhāpi bhayūparatā, pageva",
  "tika-s0201t:2304_4": "puthujjanoti adhippāyo.",
  "tika-s0201t:2305_0": "Thaṇḍilapīṭhakanti thaṇḍilamañcasadisaṃ pīṭhakanti attho. Nissāyāti apassāya taṃ",
  "tika-s0201t:2305_1": "apassāyaṃ katvā. Dvinnaṃ majjhe thaṇḍilapīṭhakā dvāre ṭhatvā olokentassa nevāsikabhikkhussa",
  "tika-s0201t:2305_2": "na paññāyi. Asaññatanīhārenāti na saññatākārena. “Maṃ bhāyanto heṭṭhāmañcaṃ paviṭṭho",
  "tika-s0201t:2305_3": "bhavissatī”ti heṭṭhāmañcaṃ oloketvā. Ukkāsi “bahi gacchanto akkositvā mā apuññaṃ",
  "tika-s0201t:2305_4": "pasavī”ti. Adhivāsetunti tādisaṃ iddhānabhāvaṃ disvāpi paṭapaṭāyanto attano kodhaṃ",
  "tika-s0201t:2305_5": "adhivāsetuṃ asakkonto.",
  "tika-s0201t:2306_0": "Khayenevāti rāgassa accantakkhayeneva vītarāgattā. Na paṭisaṅkhāya vāretvāti na paṭisaṅkhānabalena",
  "tika-s0201t:2306_1": "rāgapariyuṭṭhānaṃ nivāretvā vītarāgattā. Evaṃ vuttappakārena. Kāyasamācārādīnaṃ saṃkiliṭṭhānaṃ",
  "tika-s0201t:2306_2": "vītikkamiyānañca abhāvaṃ ācārassa vodānaṃ cirakālasamāciṇṇatāya ñātassa sahitabhāvepi",
  "tika-s0201t:2306_3": "anupakkiliṭṭhatāya abhayūparatabhāvasamannesanāya ākarīyati ñāpetuṃ icchito attho",
  "tika-s0201t:2306_4": "pakārato ñāpīyati etehīti ākārā, upapattisādhanakāraṇāni. Tāni pana yasmā attano",
  "tika-s0201t:2306_5": "yathānumatassa atthassa ñāpakabhāvena vavatthīyanti, tasmā tāni tesaṃ mūlakāraṇabhūtāni",
  "tika-s0201t:2306_6": "anumānañāṇāni ca dassento bhagavā – “ke panāyasmato ākārā ke anvayā”ti avocāti imamatthaṃ",
  "tika-s0201t:2306_7": "vibhāvento “ākārāti kāraṇāni, anvayāti anubuddhiyo”ti āha. Yathā hi loke diṭṭhena",
  "tika-s0201t:2306_8": "dhūmena adiṭṭhaṃ aggiṃ anveti anumānato jānāti, evaṃ vīmaṃsako bhikkhu – “bhagavā",
  "tika-s0201t:2306_9": "ekekavihāresu suppaṭipannesu duppaṭipannesu ca yathā ekasadisatādassanena abhayūparatataṃ",
  "tika-s0201t:2306_10": "anveti anumānato jānāti, suppaṭipannaduppaṭipannapuggalesu anussādanānapasādanappattāya",
  "tika-s0201t:2306_11": "satthu aviparītadhammadesanatāya sammāsambuddhataṃ saṅghasuppaṭipattiñca anveti anumānato",
  "tika-s0201t:2306_12": "jānāti, evaṃ jānanto ca abhayūparato tathāgato sabbadhi vītarāgattā, yo yattha vītarāgo,",
  "tika-s0201t:2306_13": "na so tannimittaṃ kiñci bhayaṃ passati seyyathāpi brahmā kāmabhavanimittaṃ, tathā",
  "tika-s0201t:2306_14": "sammāsambuddho bhagavā aviparītadhammadesanattā, svākhāto dhammo ekantaniyyānikattā,",
  "tika-s0201t:2306_15": "suppaṭipanno saṅgho aveccappasannattā”ti vatthuttayaṃ guṇato yāthāvato jānāti.",
  "tika-s0201t:2307_0": "Gaṇabandhanenāti “mama saddhivihārikā mama antevāsikā”ti evaṃ gaṇe apekkhāsaṅkhātena",
  "tika-s0201t:2307_1": "bandhanena baddhā payuttā. Tāya tāya paṭipattiyāti “sugatā duggatā”ti vuttāya suppaṭipattiyā",
  "tika-s0201t:2307_2": "duppaṭipattiyā ca. Ussādanāti guṇavasena ukkaṃsanā. Apasādanāti hīḷanā. Ubhayattha",
  "tika-s0201t:2307_3": "gehassitavasenāti iminā sammāpaṭipattiyā paresaṃ uyyojanatthaṃ – “paṇḍito, bhikkhave,",
  "tika-s0201t:2307_4": "mahākaccāno”tiādinā guṇato ukkaṃsanampi āyatiṃ saṃvarāya yathāparādhaṃ garahaṇampi na nivāreti.",
  "tika-s0201t:2308_0": "489. Vīmaṃsakassapi adhippāyo vīmaṃsanavasena pavatto. Mūlavīmaṃsako hetuvāditāya.",
  "tika-s0201t:2308_1": "Gaṇṭhivīmaṃsakassa anussutibhāvato vuttaṃ “parasseva kathāya niṭṭhaṅgato”ti. Tenāha",
  "tika-s0201t:2308_2": "bhagavā – “parassa cetopariyāyaṃ ajānantenā”ti. Tathāgatova paṭipucchitabboti iminā",
  "tika-s0201t:2308_3": "pubbe sādhāraṇato vuttaṃ anumānaṃ ukkaṃsaṃ pāpetvā vadati. Ukkaṃsagatañhetaṃ anumānaṃ,",
  "tika-s0201t:2308_4": "yadidaṃ sabbaññuvacanaṃ avisaṃvādaṃ sāmaññato aputhujjanagocarassa atthassa anumānato.",
  "tika-s0201t:2308_5": "Tividho hi attho, koci paccakkhasiddho, yo rūpādidhammānaṃ paccattavedaniyo aniddisitabbākāro.",
  "tika-s0201t:2308_6": "Koci anumānasiddho, yo ghaṭādīsu pasiddhena paccayāyattabhāvena sādhiyamāno saddādīnaṃ",
  "tika-s0201t:2308_7": "aniccatādiākāro. Koci okappanasiddho, yo pacurajanassa accantamadiṭṭho saddhāvisayo",
  "tika-s0201t:2308_8": "paralokanibbānādi. Tattha yassa satthuno vacanaṃ paccakkhasiddhe anumānasiddhe ca",
  "tika-s0201t:2308_9": "atthe na visaṃvādeti aviparītappavattiyā, tassa vacanena saddheyyatthasiddhi, saddheyyarūpā",
  "tika-s0201t:2308_10": "eva ca yebhuyyena satthuguṇā accantasambhavato.",
  "tika-s0201t:2309_0": "Esa mayhaṃ pathoti yvāyaṃ ājīvaṭṭhamakasīlasaṅkhāto mayhaṃ oramattako guṇo, esa aparacittaviduno",
  "tika-s0201t:2309_1": "vīmaṃsakassa bhikkhuno mama jānanapatho jānanamaggo. Esa gocaroti eso ettako eva",
  "tika-s0201t:2309_2": "tassa mayi gocaro, na ito paraṃ. Tathā hi brahmajālepi bhagavatā ājīvaṭṭhamakasīlameva",
  "tika-s0201t:2309_3": "niddiṭṭhaṃ. Etāpāthoti ettakāpātho. Yo sīle patiṭṭhito “etaṃ mamā”ti, “imināhaṃ sīlena",
  "tika-s0201t:2309_4": "devo vā bhavissāmi devaññataro vā”ti taṇhāya parāmasanto, tassa visesabhāgiyatāya,",
  "tika-s0201t:2309_5": "nibbedhabhāgiyatāya vā akāraṇena taṇhaṃ anativattanato so tammayo nāma. Tenāha “na",
  "tika-s0201t:2309_6": "tammayo na sataṇho”tiādi.",
  "tika-s0201t:2310_0": "Sutassa uparūpari visesāvahabhāvena uttaruttarañceva tassa ca visesassa anukkamena",
  "tika-s0201t:2310_1": "paṇītatarabhāvato paṇītatarañca katvā deseti. Savipakkhanti pahātabbapahāyakabhāvena",
  "tika-s0201t:2310_2": "sappaṭipakkhaṃ. Kaṇhaṃ paṭibāhitvā sukkanti idaṃ dhammajātaṃ kaṇhaṃ nāma, imassa",
  "tika-s0201t:2310_3": "pahāyakaṃ idaṃ sukkaṃ nāmāti evaṃ kaṇhaṃ paṭibāhitvā sukkaṃ. Sukkaṃ paṭibāhitvā kaṇhanti",
  "tika-s0201t:2310_4": "etthāpi eseva nayo. Idha pana “iminā pahātabba”nti vattabbaṃ. Saussāhanti sabyāpāraṃ.",
  "tika-s0201t:2310_5": "Kiriyamayacittānañhi anupacchinnāvijjātaṇhāmānādike santāne sabyāpāratā saussāhatā,",
  "tika-s0201t:2310_6": "savipākadhammatāti attho. Tasmiṃ desite dhammeti tasmiṃ satthārā desite lokiyalokuttaradhamme.",
  "tika-s0201t:2310_7": "Ekaccaṃ ekadesabhūtaṃ maggaphalanibbānasaṅkhātaṃ paṭivedhadhammaṃ abhiññāya abhivisiṭṭhāya",
  "tika-s0201t:2310_8": "maggapaññāya jānitvā. Paṭivedhadhammena maggena. Desanādhammeti desanāruḷhe pubbabhāgiye",
  "tika-s0201t:2310_9": "bodhipakkhiyadhamme niṭṭhaṃ gacchati – “addhā imāya paṭipadāya jarāmaraṇato muccissāmī”ti.",
  "tika-s0201t:2310_10": "Pubbe pothujjanikasaddhāyapi pasanno, tato bhiyyosomattāya aviparītadhammadesano",
  "tika-s0201t:2310_11": "sammāsambuddho so bhagavāti satthari pasīdati. Niyyānikattāti vaṭṭadukkhato eva tato",
  "tika-s0201t:2310_12": "niyyānāvahattā. Vaṅkādīti ādi-saddena aññaṃ asāmīcipariyāyaṃ sabbaṃ dosaṃ saṅgaṇhāti.",
  "tika-s0201t:2311_0": "490. Imehi satthuvīmaṃsanakāraṇehīti “parisuddhakāyasamācāratādīhi ceva uttaruttaripaṇītapaṇītaaviparītadhammadesanāhi",
  "tika-s0201t:2311_1": "cā”ti imehi yathāvuttehi satthuupaparikkhanakāraṇehi. Akkharasampiṇḍanapadehīti tesaṃyeva",
  "tika-s0201t:2311_2": "kāraṇānaṃ sambodhanehi akkharasamudāyalakkhaṇehi padehi. Idha vuttehi akkharehīti",
  "tika-s0201t:2311_3": "imasmiṃ sutte vuttehi yathāvuttassa atthassa abhibyañjanato byañjanasaññitehi akkharehi.",
  "tika-s0201t:2311_4": "Okappanāti saddheyyavatthuṃ okkantitvā pasīdanato okappanalakkhaṇā. Saddhāya mūlaṃ",
  "tika-s0201t:2311_5": "nāmāti aveccappasādabhūtāya saddhāya mūlaṃ nāma kāraṇanti saddahanassa kāraṇaṃ parisuddhakāyasamācārādikaṃ.",
  "tika-s0201t:2311_6": "Thirā paṭipakkhasamucchedena suppatiṭṭhitattā. Harituṃ na sakkāti apanetuṃ asakkuṇeyyā.",
  "tika-s0201t:2311_7": "Itaresu samaṇabrāhmaṇadevesu vattabbameva natthīti āha “samitapāpasamaṇena vā”tiādi.",
  "tika-s0201t:2312_0": "“Buddhānaṃ kesañci sāvakānañca vibādhanatthaṃ māro upagacchatī”ti sutapubbattā “ayaṃ",
  "tika-s0201t:2312_1": "māro āgato”ti cintesi. Ānubhāvasampannena ariyasāvakena pucchitattā musāvādaṃ kātuṃ",
  "tika-s0201t:2312_2": "nāsakkhi. Eteti yathāvutte samitapāpasamaṇādayo ṭhapetvā. Sabhāvasamannesanāti yāthāvasamannesanā",
  "tika-s0201t:2312_3": "aviparītavīmaṃsā. Sabhāvenevāti sabbhāveneva yathābhūtaguṇato eva. Suṭṭhu sammadeva.",
  "tika-s0201t:2312_4": "Samannesitoti upaparikkhito. Sesaṃ suviññeyyamevāti.",
  "tika-s0201t:2313": "Vīmaṃsakasuttavaṇṇanāya līnatthappakāsanā samattā.",
  "tika-s0201t:2314": "8. Kosambiyasuttavaṇṇanā",
  "tika-s0201t:2315": "491. Tasmāti yasmā kosambarukkhavatī, tasmā nagaraṃ kosambītisaṅkhamagamāsi. Kusambassa vā isino nivāsabhūmi kosambī, tassāvidūre bhavattā nagaraṃ kosambī.",
  "tika-s0201t:2316_0": "Ghositaseṭṭhinā kārite ārāmeti ettha ko ghositaseṭṭhi, kathañcānena ārāmo kāritoti",
  "tika-s0201t:2316_1": "antolīnāya codanāya vissajjane samudāgamato paṭṭhāya ghositaseṭṭhiṃ dassetuṃ “addilaraṭṭhaṃ",
  "tika-s0201t:2316_2": "nāma ahosī”tiādi āraddhaṃ. Kedāraparicchinnanti tattha tattha kedārabhūmiyā paricchinnaṃ.",
  "tika-s0201t:2316_3": "Gacchantoti kedārapāḷiyā gacchanto. Pahūtapāyasanti pahūtataraṃ pāyasaṃ, taṃ pana",
  "tika-s0201t:2316_4": "garu siniddhaṃ antarāmagge appāhāratāya mandagahaṇiko samāno jīrāpetuṃ nāsakkhi.",
  "tika-s0201t:2316_5": "Tenāha “jīrāpetuṃ asakkonto”tiādi. Yasavati rūpavati kulaghare nibbatti. Ghositaseṭṭhi",
  "tika-s0201t:2316_6": "nāma jātoti evamettha saṅkhepeneva ghositaseṭṭhivatthuṃ katheti, vitthāro pana dhammapadavatthumhi",
  "tika-s0201t:2316_7": "vuttanayeneva veditabbo.",
  "tika-s0201t:2317": "Upasaṃkappanavasenāti upasaṅkappananiyāmena. Āhāraparikkhīṇakāyassāti āhāranimittaparikkhīṇakāyassa, āhārakkhayena parikkhīṇakāyassāti attho. Suññāgāreti janavivitte phāsukaṭṭhāne.",
  "tika-s0201t:2318_0": "Kalahassa pubbabhāgo bhaṇḍanaṃ nāmāti kalahassa hetubhūtā paribhāsā taṃsadisī ca",
  "tika-s0201t:2318_1": "aniṭṭhakiriyā bhaṇḍanaṃ nāma. Hatthaparāmāsādivasenāti kujjhitvā aññamaññassa hatthe",
  "tika-s0201t:2318_2": "gahetvā parāmasanaaccantabandhanādivasena. “Ayaṃ dhammo”tiādinā viruddhavādabhūtaṃ",
  "tika-s0201t:2318_3": "āpannāti vivādāpannā. Tenāha “viruddhabhūta”ntiādi. Mukhasannissitatāya vācā idha",
  "tika-s0201t:2318_4": "“mukha”nti adhippetāti āha “mukhasattīhīti vācāsattīhī”ti. Saññattinti saññāpanaṃ",
  "tika-s0201t:2318_5": "“ayaṃ dhammo, ayaṃ vinayo”ti saññāpetabbataṃ. Nijjhattinti yāthāvato tassa nijjhānaṃ.",
  "tika-s0201t:2318_6": "Aṭṭhakathāyaṃ pana “saññattivevacanameveta”nti vuttaṃ.",
  "tika-s0201t:2319_0": "Sace hoti desessāmīti subbacatāya sikkhākāmatāya ca āpattiṃ passi. Natthi te āpattīti",
  "tika-s0201t:2319_1": "anāpattipakkhopi ettha sambhavatīti adhippāyenāha. Sā panāpatti eva. Tenāha – “tassā",
  "tika-s0201t:2319_2": "āpattiyā anāpattidiṭṭhi ahosī”ti.",
  "tika-s0201t:2320_0": "492. Kalahabhaṇḍanavasenāti kalahabhaṇḍanassa nimittavasena. Yathānusandhināva gatanti",
  "tika-s0201t:2320_1": "kalahabhaṇḍanānaṃ sāraṇīyadhammapaṭipakkhattā tadupasamāvahā heṭṭhādesanāya anurūpāva",
  "tika-s0201t:2320_2": "uparidesanāti yathānusandhināva uparisuttadesanā pavattā. Saritabbayuttāti anussaraṇārahā.",
  "tika-s0201t:2320_3": "Sabrahmacārīnanti sahadhammikānaṃ. Piyaṃ piyāyitabbaṃ karontīti piyakaraṇā. Garuṃ",
  "tika-s0201t:2320_4": "garuṭṭhāniyaṃ karontīti garukaraṇā. Saṅgahaṇatthāyāti saṅgahavatthuvisesabhāvato",
  "tika-s0201t:2320_5": "sabrahmacārīnaṃ saṅgaṇhanāya saṃvattantīti sambandho. Avivādanatthāyāti saṅgahavatthubhāvato",
  "tika-s0201t:2320_6": "eva na vivādanāya. Sati ca avivādanahetubhūtasaṅgāhaṇatte tesaṃ vasena sabrahmacārīnaṃ",
  "tika-s0201t:2320_7": "samaggabhāvo bhedābhāvo siddhoyevāti āha “sāmaggiyā”tiādi. Mijjati siniyhati etāyāti",
  "tika-s0201t:2320_8": "mettā, mittabhāvo, mettā etassa atthīti mettaṃ, kāyakammaṃ. Taṃ pana yasmā mettāsahagatacittasamuṭṭhānaṃ,",
  "tika-s0201t:2320_9": "tasmā vuttaṃ “mettacittena kattabbaṃ kāyakamma”nti. Imāni mettakāyakammādīni bhikkhūnaṃ",
  "tika-s0201t:2320_10": "vasena āgatāni pāṭhe bhikkhūhi paccupaṭṭhapetabbatāvacanato. Bhikkhuggahaṇeneva cettha",
  "tika-s0201t:2320_11": "sesasahadhammikānampi gahaṇaṃ daṭṭhabbaṃ. Bhikkhuno sabbampi anavajjakāyakammaṃ ābhisamācārikakammantogadhamevāti",
  "tika-s0201t:2320_12": "āha – “mettacittena…pe… kāyakammaṃ nāmā”ti. Vattavasena pavattiyamānā cetiyabodhīnaṃ",
  "tika-s0201t:2320_13": "vandanā mettāsadisīti katvā tadatthāya gamanaṃ mettaṃ kāyakammanti vuttaṃ. Ādi-saddena",
  "tika-s0201t:2320_14": "cetiyabodhibhikkhūsu vuttāvasesaapacāyanādiṃ mettāvasena pavattaṃ kāyikaṃ kiriyaṃ saṅgaṇhāti.",
  "tika-s0201t:2321_0": "Tepiṭakampi buddhavacanaṃ kathiyamānanti adhippāyo. Tīṇi sucaritāni kāyavacīmanosucaritāni.",
  "tika-s0201t:2321_1": "Cintananti iminā evaṃ cintanamattampi mettaṃ manokammaṃ, pageva vidhipaṭipannā bhāvanāti dasseti.",
  "tika-s0201t:2322_0": "Sahāyabhāvūpagamanaṃ tesaṃ purato. Tesu karontesuyeva hi sahāyabhāvūpagamanaṃ sammukhā",
  "tika-s0201t:2322_1": "kāyakammaṃ nāma hoti. Kevalaṃ “devo”ti avatvā guṇehi thirabhāvajotanaṃ devattheroti",
  "tika-s0201t:2322_2": "vacanaṃ paggayha vacanaṃ. Mamattabodhanaṃ vacanaṃ mamāyanavacanaṃ. Ekantatirokkhakassa",
  "tika-s0201t:2322_3": "manokammassa sammukhatā nāma viññattisamuṭṭhāpanavaseneva hoti, tañca kho loke kāyakammanti",
  "tika-s0201t:2322_4": "pākaṭaṃ paññātaṃ hatthavikārādiṃ anāmasitvā eva dassento “nayanāni ummīletvā”ti āha.",
  "tika-s0201t:2322_5": "Tathā hi vacībhedavasena pavatti na gahitā.",
  "tika-s0201t:2323_0": "Laddhapaccayā labbhantīti lābhā, parisuddhāgamanā paccayā. Na sammā gayhamānāpi na",
  "tika-s0201t:2323_1": "dhammaladdhā nāma na hontīti tappaṭisedhanatthaṃ pāḷiyaṃ “dhammaladdhā”ti vuttaṃ.",
  "tika-s0201t:2323_2": "Deyyaṃ dakkhiṇeyyañca appaṭivibhattaṃ katvā bhuñjatīti appaṭivibhattabhogī. Tenāha",
  "tika-s0201t:2323_3": "“dve paṭivibhattāni nāmā”tiādi. Cittena vibhajananti etena – “cittuppādamattenapi",
  "tika-s0201t:2323_4": "vibhajanaṃ paṭivibhattaṃ nāma, pageva payogato”ti dasseti.",
  "tika-s0201t:2324_0": "Paṭiggaṇhantova…pe… passatīti iminā āgamanato paṭṭhāya sādhāraṇabuddhiṃ upaṭṭhāpeti.",
  "tika-s0201t:2324_1": "Evaṃ hissa sādhāraṇabhogitā sukarā, sāraṇīyadhammo cassa supūro hoti. Vattanti sāraṇīyadhammapūraṇavattaṃ.",
  "tika-s0201t:2325_0": "Dātabbanti avassaṃ dātabbaṃ. Attano palibodhavasena sapalibodhasseva pūretuṃ asakkuṇeyyattā",
  "tika-s0201t:2325_1": "odissakadānampissa na sabbattha vāritanti dassetuṃ “tena panā”tiādi vuttaṃ. Adātumpīti",
  "tika-s0201t:2325_2": "pi-saddena dussīlassapi atthikassa sati sambhave dātabbanti dasseti. Dānañhi nāma",
  "tika-s0201t:2325_3": "kassaci na nivāritaṃ.",
  "tika-s0201t:2326_0": "Mahāgirigāmo nāma nāgadīpapasse eko gāmo. Sāraṇīyadhammo me, bhante, pūrito…pe… pattagataṃ",
  "tika-s0201t:2326_1": "na khīyatīti āha tesaṃ kukkuccavinodanatthaṃ. Taṃ sutvā tepi therā “sāraṇīyadhammapūrako",
  "tika-s0201t:2326_2": "aya”nti abbhaññaṃsu. Daharakāle eva kiresa sāraṇīyadhammapūrako ahosi, tassā ca paṭipattiyā",
  "tika-s0201t:2326_3": "avañjhabhāvavibhāvanatthaṃ “ete mayhaṃ pāpuṇissantī”ti āha.",
  "tika-s0201t:2327": "Ahaṃ sāraṇīyadhammapūrikā, mama pattapariyāpannenapi sabbāpimā bhikkhuniyo yāpessantīti āha “mā tumhe tesaṃ gatabhāvaṃ cintayitthā”ti.",
  "tika-s0201t:2328_0": "Sattasu āpattikkhandhesu ādimhi vā ante vā, vemajjheti ca idaṃ uddesāgatapāḷivasena",
  "tika-s0201t:2328_1": "vuttaṃ. Na hi añño koci āpattikkhandhānaṃ anukkamo atthi. Pariyante chinnasāṭako",
  "tika-s0201t:2328_2": "viyāti vatthante, dasante vā chinnavatthaṃ viya. Khaṇḍanti khaṇḍavantaṃ, khaṇḍitaṃ",
  "tika-s0201t:2328_3": "vā. Chiddanti etthāpi eseva nayo. Visabhāgavaṇṇena upaḍḍhaṃ, tatiyabhāgaṃ vā sambhinnavaṇṇaṃ",
  "tika-s0201t:2328_4": "sabalaṃ, visabhāgavaṇṇeheva pana bindūhi antarantarā vimissaṃ kammāsaṃ, ayaṃ imesaṃ",
  "tika-s0201t:2328_5": "viseso. Taṇhādāsabyato mocanavacaneneva tesaṃ sīlānaṃ vivaṭṭupanissayatamāha. Bhujissabhāvakaraṇatoti",
  "tika-s0201t:2328_6": "iminā bhujissakarāni bhujissānīti uttarapadalopenāyaṃ niddesoti dasseti. Aviññūnaṃ",
  "tika-s0201t:2328_7": "appamāṇatāya “viññuppasatthānī”ti vuttaṃ. Taṇhādiṭṭhīhi aparāmaṭṭhattāti – “imināhaṃ",
  "tika-s0201t:2328_8": "sīlena devo vā bhavissāmi devaññataro vā”ti taṇhāparāmāsena – “imināhaṃ sīlena devo",
  "tika-s0201t:2328_9": "hutvā tattha nicco dhuvo sassato bhavissāmī”ti diṭṭhiparāmāsena ca aparāmaṭṭhattā.",
  "tika-s0201t:2328_10": "Parāmaṭṭhunti codetuṃ. Sīlaṃ nāma avippaṭisārādipārampariyena yāvadeva samādhisampādanatthanti",
  "tika-s0201t:2328_11": "āha “samādhisaṃvattakānī”ti. Samānabhāvo sāmaññaṃ, paripuṇṇacatupārisuddhibhāvena",
  "tika-s0201t:2328_12": "majjhe bhinnasuvaṇṇassa viya bhedābhāvato sīlena sāmaññaṃ sīlasāmaññaṃ, taṃ gato",
  "tika-s0201t:2328_13": "upagatoti sīlasāmaññagato. Tenāha “samānabhāvūpagatasīlo”ti.",
  "tika-s0201t:2329_0": "Yāyaṃ diṭṭhīti yā ayaṃ diṭṭhi mayhañceva tumhākañca paccakkhabhūtā. Catusaccadassanaṭṭhena",
  "tika-s0201t:2329_1": "diṭṭhi, “sabbe saṅkhārā aniccā, sabbe saṅkhārā dukkhā, sabbe dhammā anattā”ti, “sammāsambuddho",
  "tika-s0201t:2329_2": "bhagavā, svākhāto bhagavatā dhammo, suppaṭipanno saṅgho”ti ca diṭṭhiyā sāmaññaṃ samānadiṭṭhibhāvaṃ.",
  "tika-s0201t:2329_3": "Aggaṃ itaresaṃ sāraṇīyadhammānaṃ padhānabhāvato. Etasmiṃ sati sukhasiddhito tesaṃ",
  "tika-s0201t:2329_4": "saṅgāhikaṃ, tato eva tesaṃ saṅghāṭanikaṃ gopānasiyo aparipatante katvā saṅgaṇhāti",
  "tika-s0201t:2329_5": "dhāretīti saṅgāhikaṃ. Saṅghāṭanti aggabhāvena saṅghāṭabhāvaṃ. Saṅghāṭanaṃ etesaṃ",
  "tika-s0201t:2329_6": "atthīti saṅghāṭanikaṃ, saṅghāṭaniyanti vā pāṭho, saṅghāṭane niyuttanti vā saṅghāṭanikaṃ,",
  "tika-s0201t:2329_7": "ka-kārassa ya-kāraṃ katvā saṅghāṭaniyaṃ. Sāmaññato eva gahitattā napuṃsakaniddeso.",
  "tika-s0201t:2330_0": "493. Paṭhamamaggasammādiṭṭhipi evaṃsabhāvā, aññamaggasammādiṭṭhīsu vattabbameva natthīti",
  "tika-s0201t:2330_1": "āha “yāyaṃ sotāpattimaggadiṭṭhī”ti. Ettāvatāpīti ettakenapi rāgādīsu ekekena pariyuṭṭhitacittatāyapi",
  "tika-s0201t:2330_2": "pariyuṭṭhitacittoyeva nāma hoti, pageva dvīhi, bahūhi vā pariyuṭṭhitacittatāya. Sabbatthāti",
  "tika-s0201t:2330_3": "sabbesu aṭṭhasupi vāresu. Suṭṭhu ṭhapitanti yathā maggabhāvanā upari saccābhisambodho",
  "tika-s0201t:2330_4": "hoti, evaṃ sammā ṭhapitaṃ. Tenāha “saccānaṃ bodhāyā”ti. Taṃ ñāṇanti “natthi kho me",
  "tika-s0201t:2330_5": "taṃ pariyuṭṭhāna”ntiādinā pavattaṃ paccavekkhaṇañāṇaṃ. Ariyānaṃ hotīti ariyānameva",
  "tika-s0201t:2330_6": "hoti. Tesañhi ekadesatopi pahīnaṃ vattabbataṃ arahati. Tenāha “na puthujjanāna”nti.",
  "tika-s0201t:2330_7": "Ariyanti vuttaṃ “ariyesu jāta”nti katvā. Lokuttarahetukatāya lokuttaranti vuttaṃ.",
  "tika-s0201t:2330_8": "Tenevāha “yesaṃ panā”tiādi. Tathā hissa puthujjanehi asādhāraṇatā. Tenāha “puthujjanānaṃ",
  "tika-s0201t:2330_9": "pana abhāvato”ti. Sabbavāresūti sabbesu itaresu chasu vāresu.",
  "tika-s0201t:2331": "494. Paccattanti pāṭiyekkaṃ attani mama citteyeva. Tenāha “attano citte”ti. “Paccattaṃ attano citte nibbutiṃ kilesavūpasamaṃ labhāmī”ti imamatthaṃ “eseva nayo”ti iminā atidisati.",
  "tika-s0201t:2332": "495. Tathārūpāya diṭṭhiyāti idaṃ “yathārūpāya diṭṭhiyā samannāgato”ti imassa atthassa paccāmasananti āha “tathārūpāya diṭṭhiyāti evarūpāya sotāpattimaggadiṭṭhiyā”ti.",
  "tika-s0201t:2333_0": "496. Sabhāvenāti niyatapañcasikkhāpadatādisabhāvena. Saṅghakammavasenāti mānattacariyādisaṅghakammavasena.",
  "tika-s0201t:2333_1": "Daharoti bālo. Kumāroti dārako. Yasmā daharo “kumāro”ti ca “yuvā”ti ca vuccati, tasmā",
  "tika-s0201t:2333_2": "mandoti vuttaṃ. Mandindriyatāya hi mando. Tenāha “cakkhusotādīnaṃ mandatāyā”ti. Evampi",
  "tika-s0201t:2333_3": "yuvāvatthāpi keci mandindriyā hontīti tannivattanatthaṃ “uttānaseyyako”ti vuttaṃ.",
  "tika-s0201t:2333_4": "Yadi uttānaseyyako, kathamassa aṅgārakkamananti? Yathā tathā aṅgārassa phusanaṃ idha",
  "tika-s0201t:2333_5": "“akkamana”nti adhippetanti āha “ito cito cā”tiādi. Manussānanti mahallakamanussānaṃ.",
  "tika-s0201t:2333_6": "Na sīghaṃ hattho jhāyati kathinahatthatāya. Khippaṃ paṭisaṃharati mudutaluṇasarīratāya.",
  "tika-s0201t:2333_7": "Adhivāseti kiñci payojanaṃ apekkhitvā.",
  "tika-s0201t:2334_0": "497. Uccāvacānīti mahantāni ceva khuddakāni ca. Tatthevāti sudhākammādimhiyeva. Kasāvapacanaṃ",
  "tika-s0201t:2334_1": "sudhādisaṅkharaṇatthaṃ, udakānayanaṃ dhovanādiatthaṃ, haliddivaṇṇadhātulepanatthaṃ",
  "tika-s0201t:2334_2": "kucchakaraṇaṃ. Bahalapatthanoti daḷhachando. Vacchakanti nibbattadhenupagavacchaṃ.",
  "tika-s0201t:2334_3": "Apacinātīti apavindati, āloketīti attho. Tenāha “apaloketī”ti. Tanninno hotīti adhisīlasikkhādininnova",
  "tika-s0201t:2334_4": "hoti uccāvacānampi kiṃkaraṇīyānaṃ cārittasīlassa pūraṇavaseneva karaṇato, yonisomanasikāravaseneva",
  "tika-s0201t:2334_5": "ca tesaṃ paṭipajjanato. Therassa santike aṭṭhāsi yonisomanasikārābhāvato “taṃ taṃ samullapissāmī”ti.",
  "tika-s0201t:2335_0": "498. Balaṃ eva balatāti āha “balena samannāgato”ti. Atthikabhāvaṃ katvāti tena dhammena",
  "tika-s0201t:2335_1": "savisesaṃ atthikabhāvaṃ uppādetvā. Sakalacittenāti desanāyaādimhi majjhe pariyosāneti",
  "tika-s0201t:2335_2": "sabbattheva pavattatāya sakalena anavasesena cittena.",
  "tika-s0201t:2336_0": "500. Sabhāvoti ariyasāvakassa puthujjanehi asādhāraṇatāya āveṇiko sabhāvo. Suṭṭhu",
  "tika-s0201t:2336_1": "samannesitoti sammadeva upaparikkhito. Sotāpattiphalasacchikiriyāyāti sotāpattiphalassa",
  "tika-s0201t:2336_2": "sacchikaraṇena, sacchikatabhāvenāti attho. Tenāha “sotāpattiphalasacchikatañāṇenā”ti.",
  "tika-s0201t:2336_3": "Paṭhamamaggaphalassa paccavekkhaṇañāṇavisesā hete pavattiākārabhinnā. Tenevāha “sattahi",
  "tika-s0201t:2336_4": "mahāpaccavekkhaṇañāṇehī”ti. Ayaṃ tāva ācariyānaṃ samānakathāti “idamassa paṭhamaṃ",
  "tika-s0201t:2336_5": "ñāṇa”ntiādinā vuttāni paccavekkhaṇañāṇāni, na maggañāṇānīti evaṃ pavattā paramparāgatā",
  "tika-s0201t:2336_6": "pubbācariyānaṃ samānā sādhāraṇā imissā pāḷiyā aṭṭhakathā atthavaṇṇanā. Tattha kāraṇamāha",
  "tika-s0201t:2336_7": "“lokuttaramaggo hi bahucittakkhaṇiko nāma natthī”ti. Yadi so bahucittakkhaṇiko siyā",
  "tika-s0201t:2336_8": "nānābhisamayo, tathā sati saṃyojanattayādīnaṃ ekadesappahānaṃ pāpuṇātīti ariyamaggassa",
  "tika-s0201t:2336_9": "anantaraphalattā ekadesasotāpannatādibhāvo āpajjati, phalānaṃ vā anekabhāvo, sabbametaṃ",
  "tika-s0201t:2336_10": "ayuttanti tasmā ekacittakkhaṇikova ariyamaggo.",
  "tika-s0201t:2337_0": "Yaṃ pana suttapadaṃ nissāya vitaṇḍavādī ariyamaggassa ekacittakkhaṇikataṃ paṭikkhipati,",
  "tika-s0201t:2337_1": "taṃ dassento “satta vassānīti hi vacanato”ti āha. Kilesā pana lahu…pe… chijjantīti",
  "tika-s0201t:2337_2": "vadantena hi khippaṃ tāva kilesappahānaṃ, dandhapavattikā maggabhāvanāti paṭiññātaṃ",
  "tika-s0201t:2337_3": "hoti. Tattha sace maggassa bhāvanāya āraddhamattāya kilesā pahīyanti, sesā maggabhāvanā",
  "tika-s0201t:2337_4": "niratthakā siyā, atha pacchā kilesappahānaṃ, kilesā pana lahu chijjantīti idaṃ micchā,",
  "tika-s0201t:2337_5": "“sotāpattiphalasacchikiriyāyā”ti vakkhatīti. Tato suttapaṭijānanato. Maggaṃ abhāvetvāti",
  "tika-s0201t:2337_6": "ariyamaggaṃ paripuṇṇaṃ katvā abhāvetvā. Attharasaṃ viditvāti suttassa aviparīto attho",
  "tika-s0201t:2337_7": "eva attharaso, taṃ yāthāvato ñatvā. Evaṃ vitaṇḍavādivādaṃ bhinditvā vuttamevatthaṃ",
  "tika-s0201t:2337_8": "nigametuṃ “imāni satta ñāṇānī”tiādi vuttaṃ. Sesaṃ suviññeyyameva.",
  "tika-s0201t:2338": "Kosambiyasuttavaṇṇanāya līnatthappakāsanā samattā.",
  "tika-s0201t:2339": "9. Brahmanimantanikasuttavaṇṇanā",
  "tika-s0201t:2340_0": "501. “Sassato attā ca loko cā”ti evaṃ pavattā diṭṭhi sassatadiṭṭhi. Saha kāyenāti",
  "tika-s0201t:2340_1": "saha tena brahmattabhāvena. Brahmaṭṭhānanti attano brahmavatthuṃ. “Aniccaṃ nicca”nti",
  "tika-s0201t:2340_2": "vadati aniccatāya attano apaññāyamānattā. Thiranti daḷhaṃ, vināsābhāvato sārabhūtanti",
  "tika-s0201t:2340_3": "attho. Uppādavipariṇāmābhāvato sadā vijjamānaṃ. Kevalanti paripuṇṇaṃ. Tenāha “akhaṇḍa”nti.",
  "tika-s0201t:2340_4": "Kevalanti vā jātiādīhi amissaṃ, virahitanti adhippāyo. Uppādādīnaṃ abhāvato eva acavanadhammaṃ.",
  "tika-s0201t:2340_5": "Koci jāyanako vā…pe… upapajjanako vā natthi niccabhāvato. Ṭhānena saddhiṃ tannivāsīnaṃ",
  "tika-s0201t:2340_6": "niccabhāvañhi so paṭijānāti. Tisso jhānabhūmiyoti dutiyatatiyacatutthajjhānabhūmiyo.",
  "tika-s0201t:2340_7": "Catutthajjhānabhūmivisesā hi asaññasuddhāvāsāruppabhavā. Paṭibāhatīti santaṃyeva",
  "tika-s0201t:2340_8": "samānaṃ ajānantova natthīti paṭikkhipati. Avijjāya gatoti avijjāya saha gato pavatto.",
  "tika-s0201t:2340_9": "Sahayoge hi idaṃ karaṇavacanaṃ. Tenāha “samannāgato”ti. Aññāṇīti avidvā. Paññācakkhuvirahato",
  "tika-s0201t:2340_10": "andho bhūto, andhabhāvaṃ vā pattoti andhībhūto.",
  "tika-s0201t:2341_0": "502. Tadā bhagavato subhagavane viharaṇassa avicchinnataṃ sandhāya vuttaṃ “subhagavane",
  "tika-s0201t:2341_1": "viharatīti ñatvā”ti. Tattha pana tadāssa bhagavato adassanaṃ sandhāyāha “kattha nu",
  "tika-s0201t:2341_2": "kho gatoti olokento”ti. Brahmalokaṃ gacchantaṃ disvāti iminā katipayacittavāravasena",
  "tika-s0201t:2341_3": "tadā bhagavato brahmalokagamanaṃ jātaṃ, na ekacittakkhaṇenāti dasseti. Na cettha",
  "tika-s0201t:2341_4": "kāyagatiyā cittapariṇāmanaṃ adhippetaṃ – “seyyathāpi nāma balavā puriso samiñjitaṃ",
  "tika-s0201t:2341_5": "vā bāhaṃ pasāreyyā”tiādivacanato. Yaṃ panettha vattabbaṃ, taṃ heṭṭhā vuttameva. Vichandanti",
  "tika-s0201t:2341_6": "chandavigamaṃ. Apasāditoti diṭṭhiyā gāhassa viparivattanena santajjito. “Metamāsado”ti",
  "tika-s0201t:2341_7": "vacanena upatthambho hutvā.",
  "tika-s0201t:2342_0": "Anvāvisitvāti āvisanavasena tassa attabhāvaṃ adhibhavitvā. Tathā abhibhavato hi tassa",
  "tika-s0201t:2342_1": "sarīraṃ paviṭṭho viya hotīti vuttaṃ “sarīraṃ pavisitvā”ti. Yañhi sattaṃ devayakkhanāgādayo",
  "tika-s0201t:2342_2": "āvisanti, tassa pākatikakiriyamayaṃ cittappavattiṃ nivāretvā attano iddhānubhāvena",
  "tika-s0201t:2342_3": "yaṃ icchitaṃ hasitalapitādi, taṃ tena kārāpenti, kārentā ca āviṭṭhapuggalassa cittavasena",
  "tika-s0201t:2342_4": "kārenti. “Attanovā”ti na vattabbametaṃ acinteyyattā kammajassa iddhānubhāvassāti",
  "tika-s0201t:2342_5": "keci. Apare pana yathā tadā cakkhuviññāṇādipavatti āviṭṭhapuggalasseva, evaṃ kiriyamayacittapavattipi",
  "tika-s0201t:2342_6": "tasseva, āvesakānubhāvena pana sāmaññatā parivattati. Tathā hi mahānubhāvaṃ puggalaṃ",
  "tika-s0201t:2342_7": "te āvisituṃ na sakkonti, tikicchāvuṭṭhāpane pana chavasarīraṃ anupavisitvā satantaṃ",
  "tika-s0201t:2342_8": "karoti vijjānubhāvena. Korakhattiyādīnaṃ pana chavasarīrassa uṭṭhānaṃ vacīnicchāraṇañca",
  "tika-s0201t:2342_9": "kevalaṃ buddhānubhāvena. Acinteyyā hi buddhānaṃ buddhānubhāvāti. Abhibhavitvā ṭhitoti",
  "tika-s0201t:2342_10": "sakalalokaṃ attano ānubhāvena abhibhavitvā ṭhito. Jeṭṭhakoti padhāno, tādisaṃ vā",
  "tika-s0201t:2342_11": "ānubhāvasampannattā uttamo. Passatīti daso. Visesavacanicchāya abhāvato anavasesavisayo",
  "tika-s0201t:2342_12": "daso-saddoti āha “sabbaṃ passatī”ti. Sabbajananti laddhanāmaṃ sabbasattakāyaṃ. Vase",
  "tika-s0201t:2342_13": "vatteti, seṭṭhattā nimmāpakattā ca attano vase vatteti. Lokassa īsanasīlatāya issaro.",
  "tika-s0201t:2342_14": "Sattānaṃ kammassa kārakabhāvena kattā. Thāvarajaṅgamavibhāgaṃ sakalaṃ lokaṃ nimmānetīti nimmātā.",
  "tika-s0201t:2343_0": "Guṇavisesena loke pāsaṃsattā seṭṭho. Tādiso ca ukkaṭṭhatamo hotīti āha “uttamo”ti.",
  "tika-s0201t:2343_1": "Sattānaṃ nimmānaṃ tathā tathā sajanaṃ visajanaṃ viya hotīti āha “tvaṃ khattiyo”tiādi.",
  "tika-s0201t:2343_2": "Jhānādīsu attano citte ca ciṇṇavasittā vasī. Bhūtānanti nibbattānaṃ. Bhavaṃ abhijātaṃ",
  "tika-s0201t:2343_3": "arahantīti bhabyā, sambhavesino, tesaṃ bhabyānaṃ. Tenāha “aṇḍajajalābujā sattā”tiādi.",
  "tika-s0201t:2344_0": "Pathavīādayo niccā dhuvā sassatā. Ye tesaṃ “aniccā”tiādinā garahakā jigucchā sattā,",
  "tika-s0201t:2344_1": "te ayathābhūtavāditāya matakāle apāyaniṭṭhā ahesuṃ. Ye pana pathavīādīnaṃ “niccā",
  "tika-s0201t:2344_2": "dhuvā”tiādinā pasaṃsakā, te yathābhūtavāditāya brahmakāyūpagā ahesunti māro pāpimā",
  "tika-s0201t:2344_3": "anvayato byatirekato ca pathavīādimukhena saṅkhārānaṃ pariññāpaññāpane ādīnavaṃ vibhāveti",
  "tika-s0201t:2344_4": "tato vivecetukāmo. Tenāha “pathavīgarahakā”tiādi. Ettha ca māro pathavīādidhātumahābhūtaggahaṇena",
  "tika-s0201t:2344_5": "manussalokaṃ, bhūtaggahaṇena cātumahārājike, devaggahaṇena avasesakāmadevalokaṃ,",
  "tika-s0201t:2344_6": "pajāpatiggahaṇena attano ṭhānaṃ, brahmaggahaṇena brahmakāyike gaṇhi. Ābhassarādayo",
  "tika-s0201t:2344_7": "pana avisayatāya eva anena aggahitāti daṭṭhabbaṃ. Taṇhādiṭṭhivasenāti taṇhābhinandanāya",
  "tika-s0201t:2344_8": "diṭṭhābhinandanāya ca vasena. “Etaṃ mama, eso me attā”ti abhinandino abhinandakā,",
  "tika-s0201t:2344_9": "abhinandanasīlā vā. Brahmuno ovāde ṭhitānaṃ iddhānubhāvaṃ dassetīti tesaṃ tattha",
  "tika-s0201t:2344_10": "sannipatitabrahmānaṃ iddhānubhāvaṃ tassa mahābrahmuno ovāde ṭhitattā nibbattaṃ katvā",
  "tika-s0201t:2344_11": "dasseti. Yasenāti ānubhāvena. Siriyāti sobhāya. Maṃ brahmaparisaṃ upanesīti yādisā",
  "tika-s0201t:2344_12": "brahmaparisā issariyādisampattiyā, tattha maṃ uyyojesi. Mahājanassa māraṇatoti mahājanassa",
  "tika-s0201t:2344_13": "vivaṭṭūpanissayaguṇavināsanena ānubhāvena māraṇato. Ayasanti yasapaṭipakkhaṃ akittikammānubhāvañcāti attho.",
  "tika-s0201t:2345_0": "503. Kasiṇaṃ āyunti vassasataṃ sandhāya vadati. Upanissāya setīti upasayo, upasayova",
  "tika-s0201t:2345_1": "opasāyiko yathā “venayiko”ti āha “samīpasayo”ti. Sayaggahaṇañcettha nidassanamattanti",
  "tika-s0201t:2345_2": "dassetuṃ “maṃ gacchanta”ntiādi vuttaṃ. Anekatthattā dhātūnaṃ vattanattho daṭṭhabbo.",
  "tika-s0201t:2345_3": "Mama vatthusmiṃ sayanakoti mayhaṃ ṭhāne visaye vattanako. Bāhitvāti nīcaṃ katvā,",
  "tika-s0201t:2345_4": "abhibhavitvā vā. Jajjharikāgumbatoti ettha jajjharikā nāma pathaviṃ pattharitvā jātā ekā gacchajāti.",
  "tika-s0201t:2346_0": "Imināti “sace kho tvaṃ bhikkhū”tiādivacanena. Esa brahmā. Upalāpetīti saṅgaṇhāti.",
  "tika-s0201t:2346_1": "Apasādetīti niggaṇhāti. Sesapadehīti vatthusāyiko yathākāmakaraṇīyo bāhiteyyoti imehi",
  "tika-s0201t:2346_2": "padehi. Mayhaṃ ārakkhaṃ gaṇhissasīti mama ārakkhako bhavissasi. Lakuṇḍakataranti",
  "tika-s0201t:2346_3": "nīcataraṃ nihīnavuttisarīraṃ.",
  "tika-s0201t:2347_0": "Phusitumpi samatthaṃ kiñci na passati, pageva ñāṇavibhavanti adhippāyo. Nipphattinti",
  "tika-s0201t:2347_1": "nipphajjanaṃ, phalanti attho. Tañhi kāraṇavasena gantabbato adhigantabbato gatīti",
  "tika-s0201t:2347_2": "vuccati. Ānubhāvanti pabhāvaṃ. So hi jotanaṭṭhena virocanaṭṭhena jutīti vuccati.",
  "tika-s0201t:2347_3": "Mahatā ānubhāvena paresaṃ abhibhavanato mahesoti akkhāyatīti mahesakkho. Tayidaṃ",
  "tika-s0201t:2347_4": "abhibhavanaṃ kittisampattiyā parivārasampattiyā cāti āha “mahāyaso mahāparivāro”ti.",
  "tika-s0201t:2348_0": "Pariharantīti sineruṃ dakkhiṇato katvā parivattanti. Disāti bhummatthe etaṃ paccattavacananti",
  "tika-s0201t:2348_1": "āha “disāsu virocamānā”ti. Attano jutiyā dibbamānāya vā. Tehīti candimasūriyehi.",
  "tika-s0201t:2348_2": "Tattakena pamāṇenāti yattake candimasūriyehi obhāsiyamāno lokadhātusaṅkhāto eko loko,",
  "tika-s0201t:2348_3": "tattakena pamāṇena. Idaṃ cakkavāḷaṃ buddhānaṃ uppattiṭṭhānabhūtaṃ seṭṭhaṃ uttamaṃ",
  "tika-s0201t:2348_4": "padhānaṃ, tasmā yebhuyyena etthupapannā devatā aññesu cakkavāḷesu devatā abhibhuyya",
  "tika-s0201t:2348_5": "vattanti. Tathā hi brahmā sahampati dasasahassabrahmaparivāro bhagavato santikaṃ",
  "tika-s0201t:2348_6": "upagañchi. Tenāha “ettha cakkavāḷasahasse tuyhaṃ vaso vattatī”ti. Idāni “ettha te",
  "tika-s0201t:2348_7": "vattate vaso”ti vuttaṃ vase vattanaṃ sarūpato dassetuṃ “paroparañca jānāsī”tiādi",
  "tika-s0201t:2348_8": "vuttaṃ. Tattha paṭhamagāthāyaṃ vuttaṃ ettha-saddaṃ ānetvā attho veditabboti dassento",
  "tika-s0201t:2348_9": "“ettha cakkavāḷasahasse”ti āha. Uccanīceti jātikularūpabhogaparivārādivasena uḷāre",
  "tika-s0201t:2348_10": "ca anuḷāre ca. Ayaṃ iddho ayaṃ pakatimanussoti iminā “sarūpato evassa sattānaṃ paroparajānanaṃ,",
  "tika-s0201t:2348_11": "na samudāgamato”ti dasseti. Yaṃ pana vakkhati “sattānaṃ āgatiṃ gatinti, taṃ kāmaloke",
  "tika-s0201t:2348_12": "sattānaṃ ādānanikkhepajānanamattaṃ sandhāya vuttaṃ, na kammavipākajānanaṃ. Yadi hi",
  "tika-s0201t:2348_13": "samudāgamato jāneyya, attanopi jāneyya, na cassa taṃ atthīti, tathā āha “itthambhāvoti",
  "tika-s0201t:2348_14": "idaṃ cakkavāḷa”ntiādi. Rāgayogato rāgo etassa atthīti vā rāgo, virajjanasīlo virāgī,",
  "tika-s0201t:2348_15": "taṃ rāgavirāginaṃ. Sahassibrahmā nāma tvaṃ cūḷaniyā eva lokadhātuyā jānanato. Tayāti",
  "tika-s0201t:2348_16": "nissakke karaṇavacanaṃ. Catuhatthāyāti anekahatthena sāṇipākārena kātabbapaṭappamāṇaṃ",
  "tika-s0201t:2348_17": "dīghato catuhatthāya, vitthārato dvihatthāya pilotikāya kātuṃ vāyamanto viya gopphake",
  "tika-s0201t:2348_18": "udake nimujjitukāmo viya ca pamāṇaṃ ajānanto vihaññatīti niggaṇhāti.",
  "tika-s0201t:2349_0": "504. Taṃ kāyanti tadeva nikāyaṃ. Jānitabbaṭṭhānaṃ patvāpīti anaññasādhāraṇā mayhaṃ",
  "tika-s0201t:2349_1": "sīlādayo guṇavisesā tāva tiṭṭhantu, īdisaṃ lokiyaṃ parittakaṃ jānitabbaṭṭhānampi",
  "tika-s0201t:2349_2": "patvā. Ayaṃ imesaṃ atisayena nīcoti nīceyyo, tassa bhāvo nīceyyanti āha “tayā nīcatarabhāvo",
  "tika-s0201t:2349_3": "pana mayhaṃ kuto”ti.",
  "tika-s0201t:2350_0": "Heṭṭhūpapattikoti uparūparito cavitvā heṭṭhā laddhūpapattiko. Evaṃ saṅkhepato vuttamatthaṃ",
  "tika-s0201t:2350_1": "vitthārato dassetuṃ “anuppanne buddhuppāde”ti āha. Heṭṭhūpapattikaṃ katvāti heṭṭhūpapattikaṃ",
  "tika-s0201t:2350_2": "patthanaṃ katvā. Yathā kenaci bahūsu ānantariyesu katesu yaṃ tattha garutaraṃ balavaṃ,",
  "tika-s0201t:2350_3": "tadeva paṭisandhiṃ deti, itarāni pana tassa anubalappadāyakāni honti, na paṭisandhidāyakāni,",
  "tika-s0201t:2350_4": "evaṃ catūsu rūpajjhānesu bhāvitesu yaṃ tattha garutaraṃ chandapaṇidhiadhimokkhādivasena",
  "tika-s0201t:2350_5": "sābhisaṅkhārañca, tadeva ca paṭisandhiṃ deti, itarāni pana aladdhokāsatāya tassa",
  "tika-s0201t:2350_6": "anubalappadāyakāni honti, na paṭisandhidāyakāni, tannibbattitajjhāneneva āyatiṃ punabbhavābhinibbatti",
  "tika-s0201t:2350_7": "hotīti āha “tatiyajjhānaṃ paṇītaṃ bhāvetvā”ti. Tatthāti subhakiṇhabrahmaloke. Puna",
  "tika-s0201t:2350_8": "tatthāti ābhassarabrahmaloke. Paṭhamakāleti tasmiṃ bhave paṭhamasmiṃ kāle. Ubhayanti",
  "tika-s0201t:2350_9": "atītaṃ attano nibbattaṭṭhānaṃ, tattha nibbattiyā hetubhūtaṃ attano katakammanti ubhayaṃ.",
  "tika-s0201t:2350_10": "Pamussitvā kālassa ciratarabhāvato. Vītināmeti paṭipajjantīti ca tadā tassā kiriyāya",
  "tika-s0201t:2350_11": "pavattikkhaṇaṃ upādāya pavattamānapayogo.",
  "tika-s0201t:2351_0": "Apāyesīti pāyesi. Pipāsiteti tasite. Ghammanīti ghammakāle. Sampareteti ghammapariḷāhena",
  "tika-s0201t:2351_1": "pipāsāya abhibhūte. Nti pānīyadānaṃ. Vatasīlavattanti samādānavasena vatabhūtaṃ cārittasīlabhāvena",
  "tika-s0201t:2351_2": "samāciṇṇattā sīlavattaṃ. Suttappabuddhova anussarāmīti supitvā pabuddhamatto viya",
  "tika-s0201t:2351_3": "supinaṃ tava pubbanivutthaṃ mama pubbenivāsānussatiñāṇena anussarāmi, sabbaññutaññāṇena",
  "tika-s0201t:2351_4": "viya paccakkhato passāmīti attho.",
  "tika-s0201t:2352": "Karamareti vilumpitvā ānīte. Kammasajjanti yuddhasajjaṃ, āvudhādāyininti attho.",
  "tika-s0201t:2353": "Eṇīkūlasminti eṇīmigabāhullena “eṇīkūla”nti saṅkhaṃ gate gaṅgāya tīrappadese. Gayhaka nīyamānanti gayhavasena karamarabhāvena corehi attano ṭhānaṃ nīyamānaṃ.",
  "tika-s0201t:2354": "Āvāhavivāhavasena mittasanthavaṃ katvā. “Evaṃ amhesu kīḷantesu gaṅgeyyako nāgo kupito”ti mayi saññampi na karontīti. Susukāranti susūti pavattaṃ bheravanāganissāsaṃ.",
  "tika-s0201t:2355": "Gahītanāvanti viheṭhetukāmatāya gatinivāraṇavasena gahitaṃ niggahitaṃ nāvaṃ. Luddenāti kurūrena. Manussakappāti nāvāgatānaṃ manussānaṃ viheṭhetukāmatāya.",
  "tika-s0201t:2356": "Baddhacaroti paṭibaddhacariyo. Tenāha “antevāsiko”ti. Taṃ nissāyevāti raññā upaṭṭhiyamānopi rājānaṃ pahāya taṃ kappaṃ antevāsiṃ nissāyeva.",
  "tika-s0201t:2357": "Sambuddhimantaṃ vatinaṃ amaññīti ayaṃ sammadeva buddhimā vatasampannoti amaññi sambhāvesi ca.",
  "tika-s0201t:2358": "Nānattabhāvesūti nānā visuṃ visuṃ attabhāvesu.",
  "tika-s0201t:2359_0": "Addhāti ekaṃsena. Mametamāyunti mayhaṃ etaṃ yathāvuttaṃ tattha tattha bhave pavattaṃ",
  "tika-s0201t:2359_1": "āyuṃ. Na kevalaṃ mama āyumeva, atha kho aññampi sabbaññeyyaṃ jānāsi, na tuyhaṃ aviditaṃ",
  "tika-s0201t:2359_2": "nāma atthi. Tathā hi buddho sammāsambuddho tuvaṃ. No ce kathamayamattho ñāto? Tathā",
  "tika-s0201t:2359_3": "hi sammāsambuddhattā eva te ayaṃ jalito jotamāno ānubhāvo obhāsayaṃ sabbampi brahmalokaṃ",
  "tika-s0201t:2359_4": "obhāsento dibbamāno tiṭṭhatīti satthu asamasamataṃ pavedesi.",
  "tika-s0201t:2360_0": "Pathavattenāti pathavīattena. Tenāha “pathavīsabhāvenā”ti. Ettha ca yasmā – “sabbasaṅkhārasamathoti”ādinā",
  "tika-s0201t:2360_1": "sādhāraṇato, “yattha neva pathavī”ti asādhāraṇato ca pathaviyā asabhāvena nibbānassa",
  "tika-s0201t:2360_2": "gahetabbatā atthi, taṃ nivattetvā pathaviyā anaññasādhāraṇaṃ sabhāvaṃ gahetuṃ “pathaviyā",
  "tika-s0201t:2360_3": "pathavattenā”ti vuttaṃ. Nāpahosinti na pāpuṇiṃ. Idha pathaviyā pāpuṇanaṃ nāma “etaṃ",
  "tika-s0201t:2360_4": "mamā”tiādinā gahaṇanti āha “taṇhādiṭṭhimānaggāhehi na gaṇhi”nti.",
  "tika-s0201t:2361_0": "Vāditāyāti vādasīlatāya. Sabbanti akkharaṃ niddisitvāti “sabbaṃ kho ahaṃ brahme”tiādinā",
  "tika-s0201t:2361_1": "bhagavatā vuttaṃ sabba-saddaṃ – “sace kho te mārisa sabbassa sabbattena ananubhūta”nti",
  "tika-s0201t:2361_2": "paccanubhāsanavasena niddisitvā. Akkhare dosaṃ gaṇhantoti bhagavatā sakkāyasabbaṃ",
  "tika-s0201t:2361_3": "sandhāya sabba-sadde gahite sabbasabbavasena tadatthaparivattanena sabba-saddavacanīyatāsāmaññena",
  "tika-s0201t:2361_4": "ca dosaṃ gaṇhanto. Tenāha “satthā panā”tiādi. Tattha yadi sabbaṃ ananubhūtaṃ “natthi",
  "tika-s0201t:2361_5": "sabba”nti loke anavasesaṃ pucchati. Sace sabbassa sabbattena anavasesasabhāvena ananubhūtaṃ",
  "tika-s0201t:2361_6": "appattaṃ, taṃ gaganakusumaṃ viya kiñci na siyā. Athassa ananubhūtaṃ atthīti assa",
  "tika-s0201t:2361_7": "sabbattena ananubhūtaṃ yadi atthi, “sabba”nti idaṃ vacanaṃ micchā, sabbaṃ nāma taṃ",
  "tika-s0201t:2361_8": "na hotīti adhippāyo. Tenāha “mā heva te rittakamevā”tiādi.",
  "tika-s0201t:2362_0": "Ahaṃ sabbañca vakkhāmi, ananubhūtañca vakkhāmīti ahaṃ “sabba”nti ca vakkhāmi, “ananubhūta”nti",
  "tika-s0201t:2362_1": "ca vakkhāmi, ettha ko dosoti adhippāyo. Kāraṇaṃ āharantoti sabbassa sabbattena ananubhūtassa",
  "tika-s0201t:2362_2": "atthibhāve kāraṇaṃ niddisanto. Vijānitabbanti maggaphalapaccavekkhaṇañāṇehi visesato",
  "tika-s0201t:2362_3": "sabbasaṅkhatavisiṭṭhatāya jānitabbaṃ. Anidassananti idaṃ nibbānassa sanidassanaduke",
  "tika-s0201t:2362_4": "dutiyapadasahitatādassananti adhippāyena “cakkhuviññāṇassa āpāthaṃ anupagamanato",
  "tika-s0201t:2362_5": "anidassanaṃ nāmā”ti vuttaṃ. Sabbasaṅkhatavidhuratāya vā natthi etassa nidassananti",
  "tika-s0201t:2362_6": "anidassanaṃ. Natthi etassa antoti anantaṃ. Tena vuttaṃ “tayida”ntiādi.",
  "tika-s0201t:2363_0": "Bhūtānīti paccayasambhūtāni. Asambhūtanti paccayehi asambhūtaṃ, nibbānanti attho.",
  "tika-s0201t:2363_1": "Apabhassarabhāvahetūnaṃ sabbaso abhāvā sabbato pabhāti sabbatopabhaṃ. Tenāha “nibbānato",
  "tika-s0201t:2363_2": "hī”tiādi. Tathā hi vuttaṃ – “tamo tattha na vijjatī”ti. pabhūtamevāti pakaṭṭhabhāvena",
  "tika-s0201t:2363_3": "ukkaṭṭhabhāvena vijjamānameva. Arūpībhāvena adesikattā sabbato pabhavati vijjatīti",
  "tika-s0201t:2363_4": "sabbatopabhaṃ. Tenāha “puratthimadisādīsū”tiādi. Pavisanti etthāti pavisaṃ, tadeva",
  "tika-s0201t:2363_5": "sa-kārassa bha-kāraṃ, vi-kārassa ca lopaṃ katvā vuttaṃ “pabha”nti. Tenāha “titthassa",
  "tika-s0201t:2363_6": "nāma”nti. Vādaṃ patiṭṭhapesīti evaṃ mayā sabbañca vuttaṃ, ananubhūtañca vuttaṃ, tattha",
  "tika-s0201t:2363_7": "yaṃ tayā adhippāyaṃ ajānantena sahasā appaṭisaṅkhāya dosaggahaṇaṃ, taṃ micchāti brahmānaṃ",
  "tika-s0201t:2363_8": "niggaṇhanto bhagavā attano vādaṃ patiṭṭhapesi.",
  "tika-s0201t:2364_0": "Gahitagahitanti “idaṃ nicca”ntiādinā gahitagahitaṃ gāhaṃ. Tattha tattha dosadassanamukhena",
  "tika-s0201t:2364_1": "niggaṇhantena satthārā vissajjāpito kiñci gahetabbaṃ attano paṭisaraṇaṃ adisvā parājayaṃ",
  "tika-s0201t:2364_2": "paṭicchādetuṃ laḷitakaṃ kātukāmo vādaṃ pahāya iddhiyā pāṭihāriyalīḷaṃ dassetukāmo.",
  "tika-s0201t:2364_3": "Yadi sakkosi mayhaṃ antaradhāyituṃ, na pana sakkhissasīti adhippāyo. Mūlapaṭisandhiṃ",
  "tika-s0201t:2364_4": "gantukāmoti attano pākatikena attabhāvena ṭhātukāmo. So hi paṭisandhikāle nibbattasadisatāya",
  "tika-s0201t:2364_5": "mūlapaṭisandhīti vutto. Aññesanti heṭṭhā aññakāyikānaṃ brahmūnaṃ. Na adāsi abhisaṅkhatakāyenevāyaṃ",
  "tika-s0201t:2364_6": "tiṭṭhatu, na pākatikarūpenāti cittaṃ uppādesi. Tena so abhisaṅkhatakāyaṃ apanetuṃ",
  "tika-s0201t:2364_7": "avisahanto attabhāvapaṭicchādakaṃ andhakāraṃ nimminituṃ ārabhi. Satthā taṃ tamaṃ",
  "tika-s0201t:2364_8": "viddhaṃseti. Tena vuttaṃ “mūlapaṭisandhiṃ vā”tiādi.",
  "tika-s0201t:2365_0": "Bhavevāhanti bhave eva ahaṃ. Ayañca eva-saddo aṭṭhānapayuttoti dassento āha “ahaṃ",
  "tika-s0201t:2365_1": "bhave bhayaṃ disvāyevā”ti, sabbasmiṃ bhave jātiādibhayaṃ ñāṇacakkhunā yāthāvato disvā.",
  "tika-s0201t:2365_2": "Sattabhavanti sattasaṅkhātaṃ bhavaṃ. Kammabhavapaccaye hi upapattibhave sattasamaññā.",
  "tika-s0201t:2365_3": "Vibhavanti vimuttiṃ. Pariyesamānampi upāyassa anadhigatattā bhaveyeva disvā. Bhavañca",
  "tika-s0201t:2365_4": "vibhavesinaṃ vibhavaṃ nibbutiṃ esamānānaṃ sattānaṃ bhavaṃ, bhavesu uppattiñca disvāti",
  "tika-s0201t:2365_5": "evaṃ vā ettha attho daṭṭhabbo. Na abhivadinti “aho vata sukha”nti evaṃ abhivadāpanākārābhāvato",
  "tika-s0201t:2365_6": "na abhinivisiṃ, lakkhaṇavacanametaṃ. Gāhattho eva vā abhivāda-saddoti āha “nābhivadi”nti,",
  "tika-s0201t:2365_7": "“na gavesi”nti. Bhavaggahaṇenettha dukkhasaccaṃ, nandīgahaṇena samudayasaccaṃ, vibhavaggahaṇena",
  "tika-s0201t:2365_8": "nirodhasaccaṃ, nandiñca na upādiyinti iminā maggasaccaṃ pakāsitanti āha “iti cattāri",
  "tika-s0201t:2365_9": "saccāni pakāsento”ti. Tadidaṃ catunnaṃ ariyasaccānaṃ gāthāya vibhāvanadassanaṃ. Satthā",
  "tika-s0201t:2365_10": "pana tesaṃ brahmūnaṃ ajjhāsayānurūpaṃ saccāni vitthārato pakāsento vipassanaṃ pāpetvā",
  "tika-s0201t:2365_11": "arahattena desanāya kūṭaṃ gaṇhi. Te ca brahmāno keci sotāpattiphale, keci sakadāgāmiphale,",
  "tika-s0201t:2365_12": "keci anāgāmiphale, keci arahatte ca patiṭṭhahiṃsu. Tena vuttaṃ “saccāni pakāsento",
  "tika-s0201t:2365_13": "satthā dhammaṃ desesī”tiādi. Acchariyajātāti sañjātacchariyā. Samūlaṃ bhavanti taṇhāvijjāhi samūlaṃ bhavaṃ.",
  "tika-s0201t:2366_0": "505. Mama vasaṃ ativattitānīti sabbaso kāmadhātusamatikkamanapaṭipadāya mayhaṃ visayaṃ",
  "tika-s0201t:2366_1": "atikkamitāni. Kathaṃ panāyaṃ tesaṃ ariyabhūmisamokkamanaṃ jānātīti? Nayaggāhato –",
  "tika-s0201t:2366_2": "“samaṇo gotamo dhammaṃ desento saṃsāre ādīnavaṃ, nibbāne ca ānisaṃsaṃ pakāsento veneyyajanaṃ",
  "tika-s0201t:2366_3": "nibbānaṃ diṭṭhameva karoti, tassa desanā avañjhā amoghā indena vissaṭṭhavajirasadisā,",
  "tika-s0201t:2366_4": "tassa ca āṇāya ṭhitā saṃsāre na dissantevā”ti nayaggāhena anumānena jānāti. Sace",
  "tika-s0201t:2366_5": "tvaṃ evaṃ anubuddhoti yathā tvaṃ paresaṃ saccābhisambodhaṃ vadati, evaṃ tvaṃ attano",
  "tika-s0201t:2366_6": "anurūpato sayambhuñāṇena buddho dhammaṃ paṭivijjhitvā ṭhito. Taṃ dhammaṃ mā upanayasīti",
  "tika-s0201t:2366_7": "tayā paṭividdhadhammaṃ mā sāvakapaṭivedhaṃ pāpesi. Idanti idaṃ anantaraṃ vuttaṃ brahmaloke",
  "tika-s0201t:2366_8": "patiṭṭhānaṃyeva sandhāya māro vadati, te dassento “anuppanne hī”tiādimāha. Apāyapatiṭṭhānaṃ",
  "tika-s0201t:2366_9": "pana ājīvakanigaṇṭhādipabbajjaṃ upagate titthakare, ye keci vā pabbajitvā micchāpaṭipanne",
  "tika-s0201t:2366_10": "jane sandhāya vadati. Anuppanneti asañjāte, appatteti attho. Anullapanatāyāti yathā",
  "tika-s0201t:2366_11": "māro upari kiñci uttaraṃ lapituṃ na sakkoti, evaṃ tathā uttarabhāsanena. Nimantanavacanenāti",
  "tika-s0201t:2366_12": "viññāpanavacanena. Brahmaṃ seṭṭhaṃ nimantanaṃ, brahmuno vā nimantanaṃ ettha atthīti",
  "tika-s0201t:2366_13": "brahmanimantanikaṃ, suttaṃ. Yaṃ panettha atthato avibhattaṃ, taṃ suviññeyyameva.",
  "tika-s0201t:2367": "Brahmanimantanikasuttavaṇṇanāya līnatthappakāsanā samattā.",
  "tika-s0201t:2368": "10. Māratajjanīyasuttavaṇṇanā",
  "tika-s0201t:2369_0": "506. Koṭṭhamanupaviṭṭhoti āsayo vaccaguttaṭṭhānatāya koṭṭhaṃ, tassa abbhantarañhettha",
  "tika-s0201t:2369_1": "koṭṭhaṃ. Anurūpo hutvā paviṭṭho anupaviṭṭho. Sukhumañhi tadanucchavikaṃ attabhāvaṃ",
  "tika-s0201t:2369_2": "māpetvā ayaṃ tattha paviṭṭho. Garugaro viyāti garukagaruko viya. U-kārassa hi o-kāraṃ",
  "tika-s0201t:2369_3": "katvā ayaṃ niddeso, ativiya garuko maññeti attho. Garugaru viya icceva vā pāṭho.",
  "tika-s0201t:2369_4": "Māsabhattaṃ māso uttarapadalopena, māsabhattena ācitaṃ pūritaṃ māsācitaṃ maññe. Tenāha",
  "tika-s0201t:2369_5": "“māsabhattaṃ bhuttassa kucchi viyā”ti. Uttarapadalopena vinā atthaṃ dassetuṃ “māsapūritapasibbako",
  "tika-s0201t:2369_6": "viyā”ti vuttaṃ. Tintamāso viyāti tintamāso pasibbako viya. Kiṃ nu kho etaṃ mama kucchiyaṃ",
  "tika-s0201t:2369_7": "pubbaṃ bhārikattaṃ, kiṃ nu kho kathaṃ nu kho jātanti adhippāyo? Upāyenāti pathena",
  "tika-s0201t:2369_8": "ñāyena. Byatirekato panassa anupāyaṃ dassetuṃ “sace panā”tiādi vuttaṃ. Attānameva",
  "tika-s0201t:2369_9": "vā sandhāya “mā tathāgataṃ vihesesī”ti āha. Yathā hi ariyasaṅgho “tathāgataṃ devamanussapūjitaṃ,",
  "tika-s0201t:2369_10": "saṅghaṃ namassāma suvatthi hotū”tiādīsu tathāgatoti vuccati, evaṃ tappariyāpannā",
  "tika-s0201t:2369_11": "ariyapuggalā, yathā ca purimakā dutiyaaggasāvakā kappānaṃ satasahassādhikaṃ ekaṃ",
  "tika-s0201t:2369_12": "asaṅkhyeyyaṃ pāramiyo pūretvā āgatā, ayampi mahāthero tathā āgatoti tathāgatoti.",
  "tika-s0201t:2369_13": "Patiaggaḷeva aṭṭhāsīti aggaḷassa bahibhāge aṭṭhāsi.",
  "tika-s0201t:2370_0": "507. Rukkhadevatā nāma cātumahārājikesu nihīno kāyo, tasmā nesaṃ manussagandho paricitattā",
  "tika-s0201t:2370_1": "nātijegucchoti āha “ākāsaṭṭhadevatāna”nti. Ābādhaṃ karotīti dukkhaṃ janeti. Nāgarikoti",
  "tika-s0201t:2370_2": "sukumāro. Paricokkhoti sabbaso sucirūpo. Ñātikoṭinti ñātibhāgaṃ. Anādimati hi saṃsāre",
  "tika-s0201t:2370_3": "ñātibhāgarahito nāma satto kassacipi natthīti adhippāyo. Idanti “so me tvaṃ bhāgineyyo",
  "tika-s0201t:2370_4": "hosī”ti idaṃ vacanaṃ. Paveṇivasenāti tadā mayhaṃ bhāgineyyo hutvā idāni māraṭṭhāne",
  "tika-s0201t:2370_5": "ṭhitoti imissā paveṇiyā vasena vuttaṃ. Aññassa vā vesamaṃ dhuro vidhuro. Tenāha “aññehi",
  "tika-s0201t:2370_6": "saddhiṃ asadiso”ti. Appadukkhenāti sukheneva. Panthānaṃ avanti gacchantīti pathāvino.",
  "tika-s0201t:2370_7": "Ettakenāti ettāvatā citakasannisayena. Udakaleṇanti udakanissandanaleṇaṃ. Samāpattitoti",
  "tika-s0201t:2370_8": "nirodhasamāpattito. Samāpattiphalanti nirodhasamāpattiphalaṃ.",
  "tika-s0201t:2371_0": "508. Dasahi akkosavatthūhīti dasahipi akkosavatthūhi, tato kiñci ahāpentā. Paribhāsathāti",
  "tika-s0201t:2371_1": "garahatha. Ghaṭṭethāti anūnāhi kathāhi imesu ovijjhatha. Dukkhāpethāti citte dukkhaṃ",
  "tika-s0201t:2371_2": "janetha. Etesanti tesaṃ bhikkhūnaṃ tumhākaṃ akkosanādīhi bhikkhūnaṃ kilesuppattiyā.",
  "tika-s0201t:2371_3": "Tenettha dūsī māro otāraṃ labhati nāmāti adhippāyo. Upaṭṭhātabbaṃ ibhaṃ arahantīti",
  "tika-s0201t:2371_4": "ibbhā, hatthibhaṇḍakā, hīnajīvikatāya hete ibbhā viyāti ibbhā, te pana sadutiyakavasena",
  "tika-s0201t:2371_5": "“gahapatikā”ti vuttā. Kaṇhāti kaṇhābhijātikā. Pādato jātattā pādānaṃ apaccā. Ālasiyajātāti",
  "tika-s0201t:2371_6": "kasivaṇijjādikammassa akaraṇena sañjātālasiyā. Gūthaniddhamanapanāḷīti vaccakūpato",
  "tika-s0201t:2371_7": "gūthassa nikkhamapadeso.",
  "tika-s0201t:2372_0": "Manussānaṃ akusalaṃ na bhaveyya tesaṃ tādisāya abhisandhiyā abhāvato. Āvesakassa",
  "tika-s0201t:2372_1": "ānubhāvena āviṭṭhassa cittasantati viparivattatīti vuttovāyamattho. Visabhāgavatthunti",
  "tika-s0201t:2372_2": "bhikkhūnaṃ santike itthirūpaṃ, bhikkhunīnaṃ santike purisarūpanti īdisaṃ, aññaṃ vā",
  "tika-s0201t:2372_3": "pabbajitānaṃ asāruppaṃ visabhāgavatthuṃ. Vippaṭisārārammaṇanti passantānaṃ vippaṭisārassa",
  "tika-s0201t:2372_4": "paccayaṃ. Lepayaṭṭhinti lepalittaṃ vākurayaṭṭhiṃ.",
  "tika-s0201t:2373_0": "510. Somanassavasenāti gehassitasomanassavasena. Aññathattanti uppilāvitattaṃ. Purimanayenevāti",
  "tika-s0201t:2373_1": "“sace māro manussānaṃ sarīre adhimuccitvā”tiādinā pubbe vuttanayena. Yadi mārova",
  "tika-s0201t:2373_2": "tathā kareyya, manussānaṃ kusalaṃ na bhaveyya, mārasseva bhaveyya, sarīre pana anadhimuccitvā",
  "tika-s0201t:2373_3": "tādisaṃ pasādanīyaṃ pasādavatthuṃ dassesi. Tenāha “yathā hī”tiādi.",
  "tika-s0201t:2374_0": "511. Asubhasaññāparicitenāti sakalaṃ kāyaṃ asubhanti pavattāya saññāya sahagatajjhānaṃ",
  "tika-s0201t:2374_1": "asubhasaññā, tena paricitena paribhāvitena. Cetasā cittena. Bahulanti abhiṇhaṃ. Viharatoti",
  "tika-s0201t:2374_2": "viharantassa, asubhasamāpattibahulassāti attho. Patilīyatīti saṅkucati tattha paṭikūlatāya",
  "tika-s0201t:2374_3": "saṇṭhitattā. Patikuṭatīti apasakkati. Pativattatīti nivattati. Tato eva na sampasāriyati.",
  "tika-s0201t:2374_4": "Rasataṇhāyāti madhurādirasavisayāya taṇhāya.",
  "tika-s0201t:2375_0": "Sabbaloke anabhiratisaññāti tīsupi bhavesu aruccanavasena pavattā vipassanābhāvanā.",
  "tika-s0201t:2375_1": "Nibbidānupassanā hesā. Lokacitresūti hatthiassarathapāsādakūṭāgārādibhedesu ceva",
  "tika-s0201t:2375_2": "ārāmarāmaṇeyyakādibhedesu ca loke cittavicittesu. Rāgasantāni vūpasantarāgāni. Dosamohasantānīti",
  "tika-s0201t:2375_3": "etthāpi eseva nayo. Imesaṃ evaṃ kammaṭṭhānaggahaṇaṃ sabbesaṃ sappāyabhāvato.",
  "tika-s0201t:2376_0": "512. Sakkharaṃ gahetvāti sakkharāsīsena tattakaṃ bhinnapāsāṇamuṭṭhinti āha “antomuṭṭhiyaṃ",
  "tika-s0201t:2376_1": "tiṭṭhanapamāṇaṃ pāsāṇa”nti. Muṭṭhipariyāpannanti attho. Ayañhi pāsāṇassa heṭṭhimakoṭi.",
  "tika-s0201t:2376_2": "Hatthināgoti mahāhatthī. Mahantapariyāyo nāga-saddoti keci. Ahināgādito vā visesanatthaṃ",
  "tika-s0201t:2376_3": "hatthināgoti vuttaṃ. Sakalasarīreneva nivattitvā apalokesīti vuttamatthaṃ vivarituṃ",
  "tika-s0201t:2376_4": "“yathā hī”tiādi vuttaṃ. Na vāyanti ettha vā-saddo avadhāraṇatthoti āha “neva pamāṇaṃ",
  "tika-s0201t:2376_5": "aññāsī”ti. Sahāpalokanāyāti ca vacanatoti iminā vacanena imaṃ vacanamattaṃ gahetvāti",
  "tika-s0201t:2376_6": "adhippāyo. Uḷāreti uḷāraguṇe. Bhagavantañhi ṭhapetvā natthi tadā sadevake loke tādiso guṇavisesayuttoti.",
  "tika-s0201t:2377_0": "Visuṃ visuṃ paccattavedaniyo ayasūlena saddhiṃ bhūtāni cha phassāyatanāni etassāti",
  "tika-s0201t:2377_1": "cha phassāyatanaṃ, dukkhaṃ. Taṃ ettha atthīti cha phassāyataniko, nirayo. Tenāha",
  "tika-s0201t:2377_2": "“chasu phassā…pe… paccayo”ti. Samāhanatīti samāhato, anekasatabhedo saṅkusamāhato",
  "tika-s0201t:2377_3": "ettha atthīti saṅkusamāhato, nirayo. Visesapaccayatāya vedanāya ṭhitoti vedaniyo,",
  "tika-s0201t:2377_4": "kāraṇākārakena vinā paccattaṃ sayameva vedaniyoti paccattavedaniyo. Ayasūlena saddhiṃ",
  "tika-s0201t:2377_5": "ayasūlanti pādapadesato paṭṭhāya nirantaraṃ abhihananavasena āgatena paṇṇāsāya janehi",
  "tika-s0201t:2377_6": "gahitena ayasūlena saha sīsapadesato paṭṭhāya āgataṃ. Ayasūlabhāvasāmaññena cetaṃ",
  "tika-s0201t:2377_7": "ekavacanaṃ, satamattāni patitāni sūlāni. Iminā te ṭhānena cintetvāti nissitavohārena",
  "tika-s0201t:2377_8": "nissayaṃ vadati. Evaṃ vuttanti “tadā jāneyyāsi vassasahassaṃ me niraye paccamānassā”ti",
  "tika-s0201t:2377_9": "evaṃ vuttaṃ. Vuṭṭhānimanti vuṭṭhāne bhavaṃ, antimanti attho. Tenāha “vipākavuṭṭhānavedana”nti,",
  "tika-s0201t:2377_10": "vipākassa pariyosānaṃ vedananti attho. Dukkhatarā hoti padīpassa vijjhāyanakkhaṇe mahantabhāvo viya.",
  "tika-s0201t:2378_0": "513. Ghaṭṭayitvā pothetvā. Pāṭiyekkavedanājanakāti paccekaṃ mahādukkhasamuppādakā.",
  "tika-s0201t:2378_1": "Ayato apagato nirayo, so devadūtasuttena dīpetabbo. Atthavaṇṇanā panassa parato sayameva",
  "tika-s0201t:2378_2": "āgamissati. Imaṃ pana atītavatthuṃ āharitvā attano ñāṇānubhāvadīpanamukhena māraṃ",
  "tika-s0201t:2378_3": "santajjento mahāthero “yo etamabhijānātī”ti gāthamāha. Tassattho – yo mahābhiñño",
  "tika-s0201t:2378_4": "etaṃ kammaṃ kammaphalañca hatthatale ṭhapitaṃ āmalakaṃ viya abhimukhaṃ katvā paccakkhato",
  "tika-s0201t:2378_5": "jānāti. Sabbaso bhinnakilesatāya bhikkhu sammāsambuddhassa aggasāvako, tādisaṃ uḷāraguṇaṃ",
  "tika-s0201t:2378_6": "āsajja ghaṭṭayitvā ekantakāḷakehi pāpadhammehi samannāgatattā kaṇha māra āyatiṃ mahādukkhaṃ vindissasi.",
  "tika-s0201t:2379_0": "Udakaṃ vatthuṃ katvāti tattha nibbattanakasattānaṃ sādhāraṇakammaphalena mahāsamuddaudakameva",
  "tika-s0201t:2379_1": "adhiṭṭhānaṃ katvā. Tathā hi tāni kappaṭṭhitikāni honti. Tenāha “kappaṭṭhāyino”ti.",
  "tika-s0201t:2379_2": "Tesanti vimānānaṃ. Etaṃ yathāvuttavimānavatthuṃ tāsaṃ accharānaṃ sampattiṃ, tassa",
  "tika-s0201t:2379_3": "ca kāraṇaṃ attapaccakkhaṃ katvā jānāti. Pādaṅguṭṭhena kampayīti pubbārāme visākhāya",
  "tika-s0201t:2379_4": "mahāupāsikāya kāritaṃ sahassagabbhapaṭimaṇḍitamahāpāsādaṃ attano pādaṅguṭṭhena kampesi.",
  "tika-s0201t:2379_5": "Tenāha “idaṃ pāsādakampanasuttena dīpetabba”nti. Idanti “yo vejayanta”nti imissā",
  "tika-s0201t:2379_6": "gāthāya atthajātaṃ cūḷataṇhāsaṅkhayavimuttisutteneva dīpetabbaṃ.",
  "tika-s0201t:2380_0": "Tassa brahmagaṇassa tathācintanasamanantarameva tasmiṃ brahmaloke sudhammaṃ brahmasabhaṃ",
  "tika-s0201t:2380_1": "gantvā. Tepīti mahāmoggallānādayo. Paccekaṃ disāsūti mahāmoggallānatthero puratthimadisāyaṃ,",
  "tika-s0201t:2380_2": "mahākassapatthero dakkhiṇadisāyaṃ, mahākappinatthero pacchimadisāyaṃ, anuruddhatthero",
  "tika-s0201t:2380_3": "uttaradisāyanti evaṃ cattāro therā brahmaparisamatthake majjhe nisinnassa bhagavato",
  "tika-s0201t:2380_4": "samantato catuddisā nisīdiṃsu. Gāthā vuttāti “yo brahmaṃ paripucchatī”ti gāthā vuttā.",
  "tika-s0201t:2380_5": "Aññatarabrahmasuttenāti – “tena kho pana samayena aññatarassa brahmuno evarūpaṃ pāpakaṃ",
  "tika-s0201t:2380_6": "diṭṭhigataṃ uppannaṃ hotī”tiādinā mahāvagge āgatena aññatarabrahmasuttena.",
  "tika-s0201t:2381_0": "Jhānavimokkhena phusīti jhānavimokkhasannissayena abhiññāñāṇena phassayi. Vananti",
  "tika-s0201t:2381_1": "jambudīpaṃ aphassayīti sambandho. Jambudīpo hi vanabahulatāya idha “vana”nti vutto.",
  "tika-s0201t:2381_2": "Tenāha “jambusaṇḍassa issaro”ti. Pubbavidehānaṃ dīpanti pubbavidehavāsīnaṃ dīpaṃ,",
  "tika-s0201t:2381_3": "pubbavidehadīpanti attho. Bhūmisayā narā nāma aparagoyānakā uttarakurukā ca. Yasmā",
  "tika-s0201t:2381_4": "te gehapariggahābhāvato bhūmiyaṃyeva sayanti, na pāsādādīsu. Paṭilabhīti uppādesi.",
  "tika-s0201t:2381_5": "Etaṃ āsaṃ mā akāsīti esā yathā pubbe dūsimārassa, evaṃ tuyhaṃ āsā dīgharattaṃ anatthāvahā,",
  "tika-s0201t:2381_6": "tasmā edisaṃ āsaṃ mā akāsīti mārassa ovādaṃ adāsi. Sesaṃ sabbattha suviññeyyameva.",
  "tika-s0201t:2382": "Papañcasūdaniyā majjhimanikāyaṭṭhakathāya",
  "tika-s0201t:2383": "Māratajjanīyasuttavaṇṇanāya līnatthappakāsanā samattā.",
  "tika-s0201t:2384": "Niṭṭhitā ca cūḷayamakavaggavaṇṇanā.",
  "tika-s0201t:2385": "Mūlapaṇṇāsaṭīkā samattā.",
  "tika-s0201t:2386": "Dutiyo bhāgo niṭṭhito."
}