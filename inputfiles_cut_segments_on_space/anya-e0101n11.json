{
  "anya-e0101n11:0": "11. Samādhiniddeso",
  "anya-e0101n11:1": "Āhārepaṭikkūlabhāvanā",
  "anya-e0101n11:2_0": "294. Idāni āruppānantaraṁ ekā saññāti evaṁ uddiṭṭhāya āhāre paṭikkūlasaññāya bhāvanāniddeso",
  "anya-e0101n11:2_1": "anuppatto. Tattha āharatīti āhāro. So catubbidho kabaḷīkārāhāro, phassāhāro, manosañcetanāhāro, viññāṇāhāroti.",
  "anya-e0101n11:3_0": "Ko panettha kimāharatīti? Kabaḷīkārāhāro ojaṭṭhamakaṁ rūpaṁ āharati. Phassāhāro tisso",
  "anya-e0101n11:3_1": "vedanā āharati. Manosañcetanāhāro tīsu bhavesu paṭisandhiṁ āharati. Viññāṇāhāro paṭisandhikkhaṇe nāmarūpaṁ āharati.",
  "anya-e0101n11:4_0": "Tesu kabaḷīkārāhāre nikantibhayaṁ. Phassāhāre upagamanabhayaṁ. Manosañcetanāhāre",
  "anya-e0101n11:4_1": "upapattibhayaṁ. Viññāṇāhāre paṭisandhibhayaṁ. Evaṁ sappaṭibhayesu ca tesu kabaḷīkārāhāro",
  "anya-e0101n11:4_2": "puttamaṁsūpamena (saṁ. ni. 2.63) dīpetabbo. Phassāhāro niccammagāvūpamena (saṁ. ni.",
  "anya-e0101n11:4_3": "2.63). Manosañcetanāhāro aṅgārakāsūpamena (saṁ. ni. 2.63). Viññāṇāhāro sattisatūpamenāti",
  "anya-e0101n11:4_4": "(saṁ. ni. 2.63). Imesu pana catūsu āhāresu asitapītakhāyitasāyitappabhedo kabaḷīkāro",
  "anya-e0101n11:4_5": "āhārova imasmiṁ atthe āhāroti adhippeto. Tasmiṁ āhāre paṭikkūlākāraggahaṇavasena",
  "anya-e0101n11:4_6": "uppannā saññā āhāre paṭikkūlasaññā.",
  "anya-e0101n11:5_0": "Taṁ āhāre paṭikkūlasaññaṁ bhāvetukāmena kammaṭṭhānaṁ uggahetvā uggahato ekapadampi",
  "anya-e0101n11:5_1": "avirajjhantena rahogatena paṭisallīnena asitapītakhāyitasāyitappabhede kabaḷīkārāhāre",
  "anya-e0101n11:5_2": "dasahākārehi paṭikkūlatā paccavekkhitabbā. Seyyathidaṁ, gamanato, pariyesanato, paribhogato,",
  "anya-e0101n11:5_3": "āsayato, nidhānato, aparipakkato, paripakkato, phalato, nissandato, sammakkhanatoti.",
  "anya-e0101n11:6_0": "295. Tattha gamanatoti evaṁ mahānubhāve nāma sāsane pabbajitena sakalarattiṁ buddhavacanasajjhāyaṁ",
  "anya-e0101n11:6_1": "vā samaṇadhammaṁ vā katvā kālasseva vuṭṭhāya cetiyaṅgaṇabodhiyaṅgaṇavattaṁ katvā",
  "anya-e0101n11:6_2": "pānīyaṁ paribhojanīyaṁ upaṭṭhapetvā pariveṇaṁ sammajjitvā sarīraṁ paṭijaggitvā āsanamārūyha",
  "anya-e0101n11:6_3": "vīsatiṁsa vāre kammaṭṭhānaṁ manasikaritvā uṭṭhāya pattacīvaraṁ gahetvā nijanasambādhāni",
  "anya-e0101n11:6_4": "pavivekasukhāni chāyūdakasampannāni sucīni sītalāni ramaṇīyabhūmibhāgāni tapovanāni",
  "anya-e0101n11:6_5": "pahāya ariyaṁ vivekaratiṁ anapekkhitvā susānābhimukhena siṅgālena viya āhāratthāya",
  "anya-e0101n11:6_6": "gāmābhimukhena gantabbaṁ.",
  "anya-e0101n11:7_0": "Evaṁ gacchatā ca mañcamhā vā pīṭhamhā vā otaraṇato paṭṭhāya pādarajagharagolikavaccādisamparikiṇṇaṁ",
  "anya-e0101n11:7_1": "paccattharaṇaṁ akkamitabbaṁ hoti. Tato appekadā mūsikajatukavaccādīhi upahatattā",
  "anya-e0101n11:7_2": "antogabbhato paṭikkūlataraṁ pamukhaṁ daṭṭhabbaṁ hoti. Tato ulūkapārāvatādivaccasammakkhitattā",
  "anya-e0101n11:7_3": "uparimatalato paṭikkūlataraṁ heṭṭhimatalaṁ. Tato kadāci kadāci vāteritehi purāṇatiṇapaṇṇehi",
  "anya-e0101n11:7_4": "gilānasāmaṇerānaṁ muttakarīsakheḷasiṅghāṇikāhi vassakāle udakacikkhallādīhi ca saṁkiliṭṭhattā",
  "anya-e0101n11:7_5": "heṭṭhimatalato paṭikkūlataraṁ pariveṇaṁ. Pariveṇato paṭikkūlatarā vihāraracchā daṭṭhabbā hoti.",
  "anya-e0101n11:8_0": "Anupubbena pana bodhiñca cetiyañca vanditvā vitakkamāḷake ṭhitena muttarāsisadisaṁ",
  "anya-e0101n11:8_1": "cetiyaṁ morapiñchakalāpamanoharaṁ bodhiṁ devavimānasampattisassirīkaṁ senāsanañca",
  "anya-e0101n11:8_2": "anapaloketvā evarūpaṁ nāma ramaṇīyaṁ padesaṁ piṭṭhito katvā āhārahetu gantabbaṁ bhavissatīti",
  "anya-e0101n11:8_3": "pakkamitvā gāmamaggaṁ paṭipannena khāṇukaṇṭakamaggopi udakavegabhinnavisamamaggopi daṭṭhabbo hoti.",
  "anya-e0101n11:9_0": "Tato gaṇḍaṁ paṭicchādentena viya nivāsanaṁ nivāsetvā vaṇacoḷakaṁ bandhantena viya",
  "anya-e0101n11:9_1": "kāyabandhanaṁ bandhitvā aṭṭhisaṅghātaṁ paṭicchādentena viya cīvaraṁ pārupitvā bhesajjakapālaṁ",
  "anya-e0101n11:9_2": "nīharantena viya pattaṁ nīharitvā gāmadvārasamīpaṁ pāpuṇantena hatthikuṇapaassakuṇapagokuṇapamahiṁsakuṇapamanussakuṇapaahikuṇapakukkurakuṇapānipi",
  "anya-e0101n11:9_3": "daṭṭhabbāni bhavanti. Na kevalañca daṭṭhabbāni, gandhopi nesaṁ ghānaṁ paṭihanamāno",
  "anya-e0101n11:9_4": "adhivāsetabbo hoti. Tato gāmadvāre ṭhatvā caṇḍahatthiassādiparissayaparivajjanatthaṁ",
  "anya-e0101n11:9_5": "gāmaracchā oloketabbā honti.",
  "anya-e0101n11:10_0": "Iccetaṁ paccattharaṇādianekakuṇapapariyosānaṁ paṭikkūlaṁ āhārahetu akkamitabbañca",
  "anya-e0101n11:10_1": "daṭṭhabbañca ghāyitabbañca hoti. Aho vata bho paṭikkūlo āhāroti evaṁ gamanato paṭikkūlatā paccavekkhitabbā.",
  "anya-e0101n11:11_0": "296. Kathaṁ pariyesanato? Evaṁ gamanapaṭikkūlaṁ adhivāsetvāpi gāmaṁ paviṭṭhena saṅghāṭipārutena",
  "anya-e0101n11:11_1": "kapaṇamanussena viya kapālahatthena gharapaṭipāṭiyā gāmavīthīsu caritabbaṁ hoti.",
  "anya-e0101n11:11_2": "Yattha vassakāle akkantaakkantaṭṭhāne yāva piṇḍikamaṁsāpi udakacikkhalle pādā pavisanti,",
  "anya-e0101n11:11_3": "ekena hatthena pattaṁ gahetabbaṁ hoti, ekena cīvaraṁ ukkhipitabbaṁ. Gimhakāle vātavegena",
  "anya-e0101n11:11_4": "samuṭṭhitehi paṁsutiṇarajehi okiṇṇasarīrena caritabbaṁ. Taṁ taṁ gehadvāraṁ patvā",
  "anya-e0101n11:11_5": "macchadhovanamaṁsadhovanataṇḍuladhovanakheḷasiṅghāṇikasunakhasūkaravaccādīhi sammissāni",
  "anya-e0101n11:11_6": "kimikulākulāni nīlamakkhikaparikiṇṇāni oḷigallāni ceva candanikaṭṭhānāni ca daṭṭhabbāni",
  "anya-e0101n11:11_7": "honti akkamitabbānipi. Yato tā makkhikā uṭṭhahitvā saṅghāṭiyampi pattepi sīsepi nilīyanti.",
  "anya-e0101n11:12_0": "Gharaṁ paviṭṭhassāpi keci denti, keci na denti. Dadamānāpi ekacce hiyyo pakkabhattampi",
  "anya-e0101n11:12_1": "purāṇakhajjakampi pūtikummāsapūpādīnipi dadanti. Adadamānāpi kecideva ‘‘aticchatha,",
  "anya-e0101n11:12_2": "bhante’’ti vadanti, keci pana apassamānā viya tuṇhī honti, keci aññena mukhaṁ karonti,",
  "anya-e0101n11:12_3": "keci ‘‘gaccha, re muṇḍakā’’tiādīhi pharusavācāhi samudācaranti. Evaṁ kapaṇamanussena",
  "anya-e0101n11:12_4": "viya gāme piṇḍāya caritvā nikkhamitabbanti.",
  "anya-e0101n11:13_0": "Iccetaṁ gāmappavesanato paṭṭhāya yāva nikkhamanā udakacikkhallādipaṭikkūlaṁ āhārahetu",
  "anya-e0101n11:13_1": "akkamitabbañceva daṭṭhabbañca adhivāsetabbañca hoti. Aho vata bho paṭikkūlo āhāroti",
  "anya-e0101n11:13_2": "evaṁ pariyesanato paṭikkūlatā paccavekkhitabbā.",
  "anya-e0101n11:14_0": "297. Kathaṁ paribhogato? Evaṁ pariyiṭṭhāhārena pana bahigāme phāsukaṭṭhāne sukhanisinnena",
  "anya-e0101n11:14_1": "yāva tattha hatthaṁ na otāreti, tāva tathārūpaṁ garuṭṭhāniyaṁ bhikkhuṁ vā lajjimanussaṁ",
  "anya-e0101n11:14_2": "vā disvā nimantetumpi sakkā hoti. Bhuñjitukāmatāya panettha hatthe otāritamatte ‘‘gaṇhathā’’ti",
  "anya-e0101n11:14_3": "vadantena lajjitabbaṁ hoti. Hatthaṁ pana otāretvā maddantassa pañcaṅgulianusārena",
  "anya-e0101n11:14_4": "sedo paggharamāno sukkhathaddhabhattampi temento muduṁ karoti.",
  "anya-e0101n11:15_0": "Atha tasmiṁ parimaddanamattenāpi sambhinnasobhe ālopaṁ katvā mukhe ṭhapite heṭṭhimadantā",
  "anya-e0101n11:15_1": "udukkhalakiccaṁ sādhenti, uparimā musalakiccaṁ, jivhā hatthakiccaṁ. Taṁ tattha suvānadoṇiyaṁ",
  "anya-e0101n11:15_2": "suvānapiṇḍamiva dantamusalehi koṭṭetvā jivhāya samparivattiyamānaṁ jivhāgge tanupasannakheḷo",
  "anya-e0101n11:15_3": "makkheti, vemajjhato paṭṭhāya bahalakheḷo makkheti, dantakaṭṭhena asampattaṭṭhāne",
  "anya-e0101n11:15_4": "dantagūthako makkheti. So evaṁ vicuṇṇitamakkhito taṅkhaṇaññeva antarahitavaṇṇagandhasaṅkhāraviseso",
  "anya-e0101n11:15_5": "suvānadoṇiyaṁ ṭhitasuvānavamathu viya paramajegucchabhāvaṁ upagacchati. Evarūpopi",
  "anya-e0101n11:15_6": "samāno cakkhussa āpāthaṁ atītattā ajjhoharitabbo hotīti evaṁ paribhogato paṭikkūlatā paccavekkhitabbā.",
  "anya-e0101n11:16_0": "298. Kathaṁ āsayato? Evaṁ paribhogaṁ upagato ca panesa anto pavisamāno yasmā buddhapaccekabuddhānampi",
  "anya-e0101n11:16_1": "raññopi cakkavattissa pittasemhapubbalohitāsayesu catūsu aññataro āsayo hotiyeva.",
  "anya-e0101n11:16_2": "Mandapuññānaṁ pana cattāro āsayā honti. Tasmā yassa pittāsayo adhiko hoti, tassa",
  "anya-e0101n11:16_3": "bahalamadhukatelamakkhito viya paramajeguccho hoti. Yassa semhāsayo adhiko hoti,",
  "anya-e0101n11:16_4": "tassa nāgabalapaṇṇarasamakkhito viya. Yassa pubbāsayo adhiko hoti, tassa pūtitakkamakkhito",
  "anya-e0101n11:16_5": "viya. Yassa lohitāsayo adhiko hoti, tassa rajanamakkhito viya paramajeguccho hotīti",
  "anya-e0101n11:16_6": "evaṁ āsayato paṭikkūlatā paccavekkhitabbā.",
  "anya-e0101n11:17_0": "299. Kathaṁ nidhānato? So imesu catūsu āsayesu aññatarena āsayena makkhito antoudaraṁ",
  "anya-e0101n11:17_1": "pavisitvā neva suvaṇṇabhājane na maṇirajatādibhājanesu nidhānaṁ gacchati. Sace pana",
  "anya-e0101n11:17_2": "dasavassikena ajjhohariyati dasa vassāni adhotavaccakūpasadise okāse patiṭṭhahati.",
  "anya-e0101n11:17_3": "Sace vīsa, tiṁsa, cattālīsa, paññāsa, saṭṭhi, sattati, asīti, navutivassikena, sace",
  "anya-e0101n11:17_4": "vassasatikena ajjhohariyati. Vassasataṁ adhotavaccakūpasadise okāse patiṭṭhahatīti",
  "anya-e0101n11:17_5": "evaṁ nidhānato paṭikkūlatā paccavekkhitabbā.",
  "anya-e0101n11:18_0": "300. Kathaṁ aparipakkato? So panāyamāhāro evarūpe okāse nidhānamupagato yāva aparipakko",
  "anya-e0101n11:18_1": "hoti, tāva tasmiññeva yathāvuttappakāre paramandhakāratimise nānākuṇapagandhavāsitapavanavicarite",
  "anya-e0101n11:18_2": "atiduggandhajegucche padese yathā nāma nidāghe akālameghena abhivuṭṭhamhi caṇḍālagāmadvāraāvāṭe",
  "anya-e0101n11:18_3": "patitāni tiṇapaṇṇakilañjakhaṇḍaahikukkuramanussakuṇapādīni sūriyātapena santattāni",
  "anya-e0101n11:18_4": "pheṇapupphuḷakācitāni tiṭṭhanti, evameva taṁdivasampi hiyyopi tato purime divasepi",
  "anya-e0101n11:18_5": "ajjhohato sabbo ekato hutvā semhapaṭalapariyonaddho kāyaggisantāpakuthitakuthanasañjātapheṇapupphuḷakācito",
  "anya-e0101n11:18_6": "paramajegucchabhāvaṁ upagantvā tiṭṭhatīti evaṁ aparipakkato paṭikkūlatā paccavekkhitabbā.",
  "anya-e0101n11:19_0": "301. Kathaṁ paripakkato? So tattakāyagginā paripakko samāno na suvaṇṇarajatādidhātuyo",
  "anya-e0101n11:19_1": "viya suvaṇṇarajatādibhāvaṁ upagacchati. Pheṇapupphuḷake pana muñcanto saṇhakaraṇiyaṁ",
  "anya-e0101n11:19_2": "pisitvā nāḷike pakkhittapaṇḍumattikā viya karīsabhāvaṁ upagantvā pakkāsayaṁ, muttabhāvaṁ",
  "anya-e0101n11:19_3": "upagantvā muttavatthiñca pūretīti evaṁ paripakkato paṭikkūlatā paccavekkhitabbā.",
  "anya-e0101n11:20_0": "302. Kathaṁ phalato? Sammā paripaccamāno ca panāyaṁ kesalomanakhadantādīni nānākuṇapāni",
  "anya-e0101n11:20_1": "nipphādeti asammāparipaccamāno daddukaṇḍukacchukuṭṭhakilāsasosakāsātisārappabhutīni",
  "anya-e0101n11:20_2": "rogasatāni, idamassa phalanti evaṁ phalato paṭikkūlatā paccavekkhitabbā.",
  "anya-e0101n11:21_0": "303. Kathaṁ nissandato? Ajjhohariyamāno cesa ekena dvārena pavisitvā nissandamāno",
  "anya-e0101n11:21_1": "akkhimhā akkhigūthako kaṇṇamhā kaṇṇagūthakotiādinā pakārena anekehi dvārehi nissandati.",
  "anya-e0101n11:21_2": "Ajjhoharaṇasamaye cesa mahāparivārenāpi ajjhohariyati. Nissandanasamaye pana uccārapassāvādibhāvaṁ",
  "anya-e0101n11:21_3": "upagato ekakeneva nīhariyati. Paṭhamadivase ca naṁ paribhuñjanto haṭṭhapahaṭṭhopi",
  "anya-e0101n11:21_4": "hoti udaggudaggo pītisomanassajāto. Dutiyadivase nissandento pihitanāsiko hoti vikuṇitamukho",
  "anya-e0101n11:21_5": "jegucchī maṅkubhūto. Paṭhamadivase ca naṁ ratto giddho gadhito mucchitopi ajjhoharitvā",
  "anya-e0101n11:21_6": "dutiyadivase ekarattivāsena viratto aṭṭīyamāno harāyamāno jigucchamāno nīharati. Tenāhu porāṇā –",
  "anya-e0101n11:22": "‘‘Annaṁ pānaṁ khādanīyaṁ, bhojanañca mahārahaṁ;",
  "anya-e0101n11:23": "Ekadvārena pavisitvā, navadvārehi sandati.",
  "anya-e0101n11:24": "‘‘Annaṁ pānaṁ khādanīyaṁ, bhojanañca mahārahaṁ;",
  "anya-e0101n11:25": "Bhuñjati saparivāro, nikkhāmento nilīyati.",
  "anya-e0101n11:26": "‘‘Annaṁ pānaṁ khādanīyaṁ, bhojanañca mahārahaṁ;",
  "anya-e0101n11:27": "Bhuñjati abhinandanto, nikkhāmento jigucchati.",
  "anya-e0101n11:28": "‘‘Annaṁ pānaṁ khādanīyaṁ, bhojanañca mahārahaṁ;",
  "anya-e0101n11:29": "Ekarattiparivāsā, sabbaṁ bhavati pūtika’’nti.",
  "anya-e0101n11:30": "Evaṁ nissandato paṭikkūlatā paccavekkhitabbā.",
  "anya-e0101n11:31_0": "304. Kathaṁ sammakkhanato? Paribhogakālepi cesa hatthaoṭṭhajivhātālūni sammakkheti.",
  "anya-e0101n11:31_1": "Tāni tena sammakkhitattā paṭikkūlāni honti, yāni dhotānipi gandhaharaṇatthaṁ punappunaṁ",
  "anya-e0101n11:31_2": "dhovitabbāni honti. Paribhutto samāno yathā nāma odane paccamāne thusakaṇakuṇḍakādīni",
  "anya-e0101n11:31_3": "uttaritvā ukkhalimukhavaṭṭipidhāniyo makkhanti, evameva sakalasarīrānugatena kāyagginā",
  "anya-e0101n11:31_4": "pheṇuddehakaṁ paccitvā uttaramāno dante dantamalabhāvena sammakkheti. Jivhātāluppabhutīni",
  "anya-e0101n11:31_5": "kheḷasemhādibhāvena, akkhikaṇṇanāsaadhomaggādike akkhigūthakakaṇṇagūthakasiṅghāṇikāmuttakarīsādibhāvena",
  "anya-e0101n11:31_6": "sammakkheti. Yena sammakkhitāni imāni dvārāni divase divase dhoviyamānānipi neva",
  "anya-e0101n11:31_7": "sucīni, na manoramāni honti. Yesu ekaccaṁ dhovitvā hattho puna udakena dhovitabbo",
  "anya-e0101n11:31_8": "hoti. Ekaccaṁ dhovitvā dvattikkhattuṁ gomayenapi mattikāyapi gandhacuṇṇenapi dhovato",
  "anya-e0101n11:31_9": "pāṭikulyatā vigacchatīti evaṁ sammakkhanato paṭikkūlatā paccavekkhitabbā.",
  "anya-e0101n11:32_0": "305. Tassevaṁ dasahākārehi paṭikkūlataṁ paccavekkhato takkāhataṁ vitakkāhataṁ karontassa",
  "anya-e0101n11:32_1": "paṭikkūlākāravasena kabaḷīkārāhāro pākaṭo hoti. So taṁ nimittaṁ punappunaṁ āsevati",
  "anya-e0101n11:32_2": "bhāveti bahulīkaroti. Tassevaṁ karoto nīvaraṇāni vikkhambhanti. Kabaḷīkārāhārassa",
  "anya-e0101n11:32_3": "sabhāvadhammatāya gambhīrattā appanaṁ appattena upacārasamādhinā cittaṁ samādhiyati.",
  "anya-e0101n11:32_4": "Paṭikkūlākāraggahaṇavasena panettha saññā pākaṭā hoti. Tasmā imaṁ kammaṭṭhānaṁ āhāre",
  "anya-e0101n11:32_5": "paṭikkūlasaññā icceva saṅkhaṁ gacchati.",
  "anya-e0101n11:33_0": "Imañca pana āhāre paṭikkūlasaññaṁ anuyuttassa bhikkhuno rasataṇhāya cittaṁ patilīyati",
  "anya-e0101n11:33_1": "patikuṭati pativaṭṭati. So kantāranittharaṇatthiko viya puttamaṁsaṁ vigatamado āhāraṁ",
  "anya-e0101n11:33_2": "āhāreti yāvadeva dukkhassa nittharaṇatthāya. Athassa appakasireneva kabaḷīkārāhārapariññāmukhena",
  "anya-e0101n11:33_3": "pañcakāmaguṇiko rāgo pariññaṁ gacchati. So pañcakāmaguṇapariññāmukhena rūpakkhandhaṁ",
  "anya-e0101n11:33_4": "parijānāti. Aparipakkādipaṭikkūlabhāvavasena cassa kāyagatāsatibhāvanāpi pāripūriṁ",
  "anya-e0101n11:33_5": "gacchati, asubhasaññāya anulomapaṭipadaṁ paṭipanno hoti. Imaṁ pana paṭipattiṁ nissāya",
  "anya-e0101n11:33_6": "diṭṭheva dhamme amatapariyosānataṁ anabhisambhuṇanto sugatiparāyano hotīti.",
  "anya-e0101n11:34": "Ayaṁ āhāre paṭikkūlasaññābhāvanāya vitthārakathā.",
  "anya-e0101n11:35": "Catudhātuvavatthānabhāvanā",
  "anya-e0101n11:36_0": "306. Idāni āhāre paṭikkūlasaññānantaraṁ ekaṁ vavatthānanti evaṁ uddiṭṭhassa catudhātuvavatthānassa",
  "anya-e0101n11:36_1": "bhāvanāniddeso anuppatto. Tattha vavatthānanti sabhāvūpalakkhaṇavasena sanniṭṭhānaṁ,",
  "anya-e0101n11:36_2": "catunnaṁ dhātūnaṁ vavatthānaṁ catudhātuvavatthānaṁ. Dhātumanasikāro, dhātukammaṭṭhānaṁ,",
  "anya-e0101n11:36_3": "catudhātuvavatthānanti atthato ekaṁ. Tayidaṁ dvidhā āgataṁ saṅkhepato ca vitthārato",
  "anya-e0101n11:36_4": "ca. Saṅkhepato mahāsatipaṭṭhāne āgataṁ. Vitthārato mahāhatthipadūpame rāhulovāde",
  "anya-e0101n11:36_5": "dhātuvibhaṅge ca. Tañhi –",
  "anya-e0101n11:37_0": "‘‘Seyyathāpi, bhikkhave, dakkho goghātako vā goghātakantevāsī vā gāviṁ vadhitvā catumahāpathe",
  "anya-e0101n11:37_1": "bilaso vibhajitvā nisinno assa, evameva kho, bhikkhave, bhikkhu imameva kāyaṁ yathāṭhitaṁ",
  "anya-e0101n11:37_2": "yathāpaṇihitaṁ dhātuso paccavekkhati, atthi imasmiṁ kāye pathavīdhātu āpodhātu tejodhātu vāyodhātū’’ti –",
  "anya-e0101n11:38": "Evaṁ tikkhapaññassa dhātukammaṭṭhānikassa vasena mahāsatipaṭṭhāne (dī. ni. 2.378) saṅkhepato āgataṁ.",
  "anya-e0101n11:39_0": "Tassattho – yathā cheko goghātako vā tasseva vā bhattavetanabhato antevāsiko gāviṁ",
  "anya-e0101n11:39_1": "vadhitvā vinivijjhitvā catasso disā gatānaṁ mahāpathānaṁ vemajjhaṭṭhānasaṅkhāte catumahāpathe",
  "anya-e0101n11:39_2": "koṭṭhāsaṁ katvā nisinno assa, evameva bhikkhu catunnaṁ iriyāpathānaṁ yena kenaci",
  "anya-e0101n11:39_3": "ākārena ṭhitattā yathāṭhitaṁ. Yathāṭhitattāva yathāpaṇihitaṁ kāyaṁ atthi imasmiṁ",
  "anya-e0101n11:39_4": "kāye pathavīdhātu…pe… vāyodhātūti evaṁ dhātuso paccavekkhati.",
  "anya-e0101n11:40_0": "Kiṁ vuttaṁ hoti? Yathā goghātakassa gāviṁ posentassapi āghātanaṁ āharantassapi āharitvā",
  "anya-e0101n11:40_1": "tattha bandhitvā ṭhapentassapi vadhantassapi vadhitaṁ mataṁ passantassapi tāvadeva",
  "anya-e0101n11:40_2": "gāvītisaññā na antaradhāyati, yāva naṁ padāletvā bilaso na vibhajati. Vibhajitvā",
  "anya-e0101n11:40_3": "nisinnassa pana gāvīsaññā antaradhāyati, maṁsasaññā pavattati. Nāssa evaṁ hoti ‘‘ahaṁ",
  "anya-e0101n11:40_4": "gāviṁ vikkiṇāmi, ime gāviṁ harantī’’ti. Atha khvassa ‘‘ahaṁ maṁsaṁ vikkiṇāmi, imepi",
  "anya-e0101n11:40_5": "maṁsaṁ haranti’’cceva hoti, evameva imassāpi bhikkhuno pubbe bālaputhujjanakāle gihibhūtassapi",
  "anya-e0101n11:40_6": "pabbajitassapi tāvadeva sattoti vā posoti vā puggaloti vā saññā na antaradhāyati,",
  "anya-e0101n11:40_7": "yāva imameva kāyaṁ yathāṭhitaṁ yathāpaṇihitaṁ ghanavinibbhogaṁ katvā dhātuso na paccavekkhati.",
  "anya-e0101n11:40_8": "Dhātuso paccavekkhato pana sattasaññā antaradhāyati, dhātuvaseneva cittaṁ santiṭṭhati.",
  "anya-e0101n11:40_9": "Tenāha bhagavā ‘‘seyyathāpi, bhikkhave, dakkho goghātako vā…pe… nisinno assa, evameva",
  "anya-e0101n11:40_10": "kho, bhikkhave, bhikkhu…pe… vāyodhātū’’ti.",
  "anya-e0101n11:41_0": "307.Mahāhatthipadūpame (ma. ni. 1.300 ādayo) pana – ‘‘katamā cāvuso, ajjhattikā pathavīdhātu?",
  "anya-e0101n11:41_1": "Yaṁ ajjhattaṁ paccattaṁ kakkhaḷaṁ kharigataṁ upādinnaṁ. Seyyathidaṁ , kesā lomā…pe…",
  "anya-e0101n11:41_2": "udariyaṁ karīsaṁ, yaṁ vā panaññampi kiñci ajjhattaṁ paccattaṁ kakkhaḷaṁ kharigataṁ",
  "anya-e0101n11:41_3": "upādinnaṁ, ayaṁ vuccati, āvuso, ajjhattikā pathavīdhātū’’ti ca,",
  "anya-e0101n11:42_0": "‘‘Katamā cāvuso, ajjhattikā āpodhātu? Yaṁ ajjhattaṁ paccattaṁ āpo āpogataṁ upādinnaṁ.",
  "anya-e0101n11:42_1": "Seyyathidaṁ, pittaṁ…pe… muttaṁ, yaṁ vā panaññampi kiñci ajjhattaṁ paccattaṁ āpo āpogataṁ",
  "anya-e0101n11:42_2": "upādinnaṁ, ayaṁ vuccatāvuso, ajjhattikā āpodhātū’’ti ca,",
  "anya-e0101n11:43_0": "‘‘Katamā cāvuso, ajjhattikā tejodhātu? Yaṁ ajjhattaṁ paccattaṁ tejo tejogataṁ upādinnaṁ.",
  "anya-e0101n11:43_1": "Seyyathidaṁ, yena ca santappati, yena ca jīrīyati, yena ca pariḍayhati, yena ca asitapītakhāyitasāyitaṁ",
  "anya-e0101n11:43_2": "sammā pariṇāmaṁ gacchati, yaṁ vā panaññampi kiñci ajjhattaṁ paccattaṁ tejo tejogataṁ",
  "anya-e0101n11:43_3": "upādinnaṁ, ayaṁ vuccatāvuso, ajjhattikā tejodhātū’’ti ca,",
  "anya-e0101n11:44_0": "‘‘Katamā cāvuso, ajjhattikā vāyodhātu? Yaṁ ajjhattaṁ paccattaṁ vāyo vāyogataṁ upādinnaṁ.",
  "anya-e0101n11:44_1": "Seyyathidaṁ, uddhaṅgamā vātā, adhogamā vātā, kucchisayā vātā, koṭṭhāsayā vātā, aṅgamaṅgānusārino",
  "anya-e0101n11:44_2": "vātā, assāso passāso iti vā, yaṁ vā panaññampi kiñci ajjhattaṁ paccattaṁ vāyo vāyogataṁ",
  "anya-e0101n11:44_3": "upādinnaṁ, ayaṁ vuccatāvuso, ajjhattikā vāyodhātū’’ti ca –",
  "anya-e0101n11:45": "Evaṁ nātitikkhapaññassa dhātukammaṭṭhānikassa vasena vitthārato āgataṁ. Yathā cettha, evaṁ rāhulovādadhātuvibhaṅgesupi.",
  "anya-e0101n11:46_0": "Tatrāyaṁ anuttānapadavaṇṇanā, ajjhattaṁ paccattanti idaṁ tāva ubhayampi niyakassa",
  "anya-e0101n11:46_1": "adhivacanaṁ. Niyakaṁ nāma attani jātaṁ sasantānapariyāpannanti attho. Tayidaṁ yathā",
  "anya-e0101n11:46_2": "loke itthīsu kathā adhitthīti vuccati, evaṁ attani pavattattā ajjhattaṁ, attānaṁ",
  "anya-e0101n11:46_3": "paṭicca paṭicca pavattattā paccattantipi vuccati. Kakkhaḷanti thaddhaṁ. Kharigatanti",
  "anya-e0101n11:46_4": "pharusaṁ. Tattha paṭhamaṁ lakkhaṇavacanaṁ, dutiyaṁ ākāravacanaṁ, kakkhaḷalakkhaṇā",
  "anya-e0101n11:46_5": "hi pathavīdhātu, sā pharusākārā hoti, tasmā kharigatanti vuttā. Upādinnanti daḷhaṁ",
  "anya-e0101n11:46_6": "ādinnaṁ, ahaṁ mamanti evaṁ daḷhaṁ ādinnaṁ, gahitaṁ parāmaṭṭhanti attho. Seyyathidanti",
  "anya-e0101n11:46_7": "nipāto. Tassa taṁ katamanti ceti attho. Tato taṁ dassento ‘‘kesā lomā’’tiādimāha.",
  "anya-e0101n11:46_8": "Ettha ca matthaluṅgaṁ pakkhipitvā vīsatiyā ākārehi pathavīdhātu niddiṭṭhāti veditabbā.",
  "anya-e0101n11:46_9": "Yaṁ vā panaññampi kiñcīti avasesesu tīsu koṭṭhāsesu pathavīdhātu saṅgahitā.",
  "anya-e0101n11:47": "Vissandanabhāvena taṁ taṁ ṭhānaṁ appotīti āpo. Kammasamuṭṭhānādivasena nānāvidhesu āpesu gatanti āpogataṁ. Kiṁ taṁ? Āpodhātuyā ābandhanalakkhaṇaṁ.",
  "anya-e0101n11:48_0": "Tejanavasena tejo, vuttanayeneva tejesu gatanti tejogataṁ. Kiṁ taṁ? Uṇhattalakkhaṇaṁ.",
  "anya-e0101n11:48_1": "Yena cāti yena tejodhātugatena kupitena ayaṁ kāyo santappati, ekāhikajarādibhāvena",
  "anya-e0101n11:48_2": "usumajāto hoti. Yena ca jīrīyatīti yena ayaṁ kāyo jīrati, indriyavekallataṁ balaparikkhayaṁ",
  "anya-e0101n11:48_3": "valipalitādibhāvañca pāpuṇāti. Yena ca pariḍayhatīti yena kupitena ayaṁ kāyo ḍayhati.",
  "anya-e0101n11:48_4": "So ca puggalo ‘‘ḍayhāmi ḍayhāmī’’ti kandanto satadhotasappigosīsacandanādilepañceva",
  "anya-e0101n11:48_5": "tālavaṇṭavātañca paccāsīsati. Yena ca asitapītakhāyitasāyitaṁ sammā pariṇāmaṁ gacchatīti",
  "anya-e0101n11:48_6": "yenetaṁ asitaṁ vā odanādi pītaṁ vā pānakādi khāyitaṁ vā piṭṭhakhajjakādi sāyitaṁ",
  "anya-e0101n11:48_7": "vā ambapakkamadhuphāṇitādi sammā paripākaṁ gacchati, rasādibhāvena vivekaṁ gacchatīti",
  "anya-e0101n11:48_8": "attho. Ettha ca purimā tayo tejodhātusamuṭṭhānā. Pacchimo kammasamuṭṭhānova.",
  "anya-e0101n11:49_0": "Vāyanavasena vāyo, vuttanayeneva vāyesu gatanti vāyogataṁ. Kiṁ taṁ? Vitthambhanalakkhaṇaṁ.",
  "anya-e0101n11:49_1": "Uddhaṅgamā vātāti uggārahikkādipavattakā uddhaṁ ārohaṇavātā. Adhogamā vātāti uccārapassāvādinīharaṇakā",
  "anya-e0101n11:49_2": "adho orohaṇavātā. Kucchisayā vātāti antānaṁ bahivātā. Koṭṭhāsayā vātāti antānaṁ antovātā.",
  "anya-e0101n11:49_3": "Aṅgamaṅgānusārino vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā",
  "anya-e0101n11:49_4": "vātā. Assāsoti antopavisananāsikavāto. Passāsoti bahinikkhamananāsikavāto. Ettha",
  "anya-e0101n11:49_5": "ca purimā pañca catusamuṭṭhānā. Assāsapassāsā cittasamuṭṭhānāva. Sabbattha yaṁ vā",
  "anya-e0101n11:49_6": "panaññampi kiñcīti iminā padena avasesakoṭṭhāsesu āpodhātuādayo saṅgahitā.",
  "anya-e0101n11:50": "Iti vīsatiyā ākārehi pathavīdhātu, dvādasahi āpodhātu, catūhi tejodhātu, chahi vāyodhātūti dvācattālīsāya ākārehi catasso dhātuyo vitthāritā hontīti ayaṁ tāvettha pāḷivaṇṇanā.",
  "anya-e0101n11:51_0": "308. Bhāvanānaye panettha tikkhapaññassa bhikkhuno kesā pathavīdhātu, lomā pathavīdhātūti",
  "anya-e0101n11:51_1": "evaṁ vitthārato dhātupariggaho papañcato upaṭṭhāti. Yaṁ thaddhalakkhaṇaṁ, ayaṁ pathavīdhātu.",
  "anya-e0101n11:51_2": "Yaṁ ābandhanalakkhaṇaṁ, ayaṁ āpodhātu. Yaṁ paripācanalakkhaṇaṁ, ayaṁ tejodhātu. Yaṁ",
  "anya-e0101n11:51_3": "vitthambhanalakkhaṇaṁ, ayaṁ vāyodhātūti evaṁ manasikaroto panassa kammaṭṭhānaṁ pākaṭaṁ",
  "anya-e0101n11:51_4": "hoti. Nātitikkhapaññassa pana evaṁ manasikaroto andhakāraṁ avibhūtaṁ hoti. Purimanayena",
  "anya-e0101n11:51_5": "vitthārato manasikarontassa pākaṭaṁ hoti.",
  "anya-e0101n11:52_0": "Kathaṁ ? Yathā dvīsu bhikkhūsu bahupeyyālaṁ tantiṁ sajjhāyantesu tikkhapañño bhikkhu",
  "anya-e0101n11:52_1": "sakiṁ vā dvikkhattuṁ vā peyyālamukhaṁ vitthāretvā tato paraṁ ubhatokoṭivaseneva sajjhāyaṁ",
  "anya-e0101n11:52_2": "karonto gacchati. Tatra nātitikkhapañño evaṁ vattā hoti ‘‘kiṁ sajjhāyo nāmesa oṭṭhapariyāhatamattaṁ",
  "anya-e0101n11:52_3": "kātuṁ na deti, evaṁ sajjhāye kariyamāne kadā tanti paguṇā bhavissatī’’ti. So āgatāgataṁ",
  "anya-e0101n11:52_4": "peyyālamukhaṁ vitthāretvāva sajjhāyaṁ karoti. Tamenaṁ itaro evamāha – ‘‘kiṁ sajjhāyo",
  "anya-e0101n11:52_5": "nāmesa pariyosānaṁ gantuṁ na deti, evaṁ sajjhāye kariyamāne kadā tanti pariyosānaṁ",
  "anya-e0101n11:52_6": "gamissatī’’ti. Evameva tikkhapaññassa kesādivasena vitthārato dhātupariggaho papañcato",
  "anya-e0101n11:52_7": "upaṭṭhāti. Yaṁ thaddhalakkhaṇaṁ, ayaṁ pathavīdhātūtiādinā nayena saṅkhepato manasikaroto",
  "anya-e0101n11:52_8": "kammaṭṭhānaṁ pākaṭaṁ hoti. Itarassa tathā manasikaroto andhakāraṁ avibhūtaṁ hoti.",
  "anya-e0101n11:52_9": "Kesādivasena vitthārato manasikarontassa pākaṭaṁ hoti.",
  "anya-e0101n11:53_0": "Tasmā imaṁ kammaṭṭhānaṁ bhāvetukāmena tikkhapaññena tāva rahogatena paṭisallīnena",
  "anya-e0101n11:53_1": "sakalampi attano rūpakāyaṁ āvajjetvā yo imasmiṁ kāye thaddhabhāvo vā kharabhāvo vā,",
  "anya-e0101n11:53_2": "ayaṁ pathavīdhātu. Yo ābandhanabhāvo vā dravabhāvo vā, ayaṁ āpodhātu. Yo paripācanabhāvo",
  "anya-e0101n11:53_3": "vā uṇhabhāvo vā, ayaṁ tejodhātu. Yo vitthambhanabhāvo vā samudīraṇabhāvo vā, ayaṁ",
  "anya-e0101n11:53_4": "vāyodhātūti evaṁ saṁkhittena dhātuyo pariggahetvā punappunaṁ pathavīdhātu āpodhātūti",
  "anya-e0101n11:53_5": "dhātumattato nissattato nijjīvato āvajjitabbaṁ manasikātabbaṁ paccavekkhitabbaṁ.",
  "anya-e0101n11:53_6": "Tassevaṁ vāyamamānassa nacireneva dhātuppabhedāvabhāsanapaññāpariggahito sabhāvadhammārammaṇattā",
  "anya-e0101n11:53_7": "appanaṁ appatto upacāramatto samādhi uppajjati.",
  "anya-e0101n11:54_0": "Atha vā pana ye ime catunnaṁ mahābhūtānaṁ nissattabhāvadassanatthaṁ dhammasenāpatinā",
  "anya-e0101n11:54_1": "‘‘aṭṭhiñca paṭicca nhāruñca paṭicca maṁsañca paṭicca cammañca paṭicca ākāso parivārito",
  "anya-e0101n11:54_2": "rūpantveva saṅkhaṁ gacchatī’’ti (ma. ni. 1.306) cattāro koṭṭhāsā vuttā. Tesu taṁ",
  "anya-e0101n11:54_3": "taṁ antarānusārinā ñāṇahatthena vinibbhujitvā vinibbhujitvā yo etesu thaddhabhāvo",
  "anya-e0101n11:54_4": "vā kharabhāvo vā, ayaṁ pathavīdhātūti purimanayeneva dhātuyo pariggahetvā punappunaṁ",
  "anya-e0101n11:54_5": "pathavīdhātu āpodhātūti dhātumattato nissattato nijjīvato āvajjitabbaṁ manasikātabbaṁ",
  "anya-e0101n11:54_6": "paccavekkhitabbaṁ. Tassevaṁ vāyamamānassa nacireneva dhātuppabhedāvabhāsanapaññāpariggahito",
  "anya-e0101n11:54_7": "sabhāvadhammārammaṇattā appanaṁ appatto upacāramatto samādhi uppajjati. Ayaṁ saṅkhepato",
  "anya-e0101n11:54_8": "āgate catudhātuvavatthāne bhāvanānayo.",
  "anya-e0101n11:55_0": "309. Vitthārato āgate pana evaṁ veditabbo. Idaṁ kammaṭṭhānaṁ bhāvetukāmena hi nātitikkhapaññena",
  "anya-e0101n11:55_1": "yoginā ācariyasantike dvācattālīsāya ākārehi vitthārato dhātuyo uggaṇhitvā vuttappakāre",
  "anya-e0101n11:55_2": "senāsane viharantena katasabbakiccena rahogatena paṭisallīnena sasambhārasaṅkhepato,",
  "anya-e0101n11:55_3": "sasambhāravibhattito, salakkhaṇasaṅkhepato, salakkhaṇavibhattitoti evaṁ catūhākārehi",
  "anya-e0101n11:55_4": "kammaṭṭhānaṁ bhāvetabbaṁ.",
  "anya-e0101n11:56_0": "Tattha kathaṁ sasambhārasaṅkhepato bhāveti? Idha bhikkhu vīsatiyā koṭṭhāsesu thaddhākāraṁ",
  "anya-e0101n11:56_1": "pathavīdhātūti vavatthapeti. Dvādasasu koṭṭhāsesu yūsagataṁ udakasaṅkhātaṁ ābandhanākāraṁ",
  "anya-e0101n11:56_2": "āpodhātūti vavatthapeti. Catūsu koṭṭhāsesu paripācanakaṁ tejaṁ tejodhātūti vavatthapeti",
  "anya-e0101n11:56_3": ". Chasu koṭṭhāsesu vitthambhanākāraṁ vāyodhātūti vavatthapeti. Tassevaṁ vavatthāpayatoyeva",
  "anya-e0101n11:56_4": "dhātuyo pākaṭā honti. Tā punappunaṁ āvajjato manasikaroto vuttanayeneva upacārasamādhi uppajjati.",
  "anya-e0101n11:57_0": "310. Yassa pana evaṁ bhāvayato kammaṭṭhānaṁ na ijjhati, tena sasambhāravibhattito",
  "anya-e0101n11:57_1": "bhāvetabbaṁ. Kathaṁ? Tena hi bhikkhunā yaṁ taṁ kāyagatāsatikammaṭṭhānaniddese sattadhā",
  "anya-e0101n11:57_2": "uggahakosallaṁ dasadhā manasikārakosallañca vuttaṁ. Dvattiṁsākāre tāva taṁ sabbaṁ",
  "anya-e0101n11:57_3": "aparihāpetvā tacapañcakādīnaṁ anulomapaṭilomato vacasā sajjhāyaṁ ādiṁkatvā sabbaṁ",
  "anya-e0101n11:57_4": "tattha vuttavidhānaṁ kātabbaṁ. Ayameva hi viseso, tattha vaṇṇasaṇṭhānadisokāsaparicchedavasena",
  "anya-e0101n11:57_5": "kesādayo manasikaritvāpi paṭikkūlavasena cittaṁ ṭhapetabbaṁ, idha dhātuvasena. Tasmā",
  "anya-e0101n11:57_6": "vaṇṇādivasena pañcadhā pañcadhā kesādayo manasikaritvā avasāne evaṁ manasikāro pavattetabbo.",
  "anya-e0101n11:58_0": "311. Ime kesā nāma sīsakaṭāhapaliveṭhanacamme jātā. Tattha yathāvammikamatthake jātesu",
  "anya-e0101n11:58_1": "kuṇṭhatiṇesu na vammikamatthako jānāti mayi kuṇṭhatiṇāni jātānīti, napi kuṇṭhatiṇāni",
  "anya-e0101n11:58_2": "jānanti mayaṁ vammikamatthake jātānīti, evameva na sīsakaṭāhapaliveṭhanacammaṁ jānāti",
  "anya-e0101n11:58_3": "mayi kesā jātāti, napi kesā jānanti mayaṁ sīsakaṭāhaveṭhanacamme jātāti, aññamaññaṁ",
  "anya-e0101n11:58_4": "ābhogapaccavekkhaṇarahitā ete dhammā. Iti kesā nāma imasmiṁ sarīre pāṭiyekko koṭṭhāso",
  "anya-e0101n11:58_5": "acetano abyākato suñño nissatto thaddho pathavīdhātūti.",
  "anya-e0101n11:59_0": "312.Lomā sarīraveṭhanacamme jātā. Tattha yathā suññagāmaṭṭhāne jātesu dabbatiṇakesu",
  "anya-e0101n11:59_1": "na suññagāmaṭṭhānaṁ jānāti mayi dabbatiṇakāni jātānīti, napi dabbatiṇakāni jānanti",
  "anya-e0101n11:59_2": "mayaṁ suññagāmaṭṭhāne jātānīti, evameva na sarīraveṭhanacammaṁ jānāti mayi lomā jātāti.",
  "anya-e0101n11:59_3": "Napi lomā jānanti mayaṁ sarīraveṭhanacamme jātāti. Aññamaññaṁ ābhogapaccavekkhaṇarahitā",
  "anya-e0101n11:59_4": "ete dhammā. Iti lomā nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:59_5": "nissatto thaddho pathavīdhātūti.",
  "anya-e0101n11:60_0": "313.Nakhā aṅgulīnaṁ aggesu jātā. Tattha yathā kumārakesu daṇḍakehi madhukaṭṭhike",
  "anya-e0101n11:60_1": "vijjhitvā kīḷantesu na daṇḍakā jānanti amhesu madhukaṭṭhikā ṭhapitāti, napi madhukaṭṭhikā",
  "anya-e0101n11:60_2": "jānanti mayaṁ daṇḍakesu ṭhapitāti, evameva na aṅguliyo jānanti amhākaṁ aggesu nakhā",
  "anya-e0101n11:60_3": "jātāti. Napi nakhā jānanti mayaṁ aṅgulīnaṁ aggesu jātāti. Aññamaññaṁ ābhogapaccavekkhaṇarahitā",
  "anya-e0101n11:60_4": "ete dhammā. Iti nakhā nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:60_5": "nissatto thaddho pathavīdhātūti.",
  "anya-e0101n11:61_0": "314.Dantā hanukaṭṭhikesu jātā. Tattha yathā vaḍḍhakīhi pāsāṇaudukkhalakesu kenacideva",
  "anya-e0101n11:61_1": "silesajātena bandhitvā ṭhapitathambhesu na udukkhalā jānanti amhesu thambhā ṭhitāti.",
  "anya-e0101n11:61_2": "Napi thambhā jānanti mayaṁ udukkhalesu ṭhitāti, evameva na hanukaṭṭhīni jānanti amhesu",
  "anya-e0101n11:61_3": "dantā jātāti. Napi dantā jānanti mayaṁ hanukaṭṭhīsu jātāti. Aññamaññaṁ ābhogapaccavekkhaṇarahitā",
  "anya-e0101n11:61_4": "ete dhammā. Iti dantā nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:61_5": "nissatto thaddho pathavīdhātūti.",
  "anya-e0101n11:62_0": "315.Taco sakalasarīraṁ pariyonandhitvā ṭhito. Tattha yathā allagocammapariyonaddhāya",
  "anya-e0101n11:62_1": "mahāvīṇāya na mahāvīṇā jānāti ahaṁ allagocammena pariyonaddhāti. Napi allagocammaṁ",
  "anya-e0101n11:62_2": "jānāti mayā mahāvīṇā pariyonaddhāti, evameva na sarīraṁ jānāti ahaṁ tacena pariyonaddhanti.",
  "anya-e0101n11:62_3": "Napi taco jānāti mayā sarīraṁ pariyonaddhanti. Aññamaññaṁ ābhogapaccavekkhaṇarahitā",
  "anya-e0101n11:62_4": "ete dhammā. Iti taco nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:62_5": "nissatto thaddho pathavīdhātūti.",
  "anya-e0101n11:63_0": "316.Maṁsaṁ aṭṭhisaṅghāṭaṁ anulimpitvā ṭhitaṁ. Tattha yathā mahāmattikalittāya bhittiyā",
  "anya-e0101n11:63_1": "na bhitti jānāti ahaṁ mahāmattikāya littāti. Napi mahāmattikā jānāti mayā bhitti",
  "anya-e0101n11:63_2": "littāti, evameva na aṭṭhisaṅghāṭo jānāti ahaṁ navapesisatappabhedena maṁsena littoti.",
  "anya-e0101n11:63_3": "Napi maṁsaṁ jānāti mayā aṭṭhisaṅghāṭo littoti. Aññamaññaṁ ābhogapaccavekkhaṇarahitā",
  "anya-e0101n11:63_4": "ete dhammā. Iti maṁsaṁ nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:63_5": "nissatto thaddho pathavīdhātūti.",
  "anya-e0101n11:64_0": "317.Nhāru sarīrabbhantare aṭṭhīni ābandhamānā ṭhitā. Tattha yathā vallīhi vinaddhesu",
  "anya-e0101n11:64_1": "kuṭṭadārūsu na kuṭṭadārūni jānanti mayaṁ vallīhi vinaddhānīti. Napi valliyo jānanti",
  "anya-e0101n11:64_2": "amhehi kuṭṭadārūni vinaddhānīti, evameva na aṭṭhīni jānanti mayaṁ nhārūhi ābaddhānīti.",
  "anya-e0101n11:64_3": "Napi nhārū jānanti amhehi aṭṭhīni ābaddhānīti. Aññamaññaṁ ābhogapaccavekkhaṇarahitā",
  "anya-e0101n11:64_4": "ete dhammā. Iti nhāru nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:64_5": "nissatto thaddho pathavīdhātūti.",
  "anya-e0101n11:65_0": "318.Aṭṭhīsu paṇhikaṭṭhi gopphakaṭṭhiṁ ukkhipitvā ṭhitaṁ. Gopphakaṭṭhi jaṅghaṭṭhiṁ",
  "anya-e0101n11:65_1": "ukkhipitvā ṭhitaṁ. Jaṅghaṭṭhi ūruṭṭhiṁ ukkhipitvā ṭhitaṁ. Ūruṭṭhi kaṭiṭṭhiṁ ukkhipitvā",
  "anya-e0101n11:65_2": "ṭhitaṁ. Kaṭiṭṭhi piṭṭhikaṇṭakaṁ ukkhipitvā ṭhitaṁ, piṭṭhikaṇṭako gīvaṭṭhiṁ ukkhipitvā",
  "anya-e0101n11:65_3": "ṭhito. Gīvaṭṭhi sīsaṭṭhiṁ ukkhipitvā ṭhitaṁ. Sīsaṭṭhi gīvaṭṭhike patiṭṭhitaṁ. Gīvaṭṭhi",
  "anya-e0101n11:65_4": "piṭṭhikaṇṭake patiṭṭhitaṁ. Piṭṭhikaṇṭako kaṭiṭṭhimhi patiṭṭhito. Kaṭiṭṭhi ūruṭṭhike",
  "anya-e0101n11:65_5": "patiṭṭhitaṁ. Ūruṭṭhi jaṅghaṭṭhike patiṭṭhitaṁ. Jaṅghaṭṭhi gopphakaṭṭhike patiṭṭhitaṁ.",
  "anya-e0101n11:65_6": "Gopphakaṭṭhi paṇhikaṭṭhike patiṭṭhitaṁ.",
  "anya-e0101n11:66_0": "Tattha yathā iṭṭhakadārugomayādisañcayesu na heṭṭhimā heṭṭhimā jānanti mayaṁ uparime",
  "anya-e0101n11:66_1": "uparime ukkhipitvā ṭhitāti. Napi uparimā uparimā jānanti mayaṁ heṭṭhimesu heṭṭhimesu",
  "anya-e0101n11:66_2": "patiṭṭhitāti, evameva na paṇhikaṭṭhi jānāti ahaṁ gopphakaṭṭhiṁ ukkhipitvā ṭhitanti.",
  "anya-e0101n11:66_3": "Na gopphakaṭṭhi jānāti ahaṁ jaṅghaṭṭhiṁ ukkhipitvā ṭhitanti. Na jaṅghaṭṭhi jānāti",
  "anya-e0101n11:66_4": "ahaṁ ūruṭṭhiṁ ukkhipitvā ṭhitanti. Na ūruṭṭhi jānāti ahaṁ kaṭiṭṭhiṁ ukkhipitvā ṭhitanti.",
  "anya-e0101n11:66_5": "Na kaṭiṭṭhi jānāti ahaṁ piṭṭhikaṇṭakaṁ ukkhipitvā ṭhitanti. Na piṭṭhikaṇṭako jānāti",
  "anya-e0101n11:66_6": "ahaṁ gīvaṭṭhiṁ ukkhipitvā ṭhitanti. Na gīvaṭṭhi jānāti ahaṁ sīsaṭṭhiṁ ukkhipitvā",
  "anya-e0101n11:66_7": "ṭhitanti. Na sīsaṭṭhi jānāti ahaṁ gīvaṭṭhimhi patiṭṭhitanti. Na gīvaṭṭhi jānāti ahaṁ",
  "anya-e0101n11:66_8": "piṭṭhikaṇṭake patiṭṭhitanti. Na piṭṭhikaṇṭako jānāti ahaṁ kaṭiṭṭhimhi patiṭṭhitoti.",
  "anya-e0101n11:66_9": "Na kaṭiṭṭhi jānāti ahaṁ ūruṭṭhimhi patiṭṭhitanti. Na ūruṭṭhi jānāti ahaṁ jaṅghaṭṭhimhi",
  "anya-e0101n11:66_10": "patiṭṭhitanti. Na jaṅghaṭṭhi jānāti ahaṁ gopphakaṭṭhimhi patiṭṭhitanti. Na gopphakaṭṭhi",
  "anya-e0101n11:66_11": "jānāti ahaṁ paṇhikaṭṭhimhi patiṭṭhitanti. Aññamaññaṁ ābhogapaccavekkhaṇarahitā ete",
  "anya-e0101n11:66_12": "dhammā. Iti aṭṭhi nāma imasmiṁ sarīre pāṭiyekko koṭṭhāso acetano abyākato suñño nissatto",
  "anya-e0101n11:66_13": "thaddho pathavīdhātūti.",
  "anya-e0101n11:67_0": "319.Aṭṭhimiñjaṁ tesaṁ tesaṁ aṭṭhīnaṁ abbhantare ṭhitaṁ. Tattha yathā veḷupabbādīnaṁ",
  "anya-e0101n11:67_1": "anto pakkhittachinnavettaggādīsu na veḷupabbādīni jānanti amhesu vettaggādīni pakkhittānīti.",
  "anya-e0101n11:67_2": "Napi vettaggādīni jānanti mayaṁ veḷupabbādīsu ṭhitānīti, evameva na aṭṭhīni jānanti",
  "anya-e0101n11:67_3": "amhākaṁ anto miñjaṁ ṭhitanti. Nāpi miñjaṁ jānāti ahaṁ aṭṭhīnaṁ anto ṭhitanti. Aññamaññaṁ",
  "anya-e0101n11:67_4": "ābhogapaccavekkhaṇarahitā ete dhammā. Iti aṭṭhimiñjaṁ nāma imasmiṁ sarīre pāṭiyekko",
  "anya-e0101n11:67_5": "koṭṭhāso acetano abyākato suñño nissatto thaddho pathavīdhātūti.",
  "anya-e0101n11:68_0": "320.Vakkaṁ galavāṭakato nikkhantena ekamūlena thokaṁ gantvā dvidhā bhinnena thūlanhārunā",
  "anya-e0101n11:68_1": "vinibaddhaṁ hutvā hadayamaṁsaṁ parikkhipitvā ṭhitaṁ. Tattha yathā vaṇṭupanibaddhe",
  "anya-e0101n11:68_2": "ambaphaladvaye na vaṇṭaṁ jānāti mayā ambaphaladvayaṁ upanibaddhanti. Napi ambaphaladvayaṁ",
  "anya-e0101n11:68_3": "jānāti ahaṁ vaṇṭena upanibaddhanti, evameva na thūlanhāru jānāti mayā vakkaṁ upanibaddhanti.",
  "anya-e0101n11:68_4": "Napi vakkaṁ jānāti ahaṁ thūlanhārunā upanibaddhanti. Aññamaññaṁ ābhogapaccavekkhaṇarahitā",
  "anya-e0101n11:68_5": "ete dhammā. Iti vakkaṁ nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:68_6": "nissatto thaddho pathavīdhātūti.",
  "anya-e0101n11:69_0": "321.Hadayaṁ sarīrabbhantare uraṭṭhipañjaramajjhaṁ nissāya ṭhitaṁ. Tattha yathā jiṇṇasandamānikapañjaraṁ",
  "anya-e0101n11:69_1": "nissāya ṭhapitāya maṁsapesiyā na sandamānikapañjarabbhantaraṁ jānāti maṁ nissāya",
  "anya-e0101n11:69_2": "maṁsapesi ṭhitāti. Napi maṁsapesi jānāti ahaṁ jiṇṇasandamānikapañjaraṁ nissāya ṭhitāti,",
  "anya-e0101n11:69_3": "evameva na uraṭṭhipañjarabbhantaraṁ jānāti maṁ nissāya hadayaṁ ṭhitanti. Napi hadayaṁ",
  "anya-e0101n11:69_4": "jānāti ahaṁ uraṭṭhipañjaraṁ nissāya ṭhitanti. Aññamaññaṁ ābhogapaccavekkhaṇarahitā",
  "anya-e0101n11:69_5": "ete dhammā. Iti hadayaṁ nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:69_6": "nissatto thaddho pathavīdhātūti.",
  "anya-e0101n11:70_0": "322.Yakanaṁ antosarīre dvinnaṁ thanānamabbhantare dakkhiṇapassaṁ nissāya ṭhitaṁ.",
  "anya-e0101n11:70_1": "Tattha yathā ukkhalikapālapassamhi lagge yamakamaṁsapiṇḍe na ukkhalikapālapassaṁ",
  "anya-e0101n11:70_2": "jānāti mayi yamakamaṁsapiṇḍo laggoti. Napi yamakamaṁsapiṇḍo jānāti ahaṁ ukkhalikapālapasse",
  "anya-e0101n11:70_3": "laggoti, evameva na thanānamabbhantare dakkhiṇapassaṁ jānāti maṁ nissāya yakanaṁ",
  "anya-e0101n11:70_4": "ṭhitanti. Napi yakanaṁ jānāti ahaṁ thanānamabbhantare dakkhiṇapassaṁ nissāya ṭhitanti.",
  "anya-e0101n11:70_5": "Aññamaññaṁ ābhogapaccavekkhaṇarahitā ete dhammā. Iti yakanaṁ nāma imasmiṁ sarīre",
  "anya-e0101n11:70_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n11:71_0": "323.Kilomakesu paṭicchannakilomakaṁ hadayañca vakkañca parivāretvā ṭhitaṁ. Appaṭicchannakilomakaṁ",
  "anya-e0101n11:71_1": "sakalasarīre cammassa heṭṭhato maṁsaṁ pariyonandhitvā ṭhitaṁ. Tattha yathā pilotikapaliveṭhite",
  "anya-e0101n11:71_2": "maṁse na maṁsaṁ jānāti ahaṁ pilotikāya paliveṭhitanti. Napi pilotikā jānāti mayā",
  "anya-e0101n11:71_3": "maṁsaṁ paliveṭhitanti, evameva na vakkahadayāni sakalasarīre ca maṁsaṁ jānāti ahaṁ",
  "anya-e0101n11:71_4": "kilomakena paṭicchannanti. Napi kilomakaṁ jānāti mayā vakkahadayāni sakalasarīre",
  "anya-e0101n11:71_5": "ca maṁsaṁ paṭicchannanti. Aññamaññaṁ ābhogapaccavekkhaṇarahitā ete dhammā. Iti kilomakaṁ",
  "anya-e0101n11:71_6": "nāma imasmiṁ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n11:72_0": "324.Pihakaṁ hadayassa vāmapasse udarapaṭalassa matthakapassaṁ nissāya ṭhitaṁ. Tattha",
  "anya-e0101n11:72_1": "yathā koṭṭhamatthakapassaṁ nissāya ṭhitāya gomayapiṇḍiyā na koṭṭhamatthakapassaṁ",
  "anya-e0101n11:72_2": "jānāti gomayapiṇḍi maṁ nissāya ṭhitāti. Napi gomayapiṇḍi jānāti ahaṁ koṭṭhamatthakapassaṁ",
  "anya-e0101n11:72_3": "nissāya ṭhitāti, evameva na udarapaṭalassa matthakapassaṁ jānāti pihakaṁ maṁ nissāya",
  "anya-e0101n11:72_4": "ṭhitanti. Napi pihakaṁ jānāti ahaṁ udarapaṭalassa matthakapassaṁ nissāya ṭhitanti.",
  "anya-e0101n11:72_5": "Aññamaññaṁ ābhogapaccavekkhaṇarahitā ete dhammā. Iti pihakaṁ nāma imasmiṁ sarīre",
  "anya-e0101n11:72_6": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n11:73_0": "325.Papphāsaṁ sarīrabbhantare dvinnaṁ thanānamantare hadayañca yakanañca upari chādetvā",
  "anya-e0101n11:73_1": "olambantaṁ ṭhitaṁ. Tattha yathā jiṇṇakoṭṭhabbhantare lambamāne sakuṇakulāvake na",
  "anya-e0101n11:73_2": "jiṇṇakoṭṭhabbhantaraṁ jānāti mayi sakuṇakulāvako lambamāno ṭhitoti. Napi sakuṇakulāvako",
  "anya-e0101n11:73_3": "jānāti ahaṁ jiṇṇakoṭṭhabbhantare lambamāno ṭhitoti, evameva na taṁ sarīrabbhantaraṁ",
  "anya-e0101n11:73_4": "jānāti mayi papphāsaṁ lambamānaṁ ṭhitanti. Napi papphāsaṁ jānāti ahaṁ evarūpe sarīrabbhantare",
  "anya-e0101n11:73_5": "lambamānaṁ ṭhitanti. Aññamaññaṁ ābhogapaccavekkhaṇarahitā ete dhammā. Iti papphāsaṁ",
  "anya-e0101n11:73_6": "nāma imasmiṁ sarīre pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n11:74_0": "326.Antaṁ galavāṭakakarīsamaggapariyante sarīrabbhantare ṭhitaṁ. Tattha yathā lohitadoṇikāya",
  "anya-e0101n11:74_1": "obhujitvā ṭhapite chinnasīsadhammanikaḷevare na lohitadoṇi jānāti mayi dhammanikaḷevaraṁ",
  "anya-e0101n11:74_2": "ṭhitanti. Napi dhammanikaḷevaraṁ jānāti ahaṁ lohitadoṇiyā ṭhitanti, evameva na sarīrabbhantaraṁ",
  "anya-e0101n11:74_3": "jānāti mayi antaṁ ṭhitanti. Napi antaṁ jānāti ahaṁ sarīrabbhantare ṭhitanti. Aññamaññaṁ",
  "anya-e0101n11:74_4": "ābhogapaccavekkhaṇarahitā ete dhammā. Iti antaṁ nāma imasmiṁ sarīre pāṭiyekko koṭṭhāso",
  "anya-e0101n11:74_5": "acetano abyākato suñño nissatto thaddho pathavīdhātūti.",
  "anya-e0101n11:75_0": "327.Antaguṇaṁ antantare ekavīsatiantabhoge bandhitvā ṭhitaṁ. Tattha yathā pādapuñchanarajjumaṇḍalakaṁ",
  "anya-e0101n11:75_1": "sibbetvā ṭhitesu rajjukesu na pādapuñchanarajjumaṇḍalakaṁ jānāti rajjukā maṁ sibbitvā",
  "anya-e0101n11:75_2": "ṭhitāti. Napi rajjukā jānanti mayaṁ pādapuñchanarajjumaṇḍalakaṁ sibbitvā ṭhitāti,",
  "anya-e0101n11:75_3": "evameva na antaṁ jānāti antaguṇaṁ maṁ ābandhitvā ṭhitanti. Napi antaguṇaṁ jānāti",
  "anya-e0101n11:75_4": "ahaṁ antaṁ ābandhitvā ṭhitanti. Aññamaññaṁ ābhogapaccavekkhaṇarahitā ete dhammā.",
  "anya-e0101n11:75_5": "Iti antaguṇaṁ nāma imasmiṁ sarīre pāṭiyekko koṭṭhāso acetano abyākato suñño nissatto",
  "anya-e0101n11:75_6": "thaddho pathavīdhātūti.",
  "anya-e0101n11:76_0": "328.Udariyaṁ udare ṭhitaṁ asitapītakhāyitasāyitaṁ. Tattha yathā suvānadoṇiyaṁ ṭhite",
  "anya-e0101n11:76_1": "suvānavamathumhi na suvānadoṇi jānāti mayi suvānavamathu ṭhitoti. Napi suvānavamathu",
  "anya-e0101n11:76_2": "jānāti ahaṁ suvānadoṇiyaṁ ṭhitoti, evameva na udaraṁ jānāti mayi udariyaṁ ṭhitanti",
  "anya-e0101n11:76_3": ". Napi udariyaṁ jānāti ahaṁ udare ṭhitanti. Aññamaññaṁ ābhogapaccavekkhaṇarahitā",
  "anya-e0101n11:76_4": "ete dhammā. Iti udariyaṁ nāma imasmiṁ sarīre pāṭiyekko koṭṭhāso acetano abyākato",
  "anya-e0101n11:76_5": "suñño nissatto thaddho pathavīdhātūti.",
  "anya-e0101n11:77_0": "329.Karīsaṁ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṁ. Tattha",
  "anya-e0101n11:77_1": "yathā veḷupabbe omadditvā pakkhittāya saṇhapaṇḍumattikāya na veḷupabbaṁ jānāti mayi",
  "anya-e0101n11:77_2": "paṇḍumattikā ṭhitāti. Napi paṇḍumattikā jānāti ahaṁ veḷupabbe ṭhitāti, evameva na",
  "anya-e0101n11:77_3": "pakkāsayo jānāti mayi karīsaṁ ṭhitanti. Napi karīsaṁ jānāti ahaṁ pakkāsaye ṭhitanti.",
  "anya-e0101n11:77_4": "Aññamaññaṁ ābhogapaccavekkhaṇarahitā ete dhammā. Iti karīsaṁ nāma imasmiṁ sarīre",
  "anya-e0101n11:77_5": "pāṭiyekko koṭṭhāso acetano abyākato suñño nissatto thaddho pathavīdhātūti.",
  "anya-e0101n11:78_0": "330.Matthaluṅgaṁ sīsakaṭāhabbhantare ṭhitaṁ. Tattha yathā purāṇalābukaṭāhe pakkhittāya",
  "anya-e0101n11:78_1": "piṭṭhapiṇḍiyā na lābukaṭāhaṁ jānāti mayi piṭṭhapiṇḍi ṭhitāti. Napi piṭṭhapiṇḍi jānāti",
  "anya-e0101n11:78_2": "ahaṁ lābukaṭāhe ṭhitāti, evameva na sīsakaṭāhabbhantaraṁ jānāti mayi matthaluṅgaṁ",
  "anya-e0101n11:78_3": "ṭhitanti. Napi matthaluṅgaṁ jānāti ahaṁ sīsakaṭāhabbhantare ṭhitanti. Aññamaññaṁ",
  "anya-e0101n11:78_4": "ābhogapaccavekkhaṇarahitā ete dhammā. Iti matthaluṅgaṁ nāma imasmiṁ sarīre pāṭiyekko",
  "anya-e0101n11:78_5": "koṭṭhāso acetano abyākato suñño nissatto thaddho pathavīdhātūti.",
  "anya-e0101n11:79_0": "331.Pittesu abaddhapittaṁ jīvitindriyapaṭibaddhaṁ sakalasarīraṁ byāpetvā ṭhitaṁ.",
  "anya-e0101n11:79_1": "Baddhapittaṁ pittakosake ṭhitaṁ. Tattha yathā pūvaṁ byāpetvā ṭhite tele na pūvaṁ",
  "anya-e0101n11:79_2": "jānāti telaṁ maṁ byāpetvā ṭhitanti. Napi telaṁ jānāti ahaṁ pūvaṁ byāpetvā ṭhitanti,",
  "anya-e0101n11:79_3": "evameva na sarīraṁ jānāti abaddhapittaṁ maṁ byāpetvā ṭhitanti. Napi abaddhapittaṁ",
  "anya-e0101n11:79_4": "jānāti ahaṁ sarīraṁ byāpetvā ṭhitanti. Yathā vassodakena puṇṇe kosātakikosake na",
  "anya-e0101n11:79_5": "kosātakikosako jānāti mayi vassodakaṁ ṭhitanti. Napi vassodakaṁ jānāti ahaṁ kosātakikosake",
  "anya-e0101n11:79_6": "ṭhitanti, evameva na pittakosako jānāti mayi baddhapittaṁ ṭhitanti. Napi baddhapittaṁ",
  "anya-e0101n11:79_7": "jānāti ahaṁ pittakosake ṭhitanti. Aññamaññaṁ ābhogapaccavekkhaṇarahitā ete dhammā",
  "anya-e0101n11:79_8": ". Iti pittaṁ nāma imasmiṁ sarīre pāṭiyekko koṭṭhāso acetano abyākato suñño nissatto",
  "anya-e0101n11:79_9": "yūsabhūto ābandhanākāro āpodhātūti.",
  "anya-e0101n11:80_0": "332.Semhaṁ ekapatthapūrappamāṇaṁ udarapaṭale ṭhitaṁ. Tattha yathā upari sañjātapheṇapaṭalāya",
  "anya-e0101n11:80_1": "candanikāya na candanikā jānāti mayi pheṇapaṭalaṁ ṭhitanti. Napi pheṇapaṭalaṁ jānāti",
  "anya-e0101n11:80_2": "ahaṁ candanikāya ṭhitanti, evameva na udarapaṭalaṁ jānāti mayi semhaṁ ṭhitanti. Napi",
  "anya-e0101n11:80_3": "semhaṁ jānāti ahaṁ udarapaṭale ṭhitanti. Aññamaññaṁ ābhogapaccavekkhaṇarahitā ete",
  "anya-e0101n11:80_4": "dhammā. Iti semhaṁ nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:80_5": "nissatto yūsabhūto ābandhanākāro āpodhātūti.",
  "anya-e0101n11:81_0": "333.Pubbo anibaddhokāso yattha yattheva khāṇukaṇṭakappaharaṇaaggijālādīhi abhihate",
  "anya-e0101n11:81_1": "sarīrappadese lohitaṁ saṇṭhahitvā paccati, gaṇḍapīḷakādayo vā uppajjanti, tattha",
  "anya-e0101n11:81_2": "tattha tiṭṭhati. Tattha yathā pharasuppahārādivasena paggharitaniyyāse rukkhe na",
  "anya-e0101n11:81_3": "rukkhassa pahārādippadesā jānanti amhesu niyyāso ṭhitoti, napi niyyāso jānāti ahaṁ",
  "anya-e0101n11:81_4": "rukkhassa pahārādippadesesu ṭhitoti, evameva na sarīrassa khāṇukaṇṭakādīhi abhihatappadesā",
  "anya-e0101n11:81_5": "jānanti amhesu pubbo ṭhitoti. Napi pubbo jānāti ahaṁ tesu padesesu ṭhitoti. Aññamaññaṁ",
  "anya-e0101n11:81_6": "ābhogapaccavekkhaṇarahitā ete dhammā. Iti pubbo nāma imasmiṁ sarīre pāṭiyekko koṭṭhāso",
  "anya-e0101n11:81_7": "acetano abyākato suñño nissatto yūsabhūto ābandhanākāro āpodhātūti.",
  "anya-e0101n11:82_0": "334.Lohitesu saṁsaraṇalohitaṁ pittaṁ viya sakalasarīraṁ byāpetvā ṭhitaṁ. Sannicitalohitaṁ",
  "anya-e0101n11:82_1": "yakanaṭṭhānassa heṭṭhābhāgaṁ pūretvā ekapatthapūramattaṁ vakkahadayayakanapapphāsāni",
  "anya-e0101n11:82_2": "tementaṁ ṭhitaṁ. Tattha saṁsaraṇalohite abaddhapittasadisova vinicchayo. Itaraṁ pana",
  "anya-e0101n11:82_3": "yathā jajjarakapāle ovaṭṭhe udake heṭṭhā leḍḍukhaṇḍādīni temayamāne na leḍḍukhaṇḍādīni",
  "anya-e0101n11:82_4": "jānanti mayaṁ udakena temiyamānāti. Napi udakaṁ jānāti ahaṁ leḍḍukhaṇḍādīni tememīti,",
  "anya-e0101n11:82_5": "evameva na yakanassa heṭṭhābhāgaṭṭhānaṁ vakkādīni vā jānanti mayi lohitaṁ ṭhitaṁ",
  "anya-e0101n11:82_6": "amhe vā temayamānaṁ ṭhitanti. Napi lohitaṁ jānāti ahaṁ yakanassa heṭṭhābhāgaṁ pūretvā",
  "anya-e0101n11:82_7": "vakkādīni temayamānaṁ ṭhitanti. Aññamaññaṁ ābhogapaccavekkhaṇarahitā ete dhammā.",
  "anya-e0101n11:82_8": "Iti lohitaṁ nāma imasmiṁ sarīre pāṭiyekko koṭṭhāso acetano abyākato suñño nissatto",
  "anya-e0101n11:82_9": "yūsabhūto ābandhanākāro āpodhātūti.",
  "anya-e0101n11:83_0": "335.Sedo aggisantāpādikālesu kesalomakūpavivarāni pūretvā tiṭṭhati ceva paggharati",
  "anya-e0101n11:83_1": "ca. Tattha yathā udakā abbūḷhamattesu bhisamuḷālakumudanāḷakalāpesu na bhisādikalāpavivarāni",
  "anya-e0101n11:83_2": "jānanti amhehi udakaṁ paggharatīti. Napi bhisādikalāpavivarehi paggharantaṁ udakaṁ",
  "anya-e0101n11:83_3": "jānāti ahaṁ bhisādikalāpavivarehi paggharāmīti, evameva na kesalomakūpavivarāni jānanti",
  "anya-e0101n11:83_4": "amhehi sedo paggharatīti. Napi sedo jānāti ahaṁ kesalomakūpavivarehi paggharāmīti.",
  "anya-e0101n11:83_5": "Aññamaññaṁ ābhogapaccavekkhaṇarahitā ete dhammā. Iti sedo nāma imasmiṁ sarīre pāṭiyekko",
  "anya-e0101n11:83_6": "koṭṭhāso acetano abyākato suñño nissatto yūsabhūto ābandhanākāro āpodhātūti.",
  "anya-e0101n11:84_0": "336.Medo thūlassa sakalasarīraṁ pharitvā kisassa jaṅghamaṁsādīni nissāya ṭhito patthinnasineho.",
  "anya-e0101n11:84_1": "Tattha yathā haliddipilotikapaṭicchanne maṁsapuñje na maṁsapuñjo jānāti maṁ nissāya",
  "anya-e0101n11:84_2": "haliddipilotikā ṭhitāti. Napi haliddipilotikā jānāti ahaṁ maṁsapuñjaṁ nissāya ṭhitāti,",
  "anya-e0101n11:84_3": "evameva na sakalasarīre jaṅghādīsu vā maṁsaṁ jānāti maṁ nissāya medo ṭhitoti. Napi",
  "anya-e0101n11:84_4": "medo jānāti ahaṁ sakalasarīre jaṅghādīsu vā maṁsaṁ nissāya ṭhitoti. Aññamaññaṁ ābhogapaccavekkhaṇarahitā",
  "anya-e0101n11:84_5": "ete dhammā. Iti medo nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:84_6": "nissatto patthinnayūso ābandhanākāro āpodhātūti.",
  "anya-e0101n11:85_0": "337.Assu yadā sañjāyati tadā akkhikūpake pūretvā tiṭṭhati vā paggharati vā. Tattha",
  "anya-e0101n11:85_1": "yathā udakapuṇṇesu taruṇatālaṭṭhikūpakesu na taruṇatālaṭṭhikūpakā jānanti amhesu",
  "anya-e0101n11:85_2": "udakaṁ ṭhitanti. Napi taruṇatālaṭṭhikūpakesu udakaṁ jānāti ahaṁ taruṇatālaṭṭhikūpakesu",
  "anya-e0101n11:85_3": "ṭhitanti, evameva na akkhikūpakā jānanti amhesu assu ṭhitanti. Napi assu jānāti ahaṁ",
  "anya-e0101n11:85_4": "akkhikūpakesu ṭhitanti. Aññamaññaṁ ābhogapaccavekkhaṇarahitā ete dhammā. Iti assu",
  "anya-e0101n11:85_5": "nāma imasmiṁ sarīre pāṭiyekko koṭṭhāso acetano abyākato suñño nissatto yūsabhūto",
  "anya-e0101n11:85_6": "ābandhanākāro āpodhātūti.",
  "anya-e0101n11:86_0": "338.Vasā aggisantāpādikāle hatthatalahatthapiṭṭhipādatalapādapiṭṭhi nāsāpuṭanalāṭaaṁsakūṭesu",
  "anya-e0101n11:86_1": "ṭhitavilīnasneho. Tattha yathā pakkhittatele ācāme na ācāmo jānāti maṁ telaṁ ajjhottharitvā",
  "anya-e0101n11:86_2": "ṭhitanti. Napi telaṁ jānāti ahaṁ ācāmaṁ ajjhottharitvā ṭhitanti, evameva na hatthatalādippadeso",
  "anya-e0101n11:86_3": "jānāti maṁ vasā ajjhottharitvā ṭhitāti. Napi vasā jānāti ahaṁ hatthatalādippadesaṁ",
  "anya-e0101n11:86_4": "ajjhottharitvā ṭhitāti. Aññamaññaṁ ābhogapaccavekkhaṇarahitā ete dhammā. Iti vasā",
  "anya-e0101n11:86_5": "nāma imasmiṁ sarīre pāṭiyekko koṭṭhāso acetano abyākato suñño nissatto yūsabhūto",
  "anya-e0101n11:86_6": "ābandhanākāro āpodhātūti.",
  "anya-e0101n11:87_0": "339.Kheḷo tathārūpe kheḷuppattipaccaye sati ubhohi kapolapassehi orohitvā jivhātale",
  "anya-e0101n11:87_1": "tiṭṭhati. Tattha yathā abbocchinnaudakanissande nadītīrakūpake na kūpatalaṁ jānāti",
  "anya-e0101n11:87_2": "mayi udakaṁ santiṭṭhatīti. Napi udakaṁ jānāti ahaṁ kūpatale santiṭṭhāmīti, evameva",
  "anya-e0101n11:87_3": "na jivhātalaṁ jānāti mayi ubhohi kapolapassehi orohitvā kheḷo ṭhitoti. Napi kheḷo",
  "anya-e0101n11:87_4": "jānāti ahaṁ ubhohi kapolapassehi orohitvā jivhātale ṭhitoti. Aññamaññaṁ ābhogapaccavekkhaṇarahitā",
  "anya-e0101n11:87_5": "ete dhammā. Iti kheḷo nāma imasmiṁ sarīre pāṭiyekko koṭṭhāso acetano abyākato suñño",
  "anya-e0101n11:87_6": "nissatto yūsabhūto ābandhanākāro āpodhātūti.",
  "anya-e0101n11:88_0": "340.Siṅghāṇikā yadā sañjāyati, tadā nāsāpuṭe pūretvā tiṭṭhati vā paggharati vā. Tattha",
  "anya-e0101n11:88_1": "yathā pūtidadhibharitāya sippikāya na sippikā jānāti mayi pūtidadhi ṭhitanti. Napi",
  "anya-e0101n11:88_2": "pūtidadhi jānāti ahaṁ sippikāya ṭhitanti, evameva na nāsāpuṭā jānanti amhesu siṅghāṇikā",
  "anya-e0101n11:88_3": "ṭhitāti. Napi siṅghāṇikā jānāti ahaṁ nāsāpuṭesu ṭhitāti. Aññamaññaṁ ābhogapaccavekkhaṇarahitā",
  "anya-e0101n11:88_4": "ete dhammā. Iti siṅghāṇikā nāma imasmiṁ sarīre pāṭiyekko koṭṭhāso acetano abyākato",
  "anya-e0101n11:88_5": "suñño nissatto yūsabhūto ābandhanākāro āpodhātūti.",
  "anya-e0101n11:89_0": "341.Lasikā aṭṭhikasandhīnaṁ abbhañjanakiccaṁ sādhayamānā asītisatasandhīsu ṭhitā.",
  "anya-e0101n11:89_1": "Tattha yathā telabbhañjite akkhe na akkho jānāti maṁ telaṁ abbhañjitvā ṭhitanti.",
  "anya-e0101n11:89_2": "Napi telaṁ jānāti ahaṁ akkhaṁ abbhañjitvā ṭhitanti, evameva na asītisatasandhayo",
  "anya-e0101n11:89_3": "jānanti lasikā amhe abbhañjitvā ṭhitāti. Napi lasikā jānāti ahaṁ asītisatasandhayo",
  "anya-e0101n11:89_4": "abbhañjitvā ṭhitāti. Aññamaññaṁ ābhogapaccavekkhaṇarahitā ete dhammā. Iti lasikā",
  "anya-e0101n11:89_5": "nāma imasmiṁ sarīre pāṭiyekko koṭṭhāso acetano abyākato suñño nissatto yūsabhūto",
  "anya-e0101n11:89_6": "ābandhanākāro āpodhātūti.",
  "anya-e0101n11:90_0": "342.Muttaṁ vatthissa abbhantare ṭhitaṁ. Tattha yathā candanikāya pakkhitte amukhe",
  "anya-e0101n11:90_1": "ravaṇaghaṭe na ravaṇaghaṭo jānāti mayi candanikāraso ṭhitoti. Napi candanikāraso",
  "anya-e0101n11:90_2": "jānāti ahaṁ ravaṇaghaṭe ṭhitoti, evameva na vatthi jānāti mayi muttaṁ ṭhitanti. Napi",
  "anya-e0101n11:90_3": "muttaṁ jānāti ahaṁ vatthimhi ṭhitanti. Aññamaññaṁ ābhogapaccavekkhaṇarahitā ete dhammā.",
  "anya-e0101n11:90_4": "Iti muttaṁ nāma imasmiṁ sarīre pāṭiyekko koṭṭhāso acetano abyākato suñño nissatto",
  "anya-e0101n11:90_5": "yūsabhūto ābandhanākāro āpodhātūti.",
  "anya-e0101n11:91_0": "343. Evaṁ kesādīsu manasikāraṁ pavattetvā yena santappati, ayaṁ imasmiṁ sarīre pāṭiyekko",
  "anya-e0101n11:91_1": "koṭṭhāso acetano abyākato suñño nissatto paripācanākāro tejodhātūti, yena jīrīyati,",
  "anya-e0101n11:91_2": "yena pariḍayhati, yena asitapītakhāyitasāyitaṁ sammā pariṇāmaṁ gacchati, ayaṁ imasmiṁ",
  "anya-e0101n11:91_3": "sarīre pāṭiyekko koṭṭhāso acetano abyākato suñño nissatto paripācanākāro tejodhātūti",
  "anya-e0101n11:91_4": "evaṁ tejokoṭṭhāsesu manasikāro pavattetabbo.",
  "anya-e0101n11:92_0": "344. Tato uddhaṅgame vāte uddhaṅgamavasena pariggahetvā adhogame adhogamavasena,",
  "anya-e0101n11:92_1": "kucchisaye kucchisayavasena, koṭṭhāsaye koṭṭhāsayavasena, aṅgamaṅgānusārimhi aṅgamaṅgānusārivasena,",
  "anya-e0101n11:92_2": "assāsapassāse assāsapassāsavasena pariggahetvā uddhaṅgamā vātā nāma imasmiṁ sarīre",
  "anya-e0101n11:92_3": "pāṭiyekko koṭṭhāso acetano abyākato suñño nissatto vitthambhanākāro vāyodhātūti,",
  "anya-e0101n11:92_4": "adhogamā vātā nāma, kucchisayā vātā nāma, koṭṭhāsayā vātā nāma, aṅgamaṅgānusārino",
  "anya-e0101n11:92_5": "vātā nāma, assāsapassāsā vātā nāma imasmiṁ sarīre pāṭiyekko koṭṭhāso acetano abyākato",
  "anya-e0101n11:92_6": "suñño nissatto vitthambhanākāro vāyodhātūti evaṁ vāyokoṭṭhāsesu manasikāro pavattetabbo.",
  "anya-e0101n11:92_7": "Tassevaṁ pavattamanasikārassa dhātuyo pākaṭā honti. Tā punappunaṁ āvajjato manasikaroto",
  "anya-e0101n11:92_8": "vuttanayeneva upacārasamādhi uppajjati.",
  "anya-e0101n11:93_0": "345. Yassa pana evaṁ bhāvayato kammaṭṭhānaṁ na ijjhati, tena salakkhaṇasaṅkhepato",
  "anya-e0101n11:93_1": "bhāvetabbaṁ. Kathaṁ? Vīsatiyā koṭṭhāsesu thaddhalakkhaṇaṁ pathavīdhātūti vavatthapetabbaṁ.",
  "anya-e0101n11:93_2": "Tattheva ābandhanalakkhaṇaṁ āpodhātūti. Paripācanalakkhaṇaṁ tejodhātūti. Vitthambhanalakkhaṇaṁ vāyodhātūti.",
  "anya-e0101n11:94": "Dvādasasu koṭṭhāsesu ābandhanalakkhaṇaṁ āpodhātūti vavatthapetabbaṁ. Tattheva paripācanalakkhaṇaṁ tejodhātūti. Vitthambhanalakkhaṇaṁ vāyodhātūti. Thaddhalakkhaṇaṁ pathavīdhātūti.",
  "anya-e0101n11:95_0": "Catūsu koṭṭhāsesu paripācanalakkhaṇaṁ tejodhātūti vavatthapetabbaṁ. Tena avinibhuttaṁ",
  "anya-e0101n11:95_1": "vitthambhanalakkhaṇaṁ vāyodhātūti. Thaddhalakkhaṇaṁ pathavīdhātūti. Ābandhanalakkhaṇaṁ āpodhātūti.",
  "anya-e0101n11:96_0": "Chasu koṭṭhāsesu vitthambhanalakkhaṇaṁ vāyodhātūti vavatthapetabbaṁ. Tattheva thaddhalakkhaṇaṁ",
  "anya-e0101n11:96_1": "pathavīdhātūti. Ābandhanalakkhaṇaṁ āpodhātūti. Paripācanalakkhaṇaṁ tejodhātūti. Tassevaṁ",
  "anya-e0101n11:96_2": "vavatthāpayato dhātuyo pākaṭā honti. Tā punappunaṁ āvajjato manasikaroto vuttanayeneva",
  "anya-e0101n11:96_3": "upacārasamādhi uppajjati.",
  "anya-e0101n11:97_0": "346. Yassa pana evampi bhāvayato kammaṭṭhānaṁ na ijjhati, tena salakkhaṇavibhattito",
  "anya-e0101n11:97_1": "bhāvetabbaṁ. Kathaṁ? Pubbe vuttanayeneva kesādayo pariggahetvā kesamhi thaddhalakkhaṇaṁ",
  "anya-e0101n11:97_2": "pathavīdhātūti vavatthapetabbaṁ. Tattheva ābandhanalakkhaṇaṁ āpodhātūti. Paripācanalakkhaṇaṁ",
  "anya-e0101n11:97_3": "tejodhātūti. Vitthambhanalakkhaṇaṁ vāyodhātūti. Evaṁ sabbakoṭṭhāsesu ekekasmiṁ koṭṭhāse",
  "anya-e0101n11:97_4": "catasso catasso dhātuyo vavatthapetabbā. Tassevaṁ vavatthāpayato dhātuyo pākaṭā honti.",
  "anya-e0101n11:97_5": "Tā punappunaṁ āvajjato manasikaroto vuttanayeneva upacārasamādhi uppajjati.",
  "anya-e0101n11:98_0": "Apica kho pana vacanatthato, kalāpato, cuṇṇato, lakkhaṇādito, samuṭṭhānato, nānattekattato,",
  "anya-e0101n11:98_1": "vinibbhogāvinibbhogato, sabhāgavisabhāgato, ajjhattikabāhiravisesato, saṅgahato,",
  "anya-e0101n11:98_2": "paccayato, asamannāhārato, paccayavibhāgatoti imehipi ākārehi dhātuyo manasikātabbā.",
  "anya-e0101n11:99_0": "347. Tattha vacanatthato manasikarontena patthaṭattā pathavī. Appoti āpiyati appāyatīti",
  "anya-e0101n11:99_1": "vā āpo. Tejatīti tejo. Vāyatīti vāyo. Avisesena pana salakkhaṇadhāraṇato dukkhādānato",
  "anya-e0101n11:99_2": "dukkhādhānato ca dhātūti. Evaṁ visesasāmaññavasena vacanatthato manasikātabbā.",
  "anya-e0101n11:100": "348.Kalāpatoti yā ayaṁ kesā lomātiādinā nayena vīsatiyā ākārehi pathavīdhātu, pittaṁ semhanti ca ādinā nayena dvādasahākārehi āpodhātu niddiṭṭhā, tattha yasmā –",
  "anya-e0101n11:101": "Vaṇṇo gandho raso ojā, catasso cāpi dhātuyo;",
  "anya-e0101n11:102": "Aṭṭhadhammasamodhānā, hoti kesāti sammuti;",
  "anya-e0101n11:103": "Tesaṁyeva vinibbhogā, natthi kesāti sammuti.",
  "anya-e0101n11:104_0": "Tasmā kesāpi aṭṭhadhammakalāpamattameva. Tathā lomādayoti. Yo panettha kammasamuṭṭhāno",
  "anya-e0101n11:104_1": "koṭṭhāso, so jīvitindriyena ca bhāvena ca saddhiṁ dasadhammakalāpopi hoti. Ussadavasena",
  "anya-e0101n11:104_2": "pana pathavīdhātu āpodhātūti saṅkhaṁ gato. Evaṁ kalāpato manasikātabbā.",
  "anya-e0101n11:105_0": "349.Cuṇṇatoti imasmiṁ hi sarīre majjhimena pamāṇena pariggayhamānā paramāṇubhedasañcuṇṇā",
  "anya-e0101n11:105_1": "sukhumarajabhūtā pathavīdhātu doṇamattā siyā. Sā tato upaḍḍhappamāṇāya āpodhātuyā",
  "anya-e0101n11:105_2": "saṅgahitā, tejodhātuyā anupālitā vāyodhātuyā vitthambhitā na vikiriyati na viddhaṁsiyati,",
  "anya-e0101n11:105_3": "avikiriyamānā aviddhaṁsiyamānā anekavidhaṁ itthipurisaliṅgādibhāvavikappaṁ upagacchati,",
  "anya-e0101n11:105_4": "aṇuthūladīgharassathirakathinādibhāvañca pakāseti.",
  "anya-e0101n11:106": "Yūsagatā ābandhanākārabhūtā panettha āpodhātu pathavīpatiṭṭhitā tejānupālitā vāyovitthambhitā na paggharati na parissavati, apaggharamānā aparissavamānā pīṇitapīṇitabhāvaṁ dasseti.",
  "anya-e0101n11:107_0": "Asitapītādipācakā cettha usumākārabhūtā uṇhattalakkhaṇā tejodhātu pathavīpatiṭṭhitā",
  "anya-e0101n11:107_1": "āposaṅgahitā vāyovitthambhitā imaṁ kāyaṁ paripāceti, vaṇṇasampattiñcassa āvahati.",
  "anya-e0101n11:107_2": "Tāya ca pana paripācito ayaṁ kāyo na pūtibhāvaṁ dasseti.",
  "anya-e0101n11:108_0": "Aṅgamaṅgānusaṭā cettha samudīraṇavitthambhanalakkhaṇā vāyodhātu pathavīpatiṭṭhitā",
  "anya-e0101n11:108_1": "āposaṅgahitā tejānupālitā imaṁ kāyaṁ vitthambheti. Tāya ca pana vitthambhito ayaṁ",
  "anya-e0101n11:108_2": "kāyo na paripatati, ujukaṁ saṇṭhāti. Aparāya vāyodhātuyā samabbhāhato gamanaṭṭhānanisajjāsayanairiyāpathesu",
  "anya-e0101n11:108_3": "viññattiṁ dasseti, samiñjeti, sampasāreti, hatthapādaṁ lāḷeti. Evametaṁ itthipurisādibhāvena",
  "anya-e0101n11:108_4": "bālajanavañcanaṁ māyārūpasadisaṁ dhātuyantaṁ pavattatīti evaṁ cuṇṇato manasikātabbā.",
  "anya-e0101n11:109_0": "350.Lakkhaṇāditoti pathavīdhātu kiṁ lakkhaṇā, kiṁ rasā, kiṁ paccupaṭṭhānāti evaṁ",
  "anya-e0101n11:109_1": "catassopi dhātuyo āvajjetvā pathavīdhātu kakkhaḷattalakkhaṇā, patiṭṭhānarasā, sampaṭicchanapaccupaṭṭhānā.",
  "anya-e0101n11:109_2": "Āpodhātu paggharaṇalakkhaṇā, brūhanarasā, saṅgahapaccupaṭṭhānā. Tejodhātu uṇhattalakkhaṇā,",
  "anya-e0101n11:109_3": "paripācanarasā, maddavānuppadānapaccupaṭṭhānā. Vāyodhātu vitthambhanalakkhaṇā, samudīraṇarasā.",
  "anya-e0101n11:109_4": "Abhinīhārapaccupaṭṭhānāti evaṁ lakkhaṇādito manasikātabbā.",
  "anya-e0101n11:110_0": "351.Samuṭṭhānatoti ye ime pathavīdhātuādīnaṁ vitthārato dassanavasena kesādayo dvācattālīsa",
  "anya-e0101n11:110_1": "koṭṭhāsā dassitā. Tesu udariyaṁ karīsaṁ pubbo muttanti ime cattāro koṭṭhāsā utusamuṭṭhānāva.",
  "anya-e0101n11:110_2": "Assu sedo kheḷo siṅghāṇikāti ime cattāro utucittasamuṭṭhānā. Asitādiparipācako tejo",
  "anya-e0101n11:110_3": "kammasamuṭṭhānova. Assāsapassāsā cittasamuṭṭhānāva. Avasesā sabbepi catusamuṭṭhānāti",
  "anya-e0101n11:110_4": "evaṁ samuṭṭhānato manasikātabbā.",
  "anya-e0101n11:111_0": "352.Nānattekattatoti sabbāsampi dhātūnaṁ salakkhaṇādito nānattaṁ. Aññāneva hi pathavīdhātuyā",
  "anya-e0101n11:111_1": "lakkhaṇarasapaccupaṭṭhānāni. Aññāni āpodhātuādīnaṁ. Evaṁ lakkhaṇādivasena pana kammasamuṭṭhānādivasena",
  "anya-e0101n11:111_2": "ca nānattabhūtānampi etāsaṁ rūpamahābhūtadhātudhammaaniccādivasena ekattaṁ hoti.",
  "anya-e0101n11:111_3": "Sabbāpi hi dhātuyo ruppanalakkhaṇaṁ anatītattā rūpāni. Mahantapātubhāvādīhi kāraṇehi mahābhūtāni.",
  "anya-e0101n11:112": "Mahantapātubhāvādīhīti etā hi dhātuyo mahantapātubhāvato, mahābhūtasāmaññato, mahāparihārato, mahāvikārato, mahattā bhūtattā cāti imehi kāraṇehi mahābhūtānīti vuccanti.",
  "anya-e0101n11:113": "Tattha mahantapātubhāvatoti etāni hi anupādinnasantānepi upādinnasantānepi mahantāni pātubhūtāni. Tesaṁ anupādinnasantāne –",
  "anya-e0101n11:114": "Duve satasahassāni, cattāri nahutāni ca;",
  "anya-e0101n11:115": "Ettakaṁ bahalattena, saṅkhātāyaṁ vasundharāti. –",
  "anya-e0101n11:116": "Ādinā nayena mahantapātubhāvatā buddhānussatiniddese vuttāva.",
  "anya-e0101n11:117": "Upādinnasantānepi macchakacchapadevadānavādisarīravasena mahantāneva pātubhūtāni. Vuttañhetaṁ ‘‘santi, bhikkhave, mahāsamudde yojanasatikāpi attabhāvā’’tiādi.",
  "anya-e0101n11:118": "Mahābhūtasāmaññatoti etāni hi yathā māyākāro amaṇiṁyeva udakaṁ maṇiṁ katvā dasseti, asuvaṇṇaṁyeva leḍḍuṁ suvaṇṇaṁ katvā dasseti.",
  "anya-e0101n11:119_0": "Yathā ca sayaṁ neva yakkho na yakkhī samāno yakkhabhāvampi yakkhibhāvampi dasseti,",
  "anya-e0101n11:119_1": "evameva sayaṁ anīlāneva hutvā nīlaṁ upādārūpaṁ dassenti, apītāni alohitāni anodātāneva",
  "anya-e0101n11:119_2": "hutvā odātaṁ upādārūpaṁ dassentīti māyākāramahābhūtasāmaññato mahābhūtāni.",
  "anya-e0101n11:120_0": "Yathā ca yakkhādīni mahābhūtāni yaṁ gaṇhanti, neva nesaṁ tassa anto na bahi ṭhānaṁ",
  "anya-e0101n11:120_1": "upalabbhati, na ca taṁ nissāya na tiṭṭhanti, evameva tānipi neva aññamaññassa anto",
  "anya-e0101n11:120_2": "na bahi ṭhitāni hutvā upalabbhanti, na ca aññamaññaṁ nissāya na tiṭṭhantīti acinteyyaṭṭhānatāya",
  "anya-e0101n11:120_3": "yakkhādimahābhūtasāmaññatopi mahābhūtāni. Yathā ca yakkhinīsaṅkhātāni mahābhūtāni",
  "anya-e0101n11:120_4": "manāpehi vaṇṇasaṇṭhānavikkhepehi attano bhayānakabhāvaṁ paṭicchādetvā satte vañcenti,",
  "anya-e0101n11:120_5": "evameva etānipi itthipurisasarīrādīsu manāpena chavivaṇṇena manāpena attano aṅgapaccaṅgasaṇṭhānena",
  "anya-e0101n11:120_6": "manāpena ca hatthapādaṅgulibhamukavikkhepena attano kakkhaḷattādibhedaṁ sarasalakkhaṇaṁ",
  "anya-e0101n11:120_7": "paṭicchādetvā bālajanaṁ vañcenti, attano sabhāvaṁ daṭṭhuṁ na dentīti vañcakattena",
  "anya-e0101n11:120_8": "yakkhinīmahābhūtasāmaññatopi mahābhūtāni.",
  "anya-e0101n11:121_0": "Mahāparihāratoti mahantehi paccayehi pariharitabbato. Etāni hi divase divase upanetabbattā",
  "anya-e0101n11:121_1": "mahantehi ghāsacchādanādīhi bhūtāni pavattānīti mahābhūtāni. Mahāparihārāni vā bhūtānītipi mahābhūtāni.",
  "anya-e0101n11:122": "Mahāvikāratoti etāni hi anupādinnānipi upādinnānipi mahāvikārāni honti. Tattha anupādinnānaṁ kappavuṭṭhāne vikāramahattaṁ pākaṭaṁ hoti. Upādinnānaṁ dhātukkhobhakāle. Tathā hi –",
  "anya-e0101n11:123": "Bhūmito vuṭṭhitā yāva, brahmalokā vidhāvati;",
  "anya-e0101n11:124": "Acci accimato loke, ḍayhamānamhi tejasā.",
  "anya-e0101n11:125": "Koṭisatasahassekaṁ, cakkavāḷaṁ vilīyati;",
  "anya-e0101n11:126": "Kupitena yadā loko, salilena vinassati.",
  "anya-e0101n11:127": "Koṭisatasahassekaṁ, cakkavāḷaṁ vikīrati;",
  "anya-e0101n11:128": "Vāyodhātuppakopena, yadā loko vinassati.",
  "anya-e0101n11:129": "Patthaddho bhavati kāyo, daṭṭho kaṭṭhamukhena vā;",
  "anya-e0101n11:130": "Pathavīdhātuppakopena, hoti kaṭṭhamukheva so.",
  "anya-e0101n11:131": "Pūtiyo bhavati kāyo, daṭṭho pūtimukhena vā;",
  "anya-e0101n11:132": "Āpodhātuppakopena, hoti pūtimukheva so.",
  "anya-e0101n11:133": "Santatto bhavati kāyo, daṭṭho aggimukhena vā;",
  "anya-e0101n11:134": "Tejodhātuppakopena, hoti aggimukheva so.",
  "anya-e0101n11:135": "Sañchinno bhavati kāyo, daṭṭho satthamukhena vā;",
  "anya-e0101n11:136": "Vāyodhātuppakopena, hoti satthamukheva so.",
  "anya-e0101n11:137": "Iti mahāvikārāni bhūtānīti mahābhūtāni.",
  "anya-e0101n11:138": "Mahattā bhūtattā cāti etāni hi mahantāni mahatā vāyāmena pariggahetabbattā bhūtāni vijjamānattāti mahattā bhūtattā ca mahābhūtāni.",
  "anya-e0101n11:139": "Evaṁ sabbāpetā dhātuyo mahantapātubhāvādīhi kāraṇehi mahābhūtāni.",
  "anya-e0101n11:140_0": "Salakkhaṇadhāraṇato pana dukkhādānato ca dukkhādhānato ca sabbāpi dhātulakkhaṇaṁ",
  "anya-e0101n11:140_1": "anatītattā dhātuyo. Salakkhaṇadhāraṇena ca attano khaṇānurūpadhāraṇena ca dhammā.",
  "anya-e0101n11:140_2": "Khayaṭṭhena aniccā. Bhayaṭṭhena dukkhā. Asārakaṭṭhena anattā.",
  "anya-e0101n11:141": "Iti sabbāsampi rūpamahābhūtadhātudhammaaniccādivasena ekattanti evaṁ nānattekattato manasikātabbā.",
  "anya-e0101n11:142_0": "353.Vinibbhogāvinibbhogatoti sahuppannāva etā ekekasmiṁ sabbapariyantime suddhaṭṭhakādikalāpepi",
  "anya-e0101n11:142_1": "padesena avinibbhuttā. Lakkhaṇena pana vinibbhuttāti evaṁ vinibbhogāvinibbhogato manasikātabbā.",
  "anya-e0101n11:143_0": "354.Sabhāgavisabhāgatoti evaṁ avinibbhuttāsu cāpi etāsu purimā dve garukattā sabhāgā.",
  "anya-e0101n11:143_1": "Tathā pacchimā lahukattā. Purimā pana pacchimāhi pacchimā ca purimāhi visabhāgāti",
  "anya-e0101n11:143_2": "evaṁ sabhāgavisabhāgato manasikātabbā.",
  "anya-e0101n11:144_0": "355.Ajjhattikabāhiravisesatoti ajjhattikā dhātuyo viññāṇavatthuviññattiindriyānaṁ",
  "anya-e0101n11:144_1": "nissayā honti, sairiyāpathā, catusamuṭṭhānā. Bāhirā vuttaviparītappakārāti evaṁ ajjhattikabāhiravisesato manasikātabbā.",
  "anya-e0101n11:145_0": "356.Saṅgahatoti kammasamuṭṭhānā pathavīdhātu kammasamuṭṭhānāhi itarāhi ekasaṅgahā",
  "anya-e0101n11:145_1": "hoti samuṭṭhānanānattābhāvato . Tathā cittādisamuṭṭhānā cittādisamuṭṭhānāhīti evaṁ",
  "anya-e0101n11:145_2": "saṅgahato manasikātabbā.",
  "anya-e0101n11:146_0": "357.Paccayatoti pathavīdhātu āposaṅgahitā tejoanupālitā vāyovitthambhitā tiṇṇaṁ mahābhūtānaṁ",
  "anya-e0101n11:146_1": "patiṭṭhā hutvā paccayo hoti. Āpodhātu pathavīpatiṭṭhitā tejoanupālitā vāyovitthambhitā",
  "anya-e0101n11:146_2": "tiṇṇaṁ mahābhūtānaṁ ābandhanaṁ hutvā paccayo hoti. Tejodhātu pathavīpatiṭṭhitā āposaṅgahitā",
  "anya-e0101n11:146_3": "vāyovitthambhitā tiṇṇaṁ mahābhūtānaṁ paripācanaṁ hutvā paccayo hoti. Vāyodhātu pathavīpatiṭṭhitā",
  "anya-e0101n11:146_4": "āposaṅgahitā tejoparipācitā tiṇṇaṁ mahābhūtānaṁ vitthambhanaṁ hutvā paccayo hotīti",
  "anya-e0101n11:146_5": "evaṁ paccayato manasikātabbā.",
  "anya-e0101n11:147_0": "358.Asamannāhāratoti pathavīdhātu cettha ‘‘ahaṁ pathavīdhātū’’ti vā, ‘‘tiṇṇaṁ mahābhūtānaṁ",
  "anya-e0101n11:147_1": "patiṭṭhā hutvā paccayo homī’’ti vā na jānāti. Itarānipi tīṇi ‘‘amhākaṁ pathavīdhātu",
  "anya-e0101n11:147_2": "patiṭṭhā hutvā paccayo hotī’’ti na jānanti. Esa nayo sabbatthāti evaṁ asamannāhārato manasikātabbā.",
  "anya-e0101n11:148_0": "359.Paccayavibhāgatoti dhātūnaṁ hi kammaṁ, cittaṁ, āhāro, utūti cattāro paccayā.",
  "anya-e0101n11:148_1": "Tattha kammasamuṭṭhānānaṁ kammameva paccayo hoti, na cittādayo. Cittādisamuṭṭhānānampi",
  "anya-e0101n11:148_2": "cittādayova paccayā honti, na itare. Kammasamuṭṭhānānañca kammaṁ janakapaccayo hoti,",
  "anya-e0101n11:148_3": "sesānaṁ pariyāyato upanissayapaccayo hoti. Cittasamuṭṭhānānaṁ cittaṁ janakapaccayo",
  "anya-e0101n11:148_4": "hoti, sesānaṁ pacchājātapaccayo atthipaccayo avigatapaccayo ca. Āhārasamuṭṭhānānaṁ",
  "anya-e0101n11:148_5": "āhāro janakapaccayo hoti, sesānaṁ āhārapaccayo atthipaccayo avigatapaccayo ca. Utusamuṭṭhānānaṁ",
  "anya-e0101n11:148_6": "utu janakapaccayo hoti, sesānaṁ atthipaccayo avigatapaccayo ca. Kammasamuṭṭhānaṁ",
  "anya-e0101n11:148_7": "mahābhūtaṁ kammasamuṭṭhānānampi mahābhūtānaṁ paccayo hoti cittādisamuṭṭhānānampi.",
  "anya-e0101n11:148_8": "Tathā cittasamuṭṭhānaṁ, āhārasamuṭṭhānaṁ. Utusamuṭṭhānaṁ mahābhūtaṁ utusamuṭṭhānānampi",
  "anya-e0101n11:148_9": "mahābhūtānaṁ paccayo hoti kammādisamuṭṭhānānampi.",
  "anya-e0101n11:149_0": "Tattha kammasamuṭṭhānā pathavīdhātu kammasamuṭṭhānānaṁ itarāsaṁ sahajātaaññamaññanissayaatthiavigatavasena",
  "anya-e0101n11:149_1": "ceva patiṭṭhāvasena ca paccayo hoti, na janakavasena. Itaresaṁ tisantatimahābhūtānaṁ",
  "anya-e0101n11:149_2": "nissayaatthiavigatavasena paccayo hoti, na patiṭṭhāvasena na janakavasena. Āpodhātu",
  "anya-e0101n11:149_3": "cettha itarāsaṁ tiṇṇaṁ sahajātādivasena ceva ābandhanavasena ca paccayo hoti, na",
  "anya-e0101n11:149_4": "janakavasena. Itaresaṁ tisantatikānaṁ nissayaatthiavigatapaccayavaseneva, na ābandhanavasena",
  "anya-e0101n11:149_5": "na janakavasena. Tejodhātupettha itarāsaṁ tiṇṇaṁ sahajātādivasena ceva paripācanavasena",
  "anya-e0101n11:149_6": "ca paccayo hoti, na janakavasena. Itaresaṁ tisantatikānaṁ nissayaatthiavigatapaccayavaseneva,",
  "anya-e0101n11:149_7": "na paripācanavasena, na janakavasena. Vāyodhātupettha itarāsaṁ tiṇṇaṁ sahajātādivasena",
  "anya-e0101n11:149_8": "ceva vitthambhanavasena ca paccayo hoti, na janakavasena. Itaresaṁ tisantatikānaṁ",
  "anya-e0101n11:149_9": "nissayaatthiavigatapaccayavaseneva, na vitthambhanavasena, na janakavasena. Cittaāhārautusamuṭṭhānapathavīdhātuādīsupi eseva nayo.",
  "anya-e0101n11:150": "Evaṁ sahajātādipaccayavasappavattāsu ca panetāsu dhātūsu –",
  "anya-e0101n11:151": "Ekaṁ paṭicca tisso, catudhā tisso paṭicca eko ca;",
  "anya-e0101n11:152": "Dve dhātuyo paṭicca, dve chaddhā sampavattanti.",
  "anya-e0101n11:153_0": "Pathavīādīsu hi ekekaṁ paṭicca itarā tisso tissoti evaṁ ekaṁ paṭicca tisso catudhā",
  "anya-e0101n11:153_1": "sampavattanti. Tathā pathavīdhātuādīsu ekekā itarā tisso tisso paṭiccāti evaṁ tisso",
  "anya-e0101n11:153_2": "paṭicca ekā catudhā sampavattati. Purimā pana dve paṭicca pacchimā, pacchimā ca dve",
  "anya-e0101n11:153_3": "paṭicca purimā, paṭhamatatiyā paṭicca dutiyacatutthā, dutiyacatutthā paṭicca paṭhamatatiyā,",
  "anya-e0101n11:153_4": "paṭhamacatutthā paṭicca dutiyatatiyā, dutiyatatiyā paṭicca paṭhamacatutthāti evaṁ",
  "anya-e0101n11:153_5": "dve dhātuyo paṭicca dve chadhā sampavattanti.",
  "anya-e0101n11:154_0": "Tāsu pathavīdhātu abhikkamapaṭikkamādikāle uppīḷanassa paccayo hoti. Sāva āpodhātuyā",
  "anya-e0101n11:154_1": "anugatā patiṭṭhāpanassa. Pathavīdhātuyā pana anugatā āpodhātu avakkhepanassa. Vāyodhātuyā",
  "anya-e0101n11:154_2": "anugatā tejodhātu uddharaṇassa. Tejodhātuyā anugatā vāyodhātu atiharaṇavītiharaṇānaṁ",
  "anya-e0101n11:154_3": "paccayo hotīti evaṁ paccayavibhāgato manasikātabbā.",
  "anya-e0101n11:155_0": "Evaṁ vacanatthādivasena manasi karontassāpi hi ekekena mukhena dhātuyo pākaṭā honti.",
  "anya-e0101n11:155_1": "Tā punappunaṁ āvajjato manasikaroto vuttanayeneva upacārasamādhi uppajjati. Svāyaṁ",
  "anya-e0101n11:155_2": "catunnaṁ dhātūnaṁ vavatthāpakassa ñāṇassānubhāvena uppajjanato catudhātuvavatthānantveva saṅkhaṁ gacchati.",
  "anya-e0101n11:156_0": "360. Idañca pana catudhātuvavatthānaṁ anuyutto bhikkhu suññataṁ avagāhati, sattasaññaṁ",
  "anya-e0101n11:156_1": "samugghāteti. So sattasaññāya samūhatattā vāḷamigayakkharakkhasādivikappaṁ anāvajjamāno",
  "anya-e0101n11:156_2": "bhayabheravasaho hoti, aratiratisaho, na iṭṭhāniṭṭhesu ugghātanigghātaṁ pāpuṇāti.",
  "anya-e0101n11:156_3": "Mahāpañño ca pana hoti amatapariyosāno vā sugatiparāyano vāti.",
  "anya-e0101n11:157": "Evaṁ mahānubhāvaṁ, yogivarasahassa kīḷitaṁ etaṁ;",
  "anya-e0101n11:158": "Catudhātuvavatthānaṁ, niccaṁ sevetha medhāvīti.",
  "anya-e0101n11:159": "Ayaṁ catudhātuvavatthānassa bhāvanāniddeso.",
  "anya-e0101n11:160_0": "361. Ettāvatā ca yaṁ samādhissa vitthāraṁ bhāvanānayañca dassetuṁ ‘‘ko samādhi, kenaṭṭhena",
  "anya-e0101n11:160_1": "samādhī’’tiādinā nayena pañhākammaṁ kataṁ, tattha ‘‘kathaṁ bhāvetabbo’’ti imassa",
  "anya-e0101n11:160_2": "padassa sabbappakārato atthavaṇṇanā samattā hoti.",
  "anya-e0101n11:161_0": "Duvidhoyeva hayaṁ idha adhippeto upacārasamādhi ceva appanāsamādhi ca. Tattha dasasu",
  "anya-e0101n11:161_1": "kammaṭṭhānesu, appanāpubbabhāgacittesu ca ekaggatā upacārasamādhi. Avasesakammaṭṭhānesu",
  "anya-e0101n11:161_2": "cittekaggatā appanāsamādhi. So duvidhopi tesaṁ kammaṭṭhānānaṁ bhāvitattā bhāvito",
  "anya-e0101n11:161_3": "hoti. Tena vuttaṁ ‘‘kathaṁ bhāvetabboti imassa padassa sabbappakārato atthavaṇṇanā samattā’’ti.",
  "anya-e0101n11:162": "Samādhiānisaṁsakathā",
  "anya-e0101n11:163_0": "362. Yaṁ pana vuttaṁ ‘‘samādhibhāvanāya ko ānisaṁso’’ti, tattha diṭṭhadhammasukhavihārādipañcavidho",
  "anya-e0101n11:163_1": "samādhibhāvanāya ānisaṁso. Tathā hi ye arahanto khīṇāsavā samāpajjitvā ekaggacittā",
  "anya-e0101n11:163_2": "sukhaṁ divasaṁ viharissāmāti samādhiṁ bhāventi, tesaṁ appanāsamādhibhāvanā diṭṭhadhammasukhavihārānisaṁsā",
  "anya-e0101n11:163_3": "hoti. Tenāha bhagavā ‘‘na kho panete, cunda, ariyassa vinaye sallekhā vuccanti. Diṭṭhadhammasukhavihārā",
  "anya-e0101n11:163_4": "ete ariyassa vinaye vuccantī’’ti (ma. ni. 1.82).",
  "anya-e0101n11:164_0": "Sekkhaputhujjanānaṁ samāpattito vuṭṭhāya samāhitena cittena vipassissāmāti bhāvayataṁ",
  "anya-e0101n11:164_1": "vipassanāya padaṭṭhānattā appanāsamādhibhāvanāpi sambādhe okāsādhigamanayena upacārasamādhibhāvanāpi",
  "anya-e0101n11:164_2": "vipassanānisaṁsā hoti. Tenāha bhagavā ‘‘samādhiṁ, bhikkhave, bhāvetha. Samāhito,",
  "anya-e0101n11:164_3": "bhikkhave, bhikkhu yathābhūtaṁ pajānātī’’ti (saṁ. ni. 3.5).",
  "anya-e0101n11:165_0": "Ye pana aṭṭha samāpattiyo nibbattetvā abhiññāpādakaṁ jhānaṁ samāpajjitvā samāpattito",
  "anya-e0101n11:165_1": "vuṭṭhāya ekopi hutvā bahudhā hotīti vuttanayā abhiññāyo patthento nibbattenti, tesaṁ",
  "anya-e0101n11:165_2": "sati sati āyatane abhiññāpadaṭṭhānattā appanāsamādhibhāvanā abhiññānisaṁsā hoti.",
  "anya-e0101n11:165_3": "Tenāha bhagavā – ‘‘so yassa yassa abhiññāsacchikaraṇīyassa dhammassa cittaṁ abhininnāmeti",
  "anya-e0101n11:165_4": "abhiññāsacchikiriyāya, tatra tatreva sakkhibhabbataṁ pāpuṇāti sati sati āyatane’’ti",
  "anya-e0101n11:165_5": "(ma. ni. 3.158; a. ni. 3.102).",
  "anya-e0101n11:166_0": "Ye aparihīnajjhānā brahmaloke nibbattissāmāti brahmalokūpapattiṁ patthentā apatthayamānā",
  "anya-e0101n11:166_1": "vāpi puthujjanā samādhito na parihāyanti, tesaṁ bhavavisesāvahattā appanāsamādhibhāvanā",
  "anya-e0101n11:166_2": "bhavavisesānisaṁsā hoti. Tenāha bhagavā – ‘‘paṭhamaṁ jhānaṁ parittaṁ bhāvetvā kattha",
  "anya-e0101n11:166_3": "upapajjanti. Brahmapārisajjānaṁ devānaṁ sahabyataṁ upapajjantī’’tiādi (vibha. 1024).",
  "anya-e0101n11:167": "Upacārasamādhibhāvanāpi pana kāmāvacarasugatibhavavisesaṁ āvahatiyeva.",
  "anya-e0101n11:168_0": "Ye pana ariyā aṭṭha samāpattiyo nibbattetvā nirodhasamāpattiṁ samāpajjitvā satta",
  "anya-e0101n11:168_1": "divasāni acittā hutvā diṭṭheva dhamme nirodhaṁ nibbānaṁ patvā sukhaṁ viharissāmāti",
  "anya-e0101n11:168_2": "samādhiṁ bhāventi, tesaṁ appanāsamādhibhāvanā nirodhānisaṁsā hoti. Tenāha – ‘‘soḷasahi",
  "anya-e0101n11:168_3": "ñāṇacariyāhi navahi samādhicariyāhi vasībhāvatā paññā nirodhasamāpattiyā ñāṇa’’nti (paṭi. ma. 1.34).",
  "anya-e0101n11:169": "Evamayaṁ diṭṭhadhammasukhavihārādi pañcavidho samādhibhāvanāya ānisaṁso –",
  "anya-e0101n11:170": "‘‘Tasmā nekānisaṁsamhi, kilesamalasodhane;",
  "anya-e0101n11:171": "Samādhibhāvanāyoge, nappamajjeyya paṇḍito’’ti.",
  "anya-e0101n11:172": "363. Ettāvatā ca ‘‘sīle patiṭṭhāya naro sapañño’’ti imissā gāthāya sīlasamādhipaññāmukhena desite visuddhimagge samādhipi paridīpito hoti.",
  "anya-e0101n11:173": "Iti sādhujanapāmojjatthāya kate visuddhimagge",
  "anya-e0101n11:174": "Samādhiniddeso nāma",
  "anya-e0101n11:175": "Ekādasamo paricchedo.",
  "anya-e0101n11:176_0": "364. Paṭhamo sīlaniddeso. Dutiyo dhutaṅganiddeso;. Tatiyo kammaṭṭhānaggahaṇaniddeso.",
  "anya-e0101n11:176_1": "Catuttho pathavīkasiṇaniddeso. Pañcamo sesakasiṇaniddeso. Chaṭṭho asubhaniddeso.",
  "anya-e0101n11:176_2": "Sattamo chaanussatiniddeso. Aṭṭhamo sesānussatiniddeso. Navamo brahmavihāraniddeso.",
  "anya-e0101n11:176_3": "Dasamo āruppaniddeso. Paṭikkūlasaññādhātuvavatthānadvayaniddeso ekādasamoti.",
  "anya-e0101n11:177": "Visuddhimaggassa paṭhamo bhāgo niṭṭhito."
}