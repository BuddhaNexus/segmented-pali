{
  "tika-vin09t4:0": "Nissaggiyakaṇḍaṁ",
  "tika-vin09t4:1": "1. Cīvaravaggo",
  "tika-vin09t4:2": "1. Kathinasikkhāpadavaṇṇanā",
  "tika-vin09t4:3": "Nissaggiyakaṇḍe tiṇṇaṁ kathinasikkhāpadānaṁ, vassikasāṭikaaccekacīvarasāsaṅkasikkhāpadānañca ekadesanāya tathākiṇṇāpattikkhandhāva veditabbā –",
  "tika-vin09t4:4": "Kathinaṁ yassa cattāro, sahajā samayadvayaṁ;",
  "tika-vin09t4:5": "Channaṁ sikkhāpadānañca, ekadesavinicchayo.",
  "tika-vin09t4:6_0": "Tattha kathinanti ‘‘saṅghassa anumodanāya, gaṇassa anumodanāya, puggalassa atthārā",
  "tika-vin09t4:6_1": "saṅghassa atthataṁ hoti kathina’’nti (pari. 414) vacanato tesaṁyeva anumodanādidhammānaṁ",
  "tika-vin09t4:6_2": "saṅgaho kathinaṁ nāma. Yathāha ‘‘kathinaṁ jānitabbanti tesaññeva dhammānaṁ saṅgaho",
  "tika-vin09t4:6_3": "samavāyo nāmaṁ nāmakamma’’ntiādi (pari. 412). Tasmā kathinanti idaṁ bahūsu dhammesu",
  "tika-vin09t4:6_4": "nāmamattaṁ, na paramatthato eko dhammo. Ko panassa atthāroti? Tadekadesova khīrassa",
  "tika-vin09t4:6_5": "dhārā viya. Yathā cāha ‘‘atthāro ekena dhammena saṅgahito vacībhedenā’’ti. Sahajā",
  "tika-vin09t4:6_6": "nāma aṭṭha mātikā, dve palibodhā, pañcānisaṁsāti ime pannarasa dhammā. Samayadvayaṁ",
  "tika-vin09t4:6_7": "nāma kathinatthārasamayo, cīvarasamayo cāti. Tattha kathinatthārasamayo vassānassa",
  "tika-vin09t4:6_8": "pacchimo māso. Cīvarasamayo nāma anatthate kathine ayaṁ kattikamāso, atthate cattāro",
  "tika-vin09t4:6_9": "hemantikā cāti pañca māsā.",
  "tika-vin09t4:7_0": "Tattha aṭṭha mātikā nāma pakkamanantikādayo. Tā sabbāpi atthārena ekato uppajjanti",
  "tika-vin09t4:7_1": "nāma. Tabbhāvabhāvitāya atthāre sati uddhāro sambhavati. Tattha kathinatthārena ekuppādā",
  "tika-vin09t4:7_2": "ekanirodhā antarubbhāro sahubbhāro, avasesā kathinubbhārā ekuppādā, nānānirodhā ca.",
  "tika-vin09t4:7_3": "Tattha ekanirodhāti atthārena saha nirodhā, antarubbhārasahubbhārānaṁ uddhārābhāvo",
  "tika-vin09t4:7_4": "ekakkhaṇe hotīti attho. Sesā nānā nirujjhanti nāma. Tesu hi uddhārabhāvaṁ pattesupi",
  "tika-vin09t4:7_5": "atthāro tiṭṭhati evāti aṭṭhakathāyaṁ atthavibhāvanā. Sace atthate kathine bhikkhusmiṁ",
  "tika-vin09t4:7_6": "sāpekkhe tamhā āvāsā pakkamante saṅgho antarubbhāraṁ karoti, tassa bhikkhuno paṭhamameva",
  "tika-vin09t4:7_7": "mūlāvāse niṭṭhitacīvarapalibodhābhāvepi sati antarubbhāre palibodho chijjati satipi",
  "tika-vin09t4:7_8": "sāpekkhatāya saussāhattā. Iminā pariyāyena pakkamanantiko kathinuddhāro atthārena",
  "tika-vin09t4:7_9": "ekuppādo nānānirodho hoti. Tathā antarubbhāre sati suṇantassāpi yāva cīvaraniṭṭhānaṁ",
  "tika-vin09t4:7_10": "na gacchati, tāva parihārasambhavato niṭṭhānantiko. Yāva sanniṭṭhānaṁ na gacchati,",
  "tika-vin09t4:7_11": "tāva parihārasambhavato sanniṭṭhānantiko. Yāva na nassati, tāva parihārasambhavato",
  "tika-vin09t4:7_12": "nāsanantiko. Yāva na suṇāti, tāva parihārasambhavato savanantiko. Yāva cīvarāsā na",
  "tika-vin09t4:7_13": "chijjati, tāva parihārasambhavato āsāvacchediko. Yāva sīmaṁ nātikkamati, tāva parihārasambhavato",
  "tika-vin09t4:7_14": "sīmātikkantiko. Atthārena ekuppādo nānānirodho hotīti veditabbo.",
  "tika-vin09t4:8_0": "Tattha antarubbhārasahubbhārā dve antosīmāyaṁ eva sambhavanti, na bahisīmāyaṁ. Pakkamanasavanasīmātikkantikā",
  "tika-vin09t4:8_1": "bahisīmāyameva sambhavanti, na antosīmāyaṁ. Niṭṭhānasaaāṭṭhānāsāvacchedikā antosīmāyañceva",
  "tika-vin09t4:8_2": "bahisīmāyañca. Antarubbhāro saṅghāyatto, pakkamananiṭṭhānasanniṭṭhānasīmātikkantikā",
  "tika-vin09t4:8_3": "puggalādhīnā, sesā tadubhayaviparītā.",
  "tika-vin09t4:9_0": "Tattha ‘‘niṭṭhitacīvarasmi’’nti iminā cīvarapalibodhābhāvameva dīpeti. Na āvāsapalibodhābhāvaṁ.",
  "tika-vin09t4:9_1": "‘‘Ubbhatasmiṁ kathine’’ti iminā ubhayapalibodhābhāvaṁ dīpeti, tasmā ubhayapalibodhābhāvadīpanatthaṁ",
  "tika-vin09t4:9_2": "tadeva vattabbanti ce? Na, visesattā. Kathaṁ? Kāmañcetaṁ tasmā ‘‘ubbhatasmiṁ kathine’’ti",
  "tika-vin09t4:9_3": "kesañci kathinuddhārānaṁ nānānirodhattā, saṅghapuggalādhīnānadhīnattā ca antobahiubhayasīmāsu",
  "tika-vin09t4:9_4": "niyamāniyamato ca ubbhatasmiṁ kathine saṅghassa, na puggalassa ubbhataṁ hoti, tathāpi",
  "tika-vin09t4:9_5": "‘‘ubbhatasmiṁ kathine’’ti idaṁ sāmaññavacanaṁ. Tasmā ‘‘niṭṭhitacīvarasmi’’nti iminā niyameti.",
  "tika-vin09t4:10_0": "Kiṁ vuttaṁ hoti – saṅghassa antarubbhārena ubbhatasmiṁ kathine acchinnacīvarapalibodho",
  "tika-vin09t4:10_1": "bahisīmāgato pacchā gantvā attano sīmāgato aniṭṭhitacīvaro ānisaṁsaṁ labhati evāti",
  "tika-vin09t4:10_2": "katvā ‘‘niṭṭhitacīvarasmi’’nti vuttanti veditabbaṁ. Tattha āvāsapalibodho nāma vasati",
  "tika-vin09t4:10_3": "vā tasmiṁ āvāse, sāpekkho vā pakkamati. Cīvarapalibodho nāma cīvaraṁ akataṁ vippakataṁ,",
  "tika-vin09t4:10_4": "cīvarāsānupacchinnā, tabbiparītena apalibodho veditabbo. Tattha anatthatakathinānaṁ",
  "tika-vin09t4:10_5": "cīvarakālasamaye niyamato cattāro ānisaṁsā labbhanti, asamādānacāro aniyamato. Tena",
  "tika-vin09t4:10_6": "sāsaṅkasikkhāpadaṁ vuttaṁ. Kathaṁ cattāro niyatāti ce? ‘‘Cīvarakālasamayo nāma anatthate",
  "tika-vin09t4:10_7": "kathine vassānassa pacchimo māso’’ti (pārā. 649) vacanato anatthatakathinānaṁ tasmiṁ",
  "tika-vin09t4:10_8": "māse yāvadatthacīvaraṁ siddhaṁ, tathā tatiyakathinasikkhāpade (pārā. 497 ādayo) akālacīvaraṁ",
  "tika-vin09t4:10_9": "nāma piṭṭhisamayato paṭṭhāya taṁ paṭiggahetvā saṅghato labhitabbaṁ ce, yāva cīvarakālasamayaṁ",
  "tika-vin09t4:10_10": "nikkhipitvā bhājetvā gahetabbaṁ. Puggalikaṁ ce, vassānassa chaṭṭhapakkhassa pañcamito",
  "tika-vin09t4:10_11": "paṭṭhāya yāva cīvarakālasamayaṁ anadhiṭṭhitaṁ avikappitaṁ vaṭṭati accekacīvarasikkhāpadena",
  "tika-vin09t4:10_12": "anuññātattā, na tato paraṁ. Tadā uppannacīvarassa paṭisiddhattā paṭhamakathinena.",
  "tika-vin09t4:10_13": "Tattha aṭṭhakathāyaṁ vuttanayo saṅghikaṁ sandhāya, tathā porāṇagaṇṭhipade cāti veditabbaṁ.",
  "tika-vin09t4:11_0": "Paṭhamakathine (pārā. 459 ādayo) paṭhamapaññattiyā, avisesena vā ekādasame divase",
  "tika-vin09t4:11_1": "āpatti. Vassānassa hi antonivāraṇatthaṁ aṭṭhakathāya ‘‘niṭṭhitacīvarasmiṁ bhikkhunā",
  "tika-vin09t4:11_2": "ubbhatasmiṁ kathine’’ti (pārā. 462 ādayo) vuttaṁ. Eseva nayo dutiye, tatiye ca. Tena",
  "tika-vin09t4:11_3": "cīvarakālato pure vā anto vā uppannaṁ cīvarakālato uddhaṁ ekadivasampi parihāraṁ",
  "tika-vin09t4:11_4": "na labhati. Yadi labheyya, accekacīvarasikkhāpadavirodho. ‘‘Yāva cīvarakālasamayaṁ",
  "tika-vin09t4:11_5": "nikkhipitabbaṁ, tato ce uttari nikkhipeyya, nissaggiya’’nti (pārā. 648) hi tattha",
  "tika-vin09t4:11_6": "vuttaṁ. Vassāvāsikabhāvena saṅghato laddhaṁ vuṭṭhavassattā attano santakabhūtaṁ accekacīvaraṁ",
  "tika-vin09t4:11_7": "cīvarakālasamayaṁ atikkāmayato eva āpatti, na accekacīvarakālaṁ atikkāmayato āpattīti.",
  "tika-vin09t4:11_8": "‘‘Anatthate kathine ekādasamāse uppanna’’nti (pārā. 500) vacanato yo ca tattha cīvaruppādo,",
  "tika-vin09t4:11_9": "so ca nesaṁ bhavissatīti siddhaṁ, anāmantacāragaṇabhojanasikkhāpade ‘‘aññatra samayā’’ti",
  "tika-vin09t4:11_10": "(pāci. 222 ādayo) vuttattā sesadvayaṁ siddhameva. Tasmā ‘‘kālepi ādissa dinnaṁ, etaṁ",
  "tika-vin09t4:11_11": "akālacīvara’’nti (pārā. 500) vacanato ādissa dinnacīvaraṁ parihāraṁ na labhati.",
  "tika-vin09t4:12_0": "Aparakattikāyameva vā ubbhatasmiṁ kathine labhati, evaṁ ‘‘ubbhatasmiṁ kathine’’ti",
  "tika-vin09t4:12_1": "vuttattāti ce? Na vattabbaṁ. Cha ṭhānāni hi sāpekkhatāya vuttāni . Duṭṭhadosadvaye",
  "tika-vin09t4:12_2": "adhikaraṇacatutthaṁ, paṭhamāniyate sotassa raho, tatiyakathine ādissa dinnaṁ cīvaraṁ,",
  "tika-vin09t4:12_3": "accekacīvarasikkhāpade ‘‘saññāṇaṁ katvā nikkhipitabba’’nti padaṁ, duṭṭhullārocanappaṭicchādanadvaye",
  "tika-vin09t4:12_4": "adhikaraṇaṁ, pārājikavacanañca, tīsu kathinasikkhāpadesu ‘‘aṭṭhannaṁ mātikānaṁ aññatarāyā’’ti",
  "tika-vin09t4:12_5": "vacananti. Tattha ādissa dinnaṁ cīvaraṁ saṅghikaṁ bhājitabbacīvaraṁ sandhāya vuttaṁ,",
  "tika-vin09t4:12_6": "na puggalikaṁ. Saññāṇaṁ katvā nikkhipitabbanti vassāvāsikacīvaraṁ sandhāya vuttaṁ.",
  "tika-vin09t4:12_7": "Avuṭṭhavassena pacchā dātabbattā saññāṇaṁ kātabbaṁ, na ñātippavāritato laddhaṁ puggalikaṁ",
  "tika-vin09t4:12_8": "sandhāya. Tasmā duvidhaṁ accekacīvaraṁ saṅghe ninnaṁ, puggale ninnañcāti siddhaṁ.",
  "tika-vin09t4:12_9": "Tattha saṅghe pariṇataṁ accekacīvaraṁ vassūpanāyikadivasato paṭṭhāya, piṭṭhisamayato",
  "tika-vin09t4:12_10": "paṭṭhāya vā yāva pavāraṇā nikkhipituṁ vaṭṭati eva saṅghikattā, puggalikampi ‘‘vassaṁvuṭṭhakāle",
  "tika-vin09t4:12_11": "gaṇhathā’’ti dinnattā. Tādisañhi yāva vassaṁvuṭṭho na hoti, tāva tasseva dāyakassa",
  "tika-vin09t4:12_12": "santakaṁ hoti. Ettako visesahetu.",
  "tika-vin09t4:13_0": "‘‘Anaccekacīvare anaccekacīvarasaññī cīvarakālasamayaṁ atikkāmeti, anāpattī’’ti vacanato",
  "tika-vin09t4:13_1": "accekacīvarakasseva so aparādho. Yena ‘‘virodho’’ti vacanaṁ dasseyyāti na vinaye",
  "tika-vin09t4:13_2": "visesahetu pariyesitabbo. Buddhavisayattā pamāṇanti ce? Na, yadi evaṁ ettha attano",
  "tika-vin09t4:13_3": "santakabhūtampi accekacīvaraṁ saññāṇaṁ katvā nikkhipitabbameva, na adhiṭṭhātabbaṁ",
  "tika-vin09t4:13_4": "na vikappetabbaṁ na vissajjetabbaṁ. Tato ‘‘anāpatti, antosamaye adhiṭṭheti vikappeti",
  "tika-vin09t4:13_5": "vissajjetī’’tiādivacanavirodho (pārā. 651) adhivāsetabbo siyā. Tathā ‘‘vassānassa",
  "tika-vin09t4:13_6": "pacchime māse kathinuddhāre kate tasmiṁ māse atthate kathine kathinuddhāradivasaṁ",
  "tika-vin09t4:13_7": "atikkāmeti, nissaggiyaṁ hotī’’ti vacanato nissaggiyaṁ hotīti ayampi atthavirodho",
  "tika-vin09t4:13_8": "adhivāsetabbo siyā. Tasmiñca ‘‘anaccekacīvare anāpattī’’ti vuttaṁ, tañca anadhiṭṭhitaṁ",
  "tika-vin09t4:13_9": "avikappitamevāti ettako visesahetu. Atirekacīvarañcetaṁ paṭhamasikkhāpadenāpatti,",
  "tika-vin09t4:13_10": "itaraṁ ce anāpattiyevāti imassa atthassa ayaṁ bhagavato visesahetu. Tathā atirekadasāhānāgatāyeva",
  "tika-vin09t4:13_11": "kattikapuṇṇamāya saṅghassa vassāvāsikatthaṁ accekacīvaraṁ viya dadamānaṁ na gahetabbaṁ,",
  "tika-vin09t4:13_12": "dasāhānāgatāya eva gahetabbanti ettako visesahetu. Tato aṭṭhakathānayavirodho ca",
  "tika-vin09t4:13_13": "adhivāsetabbo siyā. Tattha ‘‘adhiṭṭhitato paṭṭhāya uppannaṁ accekacīvaraṁ na hotī’’ti",
  "tika-vin09t4:13_14": "vatvā aññathā nayo dassito. Porāṇagaṇṭhipade so ca nayo saṅghikaṁ upādāya vuttattā",
  "tika-vin09t4:13_15": "na virujjhatīti neva so ca paṭikkhitto. Yathā anaccekacīvaraṁ chaṭṭhito paṭṭhāya",
  "tika-vin09t4:13_16": "uppannaṁ atirekadasāhānāgatāyapi paṭiggahetabbaṁ, paṭiggahetvā cīvarakālasamayaṁ",
  "tika-vin09t4:13_17": "atikkāmayatopi anāpattīti ayampi nayo adhivāsetabbo siyā. Tato paṭhamakathinavirodho.",
  "tika-vin09t4:13_18": "Dasāhānāgatāya eva paṭiggahetabbaṁ, paṭiggahetvā cīvarakālasamayaṁ atikkāmayato anāpattīti",
  "tika-vin09t4:13_19": "ce, taṁ dve dasāhe labhatīti ettako visesahetu.",
  "tika-vin09t4:14_0": "Antarā anāpattikkhettacīvarakālappaviṭṭhattā adhiṭṭhahitvā paccuddhaṭaṁ viya taṁ",
  "tika-vin09t4:14_1": "punapi dasāhe labhatīti ce? Na, kālappaveso adhiṭṭhānaṁ viya hotīti ce? Na, ‘‘vassikasāṭikaṁ",
  "tika-vin09t4:14_2": "vassānaṁ cātumāsaṁ adhiṭṭhātuṁ, tato paraṁ vikappetu’’nti vacanavirodhaṁ katvā, tato",
  "tika-vin09t4:14_3": "paraṁ dasāhaṁ avikappentassāpi anāpatti siyā. Apica yaṁ vuttaṁ aṭṭhakathāyaṁ ‘‘vassikasāṭikā",
  "tika-vin09t4:14_4": "antovasse laddhā ceva niṭṭhitā ca, antodasāhe adhiṭṭhātabbā, dasāhātikkame niṭṭhitā,",
  "tika-vin09t4:14_5": "tadaheva adhiṭṭhātabbā, dasāhe appahonte cīvarakālaṁ nātikkāmetabbā’’ti (pārā. aṭṭha.",
  "tika-vin09t4:14_6": "2.630). Tena āpattito na mucceyya. Kālappaveso hi adhiṭṭhānapariyāyo na jātoti. Ettāvatā",
  "tika-vin09t4:14_7": "yathāvutto atthavikappo pāḷinayeneva patiṭṭhāpito hoti.",
  "tika-vin09t4:15_0": "Apicettha yaṁ vuttaṁ aṭṭhakathāyaṁ ‘‘dasāhe appahonte cīvarakālaṁ nātikkāmetabbā’’ti,",
  "tika-vin09t4:15_1": "tatthapi cīvarakāle uppannaṁ, dasāhe appahonte cassa karaṇaṁ natthi, taṁ accekacīvaraṁ",
  "tika-vin09t4:15_2": "akālacīvaramiva cīvarakālaṁ nātikkāmetabbanti siddhametaṁ. Pāḷito ca tañce antokāle",
  "tika-vin09t4:15_3": "uppajjati, dasāhe appahontepi uppajjati, evaṁ uppannaṁ accekacīvaraṁ accekacīvarameva",
  "tika-vin09t4:15_4": "na hoti. Na hi taṁ kālavisesavasena accekacīvarasaṅkhaṁ gacchati. Vuttañhetaṁ ‘‘accekacīvaraṁ",
  "tika-vin09t4:15_5": "nāma senāya vā gantukāmo hoti, pavāsaṁ vā gantukāmo hoti, gilāno vā hoti, gabbhinī",
  "tika-vin09t4:15_6": "vā hoti , assaddhassa vā saddhā uppannā hoti…pe… ‘vassāvāsikaṁ dassāmī’ti evaṁ ārocitaṁ,",
  "tika-vin09t4:15_7": "etaṁ accekacīvaraṁ nāmā’’ti (pārā. 649). Tasmā yathā taṁ cīvaraṁ nātikkāmetabbaṁ,",
  "tika-vin09t4:15_8": "tathā anaccekacīvarampīti siddhaṁ hoti. Tena vuttaṁ aṭṭhakathāyaṁ ‘‘dasāhe appahonte",
  "tika-vin09t4:15_9": "cīvarakālaṁ nātikkāmetabbā’’ti. Apica yadi evaṁ taṁ accekacīvarasikkhāpadameva accekacīvaraṁ",
  "tika-vin09t4:15_10": "cīvarakālaṁ nātikkāmetabbanti imassa pana atthavisesassa dassanatthaṁ bhagavatā paññattaṁ.",
  "tika-vin09t4:16_0": "Mahāaṭṭhakathāyaṁ pana taṁ evaṁ vuttaṁ – kāmañcedaṁ ‘‘dasāhaparamaṁ atirekacīvaraṁ",
  "tika-vin09t4:16_1": "dhāretabba’’nti iminā siddhaṁ, aṭṭhuppattivasena pana apubbaṁ viya atthaṁ dassetvā",
  "tika-vin09t4:16_2": "sikkhāpadaṁ ṭhapitanti atthavisesadīpanapayojanato. Tasmā taṁ tassa atthavisesadassanatthaṁ",
  "tika-vin09t4:16_3": "vuttanti siddhameva. Tasmāpi veditabbameva yaṁ kiñci cīvaraṁ cīvarakālasamayaṁ nātikkāmetabbanti.",
  "tika-vin09t4:16_4": "Apica yaṁ vuttaṁ aṭṭhakathāyaṁ ‘‘chaṭṭhito paṭṭhāya pana uppannaṁ anaccekacīvarampi",
  "tika-vin09t4:16_5": "paccuddhāretvā ṭhapitacīvarampi etaṁ parihāraṁ labhatī’’ti (pārā. aṭṭha. 2.646-649).",
  "tika-vin09t4:16_6": "Tena ‘‘anaccekacīvare anaccekacīvarasaññī cīvarakālasamayaṁ atikkāmeti, anāpattī’’ti",
  "tika-vin09t4:16_7": "(pārā. 650) imināpi anaccekacīvarassāpi accekacīvaraparihāralābhaṁ dīpetīti.",
  "tika-vin09t4:17": "Ettāvatā yathāvutto dutiyo atthavikappo pāḷinayena, aṭṭhakathānayena ca patiṭṭhāpito hoti. Evaṁ tāva pakiṇṇakāya adhikathā parato pāṭhato vitthāritā hotīti apakiṇṇakaṁ.",
  "tika-vin09t4:18_0": "Cīvarapalibodho, āvāsapalibodho cāti dve palibodhā. Tesu ekapalibodhepi sati anāmantacārādiānisaṁsaṁ",
  "tika-vin09t4:18_1": "labhati, taṁ idha natthīti dassetuṁ ‘‘niṭṭhitacīvarasmiṁ bhikkhunā ubbhatasmiṁ kathine’’ti",
  "tika-vin09t4:18_2": "vuttaṁ. Tasmā eva ‘‘atthatakathinassa hi bhikkhuno’’tiādi vuttaṁ. Kathinatthārārahassāti",
  "tika-vin09t4:18_3": "ettha ‘‘aṭṭhahi aṅgehi samannāgato puggalo bhabbo kathinaṁ attharituṁ – pubbakaraṇaṁ",
  "tika-vin09t4:18_4": "jānāti, paccuddhāraṁ jānāti, adhiṭṭhānaṁ jānāti, atthāraṁ jānāti, mātikaṁ jānāti,",
  "tika-vin09t4:18_5": "palibodhaṁ jānāti, uddhāraṁ jānāti, ānisaṁsaṁ jānātī’’ti (pari. 409) vacanato imehi",
  "tika-vin09t4:18_6": "aṭṭhahi aṅgehi samannāgato puggalo kathinatthārāraho nāma. Pubbakaraṇaṁ nāma dhovanavicāraṇacchedanasibbanarajanakappakaraṇaṁ.",
  "tika-vin09t4:19_0": "‘‘Cīvaraṁnāma khoma’’ntiādinā pāḷivasena jātiñca pamāṇañca dassetvā idāni atirekacīvaraṁ",
  "tika-vin09t4:19_1": "dassetuṁ ‘‘yaṁ pana vuttaṁ adhiṭṭhitavikappitesū’’tiādi vuttaṁ. Ṭhapitaṭṭhānaṁ sallakkhetvā’’ti",
  "tika-vin09t4:19_2": "vuttepi yasmiṁ ṭhāne yaṁ ṭhapitaṁ, tasmiṁ taṁ pacchā hotu vā, mā vā, adhiṭṭhānaṁ",
  "tika-vin09t4:19_3": "ruhateva. Pure pacchā ṭhapanaṭṭhānaṁ na pamāṇaṁ.",
  "tika-vin09t4:20": "Antimavatthuṁ ajjhāpannassa bhikkhubhāvapariccāgavasena setavatthanivāsanaṁ vā kāsāvacajanaṁ vā hīnāyāvattanaṁ.",
  "tika-vin09t4:21_0": "Ekādasame aruṇuggamaneti antimaṁ ṭhapetvā tato purimatarasminti attho veditabbo.",
  "tika-vin09t4:21_1": "Tattha antimaṁ nāma aparakattikāya paṭhamāruṇuggamanaṁ. Tañhi kālattā nissaggiyaṁ",
  "tika-vin09t4:21_2": "na karoti. Idha ‘‘niṭṭhitacīvarasmiṁ bhikkhunā’’ti karaṇavacanaṁ nidānānapekkhaṁ",
  "tika-vin09t4:21_3": "nidāne karaṇābhāvato. Tasmā eva ‘‘dasāhaparama’’nti ayamettha anupaññattīti vuttaṁ.",
  "tika-vin09t4:21_4": "‘‘Anujānāmi, bhikkhave, ticīvaraṁ adhiṭṭhātuṁ na vikappetu’’ntiādi (mahāva. 358)",
  "tika-vin09t4:21_5": "vacanato ca idha ‘‘vikappetī’’ti avisesena vuttavacanaṁ viruddhaṁ viya dissati, na",
  "tika-vin09t4:21_6": "ca viruddhaṁ tathāgatā bhāsanti, tasmā evamassa attho veditabbo – ticīvaraṁ ticīvarasaṅkhepena",
  "tika-vin09t4:21_7": "parihārato adhiṭṭhātumeva anujānāmi, na vikappetuṁ. Vassikasāṭikaṁ pana catumāsato",
  "tika-vin09t4:21_8": "paraṁ vikappetumeva, na adhiṭṭhātunti. Evañca pana sati yo ticīvare ekena cīvarena",
  "tika-vin09t4:21_9": "vippavasitukāmo hoti, tassa ticīvarādhiṭṭhānaṁ paccuddharitvā vippavāsasukhatthaṁ",
  "tika-vin09t4:21_10": "vikappanāya okāso dinno hoti, dasāhātikkame ca anāpattīti. Etena upāyena sabbattha",
  "tika-vin09t4:21_11": "vikappanāya apaṭisiddhabhāvo veditabboti likhitaṁ.",
  "tika-vin09t4:22_0": "Imassa pana sikkhāpadassa ayaṁ saṅkhepavinicchayo – anatthate kathine hemantānaṁ",
  "tika-vin09t4:22_1": "paṭhamadivasato paṭṭhāya, atthate kathine gimhānaṁ paṭhamadivasato paṭṭhāya uppannacīvaraṁ",
  "tika-vin09t4:22_2": "sandhāya ‘‘niṭṭhitacīvarasmi’’ntiādi vuttaṁ. Etthāha – ‘‘rajakehi dhovāpetvā setakaṁ",
  "tika-vin09t4:22_3": "kārāpentassāpi adhiṭṭhānaṁ adhiṭṭhānamevā’’ti (pārā. aṭṭha. 2.465) vacanato arajitepi",
  "tika-vin09t4:22_4": "adhiṭṭhānaṁ ruhatīti. Tena sūcikammaṁ katvā rajitvā kappabinduṁ datvā adhiṭṭhātabbanti",
  "tika-vin09t4:22_5": "niyamo kātabbo, na kātabboti? Kattabbova. Patto viya adhiṭṭhito yathā puna setabhāvaṁ",
  "tika-vin09t4:22_6": "vā tambabhāvaṁ vā patto adhiṭṭhānaṁ na vijahati, na ca pana tādiso yaṁ adhiṭṭhānaṁ",
  "tika-vin09t4:22_7": "upagacchati, evametaṁ daṭṭhabbanti. ‘‘Sve kathinaṁ uddharissatī’’ti laddhacīvaraṁ",
  "tika-vin09t4:22_8": "sace ajjeva na adhiṭṭhāti, aruṇuggamane eva nissaggiyaṁ hoti. Kasmā? ‘‘Niṭṭhitacīvarasmi’’ntiādinā",
  "tika-vin09t4:22_9": "(pārā. 462-463;) sikkhāpadassa vuttattā. Kathinabbhantare dasāhato uttaripi parihāraṁ",
  "tika-vin09t4:22_10": "labhati, kathinato pana pacchā ekadivasampi na labhati. Yathā kiṁ – yathā atthatakathino",
  "tika-vin09t4:22_11": "saṅgho ticīvaraṁ atthatadivasato paṭṭhāya yāva ubbhārā ānisaṁsaṁ labhati, na tato",
  "tika-vin09t4:22_12": "paraṁ, evaṁ atthatadivasato paṭṭhāya yāva ubbhārā labhati, uddhate pana kathine ekadivasampi",
  "tika-vin09t4:22_13": "na labhati. Etthāha – ubbhatadivasato paṭṭhāya puna dasāhaṁ labhatīti? Na, kasmā?",
  "tika-vin09t4:22_14": "‘‘Anujānāmi, bhikkhave, dasāhaparamaṁ atirekacīvaraṁ dhāretu’’nti vacanato. Kathinabbhantarepi",
  "tika-vin09t4:22_15": "ekādase aruṇuggamane nissaggiyanti āpannaṁ. Taṁ pana atippasaṅgaṁ nivāretuṁ ‘‘niṭṭhitacīvarasmi’’ntiādi",
  "tika-vin09t4:22_16": "vuttaṁ, na kathinadivasāni adivasānīti dīpanatthaṁ. Ayamattho tattha tattha āvibhavissati.",
  "tika-vin09t4:22_17": "Atha vā vassikasāṭikā anatirittappamāṇā nāmaṁ gahetvā vuttanayeneva cattāro vassike",
  "tika-vin09t4:22_18": "māse adhiṭṭhātabbā, tato paraṁ paccuddharitvā vikappetabbāti vuttaṁ. Ettha ‘‘paccuddharitvā’’ti",
  "tika-vin09t4:22_19": "vacane uposathadivase eva paccuddharitvā vikappetvā ṭhapitaṁ hoti, tato paraṁ hemantassa",
  "tika-vin09t4:22_20": "paṭhamadivasato paṭṭhāya paccuddharaṇābhāvā. Evaṁ kathinabbhantare uppannacīvarampi",
  "tika-vin09t4:22_21": "veditabbanti likhitaṁ.",
  "tika-vin09t4:23": "Kathinasikkhāpadavaṇṇanā niṭṭhitā.",
  "tika-vin09t4:24": "2. Udositasikkhāpadavaṇṇanā",
  "tika-vin09t4:25_0": "‘‘Atthatakathinassa pañca māse baddhasīmāyaṁ yattha katthaci cīvaraṁ nikkhipitvā",
  "tika-vin09t4:25_1": "pakkamantassa anāpattī’’ti aṭṭhakathāyaṁ vuttaṁ. ‘‘Abaddhasīmāyapi vaṭṭatī’’ti idaṁ",
  "tika-vin09t4:25_2": "abaddhasīmāyaṁ kathinatthārañca āraññakasikkhāpadañca sādhetīti likhitaṁ. Idāni –",
  "tika-vin09t4:26": "‘‘Chinnaṁ dhutaṅgaṁ sāsaṅka-sammato santaruttaraṁ;",
  "tika-vin09t4:27": "Acīvarassānāpatti, paccuddhārādisiddhito’’ti. (vajira. ṭī. pārājika 479) –",
  "tika-vin09t4:28": "Idaṁ pakiṇṇakaṁ veditabbaṁ.",
  "tika-vin09t4:29_0": "Tatrāyaṁ codanāpubbaṅgamavinicchayo – keci ‘‘diguṇaṁ saṅghāṭi’’nti (mahāva. 348)",
  "tika-vin09t4:29_1": "vacanato ‘‘ekaccikā saṅghāṭi nādhiṭṭhātabbā. Sace adhiṭṭhāti, na ruhatī’’ti vatvā",
  "tika-vin09t4:29_2": "upasampadāpekkhānampi diguṇaṁyeva saṅghāṭiṁ datvā upasampādenti, te iminā suttalesena",
  "tika-vin09t4:29_3": "saññāpetabbā. Bhagavatā hi ‘‘chinnakaṁ saṅghāṭiṁ, chinnakaṁ uttarāsaṅgaṁ, chinnakaṁ",
  "tika-vin09t4:29_4": "antaravāsaka’’nti paṭhamaṁ anuññātaṁ. Tato ‘‘aññatarassa bhikkhuno ticīvare kariyamāne",
  "tika-vin09t4:29_5": "sabbaṁ chinnakaṁ nappahoti. Dve chinnakāni ekaṁ achinnakaṁ nappahoti, dve achinnakāni",
  "tika-vin09t4:29_6": "ekaṁ chinnakaṁ nappahotī’’ti imasmiṁ vatthusmiṁ ‘‘anujānāmi, bhikkhave, anvādhikampi",
  "tika-vin09t4:29_7": "āropetu’’nti (mahāva. 360) anuññātaṁ, tasmā ekaccikāpi saṅghāṭi vaṭṭatīti siddhaṁ.",
  "tika-vin09t4:29_8": "Yā chijjamānāpi nappahoti, tassā kuto diguṇatāti? Aṭṭhakathāyampissa vuttaṁ ‘‘anvādhikampi",
  "tika-vin09t4:29_9": "āropetunti āgantukapattampi dātuṁ, idaṁ pana appahonake āropetabbaṁ. Sace pahoti,",
  "tika-vin09t4:29_10": "āgantukapattaṁ na vaṭṭati, chinditabbamevā’’ti (mahāva. aṭṭha. 360). Kathinaṁ pana",
  "tika-vin09t4:29_11": "chinnakameva vaṭṭati, āveṇikalakkhaṇattā, ‘‘chinnakaṁ diguṇaṁ nappahotī’’ti vacanābhāvato",
  "tika-vin09t4:29_12": "cāti sanniṭṭhānamettha gantabbanti.",
  "tika-vin09t4:30_0": "Dhutaṅganti anupasampannānaṁ tecīvarikadhutaṅgābhāvato ticīvareneva tecīvarikoti,",
  "tika-vin09t4:30_1": "tesaṁ adhiṭṭhānābhāvato ‘‘adhiṭṭhitenevā’’ti vattabbaṁ hotūti ce? Na, dhutaṅgabhedena",
  "tika-vin09t4:30_2": "virodhappasaṅgato. Catutthacīvarasādiyanena hi dhutaṅgabhedo, na ticīvaravippavāsena,",
  "tika-vin09t4:30_3": "nāpi atirekacīvarasādiyanena, nāpi atirekacīvaradhāraṇena. Yasmā pana bhikkhūnaṁ",
  "tika-vin09t4:30_4": "eva bhagavatā adhiṭṭhānavasena nava cīvarāni anuññātāni, jātivasena ca vuttāni, na",
  "tika-vin09t4:30_5": "evaṁ anupasampannānaṁ, tasmā nesaṁ cīvaraniyamābhāvā na taṁ dhutaṅgaṁ anuññātaṁ gahaṭṭhānaṁ",
  "tika-vin09t4:30_6": "viya. Tasmā tassa samādānavidhāne avacanato ca sanniṭṭhānamettha gantabbanti.",
  "tika-vin09t4:31_0": "Sāsaṅkasammatoti kaṅkhāvitaraṇiyaṁ (kaṅkhā. aṭṭha. sāsaṅkasikkhāpadavaṇṇanā) sāsaṅkasikkhāpade",
  "tika-vin09t4:31_1": "visuṁ aṅgāni na vuttāni, ‘‘sesamettha cīvaravaggassa dutiyasikkhāpade vuttanayeneva",
  "tika-vin09t4:31_2": "veditabba’’nti vuttaṁ, na ca panetaṁ vuttaṁ. Tattha rattivippavāso catutthamaṅgaṁ,",
  "tika-vin09t4:31_3": "idha chārattavippavāso, ayamettha visesoti. Tasmā aṅgasāmaññato ca sammutisāmaññato",
  "tika-vin09t4:31_4": "ca sāsaṅkasikkhāpadamevidanti idaṁ nippadesaṁ, taṁ sappadesaṁ māsaparamattā. Tattha",
  "tika-vin09t4:31_5": "bahigāmepi gāmasīmaṁ okkamitvā vasitvā pakkamantassa anāpatti, idha na tathā. Idha",
  "tika-vin09t4:31_6": "anantare anantare aruṇuggamane nissaggiyaṁ, tattha sattameti ayaṁ imesaṁ dvinnaṁ",
  "tika-vin09t4:31_7": "viseso. Aṅgāni pana cīvaranikkhepanaṅgasampattito vipariyāyena, idha vuttanayena",
  "tika-vin09t4:31_8": "ca siddhattā na vuttāni. Tāni kāmaṁ na vuttāni, tathāpi catutthamaṅgaṁ visesitabbaṁ,",
  "tika-vin09t4:31_9": "na pana visesitaṁ. Kiṁ kāraṇaṁ? Idha vuttanissajjanakkamena nissajjitvā āpattidesanato,",
  "tika-vin09t4:31_10": "tatthāpannāpattivimokkhadīpanatthaṁ. Saṁvaccharavippavutthampi rattivippavutthameva,",
  "tika-vin09t4:31_11": "pageva chārattavippavutthaṁ. Evaṁ santepi tattha yathāvuttaaṅgasampattiyā sati tattha",
  "tika-vin09t4:31_12": "vuttanayeneva nissajjitabbaṁ. Hemante, gimhe vā nissajjati ce? Idha vuttanayenāpi",
  "tika-vin09t4:31_13": "nissajjituṁ vaṭṭatīti ñāpanatthaṁ catutthamaṅgaṁ na visesitanti no takkoti ācariyo.",
  "tika-vin09t4:31_14": "Māsātikkantaṁ, dasāhātikkantampi cīvaraṁ ‘‘dasāhātikkanta’’nti vatvā nissaṭṭhameva,",
  "tika-vin09t4:31_15": "na ūnamāsaṁ hutvā ‘‘dasāhātikkanta’’nti vatvā, māsātikkanta’’nti vatvāti eke. Tathāpi",
  "tika-vin09t4:31_16": "sace paccāsācīvaraṁ hoti, nissaggiyaṁ. ‘‘Dasāhātikkanta’’nti vatvā mūlacīvaraṁ pana",
  "tika-vin09t4:31_17": "‘‘māsātikkanta’’nti vatvā nissajjitabbaṁ.",
  "tika-vin09t4:32_0": "‘‘Santaruttara’’nti vā ‘‘saṅghāṭi’’nti vā ‘‘cīvara’’nti vā kiṁ ticīvaraṁ, udāhu aññampīti?",
  "tika-vin09t4:32_1": "Kiñcettha – yadi ticīvarameva paṭisiddhaṁ, pariyāpannavasena acchinnacīvaraaachandanadhovāpanaviññattiādivirodho.",
  "tika-vin09t4:32_2": "Atha aññampi ‘‘niṭṭhitacīvarasmi’’nti evamādinā virodhoti? Vuccate – na niyamato",
  "tika-vin09t4:32_3": "veditabbaṁ yathāsambhavaṁ gahetabbato. Tathā hi ‘‘cīvaraṁ nikkhipitvā santaruttarena",
  "tika-vin09t4:32_4": "janapadacārikaṁ pakkamantī’’ti (pārā. 471) evamādīsu ticīvarameva, ‘‘na, bhikkhave,",
  "tika-vin09t4:32_5": "santaruttarena gāmo pavisitabbo (mahāva. 362), santaruttaraparamaṁ tato cīvaraṁ sāditabba’’nti",
  "tika-vin09t4:32_6": "(pārā. 523-524) evamādīsu yaṁ kiñci, tathā ‘‘saguṇaṁ katvā saṅghāṭiyo dātabbā, nivāsanaṁ",
  "tika-vin09t4:32_7": "dātabbaṁ, saṅghāṭi dātabbā, handa te, āvuso , saṅghāṭi, dehi me paṭa’’nti evamādīsu.",
  "tika-vin09t4:32_8": "Vuttañhetaṁ ‘‘sabbañhi cīvaraṁ saṅghaṭitaṭṭhena ‘saṅghāṭī’ti vuccatī’’ti (pāci. aṭṭha.",
  "tika-vin09t4:32_9": "898). Tathā ‘‘niṭṭhitacīvarasmi’’nti etthāpīti eke. Antosamaye yāvadatthaṁ cīvaraṁ",
  "tika-vin09t4:32_10": "anuññātaṁ, taṁ sabbaṁ kariyamānaṁ kadā niṭṭhānaṁ gacchissati, tasmā ticīvaramevāti eke.",
  "tika-vin09t4:33_0": "Acīvarassānāpattipaccuddhārādisiddhitoti kiṁ vuttaṁ hoti – udositasikkhāpadassa nippayojanabhāvappasaṅgato",
  "tika-vin09t4:33_1": "ticīvaravippavāse tecīvarassa āpattīti eke. Tatthetaṁ vuccati na hoti āpatti paccuddhārādisiddhito.",
  "tika-vin09t4:33_2": "‘‘Anāpatti antoaruṇe paccuddharati vissajjetī’’ti (pārā. 496) hi vuttaṁ. Aññathā",
  "tika-vin09t4:33_3": "paccuddharantassa, antoaruṇe vissajjentassa ca yāva añño nādhiṭṭhāti, tāva āpattiṁ",
  "tika-vin09t4:33_4": "āpajjati yathāvuttanayeneva. Aññathā sattabbhantarena vippavāsassāti vippavāsato",
  "tika-vin09t4:33_5": "yathārutaṁyeva sati vippavāse vippavāsato, avippavāse sati avippavāsatoti.",
  "tika-vin09t4:34": "Udositasikkhāpadavaṇṇanā niṭṭhitā.",
  "tika-vin09t4:35": "3. Akālacīvarasikkhāpadavaṇṇanā",
  "tika-vin09t4:36_0": "Aparikkhittassa parikkhepārahaṭṭhānassa dubbijānattā taṁ dassetuṁ ‘‘apica bhikkhūna’’ntiādi",
  "tika-vin09t4:36_1": "vuttaṁ. Vihārapariyante niviṭṭhadhuvasannipātaṭṭhānato vā pariyante ṭhitabhojanasālato",
  "tika-vin09t4:36_2": "vā nibaddhavasanakaāvāsato vāti evaṁ gahetabbaṁ. Sace vihāre sannipatitabhikkhūhi",
  "tika-vin09t4:36_3": "saddhiṁ ekābaddhā hutvā yojanasatampi pūretvā nisīdanti, yojanasatampi upacārasīmā",
  "tika-vin09t4:36_4": "hotīti attho. ‘‘Samānasaṁvāsakasīmāyā’’ti vutte khaṇḍasīmādīsu ṭhitānaṁ na pāpuṇāti,",
  "tika-vin09t4:36_5": "tāsaṁ visuṁ samānasaṁvāsakasīmattāti ca samānasaṁvāsakaavippavāsasīmānaṁ idaṁ nānattaṁ.",
  "tika-vin09t4:36_6": "‘‘Avippavāsasīmāya dammī’’ti dinnaṁ pana gāme ṭhitānaṁ na pāpuṇāti. Kasmā? ‘‘Ṭhapetvā",
  "tika-vin09t4:36_7": "gāmañca gāmūpacārañcā’’ti (mahāva. 144) vacanato. ‘‘Samānasaṁvāsakasīmāyā’’ti dinnaṁ",
  "tika-vin09t4:36_8": "pana yasmiṁ ṭhāne avippavāsasīmā atthi, tattha ṭhitānampi. ‘‘Tatra ṭhitānañca pāpuṇātī’’ti",
  "tika-vin09t4:36_9": "ca, ‘‘khaṇḍasīmāyaṁ ṭhatvā ‘sīmaṭṭhakasaṅgho gaṇhātū’ti vutte upacārasīmāya eva paricchinditvā",
  "tika-vin09t4:36_10": "dātabba’’nti ca, ‘‘tesaṁ bahisīmaṭṭhānampi pāpuṇāti yāva kathinassubbhārāti attho’’ti",
  "tika-vin09t4:36_11": "ca, ‘‘anatthate pana kathine antohemante sace vihāraṁ pavisitvā ‘vassaṁvuṭṭhasaṅghassa",
  "tika-vin09t4:36_12": "dammī’ti vadati, ye tattha vassacchedaṁ akatvā pacchimavassaṁvuṭṭhā, tesaṁ bahisīmaṭṭhānampi",
  "tika-vin09t4:36_13": "pāpuṇātī’’ti vinayadharā paricchindanti, aṭṭhakathāyaṁ pana anāgataṁ. Tasmā samantapāsādikāyaṁ",
  "tika-vin09t4:36_14": "‘‘lakkhaṇaññū vadantī’’ti (mahāva. aṭṭha. 379) vuttanti ca, ‘‘‘cīvaramāsato paṭṭhāya",
  "tika-vin09t4:36_15": "yāva hemantassa pacchimo divaso, tāva vassāvāsikaṁ demā’ti vutte kathinaṁ atthataṁ",
  "tika-vin09t4:36_16": "vā hotu, anatthataṁ vāti yaṁ samantapāsādikāvacanaṁ (mahāva. aṭṭha. 379), etthāpi",
  "tika-vin09t4:36_17": "yadi atthataṁ, purimavassaṁvuṭṭhā pañca māse. Yadi anatthataṁ, pacchimavassaṁvuṭṭhā",
  "tika-vin09t4:36_18": "cattāro māse labhantīti vinicchayo’’ti ca likhitaṁ.",
  "tika-vin09t4:37_0": "‘‘Yehi mayhaṁ yāgu pītāti yehi nimantitehi mayhaṁ yāgu pītāti adhippāyo. Tasmā yehi",
  "tika-vin09t4:37_1": "nimantitehi yāgu pītā, tesaṁyeva pāpuṇātīti vuttaṁ. Aññathā ‘yehi mayhaṁ yāgu pītā’ti",
  "tika-vin09t4:37_2": "vutte nimantitā vā hontu, animantitā vā, yehi pītā, tesaṁ pāpuṇitabbānī’’ti vadanti.",
  "tika-vin09t4:37_3": "Ettha ‘‘niṭṭhitacīvarasmiṁ bhikkhunā ubbhatasmiṁ kathine’’ti vadanto ñāpeti etthantare",
  "tika-vin09t4:37_4": "tiṇṇampi akālacīvarānaṁ uppattiabhāvanti. Kasmā pana padabhājane vitthāritānīti?",
  "tika-vin09t4:37_5": "Vuccate – idaṁ pana sikkhāpadaṁ adhiṭṭhānaṁ sandhāya na vuttaṁ kintu paṭhamasikkhāpade",
  "tika-vin09t4:37_6": "dasāhaparamaṁ anujānitvā tasmiṁ appahonte sace paccāsā atthi, tameva vaḍḍhetvā māsamanujānanto",
  "tika-vin09t4:37_7": "imampi atthavisesaṁ dīpeti. Akālacīvaraṁ nāma sammukhībhūtena bhājetabbaṁ. Taṁ pana",
  "tika-vin09t4:37_8": "‘‘ākaṅkhamānena bhikkhunā paṭiggahetabba’’nti iminā sikkhāpadena vaḍḍhetvā vuttanti.",
  "tika-vin09t4:37_9": "Tasmā tīṇipi padabhājane vitthāritānīti.",
  "tika-vin09t4:38_0": "‘‘Khippameva kāretabbanti sīghaṁ antodasāheyeva kāretabba’’nti idaṁ pana pahonakabhāve",
  "tika-vin09t4:38_1": "purimasikkhāpadalakkhaṇenāti dīpetuṁ vuttaṁ. Tasmā evaṁ ‘‘sīgha’’nti vā ‘‘lahu’’nti",
  "tika-vin09t4:38_2": "vā ādinā avatvāpi ‘‘dasāhā’’ti vuttanti. Atthatakathinassa evaṁ hotu, anatthate pana",
  "tika-vin09t4:38_3": "kathine kathanti vutte anatthatassa paṭikkhepataṁ dassetīti vutto apassanto vighātaṁ",
  "tika-vin09t4:38_4": "āpajjatīti (vajira. ṭī. pārājika 499-500) likhitaṁ.",
  "tika-vin09t4:39": "Akālacīvarasikkhāpadavaṇṇanā niṭṭhitā.",
  "tika-vin09t4:40": "4. Purāṇacīvarasikkhāpadavaṇṇanā",
  "tika-vin09t4:41_0": "‘‘Sākiyāniyo viya suddhabhikkhusaṅghe vā’’ti idaṁ ‘‘bhikkhunī nāma ubhatosaṅghe upasampannā’’ti",
  "tika-vin09t4:41_1": "(pārā. 505) iminā virujjhatīti ce? Na, adhippāyājānanato . Bhikkhūnaṁ santike upasampadāya",
  "tika-vin09t4:41_2": "paṭikkhittattā tadanuppasaṅgabhayā evaṁ vuttanti veditabbaṁ.",
  "tika-vin09t4:42_0": "Ekena vatthunāti yena kenaci paṭhamena. Avuttā vā dhovatīti avuttā dhovati, rajati",
  "tika-vin09t4:42_1": "ākoṭetīti attho. ‘‘‘Avuttā’ti vacanato avādāpetvā dhovanādīsu anāpattī’’ti likhitaṁ.",
  "tika-vin09t4:42_2": "Idha cīvaraṁ nāma nivāsanapārupanūpagameva. Yadi evaṁ ‘‘nivāsanapārupanūpagameva",
  "tika-vin09t4:42_3": "vattabba’’nti ce? Taṁ na vattabbaṁ ‘‘purāṇacīvara’’nti imināva siddhattā. Vuttañhetaṁ",
  "tika-vin09t4:42_4": "‘‘purāṇacīvaraṁ nāma sakiṁ nivatthampi sakiṁ pārutampī’’ti (pārā. 505).",
  "tika-vin09t4:43": "Purāṇacīvarasikkhāpadavaṇṇanā niṭṭhitā.",
  "tika-vin09t4:44": "5. Cīvarappaṭiggahaṇasikkhāpadavaṇṇanā",
  "tika-vin09t4:45": "Upacāro dvādasahattho. Acittakattā kathaṁ paṁsukūlaṁ vaṭṭatīti ce? Tāya tassa bhikkhuno adinnattā, bhikkhunā ca tato bhikkhunito aggahitattā ca.",
  "tika-vin09t4:46": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin09t4:47": "6. Aññātakaviññattisikkhāpadavaṇṇanā",
  "tika-vin09t4:48": "Ñātakappavārite vā viññāpentassāti ettha ca saṅghavasena pavāritesu pamāṇameva vaṭṭati. Puggalikappavāraṇāya yaṁ yaṁ pavāreti, taṁ taṁyeva viññāpetabbanti likhitaṁ.",
  "tika-vin09t4:49": "Aññātakaviññattisikkhāpadavaṇṇanā niṭṭhitā.",
  "tika-vin09t4:50": "7. Tatuttarisikkhāpadavaṇṇanā",
  "tika-vin09t4:51_0": "Pakatiyā santaruttarena carati kathinapalibodhavasena vā sāsaṅkasikkhāpadavasena",
  "tika-vin09t4:51_1": "vā. Ettha siyā – ‘‘na mattaṁ jānitvā bahuṁ cīvaraṁ viññāpessanti, dussavāṇijjaṁ vā’’tiādinā",
  "tika-vin09t4:51_2": "(pārā. 522) ujjhāyantānaṁ sutvā bhagavāpi chabbaggiye bhikkhū ‘‘kathañhi nāma tumhe",
  "tika-vin09t4:51_3": "moghapurisā na mattaṁ jānitvā bahuṁ cīvaraṁ viññāpessathā’’ti (pārā. 522) vatvā sikkhāpadassa",
  "tika-vin09t4:51_4": "paññattattā ca imissaṁ kaṅkhāvitaraṇiyaṁ ‘‘bahucīvaraviññāpanavatthusmiṁ paññatta’’nti",
  "tika-vin09t4:51_5": "vuttattā, samantapāsādikāyaṁ ‘‘na hi anacchinnacīvarā attano atthāya sākhāpalāsaṁ",
  "tika-vin09t4:51_6": "bhañjituṁ labhanti, acchinnacīvarānaṁ pana atthāya labhantī’’ti vuttattā ca aññassatthāya",
  "tika-vin09t4:51_7": "pamāṇaṁ viññāpetuṁ vaṭṭatīti ce? Na, kasmā? Aññātakaviññattisikkhāpadassa aṭṭhuppattiyā",
  "tika-vin09t4:51_8": "eva aññātakaviññatti vāritā. Tassa sikkhāpadassa anāpatti. Pāḷiyaṁ (pārā. 521) ‘‘aññassatthāyā’’ti",
  "tika-vin09t4:51_9": "imissā anāpattipāḷiyā aññassatthāya viññāpento tassa ñātakappavārite eva viññāpeti,",
  "tika-vin09t4:51_10": "na aññeti vacanato ca vāritā. Tasmā bhagavāpi ‘‘bahuṁ cīvaraṁ viññāpessathā’’ti (pārā.",
  "tika-vin09t4:51_11": "522) vigarahitvā sikkhāpadaṁ paññāpento ‘‘abhihaṭṭhuṁ pavāreyyā’’ti vuttanayeneva",
  "tika-vin09t4:51_12": "pamāṇato gahaṇaṁ anujāni, na aññassatthāya pamāṇato viññāpanaṁ. Yasmā panimaṁ sikkhāpadaṁ",
  "tika-vin09t4:51_13": "aññassatthāya viññāpanavatthusmiṁyeva paññattaṁ, tasmā idha ‘‘aññassatthāyā’’ti na",
  "tika-vin09t4:51_14": "vuttaṁ, na na labbhatīti katvā.",
  "tika-vin09t4:52_0": "Aṭṭhakathāsu ‘‘aññātakappavāritaṭṭhāne pakatiyā bahumpi vaṭṭati, acchinnakāraṇā pamāṇameva",
  "tika-vin09t4:52_1": "vaṭṭatī’’ti vuttaṁ. Taṁ ‘‘anāpatti ñātakānaṁ pavāritāna’’nti (pārā. 526) vuttaanāpattipāḷiyā",
  "tika-vin09t4:52_2": "na sametīti samantapāsādikāyaṁ (pārā. aṭṭha. 2.526) vuttattā idhāpi vuttanayeneva",
  "tika-vin09t4:52_3": "ñātakappavārite viññāpentassa attano dhanena gaṇhantassa anāpattīti likhitaṁ. ‘‘Aññassatthāyā’’ti",
  "tika-vin09t4:52_4": "nidānavirodhato na vuttaṁ, tathāpi anantare vuttanayeneva labbhati evāti vadanti.",
  "tika-vin09t4:53": "Tatuttarisikkhāpadavaṇṇanā niṭṭhitā.",
  "tika-vin09t4:54": "8. Upakkhaṭasikkhāpadavaṇṇanā",
  "tika-vin09t4:55": "Paṭhamaupakkhaṭe ‘‘pubbe appavārito’’ti (pārā. 528) vacanato tasmiṁ khaṇe pavāritopi appavāritova hotīti veditabbaṁ.",
  "tika-vin09t4:56": "Upakkhaṭasikkhāpadavaṇṇanā niṭṭhitā.",
  "tika-vin09t4:57": "9. Dutiyaupakkhaṭasikkhāpadavaṇṇanā",
  "tika-vin09t4:58_0": "Dutiyaupakkhaṭena kiṁ payojananti ce? Natthi payojanaṁ, kevalaṁ aṭṭhuppattivasena",
  "tika-vin09t4:58_1": "pana paññattaṁ bhikkhuniyā rahonisajjasikkhāpadaṁ viya. Evaṁ sante saṅgītikārakehi",
  "tika-vin09t4:58_2": "saṅgītiṁ anāropetabbaṁ bhaveyya vināpi tena tadatthasiddhito, anissarattā, anāropetuṁ",
  "tika-vin09t4:58_3": "anuññātattā ca. Vuttañhetaṁ ‘‘ākaṅkhamāno, ānanda, saṅgho…pe… samūhaneyyā’’ti (dī.",
  "tika-vin09t4:58_4": "ni. 2.216; cūḷava. 441). Idaṁ sabbamakāraṇaṁ. Na hi buddhā appayojanaṁ vacanaṁ nicchārenti,",
  "tika-vin09t4:58_5": "pageva sikkhāpadaṁ. Tenevāha aṭṭhakathāyaṁ ‘‘imināva nayena attho veditabbo. Idañhi",
  "tika-vin09t4:58_6": "purimassa anupaññattisadisa’’ntiādi. Anupaññatti ca nippayojanaṁ natthi. Taṁsadisañcetaṁ,",
  "tika-vin09t4:58_7": "na nippayojananti dassitaṁ hoti. Evaṁ sante ko panettha atthavisesoti? Tato āha ‘‘kevalaṁ",
  "tika-vin09t4:58_8": "tattha ekassa pīḷā katā, idha dvinnaṁ, ayamettha viseso’’ti. Iminā atthavisesena",
  "tika-vin09t4:58_9": "ko panañño atirekattho dassitoti? Porāṇagaṇṭhipade tāva vuttaṁ ‘‘ekasmimpi vatthusmiṁ",
  "tika-vin09t4:58_10": "ubhinnampi pīḷā kātuṁ na vaṭṭatīti ayamatirekattho dassito’’ti. Tenetaṁ dīpeti ‘‘na",
  "tika-vin09t4:58_11": "kevalaṁ paṭiladdhacīvaragaṇanāya eva āpattigaṇanā, pīḷitapuggalasaṅkhātavatthugaṇanāyapī’’ti.",
  "tika-vin09t4:59": "Honti cettha –",
  "tika-vin09t4:60": "‘‘Vatthuto gaṇanāyapi, siyā āpatti nekatā;",
  "tika-vin09t4:61": "Iti sandassanatthañca, dutiyūpakkhaṭaṁ idha.",
  "tika-vin09t4:62": "‘‘Kāyasaṁsaggasikkhāya, vibhaṅge viya kintetaṁ;",
  "tika-vin09t4:63": "Ekitthiyāpi nekatā, āpattīnaṁ payogato’’ti. (vajira. ṭī. pārājika 532);",
  "tika-vin09t4:64": "Apicetaṁ sikkhāpadaṁ taṁjātikesu sikkhāpadesu sabbesupi gahetabbavinicchayassa dassanappayojananti veditabbaṁ. Āha ca –",
  "tika-vin09t4:65": "‘‘Aññātikāya bahutāya vimissatāya;",
  "tika-vin09t4:66": "Āpattiyāpi bahutā ca vimissatā ca;",
  "tika-vin09t4:67": "Iccevamādividhisambhavadassanatthaṁ ;",
  "tika-vin09t4:68": "Satthā upakkhaṭamidaṁ dutiyaṁ avocā’’ti. (vajira. ṭī. pārājika 532);",
  "tika-vin09t4:69_0": "Tassāyaṁ saṅkhepato adhippāyapubbaṅgamā vicāraṇā – purāṇacīvaraṁ ekameva bhikkhu",
  "tika-vin09t4:69_1": "bhikkhunīhi dvīhi, bahūhi vā dhovāpeti, bhikkhunigaṇanāya pācittiyagaṇanā. Tathā",
  "tika-vin09t4:69_2": "dvinnaṁ, bahūnaṁ vā sādhāraṇaṁ ekameva cīvaraṁ aññatra pārivattakā paṭiggaṇhāti,",
  "tika-vin09t4:69_3": "idhāpi tathā dvinnaṁ, bahūnaṁ vā sādhāraṇamekaṁ viññāpeti, viññattapuggalagaṇanāya",
  "tika-vin09t4:69_4": "āpattigaṇanā. Tathā aññesupi evarūpesu sikkhāpadesu nayo netabbo. Ayaṁ tāva bahutāya nayo.",
  "tika-vin09t4:70_0": "Vimissatāya pana ñātikāya, aññātikāya ca ekaṁ dhovāpeti, ekato niṭṭhāpane ekaṁ pācittiyaṁ.",
  "tika-vin09t4:70_1": "Atha ñātikā paṭhamaṁ thokaṁ dhovitvā ṭhitā, puna aññātikā sudhotaṁ karoti, nissaggiyaṁ",
  "tika-vin09t4:70_2": "pācittiyaṁ. Atha aññātikā paṭhamaṁ dhovati, pacchā ñātikā sudhotaṁ karoti, aññātikāya",
  "tika-vin09t4:70_3": "payogavasena bhikkhuno dukkaṭameva. Aññātikāya, ñātikāya ca aññātikasaññī, vematiko,",
  "tika-vin09t4:70_4": "ñātikasaññī vā dhovāpeti, yathāvuttanayena nissaggiyadukkaṭādiāpattibhedagaṇanā veditabbā.",
  "tika-vin09t4:70_5": "Tathā aññātikāya, ñātikāya ca santakaṁ cīvaraṁ ubhohi ekato diyyamānaṁ paṭiggaṇhāti,",
  "tika-vin09t4:70_6": "nissaggiyameva. Atha aññātikāya eva hatthato paṭiggaṇhāti, nissaggiyameva. Atha ñātikāya",
  "tika-vin09t4:70_7": "hatthato paṭiggaṇhāti, anāpatti. Atha ubhosu aññātikādisaññī, vuttanayeneva nissaggiyadukkaṭādiāpattibhedagaṇanā",
  "tika-vin09t4:70_8": "veditabbā. Tathā aññātikaviññattiādīsupi yathāsambhavaṁ nayo netabbo. Ayaṁ vimissatāya nayo.",
  "tika-vin09t4:71_0": "Ādisaddena pana aneke aññātikā viññattā, viññattapuggalagaṇanāya dukkaṭaṁ. Eko deti,",
  "tika-vin09t4:71_1": "eko na deti, nissaggiyaṁ. Atha aviññatto deti, na nisaggiyaṁ. Atha viññattāviññattānaṁ",
  "tika-vin09t4:71_2": "sādhāraṇaṁ viññatto deti, nissaggiyaṁ. Ubho denti, nissaggiyameva. Aviññatto deti,",
  "tika-vin09t4:71_3": "nissaggiyena anāpatti. Viññattassa vacanena aviññatto deti, anāpatti eva. Tathā upakkhaṭādīsupi",
  "tika-vin09t4:71_4": "yathāsambhavaṁ nayo netabbo.",
  "tika-vin09t4:72_0": "Ettāvatā saṅkhepato aññātikāyādigāthā vuttādhippāyā hoti. Yaṁ panettha bhikkhuniyā",
  "tika-vin09t4:72_1": "rahonisajjasikkhāpadaṁ nippayojanatāya nidassanaṁ vuttaṁ, tassa payojanaviseso tasmiṁyeva",
  "tika-vin09t4:72_2": "āvibhavissatīti . Evameva aññatthapi vacanena, visesaaṭṭhuppattivasena ca sikkhāpadesu",
  "tika-vin09t4:72_3": "ñātabbaṁ visesappayojananti.",
  "tika-vin09t4:73": "Dutiyaupakkhaṭasikkhāpadavaṇṇanā niṭṭhitā.",
  "tika-vin09t4:74": "10. Rājasikkhāpadavaṇṇanā",
  "tika-vin09t4:75_0": "‘‘Ṭhānaṁ bhañjati, āgatakāraṇaṁ vināsetī’’ti vuttattā puna codanaṁ na labhatīti eke.",
  "tika-vin09t4:75_1": "Āgamanassa sātthakaṁ na hoti, cīvaraṁ na labhissati paṭisanthārassa katattāti eke.",
  "tika-vin09t4:75_2": "Codanālakkhaṇaṁ na hotīti katvā vuttanti eke. ‘‘Dhammadesanādhippāyādinā na paṭisanthāro",
  "tika-vin09t4:75_3": "kātabbo’’ti upatissatthero ‘‘‘āgatakāraṇaṁ vināsetī’ti codanāṭhānāni bhañjati, codetukāmo",
  "tika-vin09t4:75_4": "akattabbamakāsi, tappaccayā vattabhede dukkaṭa’’nti ca vadati. Dhammasiritthero pana",
  "tika-vin09t4:75_5": "‘‘āsane ce nisīdati, ekāya nisajjāya dve ṭhānāni bhañjati. Āmisaṁ ce paṭiggaṇhāti,",
  "tika-vin09t4:75_6": "ekena paṭiggahaṇena dve ṭhānāni bhañjati. Dhammaṁ ce bhāsati, dhammadesanāsikkhāpade",
  "tika-vin09t4:75_7": "vuttaparicchedāya ekāya vācāya dve ṭhānāni bhañjati. Taṁ sandhāya ‘āgatakāraṇaṁ vināsetī’ti",
  "tika-vin09t4:75_8": "vutta’’nti vadati. ‘‘Eso kho’’ti vuttena saññatto eko, ‘‘ayaṁ veyyāvaccakaroti…pe…",
  "tika-vin09t4:75_9": "avuttepi codetuṁ vaṭṭatī’’ti vutto dutiyo, sace pana dūto gacchantova ‘‘ahaṁ tassa",
  "tika-vin09t4:75_10": "hatthe dassāmī’’tiādinā vutto tatiyo, ‘‘aññaṁ vā pesetvā ārocāpetī’’ti vutto catutthoti",
  "tika-vin09t4:75_11": "yathā bhikkhunā niddiṭṭhā cattāro, tatheva dūtena niddiṭṭhā cattāro. Mukhavevaṭikakappiyakārako,",
  "tika-vin09t4:75_12": "parammukhakappiyakārako ceti etesu aññātakaappavāritesu viya paṭipajjitabbanti likhitaṁ.",
  "tika-vin09t4:76": "Rājasikkhāpadavaṇṇanā niṭṭhitā.",
  "tika-vin09t4:77": "Cīvaravaggo paṭhamo.",
  "tika-vin09t4:78": "2. Eḷakalomavaggo",
  "tika-vin09t4:79": "1. Kosiyasikkhāpadavaṇṇanā",
  "tika-vin09t4:80_0": "Kārāpeyyāti attano ca parassa ca ubhinnañca kosiyaṁ ekato gaṇhitvā vuttaṁ, ubho vā",
  "tika-vin09t4:80_1": "ekato karontīti atthato veditabbaṁ. Tattha attanā kataṁ ce, ‘‘nissajjanakāle sayaṁ",
  "tika-vin09t4:80_2": "kataṁ nissaggiya’’nti vattabbaṁ. Ubhohi ce kataṁ, yathāpāḷimeva.",
  "tika-vin09t4:81": "Kosiyasikkhāpadavaṇṇanā niṭṭhitā.",
  "tika-vin09t4:82": "2. Suddhakāḷakasikkhāpadavaṇṇanā",
  "tika-vin09t4:83_0": "Yathā paṭhame ‘‘ekenapi kosiyaṁsunā’’ti (kaṅkhā. aṭṭha. kosiyasikkhāpadavaṇṇanā)",
  "tika-vin09t4:83_1": "vuttaṁ, tathā idha ‘‘ekenapi aññena amissitāna’’nti vacanābhāvato aññena missabhāve",
  "tika-vin09t4:83_2": "satipi apaññāyamānarūpakaṁ ce, ‘‘suddhakāḷaka’’micceva vuccatīti vadanti.",
  "tika-vin09t4:84": "Suddhakāḷakasikkhāpadavaṇṇanā niṭṭhitā.",
  "tika-vin09t4:85": "3. Dvebhāgasikkhāpadavaṇṇanā",
  "tika-vin09t4:86_0": "‘‘Tulayitvā’’ti vacanato yathā tulādhāraṇāya kāḷakādhikā na honti, tathā kāḷakānaṁ",
  "tika-vin09t4:86_1": "dve bhāgā gahetabbā ukkaṭṭhaparicchedena. ‘‘Ekassāpi kāḷakalomassa atirekabhāve nissaggiyanti",
  "tika-vin09t4:86_2": "vacanaṁ tulādhāraṇāya kiñcāpi na sameti, acittakattā pana sikkhāpadassa pubbe tulāya",
  "tika-vin09t4:86_3": "dhārayitvā ṭhapitesu ekampi lomaṁ tattha pateyya, nissaggiyanti ayamadhippāyoti no",
  "tika-vin09t4:86_4": "takko’’ti ācariyo. Vuttaparicchedena aggahaṇaṁ akiriyā, santhatakaraṇaṁ kiriyā.",
  "tika-vin09t4:87": "Dvebhāgasikkhāpadavaṇṇanā niṭṭhitā.",
  "tika-vin09t4:88": "4. Chabbassasikkhāpadavaṇṇanā",
  "tika-vin09t4:89_0": "‘‘Orenace channaṁ vassāna’’nti vuttattā chabbasse paripuṇṇe kātuṁ vaṭṭatīti niṭṭhānadivasato",
  "tika-vin09t4:89_1": "paṭṭhāya channaṁ vassānaṁ paricchedo veditabbo. Yāni panettha atirekachabbassavasena",
  "tika-vin09t4:89_2": "vā sammutivasena vā katāni, sabbāni tāni ekato paribhuñjituṁ vaṭṭantīti. Gilānassa",
  "tika-vin09t4:89_3": "ca ekaṁ nappahotīti anekampi vaṭṭati. Yato paṭṭhāya rogassa mandatāya santhataṁ ādāya",
  "tika-vin09t4:89_4": "gantuṁ sakkoti, tato paṭṭhāya sammuti vā rogo vā na rakkhatīti eke. Apica chavassabuddhanimmalaṁ",
  "tika-vin09t4:89_5": "sikkhāpadaṁ vicāretuṁ gambhīrattā. Tasmā chavasse kammaṁ katanti.",
  "tika-vin09t4:90": "Chabbassasikkhāpadavaṇṇanā niṭṭhitā.",
  "tika-vin09t4:91": "5. Nisīdanasikkhāpadavaṇṇanā",
  "tika-vin09t4:92_0": "Kasmā panettha ‘‘santhataṁ pana bhikkhunā’’ti sikkhāpadaṁ apaññapetvā ‘‘nisīdanasanthata’’nti",
  "tika-vin09t4:92_1": "paññattaṁ, nanu ettha kāraṇena bhavitabbanti? Atthi kāraṇaṁ, cīvarasaññitāya santhatānaṁ",
  "tika-vin09t4:92_2": "ujjhitattā tesaṁ acīvarabhāvadassanatthaṁ tathā paññattaṁ bhagavatāti vuttaṁ hoti.",
  "tika-vin09t4:92_3": "Tasmā te bhikkhū tecīvarikadhutaṅgabhedabhayā santhate catutthacīvarasaññitāya santhatāni",
  "tika-vin09t4:92_4": "ujjhitvā terasa dhutaṅgāni samādayiṁsu, bhagavā ca tesaṁ santhataṁ anujāni. Tato",
  "tika-vin09t4:92_5": "tesaṁ bhikkhūnaṁ evaṁ hoti ‘‘nisīdanacīvarasaṇṭhānampetaṁ nisīdanasanthataṁ no bhagavatā",
  "tika-vin09t4:92_6": "anuññātaṁ catutthacīvarabhāvena, pageva katasanthataṁ vā’’ti. Tato ‘‘santhate tesaṁ",
  "tika-vin09t4:92_7": "cīvarasaññitā na bhavissatī’’ti tadatthaṁ bhagavatā ‘‘santhata’’nti apaññapetvā ‘‘nisīdanasanthata’’nti",
  "tika-vin09t4:92_8": "paññattanti adhippāyo. Imesu pana pañcasu santhatesu purimāni tīṇi vinayakammaṁ katvā",
  "tika-vin09t4:92_9": "paṭilabhitvāpi paribhuñjituṁ na vaṭṭanti akappiyattā, pacchimāni dve vaṭṭantīti (vajira.",
  "tika-vin09t4:92_10": "ṭī. pārājika 566-567) likhitaṁ. Kathaṁ paññāyatīti ce? ‘‘Anāpatti aññena kataṁ paṭilabhitvā",
  "tika-vin09t4:92_11": "paribhuñjatī’’ti (pārā. 570) vacanatoti veditabbaṁ.",
  "tika-vin09t4:93": "Nisīdanasikkhāpadavaṇṇanā niṭṭhitā.",
  "tika-vin09t4:94": "6. Eḷakalomasikkhāpadavaṇṇanā",
  "tika-vin09t4:95_0": "‘‘Addhānamaggappaṭipannassā’’ti iminā pakatiyā dīghamaggaṁ paṭipannassa uppannānipi",
  "tika-vin09t4:95_1": "tiyojanaparamameva haritabbāni, pageva appaṭipannassāti dasseti. Paṭipannassa ce,",
  "tika-vin09t4:95_2": "addhānaṁ nāma paṭipannassa akāmā vassaṁvuṭṭhabhikkhuniyā maggappaṭipatti viyāti dasseti.",
  "tika-vin09t4:95_3": "Addhānamaggappaṭipannassa nissaggiyanti vā sambandho. Teneva vāsādhippāyassa paṭippassaddhagamanussāhattā",
  "tika-vin09t4:95_4": "‘‘appaṭipanno’’ti saṅkhaṁ gatassa anāpattīti siddhaṁ. Imasmiṁ pana atthavikappe ‘‘bhikkhuno",
  "tika-vin09t4:95_5": "paneva eḷakalomāni uppajjeyyuṁ…pe… asantepi hārake addhānamaggappaṭipannassa nissaggiyaṁ",
  "tika-vin09t4:95_6": "pācittiya’’nti yojanā veditabbā. Yasmā vā eḷakalomānaṁ uppattiṭṭhānato paṭṭhāya tiyojanaparamatā",
  "tika-vin09t4:95_7": "adhippetā, maggaṁ appaṭipannassa ca tiyojanaparamatā natthi, tasmā ‘‘addhānamaggappaṭipannassa",
  "tika-vin09t4:95_8": "uppajjeyyu’’nti vuttaṁ. Tena acchinnaṁ paṭilabhitvā harato ca anāpattīti siddhaṁ.",
  "tika-vin09t4:95_9": "Paṭilābho hi tesaṁ uppatti nāmāti.",
  "tika-vin09t4:96_0": "‘‘Ākaṅkhamānena bhikkhunā paṭiggahetabbānī’’ti iminā attanā paṭiggahitānaṁyeva tiyojanātikkame",
  "tika-vin09t4:96_1": "āpattīti dasseti. Tena anākaṅkhamānena parasantakāni paṭiggahitāni harantassa anāpattīti siddhaṁ.",
  "tika-vin09t4:97_0": "Aṅgesu ‘‘attano santakatā’’ti natthi, ayamattho ‘‘bhikkhuno uppajjeyyu’’nti iminā,",
  "tika-vin09t4:97_1": "‘‘acchinnaṁ paṭilabhitvā’’ti iminā ca dīpito hotīti veditabbo. Porāṇagaṇṭhipade ca",
  "tika-vin09t4:97_2": "‘‘aññaṁ bhikkhuṁ harāpento gacchati ce, dvinnampi anāpattī’’ti vuttaṁ. Tasmā dve",
  "tika-vin09t4:97_3": "bhikkhū tiyojanaparamaṁ patvā aññamaññassa bhaṇḍaṁ parivattetvā ce haranti, anāpattīti siddhaṁ.",
  "tika-vin09t4:98_0": "Tiyojanaparamaṁ sahatthā haritabbānīti tiyojanaparamameva attanā haritabbāni, taṁ",
  "tika-vin09t4:98_1": "kimatthanti? Sīmāya etaparamato. Vuttañhetaṁ ‘‘anujānāmi, bhikkhave, tiyojanaparamaṁ",
  "tika-vin09t4:98_2": "sīmaṁ sammannitu’’nti (mahāva. 140). Vāsādhippāyena, paccāgamanādhippāyena vā gacchato",
  "tika-vin09t4:98_3": "etaparamatā ca. Vuttañhetaṁ ‘‘chabbaggiyā bhikkhū atimahatiyo sīmāyo sammannanti…pe…",
  "tika-vin09t4:98_4": "bhikkhū uposathaṁ āgacchantā uddissamānepi pātimokkhe āgacchanti, uddiṭṭhamattepi",
  "tika-vin09t4:98_5": "āgacchanti, antarāpi parivasantī’’ti (mahāva. 140).",
  "tika-vin09t4:99_0": "Asantehāraketi āṇattiyā hārake asati. Kambalassa upari nisīditvā gacchantassa sace",
  "tika-vin09t4:99_1": "ekampi lomaṁ cīvare laggaṁ hoti, tiyojanātikkame āpatti eva kambalato vijaṭitattāti",
  "tika-vin09t4:99_2": "likhitaṁ. Taṁ kambalassa paṭiggahitattā attano atthāya paṭiggahitameva hotīti yuttaṁ.",
  "tika-vin09t4:100": "Eḷakalomasikkhāpadavaṇṇanā niṭṭhitā.",
  "tika-vin09t4:101": "8. Jātarūpasikkhāpadavaṇṇanā",
  "tika-vin09t4:102": "‘‘Nibbattarukkhacchāyāpi rukkhaparicchedaṁ anatikkantā’’ti likhitaṁ.",
  "tika-vin09t4:103": "Jātarūpasikkhāpadavaṇṇanā niṭṭhitā.",
  "tika-vin09t4:104": "9. Rūpiyasaṁvohārasikkhāpadavaṇṇanā",
  "tika-vin09t4:105": "Jātarūparajataparivattananti ukkaṭṭhaparicchedena vuttaṁ.",
  "tika-vin09t4:106": "Rūpiyasaṁvohārasikkhāpadavaṇṇanā niṭṭhitā.",
  "tika-vin09t4:107": "10. Kayavikkayasikkhāpadavaṇṇanā",
  "tika-vin09t4:108": "Asante pācittiyaṁ desetabbamevāti ettha kiṁ suddhikaṁ pācittiyaṁ, udāhu nissaggiyanti? Nissaggiyaṁ pācittiyameva.",
  "tika-vin09t4:109": "Kayavikkayasikkhāpadavaṇṇanā niṭṭhitā.",
  "tika-vin09t4:110": "Tatridaṁ pakiṇṇakaṁ",
  "tika-vin09t4:111": "Aṭṭhamasikkhāpadaṁ parena attano atthāya diyyamānassa vā pārivattakabhāvena diyyamānassa vā paṁsukūlassa vā rūpiyassa uggaṇhanauggaṇhāpanasādiyanāni paṭikkhipati.",
  "tika-vin09t4:112": "Navamaṁ parassa vā attano vā rūpiyaparivattanaṁ paṭikkhipati.",
  "tika-vin09t4:113_0": "Dasamaṁ arūpiyaparivattanaṁ. ‘‘Arūpiye arūpiyasaññī pañcannaṁ saha anāpattī’’ti (pārā.",
  "tika-vin09t4:113_1": "591; vi. vi. ṭī. 1.591; vajira. ṭī. pārājika 587) ca vacanaṁ itarehi saha āpattīti",
  "tika-vin09t4:113_2": "dīpeti. Arūpiyañca dukkaṭavatthu. Tasmā tassa parivattane sati nissaggiyanti ekantena",
  "tika-vin09t4:113_3": "vuttaṁ. Pañcannaṁ saha dukkaṭavatthūnaṁ parivattane anāpattippasaṅgato anāpatti evāti",
  "tika-vin09t4:113_4": "porāṇāti ce? Na, kappiyavatthūnaṁyeva tattha āgatattā. Yadi kappiyavatthu nissaggiyaṁ,",
  "tika-vin09t4:113_5": "pageva dukkaṭavatthūti ce? Na, āpattigarukalahukabhāvena vatthugarukalahukaniyamābhāvato.",
  "tika-vin09t4:114_0": "Nissaggiyavatthuto hi muttāmaṇiveḷuriyādi mahagghappahonakampi dukkaṭavatthūti katvā",
  "tika-vin09t4:114_1": "nissaggiyavatthuto muttādi lahukaṁ hoti. Lahukepi vatthusmiṁ yatheva dukkaṭavatthuno",
  "tika-vin09t4:114_2": "paṭiggahaṇe dukkaṭaṁ, tatheva tassa vā tena vā cetāpanepi dukkaṭaṁ yuttanti (pārā.",
  "tika-vin09t4:114_3": "aṭṭha. 2.589) aṭṭhakathācariyā.",
  "tika-vin09t4:115_0": "Atha vā yaṁ vuttaṁ ‘‘kappiyavatthūnaṁyeva tattha āgatattā’’ti, tattha kiñcāpi dukkaṭavatthūnipi",
  "tika-vin09t4:115_1": "adhippetāni, na pana pāḷiyaṁ vuttāni anāpattivārappasaṅgabhayāti vuttaṁ hoti. Muttādīsupi",
  "tika-vin09t4:115_2": "vuttesu anāpattiyaṁ kappiyakārakassa ācikkhati, ‘‘idaṁ muttādi amhākaṁ atthi, amhākañca",
  "tika-vin09t4:115_3": "iminā ca iminā ca veḷuriyādinā attho’’ti bhaṇati, dasamena āpajjatīti adhippāyo siyā.",
  "tika-vin09t4:115_4": "Yasmā ca idaṁ kappiyakārakassa ācikkhanādisaṁvohāro ca, tasmā taṁ navamena vuttanti",
  "tika-vin09t4:115_5": "veditabbaṁ. Kiñcāpi kayavikkayeva hoti kappiyavatthūhi anuññātaṁ, imināva nayena",
  "tika-vin09t4:115_6": "kiñcāpi dukkaṭavatthupi dasame adhippetaṁ āpajjati, aṭṭhakathāvirodhato pana nādhippetamicceva gahetabbo.",
  "tika-vin09t4:116_0": "Kā panettha kāraṇacchāyāti, pañcannaṁ saha tattha anāpattippasaṅgato anāpatti evāti",
  "tika-vin09t4:116_1": "ce? Na, tattha anāgatattā. Anāgatakāraṇā vuttanti ce? Na, pañcannaṁ saha āpattivatthukassa",
  "tika-vin09t4:116_2": "anāpattivāralābhe visesakāraṇābhāvā, akappiyattā pañcannaṁ sahāpi āpattiyā bhavitabbanti",
  "tika-vin09t4:116_3": "siddho aṭṭhakathāvādo.",
  "tika-vin09t4:117_0": "Aparo nayo – yadi dukkaṭavatthunā kayavikkaye nissaggiyaṁ, kappiyavatthumhi vuttapariyāyo",
  "tika-vin09t4:117_1": "tattha labbheyya, na pana labbhatīti navame eva tāni vattabbāni. Tasmā saṁvohāro",
  "tika-vin09t4:117_2": "nāma kayavikkayopi aññathā parivattanaṁ pariyādiyitvā pavatto, kayavikkayañca mocetvā",
  "tika-vin09t4:117_3": "‘‘iminā imaṁ dehī’ti cetāpeti, vaṭṭatī’’ti avatvā dasamassa anāpattivāre vuttanayeneva",
  "tika-vin09t4:117_4": "tesaṁ parivattane nissaggiyānumativirodhato aṭṭhakathāyaṁ vuttanayeneva dukkaṭavatthunā",
  "tika-vin09t4:117_5": "cetāpane dukkaṭameva. Nesaṁ kayavikkayena nissaggiyanti ce? Na, sabbassapi kayavikkayattā.",
  "tika-vin09t4:117_6": "Teneva vuttaṁ ‘‘andhakaṭṭhakathāyaṁ pana ‘sace kayavikkayaṁ samāpajjeyya, nissaggiyaṁ",
  "tika-vin09t4:117_7": "pācittiya’nti bhāsitaṁ, taṁ dubbhāsitaṁ. Kasmā? Na hi dānaggahaṇato añño kayavikkayo",
  "tika-vin09t4:117_8": "nāma atthī’’ti (pārā. aṭṭha. 2.589), attano matiyā kayavikkayalakkhaṇasammate dasamassa",
  "tika-vin09t4:117_9": "anāpattivāre vuttanayeneva tesaṁ parivattane nissaggiyānumativirodhato ca. Bhavatu",
  "tika-vin09t4:117_10": "vā attano paṭisiddhamidaṁ kāraṇaṁ, dasame avassameva jānitabbānīti tāni kayavikkayānevāti",
  "tika-vin09t4:117_11": "tesaṁ nissaggiyabhāvañca gatānīti evampi siddho aṭṭhakathāvādo.",
  "tika-vin09t4:118_0": "Etthāhu porāṇā – ‘‘attano santakaṁ rūpiyaṁ parahatthagataṁ karoti ajjhācarati, dukkaṭaṁ.",
  "tika-vin09t4:118_1": "Parassa rūpiyaṁ attano hatthagataṁ karoti, aṭṭhamena nissaggiyaṁ. Uggahitavatthuparivattane",
  "tika-vin09t4:118_2": "kathaṁ jātaṁ? Abbohārikaṁ jātaṁ. Atha parassa rūpiyaṁ attano hatthagataṁ paṭhamaṁ",
  "tika-vin09t4:118_3": "karoti, rūpiyappaṭiggahaṇassa katattā aṭṭhamena nissaggiyaṁ. Attano santakaṁ rūpiyaṁ",
  "tika-vin09t4:118_4": "parassa hatthagataṁ pacchā karoti, saṁvohārena nissaggiya’’nti. ‘‘Rūpiyassa gahaṇamattena",
  "tika-vin09t4:118_5": "aṭṭhamena āpatti, pacchā parivattane navamenā’’ti hi tattha vuttaṁ, taṁ pana yuttaṁ.",
  "tika-vin09t4:118_6": "‘‘Ajjhācarati, dukkaṭa’’nti duvuttaṁ. Dukkaṭassa aniyamappasaṅgato nissajjanavidhānesu",
  "tika-vin09t4:118_7": "dassitova. Kiṁ vuttaṁ hoti – yadi dvīhi nissaggiyehi bhavitabbaṁ, nissajjanavidhāne",
  "tika-vin09t4:118_8": "‘‘ahaṁ, bhante, rūpiyaṁ paṭiggahesiṁ, nānāppakārakañca rūpiyasaṁvohāraṁ samāpajji’’nti",
  "tika-vin09t4:118_9": "vattabbaṁ bhaveyya ‘‘rūpiyaṁ cetāpetī’’ti sabbattha pāḷiyaṁ rūpiyappaṭiggahaṇassa vuttattā.",
  "tika-vin09t4:119_0": "Ettāvatā yaṁ porāṇagaṇṭhipade vuttaṁ ‘‘dukkaṭavatthunā kayavikkayaṁ pariharantena",
  "tika-vin09t4:119_1": "catūsu nissaggiyavatthūsu ekekasmiṁ gahite aṭṭhamena nissaggiyaṁ hoti. Dukkaṭavatthunā",
  "tika-vin09t4:119_2": "dukkaṭavatthunti ‘‘iminā idaṁ dehī’’ti gahite teneva nissaggiyaṁ hoti. ‘‘Kayavikkayampi",
  "tika-vin09t4:119_3": "nīharitvā gahite dukkaṭaṁ, cetāpitarūpiyaggahaṇe aṭṭhamena, parivattane navamenātiādinā",
  "tika-vin09t4:119_4": "attanā anuggahetvā kappiyavasena nīharitvā pañcahi sahadhammikehi saddhiṁ parivattetuṁ",
  "tika-vin09t4:119_5": "vaṭṭatī’’ti, taṁ visodhitaṁ hoti. Aparampi tattha vuttaṁ ‘‘nissajjitabbe asati kathaṁ",
  "tika-vin09t4:119_6": "pācittiyaṁ, dunnissaṭṭharūpiyampi ‘na chaḍḍetī’ti vadantassa vissaṭṭho upāsako taṁ",
  "tika-vin09t4:119_7": "gahetvā aññaṁ ce bhikkhuno deti, kappatī’’ti, tañca duvuttaṁ. Na hi gahitattā tato",
  "tika-vin09t4:119_8": "aññaṁ vatthu hoti. Puna aparañca tattha vuttaṁ ‘‘imaṁ ‘gaṇhāhī’ti vadantassa saddhādeyyavinipātadukkaṭaṁ,",
  "tika-vin09t4:119_9": "‘etaṁ dehī’ti vadantassa viññattidukkaṭa’’nti, tañca duvuttaṁ. Tattha hi payogadukkaṭaṁ",
  "tika-vin09t4:119_10": "yuttaṁ viya paññāyati.",
  "tika-vin09t4:120": "Pakiṇṇakaṁ niṭṭhitaṁ.",
  "tika-vin09t4:121": "Eḷakalomavaggo dutiyo.",
  "tika-vin09t4:122": "3. Pattavaggo",
  "tika-vin09t4:123": "1. Pattasikkhāpadavaṇṇanā",
  "tika-vin09t4:124_0": "Dve apattā, tasmā ete bhājanaparibhogena paribhuñjitabbā, naadhiṭṭhānūpagānavikappanūpagatāti",
  "tika-vin09t4:124_1": "atthoti ca. Samaṇasāruppena pakkanti ayopatto pañcahi pākehi pakko hoti, mattikāpatto",
  "tika-vin09t4:124_2": "dvīhi. ‘‘Bhikkhuniyā pattasanniccayassa vāritattā (vajira. ṭī. pārājika 602) bhikkhussapi",
  "tika-vin09t4:124_3": "taṁ ‘ananurūpa’nti katvā ‘purāṇapattaṁ paccuddharitvā’ti vutta’’nti ca likhitaṁ,",
  "tika-vin09t4:124_4": "taṁ na yuttaṁ pāḷiyaṁ ‘‘sanniccayaṁ kareyyāti anadhiṭṭhito avikappito’’ti (pāci.",
  "tika-vin09t4:124_5": "735) vuttattā. So hi kathinakkhandhake (mahāva. 306 ādayo) niccayasannidhi viya ekopi",
  "tika-vin09t4:124_6": "punadivase ‘‘sanniccayo’’ti vuccati. Anantarasikkhāpade pana ‘‘dutiyo vārito’’ti",
  "tika-vin09t4:124_7": "adhiṭṭhānaṁ niyataṁ. Tasmā dve patte adhiṭṭhātuṁ na labhati. Sace ekato adhiṭṭhāti,",
  "tika-vin09t4:124_8": "dvepi anadhiṭṭhitā honti. Visuṁ visuṁ adhiṭṭhāti, dutiyo anadhiṭṭhito. Vikappetuṁ",
  "tika-vin09t4:124_9": "pana bahūpi labhati. Kākaṇikamattampīti ettha pi-kāro ‘‘ekapākampi janetī’’ti pākaṁ",
  "tika-vin09t4:124_10": "sampiṇḍeti. Atha vā sace ekapākeneva sāruppo, vaṭṭatīti pākaparimāṇaṁ na vuttanti",
  "tika-vin09t4:124_11": "gahetabbaṁ. Apattattā adhiṭṭhānūpagona hoti. Apaccuddharantena vikappetabboti purāṇapattaṁ",
  "tika-vin09t4:124_12": "apaccuddharantena so patto vikappetabboti atthoti likhitaṁ.",
  "tika-vin09t4:125": "Pattasikkhāpadavaṇṇanā niṭṭhitā.",
  "tika-vin09t4:126": "2. Ūnapañcabandhanasikkhāpadavaṇṇanā",
  "tika-vin09t4:127": "Pavāriteti ettha saṅghavasena pavāritaṭṭhāne pañcabandhaneneva vaṭṭati, puggalikavasena pavāritaṭṭhāne ūnapañcabandhanenāpi vaṭṭatīti likhitaṁ.",
  "tika-vin09t4:128": "Yo ūnapañcabandhanatthaṁ, vuttampi cetaṁ karo so;",
  "tika-vin09t4:129": "Ūnapañcabandhanatthaṁ, patvāna santike.",
  "tika-vin09t4:130": "Ūnapañcabandhanasikkhāpadavaṇṇanā niṭṭhitā.",
  "tika-vin09t4:131": "3. Bhesajjasikkhāpadavaṇṇanā",
  "tika-vin09t4:132_0": "‘‘Paṭisāyanīyāni paṭiggahetvā’’ti vadantena pādamakkhanādīnaṁ atthāya paṭiggahetvā",
  "tika-vin09t4:132_1": "ṭhapetuṁ vaṭṭatīti dīpitanti likhitaṁ. ‘‘Yesaṁ maṁsaṁ kappatī’’ti vacanena yesaṁ",
  "tika-vin09t4:132_2": "maṁsaṁ na kappati, tesaṁ sappiādi na kappatīti vadantā ajānitvā vadanti. Yesañhi",
  "tika-vin09t4:132_3": "maṁsaṁ kappati, tesaṁ sappītiādi sattāhakālikanissaggiyavatthuparicchedadassanatthaṁ",
  "tika-vin09t4:132_4": "vuttaṁ. Tathā paṇītabhojanasikkhāpade yesaṁ maṁsaṁ kappati, tesaṁyeva khīrādi paṇītabhojanaṁ,",
  "tika-vin09t4:132_5": "netaranti dassetuṁ vuttanti. Madhu nāma madhukaribhamaramakkhikānaṁ āsayesu niyyāsasadisaṁ",
  "tika-vin09t4:132_6": "mahāmadhu hoti, taṁ yāvajīvikanti ca likhitaṁ.",
  "tika-vin09t4:133": "Bhesajjasikkhāpadavaṇṇanā niṭṭhitā.",
  "tika-vin09t4:134": "Pattavaggo tatiyo.",
  "tika-vin09t4:135": "Nissaggiyapācittiyavaṇṇanā niṭṭhitā."
}