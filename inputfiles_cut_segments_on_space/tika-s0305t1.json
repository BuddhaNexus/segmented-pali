{
  "tika-s0305t1:0": "2. Bojjhaṅgasaṁyuttaṁ",
  "tika-s0305t1:1": "1. Pabbatavaggo",
  "tika-s0305t1:2": "1.Himavantasuttavaṇṇanā",
  "tika-s0305t1:3_0": "182. Bujjhati catusaccaṁ ariyasāvako etāyāti bodhaṁ, dhammasāmaggī, ariyasāvako pana",
  "tika-s0305t1:3_1": "catusaccaṁ bujjhatīti bodhi. Aṅgāti kāraṇā. Yāya dhammasāmaggiyāti sambandho. Taṇhāvasena",
  "tika-s0305t1:3_2": "patiṭṭhānaṁ, diṭṭhivasena āyūhanā. Sassatadiṭṭhiyā patiṭṭhānaṁ, ucchedadiṭṭhiyā āyūhanā.",
  "tika-s0305t1:3_3": "Līnavasena patiṭṭhānaṁ, uddhaccavasena āyūhanā. Kāmasukhānuyogavasena patiṭṭhānaṁ,",
  "tika-s0305t1:3_4": "attakilamathānuyogavasena āyūhanā. Oghataraṇasuttavaṇṇanāyaṁ (saṁ. ni. 1.1) –",
  "tika-s0305t1:4_0": "‘‘Kilesavasena patiṭṭhānaṁ, abhisaṅkhāravasena āyūhanā. Taṇhādiṭṭhīhi patiṭṭhānaṁ,",
  "tika-s0305t1:4_1": "avasesakilesābhisaṅkhārehi āyūhanā, sabbākusalābhisaṅkhāravasena patiṭṭhānaṁ, sabbalokiyakusalābhisaṅkhāravasena āyūhanā’’ti –",
  "tika-s0305t1:5_0": "Vuttesu pakāresu idha avuttānaṁ vasena veditabbo. Kilesasantānaniddāya uṭṭhahatīti",
  "tika-s0305t1:5_1": "etena sikhāpattavipassanāsahagatānampi satiādīnaṁ bojjhaṅgabhāvaṁ dasseti. Cattārītiādinā",
  "tika-s0305t1:5_2": "maggaphalena sahagatānaṁ. Sattahi bojjhaṅgehi bhāvitehi saccapaṭivedho hotīti kathamidaṁ",
  "tika-s0305t1:5_3": "jānitabbanti codanaṁ sandhāyāha ‘‘yathāhā’’tiādi. Jhānaṅgamaggaṅgādayo viyāti etena",
  "tika-s0305t1:5_4": "bodhibojjhaṅgasaddānaṁ samudāyāvayavavisayataṁ dasseti. Senaṅgarathaṅgādayo viyāti",
  "tika-s0305t1:5_5": "etena puggalapaññattiyā avijjamānapaññattibhāvaṁ dasseti.",
  "tika-s0305t1:6_0": "Bodhāya saṁvattantīti bojjhaṅgāti vuttaṁ ‘‘kāraṇattho aṅgasaddo’’ti. Bujjhatīti bodhi,",
  "tika-s0305t1:6_1": "bodhiyā eva aṅgāti bojjhaṅgāti vuttaṁ ‘‘bujjhantīti bojjhaṅgā’’ti. Vipassanādīnaṁ",
  "tika-s0305t1:6_2": "kāraṇānaṁ bujjhitabbānaṁ saccānaṁ anurūpaṁ paccakkhabhāvena paṭimukhaṁ aviparītaṁ",
  "tika-s0305t1:6_3": "sammā bujjhantīti evaṁ vatthuvisesadīpakehi uparimaggehi anubujjhantītiādinā vuttabodhisaddehi",
  "tika-s0305t1:6_4": "nippadesena vuttaṁ ‘‘bujjhanatāsāmaññena saṅgaṇhātī’’ti. Ettha ca līnapatiṭṭhāna-kāmasukhallikānuyoga-ucchedābhinivesānaṁ",
  "tika-s0305t1:6_5": "dhammavicaya-vīriyapītipadhāna-dhammasāmaggī paṭipakkho. Uddhaccāyūhanaattakilamathānuyoga-sassatābhinivesānaṁ",
  "tika-s0305t1:6_6": "passaddhisamādhi-upekkhāpadhāna-dhammasāmaggī paṭipakkho. Sati pana ubhayatthāpi",
  "tika-s0305t1:6_7": "icchitabbā. Tathā hi sā sabbatthikā vuttā.",
  "tika-s0305t1:7_0": "Saṁ-saddo pasaṁsāyaṁ. Punadeva sundaro ca atthopīti āha ‘‘pasattho sundaro ca bojjhaṅgo’’ti.",
  "tika-s0305t1:7_1": "Abhinibbattetīti abhivisiṭṭhabhāvena nibbatteti savisesabhāvaṁ vadati. ‘‘Eke vaṇṇayantī’’ti",
  "tika-s0305t1:7_2": "vatvā tattha yathāvuttavivekattayato aññaṁ vivekadvayaṁ uddharitvā dassetuṁ ‘‘te",
  "tika-s0305t1:7_3": "hī’’tiādi vuttaṁ. Tattha jhānakkhaṇe tāva kiccato vikkhambhanavivekanissitaṁ, vipassanākkhaṇe",
  "tika-s0305t1:7_4": "ajjhāsayato paṭippassaddhivivekanissitaṁ bhāvetīti. Tenāha – ‘‘anuttaraṁ vimokkhaṁ",
  "tika-s0305t1:7_5": "upasampajja viharissāmī’’ti. Tattha tattha nicchayatāya kasiṇajjhānaggahaṇena anuppādānampi gahaṇaṁ daṭṭhabbaṁ.",
  "tika-s0305t1:8": "Himavantasuttavaṇṇanā niṭṭhitā.",
  "tika-s0305t1:9": "2. Kāyasuttavaṇṇanā",
  "tika-s0305t1:10_0": "183. Tiṭṭhanti etenāti ṭhiti, kāraṇaṁ. Kammautucittāhārasaññito catubbidho paccayo",
  "tika-s0305t1:10_1": "ṭhiti etassāti paccayaṭṭhitiko. Āhārapaccayasaddā hi ekatthā. Subhampīti kāmacchando",
  "tika-s0305t1:10_2": "paccayo, asubhe subhākārena pavattanato subhanti vuccati. Tena kāraṇena pavattanakassa",
  "tika-s0305t1:10_3": "aññassa kāmacchandassa nimittattā subhanimittanti. Subhassāti yathāvuttassa subhassa.",
  "tika-s0305t1:10_4": "Ārammaṇampīti subhākārena, iṭṭhākārena vā gayhamānaṁ rūpādiārammaṇampi subhanimittaṁ",
  "tika-s0305t1:10_5": "vuttākārena. Anupāyamanasikāroti ākaṅkhitassa hitasukhassa anupāyabhūto manasikāro,",
  "tika-s0305t1:10_6": "tato eva uppathamanasikāroti ayonisomanasikāro. Tasminti yathāniddhārite kāmacchandabhūte",
  "tika-s0305t1:10_7": "tadārammaṇabhūte ca duvidhepi subhanimitte. Aṭṭhakathāyaṁ pana ‘‘subhārammaṇe’’icceva",
  "tika-s0305t1:10_8": "vuttaṁ. Atthi, bhikkhave, subhanimittantiādīti ādi-saddena kāmacchandanīvaraṇassa",
  "tika-s0305t1:10_9": "āhāradassanapāḷi uttānāti katvā vuttaṁ – ‘‘evaṁ sabbanīvaraṇesu yojanā veditabbā’’ti.",
  "tika-s0305t1:11_0": "Paṭighopipaṭighanimittaṁ purimuppannassa pacchā uppajjanakassa nimittabhāvato. Paṭighārammaṇaṁ",
  "tika-s0305t1:11_1": "nāma ekūnavīsati āghātavatthubhūtā sattasaṅkhārā. Aratīti pantasenāsanādīsu aramaṇaṁ",
  "tika-s0305t1:11_2": ". Ukkaṇṭhitāti ukkaṇṭhabhāvo. Pantesūti dūresu, vivittesu vā. Adhikusalesūti samathavipassanādhammesu.",
  "tika-s0305t1:11_3": "Arati ratipaṭipakkho. Aratitāti aramaṇākāro. Anabhiratīti anabhiratabhāvo. Anabhiramaṇāti",
  "tika-s0305t1:11_4": "anabhiramaṇākāro. Ukkaṇṭhitāti ukkaṇṭhanākāro. Paritassitāti ukkaṇṭhanavaseneva paritassanā.",
  "tika-s0305t1:12_0": "Āgantukaṁ, na sabhāvasiddhaṁ. Kāyālasiyanti nāmakāye alasabhāvo. Sammohavinodaniyaṁ",
  "tika-s0305t1:12_1": "pana ‘‘tandīti jātiālasiya’’nti vuttaṁ. Vadatīti etena atisītādipaccayā saṅkocāpattiṁ",
  "tika-s0305t1:12_2": "dasseti. Yaṁ sandhāya vuttaṁ kilesavatthuvibhaṅge (vibha. aṭṭha. 857). Tandīti jātiālasiyaṁ.",
  "tika-s0305t1:12_3": "Tandiyanāti tandiyanākāro. Tandimanakatāti tandiyā abhibhūtacittatā. Alasassa bhāvo",
  "tika-s0305t1:12_4": "ālasyaṁ. Ālasyāyanākāro ālasyāyanā. Ālasyāyitassa bhāvo ālasyāyitattaṁ. Iti sabbehipi",
  "tika-s0305t1:12_5": "imehi padehi kilesavasena kāyālasiyaṁ kathitaṁ.",
  "tika-s0305t1:13_0": "Kilesavasenāti sammohavasena. Kāyavinamanāti kāyassa virūpato namanā. Jambhanāti",
  "tika-s0305t1:13_1": "phandanā. Punappunaṁ jambhanā vijambhanā. Ānamanāti purato namanā. Vinamanāti pacchato",
  "tika-s0305t1:13_2": "namanā. Sannamanāti samantato namanā. Paṇamanāti yathā hi tantato uṭṭhitapesakāro",
  "tika-s0305t1:13_3": "kiñcideva upariṭṭhitaṁ gahetvā ujuṁ kāyaṁ ussāpeti, evaṁ kāyassa uddhaṁ ṭhapanā.",
  "tika-s0305t1:13_4": "Byādhiyakanti uppannabyādhitā. Iti sabbehipi imehi padehi kilesavasena kāyaphandanameva",
  "tika-s0305t1:13_5": "kathitaṁ (vibha. aṭṭha. 858).",
  "tika-s0305t1:14_0": "Bhattapariḷāhoti bhattavasena pariḷāhuppatti. Bhuttāvissāti bhuttavato. Bhattamucchāti",
  "tika-s0305t1:14_1": "bhattagelaññaṁ. Atibhuttapaccayā hi mucchāpatto viya hoti. Bhattakilamathoti bhuttapaccayā",
  "tika-s0305t1:14_2": "kilantabhāvo. Bhattapariḷāhoti bhattadaratho. Kucchipūraṁ bhuttavato hi pariḷāhuppattiyā",
  "tika-s0305t1:14_3": "upahatindriyo viya hoti, kāyo khijjati. Kāyaduṭṭhullanti bhuttabhattaṁ nissāya kāyassa akammaññatā.",
  "tika-s0305t1:15_0": "Cittassalīyanākāroti ārammaṇe cittassa saṅkocappatti. Cittassa akalyatāti cittassa",
  "tika-s0305t1:15_1": "gilānabhāvo. Gilānoti akallako vuccati. Tathā cāha ‘‘nāhaṁ, bhante, akallako’’ti.",
  "tika-s0305t1:15_2": "Akammaññatāti cittagelaññasaṅkhāto akammaññanākāro. Olīyanāti olīyanākāro. Iriyāpathikampi",
  "tika-s0305t1:15_3": "cittaṁ yassa vasena iriyāpathaṁ sandhāretuṁ asakkonto olīyati, tassa taṁ ākāraṁ sandhāya",
  "tika-s0305t1:15_4": "vuttaṁ ‘‘olīyanā’’ti. Dutiyapadaṁ upasaggena vaḍḍhitaṁ. Līnanti avipphārikatāya saṅkocappattaṁ.",
  "tika-s0305t1:15_5": "Itare dve ākāraniddesā. Thinanti avipphārikatāya anussāhanā asaṅgahanasaṅgahanaṁ.",
  "tika-s0305t1:15_6": "Thiyanākāro thiyanā. Thiyitattanti thiyitassa ākāro, avipphārikatāti attho.",
  "tika-s0305t1:16_0": "Cetaso avūpasamoti cittassa avūpasantatā asannisinnabhāvo. Tenāha – ‘‘avūpasantākāro’’ti.",
  "tika-s0305t1:16_1": "Atthato panetanti svāyaṁ avūpasantākāro vikkhepasabhāvattā vikkhepahetutāya ca atthato",
  "tika-s0305t1:16_2": "etaṁ uddhaccakukkuccameva.",
  "tika-s0305t1:17_0": "Vicikicchāya ārammaṇadhammā nāma ‘‘buddhe kaṅkhatī’’tiādinā āgataaṭṭhakaṅkhāvatthubhūtā",
  "tika-s0305t1:17_1": "dhammā. Yasmā vicikicchā byāpādādayo viya anu anu uggahaṇapaccayā uppajjati, tasmā",
  "tika-s0305t1:17_2": "kaṅkhāṭṭhānīyaṁ ārammaṇameva dassitaṁ ‘‘vicikicchāya ārammaṇadhammā’’ti. Yasmā purimuppannā",
  "tika-s0305t1:17_3": "vicikicchā pacchā vicikicchāya paccayo hoti, tasmā vicikicchāpi vicikicchāṭṭhānīyadhammā",
  "tika-s0305t1:17_4": "veditabbā. Tatrāyaṁ vacanattho – tiṭṭhanti pavattanti etthāti ṭhānīyā, vicikicchā",
  "tika-s0305t1:17_5": "eva ṭhānīyā vicikicchāṭṭhānīyā. Aṭṭhakathāyaṁ pana ārammaṇassapi tattha visesapaccayataṁ",
  "tika-s0305t1:17_6": "upādāya ‘‘kāmacchando vicikicchāti ime dve dhammā ārammaṇena kathitā’’ti vuttaṁ.",
  "tika-s0305t1:17_7": "Subhanimittassa hi paccayabhāvamattaṁ sandhāyetaṁ vuttaṁ, tathāpi yathā ‘‘paṭighampi",
  "tika-s0305t1:17_8": "paṭighanimitta’’nti katvā ‘‘byāpādo upanissayena kathito’’ti vuttaṁ, evaṁ subhampi",
  "tika-s0305t1:17_9": "subhanimittanti katvā kāmacchando upanissayena kathitoti sakkā viññātuṁ. Sesā thinamiddhauddhaccakukkuccāni.",
  "tika-s0305t1:17_10": "Tattha thinamiddhaṁ aññamaññaṁ sahajātādivasena paccayo, tathā uddhaccakukkuccanti.",
  "tika-s0305t1:17_11": "Ubhayesampi upanissayakoṭiyā paccayabhāve vattabbameva natthīti āha ‘‘sahajātena",
  "tika-s0305t1:17_12": "ca upanissayena cā’’ti.",
  "tika-s0305t1:18_0": "Yasmā sati nāma ‘‘cattāro satipaṭṭhānā’’tiādinā tesaṁ tesaṁ dhammānaṁ anussaraṇavasena",
  "tika-s0305t1:18_1": "vattati, tasmā te dhammā satisambojjhaṅgaṭṭhānīyā nāma. Lokuttaradhamme ca anussavādivasena",
  "tika-s0305t1:18_2": "gahetvā tathā pavattateva. Tena vuttaṁ ‘‘satiyā’’tiādi.",
  "tika-s0305t1:19_0": "Kosallaṁ vuccati paññā, tato uppannā kosallasambhūtā. Anavajjasukhavipākāti anavajjā",
  "tika-s0305t1:19_1": "hutvā sukhavipākā vipaccanakā. Padadvayena paccayato sabhāvato kiccato phalato kusaladhammaṁ",
  "tika-s0305t1:19_2": "dasseti. Akusalaniddesepi eseva nayo. Sāvajjāti gārayhā. Anavajjāti agārayhā. Hīnā",
  "tika-s0305t1:19_3": "lāmakā. Paṇītā seṭṭhā. Kaṇhā kāḷakā asuddhā. Sukkā odātā suddhā . Paṭibhāga-saddo",
  "tika-s0305t1:19_4": "paṭhame vikappe sadisakoṭṭhāsattho, dutiye paṭipakkhakoṭṭhāsattho, tatiye niggahetabbapaṭipakkhakoṭṭhāsattho daṭṭhabbo.",
  "tika-s0305t1:20_0": "Kusalakiriyāya ādikammabhāvena pavattavīriyaṁ dhitisabhāvatāya dhātūti vuttanti āha",
  "tika-s0305t1:20_1": "‘‘ārambhadhātūti paṭhamārambhavīriya’’nti. Laddhāsevanaṁ vīriyaṁ balappattaṁ hutvā",
  "tika-s0305t1:20_2": "paṭipakkhaṁ vidhamatīti āha – ‘‘nikkamadhātūti kosajjato nikkhantattā tato balavatara’’nti.",
  "tika-s0305t1:20_3": "Adhimattādhimattatarānaṁ paṭipakkhadhammānaṁ vidhamanasamatthaṁ paṭupaṭutarādibhāvappattaṁ",
  "tika-s0305t1:20_4": "hotīti āha – ‘‘parakkamadhātūti paraṁ paraṁ ṭhānaṁ akkamanatāya tatopi balavatara’’nti.",
  "tika-s0305t1:21_0": "Tiṭṭhati pavattati etthāti ṭhānīyā. Ārammaṇadhammā, pītisambojjhaṅgassa ṭhānīyāti",
  "tika-s0305t1:21_1": "pītisambojjhaṅgaṭṭhānīyāti ‘‘pītiyā ārammaṇadhammā’’ti vuttaṁ. Yasmā aparāparuppattiyā",
  "tika-s0305t1:21_2": "pītipi tathā vattabbataṁ labhatīti vuttaṁ visuddhimagge ‘‘pītiyā eva taṁ nāma’’nti.",
  "tika-s0305t1:21_3": "Darathapassaddhīti daratho kilesapariḷāho, so passambhati etāyāti darathapassaddhi,",
  "tika-s0305t1:21_4": "kāyapassaddhiyā vedanādikhandhattayassa viya rūpakāyassapi passambhanaṁ hoti, cittapassaddhiyā",
  "tika-s0305t1:21_5": "cittasseva passambhanaṁ, tato evettha bhagavatā lahutādīnaṁ viya duvidhatā vuttā.",
  "tika-s0305t1:21_6": "Tathā samāhitākāraṁ sallakkhetvā gayhamāno samathova samathanimittaṁ, tassa ārammaṇabhūtaṁ",
  "tika-s0305t1:21_7": "paṭibhāganimittampi. Vividhaṁ aggaṁ etassāti byaggo, vikkhepo. Tathā hi so anavaṭṭhānaraso",
  "tika-s0305t1:21_8": "bhantatāpaccupaṭṭhāno vutto. Ekaggabhāvato byaggapaṭipakkhoti abyaggo, samādhi, so",
  "tika-s0305t1:21_9": "eva nimittanti pubbe viya vattabbaṁ. Tenāha ‘‘tasseva vevacana’’nti.",
  "tika-s0305t1:22_0": "Yo ārammaṇe iṭṭhāniṭṭhākāraṁ anādiyitvā gahetabbo majjhattākāro, yo ca pubbe upekkhāsambojjhaṅgassa",
  "tika-s0305t1:22_1": "bhāvanāvasena uppanno majjhattākāro, duvidhopi so upekkhāya ārammaṇadhammoti adhippetoti",
  "tika-s0305t1:22_2": "āha – ‘‘atthato pana majjhattākāro upekkhāṭṭhānīyā dhammāti veditabbo’’ti. Ārammaṇena",
  "tika-s0305t1:22_3": "kathitā ārammaṇasseva tesaṁ visesapaccayabhāvato. Sesāti vīriyādayo cattāro dhammā.",
  "tika-s0305t1:22_4": "Tesañhi upanissayova sātisayo icchitabboti.",
  "tika-s0305t1:23": "Kāyasuttavaṇṇanā niṭṭhitā.",
  "tika-s0305t1:24": "3. Sīlasuttavaṇṇanā",
  "tika-s0305t1:25_0": "184.Khīṇāsavassa lokuttaraṁ sīlaṁ nāma maggaphalapariyāpannā sammāvācākammantājīvā",
  "tika-s0305t1:25_1": "sīlalakkhaṇappattā tadaññe cetanādayo. Lokiyaṁ pana kiriyābyākatacittapariyāpannaṁ",
  "tika-s0305t1:25_2": "cārittasīlaṁ, vārittasīlassa pana sambhavo eva natthi viramaṇavasena pavattiyā abhāvato.",
  "tika-s0305t1:25_3": "‘‘Pubbabhāgasīlaṁ lokiyasīla’’nti keci.",
  "tika-s0305t1:26_0": "Cakkhudassananti cakkhūhi dassanaṁ. Lakkhaṇassa dassananti sabhāvadhammānaṁ saṅkhatānaṁ",
  "tika-s0305t1:26_1": "paccattalakkhaṇassa ñātapariññāya, aniccādisāmaññalakkhaṇassa tīraṇapariññāya dassanaṁ.",
  "tika-s0305t1:26_2": "Pajahantopi hi te pahātabbākārato passati nāma. Nibbānassa tathalakkhaṇaṁ maggaphalehi",
  "tika-s0305t1:26_3": "dassanaṁ, taṁ pana paṭivijjhanaṁ. Jhānena pathavīkasiṇādīnaṁ, abhiññāhi rūpānaṁ dassanampi",
  "tika-s0305t1:26_4": "ñāṇadassanameva. Cakkhudassanaṁ adhippetaṁ savanapayirupāsanānaṁ parato gahitattā.",
  "tika-s0305t1:26_5": "Pañhapayirupāsananti pañhapucchanavasena payirupāsanaṁ aññakammatthāya upasaṅkamanassa",
  "tika-s0305t1:26_6": "kevalaṁ upasaṅkamaneneva jotitattā.",
  "tika-s0305t1:27_0": "Ariyānaṁ anussati nāma guṇavasena, tatthāpi laddhaovādāvajjanamukhena yathābhūtasīlādiguṇānussaraṇanti",
  "tika-s0305t1:27_1": "dassetuṁ ‘‘jhānavipassanā’’tiādi vuttaṁ. Aññesaṁyeva santiketi ariyehi aññesaṁ sāsanikānaṁyeva",
  "tika-s0305t1:27_2": "santike. Tenāha – ‘‘anupabbajjā nāmā’’ti. Aññesūti sāsanikehi aññesu tāpasaparibbājakādīsu.",
  "tika-s0305t1:27_3": "Tattha hi pabbajjā ariyānaṁ anupabbajjā nāma na hotīti vuttaṁ.",
  "tika-s0305t1:28_0": "Satasahassamattāahesuṁ samantapāsādikattā mahātherassa. Laṅkādīpeti nissayasīsena",
  "tika-s0305t1:28_1": "nissitasallakkhaṇaṁ. Na hi pabbajjā dīpapaṭiladdhā, atha kho dīpanivāsiācariyapaṭiladdhā.",
  "tika-s0305t1:28_2": "Mahinda…pe… pabbajanti nāma tassa parivāratāya pabbajjāyāti.",
  "tika-s0305t1:29_0": "Saratīti taṁ ovādānusāsanidhammaṁ cinteti citte karoti. Vitakkāhataṁ karotīti punappunaṁ",
  "tika-s0305t1:29_1": "parivitakkanena tadatthaṁ vitakkanipphāditaṁ karoti. Āraddho hotīti sampādito hoti.",
  "tika-s0305t1:29_2": "Taṁ pana sampādanaṁ pāripūri evāti āha ‘‘paripuṇṇo hotī’’ti. Tatthāti yathāvutte",
  "tika-s0305t1:29_3": "dhamme. Ñāṇacāravasenāti ñāṇassa pavattanavasena. Tesaṁ tesaṁ dhammānanti tasmiṁ",
  "tika-s0305t1:29_4": "tasmiṁ ovādadhamme āgatānaṁ rūpārūpadhammānaṁ. Lakkhaṇanti visesalakkhaṇaṁ sāmaññalakkhaṇañca.",
  "tika-s0305t1:29_5": "Pavicinatīti ‘‘idaṁ rūpaṁ ettakaṁ rūpa’’ntiādinā vicayaṁ āpajjati. Ñāṇañca ropetīti",
  "tika-s0305t1:29_6": "‘‘aniccaṁ calaṁ palokaṁ pabhaṅgū’’tiādinā ñāṇaṁ pavatteti. Vīmaṁsanaṁ…pe… āpajjatīti",
  "tika-s0305t1:29_7": "rūpasattakārūpasattakakkamena vipassanaṁ paccakkhato viya aniccatādīnaṁ dassanaṁ",
  "tika-s0305t1:29_8": "sammasanaṁ āpajjati.",
  "tika-s0305t1:30_0": "Ubhayampetanti phalānisaṁsāti vuttadvayaṁ. Atthato ekaṁ pariyāyasaddattā. Paṭikaccāti",
  "tika-s0305t1:30_1": "pageva. Maraṇakāleti maraṇakālasamīpe. Samīpatthe hi idaṁ bhummanti āha ‘‘maraṇassa āsannakāle’’ti.",
  "tika-s0305t1:31_0": "So tividho hoti ñāṇassa tikkhamajjhamudubhāvena. Tenāha ‘‘kappasahassāyukesū’’tiādi.",
  "tika-s0305t1:31_1": "Upahaccaparinibbāyī nāma āyuvemajjhaṁ atikkamitvā parinibbāyanato. Yattha katthacīti",
  "tika-s0305t1:31_2": "avihādīsu yattha katthaci. Sappayogenāti vipassanāñāṇasaṅkhārasaṅkhātena payogena,",
  "tika-s0305t1:31_3": "saha vipassanāpayogenāti attho. Suddhāvāsabhūmiyaṁ uddhaṁyeva maggasoto etassāti",
  "tika-s0305t1:31_4": "uddhaṁsoto. Paṭisandhivasena akaniṭṭhabhavaṁ gacchatīti akaniṭṭhagāmī.",
  "tika-s0305t1:32_0": "Avihādīsu vattamānopi ekaṁsato uddhaṁgamanāraho puggalo akaniṭṭhagāmī eva nāmāti",
  "tika-s0305t1:32_1": "vuttaṁ ‘‘eko uddhaṁsoto akaniṭṭhagāmīti pañca hontī’’ti. Tesanti niddhāraṇe sāmivacanaṁ.",
  "tika-s0305t1:32_2": "Uddhaṁsotabhāvato yadipi heṭṭhimādīsupi ariyabhūmi nibbattateva, tathāpi tattha bhūmīsu",
  "tika-s0305t1:32_3": "āyuṁ aggahetvā akaniṭṭhabhave āyuvaseneva soḷasakappasahassāyukatā daṭṭhabbā. ‘‘Satta",
  "tika-s0305t1:32_4": "phalā sattānisaṁsā pāṭikaṅkhā’’ti vuttattā ‘‘arahattamaggassa pubbabhāgavipassanā",
  "tika-s0305t1:32_5": "bojjhaṅgā kathitā’’ti vuttaṁ. Sattannampi sahabhāvo labbhatīti ‘‘apubbaṁ acarimaṁ",
  "tika-s0305t1:32_6": "ekacittakkhaṇikā’’ti vuttaṁ. Tayidaṁ pāḷiyaṁ tattha tattha ‘‘tasmiṁ samaye’’ti āgatavacanena",
  "tika-s0305t1:32_7": "viññāyati, bojjhaṅgānaṁ pana nānāsabhāvattā ‘‘nānālakkhaṇā’’ti vuttaṁ.",
  "tika-s0305t1:33": "Sīlasuttavaṇṇanā niṭṭhitā.",
  "tika-s0305t1:34": "4. Vatthasuttavaṇṇanā",
  "tika-s0305t1:35_0": "185.‘‘Satisambojjhaṅgo’’ti evaṁ ce mayhaṁ hotīti satisambojjhaṅgo nāma seṭṭho uttamo",
  "tika-s0305t1:35_1": "pavaro, tasmāhaṁ satisambojjhaṅgasīsena phalasamāpattiṁ appetvā viharissāmīti evaṁ",
  "tika-s0305t1:35_2": "ce mayhaṁ pubbabhāge hotīti attho. ‘‘Appamāṇo’’ti evaṁ mayhaṁ hotīti svāyaṁ satisambojjhaṅgo,",
  "tika-s0305t1:35_3": "sabbaso pamāṇakarakilesābhāvato appamāṇadhammārammaṇato ca appamāṇoti evaṁ mayhaṁ",
  "tika-s0305t1:35_4": "antosamāpattiyaṁ asammohavasena hoti. Suparipuṇṇoti bhāvanāpāripūriyā suṭṭhu paripuṇṇoti",
  "tika-s0305t1:35_5": "evaṁ mayhaṁ antosamāpattiyaṁ asammohavasena hotīti. Tiṭṭhatīti yathākālaparicchedasamāpattiyā",
  "tika-s0305t1:35_6": "avaṭṭhānena tappariyāpannatāya satisambojjhaṅgo tiṭṭhati paṭibandhavasena. Uppādaṁ",
  "tika-s0305t1:35_7": "anāvajjitattāti uppādassa anāvajjanena asamannāhārena. Uppādasīsena cettha uppādavantova",
  "tika-s0305t1:35_8": "saṅkhārā gahitā. Anuppādanti nibbānaṁ uppādābhāvato uppādavantehi ca vinissaṭattā.",
  "tika-s0305t1:35_9": "Pavattanti vipākappavattaṁ. Appavattanti nibbānaṁ tappaṭikkhepato. Nimittanti sabbasaṅkhāranimittaṁ.",
  "tika-s0305t1:35_10": "Animittanti nibbānaṁ. Saṅkhāreti uppādādianāmasanena kevalameva saṅkhāragahaṇaṁ.",
  "tika-s0305t1:35_11": "Visaṅkhāranti nibbānaṁ. Āvajjitattā āvajjitakālato paṭṭhāya ārabbha pavattiyā satisambojjhaṅgo",
  "tika-s0305t1:35_12": "tiṭṭhati. Aṭṭhahākārehīti aṭṭhahi kāraṇehi. Jānātīti samāpattito vuṭṭhitakāle pajānāti.",
  "tika-s0305t1:35_13": "Aṭṭhahākārehīti uppādāvajjanādīhi ceva anuppādāvajjanādīhi ca vuttākāraviparītehi",
  "tika-s0305t1:35_14": "aṭṭhahi ākārehi cavantaṁ samāpattivasena anavaṭṭhānatopi gacchantaṁ cavatīti thero pajānātīti.",
  "tika-s0305t1:36_0": "Phalabojjhaṅgāti phalasamāpattipariyāpannā bojjhaṅgā. Kiṁ pana te visuṁ visuṁ pavattantīti",
  "tika-s0305t1:36_1": "āha ‘‘yadā hī’’tiādi. Sīsaṁ katvāti padhānaṁ seṭṭhaṁ katvā. Tadanvayāti tadanugatā",
  "tika-s0305t1:36_2": "satisambojjhaṅgaṁ anugacchanakā. Tañca kho tathā katvā dhammaṁ paccavekkhaṇavasena.",
  "tika-s0305t1:36_3": "Keci pana ‘‘taṁ paccavekkhaṇādikaṁ katvā’’ti vadanti.",
  "tika-s0305t1:37": "Vatthasuttavaṇṇanā niṭṭhitā.",
  "tika-s0305t1:38": "5. Bhikkhusuttavaṇṇanā",
  "tika-s0305t1:39_0": "186.Bodhāyāti ettha bodho nāma bujjhanaṁ, taṁ pana kissa kenāti pucchanto ‘‘kiṁ bujjhanatthāyā’’ti",
  "tika-s0305t1:39_1": "vatvā taṁ dassento ‘‘maggenā’’tiādimāha. Maggena nibbānaṁ bujjhanatthāya saṁvattanti,",
  "tika-s0305t1:39_2": "paccavekkhaṇāya katakiccataṁ bujjhanatthāya saṁvattanti, paṭhamavikappe sacchikiriyābhisamayo",
  "tika-s0305t1:39_3": "eva dassitoti tena atuṭṭhe ‘‘maggena vā’’ti dutiyavikappamāha. Vivekanissitaṁ virāganissitanti",
  "tika-s0305t1:39_4": "padehi sabbaṁ maggakiccaṁ tassa phalañca dassitaṁ. Nirodhanissitanti iminā nibbānasacchikiriyā.",
  "tika-s0305t1:39_5": "Kāmāsavāpi cittaṁ vimuccatītiādinā kilesappahānaṁ. Vimuttasmiṁ vimuttamiti ñāṇaṁ",
  "tika-s0305t1:39_6": "hotītiādinā paccavekkhaṇā dassitā.",
  "tika-s0305t1:40": "Bhikkhusuttavaṇṇanā niṭṭhitā.",
  "tika-s0305t1:41": "6-7. Kuṇḍaliyasuttādivaṇṇanā",
  "tika-s0305t1:42_0": "187-188. Nibaddhavāsavasena ārāme nisīdanasīloti ārāmanisādī. Parisaṁ ogāḷho hutvā",
  "tika-s0305t1:42_1": "caratīti parisāvacaroti āha – ‘‘yo panā’’tiādi. Evanti iminākārena. Gahaṇanti niggahaṇaṁ.",
  "tika-s0305t1:42_2": "Tena pucchāpadassa atthaṁ vivarati. Nibbeṭhananti niggahanibbeṭhanaṁ. Tena vissajjanapadassa",
  "tika-s0305t1:42_3": "atthaṁ vivarati. Iminā nayenāti etena ‘‘itivādo’’ti ettha iti-saddassa atthaṁ dasseti.",
  "tika-s0305t1:42_4": "Upārambhādhippāyo vadati etenāti vādo, doso. Itivādo hotīti evaṁ imassa upari vādāropanaṁ",
  "tika-s0305t1:42_5": "hoti. Itivādappamokkhoti evaṁ tato pamokkho hoti . Evaṁ vādappamokkhānisaṁsaṁ parehi",
  "tika-s0305t1:42_6": "āropitadosassa nibbeṭhanavasena dassetvā idāni dosapavedanavasena dassetuṁ ‘‘ayaṁ",
  "tika-s0305t1:42_7": "pucchāya doso’’tiādi vuttaṁ.",
  "tika-s0305t1:43_0": "Ettakaṁ ṭhānantiādito paṭṭhāya yāva ‘‘tīṇi sucaritānī’’ti ettakaṁ ṭhānaṁ. Imaṁ desananti",
  "tika-s0305t1:43_1": "‘‘indriyasaṁvaro kho’’tiādinayappavattaṁ imaṁ desanaṁ. Nābhijjhāyatīti na abhijjhāyati.",
  "tika-s0305t1:43_2": "Nābhihaṁsatīti na abhitussati. Gocarajjhatte ṭhitaṁ hotīti kammaṭṭhānārammaṇe samādhānavasena",
  "tika-s0305t1:43_3": "ṭhitaṁ hoti avaṭṭhitaṁ. Tenāha ‘‘susaṇṭhita’’nti. Susaṇṭhitanti sammā avikkhepavasena",
  "tika-s0305t1:43_4": "ṭhitaṁ. Kammaṭṭhānavimuttiyāti kammaṭṭhānānuyuñjanavasena paṭipakkhato nīvaraṇato",
  "tika-s0305t1:43_5": "vimuttiyā. Suṭṭhu vimuttanti suvimuttaṁ. Tasmiṁ amanāparūpadassane na maṅku vilakkho",
  "tika-s0305t1:43_6": "na hoti. Kilesavasena dosavasena. Aṭṭhitacitto athaddhacitto. Kovesena hi cittaṁ",
  "tika-s0305t1:43_7": "thaddhaṁ hoti, na mudukaṁ. Adīnamānasoti domanassavasena yo dīnabhāvo, tadabhāvena",
  "tika-s0305t1:43_8": "niddosamānaso. Apūticittoti byāpajjābhāvena sītibhūtacitto.",
  "tika-s0305t1:44_0": "Imesu chasu dvāresu aṭṭhārasa duccaritāni honti paccekaṁ kāyavacīmanoduccaritabhedena.",
  "tika-s0305t1:44_1": "Tāni vibhāgena dassetuṁ ‘‘katha’’ntiādi vuttaṁ. Tattha iṭṭhārammaṇe āpāthagateti",
  "tika-s0305t1:44_2": "nayadānamattametaṁ. Tena ‘‘aniṭṭhārammaṇe āpāthagate dosaṁ uppādentassā’’tiādinā",
  "tika-s0305t1:44_3": "tividhaduccaritaṁ nīharitvā vattabbaṁ, tathā ‘‘majjhattārammaṇe mohaṁ uppādentassā’’tiādinā",
  "tika-s0305t1:44_4": "ca. Manoduccaritādisāmaññena pana tīṇiyeva duccaritāni hontīti veditabbaṁ.",
  "tika-s0305t1:45_0": "Paññattivasenāti vatthuṁ anāmasitvā piṇḍagahaṇamukhena kevalaṁ paññattivaseneva.",
  "tika-s0305t1:45_1": "Bhāvanāpaṭisaṅkhāneti bhāvanāsiddhe paṭisaṅkhāne, bhāvanāya paṭisaṅkhāne vāti attho.",
  "tika-s0305t1:45_2": "Imānīti yathāvuttāni chadvārārammaṇāni. Duccaritānīti duccaritakāraṇāni. Appaṭisaṅkhāne",
  "tika-s0305t1:45_3": "ṭhitassa duccaritāni sucaritāni katvā. Pariṇāmetīti parivatteti duccaritāni tattha",
  "tika-s0305t1:45_4": "anuppādetvā sucaritāni uppādento. Evanti vuttappakārena. Indriyasaṁvaro…pe… veditabbo",
  "tika-s0305t1:45_5": "indriyasaṁvarasampādanavasena tiṇṇaṁ sucaritānaṁ sijjhanato. Tenāha ‘‘ettāvatā’’tiādi.",
  "tika-s0305t1:45_6": "Ettāvatāti ādito paṭṭhāya yāva ‘‘tīṇi sucaritāni paripūrentī’’ti padaṁ, ettāvatā.",
  "tika-s0305t1:45_7": "Sīlānurakkhakaṁ indriyasaṁvarasīlanti catupārisuddhisīlassa anurakkhakaṁ indriyasaṁvarasīlaṁ",
  "tika-s0305t1:45_8": "kathikaṁ. Kathaṁ pana tadeva tassa anurakkhakaṁ hotīti? Aparāparuppattiyā upanissayabhāvato.",
  "tika-s0305t1:46_0": "Tīṇi sīlānīti indriyasaṁvara-ājīvapārisuddhi-paccayasannissita-sīlāni. Lokuttaramissakāti",
  "tika-s0305t1:46_1": "lokiyāpi lokuttarāpi hontīti attho. Sattannaṁ bojjhaṅgānanti lokuttarānaṁ sattannaṁ",
  "tika-s0305t1:46_2": "bojjhaṅgānaṁ. Mūlabhūtā satipaṭṭhānā pubbabhāgā, te sandhāya vuttaṁ ‘‘cattāro kho,",
  "tika-s0305t1:46_3": "kuṇḍaliya, satipaṭṭhānā bhāvitā bahulīkatā satta bojjhaṅge paripūrentī’’ti. Tepīti",
  "tika-s0305t1:46_4": "yathāvuttasatipaṭṭhānā. Satipaṭṭhānamūlakā bojjhaṅgāti lokiyasatipaṭṭhānamūlakā bojjhaṅgāva.",
  "tika-s0305t1:46_5": "Pubbabhāgāvāti ettha keci ‘‘pubbabhāgā cā’’ti pāṭhaṁ katvā ‘‘pubbeva lokuttarā pubbabhāgā",
  "tika-s0305t1:46_6": "cā’’ti atthaṁ vadanti. Vijjāvimuttimūlakāti ‘‘satta kho, kuṇḍaliya, bojjhaṅgā bhāvitā",
  "tika-s0305t1:46_7": "bahulīkatā vijjāvimuttiṁ paripūrentī’’ti evaṁ vuttā bojjhaṅgā lokuttarāva vijjāvimuttisahagatabhāvato.",
  "tika-s0305t1:47": "Kuṇḍaliyasuttādivaṇṇanā niṭṭhitā.",
  "tika-s0305t1:48": "8. Upavānasuttavaṇṇanā",
  "tika-s0305t1:49_0": "189.Paccattanti karaṇaniddeso ayanti āha – ‘‘attanāvā’’ti. Kurumānoyevāti uppādento",
  "tika-s0305t1:49_1": "eva. Kammaṭṭhānavimuttiyā suṭṭhu vimuttanti kammaṭṭhānamanasikārena nīvaraṇānaṁ dūrībhāvato",
  "tika-s0305t1:49_2": "tehi suṭṭhu vimuttaṁ. Atthaṁ karitvāti bhāvanāmanasikāraṁ uttamaṁ katvā. ‘‘Mahā vata",
  "tika-s0305t1:49_3": "me ayaṁ attho uppanno’’ti atthiko hutvā.",
  "tika-s0305t1:50": "9. Paṭhamauppannasuttavaṇṇanā",
  "tika-s0305t1:51": "190.Tathāgatassa pātubhāvātiādinā buddhuppādakāle eva bojjhaṅgaratanapaṭilābhoti dasseti.",
  "tika-s0305t1:52": "Pabbatavaggavaṇṇanā niṭṭhitā.",
  "tika-s0305t1:53": "2. Gilānavaggo",
  "tika-s0305t1:54": "1-3. Pāṇasuttādivaṇṇanā",
  "tika-s0305t1:55_0": "192-194.Yesanti yesaṁ sattānaṁ. Cattāro iriyāpathā atthi labbhanti tadupagasarīrāvayavalābhena.",
  "tika-s0305t1:55_1": "Etanti ‘‘cattāro iriyāpathe kappentī’’ti etaṁ vacanaṁ. ‘‘Vivekanissita’’ntiādivacanato",
  "tika-s0305t1:55_2": "‘‘sahavipassanake maggabojjhaṅge’’icceva vuttaṁ. Dutiyatatiyāni uttānatthāneva heṭṭhā vuttanayattā.",
  "tika-s0305t1:56": "4-10. Paṭhamagilānasuttādivaṇṇanā",
  "tika-s0305t1:57_0": "195-201.Visuddhaṁ ahosi visabhāgadhātukkhobhaṁ vūpasamentaṁ. Tenāha – ‘‘pokkharapatte",
  "tika-s0305t1:57_1": "…pe… vinivattitvā gato’’ti. Eseva nayo pāḷito atthato ca catutthena pañcamachaṭṭhānaṁ",
  "tika-s0305t1:57_2": "samānattā. Visarukkhavātasamphassenāti visarukkhasannissitavātasamphassena. Mandasītajaroti",
  "tika-s0305t1:57_3": "muduko sītajaro. Sesanti vuttāvasesaṁ. Sabbatthāti sattamādīsu catūsu.",
  "tika-s0305t1:58": "Gilānavaggavaṇṇanā niṭṭhitā.",
  "tika-s0305t1:59": "3. Udāyivaggo",
  "tika-s0305t1:60": "1-2. Bodhāyasuttādivaṇṇanā",
  "tika-s0305t1:61_0": "202-203.Kittakena nu kho kāraṇena bujjhanakaaṅgā nāma vuccanti bujjhanakassa puggalassa",
  "tika-s0305t1:61_1": "aṅgāti vattabbataṁ labhanti. Missakabojjhaṅgā kathitā sahavipassanā maggabojjhaṅgā",
  "tika-s0305t1:61_2": "kathitāti katvā. Dhammaparicchedo kathito gaṇanāmattena paricchinditvā vuttattā na",
  "tika-s0305t1:61_3": "bhūmantaraparicchedo, vipassanādiparicchedo vā.",
  "tika-s0305t1:62": "3-5. Ṭhāniyasuttādivaṇṇanā",
  "tika-s0305t1:63_0": "204-206. Kāmarāgena gadhitabbaṭṭhānabhūtā kāmarāgaṭṭhāniyāti āha ‘‘ārammaṇadhammāna’’nti.",
  "tika-s0305t1:63_1": "‘‘Manasikārabahulīkārā’’ti vuttattā ‘‘ārammaṇeneva kathita’’nti vuttaṁ. Vuttaparicchedoti",
  "tika-s0305t1:63_2": "etena na kevalaṁ ārammaṇavaseneva, atha kho upanissayavasenapettha attho labbhatīti",
  "tika-s0305t1:63_3": "dasseti. Paṭhamavaggassa hi dutiye sutte upanissayavaseneva attho dassito. Missakabojjhaṅgā",
  "tika-s0305t1:63_4": "kathitā avibhāgeneva kathitattā. Aparihāniyeti tīhi sikkhāhi aparihānāvahe.",
  "tika-s0305t1:64": "6-7. Taṇhakkhayasuttādivaṇṇanā",
  "tika-s0305t1:65_0": "207-208.‘‘So maṁ pucchissatī’’ti adhippāyena bhagavatā osāpitadesanaṁ. Patthaṭattā",
  "tika-s0305t1:65_1": "bhāvanāpāripūriyā vitthāritaṁ gatattā. Mahantabhāvanti bhāvanāvaseneva mahattaṁ gatattā.",
  "tika-s0305t1:65_2": "Tato eva vaḍḍhippamāṇā. Nīvaraṇavigame sambhavato paccayato byāpādo vigato hotīti",
  "tika-s0305t1:65_3": "āha – ‘‘nīvaraṇānaṁ dūrībhāvena byāpādavirahitattā’’ti. Taṇhāmūlakanti taṇhāpaccayaṁ.",
  "tika-s0305t1:65_4": "Yañhi taṇhāsahagataṁ asahagatampi taṇhaṁ upanissāya nipphannaṁ, sabbaṁ taṁ taṇhāmūlakaṁ.",
  "tika-s0305t1:65_5": "Pahīyati anuppādappahānena. Taṇhādīnaṁyeva khayā, na tesaṁ saṅkhārānaṁ khayā. Etehi",
  "tika-s0305t1:65_6": "taṇhakkhayādipadehi.",
  "tika-s0305t1:66": "8. Nibbedhabhāgiyasuttavaṇṇanā",
  "tika-s0305t1:67_0": "209. Nibbijjhantīti nibbedhā, nibbijjhanadhammā dhammavinayādayo, tappariyāpannatāya",
  "tika-s0305t1:67_1": "nibbedhabhāge gato nibbedhabhāgiyo, taṁ nibbedhabhāgiyaṁ. Tenāha ‘‘nibbijjhanakoṭṭhāsiya’’nti.",
  "tika-s0305t1:67_2": "Bhāvetvā ṭhitena cittena. Vipassanāmaggampi gahetvā ‘‘maggabojjhaṅgā missakā’’ti",
  "tika-s0305t1:67_3": "vuttā. Tehīti bojjhaṅgehi bhāvitaṁ cittaṁ. Te vā bojjhaṅge bhāvetvā ṭhitaṁ cittaṁ",
  "tika-s0305t1:67_4": "nāma phalacittaṁ, tasmā nibbattitalokuttarameva. Tampīti phalacittampi maggānantaratāya",
  "tika-s0305t1:67_5": "magganissitaṁ katvā missakameva kathetuṁ vaṭṭati ‘‘bodhāya saṁvattantī’’ti vuttattā.",
  "tika-s0305t1:68": "9. Ekadhammasuttavaṇṇanā",
  "tika-s0305t1:69": "210.Saṁyojanasaṅkhātā vinibandhāti kāmarāgādisaṁyojanasaññitā bandhanā. Pariniṭṭhapetvā gahaṇāti gilitvā viya pariniṭṭhapetvā gahaṇākārā.",
  "tika-s0305t1:70": "10. Udāyisuttavaṇṇanā",
  "tika-s0305t1:71_0": "211. Bahukataṁ vuccati bahukāro bahumāno, natthi etassa bahukatanti abahukato, akatabahumāno.",
  "tika-s0305t1:71_1": "Dhammo uppajjamāno ukkujjanto viya nirujjhamāno avakujjanto viya hotīti vuttaṁ ‘‘ukkujjaṁ",
  "tika-s0305t1:71_2": "vuccati udayo, avakujjaṁ vayo’’ti. Parivattentoti aniccātipi dukkhātipi anattātipi.",
  "tika-s0305t1:71_3": "‘‘Eso hi te udāyi maggo paṭiladdho, yo te…pe… tathattāya upanessatī’’ti pariyosāne",
  "tika-s0305t1:71_4": "bhagavato vacanañcettha sādhakaṁ daṭṭhabbaṁ. Tena tenākārena viharantanti yena sammasanākārena",
  "tika-s0305t1:71_5": "vipassanāvihārena viharantaṁ. Tathābhāvāyāti khīṇāsavabhāvapaccavekkhaṇāya. Tenāha",
  "tika-s0305t1:71_6": "– ‘‘khīṇā jātīti…pe… taṁ dassento evamāhā’’ti.",
  "tika-s0305t1:72": "Udāyivaggavaṇṇanā niṭṭhitā.",
  "tika-s0305t1:73": "4. Nīvaraṇavaggo",
  "tika-s0305t1:74": "3-4. Upakkilesasuttādivaṇṇanā",
  "tika-s0305t1:75_0": "214-215.Na ca pabhāvantanti na ca pabhāsampannaṁ. Pabhijjanasabhāvanti tāpetvā tālane",
  "tika-s0305t1:75_1": "pabhaṅgutaṁ. Avasesaṁ lohanti vuttāvasesaṁ jātilohaṁ, vijātilohaṁ, kittimalohanti",
  "tika-s0305t1:75_2": "pabhedaṁ sabbampi lohaṁ. Uppajjituṁ appadānenāti ettha nanu lokiyakusalacittassapi",
  "tika-s0305t1:75_3": "suvisuddhassa uppajjituṁ appadānena upakkilesatāti? Saccametaṁ, yasmiṁ pana santāne",
  "tika-s0305t1:75_4": "nīvaraṇāni laddhapatiṭṭhāni, tattha mahaggatakusalassapi asambhavo, pageva lokuttarakusalassa,",
  "tika-s0305t1:75_5": "parittakusalaṁ pana yathāpaccayaṁ uppajjati. Nīvaraṇe hi vūpasante santāne uppattiyā",
  "tika-s0305t1:75_6": "aparisuddhaṁ hoti, upakkiliṭṭhaṁ nāma hoti, aparisuddhadīpakapallikavaṭṭhitelādisannissayo",
  "tika-s0305t1:75_7": "dīpo viya, apica nippariyāyato uppajjituṁ appadāneneva tesaṁ upakkilesatāti dassento",
  "tika-s0305t1:75_8": "‘‘yadaggena hī’’tiādimāha. Ārammaṇe vikkhittappattivasena cuṇṇavicuṇṇatā veditabbā.",
  "tika-s0305t1:75_9": "Na āvarantīti kusaladhamme uppajjituṁ appadānavasena na āvaranti, atha kho tesaṁ",
  "tika-s0305t1:75_10": "uppattiyā honti. Na paṭicchādentīti na vinandhanti. Catubhūmakacittassāti catutthabhūmakakusalacittassa",
  "tika-s0305t1:75_11": "anupakkilesā, tehi akilissanato.",
  "tika-s0305t1:76": "8. Āvaraṇanīvaraṇasuttavaṇṇanā",
  "tika-s0305t1:77": "219.Paññādubbalā hoti, na balavatī paṭipakkhena upakkiliṭṭhabhāvato. Tenāha ‘‘mandā avisadā’’ti.",
  "tika-s0305t1:78_0": "Pañca nīvaraṇā dūre honti āvaraṇābhāvato. Tameva pītinti sappāyadhammasavane uppannaṁ",
  "tika-s0305t1:78_1": "pītiṁ. Tassā tadā uppannākārasallakkhaṇena avijahanto punappunaṁ tassā nibbattanena.",
  "tika-s0305t1:78_2": "Tenāha ‘‘pañca nīvaraṇe vikkhambhetvā’’ti. Idaṁ sandhāyāti ettake divasepi na vinassanti,",
  "tika-s0305t1:78_3": "sā dhammapīti laddhapaccayā hutvā visesāvahāti imamatthaṁ sandhāya etaṁ ‘‘imassa",
  "tika-s0305t1:78_4": "pañca nīvaraṇā tasmiṁ samaye na hontī’’tiādi vuttaṁ. Pītipāmojjapakkhiyāti pītipāmojjapaccayā.",
  "tika-s0305t1:78_5": "Nassantīti nirodhapaccayavasena pavattanato nassanti. Sabhāgapaccayavasena puna uppajjantāpi…pe…",
  "tika-s0305t1:78_6": "vuccati kiccasādhanavasena pavattanato.",
  "tika-s0305t1:79": "9. Rukkhasuttavaṇṇanā",
  "tika-s0305t1:80": "220.Abhiruhanakāti samīparukkhe abhibhavitvā ruhanakā. Aṭṭhikacchakoti aṭṭhibahulakacchako. Kapithanasadisaphalattā kapitthanoti laddhanāmo.",
  "tika-s0305t1:81": "10. Nīvaraṇasuttavaṇṇanā",
  "tika-s0305t1:82_0": "221.Andhabhāvakaraṇā paññācakkhussa vibandhanato. Tathā hi te ‘‘acakkhukaraṇā paññānirodhikā’’ti",
  "tika-s0305t1:82_1": "vuttā. Vihanati vibādhatīti vighāto, dukkhanti āha ‘‘vighātapakkhiyāti dukkhapakkhikā’’ti.",
  "tika-s0305t1:82_2": "Nibbānatthāya na saṁvattantīti anibbānasaṁvattanikā. Missakabojjhaṅgāva kathitā pubbabhāgikānaṁ kathitattā.",
  "tika-s0305t1:83": "Nīvaraṇavaggavaṇṇanā niṭṭhitā.",
  "tika-s0305t1:84": "5. Cakkavattivaggo",
  "tika-s0305t1:85": "1. Vidhāsuttavaṇṇanā",
  "tika-s0305t1:86": "222. Vidhīyantīti vidhā, mānādibhāgā koṭṭhāsāti āha ‘‘tayo mānakoṭṭhāsā’’ti. Tathā tathā vidahanatoti ‘‘seyyohamasmī’’tiādinā tena tenākārena vidahanato ṭhapanato, ṭhapetabbato vā.",
  "tika-s0305t1:87": "2. Cakkavattisuttavaṇṇanā",
  "tika-s0305t1:88_0": "223.Sirisampattiyā rājati dippati sobhatīti rājā, dānapiyavacanaatthacariyāsamānattatāsaṅkhātehi",
  "tika-s0305t1:88_1": "catūhi saṅgahavatthūhi. Rañjetīti rameti. Abbhuggatāyāti udīritā nibbattito tattha",
  "tika-s0305t1:88_2": "tattha gacchanato. Cakkaṁ vattetīti cakkaratanaṁ pavatteti. Devaṭṭhānanti pūjanīyadevaṭṭhānaṁ.",
  "tika-s0305t1:88_3": "Cittīkataṭṭhenāti pūjanīyabhāvena. Aggho natthi cirakālasambhavapuññānubhāvasiddharatanasabbhāvato.",
  "tika-s0305t1:88_4": "Aññehi cakkavattino pariggahabhūtaratanehi. Loketi manussaloke. Tena tadaññalokaṁ",
  "tika-s0305t1:88_5": "nivatteti. Vijjamānaggahaṇena atītānāgataṁ nivatteti. Buddhā ca kadāci karahaci uppajjanti",
  "tika-s0305t1:88_6": "cakkavattinopi yebhuyyena tasmiṁyeva uppajjanatoti adhippāyo. Anomassāti alāmakassa",
  "tika-s0305t1:88_7": "ukkaṭṭhassa. Sesāni ratanāni.",
  "tika-s0305t1:89_0": "Tatrāti vākyopaññāsane nipāto, tasmiṁ pātubhāvavacane. ‘‘Ayutta’’nti vatvā tattha",
  "tika-s0305t1:89_1": "adhippāyaṁ vivaranto ‘‘uppannaṁ hī’’tiādimāha. Tehi ratanehi cakkavattananiyamāpekkhatāya",
  "tika-s0305t1:89_2": "cakkavattivacanassa. Niyamenāti ekantena. Vattabbataṁ āpajjati bhāvini bhūte viya",
  "tika-s0305t1:89_3": "upacāroti yathā – ‘‘agamā rājagahaṁ buddho’’ti (su. ni. 410). Laddhanāmassāti cakkavattīti",
  "tika-s0305t1:89_4": "loke laddhasamaññassa patthanīyassa purisavisesassa. Mūluppattivacanatopīti ‘‘cakkavattissa",
  "tika-s0305t1:89_5": "pātubhāvā’’ti etassa paṭhamuppattiyā vacanatopi. Idāni tamatthaṁ vivaranto ‘‘yo hī’’tiādimāha.",
  "tika-s0305t1:89_6": "Yo hi cakkavattirājā, tassa uppattiyā cakkaratanassa uppajjanato cakkavattīti evaṁ",
  "tika-s0305t1:89_7": "nāmaṁ uppajjati. ‘‘Cakkaṁ vattessatī’’ti idaṁ pana niyāmaṁ anapekkhitvā tassa uppajjatīti",
  "tika-s0305t1:89_8": "ratanānuppattiṁ gahetvā vuttanayato saññā uppajjati ‘‘cakkavattī’’ti. Ekamevāti cakkaratanameva",
  "tika-s0305t1:89_9": "paṭhamaṁ pātubhavati. Yasmiṁ bhūte rañño cakkavattisamaññā, atha pacchā ratanāni",
  "tika-s0305t1:89_10": "pātubhavantīti bahūnaṁ pātubhāvaṁ upādāya bahulavacanatopi etaṁ ‘‘cakkavattissa pātubhāvā",
  "tika-s0305t1:89_11": "ratanānaṁ pātubhāvo’’ti vuttaṁ. Ayaṁ hetukattusaññito atthabhedo. Pātubhāvāti pātubhāvato.",
  "tika-s0305t1:89_12": "Puññasambhāro bhinnasantānatāya ratanānampi pariyāyena upanissayahetūti vuttaṁ. Yuttamevetaṁ",
  "tika-s0305t1:89_13": "yathāvuttayuttiyuttattā.",
  "tika-s0305t1:90_0": "Vattabbabhūto adhippāyo etassa atthīti adhippāyo, atthaniddeso, saṅkhepato adhippāyo",
  "tika-s0305t1:90_1": "saṅkhepādhippāyo. Cakkaratanānubhāvena cakkavattissariyassa sijjhanato ‘‘dātuṁ samatthassā’’ti",
  "tika-s0305t1:90_2": "vuttaṁ. Yojanappamāṇe padese pavattattā yojanappamāṇaṁ andhakāraṁ. Atidīghātirassatādiṁ",
  "tika-s0305t1:90_3": "chabbidhaṁ dosaṁ vivajjetvā ṭhitassāti vacanaseso.",
  "tika-s0305t1:91_0": "Sabbesaṁ catubhūmakadhammānaṁ purecaraṁ kusalānaṁ dhammānaṁ gatiyo samanvesanavasena",
  "tika-s0305t1:91_1": "pavattanato. Buddhādīhipi appahānīyatāya mahantadhammasabhāvattā dhammakāye ca jeṭṭhakaṭṭhena",
  "tika-s0305t1:91_2": "dhammakāyūpapannaṁ. Paññāpāsādatāya cassa uparigataṭṭhena accuggataṁ. Vitthataṭṭhena",
  "tika-s0305t1:91_3": "vipulaṁ. Mahantatāya mahantaṁ. Anādikālabhāvitassa kilesasantānassa khaṇeneva viddhaṁsanato",
  "tika-s0305t1:91_4": "sīghaṁ lahu javanti pariyāyā. Bojjhaṅgadhammapariyāpannattā hi vuttaṁ ‘‘ekanta-kusalattā’’ti.",
  "tika-s0305t1:91_5": "Sampayuttavasena pītiyā ālokaviddhaṁsanabhāvavasenāti vuttaṁ ‘‘sahajātapaccayādī’’tiādi.",
  "tika-s0305t1:91_6": "Sabbasaṅgāhikadhammaparicchedoti catubhūmakattā sabbasaṅgāhako bojjhaṅgadhammaparicchedo kathito.",
  "tika-s0305t1:92": "4-10. Duppaññasuttādivaṇṇanā",
  "tika-s0305t1:93": "225-231. Eḷaṁ vuccati doso, eḷena mūgo viyāti eḷamūgoti imamatthaṁ dassento ‘‘mukhena vāca’’ntiādimāha.",
  "tika-s0305t1:94": "Cakkavattivaggavaṇṇanā niṭṭhitā.",
  "tika-s0305t1:95": "6. Sākacchavaggo",
  "tika-s0305t1:96": "1. Āhārasuttavaṇṇanā",
  "tika-s0305t1:97_0": "232.Purimanayatoti ‘‘satisambojjhaṅgaṭṭhānīyānaṁ dhammāna’’ntiādinā āgatanayato.",
  "tika-s0305t1:97_1": "Evanti idāni vuccamānākārena. Sati ca sampajaññañca satisampajaññaṁ. Satipadhānaṁ",
  "tika-s0305t1:97_2": "vā abhikkantādīsu satthakabhāvapariggaṇhakañāṇaṁ satisampajaññaṁ. Taṁ sabbattha satokārībhāvāvahattā",
  "tika-s0305t1:97_3": "satisambojjhaṅgassa uppādāya saṁvattati. Yathā ca paccanīkadhammappahānaṁ anurūpadhammadesanā",
  "tika-s0305t1:97_4": "ca anuppannānaṁ kusalānaṁ dhammānaṁ uppādāya hoti, evaṁ satirahitapuggalavajjanā",
  "tika-s0305t1:97_5": "satokārīpuggalasevanā ca tattha ca yuttapayuttatā satisambojjhaṅgassa uppādāya hotīti",
  "tika-s0305t1:97_6": "imamatthaṁ dasseti ‘‘satisampajañña’’ntiādinā. Arahattamaggena bhāvanāpāripūrī hoti.",
  "tika-s0305t1:97_7": "Tathā hi arahāva ‘‘sativepullappatto’’ti vuccati.",
  "tika-s0305t1:98_0": "Dhammānaṁ, dhammesu vā vicayo, so eva heṭṭhā vuttanayena sambojjhaṅgo, tassa dhammavicayasambojjhaṅgassa.",
  "tika-s0305t1:98_1": "Paripucchakatāti ācariyaṁ payirupāsitvā pañcapi nikāye sahaṭṭhakathāya pariyogāhetvā",
  "tika-s0305t1:98_2": "yaṁ yaṁ tattha gaṇṭhiṭṭhānaṁ, tassa tassa ‘‘idaṁ, bhante, kathaṁ imassa ko attho’’ti",
  "tika-s0305t1:98_3": "evaṁ khandhādīsu atthapucchakabhāvo. Tenāha ‘‘khandha…pe… bahulatā’’ti.",
  "tika-s0305t1:99_0": "Vatthuvisadakiriyāti cittacetasikānaṁ pavattiṭṭhānabhāvato sarīraṁ tappaṭibaddhāni",
  "tika-s0305t1:99_1": "ca cīvarādīni idha ‘‘vatthūnī’’ti adhippetāni, tāni yathā cittassa sukhāvahāni honti,",
  "tika-s0305t1:99_2": "tathā karaṇaṁ tesaṁ visadabhāvakaraṇaṁ. Tena vuttaṁ ‘‘ajjhattikabāhirāna’’ntiādi.",
  "tika-s0305t1:99_3": "Ussannadosanti vātādiussannadosaṁ. Sedamalamakkhitanti sedena ceva jallikāsaṅkhātena",
  "tika-s0305t1:99_4": "sarīramalena ca makkhitaṁ. Ca-saddena aññampi sarīrassa ca cittassa ca pīḷāvahaṁ",
  "tika-s0305t1:99_5": "saṅgaṇhāti. Senāsanaṁ vāti vā-saddena pattādīnaṁ saṅgaho daṭṭhabbo. Avisade sati,",
  "tika-s0305t1:99_6": "visayabhūte vā. Kathaṁ bhāvanamanuyuttassa tāni visayoti? Antarantarā pavattanakacittuppādavasena",
  "tika-s0305t1:99_7": "evaṁ vuttaṁ. Te hi cittuppādā cittekaggatāya ijjhantiyāpi aparisuddhabhāvāya saṁvattanti.",
  "tika-s0305t1:99_8": "Cittacetasikesu nissayādipaccayabhūtesu. Ñāṇampīti pi-saddo sampiṇḍane. Tena na kevalaṁ",
  "tika-s0305t1:99_9": "taṁ vatthuyeva , atha kho tasmiṁ aparisuddhe ñāṇampi aparisuddhaṁ hotīti nissayāparisuddhiyā",
  "tika-s0305t1:99_10": "nissitāparisuddhi viya visayassa aparisuddhatāya visayīnaṁ aparisuddhiṁ dasseti anvayato byatirekato ca.",
  "tika-s0305t1:100_0": "Samabhāvakaraṇaṁ kiccato anūnādhikabhāvakaraṇaṁ. Yathāpaccayaṁ saddheyyavatthusmiṁ",
  "tika-s0305t1:100_1": "adhimokkhakiccassa paṭutarabhāvena paññāya avisadatāya vīriyādīnañca anubalappadānasithilatādinā",
  "tika-s0305t1:100_2": "saddhindriyaṁ balavaṁ hoti. Tenāha ‘‘itarāni mandānī’’ti. Tatoti tasmā saddhindriyassa",
  "tika-s0305t1:100_3": "balavabhāvato itaresañca mandattā. Kosajjapakkhe patituṁ adatvā sampayuttadhammānaṁ",
  "tika-s0305t1:100_4": "paggaṇhanaṁ anubalappadānaṁ paggaho, paggahakiccaṁ kātuṁ na sakkotīti sambandhitabbaṁ.",
  "tika-s0305t1:100_5": "Ārammaṇaṁ upagantvā ṭhānaṁ, anissajjanaṁ vā upaṭṭhānaṁ, vikkhepapaṭipakkho. Yena",
  "tika-s0305t1:100_6": "vā sampayuttā avikkhittā honti, so avikkhepo. Rūpagataṁ viya cakkhunā yena yāthāvato",
  "tika-s0305t1:100_7": "visayasabhāvaṁ passati, taṁ dassanakiccaṁ kātuṁ na sakkoti balavatā saddhindriyena",
  "tika-s0305t1:100_8": "abhibhūtattā. Sahajātadhammesu hi indaṭṭhaṁ karontānaṁ saha pavattamānānaṁ dhammānaṁ",
  "tika-s0305t1:100_9": "ekarasatāvaseneva atthasiddhi, na aññathā. Tasmāti vuttamevatthaṁ kāraṇabhāvena paccāmasati.",
  "tika-s0305t1:100_10": "Tanti saddhindriyaṁ.",
  "tika-s0305t1:101_0": "Dhammasabhāvapaccavekkhaṇenāti yassa saddheyyavatthuno uḷāratādiguṇe adhimuccanassa",
  "tika-s0305t1:101_1": "sātisayappavattiyā saddhindriyaṁ balavaṁ jātaṁ, tassa paccayapaccayuppannatādivibhāgato",
  "tika-s0305t1:101_2": "yāthāvato vīmaṁsanena. Evañhi evaṁdhammatānayena sabhāvasarasato pariggayhamāne savipphāro",
  "tika-s0305t1:101_3": "adhimokkho na hoti – ‘‘ayaṁ imesaṁ dhammānaṁ sabhāvo’’ti paññābyāpārassa sātisayattā.",
  "tika-s0305t1:101_4": "Dhuriyadhammesu hi yathā saddhāya balavabhāve paññāya mandabhāvo hoti, evaṁ paññāya",
  "tika-s0305t1:101_5": "balavabhāve saddhāya mandabhāvo hoti. Tena vuttaṁ – ‘‘taṁ dhammasabhāvapaccavekkhaṇena…pe…",
  "tika-s0305t1:101_6": "hāpetabba’’nti. Tathā amanasikaraṇenāti yenākārena bhāvanamanuyuñjantassa saddhindriyaṁ",
  "tika-s0305t1:101_7": "balavaṁ jātaṁ, tenākārena bhāvanaṁ nānuyuñjanenāti vuttaṁ hoti. Idha duvidhena saddhindriyassa",
  "tika-s0305t1:101_8": "balavabhāvo attano vā paccayavisesena kiccuttariyato vīriyādīnaṁ vā mandakiccatāya.",
  "tika-s0305t1:101_9": "Tattha paṭhamavikappe hāpanavidhi dassito, dutiyavikappe pana yathā manasikaroto",
  "tika-s0305t1:101_10": "vīriyādīnaṁ mandakiccatāya saddhindriyaṁ balavaṁ jātaṁ, tathā amanasikārena vīriyādīnaṁ",
  "tika-s0305t1:101_11": "paṭutarabhāvāvahena manasikārena saddhindriyaṁ tehi samataṁ karontena hāpetabbaṁ.",
  "tika-s0305t1:101_12": "Iminā nayena sesindriyesupi hāpanavidhi veditabbo.",
  "tika-s0305t1:102_0": "Vakkalittheravatthūti so hi āyasmā saddhādhimutto tattha ca katādhikāro satthu rūpakāyadassane",
  "tika-s0305t1:102_1": "pasuto eva hutvā viharanto satthārā – ‘‘kiṁ te, vakkali, iminā pūtikāyena diṭṭhena,",
  "tika-s0305t1:102_2": "yo kho, vakkali, dhammaṁ passati, so maṁ passatī’’tiādinā (saṁ. ni. 3.87) ovadiyamāno",
  "tika-s0305t1:102_3": "kammaṭṭhāne niyojitopi taṁ ananuyuñjanto paṇāmito attānaṁ vinipātetuṁ papātaṭṭhānaṁ",
  "tika-s0305t1:102_4": "abhiruhi. Atha naṁ satthā yathānisinnova obhāsavissajjanena attānaṁ dassetvā –",
  "tika-s0305t1:103": "‘‘Pāmojjabahulo bhikkhu, pasanno buddhasāsane;",
  "tika-s0305t1:104": "Adhigacche padaṁ santaṁ, saṅkhārūpasamaṁ sukha’’nti. (dha. pa. 381) –",
  "tika-s0305t1:105_0": "Gāthaṁ vatvā ‘‘ehi, vakkalī’’ti āha. So tena vacanena amateneva abhisitto haṭṭhatuṭṭho",
  "tika-s0305t1:105_1": "hutvā vipassanaṁ paṭṭhapesi, saddhāya bahulabhāvato vipassanāvīthiṁ nārohati. Taṁ",
  "tika-s0305t1:105_2": "ñatvā bhagavā indriyasamattapaṭipādanāya kammaṭṭhānaṁ sodhetvā adāsi. So satthārā",
  "tika-s0305t1:105_3": "dinnanayena vipassanaṁ ussukkāpetvā maggapaṭipāṭiyā arahattaṁ pāpuṇi. Tena vuttaṁ",
  "tika-s0305t1:105_4": "– ‘‘vakkalittheravatthu cettha nidassana’’nti. Etthāti saddhindriyassa adhimattabhāve",
  "tika-s0305t1:105_5": "sesindriyānaṁ sakiccākaraṇe.",
  "tika-s0305t1:106_0": "Itarakiccabhedanti upaṭṭhānādikiccavisesaṁ. Passaddhādīti ādi-saddena samādhiupekkhāsambojjhaṅgānaṁ",
  "tika-s0305t1:106_1": "saṅgaho daṭṭhabbo. Hāpetabbanti yathā saddhindriyassa balavabhāvo dhammasabhāvapaccavekkhaṇena",
  "tika-s0305t1:106_2": "hāyati, evaṁ vīriyindriyassa adhimattatā passaddhiyādibhāvanāya hāyati samādhipakkhikattā",
  "tika-s0305t1:106_3": "tassā. Tathā hi samādhindriyassa adhimattataṁ kosajjapātato rakkhantī vīriyādibhāvanā",
  "tika-s0305t1:106_4": "viya vīriyindriyassa adhimattataṁ uddhaccapātato rakkhantī ekaṁsato hāpeti. Tena",
  "tika-s0305t1:106_5": "vuttaṁ ‘‘passaddhādibhāvanāya hāpetabba’’nti. Soṇattherassa vatthūti sukumārasoṇattherassa",
  "tika-s0305t1:106_6": "vatthu. So hi āyasmāpi satthu santikā kammaṭṭhānaṁ gahetvā sītavane viharanto – ‘‘mama",
  "tika-s0305t1:106_7": "sarīraṁ sukhumālaṁ, na ca sakkā sukheneva sukhaṁ adhigantuṁ, kāyaṁ kilametvāpi samaṇadhammo",
  "tika-s0305t1:106_8": "kātabbo’’ti ṭhānacaṅkamanameva adhiṭṭhāya padhānamanuyuñjanto pādatalesu phoṭesu",
  "tika-s0305t1:106_9": "uṭṭhitesupi vedanaṁ ajjhupekkhitvā daḷhavīriyaṁ karonto accāraddhavīriyatāya visesaṁ",
  "tika-s0305t1:106_10": "pavattetuṁ nāsakkhi. Satthā tattha gantvā vīṇopamovādena ovaditvā vīriyasamatāyojanavidhiṁ",
  "tika-s0305t1:106_11": "dassento kammaṭṭhānaṁ sodhetvā gijjhakūṭaṁ gato. Theropi satthārā dinnanayena vīriyasamataṁ",
  "tika-s0305t1:106_12": "yājetvā bhāvento vipassanaṁ ussukkāpetvā arahatteva patiṭṭhāsi. Tena vuttaṁ ‘‘soṇattherassa",
  "tika-s0305t1:106_13": "vatthu dassetabba’’nti. Sesesupīti satisamādhipaññindriyesupi.",
  "tika-s0305t1:107_0": "Samatanti saddhāpaññānaṁ aññamaññaṁ anūnādhikabhāvaṁ, tathā samādhivīriyānañca. Yathā",
  "tika-s0305t1:107_1": "hi saddhāpaññānaṁ visuṁ visuṁ dhuriyadhammabhūtānaṁ kiccato aññamaññanātivattanaṁ",
  "tika-s0305t1:107_2": "visesato icchitabbaṁ. Yato tesaṁ samadhuratāya appanā sampajjati, evaṁ samādhivīriyānaṁ",
  "tika-s0305t1:107_3": "kosajjuddhaccapakkhikānaṁ samatāya sati aññamaññupatthambhanato sampayuttadhammānaṁ",
  "tika-s0305t1:107_4": "antadvayapātābhāvena sammadeva appanā ijjhatīti. Balavasaddhotiādi vuttasseva atthassa",
  "tika-s0305t1:107_5": "byatirekamukhena samatthanaṁ. Tassattho – yo balavatiyā saddhāya samannāgato avisadañāṇo,",
  "tika-s0305t1:107_6": "so mudhappasanno hoti, na aveccappasanno. Tathā hi so avatthusmiṁ pasīdati, seyyathāpi",
  "tika-s0305t1:107_7": "titthiyasāvakā. Kerāṭikapakkhanti sāṭheyyapakkhaṁ bhajati. Saddhāhīnāya paññāya atidhāvanto",
  "tika-s0305t1:107_8": "‘‘deyyavatthupariccāgena vinā cittuppādamattenapi dānamayaṁ puññaṁ hotī’’tiādīni",
  "tika-s0305t1:107_9": "parikappeti hetupatirūpakehi vañcito, evaṁbhūto ca lūkhatakkaviluttacitto paṇḍitānaṁ",
  "tika-s0305t1:107_10": "vacanaṁ nādiyati, saññattiṁ na gacchati. Tenāha ‘‘bhesajjasamuṭṭhito viya rogo atekiccho",
  "tika-s0305t1:107_11": "hotī’’ti. Yathā cettha saddhāpaññānaṁ aññamaññaṁ samabhāvo atthāvaho, visamabhāvo",
  "tika-s0305t1:107_12": "anatthāvaho, evaṁ samādhivīriyānaṁ aññamaññaṁ samabhāvo atthāvaho, itaro anatthāvaho,",
  "tika-s0305t1:107_13": "tathā samabhāvo avikkhepāvaho, itaro vikkhepāvaho. Kosajjaṁ abhibhavati, tena appanaṁ",
  "tika-s0305t1:107_14": "na pāpuṇātīti adhippāyo. Esa nayo uddhaccaṁ abhibhavatīti etthāpi. Tadubhayanti saddhāpaññādvayaṁ",
  "tika-s0305t1:107_15": "samādhivīriyadvayañca. Samaṁ kātabbanti samataṁ kātabbaṁ.",
  "tika-s0305t1:108_0": "Samādhikammikassāti samathakammaṭṭhānikassa. Evanti evaṁ sante, saddhāya thokaṁ balavabhāve",
  "tika-s0305t1:108_1": "satīti attho. Saddahantoti ‘‘pathavī pathavīti manasikāramattena kathaṁ jhānuppattī’’ti",
  "tika-s0305t1:108_2": "acintetvā ‘‘addhā sambuddhena vuttavidhi ijjhatī’’ti saddahanto saddhaṁ janento.",
  "tika-s0305t1:108_3": "Okappentoti ārammaṇaṁ anupavisitvā viya adhimuccanavasena avakappento pakkhandanto.",
  "tika-s0305t1:108_4": "Ekaggatā balavatī vaṭṭati samādhipadhānattā jhānassa. Ubhinnanti samādhipaññānaṁ.",
  "tika-s0305t1:108_5": "Samādhikammikassa samādhino adhimattatāya paññāya adhimattatāpi icchitabbāti āha",
  "tika-s0305t1:108_6": "‘‘samatāyapī’’ti, samabhāvenāpīti attho. Appanāti lokiyaappanā. Tathā hi ‘‘hotiyevā’’ti",
  "tika-s0305t1:108_7": "sāsaṅkaṁ vadati, lokuttarappanā pana tesaṁ samabhāveneva icchitā. Yathāha ‘‘samathavipassanaṁ",
  "tika-s0305t1:108_8": "yuganaddhaṁ bhāvetī’’ti (a. ni. 4.170). Yadi visesato saddhāpaññānaṁ samādhivīriyānañca",
  "tika-s0305t1:108_9": "samānataṁ icchati, kathaṁ satīti āha – ‘‘sati pana sabbattha balavatī vaṭṭatī’’ti.",
  "tika-s0305t1:108_10": "Sabbatthāti līnuddhaccapakkhikesu pañcindriyesu. Uddhaccapakkhikekadese gaṇhanto",
  "tika-s0305t1:108_11": "‘‘saddhāvīriyapaññāna’’nti āha. Aññathā pīti ca gahetabbā siyā. Tathā hi ‘‘kosajjapakkhikena",
  "tika-s0305t1:108_12": "samādhinā’’icceva vuttaṁ, na ca ‘‘passaddhisamādhiupekkhāhī’’ti. Sāti sati. Sabbesu",
  "tika-s0305t1:108_13": "rājakammesu niyuttoti sabbakammiko. Tenāti yena kāraṇena sabbattha icchitabbā, tena",
  "tika-s0305t1:108_14": "āha aṭṭhakathāyaṁ. Sabbattha niyuttā sabbatthikā, sabbena vā līnuddhaccapakkhikena",
  "tika-s0305t1:108_15": "bojjhaṅgena atthetabbā sabbatthiyā, sabbatthiyāva sabbatthikā. Cittanti kusalacittaṁ.",
  "tika-s0305t1:108_16": "Tassa hi satipaṭisaraṇaṁ parāyaṇaṁ appattassa pattiyā anadhigatassa adhigamāya. Tenāha",
  "tika-s0305t1:108_17": "– ‘‘ārakkhapaccupaṭṭhānā’’tiādi.",
  "tika-s0305t1:109_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṁ.",
  "tika-s0305t1:109_1": "Bahussutasevanā hi sutamayañāṇāvahā. Taruṇavipassanāsamaṅgīpi bhāvanāmayañāṇe ṭhitattā",
  "tika-s0305t1:109_2": "ekaṁsato paññavā eva nāma hotīti āha – ‘‘samapaññāsa…pe… puggalasevanā’’ti. Ñeyyadhammassa",
  "tika-s0305t1:109_3": "gambhīrabhāvavasena tapparicchedakañāṇassa gambhīrabhāvagahaṇanti āha – ‘‘gambhīresu",
  "tika-s0305t1:109_4": "khandhādīsu pavattāya gambhīrapaññāyā’’ti. Tañhi ñeyyaṁ tādisāya paññāya caritabbato",
  "tika-s0305t1:109_5": "gambhīrañāṇacariyaṁ, tassā vā paññāya tattha pabhedato pavatti gambhīrañāṇacariyā,",
  "tika-s0305t1:109_6": "tassā paccavekkhaṇāti āha ‘‘gambhīrapaññāya pabhedapaccavekkhaṇā’’ti. Yathā sativepullappatto",
  "tika-s0305t1:109_7": "nāma arahā eva, evaṁ so eva paññāvepullappattopīti āha ‘‘arahattamaggena bhāvanāpāripūrī",
  "tika-s0305t1:109_8": "hotī’’ti. Vīriyādīsupi eseva nayoti.",
  "tika-s0305t1:110_0": "‘‘Tattaṁ ayokhilaṁ hatthe gamentī’’tiādinā vuttapañcavidhabandhanakammakāraṇā niraye",
  "tika-s0305t1:110_1": "nibbattasattassa sabbapaṭhamaṁ karontīti devadūtasuttādīsu (ma. ni. 3.250), tassā",
  "tika-s0305t1:110_2": "ādito vuttattā ca āha – ‘‘pañcavidhabandhanakammakāraṇato paṭṭhāyā’’ti. Sakaṭavahanādikāleti",
  "tika-s0305t1:110_3": "ādi-saddena tadaññamanussehi tiracchānehi ca vibādhanīyakālaṁ saṅgaṇhāti. Ekaṁ buddhantaranti",
  "tika-s0305t1:110_4": "idaṁ aparāparaṁ petesu eva uppajjanakasattavasena vuttaṁ, ekaccānaṁ vā petānaṁ, ekaccatiracchānānaṁ",
  "tika-s0305t1:110_5": "viya tathā dīghāyukatāpi siyāti tathā vuttaṁ. Tathā hi kālo nāgarājā catunnaṁ buddhānaṁ rūpadassāvī.",
  "tika-s0305t1:111_0": "Evaṁ ānisaṁsadassāvinoti ‘‘vīriyāyatto eva sakalalokiyalokuttaravisesādhigamo’’ti",
  "tika-s0305t1:111_1": "evaṁ ānisaṁsadassanasīlassa. Gamanavīthinti sapubbabhāgaṁ nibbānagāminiṁ paṭipadaṁ.",
  "tika-s0305t1:111_2": "Saha vipassanāya ariyamaggapaṭipāṭi, sattavisuddhiparamparā vā. Sā hi vaṭṭato niyyānāya",
  "tika-s0305t1:111_3": "gantabbā paṭipadāti katvā gamanavīthi nāma.",
  "tika-s0305t1:112_0": "Kāyadaḷhībahuloti kāyassa posanapasuto. Piṇḍanti raṭṭhapiṇḍaṁ. Paccayadāyakānaṁ attani",
  "tika-s0305t1:112_1": "kārassa attano sammāpaṭipattiyā mahapphalabhāvassa karaṇena piṇḍāya bhikkhāya paṭipūjanā",
  "tika-s0305t1:112_2": "piṇḍāpacāyanā. Nīharantoti pattatthavikato nīharanto. Taṁ saddaṁ sutvāti taṁ upāsikāya",
  "tika-s0305t1:112_3": "vacanaṁ paṇṇasāladvāre ṭhitova pañcābhiññatāya dibbasotena sutvāti vadanti. Manussasampatti,",
  "tika-s0305t1:112_4": "dibbasampatti , ante nibbānasampattīti tisso sampattiyo. Sitaṁ karontovāti ‘‘akiccheneva",
  "tika-s0305t1:112_5": "mayā vaṭṭadukkhaṁ samatikkanta’’nti paccavekkhaṇāvasāne sañjātapāmojjavasena sitaṁ karonto eva.",
  "tika-s0305t1:113_0": "Alasānaṁ bhāvanāya nāmamattampi ajānantānaṁ kāyassa posanabahulānaṁ yāvadatthaṁ paribhuñjitvā",
  "tika-s0305t1:113_1": "seyyasukhādiṁ anuyuñjantānaṁ tiracchānakathikānaṁ dūratova vajjanaṁ kusītapuggalaparivajjanā.",
  "tika-s0305t1:113_2": "‘‘Divasaṁ caṅkamena nisajjāyā’’tiādinā bhāvanārambhavasena āraddhavīriyānaṁ daḷhaparakkamānaṁ",
  "tika-s0305t1:113_3": "kālenakālaṁ upasaṅkamanā āraddhavīriyapuggalasevanā. Tenāha ‘‘kucchiṁ pūretvā’’tiādi.",
  "tika-s0305t1:114_0": "Visuddhimagge pana ‘‘jātimahattapaccavekkhaṇā, sabrahmacārimahattapaccavekkhaṇā’’ti",
  "tika-s0305t1:114_1": "idaṁ dvayaṁ na gahitaṁ, ‘‘thinamiddhavinodanatā, sammappadhānapaccavekkhaṇā’’ti idaṁ",
  "tika-s0305t1:114_2": "dvayaṁ gahitaṁ. Tattha ānisaṁsadassāvitāya eva sammappadhānapaccavekkhaṇā gahitā",
  "tika-s0305t1:114_3": "lokiyalokuttaravisesādhigamassa vīriyāyattatādassanabhāvato. Thinamiddhavinodanaṁ",
  "tika-s0305t1:114_4": "tadadhimuttatāya gahitaṁ, vīriyuppādane yuttapayuttassa thinamiddhavinodanaṁ atthato",
  "tika-s0305t1:114_5": "siddhameva. Tattha thinamiddhavinodanaṁ kusītapuggalaparivajjana-āraddhavīriyapuggala-sevana-",
  "tika-s0305t1:114_6": "tadadhimuttatāpaṭipakkhavidhamana-paccayūpasaṁhāravasena, apāyabhayapaccavekkhaṇādayo",
  "tika-s0305t1:114_7": "samuttejanavasena vīriyasambojjhaṅgassa uppādakāti daṭṭhabbā.",
  "tika-s0305t1:115_0": "Buddhānussatiyā upacārasamādhiniṭṭhattā vuttaṁ ‘‘yāva upacārā’’ti. Sakalasarīraṁ",
  "tika-s0305t1:115_1": "pharamānoti pītisamuṭṭhānehi paṇītarūpehi sakalasarīraṁ pharamāno. Dhammasaṅghaguṇe",
  "tika-s0305t1:115_2": "anussarantassapi yāva upacārā sakalasarīraṁ pharamāno pītisambojjhaṅgo uppajjatīti",
  "tika-s0305t1:115_3": "yojanā. Evaṁ sesaanussatīsu pasādanīyasuttantapaccavekkhaṇāya ca yojetabbaṁ tassāpi",
  "tika-s0305t1:115_4": "vimuttāyatanabhāvena taggatikattā. Evarūpe kāleti dubbhikkhabhayādīsūti vuttakāle.",
  "tika-s0305t1:115_5": "Samāpattiyā…pe… na samudācarantīti idaṁ upasamānussatiyā vasena vuttaṁ. Saṅkhārānañhi",
  "tika-s0305t1:115_6": "sappadesavūpasamepi nippadesavūpasame viya tattha sapaññāya pavattanato bhāvanāmanasikāro",
  "tika-s0305t1:115_7": "kilesavikkhambhanasamattho hutvā upacārasamādhiṁ āvahanto tathārūpapītisomanassasamannāgato",
  "tika-s0305t1:115_8": "pītisambojjhaṅgassa uppādāya hotīti. Pasādanīyesu ṭhānesu pasādasinehābhāvena saṁsūcitahadayatā",
  "tika-s0305t1:115_9": "lūkhatā. Sā ca tattha ādaragāravākaraṇena viññāyatīti āha ‘‘asakkaccakiriyāya saṁsūcitalūkhabhāve’’ti.",
  "tika-s0305t1:116_0": "Kāyacittadarathavūpasamalakkhaṇā passaddhi eva yathāvuttabodhiaṅgabhūto passaddhisambojjhaṅgo,",
  "tika-s0305t1:116_1": "tassa passaddhisambojjhaṅgassa. Paṇītabhojanasevanatāti paṇītasappāyabhojanasevanatā.",
  "tika-s0305t1:116_2": "Utuiriyāpathasukhaggahaṇehi sappāyautuiriyāpathaṁ gahitanti daṭṭhabbaṁ. Tañhi tividhampi",
  "tika-s0305t1:116_3": "sappāyaṁ seviyamānaṁ kāyassa kallatāpādanavasena cittassa kallataṁ āvahantaṁ duvidhāyapi",
  "tika-s0305t1:116_4": "passaddhiyā kāraṇaṁ hoti. Sattesu labbhamānaṁ sukhadukkhaṁ ahetukanti ayameko anto,",
  "tika-s0305t1:116_5": "issarādivisamahetukanti ayaṁ dutiyo, ete ubho ante anupagamma yathāsakaṁ kammunā",
  "tika-s0305t1:116_6": "hotīti ayaṁ majjhimā paṭipatti. Majjhatto payogo yassa so majjhattapayogo, tassa",
  "tika-s0305t1:116_7": "bhāvo majjhattapayogatā. Ayañhi pahānasāraddhakāyatā-saṅkhātapassaddhakāyatāya kāraṇaṁ",
  "tika-s0305t1:116_8": "hontī passaddhidvayaṁ āvahati. Eteneva sāraddhakāyapuggalaparivajjana-passaddhakāyapuggalasevanānaṁ",
  "tika-s0305t1:116_9": "tadāvahanatā saṁvaṇṇitāti daṭṭhabbaṁ.",
  "tika-s0305t1:117": "Vatthuvisadakiriyā indriyasamattapaṭipādanā ca ‘‘paññāvahā’’ti vuttā. Samathāvahāpi tā honti samathāvahabhāveneva paññāvahattāti vuttaṁ ‘‘vatthuvisada…pe… veditabbā’’ti.",
  "tika-s0305t1:118_0": "Karaṇakosallabhāvanākosallānaṁ nānantariyabhāvato rakkhaṇakosallassa ca taṁmūlakattā",
  "tika-s0305t1:118_1": "‘‘nimittakusalatā nāma kasiṇanimittassa uggahaṇakusalatā’’icceva vuttaṁ. Atisithilavīriyatādīhīti",
  "tika-s0305t1:118_2": "ādi-saddena paññāpayogamandataṁ appamādavekallañca saṅgaṇhāti. Tassa paggaṇhananti",
  "tika-s0305t1:118_3": "tassa līnassa cittassa dhammavicayasambojjhaṅgādisamuṭṭhāpanena layāpattito samuṭṭhāpanaṁ.",
  "tika-s0305t1:118_4": "Vuttañhetaṁ bhagavatā –",
  "tika-s0305t1:119_0": "‘‘Yasmiñca kho, bhikkhave, samaye līnaṁ cittaṁ hoti, kālo tasmiṁ samaye dhammavicayasambojjhaṅgassa",
  "tika-s0305t1:119_1": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.",
  "tika-s0305t1:119_2": "Taṁ kissa hetu? Līnaṁ, bhikkhave, cittaṁ, taṁ etehi dhammehi susamuṭṭhāpayaṁ hoti.",
  "tika-s0305t1:119_3": "Seyyathāpi, bhikkhave, puriso parittaṁ aggiṁ ujjāletukāmo assa, so tattha sukkhāni",
  "tika-s0305t1:119_4": "ceva tiṇāni pakkhipeyya, sukkhāni gomayāni pakkhipeyya, sukkhāni kaṭṭhāni pakkhipeyya,",
  "tika-s0305t1:119_5": "mukhavātañca dadeyya, na ca paṁsukena okireyya, bhabbo nu kho so puriso parittaṁ",
  "tika-s0305t1:119_6": "aggiṁ ujjāletunti. Evaṁ, bhante’’ti (saṁ. ni. 5.234).",
  "tika-s0305t1:120": "Ettha ca yathāsakaṁ āhāravasena dhammavicayasambojjhaṅgādīnaṁ bhāvanā samuṭṭhāpanāti veditabbā, sā anantaraṁ vibhāvitā eva.",
  "tika-s0305t1:121_0": "Accāraddhavīriyatādīhīti ādi-saddena paññāpayogabalavataṁ pamoduppilāvanañca saṅgaṇhāti.",
  "tika-s0305t1:121_1": "Tassa niggaṇhananti tassa uddhatassa cittassa samādhisambojjhaṅgādisamuṭṭhāpanena",
  "tika-s0305t1:121_2": "uddhatāpattito nisedhanaṁ. Vuttampi cetaṁ bhagavatā –",
  "tika-s0305t1:122_0": "‘‘Yasmiñca kho, bhikkhave, samaye uddhataṁ cittaṁ hoti, kālo tasmiṁ samaye passaddhisambojjhaṅgassa",
  "tika-s0305t1:122_1": "bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.",
  "tika-s0305t1:122_2": "Taṁ kissa hetu? Uddhataṁ, bhikkhave, cittaṁ, taṁ etehi dhammehi suvūpasamayaṁ hoti.",
  "tika-s0305t1:122_3": "Seyyathāpi, bhikkhave, puriso mahantaṁ aggikkhandhaṁ nibbāpetukāmo assa, so tattha",
  "tika-s0305t1:122_4": "allāni ceva tiṇāni….pe… paṁsukena ca okireyya, bhabbo nu kho so puriso mahantaṁ aggikkhandhaṁ",
  "tika-s0305t1:122_5": "nibbāpetunti. Evaṁ, bhante’’ti (saṁ. ni. 5.234).",
  "tika-s0305t1:123_0": "Etthāpi yathāsakaṁ āhāravasena passaddhisambojjhaṅgādīnaṁ bhāvanā samuṭṭhāpanāti",
  "tika-s0305t1:123_1": "veditabbā. Tattha passaddhisambojjhaṅgassa bhāvanā vuttā eva, samādhisambojjhaṅgassa",
  "tika-s0305t1:123_2": "vuccamānā, itarassa anantaraṁ vakkhati. Paññāpayogamandatāyāti paññābyāpārassa appabhāvena.",
  "tika-s0305t1:123_3": "Yathā hi dānaṁ alobhappadhānaṁ, sīlaṁ adosappadhānaṁ, evaṁ bhāvanā amohappadhānā.",
  "tika-s0305t1:123_4": "Tattha yadā paññā na balavatī hoti, tadā bhāvanā pubbenāparaṁ visesāvahā na hoti,",
  "tika-s0305t1:123_5": "anabhisaṅkhato viya āhāro purisassa yogino cittassa abhiruciṁ na uppādeti, tena taṁ",
  "tika-s0305t1:123_6": "nirassādaṁ hoti. Tathā bhāvanāya sammadeva vīthipaṭipattiyā abhāvena upasamasukhaṁ",
  "tika-s0305t1:123_7": "na vindati, tenapi cittaṁ nirassādaṁ hoti. Tena vuttaṁ ‘‘paññāpayoga…pe… nirassādaṁ hotī’’ti.",
  "tika-s0305t1:124_0": "Tassa saṁveguppādanañca pasāduppādanañca tikicchananti taṁ dassento ‘‘aṭṭha saṁvegavatthūnī’’tiādimāha.",
  "tika-s0305t1:124_1": "Tattha jātijarābyādhimaraṇāni yathārahaṁ sugatiyaṁ duggatiyañca hontīti tadaññameva",
  "tika-s0305t1:124_2": "pañcavidhabandhanādikhuppipāsādiaññamaññavibādhanādihetukaṁ apāyadukkhaṁ daṭṭhabbaṁ.",
  "tika-s0305t1:124_3": "Tayidaṁ sabbaṁ tesaṁ tesaṁ sattānaṁ paccuppannabhavanissitaṁ gahitanti atīte anāgate",
  "tika-s0305t1:124_4": "ca kāle vaṭṭamūlakadukkhāni visuṁ gahitāniyeva. Ye pana sattā āhārūpajīvino tattha",
  "tika-s0305t1:124_5": "ca uṭṭhānaphalūpajīvino, tesaṁ aññehi asādhāraṇaṁ jīvikadukkhaṁ aṭṭhamaṁ saṁvegavatthu",
  "tika-s0305t1:124_6": "gahitanti daṭṭhabbaṁ. Ayaṁ vuccati samaye sampahaṁsanāti ayaṁ sampahaṁsitabbasamaye",
  "tika-s0305t1:124_7": "vuttanayena saṁvegajananavasena ceva pasāduppādanavasena ca sammadeva pahaṁsanā,",
  "tika-s0305t1:124_8": "saṁvegajananapubbakapasāduppādanena bhāvanācittassa tosanātiattho.",
  "tika-s0305t1:125": "Sammāpaṭipattiṁāgammāti līnuddhaccavirahena samathavīthipaṭipattiyā ca sammadeva bhāvanāpaṭipattiṁ āgamma.",
  "tika-s0305t1:126_0": "Alīnantiādīsu kosajjapakkhikānaṁ dhammānaṁ anadhimattatāya alīnaṁ, uddhaccapakkhikānaṁ",
  "tika-s0305t1:126_1": "anadhimattatāya anuddhataṁ, paññāpayogasampattiyā upasamasukhādhigamena ca anirassādaṁ,",
  "tika-s0305t1:126_2": "tato eva ārammaṇe samappavattaṁ samathavīthipaṭipannañca. Tattha alīnatāya paggahe,",
  "tika-s0305t1:126_3": "anuddhatāya ca niggahe, anirassādatāya sampahaṁsane na byāpāraṁ āpajjati. Alīnānuddhaccatāhi",
  "tika-s0305t1:126_4": "ārammaṇe samappavattaṁ, anirassādatāya samathavīthipaṭipannaṁ, samappavattiyā vā",
  "tika-s0305t1:126_5": "alīnaṁ anuddhataṁ, samathavīthipaṭipattiyā anirassādanti daṭṭhabbaṁ. Ayaṁ vuccati",
  "tika-s0305t1:126_6": "samaye ajjhupekkhanatāti ayaṁ ajjhupekkhitabbasamaye cittassa paggahaniggahasampahaṁsanesu",
  "tika-s0305t1:126_7": "byāvaṭatāsaṅkhātaṁ paṭipakkhaṁ abhibhuyya upekkhanā vuccati. Esāti samādhibojjhaṅgo",
  "tika-s0305t1:126_8": "anuppanno uppajjati. Arahattamaggena bhāvanāpāripūrī hotīti etena nippariyāyato samādhivepullappattopi",
  "tika-s0305t1:126_9": "arahā evāti dasseti.",
  "tika-s0305t1:127_0": "Anurodhavirodhapahānavasena majjhattabhāvo upekkhāsambojjhaṅgassa kāraṇaṁ tasmiṁ",
  "tika-s0305t1:127_1": "sati sijjhanato, asati ca asijjhanato, so ca majjhattabhāvo visayavasena duvidhoti",
  "tika-s0305t1:127_2": "āha ‘‘sattamajjhattatā saṅkhāramajjhattatā’’ti. Tadubhayavasena cassa virujjhanaṁ",
  "tika-s0305t1:127_3": "passaddhisambojjhaṅgassa bhāvanāya eva dūrīkatanti anurujjhanasseva pahānavidhiṁ",
  "tika-s0305t1:127_4": "dassento ‘‘sattamajjhattatā’’tiādimāha. Tathā hissa sattasaṅkhārakelāyanapuggalaparivajjanaṁ",
  "tika-s0305t1:127_5": "‘‘uppattiyā kāraṇa’’nti vuccati. Upekkhāya hi visesato rāgo paṭipakkho, tato rāgabahulassa",
  "tika-s0305t1:127_6": "puggalassa upekkhā ‘‘visuddhimaggo’’ti vuccati. Dvīhākārehīti kammassakatāpaccavekkhaṇaṁ",
  "tika-s0305t1:127_7": "attasuññatāpaccavekkhaṇanti imehi dvīhi kāraṇehi. Dvīhevāti avadhāraṇaṁ saṅkhārasahitāya",
  "tika-s0305t1:127_8": "saṅkhyāsamānatāya dassanatthaṁ. Saṅkhyā eva hettha samānaṁ, na saṅkhyeyyaṁ sabbathā",
  "tika-s0305t1:127_9": "samānanti. Assāmikabhāvo anattaniyatā. Sati hi attani tassa kiñcanabhāvena cīvaraṁ",
  "tika-s0305t1:127_10": "aññaṁ vā kiñci attaniyaṁ nāma siyā, so pana koci natthevāti adhippāyo. Anaddhaniyanti,",
  "tika-s0305t1:127_11": "na addhānakkhamaṁ, na ciraṭṭhāyi ittaraṁ aniccanti attho. Tāvakālikanti tasseva vevacanaṁ.",
  "tika-s0305t1:128_0": "Mamāyatīti mamattaṁ karoti. Mamāti taṇhāya pariggayha tiṭṭhati. Dhanāyantāti dhanaṁ",
  "tika-s0305t1:128_1": "dabbaṁ karontā. Assāti upekkhāsambojjhaṅgassa arahattamaggena bhāvanāpāripūrī hoti.",
  "tika-s0305t1:128_2": "Tathā hi arahato eva chaḷaṅgupekkhānipphatti.",
  "tika-s0305t1:129_0": "Asubhārammaṇādhammāti asubhappakārā asubhajhānassa ārammaṇabhūtā dhammā. Kāmaṁ indriyabaddhāpi",
  "tika-s0305t1:129_1": "kesādayo asubhappakārā eva, visesato pana jigucchitabbe jigucchāvahe gaṇhanto ‘‘dasā’’ti",
  "tika-s0305t1:129_2": "āha. Yathā manasikaroto sabhāvasarasato tattha asubhasaññā santiṭṭhati, tathā pavatto",
  "tika-s0305t1:129_3": "manasikāro upāyamanasikāro. Asubhe asubhapaṭikkūlākārassa uggaṇhanaṁ, yathā vā tattha",
  "tika-s0305t1:129_4": "uggahanimittaṁ uppajjati, tathā manasikāro asubhanimittassa uggaho. Upacārappanāvahāya",
  "tika-s0305t1:129_5": "asubhabhāvanāya anuyuñjanā asubhabhāvanānuyogo.",
  "tika-s0305t1:130_0": "Manacchaṭṭhānaṁ indriyānaṁ suṭṭhu susaṁvaraṇe sati avasaraṁ alabhanto kāmacchando",
  "tika-s0305t1:130_1": "pahīyateva, tathā bhojane mattaññuno mitāhārassa thinamiddhābhibhavābhāvā otāraṁ",
  "tika-s0305t1:130_2": "alabhamāno kāmacchando pahīyati. Yo pana āhāre paṭikkūlasaññaṁ tabbipariṇāmassa tadādhārassa",
  "tika-s0305t1:130_3": "tassa ca udariyabhūtassa ativiya jegucchataṁ, kāyassa ca āhāratiṭṭhakataṁ sammadeva",
  "tika-s0305t1:130_4": "jānāti, so sabbaso bhojane pamāṇassa jānanena visesato bhojane mattaññū nāma. Tassa",
  "tika-s0305t1:130_5": "kāmacchando pahīyateva, aṭṭhakathāyaṁ pana appāhārataṁyeva dassetuṁ ‘‘catunna’’ntiādi",
  "tika-s0305t1:130_6": "vuttaṁ. Asubhakammikatissatthero dantaṭṭhidassāvī. Pahīnassāti vikkhambhanavasena",
  "tika-s0305t1:130_7": "pahīnassa. Abhidhammapariyāyena sabbopi lobho kāmacchandanīvaraṇanti ‘‘arahattamaggena",
  "tika-s0305t1:130_8": "āyatiṁ anuppādo’’ti vuttaṁ.",
  "tika-s0305t1:131_0": "Mejjati hitapharaṇavasena siniyhatīti mitto, hitesī puggalo, tasmiṁ mitte bhavā,",
  "tika-s0305t1:131_1": "mittassa vā esāti mettā, hitesitā. Sā eva paṭipakkhato cetaso vimuttīti mettācetovimutti.",
  "tika-s0305t1:131_2": "Tattha mettāyanassa sattesu hitapharaṇassa uppādanaṁ pavattanaṁ mettānimittassa uggaho.",
  "tika-s0305t1:131_3": "Tenāha ‘‘odissakā’’tiādi.",
  "tika-s0305t1:132_0": "Tattha attapiyasahāyamajjhattaverivasena odissakatā. Sīmāsambhede kate anodissakatā.",
  "tika-s0305t1:132_1": "Ekādidisāpharaṇavasena disāpharaṇatā mettāya uggaṇhane veditabbā. Uggaho yāva upacārā",
  "tika-s0305t1:132_2": "daṭṭhabbo. Uggahitāya āsevanā bhāvanā, sabbā itthiyo purisā ariyā anariyā devā manussā",
  "tika-s0305t1:132_3": "vinipātikāti sattodhikaraṇavasena pavattā sattavidhā, aṭṭhavīsatividhā vā, dasahi",
  "tika-s0305t1:132_4": "disāhi disodhikaraṇavasena pavattā dasavidhā, ekekāya disāya sattādiitthādiaverādibhedena",
  "tika-s0305t1:132_5": "asītādhikacatusatappabhedā ca odhisopharaṇamettā. Sabbe sattā, pāṇā, bhūtā, puggalā,",
  "tika-s0305t1:132_6": "attabhāvapariyāpannāti etesaṁ vasena pañcavidhā. Ekekasmiṁ averā hontu, abyāpajjā,",
  "tika-s0305t1:132_7": "anīghā, sukhī attānaṁ pariharantūti catudhā pavattiyā vīsatividhā anodhisopharaṇamettā,",
  "tika-s0305t1:132_8": "taṁ sandhāyāha – ‘‘odhiso…pe… bhāventassapī’’ti. Tvaṁ etassātiādinā kammassakatāpaccavekkhaṇaṁ",
  "tika-s0305t1:132_9": "dasseti . Paṭisaṅkhāne ṭhitassāti kodhe yathāvuttassa ādīnavassa tappaṭipakkhato",
  "tika-s0305t1:132_10": "akodhe mettāya ānisaṁsassa ca paṭisaṅkhāne sammadeva jānane. Sevantassāti bhajantassa byāpādo pahīyati.",
  "tika-s0305t1:133_0": "Atibhojane nimittaggāhoti āhārassa adhikabhojane thinamiddhassa nimittaggāho, ‘‘ettake",
  "tika-s0305t1:133_1": "bhutte thinamiddhaṁ uppajjati, ettake no’’ti thinamiddhassa kāraṇākāraṇaggāhoti attho.",
  "tika-s0305t1:133_2": "Divā sūriyālokanti divā gahitanimittaṁ sūriyālokaṁ, rattiyaṁ manasikarontassapīti",
  "tika-s0305t1:133_3": "evamettha attho veditabbo. Dhutaṅgānaṁ vīriyanissitattā vuttaṁ ‘‘dhutaṅganissitasappāyakathāyapī’’ti.",
  "tika-s0305t1:134_0": "Kukkuccampi katākatānusocanavasena pavattamānaṁ cetaso avūpasamāvahatāya uddhaccena",
  "tika-s0305t1:134_1": "samānalakkhaṇamevāti tadubhayassa pahānakāraṇaṁ dassento bhagavā – ‘‘atthi, bhikkhave,",
  "tika-s0305t1:134_2": "cetaso vūpasamo’’tiādimāha. Tasmā bāhusaccādi tassa pahānakāraṇanti dassetuṁ ‘‘apica",
  "tika-s0305t1:134_3": "cha dhammā’’tiādimāha. Tattha bahussutassa ganthato, atthato dhammaṁ vicārentassa",
  "tika-s0305t1:134_4": "attavedādipaṭilābhasambhavato vikkhepo na hoti. Yathāvihitapaṭipattiyā yathādhammapaṭikārappattiyā",
  "tika-s0305t1:134_5": "ca vippaṭisāro anavasarovāti ‘‘bāhusaccenapi…pe… uddhaccakukkuccaṁ pahīyatī’’ti vuttaṁ.",
  "tika-s0305t1:134_6": "Yadaggena bahussutassa paṭisaṅkhānavato uddhaccakukkuccaṁ pahīyati, tadaggena paripucchakatāvinayapakataññutāhipi",
  "tika-s0305t1:134_7": "taṁ pahīyatīti daṭṭhabbaṁ. Vuddhasevitā ca vuddhasīlitaṁ āvahatīti cetaso vūpasamakarattā",
  "tika-s0305t1:134_8": "uddhaccakukkuccassa pahānakārī vuttā, vuddhabhāvaṁ pana anapekkhitvā vinayadharā",
  "tika-s0305t1:134_9": "kukkuccavinodakā kalyāṇamittāti daṭṭhabbā. Vikkhepo ca bhikkhūnaṁ yebhuyyena kukkuccahetuko",
  "tika-s0305t1:134_10": "hotīti ‘‘kappiyākappiyaparipucchābahulassā’’tiādinā vinayanayeneva paripucchakatādayo",
  "tika-s0305t1:134_11": "niddiṭṭhā. Pahīne uddhaccakukkucceti niddhāraṇe bhummaṁ. Kukkuccassa domanassasahagatattā",
  "tika-s0305t1:134_12": "anāgāmimaggena āyatiṁ anuppādo vutto.",
  "tika-s0305t1:135_0": "Kusalākusalā dhammātiādīsu yaṁ vattabbaṁ, taṁ heṭṭhā vuttameva. Kāmaṁ bāhusaccaparipucchakatāhi",
  "tika-s0305t1:135_1": "aṭṭhavatthukāpi vicikicchā pahīyati, tathāpi ratanattayavicikicchāmūlikā sesavicikicchāti",
  "tika-s0305t1:135_2": "katvā vuttaṁ ‘‘tīṇi ratanāni ārabbhā’’tiādi. Vinaye pakataññutāya ca sati sikkhāya",
  "tika-s0305t1:135_3": "kaṅkhāya asambhavo eva, tathā ratanattayaguṇāvabodhe sati pubbantādīsu saṁsayassāti",
  "tika-s0305t1:135_4": "āha – ‘‘vinaye’’tiādi. Okappanīyasaddhā saddheyyavatthuṁ anupavisitvā viya adhimuccanaṁ,",
  "tika-s0305t1:135_5": "tañca tathā adhimokkhuppādanameva. Saddhāya ninnapoṇapabbhāratā adhimutti. Arahattena",
  "tika-s0305t1:135_6": "kūṭaṁ gaṇhi sattapi bojjhaṅge vitthāretvā desanāya osāpitattā.",
  "tika-s0305t1:136": "Āhārasuttavaṇṇanā niṭṭhitā.",
  "tika-s0305t1:137": "2. Pariyāyasuttavaṇṇanā",
  "tika-s0305t1:138_0": "233.Sambahulātivuccanti saṅghasamaññāya abhāvato. Tato paranti tiṇṇaṁ janānaṁ upari",
  "tika-s0305t1:138_1": "saṅgho catuvaggakaraṇīyādisaṅghakammavasena kammappattattā. Pavisiṁsūti bhāvini pavisane",
  "tika-s0305t1:138_2": "bhūte viya katvā upacārena vuttanti āha – ‘‘paviṭṭhā’’ti. Bhāvini hi bhūte viya upacāro.",
  "tika-s0305t1:138_3": "Tenāha – ‘‘te panā’’tiādi, te pana bhikkhūti attho. Puna te panāti titthiyā titthiyasāvakā ca.",
  "tika-s0305t1:139_0": "Imasmiṁpaññāpaneti ‘‘pañca nīvaraṇe pahāyā’’tiādinayappavatte imasmiṁ pakāre atthapaññāpane.",
  "tika-s0305t1:139_1": "Visissati aññamaññato pabhijjatīti viseso, bhedo. Svāyaṁ idha antogadhādhikabhāvo",
  "tika-s0305t1:139_2": "adhippetoti āha – ‘‘ko visesoti kiṁ adhika’’nti. Adhikaṁ payasanaṁ payuñjananti adhippayāso,",
  "tika-s0305t1:139_3": "adhikappayogo. Nānā karīyati etenāti nānākaraṇaṁ, bhedoti āha – ‘‘kiṁ nānatta’’nti.",
  "tika-s0305t1:139_4": "Dutiyapadeti ‘‘anusāsaniyā vā anusāsani’’nti etasmiṁ pade. Eseva nayoti yathā paṭhamasmiṁ",
  "tika-s0305t1:139_5": "pade atthayojanā, evaṁ dutiyapadepi yojetabbā.",
  "tika-s0305t1:140_0": "Tīṇi ṭhānānīti devamārabrahmaṭṭhānāni tīṇi ‘‘sadevake loke’’tiādinā loke pakkhipitvā.",
  "tika-s0305t1:140_1": "‘‘Sassamaṇabrāhmaṇiyā pajāya sadevamanussāyā’’ti dve ṭhānāni. ‘‘Pajāyā’’ti ettha",
  "tika-s0305t1:140_2": "pakkhipitvā iti pañcahi padehi. Uddesanti uddisitabbataṁ. Gaṇananti eko kāmacchandoti",
  "tika-s0305t1:140_3": "gahetabbataṁ gacchati. Attano hatthapādādīsūti nidassanamattaṁ daṭṭhabbaṁ samudāyaṁ",
  "tika-s0305t1:140_4": "ārabbha paṭighassa uppajjanato. Attano khandhesu vimati ‘‘ahaṁ nu khosmī’’tiādinā.",
  "tika-s0305t1:141_0": "Kiñcāpi sabbaṁ vīriyaṁ cetasikameva, yaṁ pana kāyakammādhiṭṭhānādivasena manasi kāyikapayogasamuṭṭhāpanaṁ",
  "tika-s0305t1:141_1": "vīriyaṁ kāyikanti laddhapariyāyanti tato visesetvā cetasikanti yathādhippetadutiyatādassanatthaṁ.",
  "tika-s0305t1:141_2": "Yadipi yathākappitairiyāpathasandhāraṇavasena pavattamānaṁ vīriyaṁ kāyassa tathāpavattassa",
  "tika-s0305t1:141_3": "paccayabhūtanti na sakkā vattuṁ, tathāpi na tādiso kāyapayogo, tadā pavatto natthīti",
  "tika-s0305t1:141_4": "vuttaṁ ‘‘kāyapayogaṁ vinā uppannavīriya’’nti. Satisambojjhaṅgasadiso vāti iminā ajjhattike",
  "tika-s0305t1:141_5": "saṅkhāre ajjhupekkhanavasena pavattā ajjhattadhammesu upekkhātiādinayaṁ atidisati.",
  "tika-s0305t1:142_0": "‘‘Missakabojjhaṅgā kathitā’’ti vatvā tamatthaṁ vibhāvetuṁ ‘‘etesū’’tiādi vuttaṁ.",
  "tika-s0305t1:142_1": "Caṅkamantenapi ariyamaggaṁ adhigantuṁ sakkāti katvā vuttaṁ ‘‘maggaṁ apattaṁ kāyikavīriya’’nti.",
  "tika-s0305t1:142_2": "Bojjhaṅgā na labbhantīti nippariyāyabojjhaṅgā na labbhantī. Bojjhaṅge uddharanti",
  "tika-s0305t1:142_3": "pariyāyatoti adhippāyo. Sesāti bahiddhādhammesu sati-dhammavicaya-upekkhā-cetasika-vīriya-savitakka-savicāra-pīti-samādhī",
  "tika-s0305t1:142_4": "dve passaddhiyo ca. Ayaṁ pana nayo pacurappavattivasena aṭṭhakathānayeneva vutto.",
  "tika-s0305t1:142_5": "Theravādavasena pana avitakkaavicāramattā pītisamādhisambojjhaṅgā rūpāvacarāpi atthīti",
  "tika-s0305t1:142_6": "tepi gahetvā dasa missakāva hontīti vattabbaṁ siyāti.",
  "tika-s0305t1:143": "Pariyāyasuttavaṇṇanā niṭṭhitā.",
  "tika-s0305t1:144": "3. Aggisuttavaṇṇanā",
  "tika-s0305t1:145_0": "234.Loṇadhūpananti loṇañca dhūpanañca loṇadhūpanaṁ. Yodhakammanti yodhapuggalena",
  "tika-s0305t1:145_1": "kattabbaṁ kammaṁ. Mantakammanti rājakiccamantanaṁ. Paṭihārakammanti rañño santikaṁ",
  "tika-s0305t1:145_2": "āgatānaṁ vacanaṁ rañño nivedetvā tato nesaṁ paṭiharaṇakammaṁ. Tasmāti sabbatthikattā",
  "tika-s0305t1:145_3": "satiyā. Evaṁ ‘‘satiñca khvāha’’ntiādikaṁ avoca. Pubbabhāgavipassanā bojjhaṅgāva kathitā",
  "tika-s0305t1:145_4": "paggahaniggahavinoditattā.",
  "tika-s0305t1:146": "Aggisuttavaṇṇanā niṭṭhitā.",
  "tika-s0305t1:147": "4. Mettāsahagatasuttavaṇṇanā",
  "tika-s0305t1:148_0": "235. Kīdisā gati nibbatti etissāti kiṁgatikā, kiṁniṭṭhāti vuttaṁ hoti. Kīdisī paramā",
  "tika-s0305t1:148_1": "uttamā koṭi etissāti kiṁparamā. Kīdisaṁ phalaṁ ānisaṁsaṁ udayo etissāti kiṁphalā.",
  "tika-s0305t1:148_2": "Saṁsaṭṭhaṁ sampayuttanti idaṁ sahagata-saddassa atthadassanamattaṁ, idha pana mettājhānaṁ",
  "tika-s0305t1:148_3": "pādakaṁ katvā vipassanāpubbabhāgabojjhaṅgā ca ‘‘mettāsahagataṁ satisambojjhaṅga’’ntiādinā",
  "tika-s0305t1:148_4": "vuttāti veditabbaṁ. Sabbatthāti sabbesu bojjhaṅgesu sabbesu ca brahmavihāresu.",
  "tika-s0305t1:149_0": "Paṭikūleti virajjatīti paṭikūlaṁ, aniṭṭhaṁ. Na paṭikūlaṁ appaṭikūlaṁ, iṭṭhaṁ. Tenāha",
  "tika-s0305t1:149_1": "‘‘iṭṭhe vatthusmi’’nti. Etthāti appaṭikūlavatthusmiṁ. Evanti paṭikūlasaññī. Satte",
  "tika-s0305t1:149_2": "appaṭikūle asubhapharaṇaṁ, saṅkhāre appaṭikūle aniccanti manasikāraṁ karonto. Asubhāyāti",
  "tika-s0305t1:149_3": "asubhasaññāya. Aniccato vā upasaṁharatīti aniccanti manasikāraṁ pavatteti. ‘‘Eseva",
  "tika-s0305t1:149_4": "nayo’’ti saṅkhepato vuttamatthaṁ vivarituṁ ‘‘appaṭikūlapaṭikūlesū’’tiādi vuttaṁ.",
  "tika-s0305t1:149_5": "Chaḷaṅgupekkhanti chasu ārammaṇesu pahīnānurodhassa uppattiyā chaḷaṅgavantaṁ upekkhaṁ.",
  "tika-s0305t1:150_0": "Mettāyāti mettābhāvanāya. Paṭikūlādīsu vatthūsu icchitavihārena viharituṁ samatthatā",
  "tika-s0305t1:150_1": "ariyānaṁ eva, tattha ca arahato eva ijjhanato ariyiddhi nāma. Tassā ariyiddhiyā ca",
  "tika-s0305t1:150_2": "dassitattā desanā vinivaṭṭetabbā pariyosānetabbā siyā. Arahattaṁ pāpuṇituṁ na sakkoti",
  "tika-s0305t1:150_3": "indriyānaṁ aparipakkattā nikantiyā ca duppariyādānato. Ayaṁ desanāti ‘‘mettāsahagataṁ",
  "tika-s0305t1:150_4": "bojjhaṅgaṁ bhāvetī’’tiādinā ayaṁ desanā āraddhā. Yo hi mettājhānaṁ pādakaṁ katvā",
  "tika-s0305t1:150_5": "sammasanaṁ ārabhitvā arahattaṁ pāpuṇituṁ asakkonto parisuddhesu vaṇṇakasiṇesu vimokkhasaṅkhātaṁ",
  "tika-s0305t1:150_6": "rūpāvacarajjhānaṁ nibbatteti, taṁ sandhāyāha bhagavā – ‘‘subhaṁ kho pana vimokkhaṁ",
  "tika-s0305t1:150_7": "upasampajja viharatī’’ti.",
  "tika-s0305t1:151_0": "Subhaparamanti subhavimokkhaparamaṁ. Idha loke eva paññā assa. Tenāha ‘‘lokiyapaññassāti",
  "tika-s0305t1:151_1": "attho’’ti. Arahattaparamāva mettā arahattamaggassa pādakattā. Karuṇādīsupi eseva",
  "tika-s0305t1:151_2": "nayoti karuṇādijhānaṁ pādakaṁ katvā saṅkhāre sammasanto arahattaṁ pattuṁ sakkoti,",
  "tika-s0305t1:151_3": "tassa arahatthaparamā karuṇā hoti, evaṁ muditāupekkhāsupi vattabbanti imamatthaṁ",
  "tika-s0305t1:151_4": "atidisati. Puna desanārambhapayojanaṁ pana ‘‘iminā nayenā’’ti heṭṭhā atidiṭṭhameva.",
  "tika-s0305t1:152_0": "Subhaparamāditāti mettākaruṇāmuditāupekkhānaṁ subhaparamatā ākāsānañcāyatanaparamatā,",
  "tika-s0305t1:152_1": "viññāṇañcāyatanaparamatā, ākiñcaññāyatanaparamatā. Tassa tassāti subhavimokkhassa",
  "tika-s0305t1:152_2": "heṭṭhā tiṇṇaṁ arūpajjhānānañca yathākkamaṁ upanissayattā. Appaṭikūlaparicayāti iṭṭhārammaṇe",
  "tika-s0305t1:152_3": "manasikārabahulīkārā. Appakasirenevāti sukheneva. Tatthāti visuddhatāya iṭṭhesu vaṇṇakasiṇesu.",
  "tika-s0305t1:152_4": "Cittanti bhāvanāmayacittaṁ pakkhandati appanāvasena. Tato paranti tato subhavimokkhato",
  "tika-s0305t1:152_5": "paraṁ vimokkhānaṁ upanissayo nāma na hoti, mettāsahagatabhāvo daṭṭhabbo.",
  "tika-s0305t1:153_0": "Sattadukkhaṁ samanupassantassāti daṇḍena abhihaṭappattarūpahetuṁ sattesu uppajjanakadukkhaṁ",
  "tika-s0305t1:153_1": "ñāṇena vīmaṁsantassa. Tayidaṁ rūpanimittakaṁ sattesu uppajjanakaṁ dukkhaṁ ñāṇena",
  "tika-s0305t1:153_2": "karuṇāvihārissa visesato pakkhandatīti katvā vuttaṁ ‘‘appakasireneva tattha cittaṁ",
  "tika-s0305t1:153_3": "pakkhandatī’’ti, na pana sabbaso arūpe ānisaṁsadassanato.",
  "tika-s0305t1:154": "Viññāṇaṁsamanupassantassāti idaṁ pāmojjagahaṇamukhena tannissayaviññāṇassa gahaṇaṁ sambhavatīti katvā vuttaṁ. Viññāṇaggahaṇaparicitanti vuttanayena viññāṇaggahaṇe paricitaṁ.",
  "tika-s0305t1:155_0": "Upekkhāvihārissāti upekkhābrahmavihāraṁ viharato. Ābhogābhāvatoti sukhādivasena ābhujanābhāvato.",
  "tika-s0305t1:155_1": "Sukha…pe… sambhavatoti sukhadukkhāti paramatthakammaggahaṇe vimukhatāsambhavato.",
  "tika-s0305t1:155_2": "Avijjamānaggahaṇadukkhanti paramatthato avijjamānasattapaññattigahaṇaparicitaṁ tassa",
  "tika-s0305t1:155_3": "tassa abhāvamattakassa gahaṇampi dukkhaṁ kusalampi hoti. Sesaṁ suviññeyyameva.",
  "tika-s0305t1:156": "Mettāsahagatasuttavaṇṇanā niṭṭhitā.",
  "tika-s0305t1:157": "5. Saṅgāravasuttavaṇṇanā",
  "tika-s0305t1:158_0": "236.Paṭhamaññevāti puretaraṁyeva. Asajjhāyakatānaṁ mantānaṁ appaṭibhānaṁ pageva paṭhamaṁyeva",
  "tika-s0305t1:158_1": "siddhaṁ, tattha vattabbameva natthīti adhippāyo. Pariyuṭṭhānaṁ nāma abhibhavo gahaṇanti",
  "tika-s0305t1:158_2": "āha – ‘‘kāmarāgapariyuṭṭhitenāti kāmarāgagahitenā’’ti. Vikkhambheti apanetīti vikkhambhanaṁ,",
  "tika-s0305t1:158_3": "paṭipakkhato nissarati etenāti nissaraṇaṁ, vikkhambhanañca taṁ nissaraṇañcāti vikkhambhananissaraṇaṁ.",
  "tika-s0305t1:158_4": "Tenāha – ‘‘tatthā’’tiādi. Sesapadadvayepi eseva nayo. Attanā araṇiyo pattabbo attattho,",
  "tika-s0305t1:158_5": "tathā parattho veditabbo.",
  "tika-s0305t1:159_0": "‘‘Aniccato anupassanto niccasaññaṁ pajahatī’’tiādīsu byāpādādīnaṁ anāgatattā abyāpādavāre",
  "tika-s0305t1:159_1": "tadaṅganissaraṇaṁ na gahitaṁ. Kiñcāpi na gahitaṁ, paṭisaṅkhānavasena pana tassa vinodetabbatāya",
  "tika-s0305t1:159_2": "tadaṅganissaraṇampi labbhatevāti sakkā viññātuṁ. Ālokasaññā upacārappattā, appanāppattā",
  "tika-s0305t1:159_3": "vā, yo koci kasiṇajjhānādibhedo samatho. Dhammavavatthānaṁ upacārappanāppattavasena gahetabbaṁ.",
  "tika-s0305t1:160_0": "Kuthitoti tatto. Usmudakajātoti tasseva kuthitabhāvassa usmudakataṁ accuṇhataṁ patto.",
  "tika-s0305t1:160_1": "Tenāha ‘‘usumajāto’’ti. Tilabījakādibhedenāti tilabījakakaṇṇikakesarādibhedena. Sevālena…pe…",
  "tika-s0305t1:160_2": "paṇakenāti udakapicchilena. Appasanno ākulatāya. Asannisinno kalaluppattiyā. Anālokaṭṭhāneti ālokarahite ṭhāne.",
  "tika-s0305t1:161": "Saṅgāravasuttavaṇṇanā niṭṭhitā.",
  "tika-s0305t1:162": "6. Abhayasuttavaṇṇanā",
  "tika-s0305t1:163_0": "237.Ekaṁsena bhagavā nīvaraṇāti ekaṁsato eva bhagavā ete dhammā nīvaraṇā citte kusalappavattiyā",
  "tika-s0305t1:163_1": "nīvaraṇato. Kāyakilamathoti kāyaparissamo, so pana aṭṭhuppattiyā paccayattā ‘‘daratho’’ti",
  "tika-s0305t1:163_2": "vutto. Cittakilamatho tappaccayajāto daṭṭhabbo. Tenāha – ‘‘tassa kirā’’tiādi. Cittadarathopi",
  "tika-s0305t1:163_3": "paṭippassambhīti ānetvā sambandho. Maggenevāti yathādhigatena ariyamaggeneva. Assāti",
  "tika-s0305t1:163_4": "abhayassa rājakumārassa. Etaṁ kāyacittadarathadvayaṁ.",
  "tika-s0305t1:164": "Abhayasuttavaṇṇanā niṭṭhitā.",
  "tika-s0305t1:165": "Sākacchavaggavaṇṇanā niṭṭhitā.",
  "tika-s0305t1:166": "7. Ānāpānavaggo",
  "tika-s0305t1:167": "1. Aṭṭhikamahapphalasuttādivaṇṇanā",
  "tika-s0305t1:168_0": "238.Uppannasaññāti saññāsīsena upacārajjhānaṁ vadati. Tenāha ‘‘taṁ paneta’’ntiādi.",
  "tika-s0305t1:168_1": "Chavicammampi upaṭṭhātīti idaṁ saviññāṇakaṁ aviññāṇakampi kāyasāmaññato gahetvā vuttaṁ.",
  "tika-s0305t1:168_2": "Sati vā upādiseseti ettha upādiyati attano ārammaṇaṁ gaṇhātīti upādi, upādānaṁ, etassa",
  "tika-s0305t1:168_3": "ekadese appahīne satīti attho.",
  "tika-s0305t1:169": "Ānāpānavaggavaṇṇanā niṭṭhitā.",
  "tika-s0305t1:170": "8. Nirodhavaggo",
  "tika-s0305t1:171": "1-10. Asubhasuttādivaṇṇanā",
  "tika-s0305t1:172_0": "248-257.Anabhiratinti anabhiramaṇaṁ anapekkhitaṁ. Accantanirodhabhūte nibbāne pavattasaññā",
  "tika-s0305t1:172_1": "nirodhasaññā. Tattha sā maggasahagatā lokuttarā , yā pana nibbāne ninnabhāvena pavattā,",
  "tika-s0305t1:172_2": "upasamānussatisahagatā ca, sā lokiyāti āha – ‘‘nirodhasaññā missakā’’ti. ‘‘Tesaṁ",
  "tika-s0305t1:172_3": "navasū’’tiādi pamādapāṭho. ‘‘Ekādasasu appanā hoti, nava upacārajjhānikā’’ti pāṭho",
  "tika-s0305t1:172_4": "gahetabbo. Vīsati kammaṭṭhānānīti idampi idhāgatanayo, na visuddhimaggādīsu āgatanayo",
  "tika-s0305t1:172_5": ". Ettha ca ārammaṇādīsu yathāyogaṁ appanaṁ upacāraṁ vā pāpuṇitvā arahattappattassa",
  "tika-s0305t1:172_6": "pubbabhāgabhūtā vipassanāmaggabojjhaṅgā kathitā.",
  "tika-s0305t1:173": "Nirodhavaggavaṇṇanā niṭṭhitā.",
  "tika-s0305t1:174": "Bojjhaṅgasaṁyuttavaṇṇanā niṭṭhitā."
}