{
  "anya-e1215n:6": "Samantakūṭavaṇṇanā",
  "anya-e1215n:7": "Namo tassa bhagavato arahato sammāsambuddhassa",
  "anya-e1215n:8": "1.",
  "anya-e1215n:9": "Satatavitata kittiṃ dhastakandappadappaṃ",
  "anya-e1215n:10": "Tibhavahitavidhānaṃ sabbalokekaketuṃ,",
  "anya-e1215n:11": "Amitamatimanagghaṃ santidaṃ merusāraṃ",
  "anya-e1215n:12": "Sugatamahamudāraṃ rūpasāraṃ namāmi;",
  "anya-e1215n:13": "2.",
  "anya-e1215n:14": "Hataduritatusāraṃ mohapaṅkopatāpaṃ",
  "anya-e1215n:15": "Manakamalavikāsaṃ jantunaṃ sesakānaṃ,",
  "anya-e1215n:16": "Kumatikumudanāsaṃ buddhapubbācalaggā",
  "anya-e1215n:17": "Uditamahamudāraṃ dhammabhānuṃ namāmi;",
  "anya-e1215n:18": "3.",
  "anya-e1215n:19": "Sakalavimalasīlaṃ dhutapāpārijālaṃ",
  "anya-e1215n:20": "Suranaramahanīyaṃ pāhuneyyāhuneyyaṃ,",
  "anya-e1215n:21": "Ujupathapaṭipannaṃ puññakhettaṃ janānaṃ",
  "anya-e1215n:22": "Gaṇamahamabhivande sāradaṃ sādarena;",
  "anya-e1215n:23": "4.",
  "anya-e1215n:24": "Iti kaḷita paṇāmā hantva sabbopasagge",
  "anya-e1215n:25": "Sugatavimala pādambhojasampāta pūtaṃ,",
  "anya-e1215n:26": "Sumanasikharirājaṃ vaṇṇayissaṃ surānaṃ",
  "anya-e1215n:27": "Vasati matulametaṃ sādhujantu suṇantu;",
  "anya-e1215n:28": "5.",
  "anya-e1215n:29": "Savaṇā lapanā ceva satiyā cāpi vandanā,",
  "anya-e1215n:30": "Yassa sammā sukhī hotī nibbāṇañcādhigacchati;",
  "anya-e1215n:31": "6.",
  "anya-e1215n:32": "Tasmā sappurisehe’daṃ patthentehi tisampadaṃ,",
  "anya-e1215n:33": "Savaṇīyañhi sādhūhi acikkhittena cetasā;",
  "anya-e1215n:34": "7.",
  "anya-e1215n:35": "Yo lokatilako nātho pūretvā dasa pāramī,",
  "anya-e1215n:36": "Jātosi tusite kāye santusito’ti vissuto;",
  "anya-e1215n:37": "8.",
  "anya-e1215n:38": "Ārādhito surādīhi kālo mārisa te ayaṃ,",
  "anya-e1215n:39": "Tiṇṇo tārayimaṃ lokaṃ bahū apparajakkhakā;",
  "anya-e1215n:40": "9.",
  "anya-e1215n:41": "Etadatthāya te vīra pūritā dasa pāramī,",
  "anya-e1215n:42": "Bāhuṃ pitussa putto’va loko ālambate tuvaṃ;",
  "anya-e1215n:43": "10.",
  "anya-e1215n:44": "Tesaṃ taṃ vacanaṃ sutvā mahāsatto mahāmatī,",
  "anya-e1215n:45": "Vilokane viloketvā pañcāmala vilocano;",
  "anya-e1215n:46": "11.",
  "anya-e1215n:47": "Jambudīpaggakamale kaṇṇikā’va manoramā,",
  "anya-e1215n:48": "Purī kapiḷavatthū’si visāṇā’va sudhāsinaṃ;",
  "anya-e1215n:49": "12.",
  "anya-e1215n:50": "Siṅgīnikkhamayābhāsa tuṅgasiṅgasamaṅgitā,",
  "anya-e1215n:51": "Maṇisīhapañjarākiṇṇa pāsādā yattha bhāsare;",
  "anya-e1215n:52": "13.",
  "anya-e1215n:53": "Saghane gagane niccaṃ sateratasatāni’va,",
  "anya-e1215n:54": "Anileritapajjota soṇṇaketu ahū yahiṃ;",
  "anya-e1215n:55": "14.",
  "anya-e1215n:56": "Janānaṃ nīlanettehi vadanehi tu yā purī,",
  "anya-e1215n:57": "Madhupālisamonaddha kañjinī sirimāvahe;",
  "anya-e1215n:58": "15.",
  "anya-e1215n:59": "Raṅgatuṅgaturaṅgehi gajjitehi ca yā purī,",
  "anya-e1215n:60": "Saghosuttuṅgakallola lolasāgarasantibhā;",
  "anya-e1215n:61": "16.",
  "anya-e1215n:62": "Avhamānā’va devānaṃ puralakhyā bhujā iva,",
  "anya-e1215n:63": "Mandānileritā tuṅga nānārāgaddhajā yahiṃ;",
  "anya-e1215n:64": "17.",
  "anya-e1215n:65": "Nānāvesadharā yasmiṃ nānābhūsaṇa bhūsitā,",
  "anya-e1215n:66": "Nānāsampattisaṃyuttā nānāvijjāsu pāragā;",
  "anya-e1215n:67": "18.",
  "anya-e1215n:68": "Navayobbana uddāmā rūpena ca manoharā,",
  "anya-e1215n:69": "Saccesu niratā niccaṃ anakkuṭṭhakulā siyuṃ;",
  "anya-e1215n:70": "19.",
  "anya-e1215n:71": "Niccaṃ kīḷā vidaddhāhi naranārīhi sevitā,",
  "anya-e1215n:72": "Yā purī sādhurūpā’si madhurālāpinīhi ca;",
  "anya-e1215n:73": "20.",
  "anya-e1215n:74": "Tasmiṃ saddhādayopeta okkākakulaketuko,",
  "anya-e1215n:75": "Suddhodanavhayo āsī vissuto bhuvanattaye;",
  "anya-e1215n:76": "21.",
  "anya-e1215n:77": "Yassaṅghikamale sabba bhubhujānaṃ mahītale,",
  "anya-e1215n:78": "Kirīṭamaṇihiṅgāli kīḷantī’va nirantaraṃ;",
  "anya-e1215n:79": "22.",
  "anya-e1215n:80": "Yassa patthaṭatejena puranetāpi divākaro,",
  "anya-e1215n:81": "Vahanīca’mbare līlaṃ osadhīpatino divā;",
  "anya-e1215n:82": "23.",
  "anya-e1215n:83": "Yassa dānappavāho tu nānāyācaka jantunaṃ,",
  "anya-e1215n:84": "Manodadhīsu velantetikkamantova sattataṃ;",
  "anya-e1215n:85": "24.",
  "anya-e1215n:86": "Matiyā suramantīva dhanena dhanado viya,",
  "anya-e1215n:87": "Rūpena kusumesu’va yo jumhati mahītale;",
  "anya-e1215n:88": "25.",
  "anya-e1215n:89": "Tassābhisittā rajjena mahāmāyāti vissutā,",
  "anya-e1215n:90": "Candikā viya candassa girirājā’va kapālito;",
  "anya-e1215n:91": "26.",
  "anya-e1215n:92": "Lakkhī’va vāsudevassa sītā’va rāmarājino,",
  "anya-e1215n:93": "Mahesīsi varārohā sundarī sundarādharā;",
  "anya-e1215n:94": "27.",
  "anya-e1215n:95": "Tassā kucchikaraṇḍamhi anaggharatanaṃ viya,",
  "anya-e1215n:96": "Khattiṃsāhi nimittehi vimhāpento sadevakaṃ;",
  "anya-e1215n:97": "28.",
  "anya-e1215n:98": "Sitambujakaro santo sitebhacchāpako viya,",
  "anya-e1215n:99": "Katvā padakkhiṇaṃ mātu paṭisandhimagaṇhi so;",
  "anya-e1215n:100": "29.",
  "anya-e1215n:101": "Dasekādasamāsena tassevaṃ āsi cetanā,",
  "anya-e1215n:102": "Passituṃ sakañātīnaṃ gantvāna nagaraṃ tadā;",
  "anya-e1215n:103": "30.",
  "anya-e1215n:104": "Nivedetvā tamatthaṃ sā rañño tena susajjite,",
  "anya-e1215n:105": "Saparicchadā tadā magge gacchanti antarāpathe;",
  "anya-e1215n:106": "31.",
  "anya-e1215n:107": "Devatānaṃ manonandakara nandana sannibhaṃ,",
  "anya-e1215n:108": "Disvāna lumbiniṃ nāma uyyānaṃ mananandanaṃ;",
  "anya-e1215n:109": "32.",
  "anya-e1215n:110": "Tasmiṃ kīḷitumussāhā pavisitvāna taṃ vanaṃ,",
  "anya-e1215n:111": "Kīḷanti upagantvāna maṅgalaṃ sālapādapaṃ;",
  "anya-e1215n:112": "33.",
  "anya-e1215n:113": "Vilola pallavākiṇṇaṃ suphullakusumonataṃ,",
  "anya-e1215n:114": "Gahetvā sālasākhaṃ sā surattakara pallavā;",
  "anya-e1215n:115": "34.",
  "anya-e1215n:116": "Devehi gahitā’rakkhā mahamāne sadevake,",
  "anya-e1215n:117": "Janesi tanayaṃ māyā tatraṭṭhā lokalocanaṃ;",
  "anya-e1215n:118": "35.",
  "anya-e1215n:119": "Brahmāno lokapālā ca manussā kamato tadā,",
  "anya-e1215n:120": "Soṇṇajālājinādīhi gaṇhiṃsu jananandanaṃ;",
  "anya-e1215n:121": "36.",
  "anya-e1215n:122": "Mahiṃ patiṭṭhito dhīro passitvāna tato disā,",
  "anya-e1215n:123": "Uttarābhimukho sattapadaṃ gaṇtvā’mbuje ṭhito;",
  "anya-e1215n:124": "37.",
  "anya-e1215n:125": "Disantamavaloketvā suphullambujalocano,",
  "anya-e1215n:126": "Nicchāresāsabhiṃ vācaṃ aggo seṭṭho’tiādinā;",
  "anya-e1215n:127": "38.",
  "anya-e1215n:128": "Brahmāmaranarādīhi pūjito ca namassito,",
  "anya-e1215n:129": "Kamena abhivaḍḍhanto juṇhapakkhe sasī yathā;",
  "anya-e1215n:130": "39.",
  "anya-e1215n:131": "Brahmūnaṃ chattachāyāya mandārakusumantare,",
  "anya-e1215n:132": "Sānandāmandadevehi dhutacāmaramajjhago;",
  "anya-e1215n:133": "40.",
  "anya-e1215n:134": "Dibbehi rūpasaddehi gandhehi ca rasehi ca,",
  "anya-e1215n:135": "Phoṭṭhabbehi ca dibbehi modamāno anekadhā;",
  "anya-e1215n:136": "41.",
  "anya-e1215n:137": "Dibbehi ramaṇīyehi naccehi vāditehi ca,",
  "anya-e1215n:138": "Padānekasahassehi thūyamānaguṇākaro;",
  "anya-e1215n:139": "42.",
  "anya-e1215n:140": "Patvā soḷasamaṃ vassaṃ ñātisaṅghassa majjhago,",
  "anya-e1215n:141": "Dassetvā’sesasippaṃ taṃ loke vijjati yaṃ tadā;",
  "anya-e1215n:142": "43.",
  "anya-e1215n:143": "Ñātisaṅghaṃ pamodento deve ca manuje’pi ca,",
  "anya-e1215n:144": "Laddhā yasodharaṃ deviṃ’nukūlaṃ jātijātiyaṃ;",
  "anya-e1215n:145": "44.",
  "anya-e1215n:146": "Soṇṇadappaṇasaṅkāsa sommānana vibhusitaṃ,",
  "anya-e1215n:147": "Nīlanīrajasaṅkāsa visālāyata locanaṃ;",
  "anya-e1215n:148": "45.",
  "anya-e1215n:149": "Siṅgāramandiradvāre dhajopamabhamudvayaṃ,",
  "anya-e1215n:150": "Hemakāhalasaṅkāsa nāsikaṃ rūpalakkhiyā",
  "anya-e1215n:151": "46.",
  "anya-e1215n:152": "Nīlavellitadhammilla jimutobhaya koṭiyaṃ,",
  "anya-e1215n:153": "Niccavijjullatācakka manuññakaṇṇapāsakaṃ;",
  "anya-e1215n:154": "47.",
  "anya-e1215n:155": "Sātakumbhanibhābhāsa payodharaghaṭadvaṃ,",
  "anya-e1215n:156": "Suvaṇṇadditaṭāyāta nijjharākārahārakaṃ",
  "anya-e1215n:157": "48.",
  "anya-e1215n:158": "Dehadevaddumālamba pārohābhabhujadvayaṃ,",
  "anya-e1215n:159": "Aṅgulīpallavantambu binducāru nakhāvaliṃ;",
  "anya-e1215n:160": "49.",
  "anya-e1215n:161": "Dehamālālimālābha romarājivirājitaṃ,",
  "anya-e1215n:162": "Rūpaṇṇavataraṅgāha valittaya vicittakaṃ;",
  "anya-e1215n:163": "50.",
  "anya-e1215n:164": "Soṇṇarambhāsamāvaṭṭa piṇorudvaya sundaraṃ,",
  "anya-e1215n:165": "Sannirakalikākāra cārujaṅghā vibhūsitaṃ;",
  "anya-e1215n:166": "51.",
  "anya-e1215n:167": "Paccakkharūpalakkhiñca līlānicaya sannibhaṃ,",
  "anya-e1215n:168": "Guṇānamākaraṃ sādhu velaṃva ratisāgare;",
  "anya-e1215n:169": "52.",
  "anya-e1215n:170": "Kanto vasantarājā’va kandappo’va surūpavā,",
  "anya-e1215n:171": "Sasī’va dassanīyo ca sūriyo viya tejavā;",
  "anya-e1215n:172": "53.",
  "anya-e1215n:173": "Acalattena merūva gambhīrenaṇṇavo viya,",
  "anya-e1215n:174": "Brahmassaro piyaṃvādī pañgñāya ca anūpamo;",
  "anya-e1215n:175": "54.",
  "anya-e1215n:176": "Vasanto so mahāvīro purasmiṃ kapilavhaye,",
  "anya-e1215n:177": "Disvā nimitte caturo uyyāna gamanañjase;",
  "anya-e1215n:178": "55.",
  "anya-e1215n:179": "Pabbajjābhirato nātho gantvā uyyānabhūmiyaṃ,",
  "anya-e1215n:180": "Suphullacampakāsoka nāgādā’gehi maṇḍitaṃ;",
  "anya-e1215n:181": "56.",
  "anya-e1215n:182": "Phullapaṅkaja kaḷhāra jalājalaya satākulaṃ,",
  "anya-e1215n:183": "Mandamandānilāyāta nānāmodehi vāsitaṃ;",
  "anya-e1215n:184": "57.",
  "anya-e1215n:185": "Sarā saraṃ samāyāta madhubbata nisevitaṃ,",
  "anya-e1215n:186": "Phalapuppharasuddāma dvija saṅgha nikūjitaṃ;",
  "anya-e1215n:187": "58.",
  "anya-e1215n:188": "Naccanta mattamorānaṃ niccaṃ maṇḍapasantibhaṃ,",
  "anya-e1215n:189": "Dibbanta migasagghānaṃ kīḷāmaṇḍapa sannibhaṃ;",
  "anya-e1215n:190": "59.",
  "anya-e1215n:191": "Samīra sisirodāra dhārāsīkara vārihi,",
  "anya-e1215n:192": "Dhārāmaṇḍapa pantīhi janānandakaraṃ varaṃ;",
  "anya-e1215n:193": "60.",
  "anya-e1215n:194": "Uyyānavanamāgamma devarājāva nandanaṃ,",
  "anya-e1215n:195": "Kīḷanto nijaputtassa sutvāna jātasāsanaṃ;",
  "anya-e1215n:196": "61.",
  "anya-e1215n:197": "Nivatto vissakammena sahassakkhova bhūsito,",
  "anya-e1215n:198": "Puraṃ pavisamānova kisā gotami bhāsitaṃ;",
  "anya-e1215n:199": "62.",
  "anya-e1215n:200": "Sutvāna nibbutapadaṃ tadā cittānukūlakaṃ,",
  "anya-e1215n:201": "Santuṭṭho sānurāgo ca lakkhagghaṃ tārabhāsuraṃ;",
  "anya-e1215n:202": "63.",
  "anya-e1215n:203": "Hāraṃ tissāya pesetvā gantvāna sakamandiraṃ,",
  "anya-e1215n:204": "Devarājavilāsena nisīdi pavarāsane;",
  "anya-e1215n:205": "64.",
  "anya-e1215n:206": "Athāgamma tadā nekanāṭikā parivārayuṃ,",
  "anya-e1215n:207": "Vajjanti bheriyo tāsu paggayha kāci nāriyo;",
  "anya-e1215n:208": "65.",
  "anya-e1215n:209": "Nānālayasamākiṇṇaṃ gītaṃ gāyanti kāci’pi,",
  "anya-e1215n:210": "Dhamanti susiraṃ kāci kāci vādenti tantiyo;",
  "anya-e1215n:211": "66.",
  "anya-e1215n:212": "Cāru bimbādharāramma payodharabharā subhā,",
  "anya-e1215n:213": "Visālāyata nīlakkhā somasommānanā tadā;",
  "anya-e1215n:214": "67.",
  "anya-e1215n:215": "Naccanti purato tassa bherimaṇḍala majjhagā,",
  "anya-e1215n:216": "Devakaññāva raṅgamhī rasabhāvanirantaraṃ;",
  "anya-e1215n:217": "68.",
  "anya-e1215n:218": "Disvāna so tamacchariyaṃ viratto visaye tadā,",
  "anya-e1215n:219": "Urattāḷañca addakkhi sabbantaṃ bheritāḷanaṃ;",
  "anya-e1215n:220": "69.",
  "anya-e1215n:221": "Paridevaṃ’cupaṭṭhāsi gītaṃ saṃsārasāgare,",
  "anya-e1215n:222": "Vāyuvega vikāraṃ’va naccaṃ cintesi nāyako;",
  "anya-e1215n:223": "70.",
  "anya-e1215n:224": "’Kadāhaṃ gharamossajja pabbajjāsiri mubbahe?’",
  "anya-e1215n:225": "Iccevaṃ cintayanto so supantova sayī tahiṃ;",
  "anya-e1215n:226": "71.",
  "anya-e1215n:227": "’Yaṃ nissāya mayaṃ ettha naccagītesu vyāvaṭā,",
  "anya-e1215n:228": "So’yaṃ’dāni supī’ amhe kassadāni karoma taṃ?;",
  "anya-e1215n:229": "72.",
  "anya-e1215n:230": "Iti cintiya te tattha turiyesu sake sake,",
  "anya-e1215n:231": "Ālambā sayitā kaññā susaññāññamanissitā;",
  "anya-e1215n:232": "73.",
  "anya-e1215n:233": "Khādanti kāci dantāni kāci lālā vahantiyo,",
  "anya-e1215n:234": "Kāci rudantiyo tattha vilapanti athā’parā;",
  "anya-e1215n:235": "74.",
  "anya-e1215n:236": "Kākacchanti’pi semhampi gilanti ca camanti ca,",
  "anya-e1215n:237": "Karonti nādaṃ nāsāya gharū’ti ca khipanti ca;",
  "anya-e1215n:238": "75.",
  "anya-e1215n:239": "Muttayanti tadā kāci rahassaṃ vicaranti ca,",
  "anya-e1215n:240": "Duggandhaṃ vāti taṃ ṭhānaṃ susānaṃ āmakaṃ yathā;",
  "anya-e1215n:241": "76.",
  "anya-e1215n:242": "Pabuddho aḍḍharattamhi gate tattha nisīdiya,",
  "anya-e1215n:243": "Addakkhi tāsaṃ nekāni vikārāni tahiṃ tadā;",
  "anya-e1215n:244": "77.",
  "anya-e1215n:245": "Tassevaṃ pekkhamānassa bhave saṃviggacetaso,",
  "anya-e1215n:246": "Ādittaṃva upaṭṭhāsi mane khalu bhavattayaṃ;",
  "anya-e1215n:247": "78.",
  "anya-e1215n:248": "Dāvānala samāditta mahāraññāyathā gajo,",
  "anya-e1215n:249": "Tathevāsi narindassa gehato gamane matī;",
  "anya-e1215n:250": "79.",
  "anya-e1215n:251": "Tato vuṭṭhāya sayanā karonto abhinikkhamaṃ,",
  "anya-e1215n:252": "Vitakkesi mahārājā passituṃ sakamatrajaṃ;",
  "anya-e1215n:253": "80.",
  "anya-e1215n:254": "Pavisitvā tato gabbhaṃ sanikaṃ santamānaso,",
  "anya-e1215n:255": "Passitvā saha puttena niddāyantiṃ yasodharaṃ;",
  "anya-e1215n:256": "81.",
  "anya-e1215n:257": "Cirāgataṃ mahāpemaṃ dhārayaṃ sakamānase,",
  "anya-e1215n:258": "Buddho hutvāpi’maṃ sakkā passituṃ iti cintiya;",
  "anya-e1215n:259": "82.",
  "anya-e1215n:260": "Gato nātho tato ṭhānā bodhiyā baddhamānaso",
  "anya-e1215n:261": "Tadahevāsi buddhoti kāmuko ko na cintaye;",
  "anya-e1215n:262": "83.",
  "anya-e1215n:263": "Sineru muddharantova pāduddhariya nikkhamaṃ,",
  "anya-e1215n:264": "Channamāhūya ānītaṃ kanthakaṃ turagādhipaṃ;",
  "anya-e1215n:265": "84.",
  "anya-e1215n:266": "Assarājaṃ tamāruyha saha channena rattiyaṃ,",
  "anya-e1215n:267": "Devehi vivaṭadvarā paṭipajji mahāpathaṃ;",
  "anya-e1215n:268": "85.",
  "anya-e1215n:269": "Cakkavāḷesu nekesu devatā susamāgatā,",
  "anya-e1215n:270": "Dīpadhūpaddhajehe ca gandhamālehi pūjayuṃ;",
  "anya-e1215n:271": "86.",
  "anya-e1215n:272": "Purato saṭṭhīsahassāni daṇḍadīpāni dhārayuṃ,",
  "anya-e1215n:273": "Tathā dakkhiṇapassamhi vāmapasse ca pacchato;",
  "anya-e1215n:274": "87.",
  "anya-e1215n:275": "Gaganā pupphavassāni vassāpesuṃ cha devatā,",
  "anya-e1215n:276": "Mandāravaṃ kokanadaṃ sugandhaṃ cittapāṭa liṃ;",
  "anya-e1215n:277": "88.",
  "anya-e1215n:278": "Campakā soka punnāga nāgapūgāga sambhavaṃ,",
  "anya-e1215n:279": "Mālatīvassikīyādī nānāvallīhi sambhavaṃ;",
  "anya-e1215n:280": "89.",
  "anya-e1215n:281": "Padumuppala kalahāra kumudādyāmbu sambhavaṃ,",
  "anya-e1215n:282": "Sugandhamadhu mattāhi chappadālīhi kūjitaṃ;",
  "anya-e1215n:283": "90.",
  "anya-e1215n:284": "Pupphavassaṃ pavassittha tiṃsayojanamañjase,",
  "anya-e1215n:285": "Pasatto tattha turago dukkhato agamī tadā;",
  "anya-e1215n:286": "91.",
  "anya-e1215n:287": "Evaṃ pūjāvidhānehi gantvā’nomaṃ mahānadiṃ,",
  "anya-e1215n:288": "Sitasekata saṅkiṇṇaṃ bahumīnakulākulaṃ;",
  "anya-e1215n:289": "92.",
  "anya-e1215n:290": "Tīraṭṭho passi so dhīro gaṅgānāriṃ rasāvahaṃ,",
  "anya-e1215n:291": "Karontiṃ vīcibābhāti eṇepupphopahārakaṃ;",
  "anya-e1215n:292": "93.",
  "anya-e1215n:293": "Assena taṃ mahānomaṃ laṅghāpetvā mahāmatī,",
  "anya-e1215n:294": "Paratīre patiṭṭhāsi vimale vālukā tale;",
  "anya-e1215n:295": "94.",
  "anya-e1215n:296": "Pabbajituṃ mayettheva yuttaṃ no me papañcituṃ,",
  "anya-e1215n:297": "Iti cintiya obhāya dhāritābharaṇāni so;",
  "anya-e1215n:298": "95.",
  "anya-e1215n:299": "Channassa paṭiyādetvā kanthakañca hayādhipaṃ,",
  "anya-e1215n:300": "Nisitaṃ khaggamuggayha samoliṃ chindi kuntalaṃ;",
  "anya-e1215n:301": "96.",
  "anya-e1215n:302": "Evamāvajjayaṃ nātho sace’haṃ sugato bhave,",
  "anya-e1215n:303": "Tiṭṭhatu gagane gantvā iti ukkhipi ca’mbaraṃ;",
  "anya-e1215n:304": "97.",
  "anya-e1215n:305": "Tato sakko mahagghena maṇicaṅgoṭakena taṃ,",
  "anya-e1215n:306": "Paṭiggahetvā sirasaṃ netvā devapuraṃ caraṃ;",
  "anya-e1215n:307": "98.",
  "anya-e1215n:308": "Kāretvā maṇithūpaṃ so nīdhetvā taṃ siroruhaṃ,",
  "anya-e1215n:309": "Atthāhaṃ patimāneti sahadevehi nekadhā;",
  "anya-e1215n:310": "99.",
  "anya-e1215n:311": "Mahābrahmopanītaṭṭhaparikkhāraṃ mahāmatī,",
  "anya-e1215n:312": "Paṭiggahetvā kāsāvaṃ nivattho pāruto tadā;",
  "anya-e1215n:313": "100.",
  "anya-e1215n:314": "Pubbe viyambaraṃ gayha ambare khipi nāyako,",
  "anya-e1215n:315": "Paṭiggahetvā taṃ brahmā netvā brahmapuraṃ caraṃ;",
  "anya-e1215n:316": "101.",
  "anya-e1215n:317": "Dvādasayojanubbedhaṃ katvā thūpavaraṃ subhaṃ,",
  "anya-e1215n:318": "Tattha taṃ nidahitvāna paṇipāteti sabbadā;",
  "anya-e1215n:319": "102.",
  "anya-e1215n:320": "Sampuṇṇa manasaṅkappo pabbajjāsiri mubbahaṃ,",
  "anya-e1215n:321": "Chādento kāmaleneva maruṃ caṅakkami nāyako;",
  "anya-e1215n:322": "103.",
  "anya-e1215n:323": "Tato ambavanaṃ gantvā vindanto pītijaṃ sukhaṃ,",
  "anya-e1215n:324": "Vītināmayi sattāhaṃ ramme pādapamaṇḍape;",
  "anya-e1215n:325": "104.",
  "anya-e1215n:326": "Tato rājagahaṃ gantvā pārupitvā cīvaraṃ,",
  "anya-e1215n:327": "Gahetvā maṇivaṇṇaṃ so pattaṃ karatalambujā;",
  "anya-e1215n:328": "105.",
  "anya-e1215n:329": "Battiṃsa lakkhaṇūpeto anubyañjana maṇḍito,",
  "anya-e1215n:330": "Brahmujjugatto bhagavā puraseṭṭhamupāgami;",
  "anya-e1215n:331": "106.",
  "anya-e1215n:332": "Visikhantarena gacchantaṃ lokekanayanaṃ janā,",
  "anya-e1215n:333": "Disvā evaṃ vicintesuṃ nāyaṃ yo so janādhipo;",
  "anya-e1215n:334": "107.",
  "anya-e1215n:335": "Kāmaṃ puravadhusomma vattasambandhakāraṇā,",
  "anya-e1215n:336": "Cando’yamāgato ajja sakavesena no mati;",
  "anya-e1215n:337": "108.",
  "anya-e1215n:338": "Sutvāna taṃ tadā keci hasantā vacanantaraṃ,",
  "anya-e1215n:339": "Nāyaṃ sasī sasaṅekā so bhānumeso’ti no mati;",
  "anya-e1215n:340": "109.",
  "anya-e1215n:341": "Bodhetumāgato kāmaṃ porīnaṃ vadanambuje,",
  "anya-e1215n:342": "Sakīyeneva rūpena vimhayaṃ porimānuse;",
  "anya-e1215n:343": "110.",
  "anya-e1215n:344": "Kiṃ bho ummattakā attha evaṃ mā vadathā’dhunā,",
  "anya-e1215n:345": "Sataraṃsī uṇharaṃsī na so eso aviggaho;",
  "anya-e1215n:346": "111.",
  "anya-e1215n:347": "Kāmenālasajantuhi kīḷituṃ puramāgato,",
  "anya-e1215n:348": "Sarūpena na no atthi saṃsayo balu mānase;",
  "anya-e1215n:349": "112.",
  "anya-e1215n:350": "Tesaṃ taṃ vacanaṃ sutvā hasantā keci jantuno,",
  "anya-e1215n:351": "Tumhe khalū na jānātha sabāṇe sadhanū hi so;",
  "anya-e1215n:352": "113.",
  "anya-e1215n:353": "Issaro kantarūpena tuṅgamandiratā puraṃ,",
  "anya-e1215n:354": "Kelāso iti sampatto jahātha vimatiṃ idha;",
  "anya-e1215n:355": "114.",
  "anya-e1215n:356": "Tesampi vacanaṃ sutvā hasanteke janā tadā,",
  "anya-e1215n:357": "Nāyaṃ haro tinetto so kesaveso idhāgato;",
  "anya-e1215n:358": "115.",
  "anya-e1215n:359": "Viciṇanto siriṃ ajja puraseṭṭhamupāgataṃ,",
  "anya-e1215n:360": "Vesenaññena maññāma ettha no natthi saṃsayo;",
  "anya-e1215n:361": "116.",
  "anya-e1215n:362": "Paharitvā karaṃ keci sutvā taṃ vacanaṃ narā,",
  "anya-e1215n:363": "Hasantevaṃ tadāvocuṃ vāsudevo na ve ayaṃ;",
  "anya-e1215n:364": "117.",
  "anya-e1215n:365": "Kāmaṃ sarojanābho so vāmano kaṇhaviggaho,",
  "anya-e1215n:366": "Ayamaññataracaṇṇena āgato pākasāsano;",
  "anya-e1215n:367": "118.",
  "anya-e1215n:368": "Puraṃ devapurantetaṃ maññamāno mahājutiṃ,",
  "anya-e1215n:369": "Passitunti paṭiññāto mā bhonto vilapantu ve;",
  "anya-e1215n:370": "119.",
  "anya-e1215n:371": "Sutvā tesaṃ giraṃ keci keḷiṃ katvāna nekadhā,",
  "anya-e1215n:372": "Tumhe sakkaṃ na jānātha so hi bho vajirāyudho;",
  "anya-e1215n:373": "120.",
  "anya-e1215n:374": "Eso hi bho mahābrahmā brahmalokā idhāgato,",
  "anya-e1215n:375": "Pamattā kinnu vedamhī brahmabandhu pure idha;",
  "anya-e1215n:376": "121.",
  "anya-e1215n:377": "Athesaṃ vacanaṃ sutvā keci paṇḍitajātikā,",
  "anya-e1215n:378": "Nete candādayo kāmaṃ mā mohaṃ bho pakāsatha;",
  "anya-e1215n:379": "122.",
  "anya-e1215n:380": "Caturānano mahābrahmā somasommānano ayaṃ,",
  "anya-e1215n:381": "Samantapotthako brahmā pattahattho’yamabbhuto;",
  "anya-e1215n:382": "123.",
  "anya-e1215n:383": "Kāmaṃ pāramitāpuṇṇa pasattho puriso ayaṃ,",
  "anya-e1215n:384": "Niccaṃ vandatha pūjetha thomethetaṃ mahājutiṃ;",
  "anya-e1215n:385": "124.",
  "anya-e1215n:386": "Evaṃ vadantā sabbe te nāgarā purisuttamaṃ,",
  "anya-e1215n:387": "Gandhapupphehi pujentā namassantā tamanvaguṃ;",
  "anya-e1215n:388": "125.",
  "anya-e1215n:389": "Nettārittehi pājentā munino rūpasāgare,",
  "anya-e1215n:390": "Jantavo mananāvāyo pāraṃ passiṃsu no tadā;",
  "anya-e1215n:391": "126.",
  "anya-e1215n:392": "Tadā lokekanayano sapadānena vīthiyaṃ,",
  "anya-e1215n:393": "Caraṃ yāpanamattaṃva laddhāgamma purā bahi;",
  "anya-e1215n:394": "127.",
  "anya-e1215n:395": "Paṇḍavaṃ girimāsajja tassacchāyāya so muni;",
  "anya-e1215n:396": "Saṅghāṭiṃ paññapetvāna nisajja purisāsabho;",
  "anya-e1215n:397": "128.",
  "anya-e1215n:398": "Adiṭṭhapubbaṃ disvāna patte missakabhojanaṃ,",
  "anya-e1215n:399": "Sañjātapaṭikūlo taṃ nuditvā paccavekkhaṇā;",
  "anya-e1215n:400": "129.",
  "anya-e1215n:401": "Amataṃ viya taṃ bhutvā vikkhāletvā mukhaṃ dakā,",
  "anya-e1215n:402": "Patte vattaṃ caritvāna muhuttaṃ tattha vissami;",
  "anya-e1215n:403": "130.",
  "anya-e1215n:404": "Pavattiṃ taṃ nisāmetvā bimbisāro narissaro,",
  "anya-e1215n:405": "Sīghaṃ tamupagantvāna katānuñño nisīdiya;",
  "anya-e1215n:406": "131.",
  "anya-e1215n:407": "Nimantayitvā rajjena anicchante yatissare,",
  "anya-e1215n:408": "Anuggahāya me yuttaṃ buddhabhūtenidhāgamaṃ;",
  "anya-e1215n:409": "132.",
  "anya-e1215n:410": "Evaṃ nimantito tenādhivāsetvā mahāmatī,",
  "anya-e1215n:411": "Agamāsuruvelāya matuloru parakkamo;",
  "anya-e1215n:412": "133.",
  "anya-e1215n:413": "Padhānaṃ padahitvāna chabbassamatidukkaraṃ,",
  "anya-e1215n:414": "Pakāsetvāna lokassa mokkhaṃ natthiti tena so;",
  "anya-e1215n:415": "134.",
  "anya-e1215n:416": "Tatoppabhuti vattanto majjhimappaṭi pattiyaṃ,",
  "anya-e1215n:417": "Kāyassānuggahaṃ katvā tato sampiṇiti’ndriyo;",
  "anya-e1215n:418": "135.",
  "anya-e1215n:419": "Mūle’japālanigrodhapādapassa mahāmuni,",
  "anya-e1215n:420": "Nisīdi nijasobhāhi obhāsento disodisaṃ;",
  "anya-e1215n:421": "136.",
  "anya-e1215n:422": "Tadā senāni nigame sujātā khīra dāyikā,",
  "anya-e1215n:423": "Sampuṇṇamanasaṅkappā yācitvā vaṭadevataṃ;",
  "anya-e1215n:424": "137.",
  "anya-e1215n:425": "Dhīraṃ devoti maññanti tuṭṭhahaṭṭhā pamoditā,",
  "anya-e1215n:426": "Hemapātiṃ sapāyāsaṃ datvāna idama’bruvi;",
  "anya-e1215n:427": "138.",
  "anya-e1215n:428": "Yathā mayhaṃ mahādeva iddhā patthita patthanā,",
  "anya-e1215n:429": "Tatheva tava saṅkappo khippameva samijjhatu;",
  "anya-e1215n:430": "139.",
  "anya-e1215n:431": "Iti vatvāna vanditvā katvā ca naṃ padakkhiṇaṃ,",
  "anya-e1215n:432": "Pakkantāya sujātāya dhīro pātiṃ samādiya;",
  "anya-e1215n:433": "140.",
  "anya-e1215n:434": "Upagantvānātirammaṃ nadiṃ so nīlavāhiniṃ,",
  "anya-e1215n:435": "Suppatiṭṭhitanāmamhi nadītitthe nisīdiya;",
  "anya-e1215n:436": "141.",
  "anya-e1215n:437": "Bhuñjitvā ūnapaṇṇāsa piṇḍaṃ katvāna bhojanaṃ,",
  "anya-e1215n:438": "Vissajjetvā tato pātiṃ paṭisotaṃ narāsabho;",
  "anya-e1215n:439": "142.",
  "anya-e1215n:440": "Tato sālavanuyyāne vissamanto divādine,",
  "anya-e1215n:441": "Disvāna supine pañca atthaṃ tesaṃ vicintiya;",
  "anya-e1215n:442": "143.",
  "anya-e1215n:443": "Ābodhimūlato magge devehi samalaṅkate,",
  "anya-e1215n:444": "Maṇitoraṇapālīhi puṇṇakumbhaddhājādihi;",
  "anya-e1215n:445": "144.",
  "anya-e1215n:446": "Sāyaṇhasamaye nātho gacchanto bodhi santikaṃ,",
  "anya-e1215n:447": "Disvāna sotthiyaṃ nāma thūyamānaṃ dijuttamaṃ;",
  "anya-e1215n:448": "145.",
  "anya-e1215n:449": "Tena dinnaṭṭha muṭṭhintu gahetvā nīlasaddalaṃ,",
  "anya-e1215n:450": "Bodhimūlamupāgamma katvāna taṃ padakkhiṇaṃ;",
  "anya-e1215n:451": "146.",
  "anya-e1215n:452": "Akāsi tīṇasanthāraṃ pācīnābhimukhaṃ tadā,",
  "anya-e1215n:453": "Tato mahiṃ dvidhā katvā samuṭṭhāsi mahāsanaṃ;",
  "anya-e1215n:454": "147.",
  "anya-e1215n:455": "Uccaṃ cuddasahatthena nānā citta vicittitaṃ,",
  "anya-e1215n:456": "Abhaṭṭhanahittha tatraṭṭho iccevaṃ daḷhamānaso;",
  "anya-e1215n:457": "148.",
  "anya-e1215n:458": "Kāmaṃ taco nahārū ca aṭṭhi ca avasissatu,",
  "anya-e1215n:459": "Upasussatu me gatte sabbantaṃ maṃsalohitaṃ;",
  "anya-e1215n:460": "149.",
  "anya-e1215n:461": "Na uṭṭhahāmabujjhitvā na jahe vīriyaṃ mama,",
  "anya-e1215n:462": "Adhiṭṭhahitvā evaṃ so nisīdi vajirāsane;",
  "anya-e1215n:463": "150.",
  "anya-e1215n:464": "Anatikkamaṃ ṭhapetvāna caraṇaṃ caraṇupari,",
  "anya-e1215n:465": "Kamalaṃ kamaleneva maṇibandhaṃ vidhāya so;",
  "anya-e1215n:466": "151.",
  "anya-e1215n:467": "Bālāsokadalāsatta paraṃ vā’sokapallavaṃ,",
  "anya-e1215n:468": "Nidhāya nayanānatda pāṇiṃ pāṇitale jino;",
  "anya-e1215n:469": "152.",
  "anya-e1215n:470": "Yathā sañjhāghanālīḍha tuṅgakañcana pabbato,",
  "anya-e1215n:471": "Surattacīvaracchanna cārigatta virājito;",
  "anya-e1215n:472": "153.",
  "anya-e1215n:473": "Udayāvalakoṭimhi dippantova divākaro",
  "anya-e1215n:474": "Kandharopari dippanta mukhamaṇḍalamaṇḍito;",
  "anya-e1215n:475": "154.",
  "anya-e1215n:476": "Yathā cāmikarabyamhe sunīlaṃ sīhapañjaraṃ,",
  "anya-e1215n:477": "Asampakampapamhehi pihitaddhasulocano;",
  "anya-e1215n:478": "155.",
  "anya-e1215n:479": "Nīluppalakalāpaṃca jananettālipātanaṃ,",
  "anya-e1215n:480": "Sajjhudaṇḍasamābaddha bodhikkhandhamaphassi so;",
  "anya-e1215n:481": "156.",
  "anya-e1215n:482": "Nisinno bodhito chejja pavāḷataruṇaṅkurā,",
  "anya-e1215n:483": "Patamānā samantāsuṃ tejaṃ viya kubuddhīnaṃ;",
  "anya-e1215n:484": "157.",
  "anya-e1215n:485": "Devā tattha samāgañjuṃ khippaṃ dasasahassiyaṃ,",
  "anya-e1215n:486": "Kamalāsanoragā ceva siddhavijjādharādayo",
  "anya-e1215n:487": "158.",
  "anya-e1215n:488": "Sahampati mahābrahmā brahmasenāpurakkhato,",
  "anya-e1215n:489": "Sitātapattaṃ dhārento ṭhīto sambuddha santike;",
  "anya-e1215n:490": "159.",
  "anya-e1215n:491": "Vīsaṃ ratana satāyāmaṃ vijayuttara nāmakaṃ,",
  "anya-e1215n:492": "Saṅkhaṃ dhamento aṭṭhāsi sādaro pākasāsano;",
  "anya-e1215n:493": "160.",
  "anya-e1215n:494": "Suyāmo saha senāya thomayanto narādhipaṃ,",
  "anya-e1215n:495": "Maṇitālavaṇṭaṃ paggayha mandamandena vījati;",
  "anya-e1215n:496": "161.",
  "anya-e1215n:497": "Jitakitti lataggamhi sassa pupphaṃca pupphītaṃ,",
  "anya-e1215n:498": "Vāḷavijanimuggayha aṭṭhā santusito tahiṃ;",
  "anya-e1215n:499": "162.",
  "anya-e1215n:500": "Beluvaṃ vīṇamādāya gītaṃ nānālayānugaṃ,",
  "anya-e1215n:501": "Pañcasikho ṭhito tattha gāyamāno anekadhā;",
  "anya-e1215n:502": "163.",
  "anya-e1215n:503": "Mahākālo’pi nāgindo nāgasaṅghapurakkhato,",
  "anya-e1215n:504": "Thomento tattha aṭṭhāsi navārahaguṇādihi;",
  "anya-e1215n:505": "164.",
  "anya-e1215n:506": "Raṅgabhumiṃ māpayitvā gahetvāna varaṅganā,",
  "anya-e1215n:507": "Upahāraṃ karontaṭṭhā timbarū sūriyavaccasā;",
  "anya-e1215n:508": "165.",
  "anya-e1215n:509": "Āgantvā saha senāya sitaṅgo sitabhusano,",
  "anya-e1215n:510": "Dhataraṭṭho ṭhito pubbe ārakkhaṃ kurumānako;",
  "anya-e1215n:511": "166.",
  "anya-e1215n:512": "Pūrento sakasenāya dakkhiṇassaṃ virūḷhako,",
  "anya-e1215n:513": "Ārakkhaṃ kurumānaṭṭhā nīlaṅgo nīlabhusano;",
  "anya-e1215n:514": "167.",
  "anya-e1215n:515": "Virūpakkho’pi aṭṭhāsi pālayaṃ pacchimaṃ disaṃ,",
  "anya-e1215n:516": "Rattaṅgābharaṇo vammī nijasenāpurakkhato;",
  "anya-e1215n:517": "168.",
  "anya-e1215n:518": "Uttarassaṃ sasenāya ārakkhaṃ kurumānako,",
  "anya-e1215n:519": "Soṇṇavaṇṇaṅgābharaṇo aṭṭhāsi naravāhano;",
  "anya-e1215n:520": "169.",
  "anya-e1215n:521": "Kimettha bahulāpena jātikkhettamhi devatā,",
  "anya-e1215n:522": "Nāgatā neva vāhesuṃ sabbe etthe’va osaṭā;",
  "anya-e1215n:523": "170.",
  "anya-e1215n:524": "Gaganātotiṇṇaketu pādehi pathavītale,",
  "anya-e1215n:525": "Nāgādayo na dhutāsuṃ ketunaṃ bahu kā kathā;",
  "anya-e1215n:526": "171.",
  "anya-e1215n:527": "Na dhūtā dhajapādehi vāyutuddāmavuttihi,",
  "anya-e1215n:528": "Tārakā gagane brūmo kinnu tattha dhajālutā;",
  "anya-e1215n:529": "172.",
  "anya-e1215n:530": "Pubbadisā cakkavāḷa silāyuggataketunaṃ,",
  "anya-e1215n:531": "Pādāni parabhāgādi cakkavāḷasilanvaguṃ;",
  "anya-e1215n:532": "173.",
  "anya-e1215n:533": "Cakkavāḷa mahāmeru yugandhara nagādayo,",
  "anya-e1215n:534": "Pupphāvataṃsakā’vāsuṃ nānāvaṇṇehi saṅkhatā;",
  "anya-e1215n:535": "174.",
  "anya-e1215n:536": "Vāmāmandamakaranda bindusandoha sundaraṃ,",
  "anya-e1215n:537": "Ullola padumākiṇṇa vitānaṃ vāsi ambaraṃ;",
  "anya-e1215n:538": "175.",
  "anya-e1215n:539": "Khittasogandhacuṇṇāni devabrahmādinā tahiṃ,",
  "anya-e1215n:540": "Vitānaṃ viya khāyanti cakkavāḷaggamaṇḍape;",
  "anya-e1215n:541": "176.",
  "anya-e1215n:542": "Kappūrāgarudhūpehī tattha tatthuggatehi mā,",
  "anya-e1215n:543": "Kālabbhakūṭacchannova āsi maññaṃ kathemu kiṃ;",
  "anya-e1215n:544": "177.",
  "anya-e1215n:545": "Jātikkhettesu devehi katagghikusumādinā,",
  "anya-e1215n:546": "Nosīnā dharaṇī bhārā disebhānaṃ balaṃ aho;",
  "anya-e1215n:547": "178.",
  "anya-e1215n:548": "Ambarālambamānānī pupphadāmāni bhūtalaṃ,",
  "anya-e1215n:549": "Ākaḍḍhanāya devehi baddharajjuva bhāsare",
  "anya-e1215n:550": "179.",
  "anya-e1215n:551": "Aññoññakaramuggayha gagane surasutdarī,",
  "anya-e1215n:552": "Paribbhamantā gāyanti tattha tattha manoramaṃ;",
  "anya-e1215n:553": "180.",
  "anya-e1215n:554": "Ubho bhuje vikāsetvā maṇḍitaṃ surasutdarī,",
  "anya-e1215n:555": "Bhamanti bhantabheṇḍuva tattha tatthambare yugā;",
  "anya-e1215n:556": "181.",
  "anya-e1215n:557": "Nīluppalakalāpādī gahetvāna suraṅganā,",
  "anya-e1215n:558": "Ṭhītāsuṃ parivāretvā pūjamānā narissaraṃ;",
  "anya-e1215n:559": "182.",
  "anya-e1215n:560": "Ratnapallavakalahāra kamaluppala saṅgate,",
  "anya-e1215n:561": "Sannīrakusumākiṇṇe puṇṇesogandhavārihī;",
  "anya-e1215n:562": "183.",
  "anya-e1215n:563": "Kañcanādighaṭe gayha ambare surasundarī,",
  "anya-e1215n:564": "Katvāna sugataṃ majjhe pūjayiṃsu samantato",
  "anya-e1215n:565": "184.",
  "anya-e1215n:566": "Kañcanādāsahatthā ca kācī kaññā tathā ṭhitā,",
  "anya-e1215n:567": "Tālavaṇṭe gahetvāna ṭhītāsuṃ kāci devatā;",
  "anya-e1215n:568": "185.",
  "anya-e1215n:569": "Kāci maṅgala saṃyutta vacanā tava patthanā,",
  "anya-e1215n:570": "Samijjhatuti ghosentī parivāretvā ṭhitā jinaṃ;",
  "anya-e1215n:571": "186.",
  "anya-e1215n:572": "Sirivacchādi paggayha aṭṭhamaṅgalamuttamaṃ,",
  "anya-e1215n:573": "Ṭhitāsuṃ gagane nārī parivāretvā munissaraṃ;",
  "anya-e1215n:574": "187.",
  "anya-e1215n:575": "Naccanti keci kīḷanti selenti ca lalanti ca,",
  "anya-e1215n:576": "Vādenti keci gāyanti velukkhepaṃ karonti ca;",
  "anya-e1215n:577": "188.",
  "anya-e1215n:578": "Nekapupphagghipantī ca tathā dīpagghipanti ca,",
  "anya-e1215n:579": "Maṇicāmīkarāsajjhu agghikā pantiyo tathā;",
  "anya-e1215n:580": "189.",
  "anya-e1215n:581": "Ābrahmabhavanuggamma cakkavāḷasamantato,",
  "anya-e1215n:582": "Tiṭṭhanti jalamānāyo buddhassa maṅgalussave;",
  "anya-e1215n:583": "190.",
  "anya-e1215n:584": "Sattaratanasambhutā nānā toraṇapantīyo,",
  "anya-e1215n:585": "Hemarambhāmayā cāpi tathā dussamayā siyuṃ;",
  "anya-e1215n:586": "191.",
  "anya-e1215n:587": "Nānāvaṇṇehi nekehi chattehi ca nirantaraṃ,",
  "anya-e1215n:588": "Cakkavāḷodaraṃ āsi saraṃca kamalākulaṃ;",
  "anya-e1215n:589": "192.",
  "anya-e1215n:590": "Tattha tatthujjalāneka yantadīpāvalī mahī,",
  "anya-e1215n:591": "Tārakājālakākiṇṇa gaganaṅganasantibhā;",
  "anya-e1215n:592": "193.",
  "anya-e1215n:593": "Dhajantarita chattā’suṃ cakkavāḷagirūpari,",
  "anya-e1215n:594": "Nirantarā’suṃ tattheva ghaṭadīpā ca toraṇa;",
  "anya-e1215n:595": "194.",
  "anya-e1215n:596": "Nānāturiyanādehi nānāsaṅgītitāhi ca,",
  "anya-e1215n:597": "Sādhuvādehi nekehi cakkavāḷo phuṭo ahū;",
  "anya-e1215n:598": "195.",
  "anya-e1215n:599": "Aho mahantatā tassa buddhassa katamaṅgale,",
  "anya-e1215n:600": "Pūjāvisesaṃ taṃ ko hi mukhenekena bhāsatī;",
  "anya-e1215n:601": "196.",
  "anya-e1215n:602": "Catummukho sahassakkho dvisahassanayano phaṇī,",
  "anya-e1215n:603": "Dasakaṇṭho’pi taṃ sabbaṃ neva sakkonti bhāsituṃ;",
  "anya-e1215n:604": "197.",
  "anya-e1215n:605": "Evaṃ surāsurabrahma venateyyoragādihi,",
  "anya-e1215n:606": "Nirantaraṃ katāneka mahāmaha samākule;",
  "anya-e1215n:607": "198.",
  "anya-e1215n:608": "Tasmintu vāsare māro passitvā bhuvanaṃ idaṃ,",
  "anya-e1215n:609": "Āmantetvā sānuvare āhevaṃ sakutūhalo;",
  "anya-e1215n:610": "199.",
  "anya-e1215n:611": "Sabbe dibbavimānā bho suññā dissanti chaḍḍitā,",
  "anya-e1215n:612": "Purapālampahāpetvā kva gatā’suṃ sadevakā;",
  "anya-e1215n:613": "200.",
  "anya-e1215n:614": "Kimbho māra na jānāsi matto sutto’si ajja kiṃ,",
  "anya-e1215n:615": "Suddhodaniya siddhattho māyāya tanayo ayaṃ;",
  "anya-e1215n:616": "201.",
  "anya-e1215n:617": "Puretvā pāramī sabbā katvāna abhinikkhamaṃ,",
  "anya-e1215n:618": "Bodhimule nisinno si ajja buddho bhavāmīti;",
  "anya-e1215n:619": "202.",
  "anya-e1215n:620": "Tassa pūjāvidhānatthaṃ dasasahassīsu devatā,",
  "anya-e1215n:621": "Samāgatā haṭṭhatuṭṭhā karontajja mahāmahaṃ;",
  "anya-e1215n:622": "203.",
  "anya-e1215n:623": "Kinnu te badhiraṃ sotaṃ kinnu parihāyi locanaṃ,",
  "anya-e1215n:624": "Dhajaggā te na dissanti ullolaṃ te na sūyati;",
  "anya-e1215n:625": "204.",
  "anya-e1215n:626": "Tesaṃ taṃ vacanaṃ sutvā antako khalu pāpimā,",
  "anya-e1215n:627": "Dukkhito dummano tesaṃ socanto idambruvi;",
  "anya-e1215n:628": "205.",
  "anya-e1215n:629": "Aho vatā’tiparihāni saṃsārassa mahā ayaṃ,",
  "anya-e1215n:630": "Asāro khalu saṃsāro siddhatthe vibhavaṃ gate;",
  "anya-e1215n:631": "206.",
  "anya-e1215n:632": "Aho vatā’ti naṭṭhamhā tivaṭṭaṃ paripuritaṃ,",
  "anya-e1215n:633": "Hoti bho dahanā daḍḍhavanaṃvāti alakkhikaṃ;",
  "anya-e1215n:634": "207.",
  "anya-e1215n:635": "Nirālokaṃ tilokaṃ bho asuraṃ vāsaraṃ yathā,",
  "anya-e1215n:636": "Parimosaratanaṃ hoti rajjaṃ vedaṃ jagattayaṃ;",
  "anya-e1215n:637": "208.",
  "anya-e1215n:638": "Mamesa visayaṃ hitvā yāti siddhatthadārako,",
  "anya-e1215n:639": "Tena yātena maggena nikkhamanti bahujjanā;",
  "anya-e1215n:640": "209.",
  "anya-e1215n:641": "Bhavantaṃ na karoteso yāva suddhodanatrajo,",
  "anya-e1215n:642": "Etha gacchāma siddhatthamasiddhatthaṃ karoma bho;",
  "anya-e1215n:643": "210.",
  "anya-e1215n:644": "Māpetha bheravaṃ vaṇṇaṃ bībhacchaṃ duddasaṃ kharaṃ,",
  "anya-e1215n:645": "Saddeneva palāpetha tūlabhaṭṭaṃva vāyunā;",
  "anya-e1215n:646": "211.",
  "anya-e1215n:647": "Tassa taṃ vacanaṃ sutvā mārasenā samāgamuṃ,",
  "anya-e1215n:648": "Nānāvesadharā hutvā nānāyudha samaṅgino;",
  "anya-e1215n:649": "212.",
  "anya-e1215n:650": "Yojanānaṃ tadā māro diyaḍḍhasatamuccato,",
  "anya-e1215n:651": "Girimekhalamāruyha senāya sahasā’gamī;",
  "anya-e1215n:652": "213.",
  "anya-e1215n:653": "Disvāna durato ettaṃ devā māraṃ savāhiniṃ,",
  "anya-e1215n:654": "Bhayaṭṭāpagamuṃ khippaṃ dhāvamānā disodisaṃ;",
  "anya-e1215n:655": "214.",
  "anya-e1215n:656": "Saṃkhippa khippaṃ sacchattaṃ brahmā dhāvi parammukho,",
  "anya-e1215n:657": "Katvāna piṭṭhiyaṃ saṅkhaṃ sakko dhāvi visaṅkito;",
  "anya-e1215n:658": "215.",
  "anya-e1215n:659": "Mahākālo’pi nāgindo nimujja mahiyaṃ tadā,",
  "anya-e1215n:660": "Vattadattakaro bhīru sake nipati mañcake;",
  "anya-e1215n:661": "216.",
  "anya-e1215n:662": "Saṃ saṃ pūjāvidhānantu chaḍḍetvāna sadevakā,",
  "anya-e1215n:663": "Gatāsuṃ suññakaṃ āsi cakkavāḷamidaṃ tadā;",
  "anya-e1215n:664": "217.",
  "anya-e1215n:665": "Nissirīkaṃ padesaṃ taṃ asobhaṃ asamañjasaṃ,",
  "anya-e1215n:666": "Ahosi patitāneka pūjābhaṇḍasamākulaṃ;",
  "anya-e1215n:667": "218.",
  "anya-e1215n:668": "Ekova tattha sugato nisīdi vajirāsane,",
  "anya-e1215n:669": "Pajjalaṃ nijasiriyā sūriyova yugandhare;",
  "anya-e1215n:670": "219.",
  "anya-e1215n:671": "Akampo ca asantrāsī lomahaṃsa vivajjito,",
  "anya-e1215n:672": "Abhīto sīharājāva migacchāpānamaggato;",
  "anya-e1215n:673": "220.",
  "anya-e1215n:674": "Tato dhammissarassagge dunnimittāni jāyaruṃ,",
  "anya-e1215n:675": "Andhakāraṃ disā āsuṃ dhūmaketu ca ambare;",
  "anya-e1215n:676": "221.",
  "anya-e1215n:677": "Dinaṃ duddinakaṃ āsi hataraṃsi divākaro,",
  "anya-e1215n:678": "Ukkāpato’pi paññāyi disāḍāhopapajjatha;",
  "anya-e1215n:679": "222.",
  "anya-e1215n:680": "Aghane gagane āsuṃ indacāpavirajjutī,",
  "anya-e1215n:681": "Analāsaniyo’dittā tattha tattha patantī ca",
  "anya-e1215n:682": "223.",
  "anya-e1215n:683": "Kākolasaṅghā vassiṃsu uṇṇa sakuṇakosiyā,",
  "anya-e1215n:684": "Cariṃsu ambare’petā kabandhā ca bhayāvahā;",
  "anya-e1215n:685": "224.",
  "anya-e1215n:686": "Senaṃ saṃvidahitvāna tato māro abhiddavi,",
  "anya-e1215n:687": "Āgantvā cakkavāḷamhi ṭhito jinamudikkhiya;",
  "anya-e1215n:688": "225.",
  "anya-e1215n:689": "Ekakassa manussassa santikopagamaṃ mama,",
  "anya-e1215n:690": "Na yuttañhi gajo yāti gajaṃ no yāti kotthukaṃ;",
  "anya-e1215n:691": "226.",
  "anya-e1215n:692": "Netaṃ garu palāpetuṃ kālo iti vicintiya,",
  "anya-e1215n:693": "Māpesi kupito khippaṃ kappanila samānilaṃ;",
  "anya-e1215n:694": "227.",
  "anya-e1215n:695": "Khipanto gagane khippaṃ uddharitvā vanaspatī,",
  "anya-e1215n:696": "Katvāna vanamummūlaṃ viddhaṃsento asesakaṃ;",
  "anya-e1215n:697": "228.",
  "anya-e1215n:698": "Cāletvā tālasālādiṃ luñcitvā gagane khipaṃ,",
  "anya-e1215n:699": "Pātento cakkavāḷante vājisīha gajādayo;",
  "anya-e1215n:700": "229.",
  "anya-e1215n:701": "Paharitvā vivattetvā girikūṭāni ukkhipaṃ,",
  "anya-e1215n:702": "Bhamayanto nabhomajjhe dhāvateva tato tato;",
  "anya-e1215n:703": "230.",
  "anya-e1215n:704": "Silāhi silāsaṅghaṭṭa mahānādaṃ pavattayaṃ,",
  "anya-e1215n:705": "Pātento dahanañcāpi dhūmamambara mukkhipaṃ;",
  "anya-e1215n:706": "231.",
  "anya-e1215n:707": "Bhamayanto gahetvāna ambare chadaniṭṭhikā,",
  "anya-e1215n:708": "Pāsāde parivattetvā paharanto nagādisu;",
  "anya-e1215n:709": "232.",
  "anya-e1215n:710": "Khananto pathaviṃ paṃsuṃ gahetvāmbaramaṇḍale,",
  "anya-e1215n:711": "Bandhantova paraṃ bhumiṃ bhindanto tuṅgapabbate;",
  "anya-e1215n:712": "233.",
  "anya-e1215n:713": "Bhayānakena saddena upagamma mahāmuniṃ,",
  "anya-e1215n:714": "Cāletuṃ neva so sakkhi aṃsumattampi cīvare;",
  "anya-e1215n:715": "234.",
  "anya-e1215n:716": "Tadāsi vijayo tassa sambuddhassa sirīmato,",
  "anya-e1215n:717": "Paṭhame mārayuddhamhi mārassāsi parājayo;",
  "anya-e1215n:718": "235.",
  "anya-e1215n:719": "Evaṃ mahānubhāvoti mantvāna narasārathiṃ,",
  "anya-e1215n:720": "Niccaṃ vandatha pūjetha so hi vo saraṇaṃ sadā;",
  "anya-e1215n:721": "Iti paṭhamo vijayo.",
  "anya-e1215n:722": "236.",
  "anya-e1215n:723": "Disvā namuci dhīrassa mālutenānupaddavaṃ,",
  "anya-e1215n:724": "Dukkhī ca dummano āsi kodhenāturamānaso;",
  "anya-e1215n:725": "237.",
  "anya-e1215n:726": "Hotu dāni mahoghena pavāhemi imaṃ yatiṃ,",
  "anya-e1215n:727": "Māpetvāna mahāmeghaṃ socanāya alaṃ mama;",
  "anya-e1215n:728": "238.",
  "anya-e1215n:729": "Iti cintiya so māro mahāmeghamamāpayi,",
  "anya-e1215n:730": "Disāsumpihitā sabbā andhakāro avatthari;",
  "anya-e1215n:731": "239.",
  "anya-e1215n:732": "Uparūpari guṇā hutvā sahassāni satāni’pi,",
  "anya-e1215n:733": "Dhārādharā mahādhārā vattayiṃsu samantato;",
  "anya-e1215n:734": "240.",
  "anya-e1215n:735": "Sodāminīsahassehi vinaddhaṃva nabhaṃ ahū,",
  "anya-e1215n:736": "Tattha tattha disābhāge indacāpā avattatha;",
  "anya-e1215n:737": "241.",
  "anya-e1215n:738": "Mahārajatarajjūhi sibbitāva nabhāvanī,",
  "anya-e1215n:739": "Dharādharorudhārāhi nirantarapavattihi;",
  "anya-e1215n:740": "242.",
  "anya-e1215n:741": "Tattha tattha patantāni ghorāsanisatā ahuṃ,",
  "anya-e1215n:742": "Mahābhīma nabho bherissanā āsuṃ tahiṃ tahiṃ;",
  "anya-e1215n:743": "243.",
  "anya-e1215n:744": "Uddharanto mahāsele mahogho ca tadubbhave,",
  "anya-e1215n:745": "Kelāsa sikharākāra eṇepuñje samubbahaṃ;",
  "anya-e1215n:746": "244.",
  "anya-e1215n:747": "Mahāthūpappamāṇādi mahābubbulamubbahaṃ,",
  "anya-e1215n:748": "Gambhīro puthulo caṇḍo upagamma jinantikaṃ;",
  "anya-e1215n:749": "245.",
  "anya-e1215n:750": "Sarīre lomamattampi temetumasamatthako,",
  "anya-e1215n:751": "Gato mahogho buddhassa’bho’nubhāvamahantatā;",
  "anya-e1215n:752": "246.",
  "anya-e1215n:753": "Tadāsi vijayo tassa sambuddhassa sirīmato,",
  "anya-e1215n:754": "Dutiye mārayuddhamhi mārassāsī parājayo;",
  "anya-e1215n:755": "247.",
  "anya-e1215n:756": "Evaṃ mahānubhāvoti mantvāna nara sārathiṃ,",
  "anya-e1215n:757": "Niccaṃ vandatha pūjetha so hi vo saraṇaṃ sadā;",
  "anya-e1215n:758": "Dutiyo vijayo.",
  "anya-e1215n:759": "248.",
  "anya-e1215n:760": "Tato māro asakkonto vassoghena upaddavaṃ,",
  "anya-e1215n:761": "Kātuṃ tassa usūyādi kopākulamano tadā;",
  "anya-e1215n:762": "249.",
  "anya-e1215n:763": "Bhavatajja kimetena māraṇe tassa kiṃ garu,",
  "anya-e1215n:764": "Idānaṅgāravuṭṭhīhi jhāpemi sahasā imaṃ;",
  "anya-e1215n:765": "250.",
  "anya-e1215n:766": "Iti cintiya so māro māpetvāṅgāra vuṭṭhiyo,",
  "anya-e1215n:767": "Pesesi nabhasā tassa sambuddhassa upantikaṃ;",
  "anya-e1215n:768": "251.",
  "anya-e1215n:769": "Mahāpabbatasaṅkāsa jalitaṅgāra rāsayo,",
  "anya-e1215n:770": "Dhāviṃsu nahasā tattha accimanto mahabbhayā;",
  "anya-e1215n:771": "252.",
  "anya-e1215n:772": "Cicciṭāyana saddehi pūrayanto disantaraṃ,",
  "anya-e1215n:773": "Dhūpāyanto phuliṅgehi mārassāpi bhayāvahā;",
  "anya-e1215n:774": "253.",
  "anya-e1215n:775": "Ujjālentā mahārukkhe pabbate’pi ca sammukhe,",
  "anya-e1215n:776": "Narakodaruggatā aggī rāsīvāti bhayāvahā;",
  "anya-e1215n:777": "254.",
  "anya-e1215n:778": "Upagantvā muhuttena nisinnaṃ munipuṅgavaṃ,",
  "anya-e1215n:779": "Madhumattālijhaṅkāra nādākuladisāmukhā;",
  "anya-e1215n:780": "255.",
  "anya-e1215n:781": "Pātenti satatāmanda makarandaja bindavo,",
  "anya-e1215n:782": "Mālāvataṃsakā hutvā pādamule patiṃsu tā;",
  "anya-e1215n:783": "256.",
  "anya-e1215n:784": "Tadāsi vijayo tassa sambuddhassa sirīmato,",
  "anya-e1215n:785": "Tatiye māra yuddhamhi mārassāsi parājayo;",
  "anya-e1215n:786": "257.",
  "anya-e1215n:787": "Evaṃ mahānubhāvoti mantvāna narasārathiṃ,",
  "anya-e1215n:788": "Niccaṃ vandatha pūjetha so hi vo saraṇaṃ sadā;",
  "anya-e1215n:789": "Tatiyo vijayo.",
  "anya-e1215n:790": "258.",
  "anya-e1215n:791": "Tenānupaddutaṃ buddhaṃ passitvāna pajāpati,",
  "anya-e1215n:792": "Dukkhito dummano hutvā evaṃ cintesi dummati;",
  "anya-e1215n:793": "259.",
  "anya-e1215n:794": "Pāsāṇavassaṃ māpetvā cuṇṇetvā panimaṃ yatiṃ,",
  "anya-e1215n:795": "Viddhaṃsemīti cintetvā māpesūpalavassakaṃ;",
  "anya-e1215n:796": "260.",
  "anya-e1215n:797": "Tasmiṃ vasse’ti bībhacchā dhūmāyantā sajotikā,",
  "anya-e1215n:798": "Jalitaṅgārasaṅkāsā pāsāṇuccāvacā bahū;",
  "anya-e1215n:799": "261.",
  "anya-e1215n:800": "Karānaññoññasaṅghaṭṭā mahantaṃ bheravaṃ ravaṃ,",
  "anya-e1215n:801": "Duddinaṃ dhūmajālāhi kurumānā samantato;",
  "anya-e1215n:802": "262.",
  "anya-e1215n:803": "Satthūpagantvābhimukhaṃ santamālāgulā viya,",
  "anya-e1215n:804": "Patiṃsu siripāde te amandāmodavāhino;",
  "anya-e1215n:805": "263.",
  "anya-e1215n:806": "Tadāsi vijayo tassa sambuddhassa sirīmato,",
  "anya-e1215n:807": "Catutthe mārayuddhamhi mārassāsi parājayo;",
  "anya-e1215n:808": "264.",
  "anya-e1215n:809": "Evaṃ mahānubhāvoti mantvāna narasārathiṃ,",
  "anya-e1215n:810": "Niccaṃ vandatha pūjetha so hi vo saraṇaṃ sadā;",
  "anya-e1215n:811": "Catuttho vijayo.",
  "anya-e1215n:812": "265.",
  "anya-e1215n:813": "Disvānattamano māro ditto kodhagginā tadā,",
  "anya-e1215n:814": "Māpetvā’yudhavassaṃ so pesesi tadupantikaṃ;",
  "anya-e1215n:815": "266.",
  "anya-e1215n:816": "Nettiṃsacchūrikā satti heṇḍivāla gadādayo,",
  "anya-e1215n:817": "Tiṇgadhārā pajjalitā acirajjuti sannibhā;",
  "anya-e1215n:818": "267.",
  "anya-e1215n:819": "Yathā pupphopahāropagantvāna gaganaṅganā,",
  "anya-e1215n:820": "Evaṃ sambuddhapādesu patiṃsu parivattitā;",
  "anya-e1215n:821": "268.",
  "anya-e1215n:822": "Tadāsi vijayo tassa sambuddhassa sirīmato,",
  "anya-e1215n:823": "Pañcame mārayuddhamhi mārassāsi parājayo;",
  "anya-e1215n:824": "269.",
  "anya-e1215n:825": "Evaṃ mahānubhāvoti mantvāna narasārathiṃ,",
  "anya-e1215n:826": "Niccaṃ vandatha pūjetha so hi vo saraṇaṃ sadā;",
  "anya-e1215n:827": "Pañcamo vijayo.",
  "anya-e1215n:828": "270.",
  "anya-e1215n:829": "Taṃ disvā pāpimā kuddho yaṃ yaṃ tassa karoma’haṃ,",
  "anya-e1215n:830": "Taṃ taṃ’dānī na sakkoti kiñci kākumu’pakkamaṃ;",
  "anya-e1215n:831": "271.",
  "anya-e1215n:832": "Māpesi kukkulaṃ vassaṃ māramīta’dhunā muniṃ,",
  "anya-e1215n:833": "So’gā’kāsā sampaditto dhūmāyantova pajjalaṃ;",
  "anya-e1215n:834": "272.",
  "anya-e1215n:835": "Jinassābhimukhaṃ gantvā kukkulo parivattiya,",
  "anya-e1215n:836": "Candanassa sitabbhassa dhūlī hutvāna pagghari;",
  "anya-e1215n:837": "273.",
  "anya-e1215n:838": "Tadāsi vijayo tassa sambuddhassa sirīmato,",
  "anya-e1215n:839": "Chaṭṭhe namuci yuddhamhi mārassāsī parājayo;",
  "anya-e1215n:840": "274.",
  "anya-e1215n:841": "Evaṃ mahānubhāvoti mantvāna narasārathiṃ,",
  "anya-e1215n:842": "Niccaṃ vandatha pūjetha so hi vo saraṇaṃ sadā;",
  "anya-e1215n:843": "Chaṭṭho vijayo.",
  "anya-e1215n:844": "275.",
  "anya-e1215n:845": "Tato disvāna taṃ kaṇho kaṇhasenā purakkhato,",
  "anya-e1215n:846": "Saṅkuddho pesayi tattha vassaṃ so sikatāmayaṃ;",
  "anya-e1215n:847": "276.",
  "anya-e1215n:848": "Khadīraṅgāra saṅkāsā vālukā gaganāgatā,",
  "anya-e1215n:849": "Bhassantā jinapādante vāsacuṇṇattamāgatā;",
  "anya-e1215n:850": "277.",
  "anya-e1215n:851": "Tadāsi vijayo tassa sambuddhassa sirīmato,",
  "anya-e1215n:852": "Sattame mārayuddhamhi mārassāsi parājayo;",
  "anya-e1215n:853": "278.",
  "anya-e1215n:854": "Evaṃ mahānubhāvoti mantvāna nara sārathiṃ,",
  "anya-e1215n:855": "Niccaṃ vandatha pūjetha so hi vo saraṇaṃ sadā;",
  "anya-e1215n:856": "Sattamo vijayo.",
  "anya-e1215n:857": "279.",
  "anya-e1215n:858": "Tampi disvā asajjanto ahirī kopaketuko,",
  "anya-e1215n:859": "Māpetvā palipandāni tattha osīdayāmi taṃ;",
  "anya-e1215n:860": "280.",
  "anya-e1215n:861": "Iti cintiya māpetvā pesesi palipaṃ ghanaṃ,",
  "anya-e1215n:862": "Dhūpāyanto pajjalanto gantvā so nabhasā lahuṃ;",
  "anya-e1215n:863": "281.",
  "anya-e1215n:864": "Sambuddhasiripādamhi sampatto nibbuto tato,",
  "anya-e1215n:865": "Nānāsugandhasambhuta gandhakaddamataṃ gato;",
  "anya-e1215n:866": "282.",
  "anya-e1215n:867": "Tadāsi vijayo tassa sambuddhassa sirīmato,",
  "anya-e1215n:868": "Aṭṭhame mārayuddhamhi mārassāsi parājayo;",
  "anya-e1215n:869": "283.",
  "anya-e1215n:870": "Evaṃ mahānubhāvoti mantvāna narasārathiṃ,",
  "anya-e1215n:871": "Niccaṃ vandatha pūjetha so hi vo saraṇaṃ sadā;",
  "anya-e1215n:872": "284.",
  "anya-e1215n:873": "Olokento tato māro mārāriṃ siriyujjalaṃ,",
  "anya-e1215n:874": "Disvā cittampasādetumasakkonto’ti kopavā;",
  "anya-e1215n:875": "285.",
  "anya-e1215n:876": "Ajjetamandhakārasmiṃ pakkhipitvā pamohituṃ,",
  "anya-e1215n:877": "Mayhaṃ bhāroti cintetvā māpesi timiraṃ ghanaṃ;",
  "anya-e1215n:878": "286.",
  "anya-e1215n:879": "Lokantaresu sambhuta timiso’va bhayāvaho,",
  "anya-e1215n:880": "Gantvāna gaganā so hi patvāna munisantikaṃ;",
  "anya-e1215n:881": "287.",
  "anya-e1215n:882": "Yathā timiramāyāti vināsaṃ suriyuggate,",
  "anya-e1215n:883": "Evamāsi jinaggamhi andhakāro tathāvidho;",
  "anya-e1215n:884": "288.",
  "anya-e1215n:885": "Tadāsi vijayo tassa sambuddhassa sirīmato,",
  "anya-e1215n:886": "Navame mārayuddhamhi mārassāsi parājayo;",
  "anya-e1215n:887": "289.",
  "anya-e1215n:888": "Evaṃ mahānubhāvoti mantvāna narasārathiṃ,",
  "anya-e1215n:889": "Niccaṃ vandatha pūjetha so hi vo saraṇaṃ sadā;",
  "anya-e1215n:890": "Navamo vijayo.",
  "anya-e1215n:891": "290.",
  "anya-e1215n:892": "Evaṃ navahi vuṭṭhihi katvā māro mahā bhavaṃ,",
  "anya-e1215n:893": "Na tassopaddavaṃ disvā dittakopānalākulo;",
  "anya-e1215n:894": "291.",
  "anya-e1215n:895": "Gahetvāna tato khippaṃ ṭhapitaṃ attaguttiyā,",
  "anya-e1215n:896": "Cakkāyudhaṃ mahātejaṃ kupito khipi vegasā;",
  "anya-e1215n:897": "292.",
  "anya-e1215n:898": "Dhārādharaṃ tamuggayha kuddho paharate yadī,",
  "anya-e1215n:899": "Kalīraṃva asajjanto vikhaṇḍeti pajāpati;",
  "anya-e1215n:900": "293.",
  "anya-e1215n:901": "Tatheva so mahiṃ kuddho māro khipati vegavā,",
  "anya-e1215n:902": "Na bhavantosadhā pāṇā visussanti sarādayo;",
  "anya-e1215n:903": "294.",
  "anya-e1215n:904": "Tatheva kupito tena khipate so mahambudhiṃ,",
  "anya-e1215n:905": "Vilayaṃ jalajā yanti sussate so mahaṇṇavo;",
  "anya-e1215n:906": "295.",
  "anya-e1215n:907": "Evaṃ mahānubhāvo so gacchanto jalambare,",
  "anya-e1215n:908": "Patvāna patito nāthaṃ hutvāna pupphacumbaṭaṃ;",
  "anya-e1215n:909": "296.",
  "anya-e1215n:910": "Tadāsi vijayo tassa sambuddhassa sirīmato,",
  "anya-e1215n:911": "Dasame mārayuddhamhi mārassāsi parājayo;",
  "anya-e1215n:912": "297.",
  "anya-e1215n:913": "Evaṃ mahānubhāvoti mantvāna narasārathiṃ,",
  "anya-e1215n:914": "Niccaṃ vandatha pūjetha so hi vo saraṇaṃ sadā;",
  "anya-e1215n:915": "Dasamo vijayo.",
  "anya-e1215n:916": "298.",
  "anya-e1215n:917": "Iti kopagginā dittamanaṃ māraṃ tadā jino,",
  "anya-e1215n:918": "Karuṇājalasekena nibbāpento nisīdi so;",
  "anya-e1215n:919": "299.",
  "anya-e1215n:920": "Evaṃ katvāpi so kuddho aladdhavijayo tadā,",
  "anya-e1215n:921": "Āmantesi sakaṃ senaṃ palayānalabheravaṃ;",
  "anya-e1215n:922": "300.",
  "anya-e1215n:923": "Ethāsu vata’re mayhaṃ assavā mārakiṅkarā,",
  "anya-e1215n:924": "Nānāvesadharā hotha dhāretha vividhāyudhe;",
  "anya-e1215n:925": "301.",
  "anya-e1215n:926": "Saddehetaṃ palāpetha yātha gaṇhatha bandhatha,",
  "anya-e1215n:927": "Pāde gahetvā khipatha cakkavāḷantaraṃ ito;",
  "anya-e1215n:928": "302.",
  "anya-e1215n:929": "Athagā saha vācāhi bhiṃsā sā māravāhinī,",
  "anya-e1215n:930": "Turaṅga vyaggha mātaṅga sīhādirūpa bhiṃsanā;",
  "anya-e1215n:931": "303.",
  "anya-e1215n:932": "Sā mārassubhato passe catuvīsatiyojane,",
  "anya-e1215n:933": "Ṭhitā pacchimabhāgamhī cakkavāḷasilāvadhiṃ;",
  "anya-e1215n:934": "304.",
  "anya-e1215n:935": "Bahalattena sā āsi sampuṇṇa navayojanā,",
  "anya-e1215n:936": "Yakkha peta pisācādi vesehi bhayavāhinī;",
  "anya-e1215n:937": "305.",
  "anya-e1215n:938": "Saṃvaṭṭa vātasampāta khubhītambudhino viya,",
  "anya-e1215n:939": "Ullola bhimaghoso tu gato brahmapurāvadhiṃ;",
  "anya-e1215n:940": "306.",
  "anya-e1215n:941": "Danta saṅghaṭṭa sañjāta jālāmālā samākulā,",
  "anya-e1215n:942": "Tesaṃgārā’va dittāsuṃ kodhummīlita locanā",
  "anya-e1215n:943": "307.",
  "anya-e1215n:944": "Vahanti dhūmakkhandhāni mukhakoṭara koṭihī,",
  "anya-e1215n:945": "Nīhaṭā nīhaṭā jivhā subhīmoragataṃ gatā;",
  "anya-e1215n:946": "308.",
  "anya-e1215n:947": "Uddharitvāna tālādi karitvāna sarāsane,",
  "anya-e1215n:948": "Bhujaṅge ca guṇe keci gāḷhamākaḍḍhayanti ca;",
  "anya-e1215n:949": "309.",
  "anya-e1215n:950": "Puṇḍarīkaccha sīhādī khipantābhimukhe tadā,",
  "anya-e1215n:951": "Dhāvanteke samuggayha purato dittapabbate;",
  "anya-e1215n:952": "310.",
  "anya-e1215n:953": "Bhayānakāti nekāni sīsāneka kalebare,",
  "anya-e1215n:954": "Māpayitvāna purato dhāvanti keci kiṅkarā;",
  "anya-e1215n:955": "311.",
  "anya-e1215n:956": "Sīsena sīhasaṅkāsā gattena manujopamā,",
  "anya-e1215n:957": "Buddhassābhimukhaṃ keci dhāvanti māra kiṅkarā;",
  "anya-e1215n:958": "312.",
  "anya-e1215n:959": "Kaṇṭhīravākāradehā mukhena khalu rakkhasā,",
  "anya-e1215n:960": "Hutvāna abhidhāvanti kecimārassa kiṅkarā;",
  "anya-e1215n:961": "313.",
  "anya-e1215n:962": "Daṇḍamānavakā sīsabhāgenā’tibhayāvahā,",
  "anya-e1215n:963": "Gattena rakkhasā hutvā keci dhāvanti kiṅakarā;",
  "anya-e1215n:964": "314.",
  "anya-e1215n:965": "Dīpacchebha turaṅgānaṃ vyaggha khaggavisāṇinaṃ,",
  "anya-e1215n:966": "Varāha mahisādīnaṃ kaṇṇapāvura bhoginaṃ;",
  "anya-e1215n:967": "315.",
  "anya-e1215n:968": "Sīsākāra mahāsīse tabbiruddhe kalebare,",
  "anya-e1215n:969": "Māpetvā abhidhāvanti keci mārassa kiṅkarā;",
  "anya-e1215n:970": "316.",
  "anya-e1215n:971": "Ākaḍḍhentā kapolānaṃ karasākhāhi sammukhe,",
  "anya-e1215n:972": "Dassayantā mahādāṭhaṃ kecenti mārakiṅkarā;",
  "anya-e1215n:973": "317.",
  "anya-e1215n:974": "Tikhiṇagganakhā keci phālayantā sakodare,",
  "anya-e1215n:975": "Ante gale pilandhitvā dhāvanti kiṅkarāpare;",
  "anya-e1215n:976": "318.",
  "anya-e1215n:977": "Gilantā keci phaṇino uggirantā tatheva ca,",
  "anya-e1215n:978": "Sīsa kandhara kaṇṇanta bāhu aṅguli ādisu;",
  "anya-e1215n:979": "319.",
  "anya-e1215n:980": "Sakalesu sarīresu visadhūmaggi saṅkule,",
  "anya-e1215n:981": "Dhārentā’sivise keci dhāvantyagge bhayāvahā;",
  "anya-e1215n:982": "320.",
  "anya-e1215n:983": "Padittāyogule gayha khipanteke anekadhā,",
  "anya-e1215n:984": "Dittapabbatamuddhacca keci aggikapālake,",
  "anya-e1215n:985": "Khipannā abhidhāvanti daṭṭhoṭṭhā bhīmalocanā;",
  "anya-e1215n:986": "321.",
  "anya-e1215n:987": "Lālayantā sakā jivhā khandhe katvāna muggare,",
  "anya-e1215n:988": "Mattabhujaṅga vesena dhāvanti apare bhaṭā;",
  "anya-e1215n:989": "322.",
  "anya-e1215n:990": "Pibantā lohitāneke khādantā pisite pare,",
  "anya-e1215n:991": "Pisācāva’caruṃ keci munirājassa aggato;",
  "anya-e1215n:992": "323.",
  "anya-e1215n:993": "Ullaṅghantā ca selentā dhāvantā jalitāyudhā,",
  "anya-e1215n:994": "Bhimavesadharā yakkhā kecenti bhakuṭīmukhā;",
  "anya-e1215n:995": "324.",
  "anya-e1215n:996": "Paṇuṇṇa saravassehi kuntatomara vuṭṭhihi,",
  "anya-e1215n:997": "Bheṇḍivālā’sicakkehi nibbharāsi digantaraṃ;",
  "anya-e1215n:998": "325.",
  "anya-e1215n:999": "Yaṃ diṭṭha suta mattena maraṇaṃ citta vibbhamaṃ,",
  "anya-e1215n:1000": "Yāti loko kathaṃ ko taṃ nissesaṃ bhāsate naro;",
  "anya-e1215n:1001": "326.",
  "anya-e1215n:1002": "Nekadantasahassehi nikkhantaggisikhāyutaṃ,",
  "anya-e1215n:1003": "Dānanijjharasampātaṃ bhīmagajjanagajjitaṃ;",
  "anya-e1215n:1004": "327.",
  "anya-e1215n:1005": "Nekasata karaggehi dhatāyolaguḷādikaṃ,",
  "anya-e1215n:1006": "Sannaddhaṃ kavacādīhi giriṃca girimekhalaṃ;",
  "anya-e1215n:1007": "328.",
  "anya-e1215n:1008": "Ārūḷho pāpimā tattha ussāpetvā jayaddhajaṃ,",
  "anya-e1215n:1009": "Visālāvatta dāṭhaggo cipiṭagga bhagga nāsiko;",
  "anya-e1215n:1010": "329.",
  "anya-e1215n:1011": "Daṭṭhoṭṭha bhīmavadano bhakuṭī vali lalāṭako,",
  "anya-e1215n:1012": "Kodhānalehi sandiddha mahakkho tambadāṭhīko;",
  "anya-e1215n:1013": "330.",
  "anya-e1215n:1014": "Nīlapabbata saṅakkāsa visamaṅgo mahodaro,",
  "anya-e1215n:1015": "Gonasoraga sappādi aṅgīkata subhiṃsano;",
  "anya-e1215n:1016": "331.",
  "anya-e1215n:1017": "Sahassabāhuṃ māpetvā chūrikā yaṭṭhi satti ca,",
  "anya-e1215n:1018": "Kodaṇḍacaṇḍabāṇe ca cakka kuntagadādi ca;",
  "anya-e1215n:1019": "332.",
  "anya-e1215n:1020": "Saṅku vetālikā pharasu pāsamuggara aṅkuse,",
  "anya-e1215n:1021": "Gahetvā kaṇayañcātha tisūla vajirāyudhe;",
  "anya-e1215n:1022": "333.",
  "anya-e1215n:1023": "Parivattesi ākāse tesamaññoñña ghaṭṭanā,",
  "anya-e1215n:1024": "Uggatehi phuliṅgehi dhāvantehi samantato;",
  "anya-e1215n:1025": "334.",
  "anya-e1215n:1026": "Aggi cakkaparītaṃca kurumāno nijaṃ tanuṃ,",
  "anya-e1215n:1027": "Āvahanto bhayaṃ brahma sura siddhādīnaṃ tadā,",
  "anya-e1215n:1028": "Sa māraseno so māro bhagavantamupāgami;",
  "anya-e1215n:1029": "335.",
  "anya-e1215n:1030": "Udayāvalakūṭamhi bhāsantova pabhākaro,",
  "anya-e1215n:1031": "Suppatiṭṭhitamerū’va tikūṭācala muddhani;",
  "anya-e1215n:1032": "336.",
  "anya-e1215n:1033": "Katvāna piṭṭhito bodhiṃ bhūruhaṃ vajirāsane,",
  "anya-e1215n:1034": "Nisinno bhagavā’tīva niccalo atirocati;",
  "anya-e1215n:1035": "337.",
  "anya-e1215n:1036": "Akampo so munī evamagge’kāsi nijaṃ balaṃ,",
  "anya-e1215n:1037": "Sammappadhānasaṃyutto dayāmetto mahesiko;",
  "anya-e1215n:1038": "338.",
  "anya-e1215n:1039": "Catubuddhabhumisaṅkhāta jayabhumimudikkhiya,",
  "anya-e1215n:1040": "Catussaṅgahavatthūnaṃ yojetvā dvārakoṭṭhake;",
  "anya-e1215n:1041": "339.",
  "anya-e1215n:1042": "Yojetvāna thiraṃ tattha saddhādibalakoṭṭhake,",
  "anya-e1215n:1043": "Satipaṭṭhānapākāre abhejjindriya gopure;",
  "anya-e1215n:1044": "340.",
  "anya-e1215n:1045": "Thirañāṇayudhākiṇṇe mettā sannāha vammito,",
  "anya-e1215n:1046": "Abhīta bhāratī bhuri bherisaṅkha purakkhato;",
  "anya-e1215n:1047": "341.",
  "anya-e1215n:1048": "Caturaṅgaviriyuttuṅga mātaṅgakkhandhasaṅgato,",
  "anya-e1215n:1049": "Puññasambhārabhārena kampayaṃ vasudhātalaṃ;",
  "anya-e1215n:1050": "342.",
  "anya-e1215n:1051": "Cariyattaya saṅkhāta’mussāpita jayaddhajo,",
  "anya-e1215n:1052": "Evaṃ vidhāya mārāri mārasaṅgāma maṇḍalaṃ;",
  "anya-e1215n:1053": "343.",
  "anya-e1215n:1054": "Dānādayo mahāyodhe āhūya sahajātake,",
  "anya-e1215n:1055": "Suṇātha bho giraṃ mayhaṃ bhavatajja mahā bhavo;",
  "anya-e1215n:1056": "344.",
  "anya-e1215n:1057": "Etha yātha samaggattha na ossakkatha sujjhatha,",
  "anya-e1215n:1058": "Vijetuṃ mārayuddhamhī na sakkā’sesajantuhi;",
  "anya-e1215n:1059": "345.",
  "anya-e1215n:1060": "Ajja gacchati niṭṭhānaṃ so bho pāramitābhaṭā,",
  "anya-e1215n:1061": "Sahussāhā mamaggamhi dassetha vīriyaṃ sakaṃ;",
  "anya-e1215n:1062": "346.",
  "anya-e1215n:1063": "Atha dānabhaṭo āha apphoṭaṃ diguṇaṃ bhujaṃ,",
  "anya-e1215n:1064": "Passadāni mahāvīra balaṃ me māradhaṃsane;",
  "anya-e1215n:1065": "347.",
  "anya-e1215n:1066": "Paramatthapārami yodhaṃ tathe’va upapāramiṃ,",
  "anya-e1215n:1067": "Ubho passe karitvāna saseno dhāvi dappavā;",
  "anya-e1215n:1068": "348.",
  "anya-e1215n:1069": "Tatheva sīlanāmavho pāramībhaṭa’muttamo,",
  "anya-e1215n:1070": "Nikkhamma saha senāya mārasenamabhiddavī;",
  "anya-e1215n:1071": "349.",
  "anya-e1215n:1072": "Tathānekkhammanāmopi sannaddho’sabhaṭo bhaṭo,",
  "anya-e1215n:1073": "Mārasenāmige hantuṃ dhāvi dīpī’va sāhaso;",
  "anya-e1215n:1074": "350.",
  "anya-e1215n:1075": "Paññāyodho’pi gacchanto sāṭopo dhāvi dappavā,",
  "anya-e1215n:1076": "Māramerumahā ajja sasenummūlayāmiti;",
  "anya-e1215n:1077": "351.",
  "anya-e1215n:1078": "Vīriyapāramitā yodho daṭṭhoṭṭho bhīmagajjano,",
  "anya-e1215n:1079": "Sosemi mama tejena vadaṃ’gā māra sāgaraṃ;",
  "anya-e1215n:1080": "352.",
  "anya-e1215n:1081": "Khantisaccavhayā ceva tato’dhiṭṭhānako bhaṭo,",
  "anya-e1215n:1082": "Āsu dhāviṃsu pātetuṃ mārassa makaraddhajaṃ;",
  "anya-e1215n:1083": "353.",
  "anya-e1215n:1084": "Mettānāmo mahāyodho māro mayhamalanti’gā,",
  "anya-e1215n:1085": "Upekkhako’pī so yodho mārasenaṃ padālituṃ;",
  "anya-e1215n:1086": "354.",
  "anya-e1215n:1087": "Pesetvevaṃ jino senaṃ’sarīraṃ daḷhavikkamaṃ,",
  "anya-e1215n:1088": "Nisidi tassa tejena nirussāhāsi sā camū;",
  "anya-e1215n:1089": "355.",
  "anya-e1215n:1090": "Aho bho vimhayaṃ dāni suṇātha munino mama,",
  "anya-e1215n:1091": "Jeti eko nisinnova samāraṃ māravāhiniṃ;",
  "anya-e1215n:1092": "356.",
  "anya-e1215n:1093": "Kopānalena sandittaṃ duṭṭha ruṭṭhaṃ pajāpatiṃ,",
  "anya-e1215n:1094": "Aduṭṭho jeti sambuddho ānubhāvo hi tādiso;",
  "anya-e1215n:1095": "357.",
  "anya-e1215n:1096": "Dittāyudhe khipante’pi vijjhante vasavattinī,",
  "anya-e1215n:1097": "Nirāyudho’va taṃ jeti ānubhāvo hi tādiso;",
  "anya-e1215n:1098": "358.",
  "anya-e1215n:1099": "Sahāṭopaṃ sahaṅakāraṃ māraṃ sāḍambaraṃ tadā,",
  "anya-e1215n:1100": "Niccalo jeti sambuddho ānubhāvo hi tādiso;",
  "anya-e1215n:1101": "359.",
  "anya-e1215n:1102": "Hatthassa rathapattīhi dhāvantaṃ tamitocito,",
  "anya-e1215n:1103": "Nisinnova jino jeti ānubhāvo hi tādiso;",
  "anya-e1215n:1104": "360.",
  "anya-e1215n:1105": "Bhāsantaṃ nekadhā kaṇṇa kaṭhora giramantakaṃ,",
  "anya-e1215n:1106": "Nissaddo jeti sambuddho ānubhāvo hi tādiso;",
  "anya-e1215n:1107": "361.",
  "anya-e1215n:1108": "Māropāgamma aṭṭhāsi laṅghituṃ asamatthako,",
  "anya-e1215n:1109": "Buddhatejaggi pākāraṃ dittamabbhuggataṃ thiraṃ;",
  "anya-e1215n:1110": "362.",
  "anya-e1215n:1111": "Tadāha namuci kuddho bhujamukkhippa’mīdisaṃ,",
  "anya-e1215n:1112": "Khippaṃ siddhattha he gaccha santakedaṃ mamāsanaṃ;",
  "anya-e1215n:1113": "363.",
  "anya-e1215n:1114": "No ce gacchasi te hadayaṃ phālemi nakhasattihi,",
  "anya-e1215n:1115": "Vicuṇṇemi tuvaṃ pāde gahetvā pathavītale;",
  "anya-e1215n:1116": "364.",
  "anya-e1215n:1117": "Passa me mahatiṃ senaṃ passa āyudhasañcayaṃ,",
  "anya-e1215n:1118": "Tena taṃ abhimaddāmi tuvaṭaṃ gacchidaṃ mama;",
  "anya-e1215n:1119": "365.",
  "anya-e1215n:1120": "Athassa vacanaṃ sutvā jino’ha madhuraṅgiro,",
  "anya-e1215n:1121": "Kadā te pūritā māra pallaṅkatthāya pāramī;",
  "anya-e1215n:1122": "366.",
  "anya-e1215n:1123": "Kadā adāsi sīsādī dānaṃ sīlaṃ kathaṃ tava,",
  "anya-e1215n:1124": "Tadatthāya kathāpehi ke te paccakkhakārakā;",
  "anya-e1215n:1125": "367.",
  "anya-e1215n:1126": "Athā’ha pharuso māro netaṃ garu mune mama,",
  "anya-e1215n:1127": "Ayaṃ sā parisā sabbā tassa paccakkhakārakaṃ;",
  "anya-e1215n:1128": "368.",
  "anya-e1215n:1129": "Ugghosesi mahāsenā pakkhī’hanti visuṃ visuṃ,",
  "anya-e1215n:1130": "Bhumudriyana mattova tato kolāhalo ahu;",
  "anya-e1215n:1131": "369.",
  "anya-e1215n:1132": "Athāha māro samaṇa ahaṃ sakkhi kathāpayiṃ,",
  "anya-e1215n:1133": "Tava ko sakkhi yajjatthi kathāpehi lahuṃ mama;",
  "anya-e1215n:1134": "370.",
  "anya-e1215n:1135": "Athāha bhagavā tassa gambhīraṃ madhuraṃ giraṃ,",
  "anya-e1215n:1136": "Nicchārentā mayūrassa sunādaṃ phaṇino yathā;",
  "anya-e1215n:1137": "371.",
  "anya-e1215n:1138": "Taveva me na santīdha paccakkhatthaṃ sacetanā,",
  "anya-e1215n:1139": "Acetanāva medāni santi paccakkhavādino;",
  "anya-e1215n:1140": "372.",
  "anya-e1215n:1141": "Iti vatvāna mārāri sañtdhā jimūta gabbhato,",
  "anya-e1215n:1142": "Nikkhanta vijjusaṅkāsaṃ karaṃ cāmīkarajjutiṃ;",
  "anya-e1215n:1143": "373.",
  "anya-e1215n:1144": "Ratta cīvaragabbhamhā nīharitvā jino tadā,",
  "anya-e1215n:1145": "Dharaṇyabhimukhaṃ’kāsi uddissa bhumikāminiṃ;",
  "anya-e1215n:1146": "374.",
  "anya-e1215n:1147": "Dānamānādikamme me kampantī jātijātiyaṃ,",
  "anya-e1215n:1148": "Kimajja nissaṇāsī’ti jino vācamudāharī;",
  "anya-e1215n:1149": "375.",
  "anya-e1215n:1150": "Sakkhi’hanti vadantīva tato bhumivaraṅganā,",
  "anya-e1215n:1151": "Saḷilāvanipariyantā gajjanti nacci tāvade;",
  "anya-e1215n:1152": "376.",
  "anya-e1215n:1153": "Mahī sāgara ūmī’va uṭṭhāpenti mahūmiyo,",
  "anya-e1215n:1154": "Chaddhā kampi kulālassa cakkaṃvāti paribbhami;",
  "anya-e1215n:1155": "377.",
  "anya-e1215n:1156": "Himavā girirājā ca yugandhara nagādayo,",
  "anya-e1215n:1157": "Kūṭabāgā samukkhippa nacciṃsu naṭakā viya;",
  "anya-e1215n:1158": "378.",
  "anya-e1215n:1159": "Disvā sutvā tamaccheraṃ gayenubbigga mānasā,",
  "anya-e1215n:1160": "Mārasenā pabhinnāsi bhinnavelova sāgaro;",
  "anya-e1215n:1161": "379.",
  "anya-e1215n:1162": "Bhayenaṭṭassarā bhantā patantaññoñña ghaṭṭanā,",
  "anya-e1215n:1163": "Vikiritvā kace piṭṭhe dhāviṃsu mārakiṅkarā;",
  "anya-e1215n:1164": "380.",
  "anya-e1215n:1165": "Gahitāyudhāni chaḍḍentā pidahantānanaṃ karā,",
  "anya-e1215n:1166": "Nivatthavatthamatte’pi dhāviṃsu anapekkhakā;",
  "anya-e1215n:1167": "381.",
  "anya-e1215n:1168": "Aṅguliyo mukhe keci pakkhipanti rudanti ca,",
  "anya-e1215n:1169": "Keci vandanti yāvanti abhayaṃ sāmi dehi no;",
  "anya-e1215n:1170": "382.",
  "anya-e1215n:1171": "Siddhattho’yaṃ jito kinnu nissāsā ruddhabhāsanā,",
  "anya-e1215n:1172": "Piṭṭhipassamudikkhanti dhāviṃsu cakitā pare;",
  "anya-e1215n:1173": "383.",
  "anya-e1215n:1174": "Girimekhalo’pi nāgindo jannukena patī tadā,",
  "anya-e1215n:1175": "Māro’pi patito khippaṃ dhāvitvā’dassanaṃ gato;",
  "anya-e1215n:1176": "384.",
  "anya-e1215n:1177": "Taṅkaṇe uggato āsi satthu kitti jayaddhajo,",
  "anya-e1215n:1178": "Avahentova surādīnaṃ brahmalokāvadhiṃ gato;",
  "anya-e1215n:1179": "385.",
  "anya-e1215n:1180": "Tadāsi vijayo tassa sambuddhassa sirīmato,",
  "anya-e1215n:1181": "Carime mārayuddhamhi mārassāsi parājayo;",
  "anya-e1215n:1182": "386.",
  "anya-e1215n:1183": "Evaṃ mahānubhāvoti mantvāna narasārathiṃ,",
  "anya-e1215n:1184": "Niccaṃ vandatha pūjetha so hi vo saraṇaṃ sadā;",
  "anya-e1215n:1185": "Ekādasamo vijayo.",
  "anya-e1215n:1186": "387.",
  "anya-e1215n:1187": "Laddhābhivijaye buddhe nisinne vajirāsane,",
  "anya-e1215n:1188": "Parivārayuṃ gatāgamma pure viya surādayo;",
  "anya-e1215n:1189": "388.",
  "anya-e1215n:1190": "Devā te nikhilā netvā nānāpūjāvidhiṃ tato,",
  "anya-e1215n:1191": "Santuṭṭhā munino’kāsuṃ mahantaṃ jayamaṅgalaṃ;",
  "anya-e1215n:1192": "389.",
  "anya-e1215n:1193": "Sampattātha nisākantā mānetuṃca munissaraṃ,",
  "anya-e1215n:1194": "Pubbāparambare lagga sasīṇakkaṇṇa bhusaṇa;",
  "anya-e1215n:1195": "390.",
  "anya-e1215n:1196": "Sunīlākāsa dhammille dhatta tārālimālikā,",
  "anya-e1215n:1197": "Vījentīva disā bāhā phullacūtaka cāmare;",
  "anya-e1215n:1198": "391.",
  "anya-e1215n:1199": "Mallikā mukulāsatta sammattāligaṇā tadā,",
  "anya-e1215n:1200": "Dhamentā viya saṅkhāni kūjenti madhuraṃ giraṃ;",
  "anya-e1215n:1201": "392.",
  "anya-e1215n:1202": "Sāmoda makarandehi mandamandānilāgatā,",
  "anya-e1215n:1203": "Sajuṇhā jinabimbamhi utuṃ gāhenti sītalaṃ;",
  "anya-e1215n:1204": "393.",
  "anya-e1215n:1205": "Avijjādi mahāmūlaṃ tivaṭṭatthira khandhakaṃ,",
  "anya-e1215n:1206": "Saṃsāra visarukkhaṃ so āraddhummulituṃ tadā;",
  "anya-e1215n:1207": "394.",
  "anya-e1215n:1208": "Bhāvento purime yāme saranto khandhasantatiṃ,",
  "anya-e1215n:1209": "Pubbenivāsānussati ñāṇaṃ laddhā narissaro;",
  "anya-e1215n:1210": "395.",
  "anya-e1215n:1211": "Tathā majjhima yāmamhi dibbacakkhu visodhanā,",
  "anya-e1215n:1212": "Cutupapāta ñāṇañca adhigaṃtvāna sabbaso;",
  "anya-e1215n:1213": "396.",
  "anya-e1215n:1214": "Rattiyā pacchime yāme cintayanto jarādayo,",
  "anya-e1215n:1215": "Vipassitvā nāmarūpe āropetvā tilakkhaṇaṃ;",
  "anya-e1215n:1216": "397.",
  "anya-e1215n:1217": "Sammasanto kilesehi vivecetvā sakaṃ manaṃ,",
  "anya-e1215n:1218": "Āsavānaṃ khaye ñāṇā laddhā aggaphalaṃ tadā;",
  "anya-e1215n:1219": "398.",
  "anya-e1215n:1220": "Patto nibbāṇanagaraṃ bojjhaṅga ratanissaro,",
  "anya-e1215n:1221": "Saddhammarājā hutvāna pītivācamudāharī;",
  "anya-e1215n:1222": "399.",
  "anya-e1215n:1223": "Anekajāti saṃsāraṃ sandhāvissaṃ anibbisaṃ,",
  "anya-e1215n:1224": "Gahakārakaṃ gavesanto dukkhā jāti punappunaṃ;",
  "anya-e1215n:1225": "400.",
  "anya-e1215n:1226": "Gahakāraka diṭṭhosi puna gehaṃ na kāhasi,",
  "anya-e1215n:1227": "Sabbā te phāsukā bhaggā gahakūṭaṃ visaṅkhitaṃ,",
  "anya-e1215n:1228": "Visaṅkhāragataṃ cittaṃ taṇhānaṃ khayamajjhagā;",
  "anya-e1215n:1229": "401.",
  "anya-e1215n:1230": "Icceva maggamatadānavidhippavīṇa,",
  "anya-e1215n:1231": "Kāruññapuññahadayena mahodayena,",
  "anya-e1215n:1232": "Patvā bhavaṇṇavamapāramanantadukkhaṃ,",
  "anya-e1215n:1233": "Yenocitā paramapāramitā jinena;",
  "anya-e1215n:1234": "402.",
  "anya-e1215n:1235": "Yoceva sabbavibhavaṃ paṇuditva rajjaṃ",
  "anya-e1215n:1236": "Nikkhamma patva calapattamahīruhassa,",
  "anya-e1215n:1237": "Mūle nisajja sabalaṃ pabalañca māraṃ,",
  "anya-e1215n:1238": "Pāpārayo ca vijito sa dadātu santiṃ;",
  "anya-e1215n:1239": "Abhisambodhi kathā.",
  "anya-e1215n:1240": "403.",
  "anya-e1215n:1241": "Tilokanātho sugato tato tadā",
  "anya-e1215n:1242": "Udānavācaṃ samudāharitvā,",
  "anya-e1215n:1243": "Pallaṅkamābhujja dumindamūle",
  "anya-e1215n:1244": "Cintesi evaṃ vajirāsanasmiṃ;",
  "anya-e1215n:1245": "404.",
  "anya-e1215n:1246": "Dānādayo pāramitā cinitvā",
  "anya-e1215n:1247": "Asaṅkhakappāni ca khepayitvā,",
  "anya-e1215n:1248": "Asseva pallaṅkavarassa hetu",
  "anya-e1215n:1249": "Sandhāvitaṃ taṃ bhajitaṃ vayajja;",
  "anya-e1215n:1250": "405.",
  "anya-e1215n:1251": "Yāvassu puṇṇa mama cetanāyo",
  "anya-e1215n:1252": "Tāvettha acchāmi na vuṭṭhahāmi,",
  "anya-e1215n:1253": "Maṃtvāna so nekasahassasaṅkhā",
  "anya-e1215n:1254": "Jino samāpatti valañji tattha;",
  "anya-e1215n:1255": "406.",
  "anya-e1215n:1256": "Devātidevo tibhavekanātho",
  "anya-e1215n:1257": "Hatāvakāso jitapañcamāro,",
  "anya-e1215n:1258": "Pitāmahādīhi mahīyamāno",
  "anya-e1215n:1259": "Khepesi satthā divasāni satta;",
  "anya-e1215n:1260": "Iti paṭhama sattāhaṃ.",
  "anya-e1215n:1261": "407.",
  "anya-e1215n:1262": "Yasmāsanaṃ neva jahāti tasmā",
  "anya-e1215n:1263": "Tisandhiyuttena nisīditeva,",
  "anya-e1215n:1264": "Ajjāpi kattabbamanena atthi",
  "anya-e1215n:1265": "Devānamicchāsi manamhi kaṅkhā;",
  "anya-e1215n:1266": "408.",
  "anya-e1215n:1267": "Tesaṃ manaṃ so manasā viditvā",
  "anya-e1215n:1268": "Vinodanatthaṃ vimatintu tesaṃ,",
  "anya-e1215n:1269": "Uṭṭhāya tamhā nabhamuppatitvā",
  "anya-e1215n:1270": "Dassesi tesaṃ munipāṭiheraṃ;",
  "anya-e1215n:1271": "409.",
  "anya-e1215n:1272": "Vinodayitvā sugato tadevaṃ",
  "anya-e1215n:1273": "Sudhāsinaṃ cetasi kaṅkharāsiṃ,",
  "anya-e1215n:1274": "Pallaṅkato uttarapubbakaṇṇaṃ",
  "anya-e1215n:1275": "Ākāsatoruyha jalaṃ ravīva;",
  "anya-e1215n:1276": "410.",
  "anya-e1215n:1277": "Jino dumindassa ca āsanassa",
  "anya-e1215n:1278": "Bahūpakārattamanussaranto,",
  "anya-e1215n:1279": "Ṭhito padaṃ kiñci akopayanto",
  "anya-e1215n:1280": "Ito cito loka na mujjahanto;",
  "anya-e1215n:1281": "411.",
  "anya-e1215n:1282": "Nīlāyatakkhāmalakantitoya",
  "anya-e1215n:1283": "Dhārānipātena dumindarājaṃ,",
  "anya-e1215n:1284": "Nisiñcamāno divasāni satta",
  "anya-e1215n:1285": "Pūjesi taṃ’nimisalocanehi;",
  "anya-e1215n:1286": "412.",
  "anya-e1215n:1287": "Ajjāpi tasmiṃ dharaṇippadese",
  "anya-e1215n:1288": "Katassa thūpassa tadeva nāmaṃ,",
  "anya-e1215n:1289": "Ahosi devā ca naro’ragā ca",
  "anya-e1215n:1290": "Mahenti te tena divaṃ payanti;",
  "anya-e1215n:1291": "Iti dutiya sattāhaṃ.",
  "anya-e1215n:1292": "413.",
  "anya-e1215n:1293": "Devā tato devavarassa tassa",
  "anya-e1215n:1294": "Sucaṅkamaṃ’kaṃsu maṇīhi nānā,",
  "anya-e1215n:1295": "Pallaṅkato ṭhānavarassa majjhe",
  "anya-e1215n:1296": "Pubbāparāsāyanamantarāle;",
  "anya-e1215n:1297": "414.",
  "anya-e1215n:1298": "Narinda nāginda surinda pūjito",
  "anya-e1215n:1299": "Chabbaṇṇaraṃsīhi samujjalanto,",
  "anya-e1215n:1300": "Nīlambare tārakito sasī’va",
  "anya-e1215n:1301": "So caṅkamī satta ahāni tattha;",
  "anya-e1215n:1302": "415.",
  "anya-e1215n:1303": "Ajjāpi tasmiṃ dharaṇippadese",
  "anya-e1215n:1304": "Katassa thūpassa tadeva nāmaṃ,",
  "anya-e1215n:1305": "Ahosi devā ca naroragā ca",
  "anya-e1215n:1306": "Mahenti te tena divaṃ payanti;",
  "anya-e1215n:1307": "Iti tatiya sattāhaṃ.",
  "anya-e1215n:1308": "416.",
  "anya-e1215n:1309": "Tato dumindassa surāsurindā",
  "anya-e1215n:1310": "Mahītale pacchimottarāyaṃ,",
  "anya-e1215n:1311": "Māpiṃsu nānāratanālayaggaṃ",
  "anya-e1215n:1312": "Nisajja pallaṅkavare tahiṃ so;",
  "anya-e1215n:1313": "417.",
  "anya-e1215n:1314": "Sududdasāgādhamapārapāraṃ",
  "anya-e1215n:1315": "Samantapaṭṭhānataraṅgabhaṅgiṃ,",
  "anya-e1215n:1316": "Dhammodadhiṃ ñāṇasumerumatthā",
  "anya-e1215n:1317": "Sālolayaṃ khepayahāni satta;",
  "anya-e1215n:1318": "418.",
  "anya-e1215n:1319": "Ajjāpi tasmiṃ dharaṇippadese",
  "anya-e1215n:1320": "Katassa thūpassa tadeva nāmaṃ,",
  "anya-e1215n:1321": "Ahosi devā ca naroragā ca",
  "anya-e1215n:1322": "Mahenti te tena divaṃ payanti;",
  "anya-e1215n:1323": "Iti catuttha sattāhaṃ.",
  "anya-e1215n:1324": "419.",
  "anya-e1215n:1325": "Tato jino gantva’japālamūle",
  "anya-e1215n:1326": "Vimuttijaṃ sāduphalaṃ’nubhonto,",
  "anya-e1215n:1327": "Sattāhamattaṃ ativattayī so",
  "anya-e1215n:1328": "Devātidevo karuṇāguṇaggo;",
  "anya-e1215n:1329": "420.",
  "anya-e1215n:1330": "Tadāgatā māravadhū munitdaṃ",
  "anya-e1215n:1331": "Palobhituṃ yā pituno sakāsā,",
  "anya-e1215n:1332": "Tāsaṃ payogampidha bindumattaṃ",
  "anya-e1215n:1333": "Kathīyate taṃ samupāgatattā;",
  "anya-e1215n:1334": "421.",
  "anya-e1215n:1335": "Tadā sa māro samare jinena",
  "anya-e1215n:1336": "Parājito socanako’pagaṃtvā,",
  "anya-e1215n:1337": "Pajjhāyamāno’tha adhomukho’ca",
  "anya-e1215n:1338": "Nisīdi tuṇhī vilikhaṃ chamāyaṃ;",
  "anya-e1215n:1339": "422.",
  "anya-e1215n:1340": "Parājayaṃ mayha mameva doso",
  "anya-e1215n:1341": "Na tassa kasmāhamayaṃ’ca nāsiṃ,",
  "anya-e1215n:1342": "Sīsakkhimaṃsādi ca puttadāre",
  "anya-e1215n:1343": "Nādanti evaṃ manasī karonto;",
  "anya-e1215n:1344": "423.",
  "anya-e1215n:1345": "Pavattimetaṃ makaraddhajassa",
  "anya-e1215n:1346": "Sutvāna taṇhā aratī ragā ca,",
  "anya-e1215n:1347": "Yatthacchi māro parisocayanto",
  "anya-e1215n:1348": "Tatthāgamuṃ tā cakitā khaṇena;",
  "anya-e1215n:1349": "424.",
  "anya-e1215n:1350": "Disvāna taṃ tattha tathā nisinnaṃ",
  "anya-e1215n:1351": "Nissāsaruddhaṃ giramuggirantī,",
  "anya-e1215n:1352": "Tusāra bindunivahehi’sāra",
  "anya-e1215n:1353": "Paṅkeruhākāra visālanettā;",
  "anya-e1215n:1354": "425.",
  "anya-e1215n:1355": "Hā tāta hā tāta kimāsi tedaṃ",
  "anya-e1215n:1356": "Naṭṭhannu te kiṃ vada patthasī kiṃ,",
  "anya-e1215n:1357": "Ko te diso kena parājito’si",
  "anya-e1215n:1358": "Kimānayissāma hanāma kaṃ no;",
  "anya-e1215n:1359": "426.",
  "anya-e1215n:1360": "Kimhotiyodāni na passathetaṃ",
  "anya-e1215n:1361": "Suddhodanīyaṃ tatakittighosaṃ,",
  "anya-e1215n:1362": "Mukhamhi mayhaṃ masimakkhayantaṃ",
  "anya-e1215n:1363": "Aticca yantaṃ visayaṃ pasayha;",
  "anya-e1215n:1364": "427.",
  "anya-e1215n:1365": "Na bhāriyā tāta manussabhūtaṃ",
  "anya-e1215n:1366": "Kattuṃ vasaṃ ko vasameti nāmhaṃ,",
  "anya-e1215n:1367": "Taṃ rāgapāsena gajaṃ’va mattaṃ",
  "anya-e1215n:1368": "Subandhakaṃ bandhiya ānayema;",
  "anya-e1215n:1369": "428.",
  "anya-e1215n:1370": "Na rāgapāsena hi ānanīyo",
  "anya-e1215n:1371": "Mārassa dheyyaṃ samatikkamīva,",
  "anya-e1215n:1372": "Apetarāgo arahā akampo",
  "anya-e1215n:1373": "Sovāma tasmā subhagā tanujā;",
  "anya-e1215n:1374": "429.",
  "anya-e1215n:1375": "Sacetano so hi manussabhuto",
  "anya-e1215n:1376": "Acetanañce samupāgamāma,",
  "anya-e1215n:1377": "Karoma taṃ no vasagaṃ kimettha",
  "anya-e1215n:1378": "Cittaṃ balaṃ passatha no khaṇena;",
  "anya-e1215n:1379": "430.",
  "anya-e1215n:1380": "Rūpena nettaṃ sumanoharena",
  "anya-e1215n:1381": "Gandhena ghāṇaṃ savaṇaṃ sarena,",
  "anya-e1215n:1382": "Phassena gattaṃ rasasā rasaññaṃ",
  "anya-e1215n:1383": "Manañca pāsena ca kāmajena",
  "anya-e1215n:1384": "431.",
  "anya-e1215n:1385": "Subāhupāsena ca tassa gīvaṃ",
  "anya-e1215n:1386": "Bāhudvayaṃ dhāritamāladāmā,",
  "anya-e1215n:1387": "Bandhitvadāneva tamā’nayāma",
  "anya-e1215n:1388": "Balañhi no passatha tāta’dāni;",
  "anya-e1215n:1389": "432.",
  "anya-e1215n:1390": "Vatvāna evaṃ vacanaṃ pitussa",
  "anya-e1215n:1391": "Paṇamma pādāni pagabbhitantā,",
  "anya-e1215n:1392": "Yatthacchi mārāri virocamāno",
  "anya-e1215n:1393": "Tatthā’gamuṃ khippamudaggacittā;",
  "anya-e1215n:1394": "433.",
  "anya-e1215n:1395": "Sāmodamālākulakesabhāra",
  "anya-e1215n:1396": "Payodharā kuṅakkumahārihārā,",
  "anya-e1215n:1397": "Bimbādharā cārusabhā pabhāsā",
  "anya-e1215n:1398": "Ummādayantī janamānasāni;",
  "anya-e1215n:1399": "434.",
  "anya-e1215n:1400": "Muddhena missaṃ madhure nimuggaṃ",
  "anya-e1215n:1401": "Snehena tintaṃ rasato’nuviddhaṃ,",
  "anya-e1215n:1402": "Bhāsiṃsu vācaṃ hadayaṅgamantā",
  "anya-e1215n:1403": "Vilokaneneva dhitiṃ harantī;",
  "anya-e1215n:1404": "435.",
  "anya-e1215n:1405": "Vasantakanto navayobbano’si",
  "anya-e1215n:1406": "Suvaṇṇavaṇṇo hadayaṅgamo’si",
  "anya-e1215n:1407": "Eko nisinno’si vaṭassa mūle",
  "anya-e1215n:1408": "Simantinī sāmi kuhinnu tuyhaṃ;",
  "anya-e1215n:1409": "436.",
  "anya-e1215n:1410": "Taraṅgahīno’pi taraṅgamālī",
  "anya-e1215n:1411": "Sasaṅkahīnā rajanī ca sāmī,",
  "anya-e1215n:1412": "Haṃsā’lihīnā sarasī suphullā",
  "anya-e1215n:1413": "Nābhāti kantā virato dhavo’pi;",
  "anya-e1215n:1414": "437.",
  "anya-e1215n:1415": "Vasantakālo ca vanaṃ suphullaṃ",
  "anya-e1215n:1416": "Nisākarābhā bhamarāligītaṃ,",
  "anya-e1215n:1417": "Sugandhamandopagatā samīrā",
  "anya-e1215n:1418": "Virocasi tvampi ca yobbanena;",
  "anya-e1215n:1419": "438.",
  "anya-e1215n:1420": "Mayampi cettheva samāgatamha",
  "anya-e1215n:1421": "Mano’nukūlā ca manuññarūpā,",
  "anya-e1215n:1422": "Karoti kiṃtva’jja sakāmadāho",
  "anya-e1215n:1423": "Kāmākaro’dāni samāgato no;",
  "anya-e1215n:1424": "439.",
  "anya-e1215n:1425": "Mā tedisaṃ yobbanarūpasāraṃ",
  "anya-e1215n:1426": "Suviggahaṃ chādaya cīvarena,",
  "anya-e1215n:1427": "Teneva no nettamanamhi sāmi",
  "anya-e1215n:1428": "Mā dehi dāhaṃ tava dāsibhute;",
  "anya-e1215n:1429": "440.",
  "anya-e1215n:1430": "Nakhaṃsu sutte’ruṇapānipāde",
  "anya-e1215n:1431": "Nettindanīlāni’va āvuṇanto,",
  "anya-e1215n:1432": "Tvamacchi no sāmi mukhambujesu",
  "anya-e1215n:1433": "Na enti kinte nayanālimālā;",
  "anya-e1215n:1434": "441.",
  "anya-e1215n:1435": "Sudhāsilāgīñjaka lohadāru",
  "anya-e1215n:1436": "Jātehi tvaṃ dhīra na nimmito’si,",
  "anya-e1215n:1437": "Rūpī’si sommo’si tathāpi sāmi",
  "anya-e1215n:1438": "Kiṃ kāmarāgaṃ manasā nudesi;",
  "anya-e1215n:1439": "442.",
  "anya-e1215n:1440": "Ayañca bālā caturā ratīsu",
  "anya-e1215n:1441": "Bāleti kaṅkhaṃ jaha mānasamhi,",
  "anya-e1215n:1442": "Kiṃ mañjarī bhijjati sampaphullā",
  "anya-e1215n:1443": "Mattālirāje paricumbamāne;",
  "anya-e1215n:1444": "443.",
  "anya-e1215n:1445": "Ayañca rāmā ramaṇīyarūpā",
  "anya-e1215n:1446": "Pīṇorugaṇḍā kuvamaṇḍalā ca,",
  "anya-e1215n:1447": "Taṃ kāminiṃ kāmaya phullakañje",
  "anya-e1215n:1448": "Haṃso yathā kesara sampagiddho;",
  "anya-e1215n:1449": "444.",
  "anya-e1215n:1450": "Cintāmaṇiṃ bhaddaghaṭañca kappa",
  "anya-e1215n:1451": "Taruṃ samāpajja daḷiddabhāvā,",
  "anya-e1215n:1452": "Nāpenti sattā khalu dubbhagattā",
  "anya-e1215n:1453": "Tatheva no’sī tava pādasevā;",
  "anya-e1215n:1454": "445.",
  "anya-e1215n:1455": "Evañhi tā rañjanamañjubhāsā",
  "anya-e1215n:1456": "Sahassamekañca satāni aṭṭha,",
  "anya-e1215n:1457": "Vesāni sammā abhinimmiṇitvā",
  "anya-e1215n:1458": "Palobhayuntaṃ bahūdhā munindaṃ;",
  "anya-e1215n:1459": "Tato taṇhā?.",
  "anya-e1215n:1460": "446.",
  "anya-e1215n:1461": "Yakkhosi mattosi silāmayosi",
  "anya-e1215n:1462": "Acetanosā’tha ayomayosi,",
  "anya-e1215n:1463": "Avītarāgañhi sacetanañce",
  "anya-e1215n:1464": "Anenupāyenu’pasaṅkamāma;",
  "anya-e1215n:1465": "447.",
  "anya-e1215n:1466": "Phaleyya khīppaṃ hadayañhi tassa",
  "anya-e1215n:1467": "Uṇhaṃva rattaṃ mukhatu’ggameyya,",
  "anya-e1215n:1468": "Siyāva khippaṃ api cittakhepaṃ",
  "anya-e1215n:1469": "Ummādabhāvaṃca sa pāpuṇeyya;",
  "anya-e1215n:1470": "448.",
  "anya-e1215n:1471": "Yathā palutto haritopalamhi",
  "anya-e1215n:1472": "Khitto naḷo sussati ātapena,",
  "anya-e1215n:1473": "Evaṃ visusseti visādameti",
  "anya-e1215n:1474": "So mucchati muyhati dukkhameti;",
  "anya-e1215n:1475": "449.",
  "anya-e1215n:1476": "Sokāvakiṇṇe nu vanamhi jhāyasi",
  "anya-e1215n:1477": "Vittannu jito uda patthayāno,",
  "anya-e1215n:1478": "Āgunnū gāmasmiṃ akāsi kiñci",
  "anya-e1215n:1479": "Janena kasmā na karosi sakkhiṃ;",
  "anya-e1215n:1480": "Satthā?.",
  "anya-e1215n:1481": "450.",
  "anya-e1215n:1482": "Atthassa pattiṃ hadayassa santiṃ",
  "anya-e1215n:1483": "Chetvāna senaṃ piyasātarūpaṃ",
  "anya-e1215n:1484": "Eko’haṃ jhāyaṃ sukhamanubodhiṃ",
  "anya-e1215n:1485": "Janena tasmā na karoma sakkhiṃ;",
  "anya-e1215n:1486": "Imā dve pāliyaṃ?.",
  "anya-e1215n:1487": "451.",
  "anya-e1215n:1488": "Paluṭṭhagattaṃ dahanena makkaṭiṃ",
  "anya-e1215n:1489": "Susānapetiñca jigucchanīyaṃ,",
  "anya-e1215n:1490": "Jegucchiyaṃ jaṅgama mīḷharāsiṃ",
  "anya-e1215n:1491": "Disvāna ko taṃ varaye sapañño;",
  "anya-e1215n:1492": "Atha arati?.",
  "anya-e1215n:1493": "452.",
  "anya-e1215n:1494": "Kathaṃ vihārī bahulo ca bhikkhu",
  "anya-e1215n:1495": "Pañcoghatiṇṇe atarīdha chaṭṭhaṃ,",
  "anya-e1215n:1496": "Kathaṃ jhāyiṃ bahulaṃ kāmasaññā",
  "anya-e1215n:1497": "Paribāhirā honti aladdha yo taṃ;",
  "anya-e1215n:1498": "Satthā?.",
  "anya-e1215n:1499": "453.",
  "anya-e1215n:1500": "Passaddhakāyo suvimuttacitto",
  "anya-e1215n:1501": "Asaṅkharāno satimā anoko,",
  "anya-e1215n:1502": "Aññāya dhammaṃ avitakka jhāyī",
  "anya-e1215n:1503": "Na kuppatī nassaratī na thīno;",
  "anya-e1215n:1504": "454.",
  "anya-e1215n:1505": "Evaṃ vihārī bahulo ca bhikkhu",
  "anya-e1215n:1506": "Pañcoghatiṇṇe atarīdha chaṭṭhaṃ,",
  "anya-e1215n:1507": "Evaṃ jhāyiṃ bahulaṃ kāmasaññā",
  "anya-e1215n:1508": "Paribāhirā honti aladdha yo taṃ;",
  "anya-e1215n:1509": "Atha ragā?.",
  "anya-e1215n:1510": "455.",
  "anya-e1215n:1511": "Acchecchi taṇhaṃ gaṇasaṅghacārī",
  "anya-e1215n:1512": "Addhā tarissantī bahū ca saddhā,",
  "anya-e1215n:1513": "Bahuṃ vatāyaṃ janata’manoko",
  "anya-e1215n:1514": "Acchijja nessati maccurājassa pāraṃ;",
  "anya-e1215n:1515": "Satthā?.",
  "anya-e1215n:1516": "456.",
  "anya-e1215n:1517": "Nayanti ve mahāvīrā saddhammena tathāgatā,",
  "anya-e1215n:1518": "Dhammena nayamānānaṃ kā usūyā vijānataṃ;",
  "anya-e1215n:1519": "Imā pañca pāliyaṃ?.",
  "anya-e1215n:1520": "457.",
  "anya-e1215n:1521": "Sutvāna taṃ dhammavaraṃ jinassa",
  "anya-e1215n:1522": "Pamattabandhussa ragādirāmā,",
  "anya-e1215n:1523": "Palobhituṃ ne’va samatthakā taṃ",
  "anya-e1215n:1524": "Agaṃsu khippaṃ pituno sakāsaṃ;",
  "anya-e1215n:1525": "458.",
  "anya-e1215n:1526": "Māro tadārā’va samekkhamāno",
  "anya-e1215n:1527": "Disvāgatā kevalameva tāyo,",
  "anya-e1215n:1528": "Mā kattha kāmaṃ mama bhāsitāni",
  "anya-e1215n:1529": "Kāmattha pātuṃ migataṇhikāpaṃ;",
  "anya-e1215n:1530": "459.",
  "anya-e1215n:1531": "Bālā kumudanāḷehi pabbataṃ abhimanthatha,",
  "anya-e1215n:1532": "Giriṃ nakhena khaṇatha ayo dantehi khādatha;",
  "anya-e1215n:1533": "460.",
  "anya-e1215n:1534": "Selaṃva sirasi ūhacca pātāle gādhamesatha,",
  "anya-e1215n:1535": "Khānuṃva urasā’sajja nibbijjāpetha gotamā;",
  "anya-e1215n:1536": "Imā dve pāliyaṃ?.",
  "anya-e1215n:1537": "461.",
  "anya-e1215n:1538": "Vatvāna evaṃ vimano sa māro",
  "anya-e1215n:1539": "Saṭītuko sambhavanaṃ payāsi,",
  "anya-e1215n:1540": "Satthātha rāgā parimuttacitto",
  "anya-e1215n:1541": "Jahāsi tasmiṃ divasāni satta;",
  "anya-e1215n:1542": "462.",
  "anya-e1215n:1543": "Ajjāpi taṃ sākhivarampitena",
  "anya-e1215n:1544": "’Nubhutamattena mahenti sabbe,",
  "anya-e1215n:1545": "Teneva te saggagatā vimāne",
  "anya-e1215n:1546": "Modanti kāmehi anūpamehi;",
  "anya-e1215n:1547": "Iti pañcama sattāhaṃ.",
  "anya-e1215n:1548": "463.",
  "anya-e1215n:1549": "Tato munindo mucalindamūle",
  "anya-e1215n:1550": "Nisīdi gantvā pavarāsanamhi,",
  "anya-e1215n:1551": "Yugandhare bālaravī’va raṃsi",
  "anya-e1215n:1552": "Jālāhi lokaṃ paripūrayanto;",
  "anya-e1215n:1553": "464.",
  "anya-e1215n:1554": "Athāna megho jaladā satehi",
  "anya-e1215n:1555": "Papūrayaṃ khaṃ thanayaṃ savijju,",
  "anya-e1215n:1556": "Sasītavāto kiramambudhāraṃ",
  "anya-e1215n:1557": "Virocamāno visakaṇṭhikāhi;",
  "anya-e1215n:1558": "465.",
  "anya-e1215n:1559": "Amandanaṇdo mucalindabhogī",
  "anya-e1215n:1560": "Disvā munindaṃ mucalindamūle,",
  "anya-e1215n:1561": "Parikkhipitvāna visālabhogā",
  "anya-e1215n:1562": "Chādetva sammā saphaṇo phaṇena;",
  "anya-e1215n:1563": "466.",
  "anya-e1215n:1564": "Ajjhesi so tassa anuggahāya",
  "anya-e1215n:1565": "Nisīdi gantvā bhujagā’sanamhi,",
  "anya-e1215n:1566": "Satthā tadā rūpiyamandireva",
  "anya-e1215n:1567": "Sattāmahattaṃ suvimuttacitto;",
  "anya-e1215n:1568": "467.",
  "anya-e1215n:1569": "Ajjāpi taṃ sākhivarampi tena",
  "anya-e1215n:1570": "’Nubhutamattena mahenti sabbe,",
  "anya-e1215n:1571": "Teneva te saggagatā vimāne",
  "anya-e1215n:1572": "Modanti kāmehi anūpamehi;",
  "anya-e1215n:1573": "Iti chaṭṭhama sattāhaṃ.",
  "anya-e1215n:1574": "468.",
  "anya-e1215n:1575": "Tato’pagantvā yatirāja rājā",
  "anya-e1215n:1576": "Nisīdi rājāyatanassa mūle,",
  "anya-e1215n:1577": "Vimuttijaṃ pītisukhaṃ’nubhonto",
  "anya-e1215n:1578": "Sattāhamattaṃ karuṇāguṇaggo;",
  "anya-e1215n:1579": "469.",
  "anya-e1215n:1580": "Ajjāpi taṃ sākhivarampi tena",
  "anya-e1215n:1581": "’Nubhutamattena mahentī sabbe,",
  "anya-e1215n:1582": "Teneva te saggagatā vimāne",
  "anya-e1215n:1583": "Modanti kāmehi anūpamehi;",
  "anya-e1215n:1584": "Iti sattama sattāhaṃ.",
  "anya-e1215n:1585": "470.",
  "anya-e1215n:1586": "Āhāra kiccādi vivajjitassa",
  "anya-e1215n:1587": "Sukhānubhontassa vimuttijāni,",
  "anya-e1215n:1588": "Sampīṇitaṅgassa jinassa tassa",
  "anya-e1215n:1589": "Iccaccaguṃ sattadināni satta;",
  "anya-e1215n:1590": "471.",
  "anya-e1215n:1591": "Devānamindena tato’panīta",
  "anya-e1215n:1592": "Mukhodakādimparibhuñjiyāna,",
  "anya-e1215n:1593": "Nisinnamatte yatirāja rāje",
  "anya-e1215n:1594": "Tatthā’gamuṃ dve vāṇijā khaṇena;",
  "anya-e1215n:1595": "472.",
  "anya-e1215n:1596": "Ussāhitā devavarena sammā",
  "anya-e1215n:1597": "Sālohitā tassa tapussa-bhallikā,",
  "anya-e1215n:1598": "Manthañca sāduṃ madhupiṇḍikañca",
  "anya-e1215n:1599": "Ādāya nāthaṃ idamabruvunte;",
  "anya-e1215n:1600": "473.",
  "anya-e1215n:1601": "Idañhi no dhīra anuggahāya",
  "anya-e1215n:1602": "Paṭiggahetva paribhuñja dānaṃ,",
  "anya-e1215n:1603": "Hitāya taṃ hoti sukhāya ceva",
  "anya-e1215n:1604": "Anappakappesu anāgatesu;",
  "anya-e1215n:1605": "474.",
  "anya-e1215n:1606": "Paṭiggahetvā muni devadinna",
  "anya-e1215n:1607": "Pattena paccagghasilāmayena,",
  "anya-e1215n:1608": "Bhutvāna tesaṃ anumodanatthaṃ",
  "anya-e1215n:1609": "Desesi dhammaṃ varadaṃ pasatthaṃ;",
  "anya-e1215n:1610": "475.",
  "anya-e1215n:1611": "Dve bhātikā vāṇījakā jinassa",
  "anya-e1215n:1612": "Dhammaṃ suṇitvāna pasannacittā,",
  "anya-e1215n:1613": "Dve vācikopāsakataṃ gatāsuṃ",
  "anya-e1215n:1614": "Yāciṃsu te taṃ puna pūjanīyaṃ;",
  "anya-e1215n:1615": "476.",
  "anya-e1215n:1616": "Parāmasitvāna siraṃ tato so",
  "anya-e1215n:1617": "Adā jino kuntala dhātumuṭṭhiṃ,",
  "anya-e1215n:1618": "Te tena tuṭṭhā sumanā patītā",
  "anya-e1215n:1619": "Mahiṃsu netvā vibhavānurūpaṃ;",
  "anya-e1215n:1620": "477.",
  "anya-e1215n:1621": "Satthā’tha gantvā ajapālamūle",
  "anya-e1215n:1622": "Sahassa raṃsīva yugandharamhi,",
  "anya-e1215n:1623": "Nisajja lokaṃ anulokayanto",
  "anya-e1215n:1624": "Vitakki evaṃ manasā vitakkaṃ;",
  "anya-e1215n:1625": "478.",
  "anya-e1215n:1626": "Mayajjhapanno varadhammasāro",
  "anya-e1215n:1627": "Sasassa sindhū’va agādhapāro,",
  "anya-e1215n:1628": "Abuddhasattehi tamajja kassa",
  "anya-e1215n:1629": "Pakāsayissañhi jaḷo hi loko;",
  "anya-e1215n:1630": "479.",
  "anya-e1215n:1631": "Desemi ce dhammavaraṃ paṇītaṃ",
  "anya-e1215n:1632": "Kilantabhāvova mamassa asmā,",
  "anya-e1215n:1633": "Kimattadukkhe niti cintayanto",
  "anya-e1215n:1634": "Nuyyāmamākā muni desanamhi;",
  "anya-e1215n:1635": "480.",
  "anya-e1215n:1636": "Sahampatī nāma tato vidhātā",
  "anya-e1215n:1637": "Sacetasā tassa manaṃ viditvā,",
  "anya-e1215n:1638": "Vinassatīdaṃ khalu sabbalokaṃ",
  "anya-e1215n:1639": "Adesite teni’ti kampamāno;",
  "anya-e1215n:1640": "481.",
  "anya-e1215n:1641": "Sakāsamāgamma jinassa tassa",
  "anya-e1215n:1642": "Sagāravo brahmagaṇena tattha,",
  "anya-e1215n:1643": "Nihacca jānuṃ pathavītalamhi",
  "anya-e1215n:1644": "Namassamāno idamabrūvī so;",
  "anya-e1215n:1645": "482.",
  "anya-e1215n:1646": "Tvaṃ devadevo sa sumedhakāle",
  "anya-e1215n:1647": "Palokitaṃ lokamudikkhamāno,",
  "anya-e1215n:1648": "Vihāya dīpaṅkarapādamūle",
  "anya-e1215n:1649": "Laddhā’mataṃ taṃ karuṇāguṇena;",
  "anya-e1215n:1650": "483.",
  "anya-e1215n:1651": "Pavissa saṃsāravanaṃ viduggaṃ",
  "anya-e1215n:1652": "Maṃsakkhisīsādima’dāsi dānaṃ,",
  "anya-e1215n:1653": "Vedesi dukkhaṃ amitaṃ asayhaṃ",
  "anya-e1215n:1654": "Taṃ te paratthaṃ’va na attahetuṃ;",
  "anya-e1215n:1655": "484.",
  "anya-e1215n:1656": "Santīdha sattā khalu mandarāgā",
  "anya-e1215n:1657": "Ñātuṃ samatthā sugatassa dhammaṃ,",
  "anya-e1215n:1658": "Ārādhito me karuṇāguṇaggo",
  "anya-e1215n:1659": "Desehi dhammaṃ anukampamāno;",
  "anya-e1215n:1660": "485.",
  "anya-e1215n:1661": "Kāle vikāsanti kharaṃsu missā",
  "anya-e1215n:1662": "Thalambujātā kusumāni nānā,",
  "anya-e1215n:1663": "Tathe’va te dhammakarābhiphuṭṭhā",
  "anya-e1215n:1664": "Vikāsamāyantī janā anekā",
  "anya-e1215n:1665": "486.",
  "anya-e1215n:1666": "Sampanna vijjācaraṇo satīmā",
  "anya-e1215n:1667": "Jutindharo antimadehadhārī,",
  "anya-e1215n:1668": "Paṭiggahetvāssa nimantaṇaṃ so",
  "anya-e1215n:1669": "Janesi satte karuṇā manasmiṃ;",
  "anya-e1215n:1670": "487.",
  "anya-e1215n:1671": "Apārutā tesaṃ amatassa dvārā",
  "anya-e1215n:1672": "Ye sotavanto pamuñcantu saddhaṃ,",
  "anya-e1215n:1673": "Vihiṃsasaññī paguṇaṃ na bhāsiṃ",
  "anya-e1215n:1674": "Dhammaṃ paṇītaṃ manujesu brahme;",
  "anya-e1215n:1675": "488.",
  "anya-e1215n:1676": "Paṭiggahesīti udaggacitto",
  "anya-e1215n:1677": "Ajjhesanaṃ me caturāṇano so,",
  "anya-e1215n:1678": "Natvāna nāthaṃ sahapārisajjo",
  "anya-e1215n:1679": "Pakkāmi tamhā bhavanaṃ khaṇena;",
  "anya-e1215n:1680": "489.",
  "anya-e1215n:1681": "Tato jino tena gahitanuñño",
  "anya-e1215n:1682": "Desemi kasseti udikkhamāno,",
  "anya-e1215n:1683": "Āḷāra-udde samudikkha dhīro,",
  "anya-e1215n:1684": "Mantvāna tesaṃ aciraccutittaṃ;",
  "anya-e1215n:1685": "490.",
  "anya-e1215n:1686": "Kahannukho’haṃ varadhammacakkaṃ",
  "anya-e1215n:1687": "Aññena kenāpi avattanīyaṃ,",
  "anya-e1215n:1688": "Lokassa cintāmaṇisantibhaggaṃ",
  "anya-e1215n:1689": "Pavattayissantī vicintayanto;",
  "anya-e1215n:1690": "491.",
  "anya-e1215n:1691": "Disvāna bhikkhū muni pañcavagge",
  "anya-e1215n:1692": "Ādāya pattañca ticīvarañca,",
  "anya-e1215n:1693": "Bārāṇasīyaṃ migadāyamento",
  "anya-e1215n:1694": "Addhānamaggaṃ paṭipajji satthā;",
  "anya-e1215n:1695": "492.",
  "anya-e1215n:1696": "Tatthāmarabrahmagaṇehi pūta",
  "anya-e1215n:1697": "Pathe phaṇī pakkhi catuppadā ca,",
  "anya-e1215n:1698": "Āraññadevā tarupabbatā ca",
  "anya-e1215n:1699": "Mahiṃsu nekehi suvimhayehi;",
  "anya-e1215n:1700": "493.",
  "anya-e1215n:1701": "Tatopagā so migadāyamagge",
  "anya-e1215n:1702": "Disvā yatīsaṃ yatayo’pagantvā,",
  "anya-e1215n:1703": "Akaṃsu vattaṃ paṭipattisārā",
  "anya-e1215n:1704": "Pavattayī tattha sa dhammacakkaṃ;",
  "anya-e1215n:1705": "494.",
  "anya-e1215n:1706": "Aññādikoṇḍaññavasippadhānā",
  "anya-e1215n:1707": "Koṭīnamaṭṭhārasa kañjayonī,",
  "anya-e1215n:1708": "Asītikoṭī’pi sudhāsi saṅghā",
  "anya-e1215n:1709": "Aññāsumaggaṃ kamato tadā te;",
  "anya-e1215n:1710": "495.",
  "anya-e1215n:1711": "Aticcayātamhi nidāghakāle",
  "anya-e1215n:1712": "Vassānakāle samupāgatasmiṃ,",
  "anya-e1215n:1713": "Tattheva vassaṃ upagamma dhīro",
  "anya-e1215n:1714": "Temāsamattaṃ avasī vasīso;",
  "anya-e1215n:1715": "496.",
  "anya-e1215n:1716": "Tato yasaṃ tassa sahāyakepi",
  "anya-e1215n:1717": "Patiṭṭhapetvā arahattamagge,",
  "anya-e1215n:1718": "Bhutiṃ janānaṃ anubrūhayanto",
  "anya-e1215n:1719": "Vassassa antaṃ akarī tahiṃ so;",
  "anya-e1215n:1720": "497.",
  "anya-e1215n:1721": "Vassaccaye lokavidū munindo",
  "anya-e1215n:1722": "Āmantayī te yatayo saputte,",
  "anya-e1215n:1723": "Te’thāgamuṃ nibbaṇathā katañjalī",
  "anya-e1215n:1724": "’Damabruvi tesama’nanta pañño;",
  "anya-e1215n:1725": "498.",
  "anya-e1215n:1726": "Ugghosayantā mama dhammaghosaṃ",
  "anya-e1215n:1727": "Samāhanantā mama dhammabheriṃ,",
  "anya-e1215n:1728": "Sādhuṃ dhamentā mama dhammasaṅkhaṃ",
  "anya-e1215n:1729": "Carātha tumhe sanarāmarānaṃ;",
  "anya-e1215n:1730": "499.",
  "anya-e1215n:1731": "Jayaddhajaṃ me bhuvanukkhipantā",
  "anya-e1215n:1732": "Ussāpayantā mama dhammaketuṃ,",
  "anya-e1215n:1733": "Athukkhipantā mama dhammakuntaṃ",
  "anya-e1215n:1734": "Carātha lokesu sadevakesu;",
  "anya-e1215n:1735": "500.",
  "anya-e1215n:1736": "Susajjitattaṃ amatassa maggaṃ",
  "anya-e1215n:1737": "Sakaṇṭakattaṃ narakāyanassa,",
  "anya-e1215n:1738": "Mārānanasmiṃ masimakkhitattaṃ",
  "anya-e1215n:1739": "Kathetha lokassa sadevakassa;",
  "anya-e1215n:1740": "501.",
  "anya-e1215n:1741": "Buddhantaraṃ suppihitaṃ acāraṃ",
  "anya-e1215n:1742": "Purassa mokkhassa visāladvāraṃ,",
  "anya-e1215n:1743": "Avāpurī no bhagavā’dhunā bho",
  "anya-e1215n:1744": "Yathajja sabbetī nivedayavho;",
  "anya-e1215n:1745": "502.",
  "anya-e1215n:1746": "Uppannabhāvaṃ bhuvane mamajja",
  "anya-e1215n:1747": "Tatheva dhammassa ca pātubhāvaṃ,",
  "anya-e1215n:1748": "Uppannabhāvañca mamorasānaṃ",
  "anya-e1215n:1749": "Pakāsayantā jagatiṃ carātha;",
  "anya-e1215n:1750": "503.",
  "anya-e1215n:1751": "Vanamhi pante girigabbharāyaṃ",
  "anya-e1215n:1752": "Rukkhassa mūle’pi ca suññā’gāre,",
  "anya-e1215n:1753": "Vasaṃ yatattā mama dhammamaggaṃ",
  "anya-e1215n:1754": "Desetha loke sanarāmarānaṃ;",
  "anya-e1215n:1755": "504.",
  "anya-e1215n:1756": "Vatvāna evaṃ yatayo disāsu",
  "anya-e1215n:1757": "Pesetva nātho uruvelagāmī,",
  "anya-e1215n:1758": "Paṭipajji maggaṃ atha antarāle",
  "anya-e1215n:1759": "Kappāsikavhaṃ vipinaṃ pavissa;",
  "anya-e1215n:1760": "505.",
  "anya-e1215n:1761": "Tasmiṃ ramante samatiṃsamatte",
  "anya-e1215n:1762": "Rājorase so pavaro vinetvā,",
  "anya-e1215n:1763": "Datvā’mataṃ dhammamathuddisitvā",
  "anya-e1215n:1764": "Agoruvelaṃ gajarājagāmī;",
  "anya-e1215n:1765": "506.",
  "anya-e1215n:1766": "Tatthoruvelādhikakassapoti",
  "anya-e1215n:1767": "Pasiddhanāmassa sasissakassa,",
  "anya-e1215n:1768": "Aggaṃ phalaṃ so paripāvayanto",
  "anya-e1215n:1769": "Vasī vasante vasīnaṃ variṭṭho;",
  "anya-e1215n:1770": "507.",
  "anya-e1215n:1771": "Tadāharuṃ negama nāgarā ca",
  "anya-e1215n:1772": "Yaññaṃ mahākassapa tāpasassa,",
  "anya-e1215n:1773": "Jino viditvāssa manaṃ manena",
  "anya-e1215n:1774": "Vasī visuṃ tassa pasāda hetu;",
  "anya-e1215n:1775": "Kathaṃ?",
  "anya-e1215n:1776": "508.",
  "anya-e1215n:1777": "Gantvāna uttarakuruṃ bhagavā tadāni",
  "anya-e1215n:1778": "Piṇḍañcaritva ramaṇīya himālayaddiṃ,",
  "anya-e1215n:1779": "Āgamma sādurasa nīra bharābhirāme",
  "anya-e1215n:1780": "’Notattake munivaro paribhuñjiyāna;",
  "anya-e1215n:1781": "509.",
  "anya-e1215n:1782": "Cintesi evamahamappataraṃva kālaṃ",
  "anya-e1215n:1783": "Ṭhassāmi sāsana mamañhi anāgatesu,",
  "anya-e1215n:1784": "Laṅkātale bhavati tattha idāni yakkha",
  "anya-e1215n:1785": "Sambādhamatthi mama tattha gatesu’dāni;",
  "anya-e1215n:1786": "510.",
  "anya-e1215n:1787": "Sabbā’manussaja bhayaṃ pavinassatī’ti",
  "anya-e1215n:1788": "Mantvā tato yativaro karuṇāya satte,",
  "anya-e1215n:1789": "Sañjhāghanehi parinaddha ravīva ratta",
  "anya-e1215n:1790": "Nigrodhapakka sadisaṃ carapaṃsukūlaṃ;",
  "anya-e1215n:1791": "511.",
  "anya-e1215n:1792": "Dhāretva selamaya sundara pattahattho",
  "anya-e1215n:1793": "Chabbaṇṇaraṃsi nivahaṃ disi pūrayanto,",
  "anya-e1215n:1794": "Sambodhito navama phussaja puṇṇamāyaṃ",
  "anya-e1215n:1795": "Laṅkātalaṃ vijayituṃ nabhasā’gamāsi;",
  "anya-e1215n:1796": "512.",
  "anya-e1215n:1797": "Brahmāsurāmara phaṇi garuḷā ca siddha",
  "anya-e1215n:1798": "Vijjādharādi janatā sahapārisajjā,",
  "anya-e1215n:1799": "Ketā’tapatta ghaṭa dīpuru toraṇehi",
  "anya-e1215n:1800": "Pūjaṃ akaṃsu mahatiṃ gaganāyanamhi;",
  "anya-e1215n:1801": "513.",
  "anya-e1215n:1802": "Laṅkaṅganā urasi bhāsura tāra hāra",
  "anya-e1215n:1803": "Saṅkāsa sītala manohara nīra pūrā,",
  "anya-e1215n:1804": "Tasmiṃ mahādipada vāluka nāma gaṅgā",
  "anya-e1215n:1805": "Bhumajjhagāsi jana netta harābhirāmā;",
  "anya-e1215n:1806": "514.",
  "anya-e1215n:1807": "Tassāvidūra suci rammatare padese",
  "anya-e1215n:1808": "Āyāmato mitatiyojana vitthatena,",
  "anya-e1215n:1809": "Cattāri gāvutamitaṃ nayanābhirāmaṃ",
  "anya-e1215n:1810": "Āsāra sītajala nijjhara bhurighosaṃ;",
  "anya-e1215n:1811": "515.",
  "anya-e1215n:1812": "Mattālipāli khaga gītija missarāgaṃ",
  "anya-e1215n:1813": "Sammatta citta migasaṅgha nisevitaṃ taṃ,",
  "anya-e1215n:1814": "Naccanta nekasikhi saṅgata pādapiṇḍaṃ",
  "anya-e1215n:1815": "Uyyānamāsi urunāgavanābhidhānaṃ;",
  "anya-e1215n:1816": "516.",
  "anya-e1215n:1817": "Ramme tadā ratanadīpavaramhi laṅkā",
  "anya-e1215n:1818": "Lokābhidhāna harikaṇḍaka yakkhadāse,",
  "anya-e1215n:1819": "Odumbare sumanakūṭaka taṇḍuleyye",
  "anya-e1215n:1820": "Selesu māragiri missakariṭṭhanāme;",
  "anya-e1215n:1821": "517.",
  "anya-e1215n:1822": "Ye’ññepi santi girayo vanarāmaṇeyyā",
  "anya-e1215n:1823": "Gaṅgā nadī giriguhā sikatātalā ca,",
  "anya-e1215n:1824": "Tatthāvasanti rahasā pharusāniruddā",
  "anya-e1215n:1825": "Pāṇātipāta niratā saṭhakūṭa yakkhā;",
  "anya-e1215n:1826": "518.",
  "anya-e1215n:1827": "Saṅgamma te mahati nāgavanamhi tamhi",
  "anya-e1215n:1828": "Sammantayiṃsu sabhaṭā saha pārisajjā,",
  "anya-e1215n:1829": "Tvaṃ ko’si re! Iti paro aparaṃ kharena",
  "anya-e1215n:1830": "Tikkhena vādakaṇayena aruntudantā;",
  "anya-e1215n:1831": "519.",
  "anya-e1215n:1832": "Kujjhiṃsu te athitarītara kāraṇena",
  "anya-e1215n:1833": "Vākyena yuddha pariraddha pagabbhitattā,",
  "anya-e1215n:1834": "Saṅkhābhitāpaga patīva’navaṭṭhacittā",
  "anya-e1215n:1835": "Sārambhagabbitamanā parirāvayanti;",
  "anya-e1215n:1836": "520.",
  "anya-e1215n:1837": "Tasmiṃ khaṇe’bhimatado sugato nabhamhi",
  "anya-e1215n:1838": "Āgamma tesa’manukampita mānasena,",
  "anya-e1215n:1839": "Gopānasī sama manohara raṃsimāli",
  "anya-e1215n:1840": "Tatthacchi khe guṇamaṇī maṇikaṇṇikāva;",
  "anya-e1215n:1841": "521.",
  "anya-e1215n:1842": "Tesaṃ jino kalahavūpasamāya hetu",
  "anya-e1215n:1843": "Māpesi vuṭṭhi timirā’nilasītabhītiṃ,",
  "anya-e1215n:1844": "Tatthāsi gajjitaghano suracāpakhitta",
  "anya-e1215n:1845": "Dhārāsarehi vitudaṃ nisivāra saṅghaṃ;",
  "anya-e1215n:1846": "522.",
  "anya-e1215n:1847": "Andhāva te ghanatare timire nimuggā",
  "anya-e1215n:1848": "Muḷhā disañca vidisaṃ na vidiṃsu bhītā,",
  "anya-e1215n:1849": "Caṇḍāniluddhaṭa mahā girikūṭarukkha",
  "anya-e1215n:1850": "Sampāta bhīta ruditā gatimesayanti;",
  "anya-e1215n:1851": "523.",
  "anya-e1215n:1852": "Sītena te atha dije parikoṭayantā",
  "anya-e1215n:1853": "Aññoññagattamavalamba parodayiṃsu,",
  "anya-e1215n:1854": "Rūpāni nekabhayadāni ca ghosaṇāni",
  "anya-e1215n:1855": "Vattiṃsu tena vividhaṃ bhayamāsi tesaṃ;",
  "anya-e1215n:1856": "524.",
  "anya-e1215n:1857": "Buddhāpi dukkhitamanā paradukkhakena",
  "anya-e1215n:1858": "Kasmā karonti anayaṃ’ti na cintanīyaṃ,",
  "anya-e1215n:1859": "Loko hanāti viṭapi phaladāna hetu",
  "anya-e1215n:1860": "Satthena soma ripugāhaka vāsaramhi;",
  "anya-e1215n:1861": "525.",
  "anya-e1215n:1862": "Satthā tato tamanudo sabhaye sasoke",
  "anya-e1215n:1863": "Disvāna guyhaka jane karuṇāyitatto,",
  "anya-e1215n:1864": "Vuṭṭhiṃ tamañca pavanaṃ paṇuditva sabbaṃ",
  "anya-e1215n:1865": "Dassesi attamakhilaṃ dumaṇīva khamhi;",
  "anya-e1215n:1866": "526.",
  "anya-e1215n:1867": "Disvāna te munivara’ñjali paṅkajehi",
  "anya-e1215n:1868": "Sajjetva sīsa sarasī idama’bruviṃsu,",
  "anya-e1215n:1869": "Yācāma no’bhayapadaṃ bhavato sakāsā",
  "anya-e1215n:1870": "Dāsesu dhīra karuṇaṃ karaṇīyameva;",
  "anya-e1215n:1871": "527.",
  "anya-e1215n:1872": "Evaṃ tadā’vaca jino madhurassarena",
  "anya-e1215n:1873": "Āmanta te nisicare’vanate samekkha,",
  "anya-e1215n:1874": "Tumhe dadātha yadi ṭhānamamekadesaṃ",
  "anya-e1215n:1875": "Sabbe apentī ghanavātaja sītadukkhā;",
  "anya-e1215n:1876": "528.",
  "anya-e1215n:1877": "Yajjevamītima’payāti karoma bho taṃ",
  "anya-e1215n:1878": "Gaṇhāhi dhīra yadi icchasi sabbadīpaṃ,",
  "anya-e1215n:1879": "Vatvāna tehi paridinna chamāya maggo",
  "anya-e1215n:1880": "Ogamma tattha puthu patthari camma kaṇḍaṃ;",
  "anya-e1215n:1881": "529.",
  "anya-e1215n:1882": "Tasmiṃ nisajja kasiṇaṃ samāpajja tejo",
  "anya-e1215n:1883": "Jālākulaṃ jalita maggīmamāpayī so,",
  "anya-e1215n:1884": "So dhūmaketu gaganuggata tuṅgasiṅgo",
  "anya-e1215n:1885": "Sandaḍḍhayaṃ girivanānu’rughosayanto;",
  "anya-e1215n:1886": "530.",
  "anya-e1215n:1887": "Rukkhehi rukkhavana pabbata laṅghanena",
  "anya-e1215n:1888": "Sākhāmige ca vihage anubandhayaṃ’va,",
  "anya-e1215n:1889": "Vessānaro vanamarū migasūkare’pi",
  "anya-e1215n:1890": "Sandhāvi guyhaka jane iti cintayanto;",
  "anya-e1215n:1891": "531.",
  "anya-e1215n:1892": "Disvāna tattha pacurātana vipphuliṅga",
  "anya-e1215n:1893": "Sammissa jāla dahanaṃ guhakā samecca,",
  "anya-e1215n:1894": "Dhāvuṃ vikiṇṇakaca bappajala’ddanettā",
  "anya-e1215n:1895": "Dārattajehi sahitā gatimesamānā;",
  "anya-e1215n:1896": "532.",
  "anya-e1215n:1897": "Sambuddhateja paridaḍḍha sarīracittā",
  "anya-e1215n:1898": "Āhacca sāgarataṭaṃ paridhāvamānā,",
  "anya-e1215n:1899": "Tasmimpi te pavisituṃ saraṇaṃ na laddhā",
  "anya-e1215n:1900": "Chamhi tato sapadi sannipatiṃsu sabbe;",
  "anya-e1215n:1901": "533.",
  "anya-e1215n:1902": "Disvāna te munivaro sahaye sasoke",
  "anya-e1215n:1903": "Rammaṃ tadā jaladhimajjhagataṃ mahantaṃ,",
  "anya-e1215n:1904": "Iddhīhi sehi giridīpami’dhānayitvā",
  "anya-e1215n:1905": "Āropayitva nikhile puna tattha’kāsi;",
  "anya-e1215n:1906": "534.",
  "anya-e1215n:1907": "Katvevame’samasamo’pasamanta’mītiṃ",
  "anya-e1215n:1908": "Tattheva bhāsurataro bhagavā nisīdi,",
  "anya-e1215n:1909": "Brahmāmarā’suraphaṇī garuḷādi siddhā",
  "anya-e1215n:1910": "Saṅgamma’kaṃsu mahatiṃ mahama’ggarūpaṃ;",
  "anya-e1215n:1911": "535.",
  "anya-e1215n:1912": "Desesi saṃsadi jino sutisādhu dhammaṃ",
  "anya-e1215n:1913": "Tasmiṃ sadāsavanudaṃ sivadaṃ janānaṃ,",
  "anya-e1215n:1914": "Sutvāna nekasatakoṭi pamāṇa pāṇā",
  "anya-e1215n:1915": "Laddhā tadā samabhavuṃ caradhammacakkhuṃ;",
  "anya-e1215n:1916": "536.",
  "anya-e1215n:1917": "Tasmiṃ dine sumanakūṭa varādhivāso",
  "anya-e1215n:1918": "Tejiddhibuddhivibhavo sumanābhidhāno,",
  "anya-e1215n:1919": "Devo pasannahadayo ratanattayamhi",
  "anya-e1215n:1920": "Sampāpuṇittha paṭhamaṃ phalamuttamaṃ so;",
  "anya-e1215n:1921": "537.",
  "anya-e1215n:1922": "Uṭṭhāya tuṭṭhavadano katapañjalīko",
  "anya-e1215n:1923": "Muggo jinagga nakharaṃsi payodadhimhi",
  "anya-e1215n:1924": "Vanditva evamavacā’tula vīra dhīra",
  "anya-e1215n:1925": "Lokagga puggala varaṃ dada sāmi dhīsa;",
  "anya-e1215n:1926": "538.",
  "anya-e1215n:1927": "Dāsosmi te caraṇa paṅkaja pūjakohaṃ",
  "anya-e1215n:1928": "Saddhādayādi vibhavo tanayo’hamasmi,",
  "anya-e1215n:1929": "Tumhe vinā khaṇalavaṃ vasituṃ na icche",
  "anya-e1215n:1930": "Tasmā dadātu bhagavā mama pūjanīyaṃ;",
  "anya-e1215n:1931": "539.",
  "anya-e1215n:1932": "Sutvāna taṃ dhitimatī parimajja sīsaṃ",
  "anya-e1215n:1933": "Saṃsatta chappada saroruha sannibhena,",
  "anya-e1215n:1934": "Hatthena nīla saka kuntala dhātumuṭṭhiṃ",
  "anya-e1215n:1935": "Dajjātha so maṇimayena karaṇḍakena;",
  "anya-e1215n:1936": "540.",
  "anya-e1215n:1937": "Paggayha bāhuyugalena ṭhīto namitvā",
  "anya-e1215n:1938": "Muddhā dadhāsi makuṭaṃ viya pīṇitatto,",
  "anya-e1215n:1939": "Katvā’tha so vara mahaṃ tidivehi saddhi",
  "anya-e1215n:1940": "’Mappetva dhīra pharibhutta vasundharāyaṃ;",
  "anya-e1215n:1941": "541.",
  "anya-e1215n:1942": "So’kāsi nīlaratanehi mahārahehi",
  "anya-e1215n:1943": "Ubbedhato ratana satta pamāṇa thūpaṃ,",
  "anya-e1215n:1944": "Nāthe dharantasamayeva patiṭṭhahī so",
  "anya-e1215n:1945": "Thūpo tilokasukhado maṇi kāmado’va;",
  "anya-e1215n:1946": "542.",
  "anya-e1215n:1947": "Pacchā tilokasaraṇe parinibbutamhi",
  "anya-e1215n:1948": "Khīṇā savo samahimo sarabhu yatindo,",
  "anya-e1215n:1949": "Ādāya taṃ citakato jinagīvadhātuṃ",
  "anya-e1215n:1950": "Tasmiṃ nidhāya’kari bārasa hatthathūpaṃ;",
  "anya-e1215n:1951": "543.",
  "anya-e1215n:1952": "Cūḷābhayahvavanipo samaye’parasmiṃ",
  "anya-e1215n:1953": "Battiṃsa hatthama’kariyattha varoruthūpaṃ,",
  "anya-e1215n:1954": "Duṭṭhādigāmaṇi nupo damiḷe hananto",
  "anya-e1215n:1955": "Kāresi kañcukamatho catusaṭṭhihatthaṃ;",
  "anya-e1215n:1956": "544.",
  "anya-e1215n:1957": "Evaṃ sa sīhalamahāsaramajajharūḷhaṃ",
  "anya-e1215n:1958": "Setambujaṃ’va madhupāvali sevanīyaṃ,",
  "anya-e1215n:1959": "Bhumaṅganā karatale sitavitthalīlo",
  "anya-e1215n:1960": "Thūpo dadātu masamopasamaṃ janānaṃ;",
  "anya-e1215n:1961": "545.",
  "anya-e1215n:1962": "Laṅkopasaggama’vadhūya vidhāya khemaṃ",
  "anya-e1215n:1963": "Laṅkaṃ nijāya varakuntala dhātuyā taṃ,",
  "anya-e1215n:1964": "Katvāna bhāsurataraṃ muni maṅgalāya",
  "anya-e1215n:1965": "Pāyāsi tāraka pathe’nuruvelameva;",
  "anya-e1215n:1966": "546.",
  "anya-e1215n:1967": "Tasmiṃ vidhāya bahuvimhita pāṭiheraṃ",
  "anya-e1215n:1968": "Bhetvā sasissaki’sino puna diṭṭhijālaṃ,",
  "anya-e1215n:1969": "Datvāna nibbutipadaṃ sahasissakassa",
  "anya-e1215n:1970": "Nibbāṇa sundara puraṃ paripūrayittha;",
  "anya-e1215n:1971": "547.",
  "anya-e1215n:1972": "Tamhā vikāsita kusesaya kānanābha",
  "anya-e1215n:1973": "Vītāsavehi nivuto sugatebhagāmī,",
  "anya-e1215n:1974": "Pāyāsi rājagaha gāmī’mudāramaggaṃ",
  "anya-e1215n:1975": "Veneyya jantu kamalākara bhānurūpo;",
  "anya-e1215n:1976": "548.",
  "anya-e1215n:1977": "Tasmiṃ gate jinavare vara bimbisāro",
  "anya-e1215n:1978": "Pūjaṃ akāsi mahatiṃ saha devatāhi,",
  "anya-e1215n:1979": "Tasmiñhi saṃsadi labhiṃsu anappapāṇā",
  "anya-e1215n:1980": "Magge phale ca saraṇe ca patiṭṭhahiṃsu",
  "anya-e1215n:1981": "549.",
  "anya-e1215n:1982": "Rājā tato vipula veluvanābhirāmaṃ",
  "anya-e1215n:1983": "Sālaṅkataṃ vividha pādapa maṇḍapehi,",
  "anya-e1215n:1984": "Pādāsi dakkhiṇakare jalapātanena",
  "anya-e1215n:1985": "Katvā dharādharadharaṃ himavañca kampaṃ;",
  "anya-e1215n:1986": "550.",
  "anya-e1215n:1987": "Tasmiṃ samantanayano nayanābhirāmo",
  "anya-e1215n:1988": "Bhutiṃ janassa satataṃ abhivaḍḍhayanto,",
  "anya-e1215n:1989": "Dhammambu vuṭṭhi nikaraṃ parivassayanto",
  "anya-e1215n:1990": "Vassaṃ vasī adutiyo dutiyamhi vasse;",
  "anya-e1215n:1991": "551.",
  "anya-e1215n:1992": "Devinda moli samalaṅkata pādapiṭṭho",
  "anya-e1215n:1993": "Lokassa atthacaraṇe satatābhiyutto,",
  "anya-e1215n:1994": "Tattheva so hi tatiye’pi catutthavasse",
  "anya-e1215n:1995": "Vāsaṃ akāsi sugato sirisantivāso;",
  "anya-e1215n:1996": "552.",
  "anya-e1215n:1997": "Lokassa dhamma ma’malaṃ satataṃ vahanto",
  "anya-e1215n:1998": "Sāvatthiyaṃ rucira jetavane’bhirāme,",
  "anya-e1215n:1999": "Vāsaṃ akāsi sukhado munipañcamasmiṃ",
  "anya-e1215n:2000": "Veneyya sattasamayaṃ samudikkhamāno;",
  "anya-e1215n:2001": "Iti laṅkāya paṭhamā’gamanaṃ.",
  "anya-e1215n:2002": "553.",
  "anya-e1215n:2003": "Atha bhagavati tasmiṃ jetanāme vanasmiṃ",
  "anya-e1215n:2004": "Nivasati satilaṅkā maṅgalā’vāsarūpā,",
  "anya-e1215n:2005": "Upavanamiva nāke nandanaṃ devatānaṃ",
  "anya-e1215n:2006": "Amara uragavāsā rammarūpā babhūva;",
  "anya-e1215n:2007": "554.",
  "anya-e1215n:2008": "Tahimati rucirasmiṃ vaḍḍhamānādi sele",
  "anya-e1215n:2009": "Madhura salilavāhe rammakalyāṇikādo,",
  "anya-e1215n:2010": "Udadhi bhujagavāse nāgadīpantike ca",
  "anya-e1215n:2011": "Mahati mahima yuttā nāgasaṅghā vasanti;",
  "anya-e1215n:2012": "555.",
  "anya-e1215n:2013": "Pacura mahima yutto vaḍḍhamānācalasmiṃ",
  "anya-e1215n:2014": "Adhipati bhujagānaṃ āsi cūlodaravho,",
  "anya-e1215n:2015": "Mahudara iti nāmo nāgadīpodadhimhi",
  "anya-e1215n:2016": "Nivasati atha tesaṃ pabbateyyo’ragindo;",
  "anya-e1215n:2017": "556.",
  "anya-e1215n:2018": "Itara bhujaga rañño dhītaraṃ nāgakaññaṃ",
  "anya-e1215n:2019": "Piyatarama’bhirūpaṃ’kāsi dāraṃ tadā hi,",
  "anya-e1215n:2020": "Atha ca duhituyā so dīyamānaṃ dadanto",
  "anya-e1215n:2021": "Rucira maṇīmayagghaṃ āsanañcāpadāsi;",
  "anya-e1215n:2022": "557.",
  "anya-e1215n:2023": "Duhitari matakāle te’tha pallaṅkahetu",
  "anya-e1215n:2024": "Jalaja thalaja nāgā yuddhasajjā ahesuṃ,",
  "anya-e1215n:2025": "Atha thalaja bhujaṅgā bhaṅgakallolamālā",
  "anya-e1215n:2026": "Sadisa lūlita cittā gabbitevaṃ ravanti;",
  "anya-e1215n:2027": "558.",
  "anya-e1215n:2028": "Kimu’dadhija phaṇīnaṃ kitti sampattiyā no",
  "anya-e1215n:2029": "Api yasaparivārā kiṃ baleniddhiyā kiṃ,",
  "anya-e1215n:2030": "Ahamahamīti gabbā kiṃ kimissāya tesaṃ",
  "anya-e1215n:2031": "Bhavati timira’rīnaṃ bhānumaggunnatī kā;",
  "anya-e1215n:2032": "559.",
  "anya-e1215n:2033": "Atha jalaja’lagaddā gajjanaṃ gajjayantā",
  "anya-e1215n:2034": "Bhayajanaka pagabbhā phoṭayantā bhūjānaṃ,",
  "anya-e1215n:2035": "Ahamaha pabhū re!Re! Pabbateyyāna’metaṃ",
  "anya-e1215n:2036": "Paṭutaraḍasitoṭṭhā kakkha’ḷevaṃ ravanti;",
  "anya-e1215n:2037": "560.",
  "anya-e1215n:2038": "Paṭutara garunādā tāva gajjanti dantī",
  "anya-e1215n:2039": "Nayana pathamu’pente yāva kaṇṭhiravānaṃ,",
  "anya-e1215n:2040": "Tathariva thalajātā jumhayantā samaggā",
  "anya-e1215n:2041": "Nayana pathagatā no suññadappā bhavanti;",
  "anya-e1215n:2042": "561.",
  "anya-e1215n:2043": "Iti tadubhayasenā ghaṭṭayantā’ññamaññaṃ",
  "anya-e1215n:2044": "Vividha paharaṇho uggirantī giranti,",
  "anya-e1215n:2045": "Satata khubhita velā sāgarūmīva bhantā",
  "anya-e1215n:2046": "Lulita lulita cittā yuddhaninnā ṭhitāsuṃ;",
  "anya-e1215n:2047": "562.",
  "anya-e1215n:2048": "Atha tadahu munindo yāminīyāma’mante",
  "anya-e1215n:2049": "Patiniya matijālaṃ lokamolokayanto,",
  "anya-e1215n:2050": "Samara vasagatānaṃ bhogīnaṃ bhāvibhutiṃ",
  "anya-e1215n:2051": "Tadupari ca’bhivuddhiṃ passi laṅkātalassa;",
  "anya-e1215n:2052": "563.",
  "anya-e1215n:2053": "Atha muni madhumāse’posathe kālapakkhe",
  "anya-e1215n:2054": "Kata nikhila vidhāno gayha saṅghāṭikādiṃ,",
  "anya-e1215n:2055": "Anugatikamudikkhaṃ pañcanetto samantā",
  "anya-e1215n:2056": "Sumana sumana nāmaṃ passi devaṃ samiddhiṃ;",
  "anya-e1215n:2057": "564.",
  "anya-e1215n:2058": "Tadahu sumanadevo jetanāme suramme",
  "anya-e1215n:2059": "Adhivasati vihāre dvārakoṭṭhopakaṭṭhe,",
  "anya-e1215n:2060": "Ṭhita viṭapa samiddhe khīrikāpādapasmiṃ",
  "anya-e1215n:2061": "Sugata mabhinamanto anvahaṃ pūjayanto;",
  "anya-e1215n:2062": "565.",
  "anya-e1215n:2063": "Tamasammuni disvā’mantayitvā’gate taṃ",
  "anya-e1215n:2064": "Idamavaca mayā bho saddhimāgaccha laṅkaṃ,",
  "anya-e1215n:2065": "Saha tava bhavanamhā pubbavutthappadese",
  "anya-e1215n:2066": "Tava bhavati patiṭṭhā bhoginañjā’bhivuddhi;",
  "anya-e1215n:2067": "566.",
  "anya-e1215n:2068": "Atha munivacanaṃ so muddhanāma’ggahetvā",
  "anya-e1215n:2069": "Samuditahadayo taṃ rukkhamuddhacca mūlā,",
  "anya-e1215n:2070": "Sugatamupari katvā dhārayanto suphullaṃ",
  "anya-e1215n:2071": "Barihi barihi chattākāramāgā nabhamhī;",
  "anya-e1215n:2072": "567.",
  "anya-e1215n:2073": "Dasabala tanubhā’bhissaṅgamā so dumando",
  "anya-e1215n:2074": "Tarala maṇīva nānā’bhāhi sambhāvanīyo,",
  "anya-e1215n:2075": "Vilasita iva sabbe rukkhaselādayo’pi",
  "anya-e1215n:2076": "Apagata sakavaṇṇāvaṇṇavantā virejuṃ;",
  "anya-e1215n:2077": "568.",
  "anya-e1215n:2078": "Khaga bhujaga surādi massitā chappabhāhi",
  "anya-e1215n:2079": "Nijapati nijajāyā svaññamaññāsu muyhuṃ,",
  "anya-e1215n:2080": "Asita gagana majjhe sobhamāno munindo",
  "anya-e1215n:2081": "Vitata vividha raṃsī raṃsimālīva gañchi;",
  "anya-e1215n:2082": "569.",
  "anya-e1215n:2083": "Jalada paṭala saṇḍe vajjhamuddāḷayitvā",
  "anya-e1215n:2084": "Bahi vilasitakāyo sommadosākaro,va",
  "anya-e1215n:2085": "Katupari taruchāyo jotamāno samāno",
  "anya-e1215n:2086": "Uraga samaraṭhānaṃ ganthvā’kāse nisajja;",
  "anya-e1215n:2087": "570.",
  "anya-e1215n:2088": "Ghanatara timiraṃ so iddhiyā saṅgharitvā",
  "anya-e1215n:2089": "Tahimatirava bhīmaṃ ghorasaṃrambhavantaṃ,",
  "anya-e1215n:2090": "Asani sata nipātaṃ vassadhārā karālaṃ",
  "anya-e1215n:2091": "Urutara tata meghaṃ māpayī sītavātaṃ;",
  "anya-e1215n:2092": "571.",
  "anya-e1215n:2093": "Iti tibhuvananātho dappite nāgasaṅghe",
  "anya-e1215n:2094": "Vimada karaṇa hetu dassayī bheravānī,",
  "anya-e1215n:2095": "Atha’pagata pagabbhe te viditvāna satthā",
  "anya-e1215n:2096": "Apanudi bhayajātaṃ taṅkhaṇaṃyeva tattha;",
  "anya-e1215n:2097": "572.",
  "anya-e1215n:2098": "Taruṇa taraṇisobhā ketumālāvilāsiṃ",
  "anya-e1215n:2099": "Subharuci mukhavandaṃ lakkhaṇākiṇṇagattaṃ,",
  "anya-e1215n:2100": "Tibhava vibhavadāyiṃ taṃ viditvāna nāgā",
  "anya-e1215n:2101": "Cutapaharaṇa hatthā vandamānā mahiṃsu;",
  "anya-e1215n:2102": "573.",
  "anya-e1215n:2103": "Sirasī nihitapāṇī rattapaṅkeruhehi",
  "anya-e1215n:2104": "Vikaca vadana nettā’manda kañjuppalehi,",
  "anya-e1215n:2105": "Saka saka dhata nānāvaṇṇa vammādikehi",
  "anya-e1215n:2106": "Vividha kusumavatthā’manda dīpaddhajehi;",
  "anya-e1215n:2107": "574.",
  "anya-e1215n:2108": "Uraga bhavanavāsā nāgakaññā samecca",
  "anya-e1215n:2109": "Kuca kalasa sahassaṃ dhārayanti salīlaṃ,",
  "anya-e1215n:2110": "Lalita kaṇaka valli līlamādhatta gattā",
  "anya-e1215n:2111": "Thuti mukhara mukhā tā sādhu kīḷaṃ akaṃsu;",
  "anya-e1215n:2112": "575.",
  "anya-e1215n:2113": "Atha muni uragānaṃ viggahaṃ taṃ sametuṃ",
  "anya-e1215n:2114": "Sutimana kamanīyaṃ niccharaṃ brahmaghosaṃ,",
  "anya-e1215n:2115": "Ajaramamara maggaṃ suppasatthaṃ sudhihi",
  "anya-e1215n:2116": "Varamati varadhammaṃ desayī naṃ phaṇīnaṃ;",
  "anya-e1215n:2117": "576.",
  "anya-e1215n:2118": "Na bho bho saṃsāre khalu bhavati sāraṃ lavampi",
  "anya-e1215n:2119": "Visesā taṃ sītaṃ jalita dahane vijjati kadā,",
  "anya-e1215n:2120": "Sadā rāgaṃ rogaṃ byadhati janataṃ nekaduritaṃ",
  "anya-e1215n:2121": "Tathāpā’yuṃ pāto ravirabhimukhussāva sadisaṃ;",
  "anya-e1215n:2122": "577.",
  "anya-e1215n:2123": "Sarīro’yaṃ battiṃsa vidha kuṇapo sāra rahito",
  "anya-e1215n:2124": "Parittaṃ yobbaññaṃ kusuma sadisaṃ niggatasiri,",
  "anya-e1215n:2125": "Pahantvā gantabbaṃ bhavaja vibhavaṃ sambhatamidaṃ",
  "anya-e1215n:2126": "Athevaṃ sante bho varayati bhavaṃ ko nu hi budho;",
  "anya-e1215n:2127": "578.",
  "anya-e1215n:2128": "Palāsī makkhī kodhūpaha mato mānavibhavo",
  "anya-e1215n:2129": "Jano’tīto’to bho payati narakaṃ dāruṇataraṃ,",
  "anya-e1215n:2130": "Phaṇī majjāro sā guhaka kapayo bhūya bahuso",
  "anya-e1215n:2131": "Vadhentaññoññaṃ te nanubhavamidaṃ dukkhama’nisaṃ;",
  "anya-e1215n:2132": "579.",
  "anya-e1215n:2133": "Pure kāko’lukā atha vanabhavā phandana isā",
  "anya-e1215n:2134": "Karitvā’ṭṭhāne’ghaṃ ciramanubhavuṃ dukkhamanisaṃ,",
  "anya-e1215n:2135": "Aho kappaṭṭhantaṃ saratha duritaṃ verajamidaṃ",
  "anya-e1215n:2136": "Na hetthassādo bho’ṇumapi kalahe mettima’mataṃ;",
  "anya-e1215n:2137": "580.",
  "anya-e1215n:2138": "Balaṃ bālānaṃ bho saka saka vadhāyeva bhavati",
  "anya-e1215n:2139": "Atītekā khuddā laṭukikadijā naṭṭhatanayā,",
  "anya-e1215n:2140": "Gajaṃ bālaṃ mattaṃ pavidhi na balaṃ hoti saraṇaṃ",
  "anya-e1215n:2141": "Athaṭṭhāne kiṃ bho kurutha vīriyaṃ bhuti hananaṃ;",
  "anya-e1215n:2142": "581.",
  "anya-e1215n:2143": "Na dukkhaṃ tesaṃ ye vigata kalahā ekamanasā",
  "anya-e1215n:2144": "Atīte bho lāpā aghaṭita mānā peyyavacanā,",
  "anya-e1215n:2145": "Sukhaṃ vāsaṃ’kāsuṃ yadahani bhavuṃ te’tha vidhurā",
  "anya-e1215n:2146": "Vasaṃ vyādhassāguṃ tadahani aho!Medhaga balaṃ;",
  "anya-e1215n:2147": "582.",
  "anya-e1215n:2148": "Iti tikhiṇa sudhimā kattumete samagge",
  "anya-e1215n:2149": "Avadi pavara dhammaṃ sādhu viññuppasatthaṃ,",
  "anya-e1215n:2150": "Atha muditamanā te pīṇitā tassa nāgā",
  "anya-e1215n:2151": "Maṇimayama’tulaṃ taṃ āsanaṃ pūjayiṃsu;",
  "anya-e1215n:2152": "583.",
  "anya-e1215n:2153": "Atha muni gaganamboruyha bhumippadesaṃ",
  "anya-e1215n:2154": "Taruṇa raviva tasmiṃ āsane āsi bhāsaṃ,",
  "anya-e1215n:2155": "Atha bhujagagaṇā te dibba khajjādikehi",
  "anya-e1215n:2156": "Parivisiya munindaṃ sādhu dhammaṃ suṇiṃsu;",
  "anya-e1215n:2157": "584.",
  "anya-e1215n:2158": "Atha jala thalajānaṃ tattha yuddhā’gatānaṃ",
  "anya-e1215n:2159": "Agaṇita bhūjagānaṃ’sītikoṭī bhujaṅgā,",
  "anya-e1215n:2160": "Vimala saraṇasīle suppatiṭṭhā sutuṭṭhā",
  "anya-e1215n:2161": "Akaru’matimuḷāraṃ satthu pūjāvidhānaṃ;",
  "anya-e1215n:2162": "585.",
  "anya-e1215n:2163": "Atha mahudara rañgño mātulo nāgarājā",
  "anya-e1215n:2164": "Maninayanakanāmo rammakaḷyāṇadesā,",
  "anya-e1215n:2165": "Uraga samara hetū āgato nāgadīpaṃ",
  "anya-e1215n:2166": "Sugatavara sarīraṃ disva natvālapevaṃ;",
  "anya-e1215n:2167": "586.",
  "anya-e1215n:2168": "Yadi sugata! Imaṃ tvaṃ nāgato assa ṭhānaṃ",
  "anya-e1215n:2169": "Mayamapagata pāṇā homa jhatvā’ññamaññaṃ,",
  "anya-e1215n:2170": "Rudhiravaha vikiṇṇo assa bhumippadeso",
  "anya-e1215n:2171": "Pasami dahana dittaṃ ambudeneva taṃ tvaṃ;",
  "anya-e1215n:2172": "587.",
  "anya-e1215n:2173": "Mama bhagava! Purāme diṭṭhapubbaṃ tavetaṃ",
  "anya-e1215n:2174": "Rucira sirisarīraṃ raṃsijālā’bhikiṇṇaṃ,",
  "anya-e1215n:2175": "Api sumadhura dhammaṃ desayante surānaṃ",
  "anya-e1215n:2176": "Dasabala sutapubbaṃ ānubhāvañca tuyhaṃ;",
  "anya-e1215n:2177": "588.",
  "anya-e1215n:2178": "Ahamasama pure te vissutoyeva dāso",
  "anya-e1215n:2179": "Yadi manasi dayā te hoti dāse punā’pi,",
  "anya-e1215n:2180": "Pavara ratanadīpe hoti kaḷyāṇigaṅgā",
  "anya-e1215n:2181": "Mama vasati tahiṃ taṃ daṭṭhukāmo’bhiyāce;",
  "anya-e1215n:2182": "589.",
  "anya-e1215n:2183": "Iti yatipati tassā’rādhanaṃ paggahetvā",
  "anya-e1215n:2184": "Saka paricita bhumyā cetiyatthaṃ vidhāya,",
  "anya-e1215n:2185": "Maṇimaya paribhuttaṃ āsanaṃ cā’pi tesaṃ",
  "anya-e1215n:2186": "Sa sumana taru rājaṃ pūjanatthaṃ vidhāya;",
  "anya-e1215n:2187": "590.",
  "anya-e1215n:2188": "Dasabala paribhuttaṃ sabbametaṃ bhujaṅgā",
  "anya-e1215n:2189": "Maṇiriva rucīdaṃ te dhātuyoyeva tasmā,",
  "anya-e1215n:2190": "Mahatha namatha niccaṃ maṃva saggā’pavaggaṃ",
  "anya-e1215n:2191": "Dadati iti ca vatvā ovaditvāna satthā;",
  "anya-e1215n:2192": "591.",
  "anya-e1215n:2193": "Nabhatala’mu’pagantvā devanāge mahente",
  "anya-e1215n:2194": "Disi disi visaranto nīlapītādi raṃsi,",
  "anya-e1215n:2195": "Mana nayana haranto jantunaṃ lokasāro",
  "anya-e1215n:2196": "Agami ravi’va khamhā jetanāmaṃ vihāraṃ;",
  "anya-e1215n:2197": "592.",
  "anya-e1215n:2198": "Atha manujamarānaṃ nattasiddhādikānaṃ",
  "anya-e1215n:2199": "Satata’mamata dhammaṃ desayanto phaṇīnaṃ,",
  "anya-e1215n:2200": "Vanabhavana suramme maṅkulavhe naginde",
  "anya-e1215n:2201": "Akari muni nivāsaṃ chaṭṭhame hāyanamhi;",
  "anya-e1215n:2202": "593.",
  "anya-e1215n:2203": "Surapurupavane’tho pārijātassa mūle",
  "anya-e1215n:2204": "Aruṇa mudusilāyaṃ bhāsamāno munindo",
  "anya-e1215n:2205": "Sunipuṇa’mabhidhammaṃ desayanto surānaṃ",
  "anya-e1215n:2206": "Akari varanivāsaṃ sattame tattha vasse;",
  "anya-e1215n:2207": "594.",
  "anya-e1215n:2208": "Atha sukhada munindo jetanāme vihāre",
  "anya-e1215n:2209": "Avasi vimalapañño aṭṭhame sāradasmiṃ,",
  "anya-e1215n:2210": "Ajara’mamara santiṃ phasamāno paresaṃ",
  "anya-e1215n:2211": "Vividha naya vicittaṃ desanaṃ desayanto;",
  "anya-e1215n:2212": "Iti laṅkāya dutiyāgamanaṃ.",
  "anya-e1215n:2213": "595.",
  "anya-e1215n:2214": "Evaṃ jino jetavane vasanto",
  "anya-e1215n:2215": "Nīssāya sāvatthipuraṃ vihāsi,",
  "anya-e1215n:2216": "Sā kidisī āsi purī tadānī",
  "anya-e1215n:2217": "Taṃ kīdisaṃ jetavanaṃ vihāraṃ;",
  "anya-e1215n:2218": "596.",
  "anya-e1215n:2219": "Bhūmaṅganāyāhita uttamaṅge",
  "anya-e1215n:2220": "Bhāsanta nānāratanābhirāmā,",
  "anya-e1215n:2221": "Visālamolīva visālabhogā",
  "anya-e1215n:2222": "Sā jambudīpamhī babhuva rammā;",
  "anya-e1215n:2223": "597.",
  "anya-e1215n:2224": "Sirīnikete sirimāvahantī",
  "anya-e1215n:2225": "Virājate yā vasudhā talasmiṃ,",
  "anya-e1215n:2226": "Sā devarājassa’marāvatī’va",
  "anya-e1215n:2227": "Rañño kuverassa’lakāva rammā;",
  "anya-e1215n:2228": "598.",
  "anya-e1215n:2229": "Sā puññapaññālu janādhivutthā",
  "anya-e1215n:2230": "Soṇṇādi puṇṇāpanākiṇṇavīthī,",
  "anya-e1215n:2231": "Uttuṅga mātaṅga turaṅga raṅgā",
  "anya-e1215n:2232": "Sā rājate kañcana mandirālī;",
  "anya-e1215n:2233": "599.",
  "anya-e1215n:2234": "Rarāja sā bhāsura rājaputtā",
  "anya-e1215n:2235": "Puññaṅganālāsa vilāsayantī,",
  "anya-e1215n:2236": "Vedaṅgapāraṅgata vippacārā",
  "anya-e1215n:2237": "Dvipañca saddehi ca niccaghosā;",
  "anya-e1215n:2238": "600.",
  "anya-e1215n:2239": "Anekasippī sata sampakiṇṇā",
  "anya-e1215n:2240": "Nānādisāhā’gata satthavāhā,",
  "anya-e1215n:2241": "Pahutakhīṇāsavapādapūtā",
  "anya-e1215n:2242": "Babhāsa sā maṅgala mandiraṃ’va;",
  "anya-e1215n:2243": "601.",
  "anya-e1215n:2244": "Bhavantare yo cariyaṃ caranto",
  "anya-e1215n:2245": "Suvo’panissāya vasaṃ guṇena,",
  "anya-e1215n:2246": "Yaññaṅgasākhiṃ matasīnapattaṃ",
  "anya-e1215n:2247": "Akā samiddhaṃ phalapallavehi;",
  "anya-e1215n:2248": "602.",
  "anya-e1215n:2249": "Idāni patvāna bhavassa antaṃ",
  "anya-e1215n:2250": "Nissāya yaṃ so vasate munindo,",
  "anya-e1215n:2251": "Tassā guṇaṃ ko hi asesayitvā",
  "anya-e1215n:2252": "Katheti sā vassū’pamāya tassā;",
  "anya-e1215n:2253": "603.",
  "anya-e1215n:2254": "Tassopakaṭṭhe ratanaṃva’nagghaṃ",
  "anya-e1215n:2255": "Manoharo uttamasattasevi,",
  "anya-e1215n:2256": "Janānamākakhiṅatado vihāro",
  "anya-e1215n:2257": "Babhuva jetādi vanavhayena;",
  "anya-e1215n:2258": "604.",
  "anya-e1215n:2259": "Samaphulla puppharasa modita chappadālī",
  "anya-e1215n:2260": "Jhaṅkāra nāda parivādita tantinādā,",
  "anya-e1215n:2261": "Sammatta’nanta dija kujita gītavantā",
  "anya-e1215n:2262": "Tiṭṭhanti yattha taravo naṭakāva chekā;",
  "anya-e1215n:2263": "605.",
  "anya-e1215n:2264": "Khīraṇṇavāhariya dhoviya khīranīrā",
  "anya-e1215n:2265": "Sosetva sajjhumalaye sasikanti massaṃ",
  "anya-e1215n:2266": "Yatthokiritva tanitā viya vālukāyo",
  "anya-e1215n:2267": "Sā mālakāvali babhāsa payodadhi’va;",
  "anya-e1215n:2268": "606.",
  "anya-e1215n:2269": "Vijjotamāna ratanappamukhānanamhi",
  "anya-e1215n:2270": "Sopāna māla padagaṇṭhidujehi hāsaṃ,",
  "anya-e1215n:2271": "Katveva devabhavanānamahaṃ virāga",
  "anya-e1215n:2272": "Vantī’ti gandhakuṭi yattha pahāsayittha;",
  "anya-e1215n:2273": "607.",
  "anya-e1215n:2274": "Kammāra gaggari mukho’pari sampapuṇṇā",
  "anya-e1215n:2275": "Aṅgāra kantara viniggata jālakāva,",
  "anya-e1215n:2276": "Sambuddhadeha pariniggata raṃsimālā",
  "anya-e1215n:2277": "Dāyagga niggata karā visaranti yasmiṃ;",
  "anya-e1215n:2278": "608.",
  "anya-e1215n:2279": "Tumhe sarāga janasaṅgamato’ti gītā",
  "anya-e1215n:2280": "Dhaññā mayantī vimalehī samaṅgitattā,",
  "anya-e1215n:2281": "Tuṭṭhāva hāsa makarā surapādapānaṃ",
  "anya-e1215n:2282": "Rājenti yattha yatinissita pādapindā;",
  "anya-e1215n:2283": "609.",
  "anya-e1215n:2284": "Punnāga nīpa vakula’jjuna rājarukkha",
  "anya-e1215n:2285": "Nāgā’ga cūta yugapattaka campakānaṃ,",
  "anya-e1215n:2286": "Pupphābhikiṇṇa dharaṇī ratanehi nānā",
  "anya-e1215n:2287": "Pacchanna dibbabhavanaṃ viya bhāti yattha;",
  "anya-e1215n:2288": "610.",
  "anya-e1215n:2289": "Brahmāsurāsura naroraga liṅgisiddha",
  "anya-e1215n:2290": "Vijjādharādi janatā katavandanehi,",
  "anya-e1215n:2291": "Teheva ghuṭṭha thutimaṅgala gītikāhi",
  "anya-e1215n:2292": "Yatthopagāna mananettagaṇā mudenti;",
  "anya-e1215n:2293": "611.",
  "anya-e1215n:2294": "Nigghositāmala susītala nijjharehi",
  "anya-e1215n:2295": "Sammatta nekadija ghuṭṭha jalāsayehi,",
  "anya-e1215n:2296": "Kiñjakkha patta parikiṇṇa silātalehi",
  "anya-e1215n:2297": "Tussanti yattha satataṃ yatīnaṃ manāti;",
  "anya-e1215n:2298": "612.",
  "anya-e1215n:2299": "Yo neka kappa sata sañcita puññarāsi",
  "anya-e1215n:2300": "Hitvā’mitaṃ kapilavatthu mahāsirimpi,",
  "anya-e1215n:2301": "Āgamma yattha nīrato sugato mahesi",
  "anya-e1215n:2302": "Ko tattha bhuti matulaṃ kathiko katheti;",
  "anya-e1215n:2303": "613.",
  "anya-e1215n:2304": "Tasmiṃ jino vasati jetavane vihāre",
  "anya-e1215n:2305": "Indo yathā rucira nandana kānanamhi,",
  "anya-e1215n:2306": "Brahmā’va brahmabhavane sapitāmahehi",
  "anya-e1215n:2307": "Tārāvalī parivuto gagane’va vando;",
  "anya-e1215n:2308": "614.",
  "anya-e1215n:2309": "Tadāgamma mahānāgo maṇi akkhikanāmako,",
  "anya-e1215n:2310": "Laṅkāto jinapādasmiṃ phaṇiṃ pacceda’mabruvi;",
  "anya-e1215n:2311": "615.",
  "anya-e1215n:2312": "Sambuddhā dhīra lokasmiṃ lokassatthābhivuddhiyā,",
  "anya-e1215n:2313": "Jāyanti sāmi tumhākaṃ dayāyanto’gadhā mayaṃ;",
  "anya-e1215n:2314": "616.",
  "anya-e1215n:2315": "Tena me dāsabhutassa saṃsārandugharā thirā,",
  "anya-e1215n:2316": "Muttiṃ yadicchase mayhaṃ gahaṇīyaṃ nimantaṇaṃ;",
  "anya-e1215n:2317": "617.",
  "anya-e1215n:2318": "Sutvāna taṃ mahānāgo mahānāga nimantaṇaṃ,",
  "anya-e1215n:2319": "Paṭiggahesi taṃ tuṇhībhāvena karuṇāya so;",
  "anya-e1215n:2320": "618.",
  "anya-e1215n:2321": "Ñatvā taṃ sumano nāgo lahumāgamma sīhalaṃ,",
  "anya-e1215n:2322": "Kaḷyāṇāpagapassamhi manonandana bhutale;",
  "anya-e1215n:2323": "619.",
  "anya-e1215n:2324": "Sajjhu kambumaṇi mutta pavāla vajirāmaye,",
  "anya-e1215n:2325": "Vahārahe mahāthūne ghaṭakādiṃ nidhāpiya;",
  "anya-e1215n:2326": "620.",
  "anya-e1215n:2327": "Datvā tulādayo sesa mandiraṅge tatheva ca,",
  "anya-e1215n:2328": "Viṭaṅka vyāla sīhādi pantiyo’pi tathevahi;",
  "anya-e1215n:2329": "621.",
  "anya-e1215n:2330": "Sātakumhamayā’neka cittehi sādhu cittitaṃ,",
  "anya-e1215n:2331": "Nimmāya gopānasiyo pakkhapāse ca kaṇṇikaṃ;",
  "anya-e1215n:2332": "622.",
  "anya-e1215n:2333": "Siṅgi nikkhena siṅgañca chadanindamaṇīhi ca,",
  "anya-e1215n:2334": "Soṇṇa kiṅkiṇi mālāyo kaṇṇamālā ca māpiya;",
  "anya-e1215n:2335": "623.",
  "anya-e1215n:2336": "Cittavitānaṃ bandhitvā muttolambe tahiṃ tahiṃ,",
  "anya-e1215n:2337": "Katvāna gandhadāmehi pupphadāmehi saṅkulaṃ;",
  "anya-e1215n:2338": "624.",
  "anya-e1215n:2339": "Indanīlamayaṃ bhumi majjhe’naggha mahāsanaṃ,",
  "anya-e1215n:2340": "Māpesi parito sesa bhikkhūnañca subhāsane;",
  "anya-e1215n:2341": "625.",
  "anya-e1215n:2342": "Ratanehe’vāpassaye vedikā eḷikāmaye,",
  "anya-e1215n:2343": "Muttā vāluka saṅkiṇṇaṃ mālakañca manoramaṃ;",
  "anya-e1215n:2344": "626.",
  "anya-e1215n:2345": "Satta ratana sambhuta toraṇū’pari toraṇe,",
  "anya-e1215n:2346": "Santīra kusumā’kiṇṇa hāṭakādi ghaṭākulaṃ;",
  "anya-e1215n:2347": "627.",
  "anya-e1215n:2348": "Neka rāgaddhajākiṇṇa vitāna samalaṅkataṃ,",
  "anya-e1215n:2349": "Dīpa dhūpāli saṅkiṇṇa gandhapuppha samākulaṃ;",
  "anya-e1215n:2350": "628.",
  "anya-e1215n:2351": "Evamādihi nekehi vaṇṇehi samalaṅkataṃ,",
  "anya-e1215n:2352": "Māpetvā maṇḍapaṃ seṭṭhaṃ devamaṇḍapa santibhaṃ;",
  "anya-e1215n:2353": "629.",
  "anya-e1215n:2354": "Sīta vāluka sañchannaṃ mudu pādapaṭatthataṃ,",
  "anya-e1215n:2355": "Māpetvevaṃ mahāmaggaṃ surañjasa samañjasaṃ;",
  "anya-e1215n:2356": "630.",
  "anya-e1215n:2357": "Sañcinitvāna te nāgā khajja bhojja phalāphale,",
  "anya-e1215n:2358": "Dibbannapāne pacure paṭimaggaṃ gamuṃ tadā;",
  "anya-e1215n:2359": "631.",
  "anya-e1215n:2360": "Tato kāruṇiko nātho bodhito aṭṭhame same,",
  "anya-e1215n:2361": "Vesākha puṇṇamāsimhi sannipātiya sāvake;",
  "anya-e1215n:2362": "632.",
  "anya-e1215n:2363": "Ethajja bhikkhavo laṅkaṃ nāgānaṃ’nuggahāya bho,",
  "anya-e1215n:2364": "Maṇiakkhiko nimantesi pasanno buddhasāsane;",
  "anya-e1215n:2365": "633.",
  "anya-e1215n:2366": "Sutvāna vacanaṃ tassa sambuddhassa sirīmato,",
  "anya-e1215n:2367": "Assavā pesalā bhikkhū paccassosuṃ samāhitā;",
  "anya-e1215n:2368": "634.",
  "anya-e1215n:2369": "Sāriputto tato thero paññāya’gga dhurandharo,",
  "anya-e1215n:2370": "Pattacīvaramā’dāya agamā jinu’pantikaṃ;",
  "anya-e1215n:2371": "635.",
  "anya-e1215n:2372": "Moggallāno mahāthero dutiyo aggasāvako,",
  "anya-e1215n:2373": "Pattacīvaramādāya sopāga jina santikaṃ;",
  "anya-e1215n:2374": "636.",
  "anya-e1215n:2375": "Dhūtapāpo dhutaṅgaggo mahākassapa nāmako,",
  "anya-e1215n:2376": "Pattacīvaramādāya āgamā jinasantikaṃ;",
  "anya-e1215n:2377": "637.",
  "anya-e1215n:2378": "Sāsane vinayañña namaggo’ pālivhayo yata,",
  "anya-e1215n:2379": "Pattacīvaramādāya jinantikamu’pāgami;",
  "anya-e1215n:2380": "638.",
  "anya-e1215n:2381": "Dibbacakkhūnamaggo yo ruddhapāpāri dappako,",
  "anya-e1215n:2382": "Thero’nuruddho varado sopāga munisantikaṃ;",
  "anya-e1215n:2383": "639.",
  "anya-e1215n:2384": "Maṇiva kāmado kāmamu’pavāno’ti vissuto,",
  "anya-e1215n:2385": "Ñāṇī gaṇī dakkhiṇeyyo theropāga jinantikaṃ;",
  "anya-e1215n:2386": "640.",
  "anya-e1215n:2387": "Bakkulo vimalo sīla samādhādi guṇākaro,",
  "anya-e1215n:2388": "Āgato saparikkhāro bhikkhūnaṃ samitiṃ tadā;",
  "anya-e1215n:2389": "641.",
  "anya-e1215n:2390": "Buddhasāsana dhorayho thero aṅgulimālako,",
  "anya-e1215n:2391": "Sahā’gantuṃ munindena sannaddho sahasā gato;",
  "anya-e1215n:2392": "642.",
  "anya-e1215n:2393": "Sāsanodaya selagge sūriyo viya bhāti yo,",
  "anya-e1215n:2394": "So’yaṃ rāhulathero’pi lahu’gā pitu santikaṃ;",
  "anya-e1215n:2395": "643.",
  "anya-e1215n:2396": "Bhaddācāro bhaddiyavho thero bhaddaghaṭo viya,",
  "anya-e1215n:2397": "Pākaṭo bhuvane so’pi gato sambuddha santikaṃ;",
  "anya-e1215n:2398": "644.",
  "anya-e1215n:2399": "Devaddumo’va lokassa yo dadāti’cchiti’cchitaṃ,",
  "anya-e1215n:2400": "Jinorasopi selavho gato sambuddhasantikaṃ;",
  "anya-e1215n:2401": "645.",
  "anya-e1215n:2402": "Yāminī sāmiko’vāti bhāti yo sāsanambare,",
  "anya-e1215n:2403": "Mahānāma mahāthero sopāga munisantikaṃ;",
  "anya-e1215n:2404": "646.",
  "anya-e1215n:2405": "Manosilātalaggamhi jumhamāno’va kesarī,",
  "anya-e1215n:2406": "Subhutivha mahāthero buddhupantika māgato;",
  "anya-e1215n:2407": "647.",
  "anya-e1215n:2408": "Buddhasāsana chaddanta sarasī sāraso viya,",
  "anya-e1215n:2409": "Vissuto tissathero’pi gato bhikkhusamāgamaṃ;",
  "anya-e1215n:2410": "648.",
  "anya-e1215n:2411": "Jinasāsana samphullasarasīruha majjhago,",
  "anya-e1215n:2412": "Madhubbata nibho rādhathero’pi sahasā gato;",
  "anya-e1215n:2413": "649.",
  "anya-e1215n:2414": "Bhagu dabbopa’seno ca koṇḍañña’ssaji sīvali,",
  "anya-e1215n:2415": "Ete jinatrajā therā gatāsuṃ munisantikaṃ;",
  "anya-e1215n:2416": "650.",
  "anya-e1215n:2417": "Kumārakassapo puṇṇosoṇosobhita revatā,",
  "anya-e1215n:2418": "Therāpete abhiññātā gatāsuṃ satthusantikaṃ;",
  "anya-e1215n:2419": "651.",
  "anya-e1215n:2420": "Vaṅgīso sāgato nando bhāradvājo gavampati,",
  "anya-e1215n:2421": "Pattacīvaramādāya gatāsuṃ jinasantikaṃ;",
  "anya-e1215n:2422": "652.",
  "anya-e1215n:2423": "Evamādi mahānāgā pañcasata jinorasā,",
  "anya-e1215n:2424": "Samāgañchuṃ sahāgantuṃ muninā lokasāminaṃ;",
  "anya-e1215n:2425": "653.",
  "anya-e1215n:2426": "Tato so jagadānando karuṇāyābhirādhito,",
  "anya-e1215n:2427": "Meruṃ parikkhipantova anekajjuti vijjuyā;",
  "anya-e1215n:2428": "654.",
  "anya-e1215n:2429": "Nivāsetvā suddharaṃsi visarantaravāsakaṃ,",
  "anya-e1215n:2430": "Tassūpari jino rattaṃ bandhitvā kāyabandhaṃ;",
  "anya-e1215n:2431": "655.",
  "anya-e1215n:2432": "Accuggataṃ mahāthūpaṃ cāru cāmīkarajjutiṃ,",
  "anya-e1215n:2433": "Paṭicchādayamānova rattakambala kañcunā;",
  "anya-e1215n:2434": "656.",
  "anya-e1215n:2435": "Vaṇṇa nigrodhapakkaṃva surattaṃ paṃsukulikaṃ,",
  "anya-e1215n:2436": "Saṅghāṭiyā karitvāna saguṇaṃ uttarīyakaṃ;",
  "anya-e1215n:2437": "657.",
  "anya-e1215n:2438": "Hutvāna supaṭicchanto pārupitvāna sādhukaṃ,",
  "anya-e1215n:2439": "Pattatthāya pasāresi jālākulakarañjino;",
  "anya-e1215n:2440": "658.",
  "anya-e1215n:2441": "Lokanāthappabhāvena tato pattamadhubbato,",
  "anya-e1215n:2442": "Pāṇi saroruhassanto sampattosi tamaggahi;",
  "anya-e1215n:2443": "659.",
  "anya-e1215n:2444": "Tato sasissako nātho uggantvā gaganaṅganaṃ,",
  "anya-e1215n:2445": "Nānāvaṇṇambude tattha maddanto gantumārahabhi;",
  "anya-e1215n:2446": "660.",
  "anya-e1215n:2447": "Tato sambuddha dehasmā nikkhantāsuṃ cha raṃsiyo,",
  "anya-e1215n:2448": "Hemakaṇṇikato yāta maṇigopānasī yathā;",
  "anya-e1215n:2449": "661.",
  "anya-e1215n:2450": "Bāṇindīvara pupphehi meva’kindamaṇihi ca,",
  "anya-e1215n:2451": "Chādenti viya nakkhattā nīlaṃ’su munidehato;",
  "anya-e1215n:2452": "662.",
  "anya-e1215n:2453": "Campakuddālamālābhī hemacuṇṇambarehi ca,",
  "anya-e1215n:2454": "Pūrayanti viyāsaṅga pītaṃsū jinadehato;",
  "anya-e1215n:2455": "663.",
  "anya-e1215n:2456": "Bhaṇḍīpupphakadambehi lohitaṅkamaṇihi ca,",
  "anya-e1215n:2457": "Lohitābhā papūrenti disā’gā munidehato;",
  "anya-e1215n:2458": "664.",
  "anya-e1215n:2459": "Hāra mallika mālāhi somaṃsu phalikādihi,",
  "anya-e1215n:2460": "Pūrayanti viyāsaṅga odātā munidehato;",
  "anya-e1215n:2461": "665.",
  "anya-e1215n:2462": "Piñjumañjeṭṭharāsīhi padumābhamaṇīhi ca,",
  "anya-e1215n:2463": "Disaṃ chādayamānāgā mañjiṭṭhābhā jinaṅgato;",
  "anya-e1215n:2464": "666.",
  "anya-e1215n:2465": "Nekindacāpa kiṇṇaṃva divasaṃ ratanutthataṃ,",
  "anya-e1215n:2466": "Cittapaṭaṃva muñcantaṃ missābhāgā jinaṅgato;",
  "anya-e1215n:2467": "667.",
  "anya-e1215n:2468": "Girikūṭa kūṭāgāra mattā chabbaṇṇa raṃsiyo,",
  "anya-e1215n:2469": "Āvelavelā dhāvanti dippamānetaretarā;",
  "anya-e1215n:2470": "668.",
  "anya-e1215n:2471": "Gacchamānā’hanitvāna cakkavāḷa siluccaye,",
  "anya-e1215n:2472": "Uggantvā parato yantī nīra nijjhara sannībhā;",
  "anya-e1215n:2473": "669.",
  "anya-e1215n:2474": "Sammukhe sammukhe tāyo rukkhapabbata ādayo,",
  "anya-e1215n:2475": "Kārayantā sakaṃ vaṇṇaṃ dhāvantā’pi ca sindhavo;",
  "anya-e1215n:2476": "670.",
  "anya-e1215n:2477": "Uddhamuggataraṃsīhi rañjitā jaladā tadā,",
  "anya-e1215n:2478": "Nānāvaṇṇe punevāsi nūtano ravimaṇḍalo;",
  "anya-e1215n:2479": "671.",
  "anya-e1215n:2480": "Jinappahā pavāhesu nimuggā devatā gatā,",
  "anya-e1215n:2481": "Pūjetuṃva nijattehi nānāvaṇṇā siyuṃ tadā;",
  "anya-e1215n:2482": "672.",
  "anya-e1215n:2483": "Paviṭṭhā buddharaṃsīnamantaraṃ devadhītaro,",
  "anya-e1215n:2484": "Asañjānīya muyhiṃsu muhuttaṃ attano dhavaṃ;",
  "anya-e1215n:2485": "673.",
  "anya-e1215n:2486": "Surā suroraga brahma siddha vijjādharādayo,",
  "anya-e1215n:2487": "Cāmaracchattaketuhi pūjayantā jinantvaguṃ;",
  "anya-e1215n:2488": "674.",
  "anya-e1215n:2489": "Agghikaṃ pantiyo keci toraṇūpari toraṇe,",
  "anya-e1215n:2490": "Ghaṭadīpāliyo tantha karonti abhito’bhito;",
  "anya-e1215n:2491": "675.",
  "anya-e1215n:2492": "Pādapaṭe pattharanti vitatvanti vitānake,",
  "anya-e1215n:2493": "Tatthūpari anekānī kusumāno’kiranti ca;",
  "anya-e1215n:2494": "676.",
  "anya-e1215n:2495": "Katamaṃ devalokannuyāti lokagganāyako,",
  "anya-e1215n:2496": "Yāti kiṃ buhmalokannu amhākaṃ bhavanannu kho;",
  "anya-e1215n:2497": "677.",
  "anya-e1215n:2498": "Kattha nu kho devadevo kassanuggahabuddhīyā,",
  "anya-e1215n:2499": "Yātī’ti kaṅkhitā keci saṃsaranti itocito;",
  "anya-e1215n:2500": "678.",
  "anya-e1215n:2501": "Māpetvā abhito magge maṇḍape ratanāmaye,",
  "anya-e1215n:2502": "Sayanāsanaṃ paññapetvā kāci tiṭṭhanti devatā;",
  "anya-e1215n:2503": "679.",
  "anya-e1215n:2504": "Tahiṃ tahiṃ paṭṭhapentā sudhanta madhurodakaṃ,",
  "anya-e1215n:2505": "Yāvamānā jinaṃ keci tiṭṭhanti ca mahanti ca;",
  "anya-e1215n:2506": "680.",
  "anya-e1215n:2507": "Evaṃ mahāmahe nātho vattamāne anūpame,",
  "anya-e1215n:2508": "Jalaṃ sambuddhasiriyā nūtano sūriyo viya;",
  "anya-e1215n:2509": "681.",
  "anya-e1215n:2510": "Brahmasenābhito yāna brahmāvātha sahampati,",
  "anya-e1215n:2511": "Surasenābhito yāna sakkova samalaṅkato;",
  "anya-e1215n:2512": "682.",
  "anya-e1215n:2513": "Gagālimabhito yāna gahaṅgā maṇi sannibho,",
  "anya-e1215n:2514": "Dhataraṭṭhakhagindova haṃsasenāli pubbago;",
  "anya-e1215n:2515": "683.",
  "anya-e1215n:2516": "Apeta rāgadosehi vītamohehi sabbaso,",
  "anya-e1215n:2517": "Paṭisambhidatta sampatta sāvakehi anuggato;",
  "anya-e1215n:2518": "684.",
  "anya-e1215n:2519": "Yesaṃ yesaṃ manasmiṃ yaṃ yamatthi kiñci saṃsayaṃ,",
  "anya-e1215n:2520": "Tesaṃ taṃ taṃ paṇudento desanāya sudhāsinaṃ;",
  "anya-e1215n:2521": "685.",
  "anya-e1215n:2522": "Tattha tatthānurūpena pāṭihāriya kambunā,",
  "anya-e1215n:2523": "Lokassa nayanālī so tosassusu nimujjayaṃ;",
  "anya-e1215n:2524": "686.",
  "anya-e1215n:2525": "Sampatto’laṅkataṃ laṅkamathāgu phaṇino tadā,",
  "anya-e1215n:2526": "Paṭimaggaṃ karontā te tattha tattha mahāmahaṃ;",
  "anya-e1215n:2527": "687.",
  "anya-e1215n:2528": "Uragānamantare devā brahmāsuṃ tesamantare,",
  "anya-e1215n:2529": "Evaṃ sammissako loke brahmalokā papūrayi;",
  "anya-e1215n:2530": "688.",
  "anya-e1215n:2531": "Ye passanti jinaṃ tattha sasissaṃ siriyā jalaṃ,",
  "anya-e1215n:2532": "Suladdhā tehi nettāni tesamakkhīni locanā;",
  "anya-e1215n:2533": "689.",
  "anya-e1215n:2534": "Ye suṇanti tadā dhammaṃ dhammissara pabhāvitaṃ,",
  "anya-e1215n:2535": "Suladdhā tehi sotāni tesaṃ sotāni sotakā;",
  "anya-e1215n:2536": "690.",
  "anya-e1215n:2537": "Ye lapanti tadā buddhaguṇañhi guṇabhūsaṇā,",
  "anya-e1215n:2538": "Suladdhā tehi ve jivhā tesaṃ jivhā rasaññakā",
  "anya-e1215n:2539": "691.",
  "anya-e1215n:2540": "Ye vandanti jinaṃ yantaṃ sasaṅghaṃ gaganaṅgane,",
  "anya-e1215n:2541": "Suladdhā tehi hatthāni tesaṃyeva bhujā bhujā;",
  "anya-e1215n:2542": "692.",
  "anya-e1215n:2543": "Tadā tathāgataṃ disvā ye santuṭṭhā tathāgataṃ,",
  "anya-e1215n:2544": "Tathāgatānaṃ sabbesaṃ yo toso hotu sabbadā;",
  "anya-e1215n:2545": "693.",
  "anya-e1215n:2546": "Gato kalyāṇīyaṃ nātho mahentevaṃ sadevake,",
  "anya-e1215n:2547": "Tesaṃ pūjāvidhānaṃ ko mukhenekena bhāsati;",
  "anya-e1215n:2548": "694.",
  "anya-e1215n:2549": "Tato gaṅgā manuññañhi sampattaṃ taṃ saputtakaṃ,",
  "anya-e1215n:2550": "Taraṅga mudu bāhāhi gahetvā caraṇambuje;",
  "anya-e1215n:2551": "695.",
  "anya-e1215n:2552": "Pāde pakkhālayi sammā pheṇa pupphupahārikā,",
  "anya-e1215n:2553": "Tato tatotuṃ gaṇhitvā akā dehassanuggahaṃ;",
  "anya-e1215n:2554": "696.",
  "anya-e1215n:2555": "Tato so yācito satthā nāgasaṅghehi vandiya,",
  "anya-e1215n:2556": "Agamā maṇḍapaṃ rammaṃ manonandanamāvahaṃ;",
  "anya-e1215n:2557": "697.",
  "anya-e1215n:2558": "Gantvā maṇḍapa majjhamhi buddhāraha mahāsane,",
  "anya-e1215n:2559": "Nisīdobhāsayaṃ āsā ravīva udayāvale;",
  "anya-e1215n:2560": "698.",
  "anya-e1215n:2561": "Tato bhikkhu nisīdiṃsu patta pattāsane tadā,",
  "anya-e1215n:2562": "Babhāsa maṇḍapaṃ’tīva saraṃva padumākulaṃ;",
  "anya-e1215n:2563": "699.",
  "anya-e1215n:2564": "Jananettālino’gamma vasī sommamukhambuje,",
  "anya-e1215n:2565": "Patantā kusalāmode gaṇhantā tittino gatā;",
  "anya-e1215n:2566": "700.",
  "anya-e1215n:2567": "Tathā sabhikkhukā nāgā munino rūpasāgare,",
  "anya-e1215n:2568": "Nettinda maṇināvāhi pāraṃ gantuṃ na te pabhu;",
  "anya-e1215n:2569": "701.",
  "anya-e1215n:2570": "Tato sasaṅghaṃ sugataṃ sajano maṇi akkhiko,",
  "anya-e1215n:2571": "Sakkaccaṃ sakahatthehi annapānena tappayī;",
  "anya-e1215n:2572": "702.",
  "anya-e1215n:2573": "Athonīta pattapāṇima’ccayitvā tathāgataṃ,",
  "anya-e1215n:2574": "Bhattininno nimantesi desanatthānumodanaṃ;",
  "anya-e1215n:2575": "703.",
  "anya-e1215n:2576": "Tato brahmassaro satthā niccharaṃ brahmaghosanaṃ,",
  "anya-e1215n:2577": "Viññāpento jane sabbe sakasaddena desanaṃ;",
  "anya-e1215n:2578": "704.",
  "anya-e1215n:2579": "Desesvevaṃ jino dhamma’manilāsanakādinaṃ,",
  "anya-e1215n:2580": "Pītipāmojja jananaṃ nibbāṇāmata’māvahaṃ;",
  "anya-e1215n:2581": "705.",
  "anya-e1215n:2582": "Bho bho suṇātha bhujagā bhavasāgaramhi",
  "anya-e1215n:2583": "Pāpārinakkamakarākula duggamamhi,",
  "anya-e1215n:2584": "Maggā janā khalu labhanti kadā patiṭṭhaṃ,",
  "anya-e1215n:2585": "Ohāya buddhathirasāratariṃ visālaṃ;",
  "anya-e1215n:2586": "706.",
  "anya-e1215n:2587": "Laddhāna dullabhataraṃ munipātubhūta",
  "anya-e1215n:2588": "Kālaṃ cirena bhujagā na pamādayittha,",
  "anya-e1215n:2589": "Jātī jarā maraṇa dukkha pariddavā ca",
  "anya-e1215n:2590": "Saṃsārikassa na tatopa’gatassa hoti;",
  "anya-e1215n:2591": "707.",
  "anya-e1215n:2592": "Tāruññamambujasiriṃva parittakālaṃ",
  "anya-e1215n:2593": "Pāṇaṃ tusāralava’sārataraṃ janānaṃ,",
  "anya-e1215n:2594": "Bhogaṃ dadhāti jaladhimhi taraṅgabhaṅgiṃ",
  "anya-e1215n:2595": "Niccaṃ mano dahati sokasikhībhi nānā;",
  "anya-e1215n:2596": "708.",
  "anya-e1215n:2597": "Katvāna rāgamisayo’pi khagā dupaññā",
  "anya-e1215n:2598": "Thirūpi nārikusumesupi rūpagiddhā,",
  "anya-e1215n:2599": "Pattā’nayaṃ khalu pure parihīna jhānā",
  "anya-e1215n:2600": "Rūpe na rajjatha tato khalu sādhupaññā;",
  "anya-e1215n:2601": "709.",
  "anya-e1215n:2602": "Saddānurāgamanugopi pure sikhaṇḍī",
  "anya-e1215n:2603": "Sutvāna mori madhuraṃ giramañjitaṅgo,",
  "anya-e1215n:2604": "Vyādhassa hatthamagamāsi bhavesu tasmā",
  "anya-e1215n:2605": "Nattheva saddasamadukkhakaraṃ janānaṃ;",
  "anya-e1215n:2606": "710.",
  "anya-e1215n:2607": "Ohāya nekakusumesu parāgarāgaṃ",
  "anya-e1215n:2608": "Mattebhakumbha magamā madagandhaluddho,",
  "anya-e1215n:2609": "Bhiṅgo pabhagga tanuko karikaṇṇatālā",
  "anya-e1215n:2610": "Nattheva gandhasadisaṃ tibhavesu pāsaṃ;",
  "anya-e1215n:2611": "711.",
  "anya-e1215n:2612": "Gambhīra nīradhibhavo pavurāsano’pi",
  "anya-e1215n:2613": "Miccho gilitva balisaṃ rasagedhahetu,",
  "anya-e1215n:2614": "Pappoti dukkhamatulaṃ na rasesu sāta",
  "anya-e1215n:2615": "Matthiti mantva pajabhātha rasesu gedhaṃ;",
  "anya-e1215n:2616": "712.",
  "anya-e1215n:2617": "Bho buhmalokā’gata suddhasatto",
  "anya-e1215n:2618": "Buddhattameva niyato api bodhisatto,",
  "anya-e1215n:2619": "Thisaṅgamāya parihāyi sarajjato’pi",
  "anya-e1215n:2620": "Tasmā hi phassasadiso anayo navatthi;",
  "anya-e1215n:2621": "713.",
  "anya-e1215n:2622": "Bheraṇḍa pelaka kapu’ddaka hetuhīna",
  "anya-e1215n:2623": "Sattāpi dānaruci dānamaṇippabhāvā,",
  "anya-e1215n:2624": "Pattā’pavagga varasārapuraṃ bhujaṅgā",
  "anya-e1215n:2625": "Ko nappadāti dhaniko siva’mesamāno;",
  "anya-e1215n:2626": "714.",
  "anya-e1215n:2627": "Pāletva sīlama’malaṃ visakaṇṭhikāpi",
  "anya-e1215n:2628": "Indassa nandanavane’si piyā mahesī,",
  "anya-e1215n:2629": "Tasmā pasatthavibhavaṃ yadi patthayavho",
  "anya-e1215n:2630": "Pāletha sīlama’malaṃ khalu jivitaṃ’va;",
  "anya-e1215n:2631": "715.",
  "anya-e1215n:2632": "Saggo visāla ratanālaya sampakiṇṇo",
  "anya-e1215n:2633": "Sānanda’manda surasundari sundaro so,",
  "anya-e1215n:2634": "Phullambujākara vanādihi nandanīyo",
  "anya-e1215n:2635": "Tatthāmarā viya’marā’virataṃ ramanti;",
  "anya-e1215n:2636": "716.",
  "anya-e1215n:2637": "Tamhāpi bho rucira brahmanikāya bhuti",
  "anya-e1215n:2638": "Rammā tatopi mahitaṃ amataṃ variṭṭhaṃ,",
  "anya-e1215n:2639": "Tasmāttakāma niratā janatā sapaññā",
  "anya-e1215n:2640": "Taṇhakkhayāya satataṃ vīriyaṃ karotha;",
  "anya-e1215n:2641": "717.",
  "anya-e1215n:2642": "Evaṃ saddhammamaggaṃ varamati sugato desayi pannagānaṃ",
  "anya-e1215n:2643": "Sutvā te sampahaṭṭhā mahamahamakaruṃ nijjarādīhi saddhiṃ,",
  "anya-e1215n:2644": "Tesaṃ ve desanāyaṃ suraviṭapi samā sātthikā tattha jātā",
  "anya-e1215n:2645": "So nātho tañca dhammaṃ bhagavati tanayā te ca vo pālayantu",
  "anya-e1215n:2646": "Kalyāṇi desāgamanaṃ.",
  "anya-e1215n:2647": "718.",
  "anya-e1215n:2648": "Nagādhirāje sumanābhidhāne",
  "anya-e1215n:2649": "Vasaṃ sumedho sumanābhidhāno,",
  "anya-e1215n:2650": "Devo tadā’gamma sapārisajjo",
  "anya-e1215n:2651": "Kalyāṇiyaṃ tattha phaṇīhi saddhiṃ;",
  "anya-e1215n:2652": "719.",
  "anya-e1215n:2653": "Datvā’pavaggassa nidānadānaṃ",
  "anya-e1215n:2654": "Sutvāna dhammaṃ sutisītibhutaṃ,",
  "anya-e1215n:2655": "Pahaṭṭhacitto upagamma buddhaṃ",
  "anya-e1215n:2656": "Natvāha evaṃ katapañjalīko;",
  "anya-e1215n:2657": "720.",
  "anya-e1215n:2658": "Na ve phaṇīnaṃ napi mānusānaṃ",
  "anya-e1215n:2659": "Nānimmisānaṃ na pitāmahānaṃ,",
  "anya-e1215n:2660": "Hitattha mevākhila lokanāthā",
  "anya-e1215n:2661": "Jāyantī loke karuṇāguṇaggā;",
  "anya-e1215n:2662": "721.",
  "anya-e1215n:2663": "Antogadhā nūna mayampi tuyhaṃ",
  "anya-e1215n:2664": "Dayāya tasmā phaṇīnaṃ vimesaṃ,",
  "anya-e1215n:2665": "Karohi mayhaṃ bhavanamhi dhīra",
  "anya-e1215n:2666": "Pādaṃ’sunā’tīva pavittarūpaṃ;",
  "anya-e1215n:2667": "722.",
  "anya-e1215n:2668": "Yo’yaṃ nago dissati’to purattha",
  "anya-e1215n:2669": "Bhumaṅganā molisiriṃ vahanto,",
  "anya-e1215n:2670": "Samantakūṭoti samantacakkhu",
  "anya-e1215n:2671": "Jānāti loko vasatiṃ mametaṃ;",
  "anya-e1215n:2672": "723.",
  "anya-e1215n:2673": "Yo nīla nānā vanarāji rājito",
  "anya-e1215n:2674": "Āsāra dhārā giri nijjharākulo,",
  "anya-e1215n:2675": "Āpīta nīlāruṇa pallavāvalī",
  "anya-e1215n:2676": "Jimūtakūṭo viya bhāti uggato;",
  "anya-e1215n:2677": "724.",
  "anya-e1215n:2678": "Yo sindhuvāriṃ urasā pabhejja",
  "anya-e1215n:2679": "Āgamma te pādapaṇāma hetu,",
  "anya-e1215n:2680": "Vijjotamāno viyacakkapāṇi",
  "anya-e1215n:2681": "Mahāti tuṅgagga dharādharindo;",
  "anya-e1215n:2682": "725.",
  "anya-e1215n:2683": "Gaṅgāvadhū kuṭakirīṭadhārī",
  "anya-e1215n:2684": "Sāmanta selinda camūpatīko,",
  "anya-e1215n:2685": "Yo’yaṃ dharādhāra mahāmahīpo",
  "anya-e1215n:2686": "Ra rāja laṅkā nagaraṅgaṇamhi;",
  "anya-e1215n:2687": "726.",
  "anya-e1215n:2688": "Pāroha danto citakūṭa kumbho",
  "anya-e1215n:2689": "Aneka soṇḍikkha savanti hattho,",
  "anya-e1215n:2690": "Yo nijjharāsāra madappavāho",
  "anya-e1215n:2691": "Gajorivā’bhāti surādhipassa;",
  "anya-e1215n:2692": "727.",
  "anya-e1215n:2693": "Samphūlla pupphatthabakā’napattā",
  "anya-e1215n:2694": "Satdhatta rattaṅkuramolimālā,",
  "anya-e1215n:2695": "Kantālatā’liṅgita khandhadehā",
  "anya-e1215n:2696": "Tiṭṭhanti bhūpāva yahiṃ kujindā;",
  "anya-e1215n:2697": "728.",
  "anya-e1215n:2698": "Siddhaṅganā rattapadambujālī",
  "anya-e1215n:2699": "Samhinna hatthābharaṇāli yuttā,",
  "anya-e1215n:2700": "Kekīkalāpuppala mālamālī",
  "anya-e1215n:2701": "Silātalākañja nibhanti yattha;",
  "anya-e1215n:2702": "729.",
  "anya-e1215n:2703": "Maṅgura pāṭhīna savaṅka siṅgu",
  "anya-e1215n:2704": "Rohicca muñjā?Mara pāvusehi,",
  "anya-e1215n:2705": "Kulīranakkāda’nimesakehi",
  "anya-e1215n:2706": "Nikīḷītaṃ daddara rattapehi;",
  "anya-e1215n:2707": "730.",
  "anya-e1215n:2708": "Niccañhi saṃrāva virācitānaṃ",
  "anya-e1215n:2709": "Balāka kādamba kadambakānaṃ,",
  "anya-e1215n:2710": "Āpānasālā viya sārasānaṃ",
  "anya-e1215n:2711": "Haṃsālinaṃ maṅgala vāsabhūtaṃ;",
  "anya-e1215n:2712": "731.",
  "anya-e1215n:2713": "Nirantarāmoda mudāvagehi",
  "anya-e1215n:2714": "Suphulla kokāsa’ravindakehi,",
  "anya-e1215n:2715": "Sogandhi’kindīvara keravehi",
  "anya-e1215n:2716": "Kiñjakkha channaṇṇatalehi cittaṃ;",
  "anya-e1215n:2717": "732.",
  "anya-e1215n:2718": "Sītaccha sātodaka sampapuṇṇa",
  "anya-e1215n:2719": "Sarojinī laṅkata bhumibhāgo,",
  "anya-e1215n:2720": "Yo’yaṃ pure bhāti manuññarūpo",
  "anya-e1215n:2721": "Samantakūṭo sa samantakūṭo;",
  "anya-e1215n:2722": "733.",
  "anya-e1215n:2723": "Dalita vipinasaṇḍā yattha sele samantā",
  "anya-e1215n:2724": "Samupagata janānaṃ cittamāmodayanti,",
  "anya-e1215n:2725": "Madhuka vaṭa kareri bodhi jambīra bhalli",
  "anya-e1215n:2726": "Khadira’bhaya kadambā phulla sellū palāsā;",
  "anya-e1215n:2727": "734.",
  "anya-e1215n:2728": "Paṇasa’mata pilakkhā kaṇhavaṇṭa’kkha ciñcā",
  "anya-e1215n:2729": "Labuja badari nīpā phandani’ndīvarāva",
  "anya-e1215n:2730": "Makula’sana piyālā gaddabhaṇḍa’jjunā ca",
  "anya-e1215n:2731": "Kamuka salla tindu’dumbarambassa’kaṇṇā;",
  "anya-e1215n:2732": "735.",
  "anya-e1215n:2733": "Punnāga campaka dumuppala dāḍimā ca",
  "anya-e1215n:2734": "Khajjūri tāla girimallika’soka tālā,",
  "anya-e1215n:2735": "Hintāla nāga nivulā yugapatta’riṭṭha",
  "anya-e1215n:2736": "Setamba eravatakāpi ca ketakā ca",
  "anya-e1215n:2737": "736.",
  "anya-e1215n:2738": "Samaphullabhaṇḍi sumana’jjaka yūthikā ca",
  "anya-e1215n:2739": "Vāsanti cittaka japā ravimālatī ca,",
  "anya-e1215n:2740": "Kundassa’māraka kuraṇḍaka bījapūra",
  "anya-e1215n:2741": "Sephālikā ca tiṇasūla samīraṇā ca;",
  "anya-e1215n:2742": "737.",
  "anya-e1215n:2743": "Vocu’cju kīcaka haliddi viḷaṅgi bimbi",
  "anya-e1215n:2744": "Nīlī vacā’tivisālābu ca nāgavallī,",
  "anya-e1215n:2745": "Vallīha sārada’parājitavāru’sīrā",
  "anya-e1215n:2746": "Phalādi neka vanarāji virājito so;",
  "anya-e1215n:2747": "738.",
  "anya-e1215n:2748": "Tiṭṭhanti keci taravo surabhiṃ kirantā",
  "anya-e1215n:2749": "Tattheva keci phalitā madhurapphalāni,",
  "anya-e1215n:2750": "Andolitā phalitapallavitā latāyo",
  "anya-e1215n:2751": "Sandhārayaṃ viṭapa jattusu bhanti keci;",
  "anya-e1215n:2752": "739.",
  "anya-e1215n:2753": "Sāmantage janagaṇe satataṃ dumindā",
  "anya-e1215n:2754": "Sampīṇayanti dalitā phalino ca yasmiṃ,",
  "anya-e1215n:2755": "Te avhayanti viya locana gocarehi",
  "anya-e1215n:2756": "Vāte’ritehi taruṇāruṇa pallavehi;",
  "anya-e1215n:2757": "740.",
  "anya-e1215n:2758": "Tasmiṃ vane vanasurā nijavasundarīhi",
  "anya-e1215n:2759": "Ramme silātaladahe sikatātale ca,",
  "anya-e1215n:2760": "Naccanti tanti turiyāni ca vādayanti",
  "anya-e1215n:2761": "Gāyanti mālabharino satataṃ patītā;",
  "anya-e1215n:2762": "741.",
  "anya-e1215n:2763": "Siddhā ca siddhavanitā hi tahiṃ tahiṃ te",
  "anya-e1215n:2764": "Dibbanti pupphaphala pattarasāhinandi,",
  "anya-e1215n:2765": "Acchanti tattha giripādapa rāmaṇeyye",
  "anya-e1215n:2766": "Yogehi saṅgata manā bahitāpasāpi;",
  "anya-e1215n:2767": "742.",
  "anya-e1215n:2768": "Tasmiṃ vane hariṇa rohita puṇḍarīka",
  "anya-e1215n:2769": "Gokaṇṇa salla sasa jambuka sūkarā ca,",
  "anya-e1215n:2770": "Sākhāmige’ṇivaga babbu rurū kuruṅga",
  "anya-e1215n:2771": "Godhā’khu pampaka kapī gavayā ca’nekā;",
  "anya-e1215n:2772": "743.",
  "anya-e1215n:2773": "Te vagga vagga carino hayamārakādī",
  "anya-e1215n:2774": "Nānā catuppadagaṇā muditā vasanti,",
  "anya-e1215n:2775": "Pakkhīpi kosiya kapotaka nīlagīva",
  "anya-e1215n:2776": "Dhaṅkā’ṭa lāpa parapuṭṭha madhubbatāva;",
  "anya-e1215n:2777": "744.",
  "anya-e1215n:2778": "Nijjivha dindiha cakoraka sāḷikā ca",
  "anya-e1215n:2779": "Cakkavha kīra kurarā kulalā ca kaṅkā,",
  "anya-e1215n:2780": "Citracchadā madhura kūjaka nekapakkhī",
  "anya-e1215n:2781": "Saṅgamma yattha nivasanti manuññarūpā;",
  "anya-e1215n:2782": "745.",
  "anya-e1215n:2783": "Tesaṃ vanantamatha nāṭakamaṇḍalā’ca",
  "anya-e1215n:2784": "Gītālayaṃ viya ahosi ca gāyakānaṃ,",
  "anya-e1215n:2785": "Āpānabhumi sadisaṃ migapakkhikānaṃ",
  "anya-e1215n:2786": "Niccussavaṃ ratikaraṃ nayanābhirāmaṃ;",
  "anya-e1215n:2787": "746.",
  "anya-e1215n:2788": "Evaṃ vidho vipinarāji virājitehi",
  "anya-e1215n:2789": "Kūṭehi nekasura sundari maṇḍitehi,",
  "anya-e1215n:2790": "Atyucca nīlasikhigīva samāna vaṇṇo",
  "anya-e1215n:2791": "Eso samantagiri me vasatī muninda;",
  "anya-e1215n:2792": "747.",
  "anya-e1215n:2793": "Evaṃ patīta manaso sumanābhidhāno",
  "anya-e1215n:2794": "Vatvāna natvamasamaṃ gamanopayuttaṃ,",
  "anya-e1215n:2795": "Kāsātha sopi muni tassa vacaṃ paṭicca",
  "anya-e1215n:2796": "Sabbhikkhu nikkhami jino gaganāyanamhi;",
  "anya-e1215n:2797": "748.",
  "anya-e1215n:2798": "Niccetanāpi giripādapa ādayopi",
  "anya-e1215n:2799": "Nāgā supaṇṇa miga pakkhika hetukāpi,",
  "anya-e1215n:2800": "Vijjādharāmara’surā caturāṇanāpi",
  "anya-e1215n:2801": "Saṅgamma’kaṃsu sumanā mahamabbhutaṃ te;",
  "anya-e1215n:2802": "749.",
  "anya-e1215n:2803": "Muninde payante samiddhaṃ tilokaṃ",
  "anya-e1215n:2804": "Girindābhinandā dumindā pabuddhā,",
  "anya-e1215n:2805": "Migindā sutuṭṭhā khagindā sughuṭṭhā",
  "anya-e1215n:2806": "Pavuṭṭho mahindo paṇaṭṭho nidāgho;",
  "anya-e1215n:2807": "750.",
  "anya-e1215n:2808": "Gacchante gaganāyanena sugate bhānu’si santo tadā",
  "anya-e1215n:2809": "Vāresuṃ sūriyātapañca jaladā siñjiṃsu bhumyā jalaṃ,",
  "anya-e1215n:2810": "Mandāmanda sugandha muddha pavano pāpeti sitaṃ sukhaṃ,",
  "anya-e1215n:2811": "Devādi dhaja chatta cāmarakarā pūjenti mānenti ca;",
  "anya-e1215n:2812": "751.",
  "anya-e1215n:2813": "Sannīra hintāla’ga sindi pūga",
  "anya-e1215n:2814": "Tālambasālādi mahīruhitdā,",
  "anya-e1215n:2815": "Tiṭṭhanti te cāmarahatthakā’va",
  "anya-e1215n:2816": "Pupphehi channo gaganaṅganopi;",
  "anya-e1215n:2817": "752.",
  "anya-e1215n:2818": "Anena vidhinā jagadeka nātho",
  "anya-e1215n:2819": "Pavattamānesu mahāmahesu,",
  "anya-e1215n:2820": "Disañca vidisaṃ paripūrayanto",
  "anya-e1215n:2821": "Jabbaṇṇaraṃsīhi agā nagindaṃ;",
  "anya-e1215n:2822": "753.",
  "anya-e1215n:2823": "Tasmiṃ samantanagamuddhani lokanātho",
  "anya-e1215n:2824": "Chabbaṇṇaraṃsi nikaraṃ disi pattharanto,",
  "anya-e1215n:2825": "Bhikkhūhi so parivuto parasāgarantaṃ",
  "anya-e1215n:2826": "Olokayaṃ ṭhitimakāsi aanomavaṇṇo;",
  "anya-e1215n:2827": "754.",
  "anya-e1215n:2828": "Laṅkāvadhū sumanakūṭa kirīṭa kūṭaṃ",
  "anya-e1215n:2829": "Sajjesi’naggha jana rāja maṇī mahanto,",
  "anya-e1215n:2830": "Icchatthadaṃ sivadamappaṭimaṃ tiloke",
  "anya-e1215n:2831": "Taṃ’dāni bho bhajatha sevatha sabbakālaṃ;",
  "anya-e1215n:2832": "755.",
  "anya-e1215n:2833": "Kāsuṃ tadā suravarā surasundarīhi",
  "anya-e1215n:2834": "Laṅkāya selasikharesu mahāsamajjaṃ,",
  "anya-e1215n:2835": "Vajjiṃsu bheri vikatī sayameva sabbā",
  "anya-e1215n:2836": "Bhassiṃsu dibbakusumābharaṇā nabhamhā;",
  "anya-e1215n:2837": "756.",
  "anya-e1215n:2838": "Laṅkambaraṃ nikhilamāsi ca chattachattaṃ",
  "anya-e1215n:2839": "Nānā virāga dhaja ketu samākulañca,",
  "anya-e1215n:2840": "Nānāsugandha kusumādi disantarālaṃ,",
  "anya-e1215n:2841": "Nānagghikāvali virājita mantaḷikkhaṃ;",
  "anya-e1215n:2842": "757.",
  "anya-e1215n:2843": "Tasmiṃ dine’si ratanaṃ maṇitoraṇehi",
  "anya-e1215n:2844": "Dīpāli puṇṇaghaṭapantīhi dassanīyaṃ,",
  "anya-e1215n:2845": "Sambuddha dehaparitogata chappabhāhi",
  "anya-e1215n:2846": "Rattaṃ nabhāvani carācara sabbadabbaṃ;",
  "anya-e1215n:2847": "758.",
  "anya-e1215n:2848": "Mālāvataṃsa samakā girayo samantā",
  "anya-e1215n:2849": "Hutvā namanti ca bhamanti sacetanā’va,",
  "anya-e1215n:2850": "Sabbepi tattha taravoca latādayo ca",
  "anya-e1215n:2851": "Naccanti dibbanaṭakā viya onataggā;",
  "anya-e1215n:2852": "759.",
  "anya-e1215n:2853": "Evaṃ tadā mahata vimhaya pāṭihere",
  "anya-e1215n:2854": "Buddhānubhāva janite idha vattamāne,",
  "anya-e1215n:2855": "Tatvāna dhīracaraṇaṃ samano sudhāsī",
  "anya-e1215n:2856": "Evaṃ vadī parama pitimano udaggo;",
  "anya-e1215n:2857": "760.",
  "anya-e1215n:2858": "Ye te mudu komala rattapādā",
  "anya-e1215n:2859": "Suratta phullamburuhopamānā,",
  "anya-e1215n:2860": "Vaṭṭānupubbāyata aṅgulikā",
  "anya-e1215n:2861": "Sutambatuṅgagga nakhāvalīkā;",
  "anya-e1215n:2862": "761.",
  "anya-e1215n:2863": "Suvaṇṇakummu’nnata pādapiṭṭhi",
  "anya-e1215n:2864": "Niguḷha gopphāyata paṇhibhāgā",
  "anya-e1215n:2865": "Samacchamāyaṃ sakalaṃ patiṭṭhitā",
  "anya-e1215n:2866": "Na limpate succhavitā rajādi;",
  "anya-e1215n:2867": "762.",
  "anya-e1215n:2868": "Sammatta hatthosabha haṃsa sīha",
  "anya-e1215n:2869": "Samāna līlāya yahiṃ payāti,",
  "anya-e1215n:2870": "Ninnunnatā bheritalā’va bhumi",
  "anya-e1215n:2871": "Hotātha pupphādi sumaṇḍitā ca;",
  "anya-e1215n:2872": "763.",
  "anya-e1215n:2873": "Apenti maggā sayameva khāṇu",
  "anya-e1215n:2874": "Sakaṇṭamūlā kaṭhalā ca sabbe,",
  "anya-e1215n:2875": "Gambhīra nīrāpaga paṅkaduggā",
  "anya-e1215n:2876": "Hitvā sabhāvaṃ ramaṇīyamenti;",
  "anya-e1215n:2877": "764.",
  "anya-e1215n:2878": "Vajanti bhumiṃ girayo purattha",
  "anya-e1215n:2879": "Pasārite pādavare jinassa,",
  "anya-e1215n:2880": "Nibbāti aggī narakodarepi",
  "anya-e1215n:2881": "Gaṇhanti pāde padumādayo ca;",
  "anya-e1215n:2882": "765.",
  "anya-e1215n:2883": "Idañhi te pādatale yatīsa",
  "anya-e1215n:2884": "Sanābhi nemi ghaṭikāvalīhi,",
  "anya-e1215n:2885": "Susaṇṭhitaṃ cā’rasahassavantaṃ",
  "anya-e1215n:2886": "Sandissate cakkavaraṃ mahantaṃ;",
  "anya-e1215n:2887": "766.",
  "anya-e1215n:2888": "Tameva cakkaṃ parivārayitvā",
  "anya-e1215n:2889": "Sirivaccha sovatthi’vataṃsakā ca,",
  "anya-e1215n:2890": "Pāsāda bhadrāsana puṇṇapāti",
  "anya-e1215n:2891": "Sitātapattāsi mayūrahatthā;",
  "anya-e1215n:2892": "767.",
  "anya-e1215n:2893": "Nīlādibhedā kamaluppalā ca",
  "anya-e1215n:2894": "Sameru sattaddi mahāsamuddā,",
  "anya-e1215n:2895": "Sattāpagā satta mahāsarā ca",
  "anya-e1215n:2896": "Himālayo cakkavāḷaddiko ca;",
  "anya-e1215n:2897": "768.",
  "anya-e1215n:2898": "Candakkatārā ca chadevalokā",
  "anya-e1215n:2899": "Pitāmahāvāsa manussalokaṃ,",
  "anya-e1215n:2900": "Suvaṇṇa nāvā sivikā ca saṅkhaṃ",
  "anya-e1215n:2901": "Kelāsaselaṃ dhajatoraṇā ca;",
  "anya-e1215n:2902": "769.",
  "anya-e1215n:2903": "Cintāmaṇuṇhīsa savaccha dhenū",
  "anya-e1215n:2904": "Mīnadvayaṃ cakkavatti saseno,",
  "anya-e1215n:2905": "Sīha’ssa mātaṅga viyaggharājā",
  "anya-e1215n:2906": "Haṃsosabho kimpuriso mayūro;",
  "anya-e1215n:2907": "770.",
  "anya-e1215n:2908": "Koñcā ca erāvaṇa hatthirājā",
  "anya-e1215n:2909": "Sacakkavākā makarādayo ca,",
  "anya-e1215n:2910": "Nānā mahāmaṅgala lakkhaṇā te",
  "anya-e1215n:2911": "Virocamānā vilasanti niccaṃ;",
  "anya-e1215n:2912": "771.",
  "anya-e1215n:2913": "Jātakkhaṇe yassa mahiṃ pabhejja",
  "anya-e1215n:2914": "Visāla sattuddaya paṅkajāni,",
  "anya-e1215n:2915": "Paṭiggahesuṃ caraṇāni yāni",
  "anya-e1215n:2916": "Te tānimānacchariyāni loke;",
  "anya-e1215n:2917": "772.",
  "anya-e1215n:2918": "Vandāpanatthāyu’panītakāle",
  "anya-e1215n:2919": "Pitūhi te devala tāpasindaṃ,",
  "anya-e1215n:2920": "Pādāni gantvāna jaṭāsu tassa",
  "anya-e1215n:2921": "Āsuṃ tave’taṅghiyugaṃ aho bho;",
  "anya-e1215n:2922": "773.",
  "anya-e1215n:2923": "Suddhodanavhassa narādhipassa",
  "anya-e1215n:2924": "Santosa toyehi papūritassa,",
  "anya-e1215n:2925": "Siro visuddhambu ruhākarassa",
  "anya-e1215n:2926": "Saroru hāsuṃ caraṇāni tuyhaṃ;",
  "anya-e1215n:2927": "774.",
  "anya-e1215n:2928": "Ye caṅkame caṅkamaṇāvasāne",
  "anya-e1215n:2929": "Onamma merūdaya pabbaniṇdā,",
  "anya-e1215n:2930": "Paṭiggahesuṃ caraṇāni yāni",
  "anya-e1215n:2931": "Te tānimā’nacchariyāni loke;",
  "anya-e1215n:2932": "775.",
  "anya-e1215n:2933": "Yaṃ vandamāno tidivādhipo so",
  "anya-e1215n:2934": "Yassānubhāvena gatāyukopi,",
  "anya-e1215n:2935": "Sakiyaṭhāne’sinapunāpi te’vaṃ",
  "anya-e1215n:2936": "Pādambujaṃ dhīra!Mahānubhāvaṃ;",
  "anya-e1215n:2937": "776.",
  "anya-e1215n:2938": "Dehīnamaggopi nisākarāri",
  "anya-e1215n:2939": "Mānunnato so sayitassa tuyhaṃ,",
  "anya-e1215n:2940": "Pādassa antampi na sakkhi daṭṭhuṃ",
  "anya-e1215n:2941": "Acchera rūpaṃ idamaṅghikañjaṃ;",
  "anya-e1215n:2942": "777.",
  "anya-e1215n:2943": "Gaṅgāya gaṅgāpati sannidhāne",
  "anya-e1215n:2944": "Tīre tadā nammada jimhagassa,",
  "anya-e1215n:2945": "Pādassa lañchaṃ akarī muninda",
  "anya-e1215n:2946": "Mayhaṃ’pi hotaṃ karuṇā tavesā;",
  "anya-e1215n:2947": "778.",
  "anya-e1215n:2948": "Ārādhito saccaka tāpasena",
  "anya-e1215n:2949": "Akā tuvaṃ saccaka baddhasele,",
  "anya-e1215n:2950": "Pādassa lañchaṃ jagato hitāya",
  "anya-e1215n:2951": "Mayhampi hotaṃ tamanuggahante;",
  "anya-e1215n:2952": "779.",
  "anya-e1215n:2953": "Sutvāna nātho girametamassa",
  "anya-e1215n:2954": "Passaṃ mahābhuti’manāgatesu,",
  "anya-e1215n:2955": "Lokassa lokehi mahīya māno",
  "anya-e1215n:2956": "Akāsi vāmena padena lañchaṃ;",
  "anya-e1215n:2957": "780.",
  "anya-e1215n:2958": "Sambodhito aṭṭhama sāradasmiṃ",
  "anya-e1215n:2959": "Vesākhamāse muṇi puṇṇamāyaṃ,",
  "anya-e1215n:2960": "Pādassa’bhiññāṇamakā’paraṇhe",
  "anya-e1215n:2961": "Sadevake sassamaṇe mahente;",
  "anya-e1215n:2962": "781.",
  "anya-e1215n:2963": "Pataṅakgikā sitthaka matthakamhi",
  "anya-e1215n:2964": "Yathaṅkitā khattiya muddikāya,",
  "anya-e1215n:2965": "Āseva’mevaṃ jinapādalañchaṃ",
  "anya-e1215n:2966": "Samantakūṭamhi namassanīyaṃ;",
  "anya-e1215n:2967": "782.",
  "anya-e1215n:2968": "Akālamegho ca tato pavassi",
  "anya-e1215n:2969": "Vassiṃsu nānāratanāni khamhā,",
  "anya-e1215n:2970": "Tathā parito kusumambarāni",
  "anya-e1215n:2971": "Suvaṇṇacuṇṇāni jinekavaṇṇā;",
  "anya-e1215n:2972": "783.",
  "anya-e1215n:2973": "Tato’pagantvā sugatebhagāmī",
  "anya-e1215n:2974": "Tasmiṃ nitambe girigabbharāyaṃ,",
  "anya-e1215n:2975": "Divāvihārāya nisīdi yattha",
  "anya-e1215n:2976": "Supākaṭaṃ taṃ bhagavāguhā’ti;",
  "anya-e1215n:2977": "784.",
  "anya-e1215n:2978": "Tatorahantā sugatorasā te",
  "anya-e1215n:2979": "Gandhādinā sādhu mahetva sabbe,",
  "anya-e1215n:2980": "Vanditva katvāna padakkhiṇantaṃ",
  "anya-e1215n:2981": "Tahaṃ tahaṃ’kaṃsu divāvihāraṃ;",
  "anya-e1215n:2982": "785.",
  "anya-e1215n:2983": "Lataṅganāyo viṭapīdhavāna",
  "anya-e1215n:2984": "Mālamba sākhāputhulaṃ’sapasse,",
  "anya-e1215n:2985": "Suphulla namañjūkara mañjarīhi",
  "anya-e1215n:2986": "Namassamānā’va sadonataggā;",
  "anya-e1215n:2987": "786.",
  "anya-e1215n:2988": "Tiṭṭhanti rukkhā naṭakā’va tattha",
  "anya-e1215n:2989": "Suphulla sākhākara’mukkhipitvā,",
  "anya-e1215n:2990": "Namassamānā viya onataggā",
  "anya-e1215n:2991": "Vattanti mānacchariyāni niccaṃ;",
  "anya-e1215n:2992": "787.",
  "anya-e1215n:2993": "Tatheva uccāvaca pabbatā ca",
  "anya-e1215n:2994": "Namassamānā viya pādalañchaṃ,",
  "anya-e1215n:2995": "Tiṭṭhanti ninnagga sikhā samantā",
  "anya-e1215n:2996": "Idampi niccababhutameva tattha;",
  "anya-e1215n:2997": "788.",
  "anya-e1215n:2998": "Tasmiṃ nage pādavaraṅkitasmiṃ",
  "anya-e1215n:2999": "Khalamaṇḍalokāsa padesamatte,",
  "anya-e1215n:3000": "Samosarante bahuke janepi",
  "anya-e1215n:3001": "Hoteva okāsama,ho padaṅkaṃ;",
  "anya-e1215n:3002": "789.",
  "anya-e1215n:3003": "Samosaritvāna mahetva satte",
  "anya-e1215n:3004": "Nikkhantamatte jaladā samecca,",
  "anya-e1215n:3005": "Sodhenti māla’mbuvahehi sādhu",
  "anya-e1215n:3006": "Idampi niccabbhutameva tattha;",
  "anya-e1215n:3007": "790.",
  "anya-e1215n:3008": "Pādena phuṭṭhassa silātalassa",
  "anya-e1215n:3009": "Etādisānacchariyāni honti,",
  "anya-e1215n:3010": "Lokekanāthassa anāsavassa",
  "anya-e1215n:3011": "Mahabbhutaṃ konu kathaṃ bhaṇeyya;",
  "anya-e1215n:3012": "791.",
  "anya-e1215n:3013": "Divāvihāraṃ bhagavā sasaṅgho",
  "anya-e1215n:3014": "Katvāna tasmiṃ pana kiñcikālaṃ,",
  "anya-e1215n:3015": "Mahīyamānesu sadevakesu",
  "anya-e1215n:3016": "Tato gato rohaṇamambaramhā;",
  "anya-e1215n:3017": "792.",
  "anya-e1215n:3018": "Tasmiṃ sasaṅgho muni dīghavāpiyaṃ",
  "anya-e1215n:3019": "Thūpassa ṭhāne paramāya bhumiyā,",
  "anya-e1215n:3020": "Garuṃ karonto pana taṃ mahītalaṃ",
  "anya-e1215n:3021": "Nirodhabhāvena nisīdi satrajo;",
  "anya-e1215n:3022": "793.",
  "anya-e1215n:3023": "Tato’nurādhaṃ bhagavā nabhamhā",
  "anya-e1215n:3024": "Gantvāna bodhiṭṭhitabhumiyā ca,",
  "anya-e1215n:3025": "Ṭhāne mahāmaṅgalacetiyassa",
  "anya-e1215n:3026": "Tatheva akkhantinahitassa ṭhāne;",
  "anya-e1215n:3027": "794.",
  "anya-e1215n:3028": "Nisīdi patvāna nirādhapītiṃ",
  "anya-e1215n:3029": "Sasāvako pekkhama’nāgataddhaṃ,",
  "anya-e1215n:3030": "Patiṭṭhitā me pana bodhidhātu",
  "anya-e1215n:3031": "Karonti loke’ti janassa vuddhiṃ;",
  "anya-e1215n:3032": "795.",
  "anya-e1215n:3033": "Vuṭṭhāya tuṭṭho bhagavā nirodhā",
  "anya-e1215n:3034": "Gato silāthūpavarassa ṭhānaṃ,",
  "anya-e1215n:3035": "Ṭhito tahiṃ dhammamathuddisitvā",
  "anya-e1215n:3036": "Gato nabhā jetavanaṃ surammaṃ;",
  "anya-e1215n:3037": "796.",
  "anya-e1215n:3038": "Evaṃ so dhammarājā janahitavihito vīta dosārivaggo",
  "anya-e1215n:3039": "Laṅkārāmāya ramme sumanagirisire’kāsi yaṃ pādalañchaṃ",
  "anya-e1215n:3040": "Taṃ vo saggā’pavaggaṃ dadati munisamaṃ citta matte pasanne",
  "anya-e1215n:3041": "Tasmā bho!Bho! Pahaṭṭhā namatha mahatha taṃ sādhu sādhuppasatthaṃ;",
  "anya-e1215n:3042": "Iti samantakūṭa vaṇṇanā niṭṭhitā.",
  "anya-e1215n:3043": "Grantha samāptiya.",
  "anya-e1215n:3044": "1.",
  "anya-e1215n:3045": "Anantarā samattāyaṃ sumaṇaddisu vaṇṇanā,",
  "anya-e1215n:3046": "Tatheva sādhū saṅakappā khippaṃ pappontu pāṇinaṃ;",
  "anya-e1215n:3047": "2.",
  "anya-e1215n:3048": "Yo yācito’raññavāsī guṇādhāra sudhīmatā,",
  "anya-e1215n:3049": "Rāhulattheranāmena vissutena mahītale;",
  "anya-e1215n:3050": "3.",
  "anya-e1215n:3051": "Bhuvanodaramhi paññāto ravīvambara maṇḍale,",
  "anya-e1215n:3052": "Araññaratanānanda mahāthero mahāgaṇī;",
  "anya-e1215n:3053": "4.",
  "anya-e1215n:3054": "Jīvitaṃ viya yo satthusāsanassa mahākavī,",
  "anya-e1215n:3055": "Sāro suppaṭipattīsu satthasāgara pārago;",
  "anya-e1215n:3056": "5.",
  "anya-e1215n:3057": "Tassa sisso’si yo vippagāma vaṃseka ketuko",
  "anya-e1215n:3058": "Ñātāgamo’raññavāsī sīlādi guṇabhūsaṇo;",
  "anya-e1215n:3059": "6.",
  "anya-e1215n:3060": "Yo’kā sīhalabhāsāya sīhalaṃ saddalakkhaṇaṃ,",
  "anya-e1215n:3061": "Tena vedehatherena katāyampiyasīlinā;",
  "anya-e1215n:3062": "Siddhiratthu."
}