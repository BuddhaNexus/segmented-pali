{
  "anya-e1215n:0": "Samantakūṭavaṇṇanā",
  "anya-e1215n:1": "Namo tassa bhagavato arahato sammāsambuddhassa",
  "anya-e1215n:2": "1.",
  "anya-e1215n:3": "Satatavitata kittiṁ dhastakandappadappaṁ",
  "anya-e1215n:4": "Tibhavahitavidhānaṁ sabbalokekaketuṁ,",
  "anya-e1215n:5": "Amitamatimanagghaṁ santidaṁ merusāraṁ",
  "anya-e1215n:6": "Sugatamahamudāraṁ rūpasāraṁ namāmi;",
  "anya-e1215n:7": "2.",
  "anya-e1215n:8": "Hataduritatusāraṁ mohapaṅkopatāpaṁ",
  "anya-e1215n:9": "Manakamalavikāsaṁ jantunaṁ sesakānaṁ,",
  "anya-e1215n:10": "Kumatikumudanāsaṁ buddhapubbācalaggā",
  "anya-e1215n:11": "Uditamahamudāraṁ dhammabhānuṁ namāmi;",
  "anya-e1215n:12": "3.",
  "anya-e1215n:13": "Sakalavimalasīlaṁ dhutapāpārijālaṁ",
  "anya-e1215n:14": "Suranaramahanīyaṁ pāhuneyyāhuneyyaṁ,",
  "anya-e1215n:15": "Ujupathapaṭipannaṁ puññakhettaṁ janānaṁ",
  "anya-e1215n:16": "Gaṇamahamabhivande sāradaṁ sādarena;",
  "anya-e1215n:17": "4.",
  "anya-e1215n:18": "Iti kaḷita paṇāmā hantva sabbopasagge",
  "anya-e1215n:19": "Sugatavimala pādambhojasampāta pūtaṁ,",
  "anya-e1215n:20": "Sumanasikharirājaṁ vaṇṇayissaṁ surānaṁ",
  "anya-e1215n:21": "Vasati matulametaṁ sādhujantu suṇantu;",
  "anya-e1215n:22": "5.",
  "anya-e1215n:23": "Savaṇā lapanā ceva satiyā cāpi vandanā,",
  "anya-e1215n:24": "Yassa sammā sukhī hotī nibbāṇañcādhigacchati;",
  "anya-e1215n:25": "6.",
  "anya-e1215n:26": "Tasmā sappurisehe’daṁ patthentehi tisampadaṁ,",
  "anya-e1215n:27": "Savaṇīyañhi sādhūhi acikkhittena cetasā;",
  "anya-e1215n:28": "7.",
  "anya-e1215n:29": "Yo lokatilako nātho pūretvā dasa pāramī,",
  "anya-e1215n:30": "Jātosi tusite kāye santusito’ti vissuto;",
  "anya-e1215n:31": "8.",
  "anya-e1215n:32": "Ārādhito surādīhi kālo mārisa te ayaṁ,",
  "anya-e1215n:33": "Tiṇṇo tārayimaṁ lokaṁ bahū apparajakkhakā;",
  "anya-e1215n:34": "9.",
  "anya-e1215n:35": "Etadatthāya te vīra pūritā dasa pāramī,",
  "anya-e1215n:36": "Bāhuṁ pitussa putto’va loko ālambate tuvaṁ;",
  "anya-e1215n:37": "10.",
  "anya-e1215n:38": "Tesaṁ taṁ vacanaṁ sutvā mahāsatto mahāmatī,",
  "anya-e1215n:39": "Vilokane viloketvā pañcāmala vilocano;",
  "anya-e1215n:40": "11.",
  "anya-e1215n:41": "Jambudīpaggakamale kaṇṇikā’va manoramā,",
  "anya-e1215n:42": "Purī kapiḷavatthū’si visāṇā’va sudhāsinaṁ;",
  "anya-e1215n:43": "12.",
  "anya-e1215n:44": "Siṅgīnikkhamayābhāsa tuṅgasiṅgasamaṅgitā,",
  "anya-e1215n:45": "Maṇisīhapañjarākiṇṇa pāsādā yattha bhāsare;",
  "anya-e1215n:46": "13.",
  "anya-e1215n:47": "Saghane gagane niccaṁ sateratasatāni’va,",
  "anya-e1215n:48": "Anileritapajjota soṇṇaketu ahū yahiṁ;",
  "anya-e1215n:49": "14.",
  "anya-e1215n:50": "Janānaṁ nīlanettehi vadanehi tu yā purī,",
  "anya-e1215n:51": "Madhupālisamonaddha kañjinī sirimāvahe;",
  "anya-e1215n:52": "15.",
  "anya-e1215n:53": "Raṅgatuṅgaturaṅgehi gajjitehi ca yā purī,",
  "anya-e1215n:54": "Saghosuttuṅgakallola lolasāgarasantibhā;",
  "anya-e1215n:55": "16.",
  "anya-e1215n:56": "Avhamānā’va devānaṁ puralakhyā bhujā iva,",
  "anya-e1215n:57": "Mandānileritā tuṅga nānārāgaddhajā yahiṁ;",
  "anya-e1215n:58": "17.",
  "anya-e1215n:59": "Nānāvesadharā yasmiṁ nānābhūsaṇa bhūsitā,",
  "anya-e1215n:60": "Nānāsampattisaṁyuttā nānāvijjāsu pāragā;",
  "anya-e1215n:61": "18.",
  "anya-e1215n:62": "Navayobbana uddāmā rūpena ca manoharā,",
  "anya-e1215n:63": "Saccesu niratā niccaṁ anakkuṭṭhakulā siyuṁ;",
  "anya-e1215n:64": "19.",
  "anya-e1215n:65": "Niccaṁ kīḷā vidaddhāhi naranārīhi sevitā,",
  "anya-e1215n:66": "Yā purī sādhurūpā’si madhurālāpinīhi ca;",
  "anya-e1215n:67": "20.",
  "anya-e1215n:68": "Tasmiṁ saddhādayopeta okkākakulaketuko,",
  "anya-e1215n:69": "Suddhodanavhayo āsī vissuto bhuvanattaye;",
  "anya-e1215n:70": "21.",
  "anya-e1215n:71": "Yassaṅghikamale sabba bhubhujānaṁ mahītale,",
  "anya-e1215n:72": "Kirīṭamaṇihiṅgāli kīḷantī’va nirantaraṁ;",
  "anya-e1215n:73": "22.",
  "anya-e1215n:74": "Yassa patthaṭatejena puranetāpi divākaro,",
  "anya-e1215n:75": "Vahanīca’mbare līlaṁ osadhīpatino divā;",
  "anya-e1215n:76": "23.",
  "anya-e1215n:77": "Yassa dānappavāho tu nānāyācaka jantunaṁ,",
  "anya-e1215n:78": "Manodadhīsu velantetikkamantova sattataṁ;",
  "anya-e1215n:79": "24.",
  "anya-e1215n:80": "Matiyā suramantīva dhanena dhanado viya,",
  "anya-e1215n:81": "Rūpena kusumesu’va yo jumhati mahītale;",
  "anya-e1215n:82": "25.",
  "anya-e1215n:83": "Tassābhisittā rajjena mahāmāyāti vissutā,",
  "anya-e1215n:84": "Candikā viya candassa girirājā’va kapālito;",
  "anya-e1215n:85": "26.",
  "anya-e1215n:86": "Lakkhī’va vāsudevassa sītā’va rāmarājino,",
  "anya-e1215n:87": "Mahesīsi varārohā sundarī sundarādharā;",
  "anya-e1215n:88": "27.",
  "anya-e1215n:89": "Tassā kucchikaraṇḍamhi anaggharatanaṁ viya,",
  "anya-e1215n:90": "Khattiṁsāhi nimittehi vimhāpento sadevakaṁ;",
  "anya-e1215n:91": "28.",
  "anya-e1215n:92": "Sitambujakaro santo sitebhacchāpako viya,",
  "anya-e1215n:93": "Katvā padakkhiṇaṁ mātu paṭisandhimagaṇhi so;",
  "anya-e1215n:94": "29.",
  "anya-e1215n:95": "Dasekādasamāsena tassevaṁ āsi cetanā,",
  "anya-e1215n:96": "Passituṁ sakañātīnaṁ gantvāna nagaraṁ tadā;",
  "anya-e1215n:97": "30.",
  "anya-e1215n:98": "Nivedetvā tamatthaṁ sā rañño tena susajjite,",
  "anya-e1215n:99": "Saparicchadā tadā magge gacchanti antarāpathe;",
  "anya-e1215n:100": "31.",
  "anya-e1215n:101": "Devatānaṁ manonandakara nandana sannibhaṁ,",
  "anya-e1215n:102": "Disvāna lumbiniṁ nāma uyyānaṁ mananandanaṁ;",
  "anya-e1215n:103": "32.",
  "anya-e1215n:104": "Tasmiṁ kīḷitumussāhā pavisitvāna taṁ vanaṁ,",
  "anya-e1215n:105": "Kīḷanti upagantvāna maṅgalaṁ sālapādapaṁ;",
  "anya-e1215n:106": "33.",
  "anya-e1215n:107": "Vilola pallavākiṇṇaṁ suphullakusumonataṁ,",
  "anya-e1215n:108": "Gahetvā sālasākhaṁ sā surattakara pallavā;",
  "anya-e1215n:109": "34.",
  "anya-e1215n:110": "Devehi gahitā’rakkhā mahamāne sadevake,",
  "anya-e1215n:111": "Janesi tanayaṁ māyā tatraṭṭhā lokalocanaṁ;",
  "anya-e1215n:112": "35.",
  "anya-e1215n:113": "Brahmāno lokapālā ca manussā kamato tadā,",
  "anya-e1215n:114": "Soṇṇajālājinādīhi gaṇhiṁsu jananandanaṁ;",
  "anya-e1215n:115": "36.",
  "anya-e1215n:116": "Mahiṁ patiṭṭhito dhīro passitvāna tato disā,",
  "anya-e1215n:117": "Uttarābhimukho sattapadaṁ gaṇtvā’mbuje ṭhito;",
  "anya-e1215n:118": "37.",
  "anya-e1215n:119": "Disantamavaloketvā suphullambujalocano,",
  "anya-e1215n:120": "Nicchāresāsabhiṁ vācaṁ aggo seṭṭho’tiādinā;",
  "anya-e1215n:121": "38.",
  "anya-e1215n:122": "Brahmāmaranarādīhi pūjito ca namassito,",
  "anya-e1215n:123": "Kamena abhivaḍḍhanto juṇhapakkhe sasī yathā;",
  "anya-e1215n:124": "39.",
  "anya-e1215n:125": "Brahmūnaṁ chattachāyāya mandārakusumantare,",
  "anya-e1215n:126": "Sānandāmandadevehi dhutacāmaramajjhago;",
  "anya-e1215n:127": "40.",
  "anya-e1215n:128": "Dibbehi rūpasaddehi gandhehi ca rasehi ca,",
  "anya-e1215n:129": "Phoṭṭhabbehi ca dibbehi modamāno anekadhā;",
  "anya-e1215n:130": "41.",
  "anya-e1215n:131": "Dibbehi ramaṇīyehi naccehi vāditehi ca,",
  "anya-e1215n:132": "Padānekasahassehi thūyamānaguṇākaro;",
  "anya-e1215n:133": "42.",
  "anya-e1215n:134": "Patvā soḷasamaṁ vassaṁ ñātisaṅghassa majjhago,",
  "anya-e1215n:135": "Dassetvā’sesasippaṁ taṁ loke vijjati yaṁ tadā;",
  "anya-e1215n:136": "43.",
  "anya-e1215n:137": "Ñātisaṅghaṁ pamodento deve ca manuje’pi ca,",
  "anya-e1215n:138": "Laddhā yasodharaṁ deviṁ’nukūlaṁ jātijātiyaṁ;",
  "anya-e1215n:139": "44.",
  "anya-e1215n:140": "Soṇṇadappaṇasaṅkāsa sommānana vibhusitaṁ,",
  "anya-e1215n:141": "Nīlanīrajasaṅkāsa visālāyata locanaṁ;",
  "anya-e1215n:142": "45.",
  "anya-e1215n:143": "Siṅgāramandiradvāre dhajopamabhamudvayaṁ,",
  "anya-e1215n:144": "Hemakāhalasaṅkāsa nāsikaṁ rūpalakkhiyā",
  "anya-e1215n:145": "46.",
  "anya-e1215n:146": "Nīlavellitadhammilla jimutobhaya koṭiyaṁ,",
  "anya-e1215n:147": "Niccavijjullatācakka manuññakaṇṇapāsakaṁ;",
  "anya-e1215n:148": "47.",
  "anya-e1215n:149": "Sātakumbhanibhābhāsa payodharaghaṭadvaṁ,",
  "anya-e1215n:150": "Suvaṇṇadditaṭāyāta nijjharākārahārakaṁ",
  "anya-e1215n:151": "48.",
  "anya-e1215n:152": "Dehadevaddumālamba pārohābhabhujadvayaṁ,",
  "anya-e1215n:153": "Aṅgulīpallavantambu binducāru nakhāvaliṁ;",
  "anya-e1215n:154": "49.",
  "anya-e1215n:155": "Dehamālālimālābha romarājivirājitaṁ,",
  "anya-e1215n:156": "Rūpaṇṇavataraṅgāha valittaya vicittakaṁ;",
  "anya-e1215n:157": "50.",
  "anya-e1215n:158": "Soṇṇarambhāsamāvaṭṭa piṇorudvaya sundaraṁ,",
  "anya-e1215n:159": "Sannirakalikākāra cārujaṅghā vibhūsitaṁ;",
  "anya-e1215n:160": "51.",
  "anya-e1215n:161": "Paccakkharūpalakkhiñca līlānicaya sannibhaṁ,",
  "anya-e1215n:162": "Guṇānamākaraṁ sādhu velaṁva ratisāgare;",
  "anya-e1215n:163": "52.",
  "anya-e1215n:164": "Kanto vasantarājā’va kandappo’va surūpavā,",
  "anya-e1215n:165": "Sasī’va dassanīyo ca sūriyo viya tejavā;",
  "anya-e1215n:166": "53.",
  "anya-e1215n:167": "Acalattena merūva gambhīrenaṇṇavo viya,",
  "anya-e1215n:168": "Brahmassaro piyaṁvādī pañgñāya ca anūpamo;",
  "anya-e1215n:169": "54.",
  "anya-e1215n:170": "Vasanto so mahāvīro purasmiṁ kapilavhaye,",
  "anya-e1215n:171": "Disvā nimitte caturo uyyāna gamanañjase;",
  "anya-e1215n:172": "55.",
  "anya-e1215n:173": "Pabbajjābhirato nātho gantvā uyyānabhūmiyaṁ,",
  "anya-e1215n:174": "Suphullacampakāsoka nāgādā’gehi maṇḍitaṁ;",
  "anya-e1215n:175": "56.",
  "anya-e1215n:176": "Phullapaṅkaja kaḷhāra jalājalaya satākulaṁ,",
  "anya-e1215n:177": "Mandamandānilāyāta nānāmodehi vāsitaṁ;",
  "anya-e1215n:178": "57.",
  "anya-e1215n:179": "Sarā saraṁ samāyāta madhubbata nisevitaṁ,",
  "anya-e1215n:180": "Phalapuppharasuddāma dvija saṅgha nikūjitaṁ;",
  "anya-e1215n:181": "58.",
  "anya-e1215n:182": "Naccanta mattamorānaṁ niccaṁ maṇḍapasantibhaṁ,",
  "anya-e1215n:183": "Dibbanta migasagghānaṁ kīḷāmaṇḍapa sannibhaṁ;",
  "anya-e1215n:184": "59.",
  "anya-e1215n:185": "Samīra sisirodāra dhārāsīkara vārihi,",
  "anya-e1215n:186": "Dhārāmaṇḍapa pantīhi janānandakaraṁ varaṁ;",
  "anya-e1215n:187": "60.",
  "anya-e1215n:188": "Uyyānavanamāgamma devarājāva nandanaṁ,",
  "anya-e1215n:189": "Kīḷanto nijaputtassa sutvāna jātasāsanaṁ;",
  "anya-e1215n:190": "61.",
  "anya-e1215n:191": "Nivatto vissakammena sahassakkhova bhūsito,",
  "anya-e1215n:192": "Puraṁ pavisamānova kisā gotami bhāsitaṁ;",
  "anya-e1215n:193": "62.",
  "anya-e1215n:194": "Sutvāna nibbutapadaṁ tadā cittānukūlakaṁ,",
  "anya-e1215n:195": "Santuṭṭho sānurāgo ca lakkhagghaṁ tārabhāsuraṁ;",
  "anya-e1215n:196": "63.",
  "anya-e1215n:197": "Hāraṁ tissāya pesetvā gantvāna sakamandiraṁ,",
  "anya-e1215n:198": "Devarājavilāsena nisīdi pavarāsane;",
  "anya-e1215n:199": "64.",
  "anya-e1215n:200": "Athāgamma tadā nekanāṭikā parivārayuṁ,",
  "anya-e1215n:201": "Vajjanti bheriyo tāsu paggayha kāci nāriyo;",
  "anya-e1215n:202": "65.",
  "anya-e1215n:203": "Nānālayasamākiṇṇaṁ gītaṁ gāyanti kāci’pi,",
  "anya-e1215n:204": "Dhamanti susiraṁ kāci kāci vādenti tantiyo;",
  "anya-e1215n:205": "66.",
  "anya-e1215n:206": "Cāru bimbādharāramma payodharabharā subhā,",
  "anya-e1215n:207": "Visālāyata nīlakkhā somasommānanā tadā;",
  "anya-e1215n:208": "67.",
  "anya-e1215n:209": "Naccanti purato tassa bherimaṇḍala majjhagā,",
  "anya-e1215n:210": "Devakaññāva raṅgamhī rasabhāvanirantaraṁ;",
  "anya-e1215n:211": "68.",
  "anya-e1215n:212": "Disvāna so tamacchariyaṁ viratto visaye tadā,",
  "anya-e1215n:213": "Urattāḷañca addakkhi sabbantaṁ bheritāḷanaṁ;",
  "anya-e1215n:214": "69.",
  "anya-e1215n:215": "Paridevaṁ’cupaṭṭhāsi gītaṁ saṁsārasāgare,",
  "anya-e1215n:216": "Vāyuvega vikāraṁ’va naccaṁ cintesi nāyako;",
  "anya-e1215n:217": "70.",
  "anya-e1215n:218": "’Kadāhaṁ gharamossajja pabbajjāsiri mubbahe?’",
  "anya-e1215n:219": "Iccevaṁ cintayanto so supantova sayī tahiṁ;",
  "anya-e1215n:220": "71.",
  "anya-e1215n:221": "’Yaṁ nissāya mayaṁ ettha naccagītesu vyāvaṭā,",
  "anya-e1215n:222": "So’yaṁ’dāni supī’ amhe kassadāni karoma taṁ?;",
  "anya-e1215n:223": "72.",
  "anya-e1215n:224": "Iti cintiya te tattha turiyesu sake sake,",
  "anya-e1215n:225": "Ālambā sayitā kaññā susaññāññamanissitā;",
  "anya-e1215n:226": "73.",
  "anya-e1215n:227": "Khādanti kāci dantāni kāci lālā vahantiyo,",
  "anya-e1215n:228": "Kāci rudantiyo tattha vilapanti athā’parā;",
  "anya-e1215n:229": "74.",
  "anya-e1215n:230": "Kākacchanti’pi semhampi gilanti ca camanti ca,",
  "anya-e1215n:231": "Karonti nādaṁ nāsāya gharū’ti ca khipanti ca;",
  "anya-e1215n:232": "75.",
  "anya-e1215n:233": "Muttayanti tadā kāci rahassaṁ vicaranti ca,",
  "anya-e1215n:234": "Duggandhaṁ vāti taṁ ṭhānaṁ susānaṁ āmakaṁ yathā;",
  "anya-e1215n:235": "76.",
  "anya-e1215n:236": "Pabuddho aḍḍharattamhi gate tattha nisīdiya,",
  "anya-e1215n:237": "Addakkhi tāsaṁ nekāni vikārāni tahiṁ tadā;",
  "anya-e1215n:238": "77.",
  "anya-e1215n:239": "Tassevaṁ pekkhamānassa bhave saṁviggacetaso,",
  "anya-e1215n:240": "Ādittaṁva upaṭṭhāsi mane khalu bhavattayaṁ;",
  "anya-e1215n:241": "78.",
  "anya-e1215n:242": "Dāvānala samāditta mahāraññāyathā gajo,",
  "anya-e1215n:243": "Tathevāsi narindassa gehato gamane matī;",
  "anya-e1215n:244": "79.",
  "anya-e1215n:245": "Tato vuṭṭhāya sayanā karonto abhinikkhamaṁ,",
  "anya-e1215n:246": "Vitakkesi mahārājā passituṁ sakamatrajaṁ;",
  "anya-e1215n:247": "80.",
  "anya-e1215n:248": "Pavisitvā tato gabbhaṁ sanikaṁ santamānaso,",
  "anya-e1215n:249": "Passitvā saha puttena niddāyantiṁ yasodharaṁ;",
  "anya-e1215n:250": "81.",
  "anya-e1215n:251": "Cirāgataṁ mahāpemaṁ dhārayaṁ sakamānase,",
  "anya-e1215n:252": "Buddho hutvāpi’maṁ sakkā passituṁ iti cintiya;",
  "anya-e1215n:253": "82.",
  "anya-e1215n:254": "Gato nātho tato ṭhānā bodhiyā baddhamānaso",
  "anya-e1215n:255": "Tadahevāsi buddhoti kāmuko ko na cintaye;",
  "anya-e1215n:256": "83.",
  "anya-e1215n:257": "Sineru muddharantova pāduddhariya nikkhamaṁ,",
  "anya-e1215n:258": "Channamāhūya ānītaṁ kanthakaṁ turagādhipaṁ;",
  "anya-e1215n:259": "84.",
  "anya-e1215n:260": "Assarājaṁ tamāruyha saha channena rattiyaṁ,",
  "anya-e1215n:261": "Devehi vivaṭadvarā paṭipajji mahāpathaṁ;",
  "anya-e1215n:262": "85.",
  "anya-e1215n:263": "Cakkavāḷesu nekesu devatā susamāgatā,",
  "anya-e1215n:264": "Dīpadhūpaddhajehe ca gandhamālehi pūjayuṁ;",
  "anya-e1215n:265": "86.",
  "anya-e1215n:266": "Purato saṭṭhīsahassāni daṇḍadīpāni dhārayuṁ,",
  "anya-e1215n:267": "Tathā dakkhiṇapassamhi vāmapasse ca pacchato;",
  "anya-e1215n:268": "87.",
  "anya-e1215n:269": "Gaganā pupphavassāni vassāpesuṁ cha devatā,",
  "anya-e1215n:270": "Mandāravaṁ kokanadaṁ sugandhaṁ cittapāṭa liṁ;",
  "anya-e1215n:271": "88.",
  "anya-e1215n:272": "Campakā soka punnāga nāgapūgāga sambhavaṁ,",
  "anya-e1215n:273": "Mālatīvassikīyādī nānāvallīhi sambhavaṁ;",
  "anya-e1215n:274": "89.",
  "anya-e1215n:275": "Padumuppala kalahāra kumudādyāmbu sambhavaṁ,",
  "anya-e1215n:276": "Sugandhamadhu mattāhi chappadālīhi kūjitaṁ;",
  "anya-e1215n:277": "90.",
  "anya-e1215n:278": "Pupphavassaṁ pavassittha tiṁsayojanamañjase,",
  "anya-e1215n:279": "Pasatto tattha turago dukkhato agamī tadā;",
  "anya-e1215n:280": "91.",
  "anya-e1215n:281": "Evaṁ pūjāvidhānehi gantvā’nomaṁ mahānadiṁ,",
  "anya-e1215n:282": "Sitasekata saṅkiṇṇaṁ bahumīnakulākulaṁ;",
  "anya-e1215n:283": "92.",
  "anya-e1215n:284": "Tīraṭṭho passi so dhīro gaṅgānāriṁ rasāvahaṁ,",
  "anya-e1215n:285": "Karontiṁ vīcibābhāti eṇepupphopahārakaṁ;",
  "anya-e1215n:286": "93.",
  "anya-e1215n:287": "Assena taṁ mahānomaṁ laṅghāpetvā mahāmatī,",
  "anya-e1215n:288": "Paratīre patiṭṭhāsi vimale vālukā tale;",
  "anya-e1215n:289": "94.",
  "anya-e1215n:290": "Pabbajituṁ mayettheva yuttaṁ no me papañcituṁ,",
  "anya-e1215n:291": "Iti cintiya obhāya dhāritābharaṇāni so;",
  "anya-e1215n:292": "95.",
  "anya-e1215n:293": "Channassa paṭiyādetvā kanthakañca hayādhipaṁ,",
  "anya-e1215n:294": "Nisitaṁ khaggamuggayha samoliṁ chindi kuntalaṁ;",
  "anya-e1215n:295": "96.",
  "anya-e1215n:296": "Evamāvajjayaṁ nātho sace’haṁ sugato bhave,",
  "anya-e1215n:297": "Tiṭṭhatu gagane gantvā iti ukkhipi ca’mbaraṁ;",
  "anya-e1215n:298": "97.",
  "anya-e1215n:299": "Tato sakko mahagghena maṇicaṅgoṭakena taṁ,",
  "anya-e1215n:300": "Paṭiggahetvā sirasaṁ netvā devapuraṁ caraṁ;",
  "anya-e1215n:301": "98.",
  "anya-e1215n:302": "Kāretvā maṇithūpaṁ so nīdhetvā taṁ siroruhaṁ,",
  "anya-e1215n:303": "Atthāhaṁ patimāneti sahadevehi nekadhā;",
  "anya-e1215n:304": "99.",
  "anya-e1215n:305": "Mahābrahmopanītaṭṭhaparikkhāraṁ mahāmatī,",
  "anya-e1215n:306": "Paṭiggahetvā kāsāvaṁ nivattho pāruto tadā;",
  "anya-e1215n:307": "100.",
  "anya-e1215n:308": "Pubbe viyambaraṁ gayha ambare khipi nāyako,",
  "anya-e1215n:309": "Paṭiggahetvā taṁ brahmā netvā brahmapuraṁ caraṁ;",
  "anya-e1215n:310": "101.",
  "anya-e1215n:311": "Dvādasayojanubbedhaṁ katvā thūpavaraṁ subhaṁ,",
  "anya-e1215n:312": "Tattha taṁ nidahitvāna paṇipāteti sabbadā;",
  "anya-e1215n:313": "102.",
  "anya-e1215n:314": "Sampuṇṇa manasaṅkappo pabbajjāsiri mubbahaṁ,",
  "anya-e1215n:315": "Chādento kāmaleneva maruṁ caṅakkami nāyako;",
  "anya-e1215n:316": "103.",
  "anya-e1215n:317": "Tato ambavanaṁ gantvā vindanto pītijaṁ sukhaṁ,",
  "anya-e1215n:318": "Vītināmayi sattāhaṁ ramme pādapamaṇḍape;",
  "anya-e1215n:319": "104.",
  "anya-e1215n:320": "Tato rājagahaṁ gantvā pārupitvā cīvaraṁ,",
  "anya-e1215n:321": "Gahetvā maṇivaṇṇaṁ so pattaṁ karatalambujā;",
  "anya-e1215n:322": "105.",
  "anya-e1215n:323": "Battiṁsa lakkhaṇūpeto anubyañjana maṇḍito,",
  "anya-e1215n:324": "Brahmujjugatto bhagavā puraseṭṭhamupāgami;",
  "anya-e1215n:325": "106.",
  "anya-e1215n:326": "Visikhantarena gacchantaṁ lokekanayanaṁ janā,",
  "anya-e1215n:327": "Disvā evaṁ vicintesuṁ nāyaṁ yo so janādhipo;",
  "anya-e1215n:328": "107.",
  "anya-e1215n:329": "Kāmaṁ puravadhusomma vattasambandhakāraṇā,",
  "anya-e1215n:330": "Cando’yamāgato ajja sakavesena no mati;",
  "anya-e1215n:331": "108.",
  "anya-e1215n:332": "Sutvāna taṁ tadā keci hasantā vacanantaraṁ,",
  "anya-e1215n:333": "Nāyaṁ sasī sasaṅekā so bhānumeso’ti no mati;",
  "anya-e1215n:334": "109.",
  "anya-e1215n:335": "Bodhetumāgato kāmaṁ porīnaṁ vadanambuje,",
  "anya-e1215n:336": "Sakīyeneva rūpena vimhayaṁ porimānuse;",
  "anya-e1215n:337": "110.",
  "anya-e1215n:338": "Kiṁ bho ummattakā attha evaṁ mā vadathā’dhunā,",
  "anya-e1215n:339": "Sataraṁsī uṇharaṁsī na so eso aviggaho;",
  "anya-e1215n:340": "111.",
  "anya-e1215n:341": "Kāmenālasajantuhi kīḷituṁ puramāgato,",
  "anya-e1215n:342": "Sarūpena na no atthi saṁsayo balu mānase;",
  "anya-e1215n:343": "112.",
  "anya-e1215n:344": "Tesaṁ taṁ vacanaṁ sutvā hasantā keci jantuno,",
  "anya-e1215n:345": "Tumhe khalū na jānātha sabāṇe sadhanū hi so;",
  "anya-e1215n:346": "113.",
  "anya-e1215n:347": "Issaro kantarūpena tuṅgamandiratā puraṁ,",
  "anya-e1215n:348": "Kelāso iti sampatto jahātha vimatiṁ idha;",
  "anya-e1215n:349": "114.",
  "anya-e1215n:350": "Tesampi vacanaṁ sutvā hasanteke janā tadā,",
  "anya-e1215n:351": "Nāyaṁ haro tinetto so kesaveso idhāgato;",
  "anya-e1215n:352": "115.",
  "anya-e1215n:353": "Viciṇanto siriṁ ajja puraseṭṭhamupāgataṁ,",
  "anya-e1215n:354": "Vesenaññena maññāma ettha no natthi saṁsayo;",
  "anya-e1215n:355": "116.",
  "anya-e1215n:356": "Paharitvā karaṁ keci sutvā taṁ vacanaṁ narā,",
  "anya-e1215n:357": "Hasantevaṁ tadāvocuṁ vāsudevo na ve ayaṁ;",
  "anya-e1215n:358": "117.",
  "anya-e1215n:359": "Kāmaṁ sarojanābho so vāmano kaṇhaviggaho,",
  "anya-e1215n:360": "Ayamaññataracaṇṇena āgato pākasāsano;",
  "anya-e1215n:361": "118.",
  "anya-e1215n:362": "Puraṁ devapurantetaṁ maññamāno mahājutiṁ,",
  "anya-e1215n:363": "Passitunti paṭiññāto mā bhonto vilapantu ve;",
  "anya-e1215n:364": "119.",
  "anya-e1215n:365": "Sutvā tesaṁ giraṁ keci keḷiṁ katvāna nekadhā,",
  "anya-e1215n:366": "Tumhe sakkaṁ na jānātha so hi bho vajirāyudho;",
  "anya-e1215n:367": "120.",
  "anya-e1215n:368": "Eso hi bho mahābrahmā brahmalokā idhāgato,",
  "anya-e1215n:369": "Pamattā kinnu vedamhī brahmabandhu pure idha;",
  "anya-e1215n:370": "121.",
  "anya-e1215n:371": "Athesaṁ vacanaṁ sutvā keci paṇḍitajātikā,",
  "anya-e1215n:372": "Nete candādayo kāmaṁ mā mohaṁ bho pakāsatha;",
  "anya-e1215n:373": "122.",
  "anya-e1215n:374": "Caturānano mahābrahmā somasommānano ayaṁ,",
  "anya-e1215n:375": "Samantapotthako brahmā pattahattho’yamabbhuto;",
  "anya-e1215n:376": "123.",
  "anya-e1215n:377": "Kāmaṁ pāramitāpuṇṇa pasattho puriso ayaṁ,",
  "anya-e1215n:378": "Niccaṁ vandatha pūjetha thomethetaṁ mahājutiṁ;",
  "anya-e1215n:379": "124.",
  "anya-e1215n:380": "Evaṁ vadantā sabbe te nāgarā purisuttamaṁ,",
  "anya-e1215n:381": "Gandhapupphehi pujentā namassantā tamanvaguṁ;",
  "anya-e1215n:382": "125.",
  "anya-e1215n:383": "Nettārittehi pājentā munino rūpasāgare,",
  "anya-e1215n:384": "Jantavo mananāvāyo pāraṁ passiṁsu no tadā;",
  "anya-e1215n:385": "126.",
  "anya-e1215n:386": "Tadā lokekanayano sapadānena vīthiyaṁ,",
  "anya-e1215n:387": "Caraṁ yāpanamattaṁva laddhāgamma purā bahi;",
  "anya-e1215n:388": "127.",
  "anya-e1215n:389": "Paṇḍavaṁ girimāsajja tassacchāyāya so muni;",
  "anya-e1215n:390": "Saṅghāṭiṁ paññapetvāna nisajja purisāsabho;",
  "anya-e1215n:391": "128.",
  "anya-e1215n:392": "Adiṭṭhapubbaṁ disvāna patte missakabhojanaṁ,",
  "anya-e1215n:393": "Sañjātapaṭikūlo taṁ nuditvā paccavekkhaṇā;",
  "anya-e1215n:394": "129.",
  "anya-e1215n:395": "Amataṁ viya taṁ bhutvā vikkhāletvā mukhaṁ dakā,",
  "anya-e1215n:396": "Patte vattaṁ caritvāna muhuttaṁ tattha vissami;",
  "anya-e1215n:397": "130.",
  "anya-e1215n:398": "Pavattiṁ taṁ nisāmetvā bimbisāro narissaro,",
  "anya-e1215n:399": "Sīghaṁ tamupagantvāna katānuñño nisīdiya;",
  "anya-e1215n:400": "131.",
  "anya-e1215n:401": "Nimantayitvā rajjena anicchante yatissare,",
  "anya-e1215n:402": "Anuggahāya me yuttaṁ buddhabhūtenidhāgamaṁ;",
  "anya-e1215n:403": "132.",
  "anya-e1215n:404": "Evaṁ nimantito tenādhivāsetvā mahāmatī,",
  "anya-e1215n:405": "Agamāsuruvelāya matuloru parakkamo;",
  "anya-e1215n:406": "133.",
  "anya-e1215n:407": "Padhānaṁ padahitvāna chabbassamatidukkaraṁ,",
  "anya-e1215n:408": "Pakāsetvāna lokassa mokkhaṁ natthiti tena so;",
  "anya-e1215n:409": "134.",
  "anya-e1215n:410": "Tatoppabhuti vattanto majjhimappaṭi pattiyaṁ,",
  "anya-e1215n:411": "Kāyassānuggahaṁ katvā tato sampiṇiti’ndriyo;",
  "anya-e1215n:412": "135.",
  "anya-e1215n:413": "Mūle’japālanigrodhapādapassa mahāmuni,",
  "anya-e1215n:414": "Nisīdi nijasobhāhi obhāsento disodisaṁ;",
  "anya-e1215n:415": "136.",
  "anya-e1215n:416": "Tadā senāni nigame sujātā khīra dāyikā,",
  "anya-e1215n:417": "Sampuṇṇamanasaṅkappā yācitvā vaṭadevataṁ;",
  "anya-e1215n:418": "137.",
  "anya-e1215n:419": "Dhīraṁ devoti maññanti tuṭṭhahaṭṭhā pamoditā,",
  "anya-e1215n:420": "Hemapātiṁ sapāyāsaṁ datvāna idama’bruvi;",
  "anya-e1215n:421": "138.",
  "anya-e1215n:422": "Yathā mayhaṁ mahādeva iddhā patthita patthanā,",
  "anya-e1215n:423": "Tatheva tava saṅkappo khippameva samijjhatu;",
  "anya-e1215n:424": "139.",
  "anya-e1215n:425": "Iti vatvāna vanditvā katvā ca naṁ padakkhiṇaṁ,",
  "anya-e1215n:426": "Pakkantāya sujātāya dhīro pātiṁ samādiya;",
  "anya-e1215n:427": "140.",
  "anya-e1215n:428": "Upagantvānātirammaṁ nadiṁ so nīlavāhiniṁ,",
  "anya-e1215n:429": "Suppatiṭṭhitanāmamhi nadītitthe nisīdiya;",
  "anya-e1215n:430": "141.",
  "anya-e1215n:431": "Bhuñjitvā ūnapaṇṇāsa piṇḍaṁ katvāna bhojanaṁ,",
  "anya-e1215n:432": "Vissajjetvā tato pātiṁ paṭisotaṁ narāsabho;",
  "anya-e1215n:433": "142.",
  "anya-e1215n:434": "Tato sālavanuyyāne vissamanto divādine,",
  "anya-e1215n:435": "Disvāna supine pañca atthaṁ tesaṁ vicintiya;",
  "anya-e1215n:436": "143.",
  "anya-e1215n:437": "Ābodhimūlato magge devehi samalaṅkate,",
  "anya-e1215n:438": "Maṇitoraṇapālīhi puṇṇakumbhaddhājādihi;",
  "anya-e1215n:439": "144.",
  "anya-e1215n:440": "Sāyaṇhasamaye nātho gacchanto bodhi santikaṁ,",
  "anya-e1215n:441": "Disvāna sotthiyaṁ nāma thūyamānaṁ dijuttamaṁ;",
  "anya-e1215n:442": "145.",
  "anya-e1215n:443": "Tena dinnaṭṭha muṭṭhintu gahetvā nīlasaddalaṁ,",
  "anya-e1215n:444": "Bodhimūlamupāgamma katvāna taṁ padakkhiṇaṁ;",
  "anya-e1215n:445": "146.",
  "anya-e1215n:446": "Akāsi tīṇasanthāraṁ pācīnābhimukhaṁ tadā,",
  "anya-e1215n:447": "Tato mahiṁ dvidhā katvā samuṭṭhāsi mahāsanaṁ;",
  "anya-e1215n:448": "147.",
  "anya-e1215n:449": "Uccaṁ cuddasahatthena nānā citta vicittitaṁ,",
  "anya-e1215n:450": "Abhaṭṭhanahittha tatraṭṭho iccevaṁ daḷhamānaso;",
  "anya-e1215n:451": "148.",
  "anya-e1215n:452": "Kāmaṁ taco nahārū ca aṭṭhi ca avasissatu,",
  "anya-e1215n:453": "Upasussatu me gatte sabbantaṁ maṁsalohitaṁ;",
  "anya-e1215n:454": "149.",
  "anya-e1215n:455": "Na uṭṭhahāmabujjhitvā na jahe vīriyaṁ mama,",
  "anya-e1215n:456": "Adhiṭṭhahitvā evaṁ so nisīdi vajirāsane;",
  "anya-e1215n:457": "150.",
  "anya-e1215n:458": "Anatikkamaṁ ṭhapetvāna caraṇaṁ caraṇupari,",
  "anya-e1215n:459": "Kamalaṁ kamaleneva maṇibandhaṁ vidhāya so;",
  "anya-e1215n:460": "151.",
  "anya-e1215n:461": "Bālāsokadalāsatta paraṁ vā’sokapallavaṁ,",
  "anya-e1215n:462": "Nidhāya nayanānatda pāṇiṁ pāṇitale jino;",
  "anya-e1215n:463": "152.",
  "anya-e1215n:464": "Yathā sañjhāghanālīḍha tuṅgakañcana pabbato,",
  "anya-e1215n:465": "Surattacīvaracchanna cārigatta virājito;",
  "anya-e1215n:466": "153.",
  "anya-e1215n:467": "Udayāvalakoṭimhi dippantova divākaro",
  "anya-e1215n:468": "Kandharopari dippanta mukhamaṇḍalamaṇḍito;",
  "anya-e1215n:469": "154.",
  "anya-e1215n:470": "Yathā cāmikarabyamhe sunīlaṁ sīhapañjaraṁ,",
  "anya-e1215n:471": "Asampakampapamhehi pihitaddhasulocano;",
  "anya-e1215n:472": "155.",
  "anya-e1215n:473": "Nīluppalakalāpaṁca jananettālipātanaṁ,",
  "anya-e1215n:474": "Sajjhudaṇḍasamābaddha bodhikkhandhamaphassi so;",
  "anya-e1215n:475": "156.",
  "anya-e1215n:476": "Nisinno bodhito chejja pavāḷataruṇaṅkurā,",
  "anya-e1215n:477": "Patamānā samantāsuṁ tejaṁ viya kubuddhīnaṁ;",
  "anya-e1215n:478": "157.",
  "anya-e1215n:479": "Devā tattha samāgañjuṁ khippaṁ dasasahassiyaṁ,",
  "anya-e1215n:480": "Kamalāsanoragā ceva siddhavijjādharādayo",
  "anya-e1215n:481": "158.",
  "anya-e1215n:482": "Sahampati mahābrahmā brahmasenāpurakkhato,",
  "anya-e1215n:483": "Sitātapattaṁ dhārento ṭhīto sambuddha santike;",
  "anya-e1215n:484": "159.",
  "anya-e1215n:485": "Vīsaṁ ratana satāyāmaṁ vijayuttara nāmakaṁ,",
  "anya-e1215n:486": "Saṅkhaṁ dhamento aṭṭhāsi sādaro pākasāsano;",
  "anya-e1215n:487": "160.",
  "anya-e1215n:488": "Suyāmo saha senāya thomayanto narādhipaṁ,",
  "anya-e1215n:489": "Maṇitālavaṇṭaṁ paggayha mandamandena vījati;",
  "anya-e1215n:490": "161.",
  "anya-e1215n:491": "Jitakitti lataggamhi sassa pupphaṁca pupphītaṁ,",
  "anya-e1215n:492": "Vāḷavijanimuggayha aṭṭhā santusito tahiṁ;",
  "anya-e1215n:493": "162.",
  "anya-e1215n:494": "Beluvaṁ vīṇamādāya gītaṁ nānālayānugaṁ,",
  "anya-e1215n:495": "Pañcasikho ṭhito tattha gāyamāno anekadhā;",
  "anya-e1215n:496": "163.",
  "anya-e1215n:497": "Mahākālo’pi nāgindo nāgasaṅghapurakkhato,",
  "anya-e1215n:498": "Thomento tattha aṭṭhāsi navārahaguṇādihi;",
  "anya-e1215n:499": "164.",
  "anya-e1215n:500": "Raṅgabhumiṁ māpayitvā gahetvāna varaṅganā,",
  "anya-e1215n:501": "Upahāraṁ karontaṭṭhā timbarū sūriyavaccasā;",
  "anya-e1215n:502": "165.",
  "anya-e1215n:503": "Āgantvā saha senāya sitaṅgo sitabhusano,",
  "anya-e1215n:504": "Dhataraṭṭho ṭhito pubbe ārakkhaṁ kurumānako;",
  "anya-e1215n:505": "166.",
  "anya-e1215n:506": "Pūrento sakasenāya dakkhiṇassaṁ virūḷhako,",
  "anya-e1215n:507": "Ārakkhaṁ kurumānaṭṭhā nīlaṅgo nīlabhusano;",
  "anya-e1215n:508": "167.",
  "anya-e1215n:509": "Virūpakkho’pi aṭṭhāsi pālayaṁ pacchimaṁ disaṁ,",
  "anya-e1215n:510": "Rattaṅgābharaṇo vammī nijasenāpurakkhato;",
  "anya-e1215n:511": "168.",
  "anya-e1215n:512": "Uttarassaṁ sasenāya ārakkhaṁ kurumānako,",
  "anya-e1215n:513": "Soṇṇavaṇṇaṅgābharaṇo aṭṭhāsi naravāhano;",
  "anya-e1215n:514": "169.",
  "anya-e1215n:515": "Kimettha bahulāpena jātikkhettamhi devatā,",
  "anya-e1215n:516": "Nāgatā neva vāhesuṁ sabbe etthe’va osaṭā;",
  "anya-e1215n:517": "170.",
  "anya-e1215n:518": "Gaganātotiṇṇaketu pādehi pathavītale,",
  "anya-e1215n:519": "Nāgādayo na dhutāsuṁ ketunaṁ bahu kā kathā;",
  "anya-e1215n:520": "171.",
  "anya-e1215n:521": "Na dhūtā dhajapādehi vāyutuddāmavuttihi,",
  "anya-e1215n:522": "Tārakā gagane brūmo kinnu tattha dhajālutā;",
  "anya-e1215n:523": "172.",
  "anya-e1215n:524": "Pubbadisā cakkavāḷa silāyuggataketunaṁ,",
  "anya-e1215n:525": "Pādāni parabhāgādi cakkavāḷasilanvaguṁ;",
  "anya-e1215n:526": "173.",
  "anya-e1215n:527": "Cakkavāḷa mahāmeru yugandhara nagādayo,",
  "anya-e1215n:528": "Pupphāvataṁsakā’vāsuṁ nānāvaṇṇehi saṅkhatā;",
  "anya-e1215n:529": "174.",
  "anya-e1215n:530": "Vāmāmandamakaranda bindusandoha sundaraṁ,",
  "anya-e1215n:531": "Ullola padumākiṇṇa vitānaṁ vāsi ambaraṁ;",
  "anya-e1215n:532": "175.",
  "anya-e1215n:533": "Khittasogandhacuṇṇāni devabrahmādinā tahiṁ,",
  "anya-e1215n:534": "Vitānaṁ viya khāyanti cakkavāḷaggamaṇḍape;",
  "anya-e1215n:535": "176.",
  "anya-e1215n:536": "Kappūrāgarudhūpehī tattha tatthuggatehi mā,",
  "anya-e1215n:537": "Kālabbhakūṭacchannova āsi maññaṁ kathemu kiṁ;",
  "anya-e1215n:538": "177.",
  "anya-e1215n:539": "Jātikkhettesu devehi katagghikusumādinā,",
  "anya-e1215n:540": "Nosīnā dharaṇī bhārā disebhānaṁ balaṁ aho;",
  "anya-e1215n:541": "178.",
  "anya-e1215n:542": "Ambarālambamānānī pupphadāmāni bhūtalaṁ,",
  "anya-e1215n:543": "Ākaḍḍhanāya devehi baddharajjuva bhāsare",
  "anya-e1215n:544": "179.",
  "anya-e1215n:545": "Aññoññakaramuggayha gagane surasutdarī,",
  "anya-e1215n:546": "Paribbhamantā gāyanti tattha tattha manoramaṁ;",
  "anya-e1215n:547": "180.",
  "anya-e1215n:548": "Ubho bhuje vikāsetvā maṇḍitaṁ surasutdarī,",
  "anya-e1215n:549": "Bhamanti bhantabheṇḍuva tattha tatthambare yugā;",
  "anya-e1215n:550": "181.",
  "anya-e1215n:551": "Nīluppalakalāpādī gahetvāna suraṅganā,",
  "anya-e1215n:552": "Ṭhītāsuṁ parivāretvā pūjamānā narissaraṁ;",
  "anya-e1215n:553": "182.",
  "anya-e1215n:554": "Ratnapallavakalahāra kamaluppala saṅgate,",
  "anya-e1215n:555": "Sannīrakusumākiṇṇe puṇṇesogandhavārihī;",
  "anya-e1215n:556": "183.",
  "anya-e1215n:557": "Kañcanādighaṭe gayha ambare surasundarī,",
  "anya-e1215n:558": "Katvāna sugataṁ majjhe pūjayiṁsu samantato",
  "anya-e1215n:559": "184.",
  "anya-e1215n:560": "Kañcanādāsahatthā ca kācī kaññā tathā ṭhitā,",
  "anya-e1215n:561": "Tālavaṇṭe gahetvāna ṭhītāsuṁ kāci devatā;",
  "anya-e1215n:562": "185.",
  "anya-e1215n:563": "Kāci maṅgala saṁyutta vacanā tava patthanā,",
  "anya-e1215n:564": "Samijjhatuti ghosentī parivāretvā ṭhitā jinaṁ;",
  "anya-e1215n:565": "186.",
  "anya-e1215n:566": "Sirivacchādi paggayha aṭṭhamaṅgalamuttamaṁ,",
  "anya-e1215n:567": "Ṭhitāsuṁ gagane nārī parivāretvā munissaraṁ;",
  "anya-e1215n:568": "187.",
  "anya-e1215n:569": "Naccanti keci kīḷanti selenti ca lalanti ca,",
  "anya-e1215n:570": "Vādenti keci gāyanti velukkhepaṁ karonti ca;",
  "anya-e1215n:571": "188.",
  "anya-e1215n:572": "Nekapupphagghipantī ca tathā dīpagghipanti ca,",
  "anya-e1215n:573": "Maṇicāmīkarāsajjhu agghikā pantiyo tathā;",
  "anya-e1215n:574": "189.",
  "anya-e1215n:575": "Ābrahmabhavanuggamma cakkavāḷasamantato,",
  "anya-e1215n:576": "Tiṭṭhanti jalamānāyo buddhassa maṅgalussave;",
  "anya-e1215n:577": "190.",
  "anya-e1215n:578": "Sattaratanasambhutā nānā toraṇapantīyo,",
  "anya-e1215n:579": "Hemarambhāmayā cāpi tathā dussamayā siyuṁ;",
  "anya-e1215n:580": "191.",
  "anya-e1215n:581": "Nānāvaṇṇehi nekehi chattehi ca nirantaraṁ,",
  "anya-e1215n:582": "Cakkavāḷodaraṁ āsi saraṁca kamalākulaṁ;",
  "anya-e1215n:583": "192.",
  "anya-e1215n:584": "Tattha tatthujjalāneka yantadīpāvalī mahī,",
  "anya-e1215n:585": "Tārakājālakākiṇṇa gaganaṅganasantibhā;",
  "anya-e1215n:586": "193.",
  "anya-e1215n:587": "Dhajantarita chattā’suṁ cakkavāḷagirūpari,",
  "anya-e1215n:588": "Nirantarā’suṁ tattheva ghaṭadīpā ca toraṇa;",
  "anya-e1215n:589": "194.",
  "anya-e1215n:590": "Nānāturiyanādehi nānāsaṅgītitāhi ca,",
  "anya-e1215n:591": "Sādhuvādehi nekehi cakkavāḷo phuṭo ahū;",
  "anya-e1215n:592": "195.",
  "anya-e1215n:593": "Aho mahantatā tassa buddhassa katamaṅgale,",
  "anya-e1215n:594": "Pūjāvisesaṁ taṁ ko hi mukhenekena bhāsatī;",
  "anya-e1215n:595": "196.",
  "anya-e1215n:596": "Catummukho sahassakkho dvisahassanayano phaṇī,",
  "anya-e1215n:597": "Dasakaṇṭho’pi taṁ sabbaṁ neva sakkonti bhāsituṁ;",
  "anya-e1215n:598": "197.",
  "anya-e1215n:599": "Evaṁ surāsurabrahma venateyyoragādihi,",
  "anya-e1215n:600": "Nirantaraṁ katāneka mahāmaha samākule;",
  "anya-e1215n:601": "198.",
  "anya-e1215n:602": "Tasmintu vāsare māro passitvā bhuvanaṁ idaṁ,",
  "anya-e1215n:603": "Āmantetvā sānuvare āhevaṁ sakutūhalo;",
  "anya-e1215n:604": "199.",
  "anya-e1215n:605": "Sabbe dibbavimānā bho suññā dissanti chaḍḍitā,",
  "anya-e1215n:606": "Purapālampahāpetvā kva gatā’suṁ sadevakā;",
  "anya-e1215n:607": "200.",
  "anya-e1215n:608": "Kimbho māra na jānāsi matto sutto’si ajja kiṁ,",
  "anya-e1215n:609": "Suddhodaniya siddhattho māyāya tanayo ayaṁ;",
  "anya-e1215n:610": "201.",
  "anya-e1215n:611": "Puretvā pāramī sabbā katvāna abhinikkhamaṁ,",
  "anya-e1215n:612": "Bodhimule nisinno si ajja buddho bhavāmīti;",
  "anya-e1215n:613": "202.",
  "anya-e1215n:614": "Tassa pūjāvidhānatthaṁ dasasahassīsu devatā,",
  "anya-e1215n:615": "Samāgatā haṭṭhatuṭṭhā karontajja mahāmahaṁ;",
  "anya-e1215n:616": "203.",
  "anya-e1215n:617": "Kinnu te badhiraṁ sotaṁ kinnu parihāyi locanaṁ,",
  "anya-e1215n:618": "Dhajaggā te na dissanti ullolaṁ te na sūyati;",
  "anya-e1215n:619": "204.",
  "anya-e1215n:620": "Tesaṁ taṁ vacanaṁ sutvā antako khalu pāpimā,",
  "anya-e1215n:621": "Dukkhito dummano tesaṁ socanto idambruvi;",
  "anya-e1215n:622": "205.",
  "anya-e1215n:623": "Aho vatā’tiparihāni saṁsārassa mahā ayaṁ,",
  "anya-e1215n:624": "Asāro khalu saṁsāro siddhatthe vibhavaṁ gate;",
  "anya-e1215n:625": "206.",
  "anya-e1215n:626": "Aho vatā’ti naṭṭhamhā tivaṭṭaṁ paripuritaṁ,",
  "anya-e1215n:627": "Hoti bho dahanā daḍḍhavanaṁvāti alakkhikaṁ;",
  "anya-e1215n:628": "207.",
  "anya-e1215n:629": "Nirālokaṁ tilokaṁ bho asuraṁ vāsaraṁ yathā,",
  "anya-e1215n:630": "Parimosaratanaṁ hoti rajjaṁ vedaṁ jagattayaṁ;",
  "anya-e1215n:631": "208.",
  "anya-e1215n:632": "Mamesa visayaṁ hitvā yāti siddhatthadārako,",
  "anya-e1215n:633": "Tena yātena maggena nikkhamanti bahujjanā;",
  "anya-e1215n:634": "209.",
  "anya-e1215n:635": "Bhavantaṁ na karoteso yāva suddhodanatrajo,",
  "anya-e1215n:636": "Etha gacchāma siddhatthamasiddhatthaṁ karoma bho;",
  "anya-e1215n:637": "210.",
  "anya-e1215n:638": "Māpetha bheravaṁ vaṇṇaṁ bībhacchaṁ duddasaṁ kharaṁ,",
  "anya-e1215n:639": "Saddeneva palāpetha tūlabhaṭṭaṁva vāyunā;",
  "anya-e1215n:640": "211.",
  "anya-e1215n:641": "Tassa taṁ vacanaṁ sutvā mārasenā samāgamuṁ,",
  "anya-e1215n:642": "Nānāvesadharā hutvā nānāyudha samaṅgino;",
  "anya-e1215n:643": "212.",
  "anya-e1215n:644": "Yojanānaṁ tadā māro diyaḍḍhasatamuccato,",
  "anya-e1215n:645": "Girimekhalamāruyha senāya sahasā’gamī;",
  "anya-e1215n:646": "213.",
  "anya-e1215n:647": "Disvāna durato ettaṁ devā māraṁ savāhiniṁ,",
  "anya-e1215n:648": "Bhayaṭṭāpagamuṁ khippaṁ dhāvamānā disodisaṁ;",
  "anya-e1215n:649": "214.",
  "anya-e1215n:650": "Saṁkhippa khippaṁ sacchattaṁ brahmā dhāvi parammukho,",
  "anya-e1215n:651": "Katvāna piṭṭhiyaṁ saṅkhaṁ sakko dhāvi visaṅkito;",
  "anya-e1215n:652": "215.",
  "anya-e1215n:653": "Mahākālo’pi nāgindo nimujja mahiyaṁ tadā,",
  "anya-e1215n:654": "Vattadattakaro bhīru sake nipati mañcake;",
  "anya-e1215n:655": "216.",
  "anya-e1215n:656": "Saṁ saṁ pūjāvidhānantu chaḍḍetvāna sadevakā,",
  "anya-e1215n:657": "Gatāsuṁ suññakaṁ āsi cakkavāḷamidaṁ tadā;",
  "anya-e1215n:658": "217.",
  "anya-e1215n:659": "Nissirīkaṁ padesaṁ taṁ asobhaṁ asamañjasaṁ,",
  "anya-e1215n:660": "Ahosi patitāneka pūjābhaṇḍasamākulaṁ;",
  "anya-e1215n:661": "218.",
  "anya-e1215n:662": "Ekova tattha sugato nisīdi vajirāsane,",
  "anya-e1215n:663": "Pajjalaṁ nijasiriyā sūriyova yugandhare;",
  "anya-e1215n:664": "219.",
  "anya-e1215n:665": "Akampo ca asantrāsī lomahaṁsa vivajjito,",
  "anya-e1215n:666": "Abhīto sīharājāva migacchāpānamaggato;",
  "anya-e1215n:667": "220.",
  "anya-e1215n:668": "Tato dhammissarassagge dunnimittāni jāyaruṁ,",
  "anya-e1215n:669": "Andhakāraṁ disā āsuṁ dhūmaketu ca ambare;",
  "anya-e1215n:670": "221.",
  "anya-e1215n:671": "Dinaṁ duddinakaṁ āsi hataraṁsi divākaro,",
  "anya-e1215n:672": "Ukkāpato’pi paññāyi disāḍāhopapajjatha;",
  "anya-e1215n:673": "222.",
  "anya-e1215n:674": "Aghane gagane āsuṁ indacāpavirajjutī,",
  "anya-e1215n:675": "Analāsaniyo’dittā tattha tattha patantī ca",
  "anya-e1215n:676": "223.",
  "anya-e1215n:677": "Kākolasaṅghā vassiṁsu uṇṇa sakuṇakosiyā,",
  "anya-e1215n:678": "Cariṁsu ambare’petā kabandhā ca bhayāvahā;",
  "anya-e1215n:679": "224.",
  "anya-e1215n:680": "Senaṁ saṁvidahitvāna tato māro abhiddavi,",
  "anya-e1215n:681": "Āgantvā cakkavāḷamhi ṭhito jinamudikkhiya;",
  "anya-e1215n:682": "225.",
  "anya-e1215n:683": "Ekakassa manussassa santikopagamaṁ mama,",
  "anya-e1215n:684": "Na yuttañhi gajo yāti gajaṁ no yāti kotthukaṁ;",
  "anya-e1215n:685": "226.",
  "anya-e1215n:686": "Netaṁ garu palāpetuṁ kālo iti vicintiya,",
  "anya-e1215n:687": "Māpesi kupito khippaṁ kappanila samānilaṁ;",
  "anya-e1215n:688": "227.",
  "anya-e1215n:689": "Khipanto gagane khippaṁ uddharitvā vanaspatī,",
  "anya-e1215n:690": "Katvāna vanamummūlaṁ viddhaṁsento asesakaṁ;",
  "anya-e1215n:691": "228.",
  "anya-e1215n:692": "Cāletvā tālasālādiṁ luñcitvā gagane khipaṁ,",
  "anya-e1215n:693": "Pātento cakkavāḷante vājisīha gajādayo;",
  "anya-e1215n:694": "229.",
  "anya-e1215n:695": "Paharitvā vivattetvā girikūṭāni ukkhipaṁ,",
  "anya-e1215n:696": "Bhamayanto nabhomajjhe dhāvateva tato tato;",
  "anya-e1215n:697": "230.",
  "anya-e1215n:698": "Silāhi silāsaṅghaṭṭa mahānādaṁ pavattayaṁ,",
  "anya-e1215n:699": "Pātento dahanañcāpi dhūmamambara mukkhipaṁ;",
  "anya-e1215n:700": "231.",
  "anya-e1215n:701": "Bhamayanto gahetvāna ambare chadaniṭṭhikā,",
  "anya-e1215n:702": "Pāsāde parivattetvā paharanto nagādisu;",
  "anya-e1215n:703": "232.",
  "anya-e1215n:704": "Khananto pathaviṁ paṁsuṁ gahetvāmbaramaṇḍale,",
  "anya-e1215n:705": "Bandhantova paraṁ bhumiṁ bhindanto tuṅgapabbate;",
  "anya-e1215n:706": "233.",
  "anya-e1215n:707": "Bhayānakena saddena upagamma mahāmuniṁ,",
  "anya-e1215n:708": "Cāletuṁ neva so sakkhi aṁsumattampi cīvare;",
  "anya-e1215n:709": "234.",
  "anya-e1215n:710": "Tadāsi vijayo tassa sambuddhassa sirīmato,",
  "anya-e1215n:711": "Paṭhame mārayuddhamhi mārassāsi parājayo;",
  "anya-e1215n:712": "235.",
  "anya-e1215n:713": "Evaṁ mahānubhāvoti mantvāna narasārathiṁ,",
  "anya-e1215n:714": "Niccaṁ vandatha pūjetha so hi vo saraṇaṁ sadā;",
  "anya-e1215n:715": "Iti paṭhamo vijayo.",
  "anya-e1215n:716": "236.",
  "anya-e1215n:717": "Disvā namuci dhīrassa mālutenānupaddavaṁ,",
  "anya-e1215n:718": "Dukkhī ca dummano āsi kodhenāturamānaso;",
  "anya-e1215n:719": "237.",
  "anya-e1215n:720": "Hotu dāni mahoghena pavāhemi imaṁ yatiṁ,",
  "anya-e1215n:721": "Māpetvāna mahāmeghaṁ socanāya alaṁ mama;",
  "anya-e1215n:722": "238.",
  "anya-e1215n:723": "Iti cintiya so māro mahāmeghamamāpayi,",
  "anya-e1215n:724": "Disāsumpihitā sabbā andhakāro avatthari;",
  "anya-e1215n:725": "239.",
  "anya-e1215n:726": "Uparūpari guṇā hutvā sahassāni satāni’pi,",
  "anya-e1215n:727": "Dhārādharā mahādhārā vattayiṁsu samantato;",
  "anya-e1215n:728": "240.",
  "anya-e1215n:729": "Sodāminīsahassehi vinaddhaṁva nabhaṁ ahū,",
  "anya-e1215n:730": "Tattha tattha disābhāge indacāpā avattatha;",
  "anya-e1215n:731": "241.",
  "anya-e1215n:732": "Mahārajatarajjūhi sibbitāva nabhāvanī,",
  "anya-e1215n:733": "Dharādharorudhārāhi nirantarapavattihi;",
  "anya-e1215n:734": "242.",
  "anya-e1215n:735": "Tattha tattha patantāni ghorāsanisatā ahuṁ,",
  "anya-e1215n:736": "Mahābhīma nabho bherissanā āsuṁ tahiṁ tahiṁ;",
  "anya-e1215n:737": "243.",
  "anya-e1215n:738": "Uddharanto mahāsele mahogho ca tadubbhave,",
  "anya-e1215n:739": "Kelāsa sikharākāra eṇepuñje samubbahaṁ;",
  "anya-e1215n:740": "244.",
  "anya-e1215n:741": "Mahāthūpappamāṇādi mahābubbulamubbahaṁ,",
  "anya-e1215n:742": "Gambhīro puthulo caṇḍo upagamma jinantikaṁ;",
  "anya-e1215n:743": "245.",
  "anya-e1215n:744": "Sarīre lomamattampi temetumasamatthako,",
  "anya-e1215n:745": "Gato mahogho buddhassa’bho’nubhāvamahantatā;",
  "anya-e1215n:746": "246.",
  "anya-e1215n:747": "Tadāsi vijayo tassa sambuddhassa sirīmato,",
  "anya-e1215n:748": "Dutiye mārayuddhamhi mārassāsī parājayo;",
  "anya-e1215n:749": "247.",
  "anya-e1215n:750": "Evaṁ mahānubhāvoti mantvāna nara sārathiṁ,",
  "anya-e1215n:751": "Niccaṁ vandatha pūjetha so hi vo saraṇaṁ sadā;",
  "anya-e1215n:752": "Dutiyo vijayo.",
  "anya-e1215n:753": "248.",
  "anya-e1215n:754": "Tato māro asakkonto vassoghena upaddavaṁ,",
  "anya-e1215n:755": "Kātuṁ tassa usūyādi kopākulamano tadā;",
  "anya-e1215n:756": "249.",
  "anya-e1215n:757": "Bhavatajja kimetena māraṇe tassa kiṁ garu,",
  "anya-e1215n:758": "Idānaṅgāravuṭṭhīhi jhāpemi sahasā imaṁ;",
  "anya-e1215n:759": "250.",
  "anya-e1215n:760": "Iti cintiya so māro māpetvāṅgāra vuṭṭhiyo,",
  "anya-e1215n:761": "Pesesi nabhasā tassa sambuddhassa upantikaṁ;",
  "anya-e1215n:762": "251.",
  "anya-e1215n:763": "Mahāpabbatasaṅkāsa jalitaṅgāra rāsayo,",
  "anya-e1215n:764": "Dhāviṁsu nahasā tattha accimanto mahabbhayā;",
  "anya-e1215n:765": "252.",
  "anya-e1215n:766": "Cicciṭāyana saddehi pūrayanto disantaraṁ,",
  "anya-e1215n:767": "Dhūpāyanto phuliṅgehi mārassāpi bhayāvahā;",
  "anya-e1215n:768": "253.",
  "anya-e1215n:769": "Ujjālentā mahārukkhe pabbate’pi ca sammukhe,",
  "anya-e1215n:770": "Narakodaruggatā aggī rāsīvāti bhayāvahā;",
  "anya-e1215n:771": "254.",
  "anya-e1215n:772": "Upagantvā muhuttena nisinnaṁ munipuṅgavaṁ,",
  "anya-e1215n:773": "Madhumattālijhaṅkāra nādākuladisāmukhā;",
  "anya-e1215n:774": "255.",
  "anya-e1215n:775": "Pātenti satatāmanda makarandaja bindavo,",
  "anya-e1215n:776": "Mālāvataṁsakā hutvā pādamule patiṁsu tā;",
  "anya-e1215n:777": "256.",
  "anya-e1215n:778": "Tadāsi vijayo tassa sambuddhassa sirīmato,",
  "anya-e1215n:779": "Tatiye māra yuddhamhi mārassāsi parājayo;",
  "anya-e1215n:780": "257.",
  "anya-e1215n:781": "Evaṁ mahānubhāvoti mantvāna narasārathiṁ,",
  "anya-e1215n:782": "Niccaṁ vandatha pūjetha so hi vo saraṇaṁ sadā;",
  "anya-e1215n:783": "Tatiyo vijayo.",
  "anya-e1215n:784": "258.",
  "anya-e1215n:785": "Tenānupaddutaṁ buddhaṁ passitvāna pajāpati,",
  "anya-e1215n:786": "Dukkhito dummano hutvā evaṁ cintesi dummati;",
  "anya-e1215n:787": "259.",
  "anya-e1215n:788": "Pāsāṇavassaṁ māpetvā cuṇṇetvā panimaṁ yatiṁ,",
  "anya-e1215n:789": "Viddhaṁsemīti cintetvā māpesūpalavassakaṁ;",
  "anya-e1215n:790": "260.",
  "anya-e1215n:791": "Tasmiṁ vasse’ti bībhacchā dhūmāyantā sajotikā,",
  "anya-e1215n:792": "Jalitaṅgārasaṅkāsā pāsāṇuccāvacā bahū;",
  "anya-e1215n:793": "261.",
  "anya-e1215n:794": "Karānaññoññasaṅghaṭṭā mahantaṁ bheravaṁ ravaṁ,",
  "anya-e1215n:795": "Duddinaṁ dhūmajālāhi kurumānā samantato;",
  "anya-e1215n:796": "262.",
  "anya-e1215n:797": "Satthūpagantvābhimukhaṁ santamālāgulā viya,",
  "anya-e1215n:798": "Patiṁsu siripāde te amandāmodavāhino;",
  "anya-e1215n:799": "263.",
  "anya-e1215n:800": "Tadāsi vijayo tassa sambuddhassa sirīmato,",
  "anya-e1215n:801": "Catutthe mārayuddhamhi mārassāsi parājayo;",
  "anya-e1215n:802": "264.",
  "anya-e1215n:803": "Evaṁ mahānubhāvoti mantvāna narasārathiṁ,",
  "anya-e1215n:804": "Niccaṁ vandatha pūjetha so hi vo saraṇaṁ sadā;",
  "anya-e1215n:805": "Catuttho vijayo.",
  "anya-e1215n:806": "265.",
  "anya-e1215n:807": "Disvānattamano māro ditto kodhagginā tadā,",
  "anya-e1215n:808": "Māpetvā’yudhavassaṁ so pesesi tadupantikaṁ;",
  "anya-e1215n:809": "266.",
  "anya-e1215n:810": "Nettiṁsacchūrikā satti heṇḍivāla gadādayo,",
  "anya-e1215n:811": "Tiṇgadhārā pajjalitā acirajjuti sannibhā;",
  "anya-e1215n:812": "267.",
  "anya-e1215n:813": "Yathā pupphopahāropagantvāna gaganaṅganā,",
  "anya-e1215n:814": "Evaṁ sambuddhapādesu patiṁsu parivattitā;",
  "anya-e1215n:815": "268.",
  "anya-e1215n:816": "Tadāsi vijayo tassa sambuddhassa sirīmato,",
  "anya-e1215n:817": "Pañcame mārayuddhamhi mārassāsi parājayo;",
  "anya-e1215n:818": "269.",
  "anya-e1215n:819": "Evaṁ mahānubhāvoti mantvāna narasārathiṁ,",
  "anya-e1215n:820": "Niccaṁ vandatha pūjetha so hi vo saraṇaṁ sadā;",
  "anya-e1215n:821": "Pañcamo vijayo.",
  "anya-e1215n:822": "270.",
  "anya-e1215n:823": "Taṁ disvā pāpimā kuddho yaṁ yaṁ tassa karoma’haṁ,",
  "anya-e1215n:824": "Taṁ taṁ’dānī na sakkoti kiñci kākumu’pakkamaṁ;",
  "anya-e1215n:825": "271.",
  "anya-e1215n:826": "Māpesi kukkulaṁ vassaṁ māramīta’dhunā muniṁ,",
  "anya-e1215n:827": "So’gā’kāsā sampaditto dhūmāyantova pajjalaṁ;",
  "anya-e1215n:828": "272.",
  "anya-e1215n:829": "Jinassābhimukhaṁ gantvā kukkulo parivattiya,",
  "anya-e1215n:830": "Candanassa sitabbhassa dhūlī hutvāna pagghari;",
  "anya-e1215n:831": "273.",
  "anya-e1215n:832": "Tadāsi vijayo tassa sambuddhassa sirīmato,",
  "anya-e1215n:833": "Chaṭṭhe namuci yuddhamhi mārassāsī parājayo;",
  "anya-e1215n:834": "274.",
  "anya-e1215n:835": "Evaṁ mahānubhāvoti mantvāna narasārathiṁ,",
  "anya-e1215n:836": "Niccaṁ vandatha pūjetha so hi vo saraṇaṁ sadā;",
  "anya-e1215n:837": "Chaṭṭho vijayo.",
  "anya-e1215n:838": "275.",
  "anya-e1215n:839": "Tato disvāna taṁ kaṇho kaṇhasenā purakkhato,",
  "anya-e1215n:840": "Saṅkuddho pesayi tattha vassaṁ so sikatāmayaṁ;",
  "anya-e1215n:841": "276.",
  "anya-e1215n:842": "Khadīraṅgāra saṅkāsā vālukā gaganāgatā,",
  "anya-e1215n:843": "Bhassantā jinapādante vāsacuṇṇattamāgatā;",
  "anya-e1215n:844": "277.",
  "anya-e1215n:845": "Tadāsi vijayo tassa sambuddhassa sirīmato,",
  "anya-e1215n:846": "Sattame mārayuddhamhi mārassāsi parājayo;",
  "anya-e1215n:847": "278.",
  "anya-e1215n:848": "Evaṁ mahānubhāvoti mantvāna nara sārathiṁ,",
  "anya-e1215n:849": "Niccaṁ vandatha pūjetha so hi vo saraṇaṁ sadā;",
  "anya-e1215n:850": "Sattamo vijayo.",
  "anya-e1215n:851": "279.",
  "anya-e1215n:852": "Tampi disvā asajjanto ahirī kopaketuko,",
  "anya-e1215n:853": "Māpetvā palipandāni tattha osīdayāmi taṁ;",
  "anya-e1215n:854": "280.",
  "anya-e1215n:855": "Iti cintiya māpetvā pesesi palipaṁ ghanaṁ,",
  "anya-e1215n:856": "Dhūpāyanto pajjalanto gantvā so nabhasā lahuṁ;",
  "anya-e1215n:857": "281.",
  "anya-e1215n:858": "Sambuddhasiripādamhi sampatto nibbuto tato,",
  "anya-e1215n:859": "Nānāsugandhasambhuta gandhakaddamataṁ gato;",
  "anya-e1215n:860": "282.",
  "anya-e1215n:861": "Tadāsi vijayo tassa sambuddhassa sirīmato,",
  "anya-e1215n:862": "Aṭṭhame mārayuddhamhi mārassāsi parājayo;",
  "anya-e1215n:863": "283.",
  "anya-e1215n:864": "Evaṁ mahānubhāvoti mantvāna narasārathiṁ,",
  "anya-e1215n:865": "Niccaṁ vandatha pūjetha so hi vo saraṇaṁ sadā;",
  "anya-e1215n:866": "284.",
  "anya-e1215n:867": "Olokento tato māro mārāriṁ siriyujjalaṁ,",
  "anya-e1215n:868": "Disvā cittampasādetumasakkonto’ti kopavā;",
  "anya-e1215n:869": "285.",
  "anya-e1215n:870": "Ajjetamandhakārasmiṁ pakkhipitvā pamohituṁ,",
  "anya-e1215n:871": "Mayhaṁ bhāroti cintetvā māpesi timiraṁ ghanaṁ;",
  "anya-e1215n:872": "286.",
  "anya-e1215n:873": "Lokantaresu sambhuta timiso’va bhayāvaho,",
  "anya-e1215n:874": "Gantvāna gaganā so hi patvāna munisantikaṁ;",
  "anya-e1215n:875": "287.",
  "anya-e1215n:876": "Yathā timiramāyāti vināsaṁ suriyuggate,",
  "anya-e1215n:877": "Evamāsi jinaggamhi andhakāro tathāvidho;",
  "anya-e1215n:878": "288.",
  "anya-e1215n:879": "Tadāsi vijayo tassa sambuddhassa sirīmato,",
  "anya-e1215n:880": "Navame mārayuddhamhi mārassāsi parājayo;",
  "anya-e1215n:881": "289.",
  "anya-e1215n:882": "Evaṁ mahānubhāvoti mantvāna narasārathiṁ,",
  "anya-e1215n:883": "Niccaṁ vandatha pūjetha so hi vo saraṇaṁ sadā;",
  "anya-e1215n:884": "Navamo vijayo.",
  "anya-e1215n:885": "290.",
  "anya-e1215n:886": "Evaṁ navahi vuṭṭhihi katvā māro mahā bhavaṁ,",
  "anya-e1215n:887": "Na tassopaddavaṁ disvā dittakopānalākulo;",
  "anya-e1215n:888": "291.",
  "anya-e1215n:889": "Gahetvāna tato khippaṁ ṭhapitaṁ attaguttiyā,",
  "anya-e1215n:890": "Cakkāyudhaṁ mahātejaṁ kupito khipi vegasā;",
  "anya-e1215n:891": "292.",
  "anya-e1215n:892": "Dhārādharaṁ tamuggayha kuddho paharate yadī,",
  "anya-e1215n:893": "Kalīraṁva asajjanto vikhaṇḍeti pajāpati;",
  "anya-e1215n:894": "293.",
  "anya-e1215n:895": "Tatheva so mahiṁ kuddho māro khipati vegavā,",
  "anya-e1215n:896": "Na bhavantosadhā pāṇā visussanti sarādayo;",
  "anya-e1215n:897": "294.",
  "anya-e1215n:898": "Tatheva kupito tena khipate so mahambudhiṁ,",
  "anya-e1215n:899": "Vilayaṁ jalajā yanti sussate so mahaṇṇavo;",
  "anya-e1215n:900": "295.",
  "anya-e1215n:901": "Evaṁ mahānubhāvo so gacchanto jalambare,",
  "anya-e1215n:902": "Patvāna patito nāthaṁ hutvāna pupphacumbaṭaṁ;",
  "anya-e1215n:903": "296.",
  "anya-e1215n:904": "Tadāsi vijayo tassa sambuddhassa sirīmato,",
  "anya-e1215n:905": "Dasame mārayuddhamhi mārassāsi parājayo;",
  "anya-e1215n:906": "297.",
  "anya-e1215n:907": "Evaṁ mahānubhāvoti mantvāna narasārathiṁ,",
  "anya-e1215n:908": "Niccaṁ vandatha pūjetha so hi vo saraṇaṁ sadā;",
  "anya-e1215n:909": "Dasamo vijayo.",
  "anya-e1215n:910": "298.",
  "anya-e1215n:911": "Iti kopagginā dittamanaṁ māraṁ tadā jino,",
  "anya-e1215n:912": "Karuṇājalasekena nibbāpento nisīdi so;",
  "anya-e1215n:913": "299.",
  "anya-e1215n:914": "Evaṁ katvāpi so kuddho aladdhavijayo tadā,",
  "anya-e1215n:915": "Āmantesi sakaṁ senaṁ palayānalabheravaṁ;",
  "anya-e1215n:916": "300.",
  "anya-e1215n:917": "Ethāsu vata’re mayhaṁ assavā mārakiṅkarā,",
  "anya-e1215n:918": "Nānāvesadharā hotha dhāretha vividhāyudhe;",
  "anya-e1215n:919": "301.",
  "anya-e1215n:920": "Saddehetaṁ palāpetha yātha gaṇhatha bandhatha,",
  "anya-e1215n:921": "Pāde gahetvā khipatha cakkavāḷantaraṁ ito;",
  "anya-e1215n:922": "302.",
  "anya-e1215n:923": "Athagā saha vācāhi bhiṁsā sā māravāhinī,",
  "anya-e1215n:924": "Turaṅga vyaggha mātaṅga sīhādirūpa bhiṁsanā;",
  "anya-e1215n:925": "303.",
  "anya-e1215n:926": "Sā mārassubhato passe catuvīsatiyojane,",
  "anya-e1215n:927": "Ṭhitā pacchimabhāgamhī cakkavāḷasilāvadhiṁ;",
  "anya-e1215n:928": "304.",
  "anya-e1215n:929": "Bahalattena sā āsi sampuṇṇa navayojanā,",
  "anya-e1215n:930": "Yakkha peta pisācādi vesehi bhayavāhinī;",
  "anya-e1215n:931": "305.",
  "anya-e1215n:932": "Saṁvaṭṭa vātasampāta khubhītambudhino viya,",
  "anya-e1215n:933": "Ullola bhimaghoso tu gato brahmapurāvadhiṁ;",
  "anya-e1215n:934": "306.",
  "anya-e1215n:935": "Danta saṅghaṭṭa sañjāta jālāmālā samākulā,",
  "anya-e1215n:936": "Tesaṁgārā’va dittāsuṁ kodhummīlita locanā",
  "anya-e1215n:937": "307.",
  "anya-e1215n:938": "Vahanti dhūmakkhandhāni mukhakoṭara koṭihī,",
  "anya-e1215n:939": "Nīhaṭā nīhaṭā jivhā subhīmoragataṁ gatā;",
  "anya-e1215n:940": "308.",
  "anya-e1215n:941": "Uddharitvāna tālādi karitvāna sarāsane,",
  "anya-e1215n:942": "Bhujaṅge ca guṇe keci gāḷhamākaḍḍhayanti ca;",
  "anya-e1215n:943": "309.",
  "anya-e1215n:944": "Puṇḍarīkaccha sīhādī khipantābhimukhe tadā,",
  "anya-e1215n:945": "Dhāvanteke samuggayha purato dittapabbate;",
  "anya-e1215n:946": "310.",
  "anya-e1215n:947": "Bhayānakāti nekāni sīsāneka kalebare,",
  "anya-e1215n:948": "Māpayitvāna purato dhāvanti keci kiṅkarā;",
  "anya-e1215n:949": "311.",
  "anya-e1215n:950": "Sīsena sīhasaṅkāsā gattena manujopamā,",
  "anya-e1215n:951": "Buddhassābhimukhaṁ keci dhāvanti māra kiṅkarā;",
  "anya-e1215n:952": "312.",
  "anya-e1215n:953": "Kaṇṭhīravākāradehā mukhena khalu rakkhasā,",
  "anya-e1215n:954": "Hutvāna abhidhāvanti kecimārassa kiṅkarā;",
  "anya-e1215n:955": "313.",
  "anya-e1215n:956": "Daṇḍamānavakā sīsabhāgenā’tibhayāvahā,",
  "anya-e1215n:957": "Gattena rakkhasā hutvā keci dhāvanti kiṅakarā;",
  "anya-e1215n:958": "314.",
  "anya-e1215n:959": "Dīpacchebha turaṅgānaṁ vyaggha khaggavisāṇinaṁ,",
  "anya-e1215n:960": "Varāha mahisādīnaṁ kaṇṇapāvura bhoginaṁ;",
  "anya-e1215n:961": "315.",
  "anya-e1215n:962": "Sīsākāra mahāsīse tabbiruddhe kalebare,",
  "anya-e1215n:963": "Māpetvā abhidhāvanti keci mārassa kiṅkarā;",
  "anya-e1215n:964": "316.",
  "anya-e1215n:965": "Ākaḍḍhentā kapolānaṁ karasākhāhi sammukhe,",
  "anya-e1215n:966": "Dassayantā mahādāṭhaṁ kecenti mārakiṅkarā;",
  "anya-e1215n:967": "317.",
  "anya-e1215n:968": "Tikhiṇagganakhā keci phālayantā sakodare,",
  "anya-e1215n:969": "Ante gale pilandhitvā dhāvanti kiṅkarāpare;",
  "anya-e1215n:970": "318.",
  "anya-e1215n:971": "Gilantā keci phaṇino uggirantā tatheva ca,",
  "anya-e1215n:972": "Sīsa kandhara kaṇṇanta bāhu aṅguli ādisu;",
  "anya-e1215n:973": "319.",
  "anya-e1215n:974": "Sakalesu sarīresu visadhūmaggi saṅkule,",
  "anya-e1215n:975": "Dhārentā’sivise keci dhāvantyagge bhayāvahā;",
  "anya-e1215n:976": "320.",
  "anya-e1215n:977": "Padittāyogule gayha khipanteke anekadhā,",
  "anya-e1215n:978": "Dittapabbatamuddhacca keci aggikapālake,",
  "anya-e1215n:979": "Khipannā abhidhāvanti daṭṭhoṭṭhā bhīmalocanā;",
  "anya-e1215n:980": "321.",
  "anya-e1215n:981": "Lālayantā sakā jivhā khandhe katvāna muggare,",
  "anya-e1215n:982": "Mattabhujaṅga vesena dhāvanti apare bhaṭā;",
  "anya-e1215n:983": "322.",
  "anya-e1215n:984": "Pibantā lohitāneke khādantā pisite pare,",
  "anya-e1215n:985": "Pisācāva’caruṁ keci munirājassa aggato;",
  "anya-e1215n:986": "323.",
  "anya-e1215n:987": "Ullaṅghantā ca selentā dhāvantā jalitāyudhā,",
  "anya-e1215n:988": "Bhimavesadharā yakkhā kecenti bhakuṭīmukhā;",
  "anya-e1215n:989": "324.",
  "anya-e1215n:990": "Paṇuṇṇa saravassehi kuntatomara vuṭṭhihi,",
  "anya-e1215n:991": "Bheṇḍivālā’sicakkehi nibbharāsi digantaraṁ;",
  "anya-e1215n:992": "325.",
  "anya-e1215n:993": "Yaṁ diṭṭha suta mattena maraṇaṁ citta vibbhamaṁ,",
  "anya-e1215n:994": "Yāti loko kathaṁ ko taṁ nissesaṁ bhāsate naro;",
  "anya-e1215n:995": "326.",
  "anya-e1215n:996": "Nekadantasahassehi nikkhantaggisikhāyutaṁ,",
  "anya-e1215n:997": "Dānanijjharasampātaṁ bhīmagajjanagajjitaṁ;",
  "anya-e1215n:998": "327.",
  "anya-e1215n:999": "Nekasata karaggehi dhatāyolaguḷādikaṁ,",
  "anya-e1215n:1000": "Sannaddhaṁ kavacādīhi giriṁca girimekhalaṁ;",
  "anya-e1215n:1001": "328.",
  "anya-e1215n:1002": "Ārūḷho pāpimā tattha ussāpetvā jayaddhajaṁ,",
  "anya-e1215n:1003": "Visālāvatta dāṭhaggo cipiṭagga bhagga nāsiko;",
  "anya-e1215n:1004": "329.",
  "anya-e1215n:1005": "Daṭṭhoṭṭha bhīmavadano bhakuṭī vali lalāṭako,",
  "anya-e1215n:1006": "Kodhānalehi sandiddha mahakkho tambadāṭhīko;",
  "anya-e1215n:1007": "330.",
  "anya-e1215n:1008": "Nīlapabbata saṅakkāsa visamaṅgo mahodaro,",
  "anya-e1215n:1009": "Gonasoraga sappādi aṅgīkata subhiṁsano;",
  "anya-e1215n:1010": "331.",
  "anya-e1215n:1011": "Sahassabāhuṁ māpetvā chūrikā yaṭṭhi satti ca,",
  "anya-e1215n:1012": "Kodaṇḍacaṇḍabāṇe ca cakka kuntagadādi ca;",
  "anya-e1215n:1013": "332.",
  "anya-e1215n:1014": "Saṅku vetālikā pharasu pāsamuggara aṅkuse,",
  "anya-e1215n:1015": "Gahetvā kaṇayañcātha tisūla vajirāyudhe;",
  "anya-e1215n:1016": "333.",
  "anya-e1215n:1017": "Parivattesi ākāse tesamaññoñña ghaṭṭanā,",
  "anya-e1215n:1018": "Uggatehi phuliṅgehi dhāvantehi samantato;",
  "anya-e1215n:1019": "334.",
  "anya-e1215n:1020": "Aggi cakkaparītaṁca kurumāno nijaṁ tanuṁ,",
  "anya-e1215n:1021": "Āvahanto bhayaṁ brahma sura siddhādīnaṁ tadā,",
  "anya-e1215n:1022": "Sa māraseno so māro bhagavantamupāgami;",
  "anya-e1215n:1023": "335.",
  "anya-e1215n:1024": "Udayāvalakūṭamhi bhāsantova pabhākaro,",
  "anya-e1215n:1025": "Suppatiṭṭhitamerū’va tikūṭācala muddhani;",
  "anya-e1215n:1026": "336.",
  "anya-e1215n:1027": "Katvāna piṭṭhito bodhiṁ bhūruhaṁ vajirāsane,",
  "anya-e1215n:1028": "Nisinno bhagavā’tīva niccalo atirocati;",
  "anya-e1215n:1029": "337.",
  "anya-e1215n:1030": "Akampo so munī evamagge’kāsi nijaṁ balaṁ,",
  "anya-e1215n:1031": "Sammappadhānasaṁyutto dayāmetto mahesiko;",
  "anya-e1215n:1032": "338.",
  "anya-e1215n:1033": "Catubuddhabhumisaṅkhāta jayabhumimudikkhiya,",
  "anya-e1215n:1034": "Catussaṅgahavatthūnaṁ yojetvā dvārakoṭṭhake;",
  "anya-e1215n:1035": "339.",
  "anya-e1215n:1036": "Yojetvāna thiraṁ tattha saddhādibalakoṭṭhake,",
  "anya-e1215n:1037": "Satipaṭṭhānapākāre abhejjindriya gopure;",
  "anya-e1215n:1038": "340.",
  "anya-e1215n:1039": "Thirañāṇayudhākiṇṇe mettā sannāha vammito,",
  "anya-e1215n:1040": "Abhīta bhāratī bhuri bherisaṅkha purakkhato;",
  "anya-e1215n:1041": "341.",
  "anya-e1215n:1042": "Caturaṅgaviriyuttuṅga mātaṅgakkhandhasaṅgato,",
  "anya-e1215n:1043": "Puññasambhārabhārena kampayaṁ vasudhātalaṁ;",
  "anya-e1215n:1044": "342.",
  "anya-e1215n:1045": "Cariyattaya saṅkhāta’mussāpita jayaddhajo,",
  "anya-e1215n:1046": "Evaṁ vidhāya mārāri mārasaṅgāma maṇḍalaṁ;",
  "anya-e1215n:1047": "343.",
  "anya-e1215n:1048": "Dānādayo mahāyodhe āhūya sahajātake,",
  "anya-e1215n:1049": "Suṇātha bho giraṁ mayhaṁ bhavatajja mahā bhavo;",
  "anya-e1215n:1050": "344.",
  "anya-e1215n:1051": "Etha yātha samaggattha na ossakkatha sujjhatha,",
  "anya-e1215n:1052": "Vijetuṁ mārayuddhamhī na sakkā’sesajantuhi;",
  "anya-e1215n:1053": "345.",
  "anya-e1215n:1054": "Ajja gacchati niṭṭhānaṁ so bho pāramitābhaṭā,",
  "anya-e1215n:1055": "Sahussāhā mamaggamhi dassetha vīriyaṁ sakaṁ;",
  "anya-e1215n:1056": "346.",
  "anya-e1215n:1057": "Atha dānabhaṭo āha apphoṭaṁ diguṇaṁ bhujaṁ,",
  "anya-e1215n:1058": "Passadāni mahāvīra balaṁ me māradhaṁsane;",
  "anya-e1215n:1059": "347.",
  "anya-e1215n:1060": "Paramatthapārami yodhaṁ tathe’va upapāramiṁ,",
  "anya-e1215n:1061": "Ubho passe karitvāna saseno dhāvi dappavā;",
  "anya-e1215n:1062": "348.",
  "anya-e1215n:1063": "Tatheva sīlanāmavho pāramībhaṭa’muttamo,",
  "anya-e1215n:1064": "Nikkhamma saha senāya mārasenamabhiddavī;",
  "anya-e1215n:1065": "349.",
  "anya-e1215n:1066": "Tathānekkhammanāmopi sannaddho’sabhaṭo bhaṭo,",
  "anya-e1215n:1067": "Mārasenāmige hantuṁ dhāvi dīpī’va sāhaso;",
  "anya-e1215n:1068": "350.",
  "anya-e1215n:1069": "Paññāyodho’pi gacchanto sāṭopo dhāvi dappavā,",
  "anya-e1215n:1070": "Māramerumahā ajja sasenummūlayāmiti;",
  "anya-e1215n:1071": "351.",
  "anya-e1215n:1072": "Vīriyapāramitā yodho daṭṭhoṭṭho bhīmagajjano,",
  "anya-e1215n:1073": "Sosemi mama tejena vadaṁ’gā māra sāgaraṁ;",
  "anya-e1215n:1074": "352.",
  "anya-e1215n:1075": "Khantisaccavhayā ceva tato’dhiṭṭhānako bhaṭo,",
  "anya-e1215n:1076": "Āsu dhāviṁsu pātetuṁ mārassa makaraddhajaṁ;",
  "anya-e1215n:1077": "353.",
  "anya-e1215n:1078": "Mettānāmo mahāyodho māro mayhamalanti’gā,",
  "anya-e1215n:1079": "Upekkhako’pī so yodho mārasenaṁ padālituṁ;",
  "anya-e1215n:1080": "354.",
  "anya-e1215n:1081": "Pesetvevaṁ jino senaṁ’sarīraṁ daḷhavikkamaṁ,",
  "anya-e1215n:1082": "Nisidi tassa tejena nirussāhāsi sā camū;",
  "anya-e1215n:1083": "355.",
  "anya-e1215n:1084": "Aho bho vimhayaṁ dāni suṇātha munino mama,",
  "anya-e1215n:1085": "Jeti eko nisinnova samāraṁ māravāhiniṁ;",
  "anya-e1215n:1086": "356.",
  "anya-e1215n:1087": "Kopānalena sandittaṁ duṭṭha ruṭṭhaṁ pajāpatiṁ,",
  "anya-e1215n:1088": "Aduṭṭho jeti sambuddho ānubhāvo hi tādiso;",
  "anya-e1215n:1089": "357.",
  "anya-e1215n:1090": "Dittāyudhe khipante’pi vijjhante vasavattinī,",
  "anya-e1215n:1091": "Nirāyudho’va taṁ jeti ānubhāvo hi tādiso;",
  "anya-e1215n:1092": "358.",
  "anya-e1215n:1093": "Sahāṭopaṁ sahaṅakāraṁ māraṁ sāḍambaraṁ tadā,",
  "anya-e1215n:1094": "Niccalo jeti sambuddho ānubhāvo hi tādiso;",
  "anya-e1215n:1095": "359.",
  "anya-e1215n:1096": "Hatthassa rathapattīhi dhāvantaṁ tamitocito,",
  "anya-e1215n:1097": "Nisinnova jino jeti ānubhāvo hi tādiso;",
  "anya-e1215n:1098": "360.",
  "anya-e1215n:1099": "Bhāsantaṁ nekadhā kaṇṇa kaṭhora giramantakaṁ,",
  "anya-e1215n:1100": "Nissaddo jeti sambuddho ānubhāvo hi tādiso;",
  "anya-e1215n:1101": "361.",
  "anya-e1215n:1102": "Māropāgamma aṭṭhāsi laṅghituṁ asamatthako,",
  "anya-e1215n:1103": "Buddhatejaggi pākāraṁ dittamabbhuggataṁ thiraṁ;",
  "anya-e1215n:1104": "362.",
  "anya-e1215n:1105": "Tadāha namuci kuddho bhujamukkhippa’mīdisaṁ,",
  "anya-e1215n:1106": "Khippaṁ siddhattha he gaccha santakedaṁ mamāsanaṁ;",
  "anya-e1215n:1107": "363.",
  "anya-e1215n:1108": "No ce gacchasi te hadayaṁ phālemi nakhasattihi,",
  "anya-e1215n:1109": "Vicuṇṇemi tuvaṁ pāde gahetvā pathavītale;",
  "anya-e1215n:1110": "364.",
  "anya-e1215n:1111": "Passa me mahatiṁ senaṁ passa āyudhasañcayaṁ,",
  "anya-e1215n:1112": "Tena taṁ abhimaddāmi tuvaṭaṁ gacchidaṁ mama;",
  "anya-e1215n:1113": "365.",
  "anya-e1215n:1114": "Athassa vacanaṁ sutvā jino’ha madhuraṅgiro,",
  "anya-e1215n:1115": "Kadā te pūritā māra pallaṅkatthāya pāramī;",
  "anya-e1215n:1116": "366.",
  "anya-e1215n:1117": "Kadā adāsi sīsādī dānaṁ sīlaṁ kathaṁ tava,",
  "anya-e1215n:1118": "Tadatthāya kathāpehi ke te paccakkhakārakā;",
  "anya-e1215n:1119": "367.",
  "anya-e1215n:1120": "Athā’ha pharuso māro netaṁ garu mune mama,",
  "anya-e1215n:1121": "Ayaṁ sā parisā sabbā tassa paccakkhakārakaṁ;",
  "anya-e1215n:1122": "368.",
  "anya-e1215n:1123": "Ugghosesi mahāsenā pakkhī’hanti visuṁ visuṁ,",
  "anya-e1215n:1124": "Bhumudriyana mattova tato kolāhalo ahu;",
  "anya-e1215n:1125": "369.",
  "anya-e1215n:1126": "Athāha māro samaṇa ahaṁ sakkhi kathāpayiṁ,",
  "anya-e1215n:1127": "Tava ko sakkhi yajjatthi kathāpehi lahuṁ mama;",
  "anya-e1215n:1128": "370.",
  "anya-e1215n:1129": "Athāha bhagavā tassa gambhīraṁ madhuraṁ giraṁ,",
  "anya-e1215n:1130": "Nicchārentā mayūrassa sunādaṁ phaṇino yathā;",
  "anya-e1215n:1131": "371.",
  "anya-e1215n:1132": "Taveva me na santīdha paccakkhatthaṁ sacetanā,",
  "anya-e1215n:1133": "Acetanāva medāni santi paccakkhavādino;",
  "anya-e1215n:1134": "372.",
  "anya-e1215n:1135": "Iti vatvāna mārāri sañtdhā jimūta gabbhato,",
  "anya-e1215n:1136": "Nikkhanta vijjusaṅkāsaṁ karaṁ cāmīkarajjutiṁ;",
  "anya-e1215n:1137": "373.",
  "anya-e1215n:1138": "Ratta cīvaragabbhamhā nīharitvā jino tadā,",
  "anya-e1215n:1139": "Dharaṇyabhimukhaṁ’kāsi uddissa bhumikāminiṁ;",
  "anya-e1215n:1140": "374.",
  "anya-e1215n:1141": "Dānamānādikamme me kampantī jātijātiyaṁ,",
  "anya-e1215n:1142": "Kimajja nissaṇāsī’ti jino vācamudāharī;",
  "anya-e1215n:1143": "375.",
  "anya-e1215n:1144": "Sakkhi’hanti vadantīva tato bhumivaraṅganā,",
  "anya-e1215n:1145": "Saḷilāvanipariyantā gajjanti nacci tāvade;",
  "anya-e1215n:1146": "376.",
  "anya-e1215n:1147": "Mahī sāgara ūmī’va uṭṭhāpenti mahūmiyo,",
  "anya-e1215n:1148": "Chaddhā kampi kulālassa cakkaṁvāti paribbhami;",
  "anya-e1215n:1149": "377.",
  "anya-e1215n:1150": "Himavā girirājā ca yugandhara nagādayo,",
  "anya-e1215n:1151": "Kūṭabāgā samukkhippa nacciṁsu naṭakā viya;",
  "anya-e1215n:1152": "378.",
  "anya-e1215n:1153": "Disvā sutvā tamaccheraṁ gayenubbigga mānasā,",
  "anya-e1215n:1154": "Mārasenā pabhinnāsi bhinnavelova sāgaro;",
  "anya-e1215n:1155": "379.",
  "anya-e1215n:1156": "Bhayenaṭṭassarā bhantā patantaññoñña ghaṭṭanā,",
  "anya-e1215n:1157": "Vikiritvā kace piṭṭhe dhāviṁsu mārakiṅkarā;",
  "anya-e1215n:1158": "380.",
  "anya-e1215n:1159": "Gahitāyudhāni chaḍḍentā pidahantānanaṁ karā,",
  "anya-e1215n:1160": "Nivatthavatthamatte’pi dhāviṁsu anapekkhakā;",
  "anya-e1215n:1161": "381.",
  "anya-e1215n:1162": "Aṅguliyo mukhe keci pakkhipanti rudanti ca,",
  "anya-e1215n:1163": "Keci vandanti yāvanti abhayaṁ sāmi dehi no;",
  "anya-e1215n:1164": "382.",
  "anya-e1215n:1165": "Siddhattho’yaṁ jito kinnu nissāsā ruddhabhāsanā,",
  "anya-e1215n:1166": "Piṭṭhipassamudikkhanti dhāviṁsu cakitā pare;",
  "anya-e1215n:1167": "383.",
  "anya-e1215n:1168": "Girimekhalo’pi nāgindo jannukena patī tadā,",
  "anya-e1215n:1169": "Māro’pi patito khippaṁ dhāvitvā’dassanaṁ gato;",
  "anya-e1215n:1170": "384.",
  "anya-e1215n:1171": "Taṅkaṇe uggato āsi satthu kitti jayaddhajo,",
  "anya-e1215n:1172": "Avahentova surādīnaṁ brahmalokāvadhiṁ gato;",
  "anya-e1215n:1173": "385.",
  "anya-e1215n:1174": "Tadāsi vijayo tassa sambuddhassa sirīmato,",
  "anya-e1215n:1175": "Carime mārayuddhamhi mārassāsi parājayo;",
  "anya-e1215n:1176": "386.",
  "anya-e1215n:1177": "Evaṁ mahānubhāvoti mantvāna narasārathiṁ,",
  "anya-e1215n:1178": "Niccaṁ vandatha pūjetha so hi vo saraṇaṁ sadā;",
  "anya-e1215n:1179": "Ekādasamo vijayo.",
  "anya-e1215n:1180": "387.",
  "anya-e1215n:1181": "Laddhābhivijaye buddhe nisinne vajirāsane,",
  "anya-e1215n:1182": "Parivārayuṁ gatāgamma pure viya surādayo;",
  "anya-e1215n:1183": "388.",
  "anya-e1215n:1184": "Devā te nikhilā netvā nānāpūjāvidhiṁ tato,",
  "anya-e1215n:1185": "Santuṭṭhā munino’kāsuṁ mahantaṁ jayamaṅgalaṁ;",
  "anya-e1215n:1186": "389.",
  "anya-e1215n:1187": "Sampattātha nisākantā mānetuṁca munissaraṁ,",
  "anya-e1215n:1188": "Pubbāparambare lagga sasīṇakkaṇṇa bhusaṇa;",
  "anya-e1215n:1189": "390.",
  "anya-e1215n:1190": "Sunīlākāsa dhammille dhatta tārālimālikā,",
  "anya-e1215n:1191": "Vījentīva disā bāhā phullacūtaka cāmare;",
  "anya-e1215n:1192": "391.",
  "anya-e1215n:1193": "Mallikā mukulāsatta sammattāligaṇā tadā,",
  "anya-e1215n:1194": "Dhamentā viya saṅkhāni kūjenti madhuraṁ giraṁ;",
  "anya-e1215n:1195": "392.",
  "anya-e1215n:1196": "Sāmoda makarandehi mandamandānilāgatā,",
  "anya-e1215n:1197": "Sajuṇhā jinabimbamhi utuṁ gāhenti sītalaṁ;",
  "anya-e1215n:1198": "393.",
  "anya-e1215n:1199": "Avijjādi mahāmūlaṁ tivaṭṭatthira khandhakaṁ,",
  "anya-e1215n:1200": "Saṁsāra visarukkhaṁ so āraddhummulituṁ tadā;",
  "anya-e1215n:1201": "394.",
  "anya-e1215n:1202": "Bhāvento purime yāme saranto khandhasantatiṁ,",
  "anya-e1215n:1203": "Pubbenivāsānussati ñāṇaṁ laddhā narissaro;",
  "anya-e1215n:1204": "395.",
  "anya-e1215n:1205": "Tathā majjhima yāmamhi dibbacakkhu visodhanā,",
  "anya-e1215n:1206": "Cutupapāta ñāṇañca adhigaṁtvāna sabbaso;",
  "anya-e1215n:1207": "396.",
  "anya-e1215n:1208": "Rattiyā pacchime yāme cintayanto jarādayo,",
  "anya-e1215n:1209": "Vipassitvā nāmarūpe āropetvā tilakkhaṇaṁ;",
  "anya-e1215n:1210": "397.",
  "anya-e1215n:1211": "Sammasanto kilesehi vivecetvā sakaṁ manaṁ,",
  "anya-e1215n:1212": "Āsavānaṁ khaye ñāṇā laddhā aggaphalaṁ tadā;",
  "anya-e1215n:1213": "398.",
  "anya-e1215n:1214": "Patto nibbāṇanagaraṁ bojjhaṅga ratanissaro,",
  "anya-e1215n:1215": "Saddhammarājā hutvāna pītivācamudāharī;",
  "anya-e1215n:1216": "399.",
  "anya-e1215n:1217": "Anekajāti saṁsāraṁ sandhāvissaṁ anibbisaṁ,",
  "anya-e1215n:1218": "Gahakārakaṁ gavesanto dukkhā jāti punappunaṁ;",
  "anya-e1215n:1219": "400.",
  "anya-e1215n:1220": "Gahakāraka diṭṭhosi puna gehaṁ na kāhasi,",
  "anya-e1215n:1221": "Sabbā te phāsukā bhaggā gahakūṭaṁ visaṅkhitaṁ,",
  "anya-e1215n:1222": "Visaṅkhāragataṁ cittaṁ taṇhānaṁ khayamajjhagā;",
  "anya-e1215n:1223": "401.",
  "anya-e1215n:1224": "Icceva maggamatadānavidhippavīṇa,",
  "anya-e1215n:1225": "Kāruññapuññahadayena mahodayena,",
  "anya-e1215n:1226": "Patvā bhavaṇṇavamapāramanantadukkhaṁ,",
  "anya-e1215n:1227": "Yenocitā paramapāramitā jinena;",
  "anya-e1215n:1228": "402.",
  "anya-e1215n:1229": "Yoceva sabbavibhavaṁ paṇuditva rajjaṁ",
  "anya-e1215n:1230": "Nikkhamma patva calapattamahīruhassa,",
  "anya-e1215n:1231": "Mūle nisajja sabalaṁ pabalañca māraṁ,",
  "anya-e1215n:1232": "Pāpārayo ca vijito sa dadātu santiṁ;",
  "anya-e1215n:1233": "Abhisambodhi kathā.",
  "anya-e1215n:1234": "403.",
  "anya-e1215n:1235": "Tilokanātho sugato tato tadā",
  "anya-e1215n:1236": "Udānavācaṁ samudāharitvā,",
  "anya-e1215n:1237": "Pallaṅkamābhujja dumindamūle",
  "anya-e1215n:1238": "Cintesi evaṁ vajirāsanasmiṁ;",
  "anya-e1215n:1239": "404.",
  "anya-e1215n:1240": "Dānādayo pāramitā cinitvā",
  "anya-e1215n:1241": "Asaṅkhakappāni ca khepayitvā,",
  "anya-e1215n:1242": "Asseva pallaṅkavarassa hetu",
  "anya-e1215n:1243": "Sandhāvitaṁ taṁ bhajitaṁ vayajja;",
  "anya-e1215n:1244": "405.",
  "anya-e1215n:1245": "Yāvassu puṇṇa mama cetanāyo",
  "anya-e1215n:1246": "Tāvettha acchāmi na vuṭṭhahāmi,",
  "anya-e1215n:1247": "Maṁtvāna so nekasahassasaṅkhā",
  "anya-e1215n:1248": "Jino samāpatti valañji tattha;",
  "anya-e1215n:1249": "406.",
  "anya-e1215n:1250": "Devātidevo tibhavekanātho",
  "anya-e1215n:1251": "Hatāvakāso jitapañcamāro,",
  "anya-e1215n:1252": "Pitāmahādīhi mahīyamāno",
  "anya-e1215n:1253": "Khepesi satthā divasāni satta;",
  "anya-e1215n:1254": "Iti paṭhama sattāhaṁ.",
  "anya-e1215n:1255": "407.",
  "anya-e1215n:1256": "Yasmāsanaṁ neva jahāti tasmā",
  "anya-e1215n:1257": "Tisandhiyuttena nisīditeva,",
  "anya-e1215n:1258": "Ajjāpi kattabbamanena atthi",
  "anya-e1215n:1259": "Devānamicchāsi manamhi kaṅkhā;",
  "anya-e1215n:1260": "408.",
  "anya-e1215n:1261": "Tesaṁ manaṁ so manasā viditvā",
  "anya-e1215n:1262": "Vinodanatthaṁ vimatintu tesaṁ,",
  "anya-e1215n:1263": "Uṭṭhāya tamhā nabhamuppatitvā",
  "anya-e1215n:1264": "Dassesi tesaṁ munipāṭiheraṁ;",
  "anya-e1215n:1265": "409.",
  "anya-e1215n:1266": "Vinodayitvā sugato tadevaṁ",
  "anya-e1215n:1267": "Sudhāsinaṁ cetasi kaṅkharāsiṁ,",
  "anya-e1215n:1268": "Pallaṅkato uttarapubbakaṇṇaṁ",
  "anya-e1215n:1269": "Ākāsatoruyha jalaṁ ravīva;",
  "anya-e1215n:1270": "410.",
  "anya-e1215n:1271": "Jino dumindassa ca āsanassa",
  "anya-e1215n:1272": "Bahūpakārattamanussaranto,",
  "anya-e1215n:1273": "Ṭhito padaṁ kiñci akopayanto",
  "anya-e1215n:1274": "Ito cito loka na mujjahanto;",
  "anya-e1215n:1275": "411.",
  "anya-e1215n:1276": "Nīlāyatakkhāmalakantitoya",
  "anya-e1215n:1277": "Dhārānipātena dumindarājaṁ,",
  "anya-e1215n:1278": "Nisiñcamāno divasāni satta",
  "anya-e1215n:1279": "Pūjesi taṁ’nimisalocanehi;",
  "anya-e1215n:1280": "412.",
  "anya-e1215n:1281": "Ajjāpi tasmiṁ dharaṇippadese",
  "anya-e1215n:1282": "Katassa thūpassa tadeva nāmaṁ,",
  "anya-e1215n:1283": "Ahosi devā ca naro’ragā ca",
  "anya-e1215n:1284": "Mahenti te tena divaṁ payanti;",
  "anya-e1215n:1285": "Iti dutiya sattāhaṁ.",
  "anya-e1215n:1286": "413.",
  "anya-e1215n:1287": "Devā tato devavarassa tassa",
  "anya-e1215n:1288": "Sucaṅkamaṁ’kaṁsu maṇīhi nānā,",
  "anya-e1215n:1289": "Pallaṅkato ṭhānavarassa majjhe",
  "anya-e1215n:1290": "Pubbāparāsāyanamantarāle;",
  "anya-e1215n:1291": "414.",
  "anya-e1215n:1292": "Narinda nāginda surinda pūjito",
  "anya-e1215n:1293": "Chabbaṇṇaraṁsīhi samujjalanto,",
  "anya-e1215n:1294": "Nīlambare tārakito sasī’va",
  "anya-e1215n:1295": "So caṅkamī satta ahāni tattha;",
  "anya-e1215n:1296": "415.",
  "anya-e1215n:1297": "Ajjāpi tasmiṁ dharaṇippadese",
  "anya-e1215n:1298": "Katassa thūpassa tadeva nāmaṁ,",
  "anya-e1215n:1299": "Ahosi devā ca naroragā ca",
  "anya-e1215n:1300": "Mahenti te tena divaṁ payanti;",
  "anya-e1215n:1301": "Iti tatiya sattāhaṁ.",
  "anya-e1215n:1302": "416.",
  "anya-e1215n:1303": "Tato dumindassa surāsurindā",
  "anya-e1215n:1304": "Mahītale pacchimottarāyaṁ,",
  "anya-e1215n:1305": "Māpiṁsu nānāratanālayaggaṁ",
  "anya-e1215n:1306": "Nisajja pallaṅkavare tahiṁ so;",
  "anya-e1215n:1307": "417.",
  "anya-e1215n:1308": "Sududdasāgādhamapārapāraṁ",
  "anya-e1215n:1309": "Samantapaṭṭhānataraṅgabhaṅgiṁ,",
  "anya-e1215n:1310": "Dhammodadhiṁ ñāṇasumerumatthā",
  "anya-e1215n:1311": "Sālolayaṁ khepayahāni satta;",
  "anya-e1215n:1312": "418.",
  "anya-e1215n:1313": "Ajjāpi tasmiṁ dharaṇippadese",
  "anya-e1215n:1314": "Katassa thūpassa tadeva nāmaṁ,",
  "anya-e1215n:1315": "Ahosi devā ca naroragā ca",
  "anya-e1215n:1316": "Mahenti te tena divaṁ payanti;",
  "anya-e1215n:1317": "Iti catuttha sattāhaṁ.",
  "anya-e1215n:1318": "419.",
  "anya-e1215n:1319": "Tato jino gantva’japālamūle",
  "anya-e1215n:1320": "Vimuttijaṁ sāduphalaṁ’nubhonto,",
  "anya-e1215n:1321": "Sattāhamattaṁ ativattayī so",
  "anya-e1215n:1322": "Devātidevo karuṇāguṇaggo;",
  "anya-e1215n:1323": "420.",
  "anya-e1215n:1324": "Tadāgatā māravadhū munitdaṁ",
  "anya-e1215n:1325": "Palobhituṁ yā pituno sakāsā,",
  "anya-e1215n:1326": "Tāsaṁ payogampidha bindumattaṁ",
  "anya-e1215n:1327": "Kathīyate taṁ samupāgatattā;",
  "anya-e1215n:1328": "421.",
  "anya-e1215n:1329": "Tadā sa māro samare jinena",
  "anya-e1215n:1330": "Parājito socanako’pagaṁtvā,",
  "anya-e1215n:1331": "Pajjhāyamāno’tha adhomukho’ca",
  "anya-e1215n:1332": "Nisīdi tuṇhī vilikhaṁ chamāyaṁ;",
  "anya-e1215n:1333": "422.",
  "anya-e1215n:1334": "Parājayaṁ mayha mameva doso",
  "anya-e1215n:1335": "Na tassa kasmāhamayaṁ’ca nāsiṁ,",
  "anya-e1215n:1336": "Sīsakkhimaṁsādi ca puttadāre",
  "anya-e1215n:1337": "Nādanti evaṁ manasī karonto;",
  "anya-e1215n:1338": "423.",
  "anya-e1215n:1339": "Pavattimetaṁ makaraddhajassa",
  "anya-e1215n:1340": "Sutvāna taṇhā aratī ragā ca,",
  "anya-e1215n:1341": "Yatthacchi māro parisocayanto",
  "anya-e1215n:1342": "Tatthāgamuṁ tā cakitā khaṇena;",
  "anya-e1215n:1343": "424.",
  "anya-e1215n:1344": "Disvāna taṁ tattha tathā nisinnaṁ",
  "anya-e1215n:1345": "Nissāsaruddhaṁ giramuggirantī,",
  "anya-e1215n:1346": "Tusāra bindunivahehi’sāra",
  "anya-e1215n:1347": "Paṅkeruhākāra visālanettā;",
  "anya-e1215n:1348": "425.",
  "anya-e1215n:1349": "Hā tāta hā tāta kimāsi tedaṁ",
  "anya-e1215n:1350": "Naṭṭhannu te kiṁ vada patthasī kiṁ,",
  "anya-e1215n:1351": "Ko te diso kena parājito’si",
  "anya-e1215n:1352": "Kimānayissāma hanāma kaṁ no;",
  "anya-e1215n:1353": "426.",
  "anya-e1215n:1354": "Kimhotiyodāni na passathetaṁ",
  "anya-e1215n:1355": "Suddhodanīyaṁ tatakittighosaṁ,",
  "anya-e1215n:1356": "Mukhamhi mayhaṁ masimakkhayantaṁ",
  "anya-e1215n:1357": "Aticca yantaṁ visayaṁ pasayha;",
  "anya-e1215n:1358": "427.",
  "anya-e1215n:1359": "Na bhāriyā tāta manussabhūtaṁ",
  "anya-e1215n:1360": "Kattuṁ vasaṁ ko vasameti nāmhaṁ,",
  "anya-e1215n:1361": "Taṁ rāgapāsena gajaṁ’va mattaṁ",
  "anya-e1215n:1362": "Subandhakaṁ bandhiya ānayema;",
  "anya-e1215n:1363": "428.",
  "anya-e1215n:1364": "Na rāgapāsena hi ānanīyo",
  "anya-e1215n:1365": "Mārassa dheyyaṁ samatikkamīva,",
  "anya-e1215n:1366": "Apetarāgo arahā akampo",
  "anya-e1215n:1367": "Sovāma tasmā subhagā tanujā;",
  "anya-e1215n:1368": "429.",
  "anya-e1215n:1369": "Sacetano so hi manussabhuto",
  "anya-e1215n:1370": "Acetanañce samupāgamāma,",
  "anya-e1215n:1371": "Karoma taṁ no vasagaṁ kimettha",
  "anya-e1215n:1372": "Cittaṁ balaṁ passatha no khaṇena;",
  "anya-e1215n:1373": "430.",
  "anya-e1215n:1374": "Rūpena nettaṁ sumanoharena",
  "anya-e1215n:1375": "Gandhena ghāṇaṁ savaṇaṁ sarena,",
  "anya-e1215n:1376": "Phassena gattaṁ rasasā rasaññaṁ",
  "anya-e1215n:1377": "Manañca pāsena ca kāmajena",
  "anya-e1215n:1378": "431.",
  "anya-e1215n:1379": "Subāhupāsena ca tassa gīvaṁ",
  "anya-e1215n:1380": "Bāhudvayaṁ dhāritamāladāmā,",
  "anya-e1215n:1381": "Bandhitvadāneva tamā’nayāma",
  "anya-e1215n:1382": "Balañhi no passatha tāta’dāni;",
  "anya-e1215n:1383": "432.",
  "anya-e1215n:1384": "Vatvāna evaṁ vacanaṁ pitussa",
  "anya-e1215n:1385": "Paṇamma pādāni pagabbhitantā,",
  "anya-e1215n:1386": "Yatthacchi mārāri virocamāno",
  "anya-e1215n:1387": "Tatthā’gamuṁ khippamudaggacittā;",
  "anya-e1215n:1388": "433.",
  "anya-e1215n:1389": "Sāmodamālākulakesabhāra",
  "anya-e1215n:1390": "Payodharā kuṅakkumahārihārā,",
  "anya-e1215n:1391": "Bimbādharā cārusabhā pabhāsā",
  "anya-e1215n:1392": "Ummādayantī janamānasāni;",
  "anya-e1215n:1393": "434.",
  "anya-e1215n:1394": "Muddhena missaṁ madhure nimuggaṁ",
  "anya-e1215n:1395": "Snehena tintaṁ rasato’nuviddhaṁ,",
  "anya-e1215n:1396": "Bhāsiṁsu vācaṁ hadayaṅgamantā",
  "anya-e1215n:1397": "Vilokaneneva dhitiṁ harantī;",
  "anya-e1215n:1398": "435.",
  "anya-e1215n:1399": "Vasantakanto navayobbano’si",
  "anya-e1215n:1400": "Suvaṇṇavaṇṇo hadayaṅgamo’si",
  "anya-e1215n:1401": "Eko nisinno’si vaṭassa mūle",
  "anya-e1215n:1402": "Simantinī sāmi kuhinnu tuyhaṁ;",
  "anya-e1215n:1403": "436.",
  "anya-e1215n:1404": "Taraṅgahīno’pi taraṅgamālī",
  "anya-e1215n:1405": "Sasaṅkahīnā rajanī ca sāmī,",
  "anya-e1215n:1406": "Haṁsā’lihīnā sarasī suphullā",
  "anya-e1215n:1407": "Nābhāti kantā virato dhavo’pi;",
  "anya-e1215n:1408": "437.",
  "anya-e1215n:1409": "Vasantakālo ca vanaṁ suphullaṁ",
  "anya-e1215n:1410": "Nisākarābhā bhamarāligītaṁ,",
  "anya-e1215n:1411": "Sugandhamandopagatā samīrā",
  "anya-e1215n:1412": "Virocasi tvampi ca yobbanena;",
  "anya-e1215n:1413": "438.",
  "anya-e1215n:1414": "Mayampi cettheva samāgatamha",
  "anya-e1215n:1415": "Mano’nukūlā ca manuññarūpā,",
  "anya-e1215n:1416": "Karoti kiṁtva’jja sakāmadāho",
  "anya-e1215n:1417": "Kāmākaro’dāni samāgato no;",
  "anya-e1215n:1418": "439.",
  "anya-e1215n:1419": "Mā tedisaṁ yobbanarūpasāraṁ",
  "anya-e1215n:1420": "Suviggahaṁ chādaya cīvarena,",
  "anya-e1215n:1421": "Teneva no nettamanamhi sāmi",
  "anya-e1215n:1422": "Mā dehi dāhaṁ tava dāsibhute;",
  "anya-e1215n:1423": "440.",
  "anya-e1215n:1424": "Nakhaṁsu sutte’ruṇapānipāde",
  "anya-e1215n:1425": "Nettindanīlāni’va āvuṇanto,",
  "anya-e1215n:1426": "Tvamacchi no sāmi mukhambujesu",
  "anya-e1215n:1427": "Na enti kinte nayanālimālā;",
  "anya-e1215n:1428": "441.",
  "anya-e1215n:1429": "Sudhāsilāgīñjaka lohadāru",
  "anya-e1215n:1430": "Jātehi tvaṁ dhīra na nimmito’si,",
  "anya-e1215n:1431": "Rūpī’si sommo’si tathāpi sāmi",
  "anya-e1215n:1432": "Kiṁ kāmarāgaṁ manasā nudesi;",
  "anya-e1215n:1433": "442.",
  "anya-e1215n:1434": "Ayañca bālā caturā ratīsu",
  "anya-e1215n:1435": "Bāleti kaṅkhaṁ jaha mānasamhi,",
  "anya-e1215n:1436": "Kiṁ mañjarī bhijjati sampaphullā",
  "anya-e1215n:1437": "Mattālirāje paricumbamāne;",
  "anya-e1215n:1438": "443.",
  "anya-e1215n:1439": "Ayañca rāmā ramaṇīyarūpā",
  "anya-e1215n:1440": "Pīṇorugaṇḍā kuvamaṇḍalā ca,",
  "anya-e1215n:1441": "Taṁ kāminiṁ kāmaya phullakañje",
  "anya-e1215n:1442": "Haṁso yathā kesara sampagiddho;",
  "anya-e1215n:1443": "444.",
  "anya-e1215n:1444": "Cintāmaṇiṁ bhaddaghaṭañca kappa",
  "anya-e1215n:1445": "Taruṁ samāpajja daḷiddabhāvā,",
  "anya-e1215n:1446": "Nāpenti sattā khalu dubbhagattā",
  "anya-e1215n:1447": "Tatheva no’sī tava pādasevā;",
  "anya-e1215n:1448": "445.",
  "anya-e1215n:1449": "Evañhi tā rañjanamañjubhāsā",
  "anya-e1215n:1450": "Sahassamekañca satāni aṭṭha,",
  "anya-e1215n:1451": "Vesāni sammā abhinimmiṇitvā",
  "anya-e1215n:1452": "Palobhayuntaṁ bahūdhā munindaṁ;",
  "anya-e1215n:1453": "Tato taṇhā?.",
  "anya-e1215n:1454": "446.",
  "anya-e1215n:1455": "Yakkhosi mattosi silāmayosi",
  "anya-e1215n:1456": "Acetanosā’tha ayomayosi,",
  "anya-e1215n:1457": "Avītarāgañhi sacetanañce",
  "anya-e1215n:1458": "Anenupāyenu’pasaṅkamāma;",
  "anya-e1215n:1459": "447.",
  "anya-e1215n:1460": "Phaleyya khīppaṁ hadayañhi tassa",
  "anya-e1215n:1461": "Uṇhaṁva rattaṁ mukhatu’ggameyya,",
  "anya-e1215n:1462": "Siyāva khippaṁ api cittakhepaṁ",
  "anya-e1215n:1463": "Ummādabhāvaṁca sa pāpuṇeyya;",
  "anya-e1215n:1464": "448.",
  "anya-e1215n:1465": "Yathā palutto haritopalamhi",
  "anya-e1215n:1466": "Khitto naḷo sussati ātapena,",
  "anya-e1215n:1467": "Evaṁ visusseti visādameti",
  "anya-e1215n:1468": "So mucchati muyhati dukkhameti;",
  "anya-e1215n:1469": "449.",
  "anya-e1215n:1470": "Sokāvakiṇṇe nu vanamhi jhāyasi",
  "anya-e1215n:1471": "Vittannu jito uda patthayāno,",
  "anya-e1215n:1472": "Āgunnū gāmasmiṁ akāsi kiñci",
  "anya-e1215n:1473": "Janena kasmā na karosi sakkhiṁ;",
  "anya-e1215n:1474": "Satthā?.",
  "anya-e1215n:1475": "450.",
  "anya-e1215n:1476": "Atthassa pattiṁ hadayassa santiṁ",
  "anya-e1215n:1477": "Chetvāna senaṁ piyasātarūpaṁ",
  "anya-e1215n:1478": "Eko’haṁ jhāyaṁ sukhamanubodhiṁ",
  "anya-e1215n:1479": "Janena tasmā na karoma sakkhiṁ;",
  "anya-e1215n:1480": "Imā dve pāliyaṁ?.",
  "anya-e1215n:1481": "451.",
  "anya-e1215n:1482": "Paluṭṭhagattaṁ dahanena makkaṭiṁ",
  "anya-e1215n:1483": "Susānapetiñca jigucchanīyaṁ,",
  "anya-e1215n:1484": "Jegucchiyaṁ jaṅgama mīḷharāsiṁ",
  "anya-e1215n:1485": "Disvāna ko taṁ varaye sapañño;",
  "anya-e1215n:1486": "Atha arati?.",
  "anya-e1215n:1487": "452.",
  "anya-e1215n:1488": "Kathaṁ vihārī bahulo ca bhikkhu",
  "anya-e1215n:1489": "Pañcoghatiṇṇe atarīdha chaṭṭhaṁ,",
  "anya-e1215n:1490": "Kathaṁ jhāyiṁ bahulaṁ kāmasaññā",
  "anya-e1215n:1491": "Paribāhirā honti aladdha yo taṁ;",
  "anya-e1215n:1492": "Satthā?.",
  "anya-e1215n:1493": "453.",
  "anya-e1215n:1494": "Passaddhakāyo suvimuttacitto",
  "anya-e1215n:1495": "Asaṅkharāno satimā anoko,",
  "anya-e1215n:1496": "Aññāya dhammaṁ avitakka jhāyī",
  "anya-e1215n:1497": "Na kuppatī nassaratī na thīno;",
  "anya-e1215n:1498": "454.",
  "anya-e1215n:1499": "Evaṁ vihārī bahulo ca bhikkhu",
  "anya-e1215n:1500": "Pañcoghatiṇṇe atarīdha chaṭṭhaṁ,",
  "anya-e1215n:1501": "Evaṁ jhāyiṁ bahulaṁ kāmasaññā",
  "anya-e1215n:1502": "Paribāhirā honti aladdha yo taṁ;",
  "anya-e1215n:1503": "Atha ragā?.",
  "anya-e1215n:1504": "455.",
  "anya-e1215n:1505": "Acchecchi taṇhaṁ gaṇasaṅghacārī",
  "anya-e1215n:1506": "Addhā tarissantī bahū ca saddhā,",
  "anya-e1215n:1507": "Bahuṁ vatāyaṁ janata’manoko",
  "anya-e1215n:1508": "Acchijja nessati maccurājassa pāraṁ;",
  "anya-e1215n:1509": "Satthā?.",
  "anya-e1215n:1510": "456.",
  "anya-e1215n:1511": "Nayanti ve mahāvīrā saddhammena tathāgatā,",
  "anya-e1215n:1512": "Dhammena nayamānānaṁ kā usūyā vijānataṁ;",
  "anya-e1215n:1513": "Imā pañca pāliyaṁ?.",
  "anya-e1215n:1514": "457.",
  "anya-e1215n:1515": "Sutvāna taṁ dhammavaraṁ jinassa",
  "anya-e1215n:1516": "Pamattabandhussa ragādirāmā,",
  "anya-e1215n:1517": "Palobhituṁ ne’va samatthakā taṁ",
  "anya-e1215n:1518": "Agaṁsu khippaṁ pituno sakāsaṁ;",
  "anya-e1215n:1519": "458.",
  "anya-e1215n:1520": "Māro tadārā’va samekkhamāno",
  "anya-e1215n:1521": "Disvāgatā kevalameva tāyo,",
  "anya-e1215n:1522": "Mā kattha kāmaṁ mama bhāsitāni",
  "anya-e1215n:1523": "Kāmattha pātuṁ migataṇhikāpaṁ;",
  "anya-e1215n:1524": "459.",
  "anya-e1215n:1525": "Bālā kumudanāḷehi pabbataṁ abhimanthatha,",
  "anya-e1215n:1526": "Giriṁ nakhena khaṇatha ayo dantehi khādatha;",
  "anya-e1215n:1527": "460.",
  "anya-e1215n:1528": "Selaṁva sirasi ūhacca pātāle gādhamesatha,",
  "anya-e1215n:1529": "Khānuṁva urasā’sajja nibbijjāpetha gotamā;",
  "anya-e1215n:1530": "Imā dve pāliyaṁ?.",
  "anya-e1215n:1531": "461.",
  "anya-e1215n:1532": "Vatvāna evaṁ vimano sa māro",
  "anya-e1215n:1533": "Saṭītuko sambhavanaṁ payāsi,",
  "anya-e1215n:1534": "Satthātha rāgā parimuttacitto",
  "anya-e1215n:1535": "Jahāsi tasmiṁ divasāni satta;",
  "anya-e1215n:1536": "462.",
  "anya-e1215n:1537": "Ajjāpi taṁ sākhivarampitena",
  "anya-e1215n:1538": "’Nubhutamattena mahenti sabbe,",
  "anya-e1215n:1539": "Teneva te saggagatā vimāne",
  "anya-e1215n:1540": "Modanti kāmehi anūpamehi;",
  "anya-e1215n:1541": "Iti pañcama sattāhaṁ.",
  "anya-e1215n:1542": "463.",
  "anya-e1215n:1543": "Tato munindo mucalindamūle",
  "anya-e1215n:1544": "Nisīdi gantvā pavarāsanamhi,",
  "anya-e1215n:1545": "Yugandhare bālaravī’va raṁsi",
  "anya-e1215n:1546": "Jālāhi lokaṁ paripūrayanto;",
  "anya-e1215n:1547": "464.",
  "anya-e1215n:1548": "Athāna megho jaladā satehi",
  "anya-e1215n:1549": "Papūrayaṁ khaṁ thanayaṁ savijju,",
  "anya-e1215n:1550": "Sasītavāto kiramambudhāraṁ",
  "anya-e1215n:1551": "Virocamāno visakaṇṭhikāhi;",
  "anya-e1215n:1552": "465.",
  "anya-e1215n:1553": "Amandanaṇdo mucalindabhogī",
  "anya-e1215n:1554": "Disvā munindaṁ mucalindamūle,",
  "anya-e1215n:1555": "Parikkhipitvāna visālabhogā",
  "anya-e1215n:1556": "Chādetva sammā saphaṇo phaṇena;",
  "anya-e1215n:1557": "466.",
  "anya-e1215n:1558": "Ajjhesi so tassa anuggahāya",
  "anya-e1215n:1559": "Nisīdi gantvā bhujagā’sanamhi,",
  "anya-e1215n:1560": "Satthā tadā rūpiyamandireva",
  "anya-e1215n:1561": "Sattāmahattaṁ suvimuttacitto;",
  "anya-e1215n:1562": "467.",
  "anya-e1215n:1563": "Ajjāpi taṁ sākhivarampi tena",
  "anya-e1215n:1564": "’Nubhutamattena mahenti sabbe,",
  "anya-e1215n:1565": "Teneva te saggagatā vimāne",
  "anya-e1215n:1566": "Modanti kāmehi anūpamehi;",
  "anya-e1215n:1567": "Iti chaṭṭhama sattāhaṁ.",
  "anya-e1215n:1568": "468.",
  "anya-e1215n:1569": "Tato’pagantvā yatirāja rājā",
  "anya-e1215n:1570": "Nisīdi rājāyatanassa mūle,",
  "anya-e1215n:1571": "Vimuttijaṁ pītisukhaṁ’nubhonto",
  "anya-e1215n:1572": "Sattāhamattaṁ karuṇāguṇaggo;",
  "anya-e1215n:1573": "469.",
  "anya-e1215n:1574": "Ajjāpi taṁ sākhivarampi tena",
  "anya-e1215n:1575": "’Nubhutamattena mahentī sabbe,",
  "anya-e1215n:1576": "Teneva te saggagatā vimāne",
  "anya-e1215n:1577": "Modanti kāmehi anūpamehi;",
  "anya-e1215n:1578": "Iti sattama sattāhaṁ.",
  "anya-e1215n:1579": "470.",
  "anya-e1215n:1580": "Āhāra kiccādi vivajjitassa",
  "anya-e1215n:1581": "Sukhānubhontassa vimuttijāni,",
  "anya-e1215n:1582": "Sampīṇitaṅgassa jinassa tassa",
  "anya-e1215n:1583": "Iccaccaguṁ sattadināni satta;",
  "anya-e1215n:1584": "471.",
  "anya-e1215n:1585": "Devānamindena tato’panīta",
  "anya-e1215n:1586": "Mukhodakādimparibhuñjiyāna,",
  "anya-e1215n:1587": "Nisinnamatte yatirāja rāje",
  "anya-e1215n:1588": "Tatthā’gamuṁ dve vāṇijā khaṇena;",
  "anya-e1215n:1589": "472.",
  "anya-e1215n:1590": "Ussāhitā devavarena sammā",
  "anya-e1215n:1591": "Sālohitā tassa tapussa-bhallikā,",
  "anya-e1215n:1592": "Manthañca sāduṁ madhupiṇḍikañca",
  "anya-e1215n:1593": "Ādāya nāthaṁ idamabruvunte;",
  "anya-e1215n:1594": "473.",
  "anya-e1215n:1595": "Idañhi no dhīra anuggahāya",
  "anya-e1215n:1596": "Paṭiggahetva paribhuñja dānaṁ,",
  "anya-e1215n:1597": "Hitāya taṁ hoti sukhāya ceva",
  "anya-e1215n:1598": "Anappakappesu anāgatesu;",
  "anya-e1215n:1599": "474.",
  "anya-e1215n:1600": "Paṭiggahetvā muni devadinna",
  "anya-e1215n:1601": "Pattena paccagghasilāmayena,",
  "anya-e1215n:1602": "Bhutvāna tesaṁ anumodanatthaṁ",
  "anya-e1215n:1603": "Desesi dhammaṁ varadaṁ pasatthaṁ;",
  "anya-e1215n:1604": "475.",
  "anya-e1215n:1605": "Dve bhātikā vāṇījakā jinassa",
  "anya-e1215n:1606": "Dhammaṁ suṇitvāna pasannacittā,",
  "anya-e1215n:1607": "Dve vācikopāsakataṁ gatāsuṁ",
  "anya-e1215n:1608": "Yāciṁsu te taṁ puna pūjanīyaṁ;",
  "anya-e1215n:1609": "476.",
  "anya-e1215n:1610": "Parāmasitvāna siraṁ tato so",
  "anya-e1215n:1611": "Adā jino kuntala dhātumuṭṭhiṁ,",
  "anya-e1215n:1612": "Te tena tuṭṭhā sumanā patītā",
  "anya-e1215n:1613": "Mahiṁsu netvā vibhavānurūpaṁ;",
  "anya-e1215n:1614": "477.",
  "anya-e1215n:1615": "Satthā’tha gantvā ajapālamūle",
  "anya-e1215n:1616": "Sahassa raṁsīva yugandharamhi,",
  "anya-e1215n:1617": "Nisajja lokaṁ anulokayanto",
  "anya-e1215n:1618": "Vitakki evaṁ manasā vitakkaṁ;",
  "anya-e1215n:1619": "478.",
  "anya-e1215n:1620": "Mayajjhapanno varadhammasāro",
  "anya-e1215n:1621": "Sasassa sindhū’va agādhapāro,",
  "anya-e1215n:1622": "Abuddhasattehi tamajja kassa",
  "anya-e1215n:1623": "Pakāsayissañhi jaḷo hi loko;",
  "anya-e1215n:1624": "479.",
  "anya-e1215n:1625": "Desemi ce dhammavaraṁ paṇītaṁ",
  "anya-e1215n:1626": "Kilantabhāvova mamassa asmā,",
  "anya-e1215n:1627": "Kimattadukkhe niti cintayanto",
  "anya-e1215n:1628": "Nuyyāmamākā muni desanamhi;",
  "anya-e1215n:1629": "480.",
  "anya-e1215n:1630": "Sahampatī nāma tato vidhātā",
  "anya-e1215n:1631": "Sacetasā tassa manaṁ viditvā,",
  "anya-e1215n:1632": "Vinassatīdaṁ khalu sabbalokaṁ",
  "anya-e1215n:1633": "Adesite teni’ti kampamāno;",
  "anya-e1215n:1634": "481.",
  "anya-e1215n:1635": "Sakāsamāgamma jinassa tassa",
  "anya-e1215n:1636": "Sagāravo brahmagaṇena tattha,",
  "anya-e1215n:1637": "Nihacca jānuṁ pathavītalamhi",
  "anya-e1215n:1638": "Namassamāno idamabrūvī so;",
  "anya-e1215n:1639": "482.",
  "anya-e1215n:1640": "Tvaṁ devadevo sa sumedhakāle",
  "anya-e1215n:1641": "Palokitaṁ lokamudikkhamāno,",
  "anya-e1215n:1642": "Vihāya dīpaṅkarapādamūle",
  "anya-e1215n:1643": "Laddhā’mataṁ taṁ karuṇāguṇena;",
  "anya-e1215n:1644": "483.",
  "anya-e1215n:1645": "Pavissa saṁsāravanaṁ viduggaṁ",
  "anya-e1215n:1646": "Maṁsakkhisīsādima’dāsi dānaṁ,",
  "anya-e1215n:1647": "Vedesi dukkhaṁ amitaṁ asayhaṁ",
  "anya-e1215n:1648": "Taṁ te paratthaṁ’va na attahetuṁ;",
  "anya-e1215n:1649": "484.",
  "anya-e1215n:1650": "Santīdha sattā khalu mandarāgā",
  "anya-e1215n:1651": "Ñātuṁ samatthā sugatassa dhammaṁ,",
  "anya-e1215n:1652": "Ārādhito me karuṇāguṇaggo",
  "anya-e1215n:1653": "Desehi dhammaṁ anukampamāno;",
  "anya-e1215n:1654": "485.",
  "anya-e1215n:1655": "Kāle vikāsanti kharaṁsu missā",
  "anya-e1215n:1656": "Thalambujātā kusumāni nānā,",
  "anya-e1215n:1657": "Tathe’va te dhammakarābhiphuṭṭhā",
  "anya-e1215n:1658": "Vikāsamāyantī janā anekā",
  "anya-e1215n:1659": "486.",
  "anya-e1215n:1660": "Sampanna vijjācaraṇo satīmā",
  "anya-e1215n:1661": "Jutindharo antimadehadhārī,",
  "anya-e1215n:1662": "Paṭiggahetvāssa nimantaṇaṁ so",
  "anya-e1215n:1663": "Janesi satte karuṇā manasmiṁ;",
  "anya-e1215n:1664": "487.",
  "anya-e1215n:1665": "Apārutā tesaṁ amatassa dvārā",
  "anya-e1215n:1666": "Ye sotavanto pamuñcantu saddhaṁ,",
  "anya-e1215n:1667": "Vihiṁsasaññī paguṇaṁ na bhāsiṁ",
  "anya-e1215n:1668": "Dhammaṁ paṇītaṁ manujesu brahme;",
  "anya-e1215n:1669": "488.",
  "anya-e1215n:1670": "Paṭiggahesīti udaggacitto",
  "anya-e1215n:1671": "Ajjhesanaṁ me caturāṇano so,",
  "anya-e1215n:1672": "Natvāna nāthaṁ sahapārisajjo",
  "anya-e1215n:1673": "Pakkāmi tamhā bhavanaṁ khaṇena;",
  "anya-e1215n:1674": "489.",
  "anya-e1215n:1675": "Tato jino tena gahitanuñño",
  "anya-e1215n:1676": "Desemi kasseti udikkhamāno,",
  "anya-e1215n:1677": "Āḷāra-udde samudikkha dhīro,",
  "anya-e1215n:1678": "Mantvāna tesaṁ aciraccutittaṁ;",
  "anya-e1215n:1679": "490.",
  "anya-e1215n:1680": "Kahannukho’haṁ varadhammacakkaṁ",
  "anya-e1215n:1681": "Aññena kenāpi avattanīyaṁ,",
  "anya-e1215n:1682": "Lokassa cintāmaṇisantibhaggaṁ",
  "anya-e1215n:1683": "Pavattayissantī vicintayanto;",
  "anya-e1215n:1684": "491.",
  "anya-e1215n:1685": "Disvāna bhikkhū muni pañcavagge",
  "anya-e1215n:1686": "Ādāya pattañca ticīvarañca,",
  "anya-e1215n:1687": "Bārāṇasīyaṁ migadāyamento",
  "anya-e1215n:1688": "Addhānamaggaṁ paṭipajji satthā;",
  "anya-e1215n:1689": "492.",
  "anya-e1215n:1690": "Tatthāmarabrahmagaṇehi pūta",
  "anya-e1215n:1691": "Pathe phaṇī pakkhi catuppadā ca,",
  "anya-e1215n:1692": "Āraññadevā tarupabbatā ca",
  "anya-e1215n:1693": "Mahiṁsu nekehi suvimhayehi;",
  "anya-e1215n:1694": "493.",
  "anya-e1215n:1695": "Tatopagā so migadāyamagge",
  "anya-e1215n:1696": "Disvā yatīsaṁ yatayo’pagantvā,",
  "anya-e1215n:1697": "Akaṁsu vattaṁ paṭipattisārā",
  "anya-e1215n:1698": "Pavattayī tattha sa dhammacakkaṁ;",
  "anya-e1215n:1699": "494.",
  "anya-e1215n:1700": "Aññādikoṇḍaññavasippadhānā",
  "anya-e1215n:1701": "Koṭīnamaṭṭhārasa kañjayonī,",
  "anya-e1215n:1702": "Asītikoṭī’pi sudhāsi saṅghā",
  "anya-e1215n:1703": "Aññāsumaggaṁ kamato tadā te;",
  "anya-e1215n:1704": "495.",
  "anya-e1215n:1705": "Aticcayātamhi nidāghakāle",
  "anya-e1215n:1706": "Vassānakāle samupāgatasmiṁ,",
  "anya-e1215n:1707": "Tattheva vassaṁ upagamma dhīro",
  "anya-e1215n:1708": "Temāsamattaṁ avasī vasīso;",
  "anya-e1215n:1709": "496.",
  "anya-e1215n:1710": "Tato yasaṁ tassa sahāyakepi",
  "anya-e1215n:1711": "Patiṭṭhapetvā arahattamagge,",
  "anya-e1215n:1712": "Bhutiṁ janānaṁ anubrūhayanto",
  "anya-e1215n:1713": "Vassassa antaṁ akarī tahiṁ so;",
  "anya-e1215n:1714": "497.",
  "anya-e1215n:1715": "Vassaccaye lokavidū munindo",
  "anya-e1215n:1716": "Āmantayī te yatayo saputte,",
  "anya-e1215n:1717": "Te’thāgamuṁ nibbaṇathā katañjalī",
  "anya-e1215n:1718": "’Damabruvi tesama’nanta pañño;",
  "anya-e1215n:1719": "498.",
  "anya-e1215n:1720": "Ugghosayantā mama dhammaghosaṁ",
  "anya-e1215n:1721": "Samāhanantā mama dhammabheriṁ,",
  "anya-e1215n:1722": "Sādhuṁ dhamentā mama dhammasaṅkhaṁ",
  "anya-e1215n:1723": "Carātha tumhe sanarāmarānaṁ;",
  "anya-e1215n:1724": "499.",
  "anya-e1215n:1725": "Jayaddhajaṁ me bhuvanukkhipantā",
  "anya-e1215n:1726": "Ussāpayantā mama dhammaketuṁ,",
  "anya-e1215n:1727": "Athukkhipantā mama dhammakuntaṁ",
  "anya-e1215n:1728": "Carātha lokesu sadevakesu;",
  "anya-e1215n:1729": "500.",
  "anya-e1215n:1730": "Susajjitattaṁ amatassa maggaṁ",
  "anya-e1215n:1731": "Sakaṇṭakattaṁ narakāyanassa,",
  "anya-e1215n:1732": "Mārānanasmiṁ masimakkhitattaṁ",
  "anya-e1215n:1733": "Kathetha lokassa sadevakassa;",
  "anya-e1215n:1734": "501.",
  "anya-e1215n:1735": "Buddhantaraṁ suppihitaṁ acāraṁ",
  "anya-e1215n:1736": "Purassa mokkhassa visāladvāraṁ,",
  "anya-e1215n:1737": "Avāpurī no bhagavā’dhunā bho",
  "anya-e1215n:1738": "Yathajja sabbetī nivedayavho;",
  "anya-e1215n:1739": "502.",
  "anya-e1215n:1740": "Uppannabhāvaṁ bhuvane mamajja",
  "anya-e1215n:1741": "Tatheva dhammassa ca pātubhāvaṁ,",
  "anya-e1215n:1742": "Uppannabhāvañca mamorasānaṁ",
  "anya-e1215n:1743": "Pakāsayantā jagatiṁ carātha;",
  "anya-e1215n:1744": "503.",
  "anya-e1215n:1745": "Vanamhi pante girigabbharāyaṁ",
  "anya-e1215n:1746": "Rukkhassa mūle’pi ca suññā’gāre,",
  "anya-e1215n:1747": "Vasaṁ yatattā mama dhammamaggaṁ",
  "anya-e1215n:1748": "Desetha loke sanarāmarānaṁ;",
  "anya-e1215n:1749": "504.",
  "anya-e1215n:1750": "Vatvāna evaṁ yatayo disāsu",
  "anya-e1215n:1751": "Pesetva nātho uruvelagāmī,",
  "anya-e1215n:1752": "Paṭipajji maggaṁ atha antarāle",
  "anya-e1215n:1753": "Kappāsikavhaṁ vipinaṁ pavissa;",
  "anya-e1215n:1754": "505.",
  "anya-e1215n:1755": "Tasmiṁ ramante samatiṁsamatte",
  "anya-e1215n:1756": "Rājorase so pavaro vinetvā,",
  "anya-e1215n:1757": "Datvā’mataṁ dhammamathuddisitvā",
  "anya-e1215n:1758": "Agoruvelaṁ gajarājagāmī;",
  "anya-e1215n:1759": "506.",
  "anya-e1215n:1760": "Tatthoruvelādhikakassapoti",
  "anya-e1215n:1761": "Pasiddhanāmassa sasissakassa,",
  "anya-e1215n:1762": "Aggaṁ phalaṁ so paripāvayanto",
  "anya-e1215n:1763": "Vasī vasante vasīnaṁ variṭṭho;",
  "anya-e1215n:1764": "507.",
  "anya-e1215n:1765": "Tadāharuṁ negama nāgarā ca",
  "anya-e1215n:1766": "Yaññaṁ mahākassapa tāpasassa,",
  "anya-e1215n:1767": "Jino viditvāssa manaṁ manena",
  "anya-e1215n:1768": "Vasī visuṁ tassa pasāda hetu;",
  "anya-e1215n:1769": "Kathaṁ?",
  "anya-e1215n:1770": "508.",
  "anya-e1215n:1771": "Gantvāna uttarakuruṁ bhagavā tadāni",
  "anya-e1215n:1772": "Piṇḍañcaritva ramaṇīya himālayaddiṁ,",
  "anya-e1215n:1773": "Āgamma sādurasa nīra bharābhirāme",
  "anya-e1215n:1774": "’Notattake munivaro paribhuñjiyāna;",
  "anya-e1215n:1775": "509.",
  "anya-e1215n:1776": "Cintesi evamahamappataraṁva kālaṁ",
  "anya-e1215n:1777": "Ṭhassāmi sāsana mamañhi anāgatesu,",
  "anya-e1215n:1778": "Laṅkātale bhavati tattha idāni yakkha",
  "anya-e1215n:1779": "Sambādhamatthi mama tattha gatesu’dāni;",
  "anya-e1215n:1780": "510.",
  "anya-e1215n:1781": "Sabbā’manussaja bhayaṁ pavinassatī’ti",
  "anya-e1215n:1782": "Mantvā tato yativaro karuṇāya satte,",
  "anya-e1215n:1783": "Sañjhāghanehi parinaddha ravīva ratta",
  "anya-e1215n:1784": "Nigrodhapakka sadisaṁ carapaṁsukūlaṁ;",
  "anya-e1215n:1785": "511.",
  "anya-e1215n:1786": "Dhāretva selamaya sundara pattahattho",
  "anya-e1215n:1787": "Chabbaṇṇaraṁsi nivahaṁ disi pūrayanto,",
  "anya-e1215n:1788": "Sambodhito navama phussaja puṇṇamāyaṁ",
  "anya-e1215n:1789": "Laṅkātalaṁ vijayituṁ nabhasā’gamāsi;",
  "anya-e1215n:1790": "512.",
  "anya-e1215n:1791": "Brahmāsurāmara phaṇi garuḷā ca siddha",
  "anya-e1215n:1792": "Vijjādharādi janatā sahapārisajjā,",
  "anya-e1215n:1793": "Ketā’tapatta ghaṭa dīpuru toraṇehi",
  "anya-e1215n:1794": "Pūjaṁ akaṁsu mahatiṁ gaganāyanamhi;",
  "anya-e1215n:1795": "513.",
  "anya-e1215n:1796": "Laṅkaṅganā urasi bhāsura tāra hāra",
  "anya-e1215n:1797": "Saṅkāsa sītala manohara nīra pūrā,",
  "anya-e1215n:1798": "Tasmiṁ mahādipada vāluka nāma gaṅgā",
  "anya-e1215n:1799": "Bhumajjhagāsi jana netta harābhirāmā;",
  "anya-e1215n:1800": "514.",
  "anya-e1215n:1801": "Tassāvidūra suci rammatare padese",
  "anya-e1215n:1802": "Āyāmato mitatiyojana vitthatena,",
  "anya-e1215n:1803": "Cattāri gāvutamitaṁ nayanābhirāmaṁ",
  "anya-e1215n:1804": "Āsāra sītajala nijjhara bhurighosaṁ;",
  "anya-e1215n:1805": "515.",
  "anya-e1215n:1806": "Mattālipāli khaga gītija missarāgaṁ",
  "anya-e1215n:1807": "Sammatta citta migasaṅgha nisevitaṁ taṁ,",
  "anya-e1215n:1808": "Naccanta nekasikhi saṅgata pādapiṇḍaṁ",
  "anya-e1215n:1809": "Uyyānamāsi urunāgavanābhidhānaṁ;",
  "anya-e1215n:1810": "516.",
  "anya-e1215n:1811": "Ramme tadā ratanadīpavaramhi laṅkā",
  "anya-e1215n:1812": "Lokābhidhāna harikaṇḍaka yakkhadāse,",
  "anya-e1215n:1813": "Odumbare sumanakūṭaka taṇḍuleyye",
  "anya-e1215n:1814": "Selesu māragiri missakariṭṭhanāme;",
  "anya-e1215n:1815": "517.",
  "anya-e1215n:1816": "Ye’ññepi santi girayo vanarāmaṇeyyā",
  "anya-e1215n:1817": "Gaṅgā nadī giriguhā sikatātalā ca,",
  "anya-e1215n:1818": "Tatthāvasanti rahasā pharusāniruddā",
  "anya-e1215n:1819": "Pāṇātipāta niratā saṭhakūṭa yakkhā;",
  "anya-e1215n:1820": "518.",
  "anya-e1215n:1821": "Saṅgamma te mahati nāgavanamhi tamhi",
  "anya-e1215n:1822": "Sammantayiṁsu sabhaṭā saha pārisajjā,",
  "anya-e1215n:1823": "Tvaṁ ko’si re! Iti paro aparaṁ kharena",
  "anya-e1215n:1824": "Tikkhena vādakaṇayena aruntudantā;",
  "anya-e1215n:1825": "519.",
  "anya-e1215n:1826": "Kujjhiṁsu te athitarītara kāraṇena",
  "anya-e1215n:1827": "Vākyena yuddha pariraddha pagabbhitattā,",
  "anya-e1215n:1828": "Saṅkhābhitāpaga patīva’navaṭṭhacittā",
  "anya-e1215n:1829": "Sārambhagabbitamanā parirāvayanti;",
  "anya-e1215n:1830": "520.",
  "anya-e1215n:1831": "Tasmiṁ khaṇe’bhimatado sugato nabhamhi",
  "anya-e1215n:1832": "Āgamma tesa’manukampita mānasena,",
  "anya-e1215n:1833": "Gopānasī sama manohara raṁsimāli",
  "anya-e1215n:1834": "Tatthacchi khe guṇamaṇī maṇikaṇṇikāva;",
  "anya-e1215n:1835": "521.",
  "anya-e1215n:1836": "Tesaṁ jino kalahavūpasamāya hetu",
  "anya-e1215n:1837": "Māpesi vuṭṭhi timirā’nilasītabhītiṁ,",
  "anya-e1215n:1838": "Tatthāsi gajjitaghano suracāpakhitta",
  "anya-e1215n:1839": "Dhārāsarehi vitudaṁ nisivāra saṅghaṁ;",
  "anya-e1215n:1840": "522.",
  "anya-e1215n:1841": "Andhāva te ghanatare timire nimuggā",
  "anya-e1215n:1842": "Muḷhā disañca vidisaṁ na vidiṁsu bhītā,",
  "anya-e1215n:1843": "Caṇḍāniluddhaṭa mahā girikūṭarukkha",
  "anya-e1215n:1844": "Sampāta bhīta ruditā gatimesayanti;",
  "anya-e1215n:1845": "523.",
  "anya-e1215n:1846": "Sītena te atha dije parikoṭayantā",
  "anya-e1215n:1847": "Aññoññagattamavalamba parodayiṁsu,",
  "anya-e1215n:1848": "Rūpāni nekabhayadāni ca ghosaṇāni",
  "anya-e1215n:1849": "Vattiṁsu tena vividhaṁ bhayamāsi tesaṁ;",
  "anya-e1215n:1850": "524.",
  "anya-e1215n:1851": "Buddhāpi dukkhitamanā paradukkhakena",
  "anya-e1215n:1852": "Kasmā karonti anayaṁ’ti na cintanīyaṁ,",
  "anya-e1215n:1853": "Loko hanāti viṭapi phaladāna hetu",
  "anya-e1215n:1854": "Satthena soma ripugāhaka vāsaramhi;",
  "anya-e1215n:1855": "525.",
  "anya-e1215n:1856": "Satthā tato tamanudo sabhaye sasoke",
  "anya-e1215n:1857": "Disvāna guyhaka jane karuṇāyitatto,",
  "anya-e1215n:1858": "Vuṭṭhiṁ tamañca pavanaṁ paṇuditva sabbaṁ",
  "anya-e1215n:1859": "Dassesi attamakhilaṁ dumaṇīva khamhi;",
  "anya-e1215n:1860": "526.",
  "anya-e1215n:1861": "Disvāna te munivara’ñjali paṅkajehi",
  "anya-e1215n:1862": "Sajjetva sīsa sarasī idama’bruviṁsu,",
  "anya-e1215n:1863": "Yācāma no’bhayapadaṁ bhavato sakāsā",
  "anya-e1215n:1864": "Dāsesu dhīra karuṇaṁ karaṇīyameva;",
  "anya-e1215n:1865": "527.",
  "anya-e1215n:1866": "Evaṁ tadā’vaca jino madhurassarena",
  "anya-e1215n:1867": "Āmanta te nisicare’vanate samekkha,",
  "anya-e1215n:1868": "Tumhe dadātha yadi ṭhānamamekadesaṁ",
  "anya-e1215n:1869": "Sabbe apentī ghanavātaja sītadukkhā;",
  "anya-e1215n:1870": "528.",
  "anya-e1215n:1871": "Yajjevamītima’payāti karoma bho taṁ",
  "anya-e1215n:1872": "Gaṇhāhi dhīra yadi icchasi sabbadīpaṁ,",
  "anya-e1215n:1873": "Vatvāna tehi paridinna chamāya maggo",
  "anya-e1215n:1874": "Ogamma tattha puthu patthari camma kaṇḍaṁ;",
  "anya-e1215n:1875": "529.",
  "anya-e1215n:1876": "Tasmiṁ nisajja kasiṇaṁ samāpajja tejo",
  "anya-e1215n:1877": "Jālākulaṁ jalita maggīmamāpayī so,",
  "anya-e1215n:1878": "So dhūmaketu gaganuggata tuṅgasiṅgo",
  "anya-e1215n:1879": "Sandaḍḍhayaṁ girivanānu’rughosayanto;",
  "anya-e1215n:1880": "530.",
  "anya-e1215n:1881": "Rukkhehi rukkhavana pabbata laṅghanena",
  "anya-e1215n:1882": "Sākhāmige ca vihage anubandhayaṁ’va,",
  "anya-e1215n:1883": "Vessānaro vanamarū migasūkare’pi",
  "anya-e1215n:1884": "Sandhāvi guyhaka jane iti cintayanto;",
  "anya-e1215n:1885": "531.",
  "anya-e1215n:1886": "Disvāna tattha pacurātana vipphuliṅga",
  "anya-e1215n:1887": "Sammissa jāla dahanaṁ guhakā samecca,",
  "anya-e1215n:1888": "Dhāvuṁ vikiṇṇakaca bappajala’ddanettā",
  "anya-e1215n:1889": "Dārattajehi sahitā gatimesamānā;",
  "anya-e1215n:1890": "532.",
  "anya-e1215n:1891": "Sambuddhateja paridaḍḍha sarīracittā",
  "anya-e1215n:1892": "Āhacca sāgarataṭaṁ paridhāvamānā,",
  "anya-e1215n:1893": "Tasmimpi te pavisituṁ saraṇaṁ na laddhā",
  "anya-e1215n:1894": "Chamhi tato sapadi sannipatiṁsu sabbe;",
  "anya-e1215n:1895": "533.",
  "anya-e1215n:1896": "Disvāna te munivaro sahaye sasoke",
  "anya-e1215n:1897": "Rammaṁ tadā jaladhimajjhagataṁ mahantaṁ,",
  "anya-e1215n:1898": "Iddhīhi sehi giridīpami’dhānayitvā",
  "anya-e1215n:1899": "Āropayitva nikhile puna tattha’kāsi;",
  "anya-e1215n:1900": "534.",
  "anya-e1215n:1901": "Katvevame’samasamo’pasamanta’mītiṁ",
  "anya-e1215n:1902": "Tattheva bhāsurataro bhagavā nisīdi,",
  "anya-e1215n:1903": "Brahmāmarā’suraphaṇī garuḷādi siddhā",
  "anya-e1215n:1904": "Saṅgamma’kaṁsu mahatiṁ mahama’ggarūpaṁ;",
  "anya-e1215n:1905": "535.",
  "anya-e1215n:1906": "Desesi saṁsadi jino sutisādhu dhammaṁ",
  "anya-e1215n:1907": "Tasmiṁ sadāsavanudaṁ sivadaṁ janānaṁ,",
  "anya-e1215n:1908": "Sutvāna nekasatakoṭi pamāṇa pāṇā",
  "anya-e1215n:1909": "Laddhā tadā samabhavuṁ caradhammacakkhuṁ;",
  "anya-e1215n:1910": "536.",
  "anya-e1215n:1911": "Tasmiṁ dine sumanakūṭa varādhivāso",
  "anya-e1215n:1912": "Tejiddhibuddhivibhavo sumanābhidhāno,",
  "anya-e1215n:1913": "Devo pasannahadayo ratanattayamhi",
  "anya-e1215n:1914": "Sampāpuṇittha paṭhamaṁ phalamuttamaṁ so;",
  "anya-e1215n:1915": "537.",
  "anya-e1215n:1916": "Uṭṭhāya tuṭṭhavadano katapañjalīko",
  "anya-e1215n:1917": "Muggo jinagga nakharaṁsi payodadhimhi",
  "anya-e1215n:1918": "Vanditva evamavacā’tula vīra dhīra",
  "anya-e1215n:1919": "Lokagga puggala varaṁ dada sāmi dhīsa;",
  "anya-e1215n:1920": "538.",
  "anya-e1215n:1921": "Dāsosmi te caraṇa paṅkaja pūjakohaṁ",
  "anya-e1215n:1922": "Saddhādayādi vibhavo tanayo’hamasmi,",
  "anya-e1215n:1923": "Tumhe vinā khaṇalavaṁ vasituṁ na icche",
  "anya-e1215n:1924": "Tasmā dadātu bhagavā mama pūjanīyaṁ;",
  "anya-e1215n:1925": "539.",
  "anya-e1215n:1926": "Sutvāna taṁ dhitimatī parimajja sīsaṁ",
  "anya-e1215n:1927": "Saṁsatta chappada saroruha sannibhena,",
  "anya-e1215n:1928": "Hatthena nīla saka kuntala dhātumuṭṭhiṁ",
  "anya-e1215n:1929": "Dajjātha so maṇimayena karaṇḍakena;",
  "anya-e1215n:1930": "540.",
  "anya-e1215n:1931": "Paggayha bāhuyugalena ṭhīto namitvā",
  "anya-e1215n:1932": "Muddhā dadhāsi makuṭaṁ viya pīṇitatto,",
  "anya-e1215n:1933": "Katvā’tha so vara mahaṁ tidivehi saddhi",
  "anya-e1215n:1934": "’Mappetva dhīra pharibhutta vasundharāyaṁ;",
  "anya-e1215n:1935": "541.",
  "anya-e1215n:1936": "So’kāsi nīlaratanehi mahārahehi",
  "anya-e1215n:1937": "Ubbedhato ratana satta pamāṇa thūpaṁ,",
  "anya-e1215n:1938": "Nāthe dharantasamayeva patiṭṭhahī so",
  "anya-e1215n:1939": "Thūpo tilokasukhado maṇi kāmado’va;",
  "anya-e1215n:1940": "542.",
  "anya-e1215n:1941": "Pacchā tilokasaraṇe parinibbutamhi",
  "anya-e1215n:1942": "Khīṇā savo samahimo sarabhu yatindo,",
  "anya-e1215n:1943": "Ādāya taṁ citakato jinagīvadhātuṁ",
  "anya-e1215n:1944": "Tasmiṁ nidhāya’kari bārasa hatthathūpaṁ;",
  "anya-e1215n:1945": "543.",
  "anya-e1215n:1946": "Cūḷābhayahvavanipo samaye’parasmiṁ",
  "anya-e1215n:1947": "Battiṁsa hatthama’kariyattha varoruthūpaṁ,",
  "anya-e1215n:1948": "Duṭṭhādigāmaṇi nupo damiḷe hananto",
  "anya-e1215n:1949": "Kāresi kañcukamatho catusaṭṭhihatthaṁ;",
  "anya-e1215n:1950": "544.",
  "anya-e1215n:1951": "Evaṁ sa sīhalamahāsaramajajharūḷhaṁ",
  "anya-e1215n:1952": "Setambujaṁ’va madhupāvali sevanīyaṁ,",
  "anya-e1215n:1953": "Bhumaṅganā karatale sitavitthalīlo",
  "anya-e1215n:1954": "Thūpo dadātu masamopasamaṁ janānaṁ;",
  "anya-e1215n:1955": "545.",
  "anya-e1215n:1956": "Laṅkopasaggama’vadhūya vidhāya khemaṁ",
  "anya-e1215n:1957": "Laṅkaṁ nijāya varakuntala dhātuyā taṁ,",
  "anya-e1215n:1958": "Katvāna bhāsurataraṁ muni maṅgalāya",
  "anya-e1215n:1959": "Pāyāsi tāraka pathe’nuruvelameva;",
  "anya-e1215n:1960": "546.",
  "anya-e1215n:1961": "Tasmiṁ vidhāya bahuvimhita pāṭiheraṁ",
  "anya-e1215n:1962": "Bhetvā sasissaki’sino puna diṭṭhijālaṁ,",
  "anya-e1215n:1963": "Datvāna nibbutipadaṁ sahasissakassa",
  "anya-e1215n:1964": "Nibbāṇa sundara puraṁ paripūrayittha;",
  "anya-e1215n:1965": "547.",
  "anya-e1215n:1966": "Tamhā vikāsita kusesaya kānanābha",
  "anya-e1215n:1967": "Vītāsavehi nivuto sugatebhagāmī,",
  "anya-e1215n:1968": "Pāyāsi rājagaha gāmī’mudāramaggaṁ",
  "anya-e1215n:1969": "Veneyya jantu kamalākara bhānurūpo;",
  "anya-e1215n:1970": "548.",
  "anya-e1215n:1971": "Tasmiṁ gate jinavare vara bimbisāro",
  "anya-e1215n:1972": "Pūjaṁ akāsi mahatiṁ saha devatāhi,",
  "anya-e1215n:1973": "Tasmiñhi saṁsadi labhiṁsu anappapāṇā",
  "anya-e1215n:1974": "Magge phale ca saraṇe ca patiṭṭhahiṁsu",
  "anya-e1215n:1975": "549.",
  "anya-e1215n:1976": "Rājā tato vipula veluvanābhirāmaṁ",
  "anya-e1215n:1977": "Sālaṅkataṁ vividha pādapa maṇḍapehi,",
  "anya-e1215n:1978": "Pādāsi dakkhiṇakare jalapātanena",
  "anya-e1215n:1979": "Katvā dharādharadharaṁ himavañca kampaṁ;",
  "anya-e1215n:1980": "550.",
  "anya-e1215n:1981": "Tasmiṁ samantanayano nayanābhirāmo",
  "anya-e1215n:1982": "Bhutiṁ janassa satataṁ abhivaḍḍhayanto,",
  "anya-e1215n:1983": "Dhammambu vuṭṭhi nikaraṁ parivassayanto",
  "anya-e1215n:1984": "Vassaṁ vasī adutiyo dutiyamhi vasse;",
  "anya-e1215n:1985": "551.",
  "anya-e1215n:1986": "Devinda moli samalaṅkata pādapiṭṭho",
  "anya-e1215n:1987": "Lokassa atthacaraṇe satatābhiyutto,",
  "anya-e1215n:1988": "Tattheva so hi tatiye’pi catutthavasse",
  "anya-e1215n:1989": "Vāsaṁ akāsi sugato sirisantivāso;",
  "anya-e1215n:1990": "552.",
  "anya-e1215n:1991": "Lokassa dhamma ma’malaṁ satataṁ vahanto",
  "anya-e1215n:1992": "Sāvatthiyaṁ rucira jetavane’bhirāme,",
  "anya-e1215n:1993": "Vāsaṁ akāsi sukhado munipañcamasmiṁ",
  "anya-e1215n:1994": "Veneyya sattasamayaṁ samudikkhamāno;",
  "anya-e1215n:1995": "Iti laṅkāya paṭhamā’gamanaṁ.",
  "anya-e1215n:1996": "553.",
  "anya-e1215n:1997": "Atha bhagavati tasmiṁ jetanāme vanasmiṁ",
  "anya-e1215n:1998": "Nivasati satilaṅkā maṅgalā’vāsarūpā,",
  "anya-e1215n:1999": "Upavanamiva nāke nandanaṁ devatānaṁ",
  "anya-e1215n:2000": "Amara uragavāsā rammarūpā babhūva;",
  "anya-e1215n:2001": "554.",
  "anya-e1215n:2002": "Tahimati rucirasmiṁ vaḍḍhamānādi sele",
  "anya-e1215n:2003": "Madhura salilavāhe rammakalyāṇikādo,",
  "anya-e1215n:2004": "Udadhi bhujagavāse nāgadīpantike ca",
  "anya-e1215n:2005": "Mahati mahima yuttā nāgasaṅghā vasanti;",
  "anya-e1215n:2006": "555.",
  "anya-e1215n:2007": "Pacura mahima yutto vaḍḍhamānācalasmiṁ",
  "anya-e1215n:2008": "Adhipati bhujagānaṁ āsi cūlodaravho,",
  "anya-e1215n:2009": "Mahudara iti nāmo nāgadīpodadhimhi",
  "anya-e1215n:2010": "Nivasati atha tesaṁ pabbateyyo’ragindo;",
  "anya-e1215n:2011": "556.",
  "anya-e1215n:2012": "Itara bhujaga rañño dhītaraṁ nāgakaññaṁ",
  "anya-e1215n:2013": "Piyatarama’bhirūpaṁ’kāsi dāraṁ tadā hi,",
  "anya-e1215n:2014": "Atha ca duhituyā so dīyamānaṁ dadanto",
  "anya-e1215n:2015": "Rucira maṇīmayagghaṁ āsanañcāpadāsi;",
  "anya-e1215n:2016": "557.",
  "anya-e1215n:2017": "Duhitari matakāle te’tha pallaṅkahetu",
  "anya-e1215n:2018": "Jalaja thalaja nāgā yuddhasajjā ahesuṁ,",
  "anya-e1215n:2019": "Atha thalaja bhujaṅgā bhaṅgakallolamālā",
  "anya-e1215n:2020": "Sadisa lūlita cittā gabbitevaṁ ravanti;",
  "anya-e1215n:2021": "558.",
  "anya-e1215n:2022": "Kimu’dadhija phaṇīnaṁ kitti sampattiyā no",
  "anya-e1215n:2023": "Api yasaparivārā kiṁ baleniddhiyā kiṁ,",
  "anya-e1215n:2024": "Ahamahamīti gabbā kiṁ kimissāya tesaṁ",
  "anya-e1215n:2025": "Bhavati timira’rīnaṁ bhānumaggunnatī kā;",
  "anya-e1215n:2026": "559.",
  "anya-e1215n:2027": "Atha jalaja’lagaddā gajjanaṁ gajjayantā",
  "anya-e1215n:2028": "Bhayajanaka pagabbhā phoṭayantā bhūjānaṁ,",
  "anya-e1215n:2029": "Ahamaha pabhū re!Re! Pabbateyyāna’metaṁ",
  "anya-e1215n:2030": "Paṭutaraḍasitoṭṭhā kakkha’ḷevaṁ ravanti;",
  "anya-e1215n:2031": "560.",
  "anya-e1215n:2032": "Paṭutara garunādā tāva gajjanti dantī",
  "anya-e1215n:2033": "Nayana pathamu’pente yāva kaṇṭhiravānaṁ,",
  "anya-e1215n:2034": "Tathariva thalajātā jumhayantā samaggā",
  "anya-e1215n:2035": "Nayana pathagatā no suññadappā bhavanti;",
  "anya-e1215n:2036": "561.",
  "anya-e1215n:2037": "Iti tadubhayasenā ghaṭṭayantā’ññamaññaṁ",
  "anya-e1215n:2038": "Vividha paharaṇho uggirantī giranti,",
  "anya-e1215n:2039": "Satata khubhita velā sāgarūmīva bhantā",
  "anya-e1215n:2040": "Lulita lulita cittā yuddhaninnā ṭhitāsuṁ;",
  "anya-e1215n:2041": "562.",
  "anya-e1215n:2042": "Atha tadahu munindo yāminīyāma’mante",
  "anya-e1215n:2043": "Patiniya matijālaṁ lokamolokayanto,",
  "anya-e1215n:2044": "Samara vasagatānaṁ bhogīnaṁ bhāvibhutiṁ",
  "anya-e1215n:2045": "Tadupari ca’bhivuddhiṁ passi laṅkātalassa;",
  "anya-e1215n:2046": "563.",
  "anya-e1215n:2047": "Atha muni madhumāse’posathe kālapakkhe",
  "anya-e1215n:2048": "Kata nikhila vidhāno gayha saṅghāṭikādiṁ,",
  "anya-e1215n:2049": "Anugatikamudikkhaṁ pañcanetto samantā",
  "anya-e1215n:2050": "Sumana sumana nāmaṁ passi devaṁ samiddhiṁ;",
  "anya-e1215n:2051": "564.",
  "anya-e1215n:2052": "Tadahu sumanadevo jetanāme suramme",
  "anya-e1215n:2053": "Adhivasati vihāre dvārakoṭṭhopakaṭṭhe,",
  "anya-e1215n:2054": "Ṭhita viṭapa samiddhe khīrikāpādapasmiṁ",
  "anya-e1215n:2055": "Sugata mabhinamanto anvahaṁ pūjayanto;",
  "anya-e1215n:2056": "565.",
  "anya-e1215n:2057": "Tamasammuni disvā’mantayitvā’gate taṁ",
  "anya-e1215n:2058": "Idamavaca mayā bho saddhimāgaccha laṅkaṁ,",
  "anya-e1215n:2059": "Saha tava bhavanamhā pubbavutthappadese",
  "anya-e1215n:2060": "Tava bhavati patiṭṭhā bhoginañjā’bhivuddhi;",
  "anya-e1215n:2061": "566.",
  "anya-e1215n:2062": "Atha munivacanaṁ so muddhanāma’ggahetvā",
  "anya-e1215n:2063": "Samuditahadayo taṁ rukkhamuddhacca mūlā,",
  "anya-e1215n:2064": "Sugatamupari katvā dhārayanto suphullaṁ",
  "anya-e1215n:2065": "Barihi barihi chattākāramāgā nabhamhī;",
  "anya-e1215n:2066": "567.",
  "anya-e1215n:2067": "Dasabala tanubhā’bhissaṅgamā so dumando",
  "anya-e1215n:2068": "Tarala maṇīva nānā’bhāhi sambhāvanīyo,",
  "anya-e1215n:2069": "Vilasita iva sabbe rukkhaselādayo’pi",
  "anya-e1215n:2070": "Apagata sakavaṇṇāvaṇṇavantā virejuṁ;",
  "anya-e1215n:2071": "568.",
  "anya-e1215n:2072": "Khaga bhujaga surādi massitā chappabhāhi",
  "anya-e1215n:2073": "Nijapati nijajāyā svaññamaññāsu muyhuṁ,",
  "anya-e1215n:2074": "Asita gagana majjhe sobhamāno munindo",
  "anya-e1215n:2075": "Vitata vividha raṁsī raṁsimālīva gañchi;",
  "anya-e1215n:2076": "569.",
  "anya-e1215n:2077": "Jalada paṭala saṇḍe vajjhamuddāḷayitvā",
  "anya-e1215n:2078": "Bahi vilasitakāyo sommadosākaro,va",
  "anya-e1215n:2079": "Katupari taruchāyo jotamāno samāno",
  "anya-e1215n:2080": "Uraga samaraṭhānaṁ ganthvā’kāse nisajja;",
  "anya-e1215n:2081": "570.",
  "anya-e1215n:2082": "Ghanatara timiraṁ so iddhiyā saṅgharitvā",
  "anya-e1215n:2083": "Tahimatirava bhīmaṁ ghorasaṁrambhavantaṁ,",
  "anya-e1215n:2084": "Asani sata nipātaṁ vassadhārā karālaṁ",
  "anya-e1215n:2085": "Urutara tata meghaṁ māpayī sītavātaṁ;",
  "anya-e1215n:2086": "571.",
  "anya-e1215n:2087": "Iti tibhuvananātho dappite nāgasaṅghe",
  "anya-e1215n:2088": "Vimada karaṇa hetu dassayī bheravānī,",
  "anya-e1215n:2089": "Atha’pagata pagabbhe te viditvāna satthā",
  "anya-e1215n:2090": "Apanudi bhayajātaṁ taṅkhaṇaṁyeva tattha;",
  "anya-e1215n:2091": "572.",
  "anya-e1215n:2092": "Taruṇa taraṇisobhā ketumālāvilāsiṁ",
  "anya-e1215n:2093": "Subharuci mukhavandaṁ lakkhaṇākiṇṇagattaṁ,",
  "anya-e1215n:2094": "Tibhava vibhavadāyiṁ taṁ viditvāna nāgā",
  "anya-e1215n:2095": "Cutapaharaṇa hatthā vandamānā mahiṁsu;",
  "anya-e1215n:2096": "573.",
  "anya-e1215n:2097": "Sirasī nihitapāṇī rattapaṅkeruhehi",
  "anya-e1215n:2098": "Vikaca vadana nettā’manda kañjuppalehi,",
  "anya-e1215n:2099": "Saka saka dhata nānāvaṇṇa vammādikehi",
  "anya-e1215n:2100": "Vividha kusumavatthā’manda dīpaddhajehi;",
  "anya-e1215n:2101": "574.",
  "anya-e1215n:2102": "Uraga bhavanavāsā nāgakaññā samecca",
  "anya-e1215n:2103": "Kuca kalasa sahassaṁ dhārayanti salīlaṁ,",
  "anya-e1215n:2104": "Lalita kaṇaka valli līlamādhatta gattā",
  "anya-e1215n:2105": "Thuti mukhara mukhā tā sādhu kīḷaṁ akaṁsu;",
  "anya-e1215n:2106": "575.",
  "anya-e1215n:2107": "Atha muni uragānaṁ viggahaṁ taṁ sametuṁ",
  "anya-e1215n:2108": "Sutimana kamanīyaṁ niccharaṁ brahmaghosaṁ,",
  "anya-e1215n:2109": "Ajaramamara maggaṁ suppasatthaṁ sudhihi",
  "anya-e1215n:2110": "Varamati varadhammaṁ desayī naṁ phaṇīnaṁ;",
  "anya-e1215n:2111": "576.",
  "anya-e1215n:2112": "Na bho bho saṁsāre khalu bhavati sāraṁ lavampi",
  "anya-e1215n:2113": "Visesā taṁ sītaṁ jalita dahane vijjati kadā,",
  "anya-e1215n:2114": "Sadā rāgaṁ rogaṁ byadhati janataṁ nekaduritaṁ",
  "anya-e1215n:2115": "Tathāpā’yuṁ pāto ravirabhimukhussāva sadisaṁ;",
  "anya-e1215n:2116": "577.",
  "anya-e1215n:2117": "Sarīro’yaṁ battiṁsa vidha kuṇapo sāra rahito",
  "anya-e1215n:2118": "Parittaṁ yobbaññaṁ kusuma sadisaṁ niggatasiri,",
  "anya-e1215n:2119": "Pahantvā gantabbaṁ bhavaja vibhavaṁ sambhatamidaṁ",
  "anya-e1215n:2120": "Athevaṁ sante bho varayati bhavaṁ ko nu hi budho;",
  "anya-e1215n:2121": "578.",
  "anya-e1215n:2122": "Palāsī makkhī kodhūpaha mato mānavibhavo",
  "anya-e1215n:2123": "Jano’tīto’to bho payati narakaṁ dāruṇataraṁ,",
  "anya-e1215n:2124": "Phaṇī majjāro sā guhaka kapayo bhūya bahuso",
  "anya-e1215n:2125": "Vadhentaññoññaṁ te nanubhavamidaṁ dukkhama’nisaṁ;",
  "anya-e1215n:2126": "579.",
  "anya-e1215n:2127": "Pure kāko’lukā atha vanabhavā phandana isā",
  "anya-e1215n:2128": "Karitvā’ṭṭhāne’ghaṁ ciramanubhavuṁ dukkhamanisaṁ,",
  "anya-e1215n:2129": "Aho kappaṭṭhantaṁ saratha duritaṁ verajamidaṁ",
  "anya-e1215n:2130": "Na hetthassādo bho’ṇumapi kalahe mettima’mataṁ;",
  "anya-e1215n:2131": "580.",
  "anya-e1215n:2132": "Balaṁ bālānaṁ bho saka saka vadhāyeva bhavati",
  "anya-e1215n:2133": "Atītekā khuddā laṭukikadijā naṭṭhatanayā,",
  "anya-e1215n:2134": "Gajaṁ bālaṁ mattaṁ pavidhi na balaṁ hoti saraṇaṁ",
  "anya-e1215n:2135": "Athaṭṭhāne kiṁ bho kurutha vīriyaṁ bhuti hananaṁ;",
  "anya-e1215n:2136": "581.",
  "anya-e1215n:2137": "Na dukkhaṁ tesaṁ ye vigata kalahā ekamanasā",
  "anya-e1215n:2138": "Atīte bho lāpā aghaṭita mānā peyyavacanā,",
  "anya-e1215n:2139": "Sukhaṁ vāsaṁ’kāsuṁ yadahani bhavuṁ te’tha vidhurā",
  "anya-e1215n:2140": "Vasaṁ vyādhassāguṁ tadahani aho!Medhaga balaṁ;",
  "anya-e1215n:2141": "582.",
  "anya-e1215n:2142": "Iti tikhiṇa sudhimā kattumete samagge",
  "anya-e1215n:2143": "Avadi pavara dhammaṁ sādhu viññuppasatthaṁ,",
  "anya-e1215n:2144": "Atha muditamanā te pīṇitā tassa nāgā",
  "anya-e1215n:2145": "Maṇimayama’tulaṁ taṁ āsanaṁ pūjayiṁsu;",
  "anya-e1215n:2146": "583.",
  "anya-e1215n:2147": "Atha muni gaganamboruyha bhumippadesaṁ",
  "anya-e1215n:2148": "Taruṇa raviva tasmiṁ āsane āsi bhāsaṁ,",
  "anya-e1215n:2149": "Atha bhujagagaṇā te dibba khajjādikehi",
  "anya-e1215n:2150": "Parivisiya munindaṁ sādhu dhammaṁ suṇiṁsu;",
  "anya-e1215n:2151": "584.",
  "anya-e1215n:2152": "Atha jala thalajānaṁ tattha yuddhā’gatānaṁ",
  "anya-e1215n:2153": "Agaṇita bhūjagānaṁ’sītikoṭī bhujaṅgā,",
  "anya-e1215n:2154": "Vimala saraṇasīle suppatiṭṭhā sutuṭṭhā",
  "anya-e1215n:2155": "Akaru’matimuḷāraṁ satthu pūjāvidhānaṁ;",
  "anya-e1215n:2156": "585.",
  "anya-e1215n:2157": "Atha mahudara rañgño mātulo nāgarājā",
  "anya-e1215n:2158": "Maninayanakanāmo rammakaḷyāṇadesā,",
  "anya-e1215n:2159": "Uraga samara hetū āgato nāgadīpaṁ",
  "anya-e1215n:2160": "Sugatavara sarīraṁ disva natvālapevaṁ;",
  "anya-e1215n:2161": "586.",
  "anya-e1215n:2162": "Yadi sugata! Imaṁ tvaṁ nāgato assa ṭhānaṁ",
  "anya-e1215n:2163": "Mayamapagata pāṇā homa jhatvā’ññamaññaṁ,",
  "anya-e1215n:2164": "Rudhiravaha vikiṇṇo assa bhumippadeso",
  "anya-e1215n:2165": "Pasami dahana dittaṁ ambudeneva taṁ tvaṁ;",
  "anya-e1215n:2166": "587.",
  "anya-e1215n:2167": "Mama bhagava! Purāme diṭṭhapubbaṁ tavetaṁ",
  "anya-e1215n:2168": "Rucira sirisarīraṁ raṁsijālā’bhikiṇṇaṁ,",
  "anya-e1215n:2169": "Api sumadhura dhammaṁ desayante surānaṁ",
  "anya-e1215n:2170": "Dasabala sutapubbaṁ ānubhāvañca tuyhaṁ;",
  "anya-e1215n:2171": "588.",
  "anya-e1215n:2172": "Ahamasama pure te vissutoyeva dāso",
  "anya-e1215n:2173": "Yadi manasi dayā te hoti dāse punā’pi,",
  "anya-e1215n:2174": "Pavara ratanadīpe hoti kaḷyāṇigaṅgā",
  "anya-e1215n:2175": "Mama vasati tahiṁ taṁ daṭṭhukāmo’bhiyāce;",
  "anya-e1215n:2176": "589.",
  "anya-e1215n:2177": "Iti yatipati tassā’rādhanaṁ paggahetvā",
  "anya-e1215n:2178": "Saka paricita bhumyā cetiyatthaṁ vidhāya,",
  "anya-e1215n:2179": "Maṇimaya paribhuttaṁ āsanaṁ cā’pi tesaṁ",
  "anya-e1215n:2180": "Sa sumana taru rājaṁ pūjanatthaṁ vidhāya;",
  "anya-e1215n:2181": "590.",
  "anya-e1215n:2182": "Dasabala paribhuttaṁ sabbametaṁ bhujaṅgā",
  "anya-e1215n:2183": "Maṇiriva rucīdaṁ te dhātuyoyeva tasmā,",
  "anya-e1215n:2184": "Mahatha namatha niccaṁ maṁva saggā’pavaggaṁ",
  "anya-e1215n:2185": "Dadati iti ca vatvā ovaditvāna satthā;",
  "anya-e1215n:2186": "591.",
  "anya-e1215n:2187": "Nabhatala’mu’pagantvā devanāge mahente",
  "anya-e1215n:2188": "Disi disi visaranto nīlapītādi raṁsi,",
  "anya-e1215n:2189": "Mana nayana haranto jantunaṁ lokasāro",
  "anya-e1215n:2190": "Agami ravi’va khamhā jetanāmaṁ vihāraṁ;",
  "anya-e1215n:2191": "592.",
  "anya-e1215n:2192": "Atha manujamarānaṁ nattasiddhādikānaṁ",
  "anya-e1215n:2193": "Satata’mamata dhammaṁ desayanto phaṇīnaṁ,",
  "anya-e1215n:2194": "Vanabhavana suramme maṅkulavhe naginde",
  "anya-e1215n:2195": "Akari muni nivāsaṁ chaṭṭhame hāyanamhi;",
  "anya-e1215n:2196": "593.",
  "anya-e1215n:2197": "Surapurupavane’tho pārijātassa mūle",
  "anya-e1215n:2198": "Aruṇa mudusilāyaṁ bhāsamāno munindo",
  "anya-e1215n:2199": "Sunipuṇa’mabhidhammaṁ desayanto surānaṁ",
  "anya-e1215n:2200": "Akari varanivāsaṁ sattame tattha vasse;",
  "anya-e1215n:2201": "594.",
  "anya-e1215n:2202": "Atha sukhada munindo jetanāme vihāre",
  "anya-e1215n:2203": "Avasi vimalapañño aṭṭhame sāradasmiṁ,",
  "anya-e1215n:2204": "Ajara’mamara santiṁ phasamāno paresaṁ",
  "anya-e1215n:2205": "Vividha naya vicittaṁ desanaṁ desayanto;",
  "anya-e1215n:2206": "Iti laṅkāya dutiyāgamanaṁ.",
  "anya-e1215n:2207": "595.",
  "anya-e1215n:2208": "Evaṁ jino jetavane vasanto",
  "anya-e1215n:2209": "Nīssāya sāvatthipuraṁ vihāsi,",
  "anya-e1215n:2210": "Sā kidisī āsi purī tadānī",
  "anya-e1215n:2211": "Taṁ kīdisaṁ jetavanaṁ vihāraṁ;",
  "anya-e1215n:2212": "596.",
  "anya-e1215n:2213": "Bhūmaṅganāyāhita uttamaṅge",
  "anya-e1215n:2214": "Bhāsanta nānāratanābhirāmā,",
  "anya-e1215n:2215": "Visālamolīva visālabhogā",
  "anya-e1215n:2216": "Sā jambudīpamhī babhuva rammā;",
  "anya-e1215n:2217": "597.",
  "anya-e1215n:2218": "Sirīnikete sirimāvahantī",
  "anya-e1215n:2219": "Virājate yā vasudhā talasmiṁ,",
  "anya-e1215n:2220": "Sā devarājassa’marāvatī’va",
  "anya-e1215n:2221": "Rañño kuverassa’lakāva rammā;",
  "anya-e1215n:2222": "598.",
  "anya-e1215n:2223": "Sā puññapaññālu janādhivutthā",
  "anya-e1215n:2224": "Soṇṇādi puṇṇāpanākiṇṇavīthī,",
  "anya-e1215n:2225": "Uttuṅga mātaṅga turaṅga raṅgā",
  "anya-e1215n:2226": "Sā rājate kañcana mandirālī;",
  "anya-e1215n:2227": "599.",
  "anya-e1215n:2228": "Rarāja sā bhāsura rājaputtā",
  "anya-e1215n:2229": "Puññaṅganālāsa vilāsayantī,",
  "anya-e1215n:2230": "Vedaṅgapāraṅgata vippacārā",
  "anya-e1215n:2231": "Dvipañca saddehi ca niccaghosā;",
  "anya-e1215n:2232": "600.",
  "anya-e1215n:2233": "Anekasippī sata sampakiṇṇā",
  "anya-e1215n:2234": "Nānādisāhā’gata satthavāhā,",
  "anya-e1215n:2235": "Pahutakhīṇāsavapādapūtā",
  "anya-e1215n:2236": "Babhāsa sā maṅgala mandiraṁ’va;",
  "anya-e1215n:2237": "601.",
  "anya-e1215n:2238": "Bhavantare yo cariyaṁ caranto",
  "anya-e1215n:2239": "Suvo’panissāya vasaṁ guṇena,",
  "anya-e1215n:2240": "Yaññaṅgasākhiṁ matasīnapattaṁ",
  "anya-e1215n:2241": "Akā samiddhaṁ phalapallavehi;",
  "anya-e1215n:2242": "602.",
  "anya-e1215n:2243": "Idāni patvāna bhavassa antaṁ",
  "anya-e1215n:2244": "Nissāya yaṁ so vasate munindo,",
  "anya-e1215n:2245": "Tassā guṇaṁ ko hi asesayitvā",
  "anya-e1215n:2246": "Katheti sā vassū’pamāya tassā;",
  "anya-e1215n:2247": "603.",
  "anya-e1215n:2248": "Tassopakaṭṭhe ratanaṁva’nagghaṁ",
  "anya-e1215n:2249": "Manoharo uttamasattasevi,",
  "anya-e1215n:2250": "Janānamākakhiṅatado vihāro",
  "anya-e1215n:2251": "Babhuva jetādi vanavhayena;",
  "anya-e1215n:2252": "604.",
  "anya-e1215n:2253": "Samaphulla puppharasa modita chappadālī",
  "anya-e1215n:2254": "Jhaṅkāra nāda parivādita tantinādā,",
  "anya-e1215n:2255": "Sammatta’nanta dija kujita gītavantā",
  "anya-e1215n:2256": "Tiṭṭhanti yattha taravo naṭakāva chekā;",
  "anya-e1215n:2257": "605.",
  "anya-e1215n:2258": "Khīraṇṇavāhariya dhoviya khīranīrā",
  "anya-e1215n:2259": "Sosetva sajjhumalaye sasikanti massaṁ",
  "anya-e1215n:2260": "Yatthokiritva tanitā viya vālukāyo",
  "anya-e1215n:2261": "Sā mālakāvali babhāsa payodadhi’va;",
  "anya-e1215n:2262": "606.",
  "anya-e1215n:2263": "Vijjotamāna ratanappamukhānanamhi",
  "anya-e1215n:2264": "Sopāna māla padagaṇṭhidujehi hāsaṁ,",
  "anya-e1215n:2265": "Katveva devabhavanānamahaṁ virāga",
  "anya-e1215n:2266": "Vantī’ti gandhakuṭi yattha pahāsayittha;",
  "anya-e1215n:2267": "607.",
  "anya-e1215n:2268": "Kammāra gaggari mukho’pari sampapuṇṇā",
  "anya-e1215n:2269": "Aṅgāra kantara viniggata jālakāva,",
  "anya-e1215n:2270": "Sambuddhadeha pariniggata raṁsimālā",
  "anya-e1215n:2271": "Dāyagga niggata karā visaranti yasmiṁ;",
  "anya-e1215n:2272": "608.",
  "anya-e1215n:2273": "Tumhe sarāga janasaṅgamato’ti gītā",
  "anya-e1215n:2274": "Dhaññā mayantī vimalehī samaṅgitattā,",
  "anya-e1215n:2275": "Tuṭṭhāva hāsa makarā surapādapānaṁ",
  "anya-e1215n:2276": "Rājenti yattha yatinissita pādapindā;",
  "anya-e1215n:2277": "609.",
  "anya-e1215n:2278": "Punnāga nīpa vakula’jjuna rājarukkha",
  "anya-e1215n:2279": "Nāgā’ga cūta yugapattaka campakānaṁ,",
  "anya-e1215n:2280": "Pupphābhikiṇṇa dharaṇī ratanehi nānā",
  "anya-e1215n:2281": "Pacchanna dibbabhavanaṁ viya bhāti yattha;",
  "anya-e1215n:2282": "610.",
  "anya-e1215n:2283": "Brahmāsurāsura naroraga liṅgisiddha",
  "anya-e1215n:2284": "Vijjādharādi janatā katavandanehi,",
  "anya-e1215n:2285": "Teheva ghuṭṭha thutimaṅgala gītikāhi",
  "anya-e1215n:2286": "Yatthopagāna mananettagaṇā mudenti;",
  "anya-e1215n:2287": "611.",
  "anya-e1215n:2288": "Nigghositāmala susītala nijjharehi",
  "anya-e1215n:2289": "Sammatta nekadija ghuṭṭha jalāsayehi,",
  "anya-e1215n:2290": "Kiñjakkha patta parikiṇṇa silātalehi",
  "anya-e1215n:2291": "Tussanti yattha satataṁ yatīnaṁ manāti;",
  "anya-e1215n:2292": "612.",
  "anya-e1215n:2293": "Yo neka kappa sata sañcita puññarāsi",
  "anya-e1215n:2294": "Hitvā’mitaṁ kapilavatthu mahāsirimpi,",
  "anya-e1215n:2295": "Āgamma yattha nīrato sugato mahesi",
  "anya-e1215n:2296": "Ko tattha bhuti matulaṁ kathiko katheti;",
  "anya-e1215n:2297": "613.",
  "anya-e1215n:2298": "Tasmiṁ jino vasati jetavane vihāre",
  "anya-e1215n:2299": "Indo yathā rucira nandana kānanamhi,",
  "anya-e1215n:2300": "Brahmā’va brahmabhavane sapitāmahehi",
  "anya-e1215n:2301": "Tārāvalī parivuto gagane’va vando;",
  "anya-e1215n:2302": "614.",
  "anya-e1215n:2303": "Tadāgamma mahānāgo maṇi akkhikanāmako,",
  "anya-e1215n:2304": "Laṅkāto jinapādasmiṁ phaṇiṁ pacceda’mabruvi;",
  "anya-e1215n:2305": "615.",
  "anya-e1215n:2306": "Sambuddhā dhīra lokasmiṁ lokassatthābhivuddhiyā,",
  "anya-e1215n:2307": "Jāyanti sāmi tumhākaṁ dayāyanto’gadhā mayaṁ;",
  "anya-e1215n:2308": "616.",
  "anya-e1215n:2309": "Tena me dāsabhutassa saṁsārandugharā thirā,",
  "anya-e1215n:2310": "Muttiṁ yadicchase mayhaṁ gahaṇīyaṁ nimantaṇaṁ;",
  "anya-e1215n:2311": "617.",
  "anya-e1215n:2312": "Sutvāna taṁ mahānāgo mahānāga nimantaṇaṁ,",
  "anya-e1215n:2313": "Paṭiggahesi taṁ tuṇhībhāvena karuṇāya so;",
  "anya-e1215n:2314": "618.",
  "anya-e1215n:2315": "Ñatvā taṁ sumano nāgo lahumāgamma sīhalaṁ,",
  "anya-e1215n:2316": "Kaḷyāṇāpagapassamhi manonandana bhutale;",
  "anya-e1215n:2317": "619.",
  "anya-e1215n:2318": "Sajjhu kambumaṇi mutta pavāla vajirāmaye,",
  "anya-e1215n:2319": "Vahārahe mahāthūne ghaṭakādiṁ nidhāpiya;",
  "anya-e1215n:2320": "620.",
  "anya-e1215n:2321": "Datvā tulādayo sesa mandiraṅge tatheva ca,",
  "anya-e1215n:2322": "Viṭaṅka vyāla sīhādi pantiyo’pi tathevahi;",
  "anya-e1215n:2323": "621.",
  "anya-e1215n:2324": "Sātakumhamayā’neka cittehi sādhu cittitaṁ,",
  "anya-e1215n:2325": "Nimmāya gopānasiyo pakkhapāse ca kaṇṇikaṁ;",
  "anya-e1215n:2326": "622.",
  "anya-e1215n:2327": "Siṅgi nikkhena siṅgañca chadanindamaṇīhi ca,",
  "anya-e1215n:2328": "Soṇṇa kiṅkiṇi mālāyo kaṇṇamālā ca māpiya;",
  "anya-e1215n:2329": "623.",
  "anya-e1215n:2330": "Cittavitānaṁ bandhitvā muttolambe tahiṁ tahiṁ,",
  "anya-e1215n:2331": "Katvāna gandhadāmehi pupphadāmehi saṅkulaṁ;",
  "anya-e1215n:2332": "624.",
  "anya-e1215n:2333": "Indanīlamayaṁ bhumi majjhe’naggha mahāsanaṁ,",
  "anya-e1215n:2334": "Māpesi parito sesa bhikkhūnañca subhāsane;",
  "anya-e1215n:2335": "625.",
  "anya-e1215n:2336": "Ratanehe’vāpassaye vedikā eḷikāmaye,",
  "anya-e1215n:2337": "Muttā vāluka saṅkiṇṇaṁ mālakañca manoramaṁ;",
  "anya-e1215n:2338": "626.",
  "anya-e1215n:2339": "Satta ratana sambhuta toraṇū’pari toraṇe,",
  "anya-e1215n:2340": "Santīra kusumā’kiṇṇa hāṭakādi ghaṭākulaṁ;",
  "anya-e1215n:2341": "627.",
  "anya-e1215n:2342": "Neka rāgaddhajākiṇṇa vitāna samalaṅkataṁ,",
  "anya-e1215n:2343": "Dīpa dhūpāli saṅkiṇṇa gandhapuppha samākulaṁ;",
  "anya-e1215n:2344": "628.",
  "anya-e1215n:2345": "Evamādihi nekehi vaṇṇehi samalaṅkataṁ,",
  "anya-e1215n:2346": "Māpetvā maṇḍapaṁ seṭṭhaṁ devamaṇḍapa santibhaṁ;",
  "anya-e1215n:2347": "629.",
  "anya-e1215n:2348": "Sīta vāluka sañchannaṁ mudu pādapaṭatthataṁ,",
  "anya-e1215n:2349": "Māpetvevaṁ mahāmaggaṁ surañjasa samañjasaṁ;",
  "anya-e1215n:2350": "630.",
  "anya-e1215n:2351": "Sañcinitvāna te nāgā khajja bhojja phalāphale,",
  "anya-e1215n:2352": "Dibbannapāne pacure paṭimaggaṁ gamuṁ tadā;",
  "anya-e1215n:2353": "631.",
  "anya-e1215n:2354": "Tato kāruṇiko nātho bodhito aṭṭhame same,",
  "anya-e1215n:2355": "Vesākha puṇṇamāsimhi sannipātiya sāvake;",
  "anya-e1215n:2356": "632.",
  "anya-e1215n:2357": "Ethajja bhikkhavo laṅkaṁ nāgānaṁ’nuggahāya bho,",
  "anya-e1215n:2358": "Maṇiakkhiko nimantesi pasanno buddhasāsane;",
  "anya-e1215n:2359": "633.",
  "anya-e1215n:2360": "Sutvāna vacanaṁ tassa sambuddhassa sirīmato,",
  "anya-e1215n:2361": "Assavā pesalā bhikkhū paccassosuṁ samāhitā;",
  "anya-e1215n:2362": "634.",
  "anya-e1215n:2363": "Sāriputto tato thero paññāya’gga dhurandharo,",
  "anya-e1215n:2364": "Pattacīvaramā’dāya agamā jinu’pantikaṁ;",
  "anya-e1215n:2365": "635.",
  "anya-e1215n:2366": "Moggallāno mahāthero dutiyo aggasāvako,",
  "anya-e1215n:2367": "Pattacīvaramādāya sopāga jina santikaṁ;",
  "anya-e1215n:2368": "636.",
  "anya-e1215n:2369": "Dhūtapāpo dhutaṅgaggo mahākassapa nāmako,",
  "anya-e1215n:2370": "Pattacīvaramādāya āgamā jinasantikaṁ;",
  "anya-e1215n:2371": "637.",
  "anya-e1215n:2372": "Sāsane vinayañña namaggo’ pālivhayo yata,",
  "anya-e1215n:2373": "Pattacīvaramādāya jinantikamu’pāgami;",
  "anya-e1215n:2374": "638.",
  "anya-e1215n:2375": "Dibbacakkhūnamaggo yo ruddhapāpāri dappako,",
  "anya-e1215n:2376": "Thero’nuruddho varado sopāga munisantikaṁ;",
  "anya-e1215n:2377": "639.",
  "anya-e1215n:2378": "Maṇiva kāmado kāmamu’pavāno’ti vissuto,",
  "anya-e1215n:2379": "Ñāṇī gaṇī dakkhiṇeyyo theropāga jinantikaṁ;",
  "anya-e1215n:2380": "640.",
  "anya-e1215n:2381": "Bakkulo vimalo sīla samādhādi guṇākaro,",
  "anya-e1215n:2382": "Āgato saparikkhāro bhikkhūnaṁ samitiṁ tadā;",
  "anya-e1215n:2383": "641.",
  "anya-e1215n:2384": "Buddhasāsana dhorayho thero aṅgulimālako,",
  "anya-e1215n:2385": "Sahā’gantuṁ munindena sannaddho sahasā gato;",
  "anya-e1215n:2386": "642.",
  "anya-e1215n:2387": "Sāsanodaya selagge sūriyo viya bhāti yo,",
  "anya-e1215n:2388": "So’yaṁ rāhulathero’pi lahu’gā pitu santikaṁ;",
  "anya-e1215n:2389": "643.",
  "anya-e1215n:2390": "Bhaddācāro bhaddiyavho thero bhaddaghaṭo viya,",
  "anya-e1215n:2391": "Pākaṭo bhuvane so’pi gato sambuddha santikaṁ;",
  "anya-e1215n:2392": "644.",
  "anya-e1215n:2393": "Devaddumo’va lokassa yo dadāti’cchiti’cchitaṁ,",
  "anya-e1215n:2394": "Jinorasopi selavho gato sambuddhasantikaṁ;",
  "anya-e1215n:2395": "645.",
  "anya-e1215n:2396": "Yāminī sāmiko’vāti bhāti yo sāsanambare,",
  "anya-e1215n:2397": "Mahānāma mahāthero sopāga munisantikaṁ;",
  "anya-e1215n:2398": "646.",
  "anya-e1215n:2399": "Manosilātalaggamhi jumhamāno’va kesarī,",
  "anya-e1215n:2400": "Subhutivha mahāthero buddhupantika māgato;",
  "anya-e1215n:2401": "647.",
  "anya-e1215n:2402": "Buddhasāsana chaddanta sarasī sāraso viya,",
  "anya-e1215n:2403": "Vissuto tissathero’pi gato bhikkhusamāgamaṁ;",
  "anya-e1215n:2404": "648.",
  "anya-e1215n:2405": "Jinasāsana samphullasarasīruha majjhago,",
  "anya-e1215n:2406": "Madhubbata nibho rādhathero’pi sahasā gato;",
  "anya-e1215n:2407": "649.",
  "anya-e1215n:2408": "Bhagu dabbopa’seno ca koṇḍañña’ssaji sīvali,",
  "anya-e1215n:2409": "Ete jinatrajā therā gatāsuṁ munisantikaṁ;",
  "anya-e1215n:2410": "650.",
  "anya-e1215n:2411": "Kumārakassapo puṇṇosoṇosobhita revatā,",
  "anya-e1215n:2412": "Therāpete abhiññātā gatāsuṁ satthusantikaṁ;",
  "anya-e1215n:2413": "651.",
  "anya-e1215n:2414": "Vaṅgīso sāgato nando bhāradvājo gavampati,",
  "anya-e1215n:2415": "Pattacīvaramādāya gatāsuṁ jinasantikaṁ;",
  "anya-e1215n:2416": "652.",
  "anya-e1215n:2417": "Evamādi mahānāgā pañcasata jinorasā,",
  "anya-e1215n:2418": "Samāgañchuṁ sahāgantuṁ muninā lokasāminaṁ;",
  "anya-e1215n:2419": "653.",
  "anya-e1215n:2420": "Tato so jagadānando karuṇāyābhirādhito,",
  "anya-e1215n:2421": "Meruṁ parikkhipantova anekajjuti vijjuyā;",
  "anya-e1215n:2422": "654.",
  "anya-e1215n:2423": "Nivāsetvā suddharaṁsi visarantaravāsakaṁ,",
  "anya-e1215n:2424": "Tassūpari jino rattaṁ bandhitvā kāyabandhaṁ;",
  "anya-e1215n:2425": "655.",
  "anya-e1215n:2426": "Accuggataṁ mahāthūpaṁ cāru cāmīkarajjutiṁ,",
  "anya-e1215n:2427": "Paṭicchādayamānova rattakambala kañcunā;",
  "anya-e1215n:2428": "656.",
  "anya-e1215n:2429": "Vaṇṇa nigrodhapakkaṁva surattaṁ paṁsukulikaṁ,",
  "anya-e1215n:2430": "Saṅghāṭiyā karitvāna saguṇaṁ uttarīyakaṁ;",
  "anya-e1215n:2431": "657.",
  "anya-e1215n:2432": "Hutvāna supaṭicchanto pārupitvāna sādhukaṁ,",
  "anya-e1215n:2433": "Pattatthāya pasāresi jālākulakarañjino;",
  "anya-e1215n:2434": "658.",
  "anya-e1215n:2435": "Lokanāthappabhāvena tato pattamadhubbato,",
  "anya-e1215n:2436": "Pāṇi saroruhassanto sampattosi tamaggahi;",
  "anya-e1215n:2437": "659.",
  "anya-e1215n:2438": "Tato sasissako nātho uggantvā gaganaṅganaṁ,",
  "anya-e1215n:2439": "Nānāvaṇṇambude tattha maddanto gantumārahabhi;",
  "anya-e1215n:2440": "660.",
  "anya-e1215n:2441": "Tato sambuddha dehasmā nikkhantāsuṁ cha raṁsiyo,",
  "anya-e1215n:2442": "Hemakaṇṇikato yāta maṇigopānasī yathā;",
  "anya-e1215n:2443": "661.",
  "anya-e1215n:2444": "Bāṇindīvara pupphehi meva’kindamaṇihi ca,",
  "anya-e1215n:2445": "Chādenti viya nakkhattā nīlaṁ’su munidehato;",
  "anya-e1215n:2446": "662.",
  "anya-e1215n:2447": "Campakuddālamālābhī hemacuṇṇambarehi ca,",
  "anya-e1215n:2448": "Pūrayanti viyāsaṅga pītaṁsū jinadehato;",
  "anya-e1215n:2449": "663.",
  "anya-e1215n:2450": "Bhaṇḍīpupphakadambehi lohitaṅkamaṇihi ca,",
  "anya-e1215n:2451": "Lohitābhā papūrenti disā’gā munidehato;",
  "anya-e1215n:2452": "664.",
  "anya-e1215n:2453": "Hāra mallika mālāhi somaṁsu phalikādihi,",
  "anya-e1215n:2454": "Pūrayanti viyāsaṅga odātā munidehato;",
  "anya-e1215n:2455": "665.",
  "anya-e1215n:2456": "Piñjumañjeṭṭharāsīhi padumābhamaṇīhi ca,",
  "anya-e1215n:2457": "Disaṁ chādayamānāgā mañjiṭṭhābhā jinaṅgato;",
  "anya-e1215n:2458": "666.",
  "anya-e1215n:2459": "Nekindacāpa kiṇṇaṁva divasaṁ ratanutthataṁ,",
  "anya-e1215n:2460": "Cittapaṭaṁva muñcantaṁ missābhāgā jinaṅgato;",
  "anya-e1215n:2461": "667.",
  "anya-e1215n:2462": "Girikūṭa kūṭāgāra mattā chabbaṇṇa raṁsiyo,",
  "anya-e1215n:2463": "Āvelavelā dhāvanti dippamānetaretarā;",
  "anya-e1215n:2464": "668.",
  "anya-e1215n:2465": "Gacchamānā’hanitvāna cakkavāḷa siluccaye,",
  "anya-e1215n:2466": "Uggantvā parato yantī nīra nijjhara sannībhā;",
  "anya-e1215n:2467": "669.",
  "anya-e1215n:2468": "Sammukhe sammukhe tāyo rukkhapabbata ādayo,",
  "anya-e1215n:2469": "Kārayantā sakaṁ vaṇṇaṁ dhāvantā’pi ca sindhavo;",
  "anya-e1215n:2470": "670.",
  "anya-e1215n:2471": "Uddhamuggataraṁsīhi rañjitā jaladā tadā,",
  "anya-e1215n:2472": "Nānāvaṇṇe punevāsi nūtano ravimaṇḍalo;",
  "anya-e1215n:2473": "671.",
  "anya-e1215n:2474": "Jinappahā pavāhesu nimuggā devatā gatā,",
  "anya-e1215n:2475": "Pūjetuṁva nijattehi nānāvaṇṇā siyuṁ tadā;",
  "anya-e1215n:2476": "672.",
  "anya-e1215n:2477": "Paviṭṭhā buddharaṁsīnamantaraṁ devadhītaro,",
  "anya-e1215n:2478": "Asañjānīya muyhiṁsu muhuttaṁ attano dhavaṁ;",
  "anya-e1215n:2479": "673.",
  "anya-e1215n:2480": "Surā suroraga brahma siddha vijjādharādayo,",
  "anya-e1215n:2481": "Cāmaracchattaketuhi pūjayantā jinantvaguṁ;",
  "anya-e1215n:2482": "674.",
  "anya-e1215n:2483": "Agghikaṁ pantiyo keci toraṇūpari toraṇe,",
  "anya-e1215n:2484": "Ghaṭadīpāliyo tantha karonti abhito’bhito;",
  "anya-e1215n:2485": "675.",
  "anya-e1215n:2486": "Pādapaṭe pattharanti vitatvanti vitānake,",
  "anya-e1215n:2487": "Tatthūpari anekānī kusumāno’kiranti ca;",
  "anya-e1215n:2488": "676.",
  "anya-e1215n:2489": "Katamaṁ devalokannuyāti lokagganāyako,",
  "anya-e1215n:2490": "Yāti kiṁ buhmalokannu amhākaṁ bhavanannu kho;",
  "anya-e1215n:2491": "677.",
  "anya-e1215n:2492": "Kattha nu kho devadevo kassanuggahabuddhīyā,",
  "anya-e1215n:2493": "Yātī’ti kaṅkhitā keci saṁsaranti itocito;",
  "anya-e1215n:2494": "678.",
  "anya-e1215n:2495": "Māpetvā abhito magge maṇḍape ratanāmaye,",
  "anya-e1215n:2496": "Sayanāsanaṁ paññapetvā kāci tiṭṭhanti devatā;",
  "anya-e1215n:2497": "679.",
  "anya-e1215n:2498": "Tahiṁ tahiṁ paṭṭhapentā sudhanta madhurodakaṁ,",
  "anya-e1215n:2499": "Yāvamānā jinaṁ keci tiṭṭhanti ca mahanti ca;",
  "anya-e1215n:2500": "680.",
  "anya-e1215n:2501": "Evaṁ mahāmahe nātho vattamāne anūpame,",
  "anya-e1215n:2502": "Jalaṁ sambuddhasiriyā nūtano sūriyo viya;",
  "anya-e1215n:2503": "681.",
  "anya-e1215n:2504": "Brahmasenābhito yāna brahmāvātha sahampati,",
  "anya-e1215n:2505": "Surasenābhito yāna sakkova samalaṅkato;",
  "anya-e1215n:2506": "682.",
  "anya-e1215n:2507": "Gagālimabhito yāna gahaṅgā maṇi sannibho,",
  "anya-e1215n:2508": "Dhataraṭṭhakhagindova haṁsasenāli pubbago;",
  "anya-e1215n:2509": "683.",
  "anya-e1215n:2510": "Apeta rāgadosehi vītamohehi sabbaso,",
  "anya-e1215n:2511": "Paṭisambhidatta sampatta sāvakehi anuggato;",
  "anya-e1215n:2512": "684.",
  "anya-e1215n:2513": "Yesaṁ yesaṁ manasmiṁ yaṁ yamatthi kiñci saṁsayaṁ,",
  "anya-e1215n:2514": "Tesaṁ taṁ taṁ paṇudento desanāya sudhāsinaṁ;",
  "anya-e1215n:2515": "685.",
  "anya-e1215n:2516": "Tattha tatthānurūpena pāṭihāriya kambunā,",
  "anya-e1215n:2517": "Lokassa nayanālī so tosassusu nimujjayaṁ;",
  "anya-e1215n:2518": "686.",
  "anya-e1215n:2519": "Sampatto’laṅkataṁ laṅkamathāgu phaṇino tadā,",
  "anya-e1215n:2520": "Paṭimaggaṁ karontā te tattha tattha mahāmahaṁ;",
  "anya-e1215n:2521": "687.",
  "anya-e1215n:2522": "Uragānamantare devā brahmāsuṁ tesamantare,",
  "anya-e1215n:2523": "Evaṁ sammissako loke brahmalokā papūrayi;",
  "anya-e1215n:2524": "688.",
  "anya-e1215n:2525": "Ye passanti jinaṁ tattha sasissaṁ siriyā jalaṁ,",
  "anya-e1215n:2526": "Suladdhā tehi nettāni tesamakkhīni locanā;",
  "anya-e1215n:2527": "689.",
  "anya-e1215n:2528": "Ye suṇanti tadā dhammaṁ dhammissara pabhāvitaṁ,",
  "anya-e1215n:2529": "Suladdhā tehi sotāni tesaṁ sotāni sotakā;",
  "anya-e1215n:2530": "690.",
  "anya-e1215n:2531": "Ye lapanti tadā buddhaguṇañhi guṇabhūsaṇā,",
  "anya-e1215n:2532": "Suladdhā tehi ve jivhā tesaṁ jivhā rasaññakā",
  "anya-e1215n:2533": "691.",
  "anya-e1215n:2534": "Ye vandanti jinaṁ yantaṁ sasaṅghaṁ gaganaṅgane,",
  "anya-e1215n:2535": "Suladdhā tehi hatthāni tesaṁyeva bhujā bhujā;",
  "anya-e1215n:2536": "692.",
  "anya-e1215n:2537": "Tadā tathāgataṁ disvā ye santuṭṭhā tathāgataṁ,",
  "anya-e1215n:2538": "Tathāgatānaṁ sabbesaṁ yo toso hotu sabbadā;",
  "anya-e1215n:2539": "693.",
  "anya-e1215n:2540": "Gato kalyāṇīyaṁ nātho mahentevaṁ sadevake,",
  "anya-e1215n:2541": "Tesaṁ pūjāvidhānaṁ ko mukhenekena bhāsati;",
  "anya-e1215n:2542": "694.",
  "anya-e1215n:2543": "Tato gaṅgā manuññañhi sampattaṁ taṁ saputtakaṁ,",
  "anya-e1215n:2544": "Taraṅga mudu bāhāhi gahetvā caraṇambuje;",
  "anya-e1215n:2545": "695.",
  "anya-e1215n:2546": "Pāde pakkhālayi sammā pheṇa pupphupahārikā,",
  "anya-e1215n:2547": "Tato tatotuṁ gaṇhitvā akā dehassanuggahaṁ;",
  "anya-e1215n:2548": "696.",
  "anya-e1215n:2549": "Tato so yācito satthā nāgasaṅghehi vandiya,",
  "anya-e1215n:2550": "Agamā maṇḍapaṁ rammaṁ manonandanamāvahaṁ;",
  "anya-e1215n:2551": "697.",
  "anya-e1215n:2552": "Gantvā maṇḍapa majjhamhi buddhāraha mahāsane,",
  "anya-e1215n:2553": "Nisīdobhāsayaṁ āsā ravīva udayāvale;",
  "anya-e1215n:2554": "698.",
  "anya-e1215n:2555": "Tato bhikkhu nisīdiṁsu patta pattāsane tadā,",
  "anya-e1215n:2556": "Babhāsa maṇḍapaṁ’tīva saraṁva padumākulaṁ;",
  "anya-e1215n:2557": "699.",
  "anya-e1215n:2558": "Jananettālino’gamma vasī sommamukhambuje,",
  "anya-e1215n:2559": "Patantā kusalāmode gaṇhantā tittino gatā;",
  "anya-e1215n:2560": "700.",
  "anya-e1215n:2561": "Tathā sabhikkhukā nāgā munino rūpasāgare,",
  "anya-e1215n:2562": "Nettinda maṇināvāhi pāraṁ gantuṁ na te pabhu;",
  "anya-e1215n:2563": "701.",
  "anya-e1215n:2564": "Tato sasaṅghaṁ sugataṁ sajano maṇi akkhiko,",
  "anya-e1215n:2565": "Sakkaccaṁ sakahatthehi annapānena tappayī;",
  "anya-e1215n:2566": "702.",
  "anya-e1215n:2567": "Athonīta pattapāṇima’ccayitvā tathāgataṁ,",
  "anya-e1215n:2568": "Bhattininno nimantesi desanatthānumodanaṁ;",
  "anya-e1215n:2569": "703.",
  "anya-e1215n:2570": "Tato brahmassaro satthā niccharaṁ brahmaghosanaṁ,",
  "anya-e1215n:2571": "Viññāpento jane sabbe sakasaddena desanaṁ;",
  "anya-e1215n:2572": "704.",
  "anya-e1215n:2573": "Desesvevaṁ jino dhamma’manilāsanakādinaṁ,",
  "anya-e1215n:2574": "Pītipāmojja jananaṁ nibbāṇāmata’māvahaṁ;",
  "anya-e1215n:2575": "705.",
  "anya-e1215n:2576": "Bho bho suṇātha bhujagā bhavasāgaramhi",
  "anya-e1215n:2577": "Pāpārinakkamakarākula duggamamhi,",
  "anya-e1215n:2578": "Maggā janā khalu labhanti kadā patiṭṭhaṁ,",
  "anya-e1215n:2579": "Ohāya buddhathirasāratariṁ visālaṁ;",
  "anya-e1215n:2580": "706.",
  "anya-e1215n:2581": "Laddhāna dullabhataraṁ munipātubhūta",
  "anya-e1215n:2582": "Kālaṁ cirena bhujagā na pamādayittha,",
  "anya-e1215n:2583": "Jātī jarā maraṇa dukkha pariddavā ca",
  "anya-e1215n:2584": "Saṁsārikassa na tatopa’gatassa hoti;",
  "anya-e1215n:2585": "707.",
  "anya-e1215n:2586": "Tāruññamambujasiriṁva parittakālaṁ",
  "anya-e1215n:2587": "Pāṇaṁ tusāralava’sārataraṁ janānaṁ,",
  "anya-e1215n:2588": "Bhogaṁ dadhāti jaladhimhi taraṅgabhaṅgiṁ",
  "anya-e1215n:2589": "Niccaṁ mano dahati sokasikhībhi nānā;",
  "anya-e1215n:2590": "708.",
  "anya-e1215n:2591": "Katvāna rāgamisayo’pi khagā dupaññā",
  "anya-e1215n:2592": "Thirūpi nārikusumesupi rūpagiddhā,",
  "anya-e1215n:2593": "Pattā’nayaṁ khalu pure parihīna jhānā",
  "anya-e1215n:2594": "Rūpe na rajjatha tato khalu sādhupaññā;",
  "anya-e1215n:2595": "709.",
  "anya-e1215n:2596": "Saddānurāgamanugopi pure sikhaṇḍī",
  "anya-e1215n:2597": "Sutvāna mori madhuraṁ giramañjitaṅgo,",
  "anya-e1215n:2598": "Vyādhassa hatthamagamāsi bhavesu tasmā",
  "anya-e1215n:2599": "Nattheva saddasamadukkhakaraṁ janānaṁ;",
  "anya-e1215n:2600": "710.",
  "anya-e1215n:2601": "Ohāya nekakusumesu parāgarāgaṁ",
  "anya-e1215n:2602": "Mattebhakumbha magamā madagandhaluddho,",
  "anya-e1215n:2603": "Bhiṅgo pabhagga tanuko karikaṇṇatālā",
  "anya-e1215n:2604": "Nattheva gandhasadisaṁ tibhavesu pāsaṁ;",
  "anya-e1215n:2605": "711.",
  "anya-e1215n:2606": "Gambhīra nīradhibhavo pavurāsano’pi",
  "anya-e1215n:2607": "Miccho gilitva balisaṁ rasagedhahetu,",
  "anya-e1215n:2608": "Pappoti dukkhamatulaṁ na rasesu sāta",
  "anya-e1215n:2609": "Matthiti mantva pajabhātha rasesu gedhaṁ;",
  "anya-e1215n:2610": "712.",
  "anya-e1215n:2611": "Bho buhmalokā’gata suddhasatto",
  "anya-e1215n:2612": "Buddhattameva niyato api bodhisatto,",
  "anya-e1215n:2613": "Thisaṅgamāya parihāyi sarajjato’pi",
  "anya-e1215n:2614": "Tasmā hi phassasadiso anayo navatthi;",
  "anya-e1215n:2615": "713.",
  "anya-e1215n:2616": "Bheraṇḍa pelaka kapu’ddaka hetuhīna",
  "anya-e1215n:2617": "Sattāpi dānaruci dānamaṇippabhāvā,",
  "anya-e1215n:2618": "Pattā’pavagga varasārapuraṁ bhujaṅgā",
  "anya-e1215n:2619": "Ko nappadāti dhaniko siva’mesamāno;",
  "anya-e1215n:2620": "714.",
  "anya-e1215n:2621": "Pāletva sīlama’malaṁ visakaṇṭhikāpi",
  "anya-e1215n:2622": "Indassa nandanavane’si piyā mahesī,",
  "anya-e1215n:2623": "Tasmā pasatthavibhavaṁ yadi patthayavho",
  "anya-e1215n:2624": "Pāletha sīlama’malaṁ khalu jivitaṁ’va;",
  "anya-e1215n:2625": "715.",
  "anya-e1215n:2626": "Saggo visāla ratanālaya sampakiṇṇo",
  "anya-e1215n:2627": "Sānanda’manda surasundari sundaro so,",
  "anya-e1215n:2628": "Phullambujākara vanādihi nandanīyo",
  "anya-e1215n:2629": "Tatthāmarā viya’marā’virataṁ ramanti;",
  "anya-e1215n:2630": "716.",
  "anya-e1215n:2631": "Tamhāpi bho rucira brahmanikāya bhuti",
  "anya-e1215n:2632": "Rammā tatopi mahitaṁ amataṁ variṭṭhaṁ,",
  "anya-e1215n:2633": "Tasmāttakāma niratā janatā sapaññā",
  "anya-e1215n:2634": "Taṇhakkhayāya satataṁ vīriyaṁ karotha;",
  "anya-e1215n:2635": "717.",
  "anya-e1215n:2636": "Evaṁ saddhammamaggaṁ varamati sugato desayi pannagānaṁ",
  "anya-e1215n:2637": "Sutvā te sampahaṭṭhā mahamahamakaruṁ nijjarādīhi saddhiṁ,",
  "anya-e1215n:2638": "Tesaṁ ve desanāyaṁ suraviṭapi samā sātthikā tattha jātā",
  "anya-e1215n:2639": "So nātho tañca dhammaṁ bhagavati tanayā te ca vo pālayantu",
  "anya-e1215n:2640": "Kalyāṇi desāgamanaṁ.",
  "anya-e1215n:2641": "718.",
  "anya-e1215n:2642": "Nagādhirāje sumanābhidhāne",
  "anya-e1215n:2643": "Vasaṁ sumedho sumanābhidhāno,",
  "anya-e1215n:2644": "Devo tadā’gamma sapārisajjo",
  "anya-e1215n:2645": "Kalyāṇiyaṁ tattha phaṇīhi saddhiṁ;",
  "anya-e1215n:2646": "719.",
  "anya-e1215n:2647": "Datvā’pavaggassa nidānadānaṁ",
  "anya-e1215n:2648": "Sutvāna dhammaṁ sutisītibhutaṁ,",
  "anya-e1215n:2649": "Pahaṭṭhacitto upagamma buddhaṁ",
  "anya-e1215n:2650": "Natvāha evaṁ katapañjalīko;",
  "anya-e1215n:2651": "720.",
  "anya-e1215n:2652": "Na ve phaṇīnaṁ napi mānusānaṁ",
  "anya-e1215n:2653": "Nānimmisānaṁ na pitāmahānaṁ,",
  "anya-e1215n:2654": "Hitattha mevākhila lokanāthā",
  "anya-e1215n:2655": "Jāyantī loke karuṇāguṇaggā;",
  "anya-e1215n:2656": "721.",
  "anya-e1215n:2657": "Antogadhā nūna mayampi tuyhaṁ",
  "anya-e1215n:2658": "Dayāya tasmā phaṇīnaṁ vimesaṁ,",
  "anya-e1215n:2659": "Karohi mayhaṁ bhavanamhi dhīra",
  "anya-e1215n:2660": "Pādaṁ’sunā’tīva pavittarūpaṁ;",
  "anya-e1215n:2661": "722.",
  "anya-e1215n:2662": "Yo’yaṁ nago dissati’to purattha",
  "anya-e1215n:2663": "Bhumaṅganā molisiriṁ vahanto,",
  "anya-e1215n:2664": "Samantakūṭoti samantacakkhu",
  "anya-e1215n:2665": "Jānāti loko vasatiṁ mametaṁ;",
  "anya-e1215n:2666": "723.",
  "anya-e1215n:2667": "Yo nīla nānā vanarāji rājito",
  "anya-e1215n:2668": "Āsāra dhārā giri nijjharākulo,",
  "anya-e1215n:2669": "Āpīta nīlāruṇa pallavāvalī",
  "anya-e1215n:2670": "Jimūtakūṭo viya bhāti uggato;",
  "anya-e1215n:2671": "724.",
  "anya-e1215n:2672": "Yo sindhuvāriṁ urasā pabhejja",
  "anya-e1215n:2673": "Āgamma te pādapaṇāma hetu,",
  "anya-e1215n:2674": "Vijjotamāno viyacakkapāṇi",
  "anya-e1215n:2675": "Mahāti tuṅgagga dharādharindo;",
  "anya-e1215n:2676": "725.",
  "anya-e1215n:2677": "Gaṅgāvadhū kuṭakirīṭadhārī",
  "anya-e1215n:2678": "Sāmanta selinda camūpatīko,",
  "anya-e1215n:2679": "Yo’yaṁ dharādhāra mahāmahīpo",
  "anya-e1215n:2680": "Ra rāja laṅkā nagaraṅgaṇamhi;",
  "anya-e1215n:2681": "726.",
  "anya-e1215n:2682": "Pāroha danto citakūṭa kumbho",
  "anya-e1215n:2683": "Aneka soṇḍikkha savanti hattho,",
  "anya-e1215n:2684": "Yo nijjharāsāra madappavāho",
  "anya-e1215n:2685": "Gajorivā’bhāti surādhipassa;",
  "anya-e1215n:2686": "727.",
  "anya-e1215n:2687": "Samphūlla pupphatthabakā’napattā",
  "anya-e1215n:2688": "Satdhatta rattaṅkuramolimālā,",
  "anya-e1215n:2689": "Kantālatā’liṅgita khandhadehā",
  "anya-e1215n:2690": "Tiṭṭhanti bhūpāva yahiṁ kujindā;",
  "anya-e1215n:2691": "728.",
  "anya-e1215n:2692": "Siddhaṅganā rattapadambujālī",
  "anya-e1215n:2693": "Samhinna hatthābharaṇāli yuttā,",
  "anya-e1215n:2694": "Kekīkalāpuppala mālamālī",
  "anya-e1215n:2695": "Silātalākañja nibhanti yattha;",
  "anya-e1215n:2696": "729.",
  "anya-e1215n:2697": "Maṅgura pāṭhīna savaṅka siṅgu",
  "anya-e1215n:2698": "Rohicca muñjā?Mara pāvusehi,",
  "anya-e1215n:2699": "Kulīranakkāda’nimesakehi",
  "anya-e1215n:2700": "Nikīḷītaṁ daddara rattapehi;",
  "anya-e1215n:2701": "730.",
  "anya-e1215n:2702": "Niccañhi saṁrāva virācitānaṁ",
  "anya-e1215n:2703": "Balāka kādamba kadambakānaṁ,",
  "anya-e1215n:2704": "Āpānasālā viya sārasānaṁ",
  "anya-e1215n:2705": "Haṁsālinaṁ maṅgala vāsabhūtaṁ;",
  "anya-e1215n:2706": "731.",
  "anya-e1215n:2707": "Nirantarāmoda mudāvagehi",
  "anya-e1215n:2708": "Suphulla kokāsa’ravindakehi,",
  "anya-e1215n:2709": "Sogandhi’kindīvara keravehi",
  "anya-e1215n:2710": "Kiñjakkha channaṇṇatalehi cittaṁ;",
  "anya-e1215n:2711": "732.",
  "anya-e1215n:2712": "Sītaccha sātodaka sampapuṇṇa",
  "anya-e1215n:2713": "Sarojinī laṅkata bhumibhāgo,",
  "anya-e1215n:2714": "Yo’yaṁ pure bhāti manuññarūpo",
  "anya-e1215n:2715": "Samantakūṭo sa samantakūṭo;",
  "anya-e1215n:2716": "733.",
  "anya-e1215n:2717": "Dalita vipinasaṇḍā yattha sele samantā",
  "anya-e1215n:2718": "Samupagata janānaṁ cittamāmodayanti,",
  "anya-e1215n:2719": "Madhuka vaṭa kareri bodhi jambīra bhalli",
  "anya-e1215n:2720": "Khadira’bhaya kadambā phulla sellū palāsā;",
  "anya-e1215n:2721": "734.",
  "anya-e1215n:2722": "Paṇasa’mata pilakkhā kaṇhavaṇṭa’kkha ciñcā",
  "anya-e1215n:2723": "Labuja badari nīpā phandani’ndīvarāva",
  "anya-e1215n:2724": "Makula’sana piyālā gaddabhaṇḍa’jjunā ca",
  "anya-e1215n:2725": "Kamuka salla tindu’dumbarambassa’kaṇṇā;",
  "anya-e1215n:2726": "735.",
  "anya-e1215n:2727": "Punnāga campaka dumuppala dāḍimā ca",
  "anya-e1215n:2728": "Khajjūri tāla girimallika’soka tālā,",
  "anya-e1215n:2729": "Hintāla nāga nivulā yugapatta’riṭṭha",
  "anya-e1215n:2730": "Setamba eravatakāpi ca ketakā ca",
  "anya-e1215n:2731": "736.",
  "anya-e1215n:2732": "Samaphullabhaṇḍi sumana’jjaka yūthikā ca",
  "anya-e1215n:2733": "Vāsanti cittaka japā ravimālatī ca,",
  "anya-e1215n:2734": "Kundassa’māraka kuraṇḍaka bījapūra",
  "anya-e1215n:2735": "Sephālikā ca tiṇasūla samīraṇā ca;",
  "anya-e1215n:2736": "737.",
  "anya-e1215n:2737": "Vocu’cju kīcaka haliddi viḷaṅgi bimbi",
  "anya-e1215n:2738": "Nīlī vacā’tivisālābu ca nāgavallī,",
  "anya-e1215n:2739": "Vallīha sārada’parājitavāru’sīrā",
  "anya-e1215n:2740": "Phalādi neka vanarāji virājito so;",
  "anya-e1215n:2741": "738.",
  "anya-e1215n:2742": "Tiṭṭhanti keci taravo surabhiṁ kirantā",
  "anya-e1215n:2743": "Tattheva keci phalitā madhurapphalāni,",
  "anya-e1215n:2744": "Andolitā phalitapallavitā latāyo",
  "anya-e1215n:2745": "Sandhārayaṁ viṭapa jattusu bhanti keci;",
  "anya-e1215n:2746": "739.",
  "anya-e1215n:2747": "Sāmantage janagaṇe satataṁ dumindā",
  "anya-e1215n:2748": "Sampīṇayanti dalitā phalino ca yasmiṁ,",
  "anya-e1215n:2749": "Te avhayanti viya locana gocarehi",
  "anya-e1215n:2750": "Vāte’ritehi taruṇāruṇa pallavehi;",
  "anya-e1215n:2751": "740.",
  "anya-e1215n:2752": "Tasmiṁ vane vanasurā nijavasundarīhi",
  "anya-e1215n:2753": "Ramme silātaladahe sikatātale ca,",
  "anya-e1215n:2754": "Naccanti tanti turiyāni ca vādayanti",
  "anya-e1215n:2755": "Gāyanti mālabharino satataṁ patītā;",
  "anya-e1215n:2756": "741.",
  "anya-e1215n:2757": "Siddhā ca siddhavanitā hi tahiṁ tahiṁ te",
  "anya-e1215n:2758": "Dibbanti pupphaphala pattarasāhinandi,",
  "anya-e1215n:2759": "Acchanti tattha giripādapa rāmaṇeyye",
  "anya-e1215n:2760": "Yogehi saṅgata manā bahitāpasāpi;",
  "anya-e1215n:2761": "742.",
  "anya-e1215n:2762": "Tasmiṁ vane hariṇa rohita puṇḍarīka",
  "anya-e1215n:2763": "Gokaṇṇa salla sasa jambuka sūkarā ca,",
  "anya-e1215n:2764": "Sākhāmige’ṇivaga babbu rurū kuruṅga",
  "anya-e1215n:2765": "Godhā’khu pampaka kapī gavayā ca’nekā;",
  "anya-e1215n:2766": "743.",
  "anya-e1215n:2767": "Te vagga vagga carino hayamārakādī",
  "anya-e1215n:2768": "Nānā catuppadagaṇā muditā vasanti,",
  "anya-e1215n:2769": "Pakkhīpi kosiya kapotaka nīlagīva",
  "anya-e1215n:2770": "Dhaṅkā’ṭa lāpa parapuṭṭha madhubbatāva;",
  "anya-e1215n:2771": "744.",
  "anya-e1215n:2772": "Nijjivha dindiha cakoraka sāḷikā ca",
  "anya-e1215n:2773": "Cakkavha kīra kurarā kulalā ca kaṅkā,",
  "anya-e1215n:2774": "Citracchadā madhura kūjaka nekapakkhī",
  "anya-e1215n:2775": "Saṅgamma yattha nivasanti manuññarūpā;",
  "anya-e1215n:2776": "745.",
  "anya-e1215n:2777": "Tesaṁ vanantamatha nāṭakamaṇḍalā’ca",
  "anya-e1215n:2778": "Gītālayaṁ viya ahosi ca gāyakānaṁ,",
  "anya-e1215n:2779": "Āpānabhumi sadisaṁ migapakkhikānaṁ",
  "anya-e1215n:2780": "Niccussavaṁ ratikaraṁ nayanābhirāmaṁ;",
  "anya-e1215n:2781": "746.",
  "anya-e1215n:2782": "Evaṁ vidho vipinarāji virājitehi",
  "anya-e1215n:2783": "Kūṭehi nekasura sundari maṇḍitehi,",
  "anya-e1215n:2784": "Atyucca nīlasikhigīva samāna vaṇṇo",
  "anya-e1215n:2785": "Eso samantagiri me vasatī muninda;",
  "anya-e1215n:2786": "747.",
  "anya-e1215n:2787": "Evaṁ patīta manaso sumanābhidhāno",
  "anya-e1215n:2788": "Vatvāna natvamasamaṁ gamanopayuttaṁ,",
  "anya-e1215n:2789": "Kāsātha sopi muni tassa vacaṁ paṭicca",
  "anya-e1215n:2790": "Sabbhikkhu nikkhami jino gaganāyanamhi;",
  "anya-e1215n:2791": "748.",
  "anya-e1215n:2792": "Niccetanāpi giripādapa ādayopi",
  "anya-e1215n:2793": "Nāgā supaṇṇa miga pakkhika hetukāpi,",
  "anya-e1215n:2794": "Vijjādharāmara’surā caturāṇanāpi",
  "anya-e1215n:2795": "Saṅgamma’kaṁsu sumanā mahamabbhutaṁ te;",
  "anya-e1215n:2796": "749.",
  "anya-e1215n:2797": "Muninde payante samiddhaṁ tilokaṁ",
  "anya-e1215n:2798": "Girindābhinandā dumindā pabuddhā,",
  "anya-e1215n:2799": "Migindā sutuṭṭhā khagindā sughuṭṭhā",
  "anya-e1215n:2800": "Pavuṭṭho mahindo paṇaṭṭho nidāgho;",
  "anya-e1215n:2801": "750.",
  "anya-e1215n:2802": "Gacchante gaganāyanena sugate bhānu’si santo tadā",
  "anya-e1215n:2803": "Vāresuṁ sūriyātapañca jaladā siñjiṁsu bhumyā jalaṁ,",
  "anya-e1215n:2804": "Mandāmanda sugandha muddha pavano pāpeti sitaṁ sukhaṁ,",
  "anya-e1215n:2805": "Devādi dhaja chatta cāmarakarā pūjenti mānenti ca;",
  "anya-e1215n:2806": "751.",
  "anya-e1215n:2807": "Sannīra hintāla’ga sindi pūga",
  "anya-e1215n:2808": "Tālambasālādi mahīruhitdā,",
  "anya-e1215n:2809": "Tiṭṭhanti te cāmarahatthakā’va",
  "anya-e1215n:2810": "Pupphehi channo gaganaṅganopi;",
  "anya-e1215n:2811": "752.",
  "anya-e1215n:2812": "Anena vidhinā jagadeka nātho",
  "anya-e1215n:2813": "Pavattamānesu mahāmahesu,",
  "anya-e1215n:2814": "Disañca vidisaṁ paripūrayanto",
  "anya-e1215n:2815": "Jabbaṇṇaraṁsīhi agā nagindaṁ;",
  "anya-e1215n:2816": "753.",
  "anya-e1215n:2817": "Tasmiṁ samantanagamuddhani lokanātho",
  "anya-e1215n:2818": "Chabbaṇṇaraṁsi nikaraṁ disi pattharanto,",
  "anya-e1215n:2819": "Bhikkhūhi so parivuto parasāgarantaṁ",
  "anya-e1215n:2820": "Olokayaṁ ṭhitimakāsi aanomavaṇṇo;",
  "anya-e1215n:2821": "754.",
  "anya-e1215n:2822": "Laṅkāvadhū sumanakūṭa kirīṭa kūṭaṁ",
  "anya-e1215n:2823": "Sajjesi’naggha jana rāja maṇī mahanto,",
  "anya-e1215n:2824": "Icchatthadaṁ sivadamappaṭimaṁ tiloke",
  "anya-e1215n:2825": "Taṁ’dāni bho bhajatha sevatha sabbakālaṁ;",
  "anya-e1215n:2826": "755.",
  "anya-e1215n:2827": "Kāsuṁ tadā suravarā surasundarīhi",
  "anya-e1215n:2828": "Laṅkāya selasikharesu mahāsamajjaṁ,",
  "anya-e1215n:2829": "Vajjiṁsu bheri vikatī sayameva sabbā",
  "anya-e1215n:2830": "Bhassiṁsu dibbakusumābharaṇā nabhamhā;",
  "anya-e1215n:2831": "756.",
  "anya-e1215n:2832": "Laṅkambaraṁ nikhilamāsi ca chattachattaṁ",
  "anya-e1215n:2833": "Nānā virāga dhaja ketu samākulañca,",
  "anya-e1215n:2834": "Nānāsugandha kusumādi disantarālaṁ,",
  "anya-e1215n:2835": "Nānagghikāvali virājita mantaḷikkhaṁ;",
  "anya-e1215n:2836": "757.",
  "anya-e1215n:2837": "Tasmiṁ dine’si ratanaṁ maṇitoraṇehi",
  "anya-e1215n:2838": "Dīpāli puṇṇaghaṭapantīhi dassanīyaṁ,",
  "anya-e1215n:2839": "Sambuddha dehaparitogata chappabhāhi",
  "anya-e1215n:2840": "Rattaṁ nabhāvani carācara sabbadabbaṁ;",
  "anya-e1215n:2841": "758.",
  "anya-e1215n:2842": "Mālāvataṁsa samakā girayo samantā",
  "anya-e1215n:2843": "Hutvā namanti ca bhamanti sacetanā’va,",
  "anya-e1215n:2844": "Sabbepi tattha taravoca latādayo ca",
  "anya-e1215n:2845": "Naccanti dibbanaṭakā viya onataggā;",
  "anya-e1215n:2846": "759.",
  "anya-e1215n:2847": "Evaṁ tadā mahata vimhaya pāṭihere",
  "anya-e1215n:2848": "Buddhānubhāva janite idha vattamāne,",
  "anya-e1215n:2849": "Tatvāna dhīracaraṇaṁ samano sudhāsī",
  "anya-e1215n:2850": "Evaṁ vadī parama pitimano udaggo;",
  "anya-e1215n:2851": "760.",
  "anya-e1215n:2852": "Ye te mudu komala rattapādā",
  "anya-e1215n:2853": "Suratta phullamburuhopamānā,",
  "anya-e1215n:2854": "Vaṭṭānupubbāyata aṅgulikā",
  "anya-e1215n:2855": "Sutambatuṅgagga nakhāvalīkā;",
  "anya-e1215n:2856": "761.",
  "anya-e1215n:2857": "Suvaṇṇakummu’nnata pādapiṭṭhi",
  "anya-e1215n:2858": "Niguḷha gopphāyata paṇhibhāgā",
  "anya-e1215n:2859": "Samacchamāyaṁ sakalaṁ patiṭṭhitā",
  "anya-e1215n:2860": "Na limpate succhavitā rajādi;",
  "anya-e1215n:2861": "762.",
  "anya-e1215n:2862": "Sammatta hatthosabha haṁsa sīha",
  "anya-e1215n:2863": "Samāna līlāya yahiṁ payāti,",
  "anya-e1215n:2864": "Ninnunnatā bheritalā’va bhumi",
  "anya-e1215n:2865": "Hotātha pupphādi sumaṇḍitā ca;",
  "anya-e1215n:2866": "763.",
  "anya-e1215n:2867": "Apenti maggā sayameva khāṇu",
  "anya-e1215n:2868": "Sakaṇṭamūlā kaṭhalā ca sabbe,",
  "anya-e1215n:2869": "Gambhīra nīrāpaga paṅkaduggā",
  "anya-e1215n:2870": "Hitvā sabhāvaṁ ramaṇīyamenti;",
  "anya-e1215n:2871": "764.",
  "anya-e1215n:2872": "Vajanti bhumiṁ girayo purattha",
  "anya-e1215n:2873": "Pasārite pādavare jinassa,",
  "anya-e1215n:2874": "Nibbāti aggī narakodarepi",
  "anya-e1215n:2875": "Gaṇhanti pāde padumādayo ca;",
  "anya-e1215n:2876": "765.",
  "anya-e1215n:2877": "Idañhi te pādatale yatīsa",
  "anya-e1215n:2878": "Sanābhi nemi ghaṭikāvalīhi,",
  "anya-e1215n:2879": "Susaṇṭhitaṁ cā’rasahassavantaṁ",
  "anya-e1215n:2880": "Sandissate cakkavaraṁ mahantaṁ;",
  "anya-e1215n:2881": "766.",
  "anya-e1215n:2882": "Tameva cakkaṁ parivārayitvā",
  "anya-e1215n:2883": "Sirivaccha sovatthi’vataṁsakā ca,",
  "anya-e1215n:2884": "Pāsāda bhadrāsana puṇṇapāti",
  "anya-e1215n:2885": "Sitātapattāsi mayūrahatthā;",
  "anya-e1215n:2886": "767.",
  "anya-e1215n:2887": "Nīlādibhedā kamaluppalā ca",
  "anya-e1215n:2888": "Sameru sattaddi mahāsamuddā,",
  "anya-e1215n:2889": "Sattāpagā satta mahāsarā ca",
  "anya-e1215n:2890": "Himālayo cakkavāḷaddiko ca;",
  "anya-e1215n:2891": "768.",
  "anya-e1215n:2892": "Candakkatārā ca chadevalokā",
  "anya-e1215n:2893": "Pitāmahāvāsa manussalokaṁ,",
  "anya-e1215n:2894": "Suvaṇṇa nāvā sivikā ca saṅkhaṁ",
  "anya-e1215n:2895": "Kelāsaselaṁ dhajatoraṇā ca;",
  "anya-e1215n:2896": "769.",
  "anya-e1215n:2897": "Cintāmaṇuṇhīsa savaccha dhenū",
  "anya-e1215n:2898": "Mīnadvayaṁ cakkavatti saseno,",
  "anya-e1215n:2899": "Sīha’ssa mātaṅga viyaggharājā",
  "anya-e1215n:2900": "Haṁsosabho kimpuriso mayūro;",
  "anya-e1215n:2901": "770.",
  "anya-e1215n:2902": "Koñcā ca erāvaṇa hatthirājā",
  "anya-e1215n:2903": "Sacakkavākā makarādayo ca,",
  "anya-e1215n:2904": "Nānā mahāmaṅgala lakkhaṇā te",
  "anya-e1215n:2905": "Virocamānā vilasanti niccaṁ;",
  "anya-e1215n:2906": "771.",
  "anya-e1215n:2907": "Jātakkhaṇe yassa mahiṁ pabhejja",
  "anya-e1215n:2908": "Visāla sattuddaya paṅkajāni,",
  "anya-e1215n:2909": "Paṭiggahesuṁ caraṇāni yāni",
  "anya-e1215n:2910": "Te tānimānacchariyāni loke;",
  "anya-e1215n:2911": "772.",
  "anya-e1215n:2912": "Vandāpanatthāyu’panītakāle",
  "anya-e1215n:2913": "Pitūhi te devala tāpasindaṁ,",
  "anya-e1215n:2914": "Pādāni gantvāna jaṭāsu tassa",
  "anya-e1215n:2915": "Āsuṁ tave’taṅghiyugaṁ aho bho;",
  "anya-e1215n:2916": "773.",
  "anya-e1215n:2917": "Suddhodanavhassa narādhipassa",
  "anya-e1215n:2918": "Santosa toyehi papūritassa,",
  "anya-e1215n:2919": "Siro visuddhambu ruhākarassa",
  "anya-e1215n:2920": "Saroru hāsuṁ caraṇāni tuyhaṁ;",
  "anya-e1215n:2921": "774.",
  "anya-e1215n:2922": "Ye caṅkame caṅkamaṇāvasāne",
  "anya-e1215n:2923": "Onamma merūdaya pabbaniṇdā,",
  "anya-e1215n:2924": "Paṭiggahesuṁ caraṇāni yāni",
  "anya-e1215n:2925": "Te tānimā’nacchariyāni loke;",
  "anya-e1215n:2926": "775.",
  "anya-e1215n:2927": "Yaṁ vandamāno tidivādhipo so",
  "anya-e1215n:2928": "Yassānubhāvena gatāyukopi,",
  "anya-e1215n:2929": "Sakiyaṭhāne’sinapunāpi te’vaṁ",
  "anya-e1215n:2930": "Pādambujaṁ dhīra!Mahānubhāvaṁ;",
  "anya-e1215n:2931": "776.",
  "anya-e1215n:2932": "Dehīnamaggopi nisākarāri",
  "anya-e1215n:2933": "Mānunnato so sayitassa tuyhaṁ,",
  "anya-e1215n:2934": "Pādassa antampi na sakkhi daṭṭhuṁ",
  "anya-e1215n:2935": "Acchera rūpaṁ idamaṅghikañjaṁ;",
  "anya-e1215n:2936": "777.",
  "anya-e1215n:2937": "Gaṅgāya gaṅgāpati sannidhāne",
  "anya-e1215n:2938": "Tīre tadā nammada jimhagassa,",
  "anya-e1215n:2939": "Pādassa lañchaṁ akarī muninda",
  "anya-e1215n:2940": "Mayhaṁ’pi hotaṁ karuṇā tavesā;",
  "anya-e1215n:2941": "778.",
  "anya-e1215n:2942": "Ārādhito saccaka tāpasena",
  "anya-e1215n:2943": "Akā tuvaṁ saccaka baddhasele,",
  "anya-e1215n:2944": "Pādassa lañchaṁ jagato hitāya",
  "anya-e1215n:2945": "Mayhampi hotaṁ tamanuggahante;",
  "anya-e1215n:2946": "779.",
  "anya-e1215n:2947": "Sutvāna nātho girametamassa",
  "anya-e1215n:2948": "Passaṁ mahābhuti’manāgatesu,",
  "anya-e1215n:2949": "Lokassa lokehi mahīya māno",
  "anya-e1215n:2950": "Akāsi vāmena padena lañchaṁ;",
  "anya-e1215n:2951": "780.",
  "anya-e1215n:2952": "Sambodhito aṭṭhama sāradasmiṁ",
  "anya-e1215n:2953": "Vesākhamāse muṇi puṇṇamāyaṁ,",
  "anya-e1215n:2954": "Pādassa’bhiññāṇamakā’paraṇhe",
  "anya-e1215n:2955": "Sadevake sassamaṇe mahente;",
  "anya-e1215n:2956": "781.",
  "anya-e1215n:2957": "Pataṅakgikā sitthaka matthakamhi",
  "anya-e1215n:2958": "Yathaṅkitā khattiya muddikāya,",
  "anya-e1215n:2959": "Āseva’mevaṁ jinapādalañchaṁ",
  "anya-e1215n:2960": "Samantakūṭamhi namassanīyaṁ;",
  "anya-e1215n:2961": "782.",
  "anya-e1215n:2962": "Akālamegho ca tato pavassi",
  "anya-e1215n:2963": "Vassiṁsu nānāratanāni khamhā,",
  "anya-e1215n:2964": "Tathā parito kusumambarāni",
  "anya-e1215n:2965": "Suvaṇṇacuṇṇāni jinekavaṇṇā;",
  "anya-e1215n:2966": "783.",
  "anya-e1215n:2967": "Tato’pagantvā sugatebhagāmī",
  "anya-e1215n:2968": "Tasmiṁ nitambe girigabbharāyaṁ,",
  "anya-e1215n:2969": "Divāvihārāya nisīdi yattha",
  "anya-e1215n:2970": "Supākaṭaṁ taṁ bhagavāguhā’ti;",
  "anya-e1215n:2971": "784.",
  "anya-e1215n:2972": "Tatorahantā sugatorasā te",
  "anya-e1215n:2973": "Gandhādinā sādhu mahetva sabbe,",
  "anya-e1215n:2974": "Vanditva katvāna padakkhiṇantaṁ",
  "anya-e1215n:2975": "Tahaṁ tahaṁ’kaṁsu divāvihāraṁ;",
  "anya-e1215n:2976": "785.",
  "anya-e1215n:2977": "Lataṅganāyo viṭapīdhavāna",
  "anya-e1215n:2978": "Mālamba sākhāputhulaṁ’sapasse,",
  "anya-e1215n:2979": "Suphulla namañjūkara mañjarīhi",
  "anya-e1215n:2980": "Namassamānā’va sadonataggā;",
  "anya-e1215n:2981": "786.",
  "anya-e1215n:2982": "Tiṭṭhanti rukkhā naṭakā’va tattha",
  "anya-e1215n:2983": "Suphulla sākhākara’mukkhipitvā,",
  "anya-e1215n:2984": "Namassamānā viya onataggā",
  "anya-e1215n:2985": "Vattanti mānacchariyāni niccaṁ;",
  "anya-e1215n:2986": "787.",
  "anya-e1215n:2987": "Tatheva uccāvaca pabbatā ca",
  "anya-e1215n:2988": "Namassamānā viya pādalañchaṁ,",
  "anya-e1215n:2989": "Tiṭṭhanti ninnagga sikhā samantā",
  "anya-e1215n:2990": "Idampi niccababhutameva tattha;",
  "anya-e1215n:2991": "788.",
  "anya-e1215n:2992": "Tasmiṁ nage pādavaraṅkitasmiṁ",
  "anya-e1215n:2993": "Khalamaṇḍalokāsa padesamatte,",
  "anya-e1215n:2994": "Samosarante bahuke janepi",
  "anya-e1215n:2995": "Hoteva okāsama,ho padaṅkaṁ;",
  "anya-e1215n:2996": "789.",
  "anya-e1215n:2997": "Samosaritvāna mahetva satte",
  "anya-e1215n:2998": "Nikkhantamatte jaladā samecca,",
  "anya-e1215n:2999": "Sodhenti māla’mbuvahehi sādhu",
  "anya-e1215n:3000": "Idampi niccabbhutameva tattha;",
  "anya-e1215n:3001": "790.",
  "anya-e1215n:3002": "Pādena phuṭṭhassa silātalassa",
  "anya-e1215n:3003": "Etādisānacchariyāni honti,",
  "anya-e1215n:3004": "Lokekanāthassa anāsavassa",
  "anya-e1215n:3005": "Mahabbhutaṁ konu kathaṁ bhaṇeyya;",
  "anya-e1215n:3006": "791.",
  "anya-e1215n:3007": "Divāvihāraṁ bhagavā sasaṅgho",
  "anya-e1215n:3008": "Katvāna tasmiṁ pana kiñcikālaṁ,",
  "anya-e1215n:3009": "Mahīyamānesu sadevakesu",
  "anya-e1215n:3010": "Tato gato rohaṇamambaramhā;",
  "anya-e1215n:3011": "792.",
  "anya-e1215n:3012": "Tasmiṁ sasaṅgho muni dīghavāpiyaṁ",
  "anya-e1215n:3013": "Thūpassa ṭhāne paramāya bhumiyā,",
  "anya-e1215n:3014": "Garuṁ karonto pana taṁ mahītalaṁ",
  "anya-e1215n:3015": "Nirodhabhāvena nisīdi satrajo;",
  "anya-e1215n:3016": "793.",
  "anya-e1215n:3017": "Tato’nurādhaṁ bhagavā nabhamhā",
  "anya-e1215n:3018": "Gantvāna bodhiṭṭhitabhumiyā ca,",
  "anya-e1215n:3019": "Ṭhāne mahāmaṅgalacetiyassa",
  "anya-e1215n:3020": "Tatheva akkhantinahitassa ṭhāne;",
  "anya-e1215n:3021": "794.",
  "anya-e1215n:3022": "Nisīdi patvāna nirādhapītiṁ",
  "anya-e1215n:3023": "Sasāvako pekkhama’nāgataddhaṁ,",
  "anya-e1215n:3024": "Patiṭṭhitā me pana bodhidhātu",
  "anya-e1215n:3025": "Karonti loke’ti janassa vuddhiṁ;",
  "anya-e1215n:3026": "795.",
  "anya-e1215n:3027": "Vuṭṭhāya tuṭṭho bhagavā nirodhā",
  "anya-e1215n:3028": "Gato silāthūpavarassa ṭhānaṁ,",
  "anya-e1215n:3029": "Ṭhito tahiṁ dhammamathuddisitvā",
  "anya-e1215n:3030": "Gato nabhā jetavanaṁ surammaṁ;",
  "anya-e1215n:3031": "796.",
  "anya-e1215n:3032": "Evaṁ so dhammarājā janahitavihito vīta dosārivaggo",
  "anya-e1215n:3033": "Laṅkārāmāya ramme sumanagirisire’kāsi yaṁ pādalañchaṁ",
  "anya-e1215n:3034": "Taṁ vo saggā’pavaggaṁ dadati munisamaṁ citta matte pasanne",
  "anya-e1215n:3035": "Tasmā bho!Bho! Pahaṭṭhā namatha mahatha taṁ sādhu sādhuppasatthaṁ;",
  "anya-e1215n:3036": "Iti samantakūṭa vaṇṇanā niṭṭhitā.",
  "anya-e1215n:3037": "Grantha samāptiya.",
  "anya-e1215n:3038": "1.",
  "anya-e1215n:3039": "Anantarā samattāyaṁ sumaṇaddisu vaṇṇanā,",
  "anya-e1215n:3040": "Tatheva sādhū saṅakappā khippaṁ pappontu pāṇinaṁ;",
  "anya-e1215n:3041": "2.",
  "anya-e1215n:3042": "Yo yācito’raññavāsī guṇādhāra sudhīmatā,",
  "anya-e1215n:3043": "Rāhulattheranāmena vissutena mahītale;",
  "anya-e1215n:3044": "3.",
  "anya-e1215n:3045": "Bhuvanodaramhi paññāto ravīvambara maṇḍale,",
  "anya-e1215n:3046": "Araññaratanānanda mahāthero mahāgaṇī;",
  "anya-e1215n:3047": "4.",
  "anya-e1215n:3048": "Jīvitaṁ viya yo satthusāsanassa mahākavī,",
  "anya-e1215n:3049": "Sāro suppaṭipattīsu satthasāgara pārago;",
  "anya-e1215n:3050": "5.",
  "anya-e1215n:3051": "Tassa sisso’si yo vippagāma vaṁseka ketuko",
  "anya-e1215n:3052": "Ñātāgamo’raññavāsī sīlādi guṇabhūsaṇo;",
  "anya-e1215n:3053": "6.",
  "anya-e1215n:3054": "Yo’kā sīhalabhāsāya sīhalaṁ saddalakkhaṇaṁ,",
  "anya-e1215n:3055": "Tena vedehatherena katāyampiyasīlinā;",
  "anya-e1215n:3056": "Siddhiratthu."
}