{
  "atk-s0103a:0": "Namo tassa bhagavato arahato sammāsambuddhassa",
  "atk-s0103a:1": "Dīghanikāye",
  "atk-s0103a:2": "Sunakkhattavatthuvaṇṇanā",
  "atk-s0103a:3_0": "1. Evaṃ me sutaṃ…pe… mallesu viharatīti pāthikasuttaṃ. Tatrāyaṃ apubbapadavaṇṇanā.",
  "atk-s0103a:3_1": "Mallesu viharatīti mallā nāma jānapadino rājakumārā, tesaṃ nivāso ekopi janapado",
  "atk-s0103a:3_2": "ruḷhīsaddena “mallā”ti vuccati, tasmiṃ mallesu janapade. “Anupiyaṃ nāma mallānaṃ",
  "atk-s0103a:3_3": "nigamo”ti anupiyanti evaṃnāmako mallānaṃ janapadassa eko nigamo, taṃ gocaragāmaṃ",
  "atk-s0103a:3_4": "katvā ekasmiṃ chāyūdakasampanne vanasaṇḍe viharatīti attho. Anopiyantipi pāṭho. Pāvisīti",
  "atk-s0103a:3_5": "paviṭṭho. Bhagavā pana na tāva paviṭṭho, pavisissāmīti nikkhantattā pana pāvisīti",
  "atk-s0103a:3_6": "vutto. Yathā kiṃ, yathā “gāmaṃ gamissāmī”ti nikkhanto puriso taṃ gāmaṃ apattopi “kuhiṃ",
  "atk-s0103a:3_7": "itthannāmo”ti vutte “gāmaṃ gato”ti vuccati, evaṃ. Etadahosīti gāmasamīpe ṭhatvā sūriyaṃ",
  "atk-s0103a:3_8": "olokentassa etadahosi. Atippago khoti ativiya pago kho, na tāva kulesu yāgubhattaṃ",
  "atk-s0103a:3_9": "niṭṭhitanti. Kiṃ pana bhagavā kālaṃ ajānitvā nikkhantoti? Na ajānitvā. Paccūsakāleyeva",
  "atk-s0103a:3_10": "hi bhagavā ñāṇajālaṃ pattharitvā lokaṃ volokento ñāṇajālassa anto paviṭṭhaṃ bhaggavagottaṃ",
  "atk-s0103a:3_11": "channaparibbājakaṃ disvā “ajjāhaṃ imassa paribbājakassa mayā pubbe katakāraṇaṃ samāharitvā",
  "atk-s0103a:3_12": "dhammaṃ kathessāmi, sā dhammakathā assa mayi pasādappaṭilābhavasena saphalā bhavissatī”ti",
  "atk-s0103a:3_13": "ñatvāva paribbājakārāmaṃ pavisitukāmo atippagova nikkhami. Tasmā tattha pavisitukāmatāya",
  "atk-s0103a:3_14": "evaṃ cittaṃ uppādesi.",
  "atk-s0103a:4_0": "2. Etadavocāti bhagavantaṃ disvā mānathaddhataṃ akatvā satthāraṃ paccuggantvā etaṃ",
  "atk-s0103a:4_1": "etu kho, bhantetiādikaṃ vacanaṃ avoca. Imaṃ pariyāyanti imaṃ vāraṃ, ajja imaṃ āgamanavāranti",
  "atk-s0103a:4_2": "attho. Kiṃ pana bhagavā pubbepi tattha gatapubboti? Na gatapubbo, lokasamudācāravasena",
  "atk-s0103a:4_3": "pana evamāha. Lokiyā hi cirassaṃ āgatampi anāgatapubbampi manāpajātikaṃ āgataṃ disvā",
  "atk-s0103a:4_4": "“kuto bhavaṃ āgato, cirassaṃ bhavaṃ āgato, kathaṃ te idhāgamanamaggo ñāto, kiṃ maggamūḷhosī”tiādīni",
  "atk-s0103a:4_5": "vadanti. Tasmā ayampi lokasamudācāravasena evamāhāti veditabbo. Idamāsananti attano",
  "atk-s0103a:4_6": "nisinnāsanaṃ papphoṭetvā sampādetvā dadamāno evamāha. Sunakkhatto licchaviputtoti",
  "atk-s0103a:4_7": "sunakkhatto nāma licchavirājaputto. So kira tassa gihisahāyo hoti, kālena kālaṃ tassa",
  "atk-s0103a:4_8": "santikaṃ gacchati. Paccakkhātoti “paccakkhāmi dānāhaṃ, bhante, bhagavantaṃ na dānāhaṃ,",
  "atk-s0103a:4_9": "bhante, bhagavantaṃ uddissa viharissāmī”ti evaṃ paṭiakkhāto nissaṭṭho pariccatto.",
  "atk-s0103a:5_0": "3. Bhagavantaṃ uddissāti bhagavā me satthā “bhagavato ahaṃ ovādaṃ paṭikaromī”ti evaṃ",
  "atk-s0103a:5_1": "apadisitvā. Ko santo kaṃ paccācikkhasīti yācako vā yācitakaṃ paccācikkheyya, yācitako",
  "atk-s0103a:5_2": "vā yācakaṃ. Tvaṃ pana neva yācako na yācitako, evaṃ sante, moghapurisa, ko santo",
  "atk-s0103a:5_3": "ko samāno kaṃ paccācikkhasīti dasseti. Passa moghapurisāti passa tucchapurisa. Yāvañca",
  "atk-s0103a:5_4": "te idaṃ aparaddhanti yattakaṃ idaṃ tava aparaddhaṃ, yattako te aparādho tattako dosoti",
  "atk-s0103a:5_5": "evāhaṃ bhaggava tassa dosaṃ āropesinti dasseti.",
  "atk-s0103a:6_0": "4. Uttarimanussadhammāti pañcasīladasasīlasaṅkhātā manussadhammāuttari. Iddhipāṭihāriyanti",
  "atk-s0103a:6_1": "iddhibhūtaṃ pāṭihāriyaṃ. Kate vāti katamhi vā. Yassatthāyāti yassa dukkhakkhayassa",
  "atk-s0103a:6_2": "atthāya. So niyyāti takkarassāti so dhammo takkarassa yathā mayā dhammo desito, tathā",
  "atk-s0103a:6_3": "kārakassa sammā paṭipannassa puggalassa sabbavaṭṭadukkhakkhayāya amatanibbānasacchikiriyāya",
  "atk-s0103a:6_4": "gacchati, na gacchati, saṃvattati, na saṃvattatīti pucchati. Tatra sunakkhattāti",
  "atk-s0103a:6_5": "tasmiṃ sunakkhatta mayā desite dhamme takkarassa sammā dukkhakkhayāya saṃvattamāne",
  "atk-s0103a:6_6": "kiṃ uttarimanussadhammā iddhipāṭihāriyaṃ kataṃ karissati, ko tena katena attho. Tasmiñhi",
  "atk-s0103a:6_7": "katepi akatepi mama sāsanassa parihāni natthi, devamanussānañhi amatanibbānasampāpanatthāya",
  "atk-s0103a:6_8": "ahaṃ pāramiyo pūresiṃ, na pāṭihāriyakaraṇatthāyāti pāṭihāriyassa niratthakataṃ dassetvā",
  "atk-s0103a:6_9": "“passa, moghapurisā”ti dutiyaṃ dosaṃ āropesi.",
  "atk-s0103a:7": "5. Aggaññanti lokapaññattiṃ. “Idaṃ nāma lokassa agga”nti evaṃ jānitabbampi aggaṃ mariyādaṃ na taṃ paññapetīti vadati. Sesamettha anantaravādānusāreneva veditabbaṃ.",
  "atk-s0103a:8_0": "6. Anekapariyāyena khoti idaṃ kasmā āraddhaṃ. Sunakkhatto kira “bhagavato guṇaṃ makkhessāmi,",
  "atk-s0103a:8_1": "“dosaṃ paññapessāmī”ti ettakaṃ vippalapitvā bhagavato kathaṃ suṇanto appatiṭṭho niravo aṭṭhāsi.",
  "atk-s0103a:9_0": "Atha bhagavā – “sunakkhatta, evaṃ tvaṃ makkhibhāve ṭhito sayameva garahaṃ pāpuṇissasī”ti",
  "atk-s0103a:9_1": "makkhibhāve ādīnavadassanatthaṃ anekapariyāyenātiādimāha. Tattha anekapariyāyenāti",
  "atk-s0103a:9_2": "anekakāraṇena. Vajjigāmeti vajjirājānaṃ gāme, vesālīnagare no visahīti nāsakkhi.",
  "atk-s0103a:9_3": "So avisahantoti so sunakkhatto yassa pubbe tiṇṇaṃ ratanānaṃ vaṇṇaṃ kathentassa mukhaṃ",
  "atk-s0103a:9_4": "nappahoti, so dāni teneva mukhena avaṇṇaṃ katheti, addhā avisahanto asakkonto brahmacariyaṃ",
  "atk-s0103a:9_5": "carituṃ attano bālatāya avaṇṇaṃ kathetvā hīnāyāvatto. Buddho pana subuddhova, dhammo",
  "atk-s0103a:9_6": "svākkhātova, saṅgho suppaṭipannova. Evaṃ tīṇi ratanāni thomentā manussā tuyheva dosaṃ",
  "atk-s0103a:9_7": "dassessantīti. Iti kho teti evaṃ kho te, sunakkhatta, vattāro bhavissanti. Tato evaṃ",
  "atk-s0103a:9_8": "dose uppanne satthā atītānāgate appaṭihatañāṇo, mayhaṃ evaṃ doso uppajjissatīti jānantopi",
  "atk-s0103a:9_9": "puretaraṃ na kathesīti vattuṃ na lacchasīti dasseti. Apakkamevāti apakkamiyeva, apakkanto",
  "atk-s0103a:9_10": "vā cutoti attho. Yathā taṃ āpāyikoti yathā apāye nibbattanāraho satto apakkameyya,",
  "atk-s0103a:9_11": "evameva apakkamīti attho.",
  "atk-s0103a:10": "Korakkhattiyavatthuvaṇṇanā",
  "atk-s0103a:11_0": "7. Ekamidāhanti iminā kiṃ dasseti? Idaṃ suttaṃ dvīhi padehi ābaddhaṃ iddhipāṭihāriyaṃ",
  "atk-s0103a:11_1": "na karotīti ca aggaññaṃ na paññapetīti ca. Tattha “aggaññaṃ na paññapetī”ti idaṃ",
  "atk-s0103a:11_2": "padaṃ suttapariyosāne dassessati. “Pāṭihāriyaṃ na karotī”ti imassa pana padassa anusandhidassanavasena",
  "atk-s0103a:11_3": "ayaṃ desanā āraddhā.",
  "atk-s0103a:12_0": "Tattha ekamidāhanti ekasmiṃ ahaṃ. Samayanti samaye, ekasmiṃ kāle ahanti attho. Thūlūsūti",
  "atk-s0103a:12_1": "thūlū nāma janapado, tattha viharāmi. Uttarakā nāmāti itthiliṅgavasena uttarakāti",
  "atk-s0103a:12_2": "evaṃnāmako thūlūnaṃ janapadassa nigamo, taṃ nigamaṃ gocaragāmaṃ katvāti attho. Aceloti",
  "atk-s0103a:12_3": "naggo. Korakkhattiyoti antovaṅkapādo khattiyo. Kukkuravatikoti samādinnakukkuravato",
  "atk-s0103a:12_4": "sunakho viya ghāyitvā khādati, uddhanantare nipajjati, aññampi sunakhakiriyameva",
  "atk-s0103a:12_5": "karoti. Catukkuṇḍikoti catusaṅghaṭṭito dve jāṇūni dve ca kappare bhūmiyaṃ ṭhapetvā",
  "atk-s0103a:12_6": "vicarati. Chamānikiṇṇanti bhūmiyaṃ nikiṇṇaṃ pakkhittaṃ ṭhapitaṃ. Bhakkhasanti bhakkhaṃ",
  "atk-s0103a:12_7": "yaṃkiñci khādanīyaṃ bhojanīyaṃ. Mukhenevāti hatthena aparāmasitvā khādanīyaṃ mukheneva",
  "atk-s0103a:12_8": "khādati, bhojanīyampi mukheneva bhuñjati. Sādhurūpoti sundararūpo. Ayaṃ samaṇoti",
  "atk-s0103a:12_9": "ayaṃ arahataṃ samaṇo ekoti. Tattha vatāti patthanatthe nipāto. Evaṃ kirassa patthanā",
  "atk-s0103a:12_10": "ahosi “iminā samaṇena sadiso añño samaṇo nāma natthi, ayañhi appicchatāya vatthaṃ",
  "atk-s0103a:12_11": "na nivāseti, ‘esa papañco’ti maññamāno bhikkhābhājanampi na pariharati, chamānikiṇṇameva",
  "atk-s0103a:12_12": "khādati, ayaṃ samaṇo nāma. Mayaṃ pana kiṃ samaṇā”ti? Evaṃ sabbaññubuddhassa pacchato",
  "atk-s0103a:12_13": "carantova imaṃ pāpakaṃ vitakkaṃ vitakkesi.",
  "atk-s0103a:13_0": "Etadavocāti bhagavā kira cintesi “ayaṃ sunakkhatto pāpajjhāsayo, kiṃ nu imaṃ disvā",
  "atk-s0103a:13_1": "cintesī”ti? Athevaṃ cintento tassa ajjhāsayaṃ viditvā “ayaṃ moghapuriso mādisassa",
  "atk-s0103a:13_2": "sabbaññuno pacchato āgacchanto acelaṃ arahāti maññati, idheva dānāyaṃ bālo niggahaṃ",
  "atk-s0103a:13_3": "arahatī”ti anivattitvāva etaṃ tvampi nāmātiādivacanamavoca. Tattha tvampi nāmāti",
  "atk-s0103a:13_4": "garahatthe pikāro. Garahanto hi naṃ bhagavā “tvampi nāmā”ti āha. “Tvampi nāma evaṃ",
  "atk-s0103a:13_5": "hīnajjhāsayo, ahaṃ samaṇo sakyaputtiyoti evaṃ paṭijānissasī”ti ayañhettha adhippāyo.",
  "atk-s0103a:13_6": "Kiṃ pana maṃ, bhanteti mayhaṃ, bhante, kiṃ gārayhaṃ disvā bhagavā “evamāhā”ti pucchati.",
  "atk-s0103a:13_7": "Athassa bhagavā ācikkhanto “nanu te”tiādimāha. Maccharāyatīti “mā aññassa arahattaṃ",
  "atk-s0103a:13_8": "hotū”ti kiṃ bhagavā evaṃ arahattassa maccharāyatīti pucchati. Na kho ahanti ahaṃ,",
  "atk-s0103a:13_9": "moghapurisa, sadevakassa lokassa arahattappaṭilābhameva paccāsīsāmi, etadatthameva",
  "atk-s0103a:13_10": "me bahūni dukkarāni karontena pāramiyo pūritā, na kho ahaṃ, moghapurisa, arahattassa",
  "atk-s0103a:13_11": "maccharāyāmi. Pāpakaṃ diṭṭhigatanti na arahantaṃ arahāti, arahante ca anarahantoti",
  "atk-s0103a:13_12": "evaṃ tassa diṭṭhi uppannā. Taṃ sandhāya “pāpakaṃ diṭṭhigata”nti āha. Yaṃ kho panāti",
  "atk-s0103a:13_13": "yaṃ etaṃ acelaṃ evaṃ maññasi. Sattamaṃ divasanti sattame divase. Alasakenāti alasakabyādhinā.",
  "atk-s0103a:13_14": "Kālaṅkarissatīti uddhumātaudaro marissati.",
  "atk-s0103a:14_0": "Kālakañcikāti tesaṃ asurānaṃ nāmaṃ. Tesaṃ kira tigāvuto attabhāvo appamaṃsalohito",
  "atk-s0103a:14_1": "purāṇapaṇṇasadiso kakkaṭakānaṃ viya akkhīni nikkhamitvā matthake tiṭṭhanti, mukhaṃ",
  "atk-s0103a:14_2": "sūcipāsakasadisaṃ matthakasmiṃyeva hoti, tena oṇamitvā gocaraṃ gaṇhanti. Bīraṇatthambaketi",
  "atk-s0103a:14_3": "bīraṇatiṇatthambo tasmiṃ susāne atthi, tasmā taṃ bīraṇatthambakanti vuccati.",
  "atk-s0103a:15_0": "Tenupasaṅkamīti bhagavati ettakaṃ vatvā tasmiṃ gāme piṇḍāya caritvā vihāraṃ gate",
  "atk-s0103a:15_1": "vihārā nikkhamitvā upasaṅkami. Yena tvanti yena kāraṇena tvaṃ. Yasmāpi bhagavatā",
  "atk-s0103a:15_2": "byākato, tasmāti attho. Mattaṃ mattanti pamāṇayuttaṃ pamāṇayuttaṃ. “Mantā mantā”tipi",
  "atk-s0103a:15_3": "pāṭho, paññāya upaparikkhitvā upaparikkhitvāti attho. Yathā samaṇassa gotamassāti",
  "atk-s0103a:15_4": "yathā samaṇassa gotamassa micchā vacanaṃ assa, tathā kareyyāsīti āha. Evaṃ vutte",
  "atk-s0103a:15_5": "acelo sunakho viya uddhanaṭṭhāne nipanno sīsaṃ ukkhipitvā akkhīni ummīletvā olokento",
  "atk-s0103a:15_6": "kiṃ kathesi “samaṇo nāma gotamo amhākaṃ verī visabhāgo, samaṇassa gotamassa uppannakālato",
  "atk-s0103a:15_7": "paṭṭhāya mayaṃ sūriye uggate khajjopanakā viya jātā. Samaṇo gotamo amhe, evaṃ vācaṃ",
  "atk-s0103a:15_8": "vadeyya aññathā vā. Verino pana kathā nāma tacchā na hoti, gaccha tvaṃ ahamettha",
  "atk-s0103a:15_9": "kattabbaṃ jānissāmī”ti vatvā punadeva nipajji.",
  "atk-s0103a:16_0": "8. Ekadvīhikāyāti ekaṃ dveti vatvā gaṇesi. Yathā tanti yathā asaddahamāno koci gaṇeyya,",
  "atk-s0103a:16_1": "evaṃ gaṇesi. Ekadivasañca tikkhattuṃ upasaṅkamitvā eko divaso atīto, dve divasā atītāti",
  "atk-s0103a:16_2": "ārocesi. Sattamaṃ divasanti so kira sunakkhattassa vacanaṃ sutvā sattāhaṃ nirāhārova",
  "atk-s0103a:16_3": "ahosi. Athassa sattame divase eko upaṭṭhāko “amhākaṃ kulūpakasamaṇassa ajja sattamo",
  "atk-s0103a:16_4": "divaso gehaṃ anāgacchantassa aphāsu nu kho jāta”nti sūkaramaṃsaṃ pacāpetvā bhattamādāya",
  "atk-s0103a:16_5": "gantvā purato bhūmiyaṃ nikkhipi. Acelo disvā cintesi “samaṇassa gotamassa kathā tacchā",
  "atk-s0103a:16_6": "vā atacchā vā hotu, āhāraṃ pana khāditvā suhitassa me maraṇampi sumaraṇa”nti dve",
  "atk-s0103a:16_7": "hatthe jaṇṇukāni ca bhūmiyaṃ ṭhapetvā kucchipūraṃ bhuñji. So rattibhāge jīrāpetuṃ",
  "atk-s0103a:16_8": "asakkonto alasakena kālamakāsi. Sacepi hi so “na bhuñjeyya”nti cinteyya, tathāpi",
  "atk-s0103a:16_9": "taṃ divasaṃ bhuñjitvā alasakena kālaṃ kareyya. Advejjhavacanā hi tathāgatāti.",
  "atk-s0103a:17_0": "Bīraṇatthambaketi titthiyā kira “kālaṅkato korakkhattiyo”ti sutvā divasāni gaṇetvā",
  "atk-s0103a:17_1": "idaṃ tāva saccaṃ jātaṃ, idāni naṃ aññattha chaḍḍetvā “musāvādena samaṇaṃ gotamaṃ",
  "atk-s0103a:17_2": "niggaṇhissāmā”ti gantvā tassa sarīraṃ valliyā bandhitvā ākaḍḍhantā “ettha chaḍḍessāma,",
  "atk-s0103a:17_3": "ettha chaḍḍessāmā”ti gacchanti. Gatagataṭṭhānaṃ aṅgaṇameva hoti. Te kaḍḍhamānā bīraṇatthambakasusānaṃyeva",
  "atk-s0103a:17_4": "gantvā susānabhāvaṃ ñatvā “aññattha chaḍḍessāmā”ti ākaḍḍhiṃsu. Atha nesaṃ valli chijjittha,",
  "atk-s0103a:17_5": "pacchā cāletuṃ nāsakkhiṃsu. Te tatova pakkantā. Tena vuttaṃ – “bīraṇatthambake susāne chaḍḍesu”nti.",
  "atk-s0103a:18_0": "9. Tenupasaṅkamīti kasmā upasaṅkami? So kira cintesi “avasesaṃ tāva samaṇassa gotamassa",
  "atk-s0103a:18_1": "vacanaṃ sameti, matassa pana uṭṭhāya aññena saddhiṃ kathanaṃ nāma natthi, handāhaṃ",
  "atk-s0103a:18_2": "gantvā pucchāmi. Sace katheti, sundaraṃ. No ce katheti, samaṇaṃ gotamaṃ musāvādena",
  "atk-s0103a:18_3": "niggaṇhissāmī”ti iminā kāraṇena upasaṅkami. Ākoṭesīti pahari. Jānāmi āvusoti matasarīraṃ",
  "atk-s0103a:18_4": "uṭṭhahitvā kathetuṃ samatthaṃ nāma natthi, idaṃ kathaṃ kathesīti? Buddhānubhāvena.",
  "atk-s0103a:18_5": "Bhagavā kira korakkhattiyaṃ asurayonito ānetvā sarīre adhimocetvā kathāpesi. Tameva",
  "atk-s0103a:18_6": "vā sarīraṃ kathāpesi, acinteyyo hi buddhavisayo.",
  "atk-s0103a:19": "10. Tatheva taṃ vipākanti tassa vacanassa vipākaṃ tatheva, udāhu noti liṅgavipallāso kato, tatheva so vipākoti attho. Keci pana “vipakka”ntipi paṭhanti, nibbattanti attho.",
  "atk-s0103a:20_0": "Ettha ṭhatvā pāṭihāriyāni samānetabbāni. Sabbāneva hetāni pañca pāṭihāriyāni honti.",
  "atk-s0103a:20_1": "“Sattame divase marissatī”ti vuttaṃ, so tatheva mato, idaṃ paṭhamaṃ pāṭihāriyaṃ.",
  "atk-s0103a:20_2": "“Alasakenā”ti vuttaṃ, alasakeneva mato, idaṃ dutiyaṃ. “Kālakañcikesu nibbattissatī”ti",
  "atk-s0103a:20_3": "vuttaṃ, tattheva nibbatto, idaṃ tatiyaṃ. “Bīraṇatthambake susāne chaḍḍessantī”ti",
  "atk-s0103a:20_4": "vuttaṃ, tattheva chaḍḍito, idaṃ catutthaṃ. “Nibbattaṭṭhānato āgantvā sunakkhattena",
  "atk-s0103a:20_5": "saddhiṃ kathessatī”ti vutto, so kathesiyeva, idaṃ pañcamaṃ pāṭihāriyaṃ.",
  "atk-s0103a:21": "Acelakaḷāramaṭṭakavatthuvaṇṇanā",
  "atk-s0103a:22_0": "11. Kaḷāramaṭṭakoti nikkhantadantamattako. Nāmameva vā tassetaṃ. Lābhaggappattoti",
  "atk-s0103a:22_1": "lābhaggaṃ patto, aggalābhaṃ pattoti vuttaṃ hoti. Yasaggappattoti yasaggaṃ aggaparivāraṃ",
  "atk-s0103a:22_2": "patto. Vatapadānīti vatāniyeva, vatakoṭṭhāsā vā. Samattānīti gahitāni. Samādinnānīti",
  "atk-s0103a:22_3": "tasseva vevacanaṃ. Puratthimena vesālinti vesālito avidūre puratthimāya disāya. Cetiyanti",
  "atk-s0103a:22_4": "yakkhacetiyaṭṭhānaṃ. Esa nayo sabbattha.",
  "atk-s0103a:23_0": "12. Yena acelakoti bhagavato vattaṃ katvā yena acelo kaḷāramaṭṭako tenupasaṅkami.",
  "atk-s0103a:23_1": "Pañhaṃ apucchīti gambhīraṃ tilakkhaṇāhataṃ pañhaṃ pucchi. Na sampāyāsīti na sammā",
  "atk-s0103a:23_2": "ñāṇagatiyā pāyāsi, andho viya visamaṭṭhāne tattha tattheva pakkhali. Neva ādiṃ, na",
  "atk-s0103a:23_3": "pariyosānamaddasa. Atha vā “na sampāyāsī”ti na sampādesi, sampādetvā kathetuṃ nāsakkhi.",
  "atk-s0103a:23_4": "Asampāyantoti kabarakkhīni parivattetvā olokento “asikkhitakassa santike vuṭṭhosi,",
  "atk-s0103a:23_5": "anokāsepi pabbajito pañhaṃ pucchanto vicarasi, apehi mā etasmiṃ ṭhāne aṭṭhāsī”ti",
  "atk-s0103a:23_6": "vadanto. Kopañca dosañca appaccayañca pātvākāsīti kuppanākāraṃ kopaṃ, dussanākāraṃ",
  "atk-s0103a:23_7": "dosaṃ, atuṭṭhākārabhūtaṃ domanassasaṅkhātaṃ appaccayañca pākaṭamakāsi. Āsādimhaseti",
  "atk-s0103a:23_8": "āsādiyimha ghaṭṭayimha. Mā vata no ahosīti aho vata me na bhaveyya. Maṃ vata no ahosītipi",
  "atk-s0103a:23_9": "pāṭho. Tattha manti sāmivacanatthe upayogavacanaṃ, ahosi vata nu mamāti attho. Evañca",
  "atk-s0103a:23_10": "pana cintetvā ukkuṭikaṃ nisīditvā “khamatha me, bhante”ti taṃ khamāpesi. Sopi ito",
  "atk-s0103a:23_11": "paṭṭhāya aññaṃ kiñci pañhaṃ nāma na pucchissasīti. Āma na pucchissāmīti. Yadi evaṃ",
  "atk-s0103a:23_12": "gaccha, khamāmi teti taṃ uyyojesi.",
  "atk-s0103a:24_0": "14. Parihitoti paridahito nivatthavattho. Sānucārikoti anucārikā vuccati bhariyā,",
  "atk-s0103a:24_1": "saha anucārikāya sānucāriko, taṃ taṃ brahmacariyaṃ pahāya sabhariyoti attho. Odanakummāsanti",
  "atk-s0103a:24_2": "surāmaṃsato atirekaṃ odanampi kummāsampi bhuñjamāno. Yasā nihīnoti yaṃ lābhaggayasaggaṃ",
  "atk-s0103a:24_3": "patto, tato parihīno hutvā. “Kataṃ hoti uttarimanussadhammā iddhipāṭihāriya”nti idha",
  "atk-s0103a:24_4": "sattavatapadātikkamavasena satta pāṭihāriyāni veditabbāni.",
  "atk-s0103a:25": "Acelapāthikaputtavatthuvaṇṇanā",
  "atk-s0103a:26_0": "15. Pāthikaputtoti pāthikassa putto. Ñāṇavādenāti ñāṇavādena saddhiṃ. Upaḍḍhapathanti",
  "atk-s0103a:26_1": "yojanaṃ ce, no antare bhaveyya, gotamo aḍḍhayojanaṃ, ahaṃ aḍḍhayojanaṃ. Esa nayo",
  "atk-s0103a:26_2": "aḍḍhayojanādīsu. Ekapadavārampi atikkamma gacchato jayo bhavissati, anāgacchato parājayoti.",
  "atk-s0103a:26_3": "Te tatthāti te mayaṃ tattha samāgataṭṭhāne. Taddiguṇaṃ taddiguṇāhanti tato tato diguṇaṃ",
  "atk-s0103a:26_4": "diguṇaṃ ahaṃ karissāmi, bhagavatā saddhiṃ pāṭihāriyaṃ kātuṃ asamatthabhāvaṃ jānantopi",
  "atk-s0103a:26_5": "“uttamapurisena saddhiṃ paṭṭhapetvā asakkuṇantassāpi pāsaṃso hotī”ti ñatvā evamāha.",
  "atk-s0103a:26_6": "Nagaravāsinopi taṃ sutvā “asamattho nāma evaṃ na gajjati, addhā ayampi arahā bhavissatī”ti",
  "atk-s0103a:26_7": "tassa mahantaṃ sakkāramakaṃsu.",
  "atk-s0103a:27": "16. Yenāhaṃ tenupasaṅkamīti “sunakkhatto kira pāthikaputto evaṃ vadatī”ti assosi. Athassa hīnajjhāsayattā hīnadassanāya cittaṃ udapādi.",
  "atk-s0103a:28_0": "So bhagavato vattaṃ katvā bhagavati gandhakuṭiṃ paviṭṭhe pāthikaputtassa santikaṃ",
  "atk-s0103a:28_1": "gantvā pucchi “tumhe kira evarūpiṃ kathaṃ kathethā”ti? “Āma, kathemā”ti. Yadi evaṃ",
  "atk-s0103a:28_2": "“mā bhāyittha vissatthā punappunaṃ evaṃ vadatha, ahaṃ samaṇassa gotamassa upaṭṭhāko,",
  "atk-s0103a:28_3": "tassa visayaṃ vijānāmi, tumhehi saddhiṃ pāṭihāriyaṃ kātuṃ na sakkhissati, ahaṃ samaṇassa",
  "atk-s0103a:28_4": "gotamassa kathetvā bhayaṃ uppādetvā taṃ aññato gahetvā gamissāmi, tumhe mā bhāyitthā”ti",
  "atk-s0103a:28_5": "taṃ assāsetvā bhagavato santikaṃ gato. Tena vuttaṃ “yenāhaṃ tenupasaṅkamī”ti. Taṃ",
  "atk-s0103a:28_6": "vācantiādīsu “ahaṃ abuddhova samāno buddhomhīti vicariṃ, abhūtaṃ me kathitaṃ nāhaṃ",
  "atk-s0103a:28_7": "buddho”ti vadanto taṃ vācaṃ pajahati nāma. Raho nisīditvā cintayamāno “ahaṃ ‘ettakaṃ",
  "atk-s0103a:28_8": "kālaṃ abuddhova samāno buddhomhī’ti vicariṃ, ito dāni paṭṭhāya nāhaṃ buddho”ti cintayanto",
  "atk-s0103a:28_9": "taṃ cittaṃ pajahati nāma. “Ahaṃ ‘ettakaṃ kālaṃ abuddhova samāno buddhomhī’ti pāpakaṃ",
  "atk-s0103a:28_10": "diṭṭhiṃ gahetvā vicariṃ, ito dāni paṭṭhāya imaṃ diṭṭhiṃ pajahāmī”ti pajahanto taṃ",
  "atk-s0103a:28_11": "diṭṭhiṃ paṭinissajjati nāma. Evaṃ akaronto pana taṃ vācaṃ appahāya taṃ cittaṃ appahāya",
  "atk-s0103a:28_12": "taṃ diṭṭhiṃ appaṭinissajjitvāti vuccati. Vipateyyāti bandhanā muttatālapakkaṃ viya",
  "atk-s0103a:28_13": "gīvato pateyya, sattadhā vā pana phaleyya.",
  "atk-s0103a:29_0": "17. Rakkhatetanti rakkhatu etaṃ. Ekaṃsenāti nippariyāyena. Odhāritāti bhāsitā. Acelo",
  "atk-s0103a:29_1": "ca, bhante, pāthikaputtoti evaṃ ekaṃsena bhagavato vācāya odhāritāya sace acelo pāthikaputto.",
  "atk-s0103a:29_2": "Virūparūpenāti vigatarūpena vigacchitasabhāvena rūpena attano rūpaṃ pahāya adissamānena",
  "atk-s0103a:29_3": "kāyena. Sīhabyagghādivasena vā vividharūpena sammukhībhāvaṃ āgaccheyya. Tadassa bhagavato",
  "atk-s0103a:29_4": "musāti evaṃ sante bhagavato taṃ vacanaṃ musā bhaveyyāti musāvādena niggaṇhāti. Ṭhapetvā",
  "atk-s0103a:29_5": "kira etaṃ na aññena bhagavā musāvādena niggahitapubboti.",
  "atk-s0103a:30": "18. Dvayagāminīti sarūpena atthibhāvaṃ, atthena natthibhāvanti evaṃ dvayagāminī. Alikatucchanipphalavācāya etaṃ adhivacanaṃ.",
  "atk-s0103a:31_0": "19. Ajitopi nāma licchavīnaṃ senāpatīti so kira bhagavato upaṭṭhāko ahosi, so kālamakāsi.",
  "atk-s0103a:31_1": "Athassa sarīrakiccaṃ katvā manussā pāthikaputtaṃ pucchiṃsu “kuhiṃ nibbatto senāpatī”ti?",
  "atk-s0103a:31_2": "So āha – “mahāniraye nibbatto”ti. Idañca pana vatvā puna āha “tumhākaṃ senāpati mama",
  "atk-s0103a:31_3": "santikaṃ āgamma ahaṃ tumhākaṃ vacanamakatvā samaṇassa gotamassa vādaṃ patiṭṭhapetvā",
  "atk-s0103a:31_4": "niraye nibbattomhī”ti paroditthāti. Tenupasaṅkami divāvihārāyāti ettha “pāṭihāriyakaraṇatthāyā”ti",
  "atk-s0103a:31_5": "kasmā na vadati? Abhāvā. Sammukhībhāvopi hissa tena saddhiṃ natthi, kuto pāṭihāriyakaraṇaṃ,",
  "atk-s0103a:31_6": "tasmā tathā avatvā “divāvihārāyā”ti āha.",
  "atk-s0103a:32": "Iddhipāṭihāriyakathāvaṇṇanā",
  "atk-s0103a:33_0": "20. Gahapatinecayikāti gahapati mahāsālā. Tesañhi mahādhanadhaññanicayo, tasmā “necayikā”ti",
  "atk-s0103a:33_1": "vuccanti. Anekasahassāti sahassehipi aparimāṇagaṇanā. Evaṃ mahatiṃ kira parisaṃ ṭhapetvā",
  "atk-s0103a:33_2": "sunakkhattaṃ añño sannipātetuṃ samattho natthi. Teneva bhagavā ettakaṃ kālaṃ sunakkhattaṃ gahetvā vicari.",
  "atk-s0103a:34_0": "21. Bhayanti cittutrāsabhayaṃ. Chambhitattanti sakalasarīracalanaṃ. Lomahaṃsoti lomānaṃ",
  "atk-s0103a:34_1": "uddhaggabhāvo. So kira cintesi – “ahaṃ atimahantaṃ kathaṃ kathetvā sadevake loke",
  "atk-s0103a:34_2": "aggapuggalena saddhiṃ paṭiviruddho, mayhaṃ kho panabbhantare arahattaṃ vā pāṭihāriyakaraṇahetu",
  "atk-s0103a:34_3": "vā natthi, samaṇo pana gotamo pāṭihāriyaṃ karissati, athassa pāṭihāriyaṃ disvā mahājano",
  "atk-s0103a:34_4": "‘tvaṃ dāni pāṭihāriyaṃ kātuṃ asakkonto kasmā attano pamāṇamajānitvā loke aggapuggalena",
  "atk-s0103a:34_5": "saddhiṃ paṭimallo hutvā gajjasī’ti kaṭṭhaleḍḍudaṇḍādīhi viheṭhessatī”ti. Tenassa",
  "atk-s0103a:34_6": "mahājanasannipātañceva tena bhagavato ca āgamanaṃ sutvā bhayaṃ vā chambhitattaṃ vā",
  "atk-s0103a:34_7": "lomahaṃso vā udapādi. So tato dukkhā muccitukāmo tindukakhāṇukaparibbājakārāmaṃ agamāsi.",
  "atk-s0103a:34_8": "Tamatthaṃ dassetuṃ atha kho bhagavātiādimāha. Tattha upasaṅkamīti na kevalaṃ upasaṅkami,",
  "atk-s0103a:34_9": "upasaṅkamitvā pana dūraṃ aḍḍhayojanantaraṃ paribbājakārāmaṃ paviṭṭho. Tatthapi cittassādaṃ",
  "atk-s0103a:34_10": "alabhamāno antantena āvijjhitvā ārāmapaccante ekaṃ gahanaṭṭhānaṃ upadhāretvā pāsāṇaphalake",
  "atk-s0103a:34_11": "nisīdi. Atha bhagavā cintesi – “sace ayaṃ bālo kassacideva kathaṃ gahetvā idhāgaccheyya,",
  "atk-s0103a:34_12": "mā nassatu bālo”ti “nisinnapāsāṇaphalakaṃ tassa sarīre allīnaṃ hotū”ti adhiṭṭhāsi.",
  "atk-s0103a:34_13": "Saha adhiṭṭhānacittena taṃ tassa sarīre allīyi. So mahāaddubandhanabaddho viya chinnapādo viya ca ahosi.",
  "atk-s0103a:35_0": "Assosīti ito cito ca pāthikaputtaṃ pariyesamānā parisā tassa anupadaṃ gantvā nisinnaṭṭhānaṃ",
  "atk-s0103a:35_1": "ñatvā āgatena aññatarena purisena “tumhe kaṃ pariyesathā”ti vutte pāthikaputtanti.",
  "atk-s0103a:35_2": "So “tindukakhāṇukaparibbājakārāme nisinno”ti vuttavacanena assosi.",
  "atk-s0103a:36": "22. Saṃsappatīti osīdati. Tattheva sañcarati. Pāvaḷā vuccati ānisadaṭṭhikā.",
  "atk-s0103a:37": "23. Parābhūtarūpoti parājitarūpo, vinaṭṭharūpo vā.",
  "atk-s0103a:38": "25. Goyugehīti goyuttehi satamattehi vā sahassamattehi vā yugehi. Āviñcheyyāmāti ākaḍḍheyyāma. Chijjeyyunti chindeyyuṃ. Pāthikaputto vā bandhaṭṭhāne chijjeyya.",
  "atk-s0103a:39_0": "26. Dārupattikantevāsīti dārupattikassa antevāsī. Tassa kira etadahosi “tiṭṭhatu",
  "atk-s0103a:39_1": "tāva pāṭihāriyaṃ, samaṇo gotamo ‘acelo pāthikaputto āsanāpi na vuṭṭhahissatī’ti āha.",
  "atk-s0103a:39_2": "Handāhaṃ gantvā yena kenaci upāyena taṃ āsanā vuṭṭhāpemi. Ettāvatā ca samaṇassa gotamassa",
  "atk-s0103a:39_3": "parājayo bhavissatī”ti. Tasmā evamāha.",
  "atk-s0103a:40_0": "27. Sīhassāti cattāro sīhā tiṇasīho ca kāḷasīho ca paṇḍusīho ca kesarasīho ca. Tesaṃ",
  "atk-s0103a:40_1": "catunnaṃ sīhānaṃ kesarasīho aggataṃ gato, so idhādhippeto. Migaraññoti sabbacatuppadānaṃ",
  "atk-s0103a:40_2": "rañño. Āsayanti nivāsaṃ. Sīhanādanti abhītanādaṃ. Gocarāya pakkameyyanti āhāratthāya",
  "atk-s0103a:40_3": "pakkameyyaṃ. Varaṃ varanti uttamuttamaṃ, thūlaṃ thūlanti attho. Mudumaṃsānīti mudūni",
  "atk-s0103a:40_4": "maṃsāni. “Madhumaṃsānī”tipi pāṭho, madhuramaṃsānīti attho. Ajjhupeyyanti upagaccheyyaṃ.",
  "atk-s0103a:40_5": "Sīhanādaṃ naditvāti ye dubbalā pāṇā, te palāyantūti attano sūrabhāvasannissitena kāruññena naditvā.",
  "atk-s0103a:41_0": "28. Vighāsasaṃvaḍḍhoti vighāsena saṃvaḍḍho, vighāsaṃ bhakkhitā tirittamaṃsaṃ khāditvā",
  "atk-s0103a:41_1": "vaḍḍhito. Dittoti dappito thūlasarīro. Balavāti balasampanno. Etadahosīti kasmā ahosi? Asmimānadosena.",
  "atk-s0103a:42_0": "Tatrāyaṃ anupubbikathā – ekadivasaṃ kira so sīho gocarato nivattamāno taṃ siṅgālaṃ",
  "atk-s0103a:42_1": "bhayena palāyamānaṃ disvā kāruññajāto hutvā “vayasa, mā bhāyi, tiṭṭha ko nāma tva”nti",
  "atk-s0103a:42_2": "āha. Jambuko nāmāhaṃ sāmīti. Vayasa, jambuka, ito paṭṭhāya maṃ upaṭṭhātuṃ sakkhissasīti.",
  "atk-s0103a:42_3": "Upaṭṭhahissāmīti. So tato paṭṭhāya upaṭṭhāti. Sīho gocarato āgacchanto mahantaṃ mahantaṃ",
  "atk-s0103a:42_4": "maṃsakhaṇḍaṃ āharati. So taṃ khāditvā avidūre pāsāṇapiṭṭhe vasati. So katipāhaccayeneva",
  "atk-s0103a:42_5": "thūlasarīro mahākhandho jāto. Atha naṃ sīho avoca – “vayasa, jambuka, mama vijambhanakāle",
  "atk-s0103a:42_6": "avidūre ṭhatvā ‘viroca sāmī’ti vattuṃ sakkhissasī”ti. Sakkomi sāmīti. So tassa vijambhanakāle",
  "atk-s0103a:42_7": "tathā karoti. Tena sīhassa atireko asmimāno hoti.",
  "atk-s0103a:43_0": "Athekadivasaṃ jarasiṅgālo udakasoṇḍiyaṃ pānīyaṃ pivanto attano chāyaṃ olokento addasa",
  "atk-s0103a:43_1": "attano thūlasarīratañceva mahākhandhatañca. Disvā ‘jarasiṅgālosmī’ti manaṃ akatvā",
  "atk-s0103a:43_2": "“ahampi sīho jāto”ti maññi. Tato attanāva attānaṃ etadavoca – “vayasa, jambuka, yuttaṃ",
  "atk-s0103a:43_3": "nāma tava iminā attabhāvena parassa ucchiṭṭhamaṃsaṃ khādituṃ, kiṃ tvaṃ puriso na",
  "atk-s0103a:43_4": "hosi, sīhassāpi cattāro pādā dve dāṭhā dve kaṇṇā ekaṃ naṅguṭṭhaṃ, tavapi sabbaṃ tatheva,",
  "atk-s0103a:43_5": "kevalaṃ tava kesarabhāramattameva natthī”ti. Tassevaṃ cintayato asmimāno vaḍḍhi.",
  "atk-s0103a:43_6": "Athassa tena asmimānadosena etaṃ “ko cāha”ntiādi maññitamahosi. Tattha ko cāhanti",
  "atk-s0103a:43_7": "ahaṃ ko, sīho migarājā ko, na me ñāti, na sāmiko, kimahaṃ tassa nipaccakāraṃ karomīti",
  "atk-s0103a:43_8": "adhippāyo. Siṅgālakaṃyevāti siṅgālaravameva. Bheraṇḍakaṃyevāti appiyaamanāpasaddameva.",
  "atk-s0103a:43_9": "Ke ca chave siṅgāleti ko ca lāmako siṅgālo. Ke pana sīhanādeti ko pana sīhanādo siṅgālassa",
  "atk-s0103a:43_10": "ca sīhanādassa ca ko sambandhoti adhippāyo. Sugatāpadānesūti sugatalakkhaṇesu. Sugatassa",
  "atk-s0103a:43_11": "sāsanasambhūtāsu tīsu sikkhāsu. Kathaṃ panesa tattha jīvati? Etassa hi cattāro paccaye",
  "atk-s0103a:43_12": "dadamānā sīlādiguṇasampannānaṃ sambuddhānaṃ demāti denti, tena esa abuddho samāno",
  "atk-s0103a:43_13": "buddhānaṃ niyāmitapaccaye paribhuñjanto sugatāpadānesu jīvati nāma. Sugatātirittānīti",
  "atk-s0103a:43_14": "tesaṃ kira bhojanāni dadamānā buddhānañca buddhasāvakānañca datvā pacchā avasesaṃ",
  "atk-s0103a:43_15": "sāyanhasamaye denti. Evamesa sugatātirittāni bhuñjati nāma. Tathāgateti tathāgataṃ",
  "atk-s0103a:43_16": "arahantaṃ sammāsambuddhaṃ āsādetabbaṃ ghaṭṭayitabbaṃ. Atha vā “tathāgate”tiādīni",
  "atk-s0103a:43_17": "upayogabahuvacanāneva. Āsādetabbanti idampi bahuvacanameva ekavacanaṃ viya vuttaṃ.",
  "atk-s0103a:43_18": "Āsādanāti ahaṃ buddhena saddhiṃ pāṭihāriyaṃ karissāmīti ghaṭṭanā.",
  "atk-s0103a:44": "29. Samekkhiyānāti samekkhitvā, maññitvāti attho. Amaññīti puna amaññittha kotthūti siṅgālo.",
  "atk-s0103a:45_0": "30. Attānaṃ vighāse samekkhiyāti soṇḍiyaṃ ucchiṭṭhodake thūlaṃ attabhāvaṃ disvā.",
  "atk-s0103a:45_1": "Yāva attānaṃ na passatīti yāva ahaṃ sīhavighāsasaṃvaḍḍhitako jarasiṅgāloti evaṃ yathābhūtaṃ",
  "atk-s0103a:45_2": "attānaṃ na passati. Byagghoti maññatīti sīhohamasmīti maññati, sīhena vā samānabalo",
  "atk-s0103a:45_3": "byagghoyeva ahanti maññati.",
  "atk-s0103a:46_0": "31. Bhutvāna bheketi āvāṭamaṇḍūke khāditvā. Khalamūsikāyoti khalesu mūsikāyo ca khāditvā.",
  "atk-s0103a:46_1": "Kaṭasīsu khittāni ca koṇapānīti susānesu chaḍḍitakuṇapāni ca khāditvā. Mahāvaneti",
  "atk-s0103a:46_2": "mahante vanasmiṃ. Suññavaneti tucchavane. Vivaḍḍhoti vaḍḍhito. Tatheva so siṅgālakaṃ",
  "atk-s0103a:46_3": "anadīti evaṃ saṃvaḍḍhopi migarājāhamasmīti maññitvāpi yathā pubbe dubbalasiṅgālakāle,",
  "atk-s0103a:46_4": "tatheva so siṅgālaravaṃyeva aravīti. Imāyapi gāthāya bhekādīni bhutvā vaḍḍhitasiṅgālo",
  "atk-s0103a:46_5": "viya lābhasakkāragiddho tvanti pāthikaputtameva ghaṭṭesi.",
  "atk-s0103a:47": "Nāgehīti hatthīhi. Mahābandhanāti mahatā kilesabandhanā mocetvā. Mahāviduggāti mahāviduggaṃ nāma cattāro oghā. Tato uddharitvā nibbānathale patiṭṭhapetvā.",
  "atk-s0103a:48": "Aggaññapaññattikathāvaṇṇanā",
  "atk-s0103a:49_0": "36. Iti “bhagavā ettakena kathāmaggena pāṭihāriyaṃ na karotī”ti padassa anusandhiṃ",
  "atk-s0103a:49_1": "dassetvā idāni “na aggaññaṃ paññāpetī”ti imassa anusandhiṃ dassento aggaññañcāhanti",
  "atk-s0103a:49_2": "desanaṃ ārabhi. Tattha aggaññañcāhanti ahaṃ, bhaggava, aggaññañca pajānāmi lokuppatticariyavaṃsañca.",
  "atk-s0103a:49_3": "Tañca pajānāmīti na kevalaṃ aggaññameva, tañca aggaññaṃ pajānāmi. Tato ca uttaritaraṃ",
  "atk-s0103a:49_4": "sīlasamādhito paṭṭhāya yāva sabbaññutaññāṇā pajānāmi. Tañca pajānaṃ na parāmasāmīti",
  "atk-s0103a:49_5": "tañca pajānantopi ahaṃ idaṃ nāma pajānāmīti taṇhādiṭṭhimānavasena na parāmasāmi.",
  "atk-s0103a:49_6": "Natthi tathāgatassa parāmāsoti dīpeti. Paccattaññeva nibbuti viditāti attanāyeva",
  "atk-s0103a:49_7": "attani kilesanibbānaṃ viditaṃ. Yadabhijānaṃ tathāgatoti yaṃ kilesanibbānaṃ jānanto",
  "atk-s0103a:49_8": "tathāgato. No anayaṃ āpajjatīti aviditanibbānā titthiyā viya anayaṃ dukkhaṃ byasanaṃ nāpajjati.",
  "atk-s0103a:50_0": "37. Idāni yaṃ taṃ titthiyā aggaññaṃ paññapenti, taṃ dassento santi bhaggavātiādimāha.",
  "atk-s0103a:50_1": "Tattha issarakuttaṃ brahmakuttanti issarakataṃ brahmakataṃ, issaranimmitaṃ brahmanimmitanti",
  "atk-s0103a:50_2": "attho. Brahmā eva hi ettha ādhipaccabhāvena issaroti veditabbo. Ācariyakanti ācariyabhāvaṃ",
  "atk-s0103a:50_3": "ācariyavādaṃ. Tattha ācariyavādo aggaññaṃ. Aggaññaṃ pana ettha desitanti katvā so",
  "atk-s0103a:50_4": "aggaññaṃ tveva vutto. Kathaṃ vihitakanti kena vihitaṃ kinti vihitaṃ. Sesaṃ brahmajāle",
  "atk-s0103a:50_5": "vitthāritanayeneva veditabbaṃ.",
  "atk-s0103a:51": "41. Khiḍḍāpadosikanti khiḍḍāpadosikamūlaṃ.",
  "atk-s0103a:52_0": "47. Asatāti avijjamānena, asaṃvijjamānaṭṭhenāti attho. Tucchāti tucchena antosāravirahitena.",
  "atk-s0103a:52_1": "Musāti musāvādena. Abhūtenāti bhūtatthavirahitena. Abbhācikkhantīti abhiācikkhanti.",
  "atk-s0103a:52_2": "Viparītoti viparītasañño viparītacitto. Bhikkhavo cāti na kevalaṃ samaṇo gotamoyeva,",
  "atk-s0103a:52_3": "ye ca assa anusiṭṭhiṃ karonti, te bhikkhū ca viparītā. Atha yaṃ sandhāya viparītoti",
  "atk-s0103a:52_4": "vadanti, taṃ dassetuṃ samaṇo gotamotiādi vuttaṃ. Subhaṃ vimokkhanti vaṇṇakasiṇaṃ.",
  "atk-s0103a:52_5": "Asubhantvevāti subhañca asubhañca sabbaṃ asubhanti evaṃ pajānāti. Subhantveva tasmiṃ",
  "atk-s0103a:52_6": "samayeti subhanti eva ca tasmiṃ samaye pajānāti, na asubhaṃ. Bhikkhavo cāti ye te",
  "atk-s0103a:52_7": "evaṃ vadanti, tesaṃ bhikkhavo ca antevāsikasamaṇā viparītā. Pahotīti samattho paṭibalo.",
  "atk-s0103a:53_0": "48. Dukkaraṃ khoti ayaṃ paribbājako yadidaṃ “evaṃpasanno ahaṃ, bhante”tiādimāha,",
  "atk-s0103a:53_1": "taṃ sāṭheyyena kohaññena āha. Evaṃ kirassa ahosi – “samaṇo gotamo mayhaṃ ettakaṃ",
  "atk-s0103a:53_2": "dhammakathaṃ kathesi, tamahaṃ sutvāpi pabbajituṃ na sakkomi, mayā etassa sāsanaṃ",
  "atk-s0103a:53_3": "paṭipannasadisena bhavituṃ vaṭṭatī”ti. Tato so sāṭheyyena kohaññena evamāha. Tenassa",
  "atk-s0103a:53_4": "bhagavā mammaṃ ghaṭṭento viya “dukkaraṃ kho etaṃ, bhaggava tayā aññadiṭṭhikenā”tiādimāha.",
  "atk-s0103a:53_5": "Taṃ poṭṭhapādasutte vuttatthameva. Sādhukamanurakkhāti suṭṭhu anurakkha.",
  "atk-s0103a:54_0": "Iti bhagavā pasādamattānurakkhaṇe paribbājakaṃ niyojesi. Sopi evaṃ mahantaṃ suttantaṃ",
  "atk-s0103a:54_1": "sutvāpi nāsakkhi kilesakkhayaṃ kātuṃ. Desanā panassa āyatiṃ vāsanāya paccayo ahosi.",
  "atk-s0103a:54_2": "Sesaṃ sabbattha uttānatthamevāti.",
  "atk-s0103a:55": "Sumaṅgalavilāsiniyā dīghanikāyaṭṭhakathāya",
  "atk-s0103a:56": "Nigrodhaparibbājakavatthuvaṇṇanā",
  "atk-s0103a:57_0": "49. Evaṃ me sutanti udumbarikasuttaṃ. Tatrāyamapubbapadavaṇṇanā – paribbājakoti channaparibbājako.",
  "atk-s0103a:57_1": "Udumbarikāya paribbājakārāmeti udumbarikāya deviyā santake paribbājakārāme. Sandhānoti",
  "atk-s0103a:57_2": "tassa nāmaṃ. Ayaṃ pana mahānubhāvo parivāretvā vicarantānaṃ pañcannaṃ upāsakasatānaṃ",
  "atk-s0103a:57_3": "aggapuriso anāgāmī bhagavatā mahāparisamajjhe evaṃ saṃvaṇṇito –",
  "atk-s0103a:58_0": "“Chahi, bhikkhave, aṅgehi samannāgato sandhāno gahapati tathāgate niṭṭhaṅgato saddhamme",
  "atk-s0103a:58_1": "iriyati. Katamehi chahi? Buddhe aveccappasādena dhamme aveccappasādena saṅghe aveccappasādena",
  "atk-s0103a:58_2": "ariyena sīlena ariyena ñāṇena ariyāya vimuttiyā. Imehi kho, bhikkhave, chahi aṅgehi",
  "atk-s0103a:58_3": "samannāgato sandhāno gahapati tathāgate niṭṭhaṅgato saddhamme iriyatī”ti.",
  "atk-s0103a:59_0": "So pātoyeva uposathaṅgāni adhiṭṭhāya pubbaṇhasamaye buddhappamukhassa saṅghassa dānaṃ",
  "atk-s0103a:59_1": "datvā bhikkhūsu vihāraṃ gatesu ghare khuddakamahallakānaṃ dārakānaṃ saddena ubbāḷho",
  "atk-s0103a:59_2": "satthu santike “dhammaṃ sossāmī”ti nikkhanto. Tena vuttaṃ divā divassa rājagahā nikkhamīti.",
  "atk-s0103a:59_3": "Tattha divā divassāti divasassa divā nāma majjhanhātikkamo, tasmiṃ divasassāpi divābhūte",
  "atk-s0103a:59_4": "atikkantamatte majjhanhike nikkhamīti attho. Paṭisallīnoti tato tato rūpādigocarato",
  "atk-s0103a:59_5": "cittaṃ paṭisaṃharitvā nilīno jhānaratisevanāvasena ekībhāvaṃ gato. Manobhāvanīyānanti",
  "atk-s0103a:59_6": "manavaḍḍhakānaṃ. Ye ca āvajjato manasikaroto cittaṃ vinīvaraṇaṃ hoti unnamati vaḍḍhati.",
  "atk-s0103a:60": "50. Unnādiniyātiādīni poṭṭhapādasutte vitthāritanayeneva veditabbāni.",
  "atk-s0103a:61_0": "51. Yāvatāti yattakā. Ayaṃ tesaṃ aññataroti ayaṃ tesaṃ abbhantaro eko sāvako, bhagavato",
  "atk-s0103a:61_1": "kira sāvakā gihianāgāminoyeva pañcasatā rājagahe paṭivasanti. Yesaṃ ekekassa pañca",
  "atk-s0103a:61_2": "pañca upāsakasatāni parivārā, te sandhāya “ayaṃ tesaṃ aññataro”ti āha. Appeva nāmāti",
  "atk-s0103a:61_3": "tassa upasaṅkamanaṃ patthayamāno āha. Patthanākāraṇaṃ pana poṭṭhapādasutte vuttameva.",
  "atk-s0103a:62_0": "52. Etadavocāti āgacchanto antarāmaggeyeva tesaṃ kathāya sutattā etaṃ aññathā kho",
  "atk-s0103a:62_1": "imetiādivacanaṃ avoca. Tattha aññatitthiyāti dassanenapi ākappenapi kuttenapi ācārenapi",
  "atk-s0103a:62_2": "vihārenapi iriyāpathenapi aññe titthiyāti aññatitthiyā. Saṅgamma samāgammāti saṅgantvā",
  "atk-s0103a:62_3": "samāgantvā rāsi hutvā nisinnaṭṭhāne. Araññavanapatthānīti araññavanapatthāni gāmūpacārato",
  "atk-s0103a:62_4": "muttāni dūrasenāsanāni. Pantānīti dūratarāni manussūpacāravirahitāni. Appasaddānīti",
  "atk-s0103a:62_5": "vihārūpacārena gacchato addhikajanassapi saddena mandasaddāni. Appanigghosānīti avibhāvitatthena",
  "atk-s0103a:62_6": "nigghosena mandanigghosāni. Vijanavātānīti antosañcārino janassa vātena vigatavātāni.",
  "atk-s0103a:62_7": "Manussarāhasseyyakānīti manussānaṃ rahassakaraṇassa yuttāni anucchavikāni. Paṭisallānasāruppānīti",
  "atk-s0103a:62_8": "ekībhāvassa anurūpāni. Iti sandhāno gahapati “aho mama satthā yo evarūpāni senāsanāni",
  "atk-s0103a:62_9": "paṭisevatī”ti añjaliṃ paggayha uttamaṅge sirasmiṃ patiṭṭhapetvā imaṃ udānaṃ udānento nisīdi.",
  "atk-s0103a:63_0": "53. Evaṃ vutteti evaṃ sandhānena gahapatinā udānaṃ udānentena vutte. Nigrodho paribbājako",
  "atk-s0103a:63_1": "ayaṃ gahapati mama santike nisinnopi attano satthāraṃyeva thometi ukkaṃsati, amhe",
  "atk-s0103a:63_2": "pana atthītipi na maññati, etasmiṃ uppannakopaṃ samaṇassa gotamassa upari pātessāmīti",
  "atk-s0103a:63_3": "sandhānaṃ gahapatiṃ etadavoca.",
  "atk-s0103a:64_0": "Yaggheti codanatthe nipāto. Jāneyyāsīti bujjheyyāsi passeyyāsi. Kena samaṇo gotamo",
  "atk-s0103a:64_1": "saddhiṃ sallapatīti kena kāraṇena kena puggalena saddhiṃ samaṇo gotamo sallapati",
  "atk-s0103a:64_2": "vadati bhāsati. Kiṃ vuttaṃ hoti – “yadi kiñci sallāpakāraṇaṃ bhaveyya, yadi vā koci",
  "atk-s0103a:64_3": "samaṇassa gotamassa santikaṃ sallāpatthiko gaccheyya, sallapeyya, na pana kāraṇaṃ",
  "atk-s0103a:64_4": "atthi, na tassa santikaṃ koci gacchati, svāyaṃ kena samaṇo gotamo saddhiṃ sallapati,",
  "atk-s0103a:64_5": "asallapanto kathaṃ unnādī bhavissatī”ti.",
  "atk-s0103a:65_0": "Sākacchanti saṃsandanaṃ. Paññāveyyattiyanti uttarapaccuttaranayena ñāṇabyattabhāvaṃ.",
  "atk-s0103a:65_1": "Suññāgārahatāti suññāgāresu naṭṭhā, samaṇena hi gotamena bodhimūle appamattikā paññā",
  "atk-s0103a:65_2": "adhigatā, sāpissa suññāgāresu ekakassa nisīdato naṭṭhā. Yadi pana mayaṃ viya gaṇasaṅgaṇikaṃ",
  "atk-s0103a:65_3": "katvā nisīdeyya, nāssa paññā nasseyyāti dasseti. Aparisāvacaroti avisāradattā parisaṃ",
  "atk-s0103a:65_4": "otarituṃ na sakkoti. Nālaṃ sallāpāyāti na samattho sallāpaṃ kātuṃ. Antamantānevāti",
  "atk-s0103a:65_5": "koci maṃ pañhaṃ puccheyyāti pañhābhīto antamantāneva pantasenāsanāni sevati. Gokāṇāti",
  "atk-s0103a:65_6": "ekakkhihatā kāṇagāvī. Sā kira pariyantacārinī hoti, antamantāneva sevati. Sā kira",
  "atk-s0103a:65_7": "kāṇakkhibhāvena vanantābhimukhīpi na sakkoti bhavituṃ. Kasmā? Yasmā pattena vā sākhāya",
  "atk-s0103a:65_8": "vā kaṇṭakena vā pahārassa bhāyati. Gunnaṃ abhimukhīpi na sakkoti bhavituṃ. Kasmā?",
  "atk-s0103a:65_9": "Yasmā siṅgena vā kaṇṇena vā vālena vā pahārassa bhāyati. Iṅghāti codanatthe nipāto.",
  "atk-s0103a:65_10": "Saṃsādeyyāmāti ekapañhapucchaneneva saṃsādanaṃ visādamāpannaṃ kareyyāma. Tucchakumbhīva",
  "atk-s0103a:65_11": "nanti rittaghaṭaṃ viya naṃ. Orodheyyāmāti vinandheyyāma. Pūritaghaṭo hi ito cito",
  "atk-s0103a:65_12": "ca parivattetvā na suvinandhanīyo hoti. Rittako yathāruci parivattetvā sakkā hoti",
  "atk-s0103a:65_13": "vinandhituṃ, evameva hatapaññatāya rittakumbhisadisaṃ samaṇaṃ gotamaṃ vādavinandhanena",
  "atk-s0103a:65_14": "samantā vinandhissāmāti vadati.",
  "atk-s0103a:66_0": "Iti paribbājako satthu suvaṇṇavaṇṇaṃ nalāṭamaṇḍalaṃ apassanto dasabalassa parammukhā",
  "atk-s0103a:66_1": "attano balaṃ dīpento asambhinnaṃ khattiyakumāraṃ jātiyā ghaṭṭayanto caṇḍālaputto",
  "atk-s0103a:66_2": "viya asambhinnakesarasīhaṃ migarājānaṃ thāmena ghaṭṭento jarasiṅgālo viya ca nānappakāraṃ",
  "atk-s0103a:66_3": "tucchagajjitaṃ gajji. Upāsakopi cintesi “ayaṃ paribbājako ati viya gajjati, avīciphusanatthāya",
  "atk-s0103a:66_4": "pādaṃ, bhavaggaggahaṇatthāya hatthaṃ pasārayanto viya niratthakaṃ vāyamati. Sace",
  "atk-s0103a:66_5": "me satthā imaṃ ṭhānamāgaccheyya, imassa paribbājakassa yāva bhavaggā ussitaṃ mānaddhajaṃ",
  "atk-s0103a:66_6": "ṭhānasova opāteyyā”ti.",
  "atk-s0103a:67": "54. Bhagavāpi tesaṃ taṃ kathāsallāpaṃ assosiyeva. Tena vuttaṃ “assosi kho imaṃ kathāsallāpa”nti.",
  "atk-s0103a:68_0": "Sumāgadhāyāti sumāgadhā nāma pokkharaṇī, yassā tīre nisinno aññataro puriso padumanāḷantarehi",
  "atk-s0103a:68_1": "asurabhavanaṃ pavisantaṃ asurasenaṃ addasa. Moranivāpoti nivāpo vuccati bhattaṃ,",
  "atk-s0103a:68_2": "yattha morānaṃ abhayena saddhiṃ nivāpo dinno, taṃ ṭhānanti attho. Abbhokāseti aṅgaṇaṭṭhāne.",
  "atk-s0103a:68_3": "Assāsapattāti tuṭṭhipattā somanassapattā. Ajjhāsayanti uttamanissayabhūtaṃ. Ādibrahmacariyanti",
  "atk-s0103a:68_4": "purāṇabrahmacariyasaṅkhātaṃ ariyamaggaṃ. Idaṃ vuttaṃ hoti – “ko nāma so, bhante,",
  "atk-s0103a:68_5": "dhammo yena bhagavatā sāvakā vinītā ajjhāsayādibrahmacariyabhūtaṃ ariyamaggaṃ pūretvā",
  "atk-s0103a:68_6": "arahattādhigamavasena assāsapattā paṭijānantī”ti.",
  "atk-s0103a:69": "Tapojigucchāvādavaṇṇanā",
  "atk-s0103a:70": "55. Vippakatāti mamāgamanapaccayā aniṭṭhitā, va hutvā ṭhitā, kathehi, ahametaṃ niṭṭhapetvā matthakaṃ pāpetvā dassemīti sabbaññupavāraṇaṃ pavāresi.",
  "atk-s0103a:71_0": "56. Dujjānaṃ khoti bhagavā paribbājakassa vacanaṃ sutvā “ayaṃ paribbājako mayā sāvakānaṃ",
  "atk-s0103a:71_1": "desetabbaṃ dhammaṃ tehi pūretabbaṃ paṭipattiṃ pucchati, sacassāhaṃ āditova taṃ kathessāmi,",
  "atk-s0103a:71_2": "kathitampi naṃ na jānissati, ayaṃ pana vīriyena pāpajigucchanavādo, handāhaṃ etasseva",
  "atk-s0103a:71_3": "visaye pañhaṃ pucchāpetvā puthusamaṇabrāhmaṇānaṃ laddhiyā niratthakabhāvaṃ dassemi.",
  "atk-s0103a:71_4": "Atha pacchā imaṃ pañhaṃ byākarissāmī”ti cintetvā dujjānaṃ kho etantiādimāha. Tattha",
  "atk-s0103a:71_5": "sake ācariyaketi attano ācariyavāde. Adhijeguccheti vīriyena pāpajigucchanabhāve.",
  "atk-s0103a:71_6": "Kathaṃ santāti kathaṃ bhūtā. Tapojigucchāti vīriyena pāpajigucchā pāpavivajjanā.",
  "atk-s0103a:71_7": "Paripuṇṇāti parisuddhā. Kathaṃ aparipuṇṇāti kathaṃ aparisuddhā hotīti evaṃ pucchāti.",
  "atk-s0103a:71_8": "Yatra hi nāmāti yo nāma.",
  "atk-s0103a:72_0": "57. Appasadde katvāti nirave appasadde katvā. So kira cintesi – “samaṇo gotamo ekaṃ",
  "atk-s0103a:72_1": "pañhampi na katheti, sallāpakathāpissa atibahukā natthi, ime pana ādito paṭṭhāya",
  "atk-s0103a:72_2": "samaṇaṃ gotamaṃ anuvattanti ceva pasaṃsanti ca, handāhaṃ ime nissadde katvā sayaṃ",
  "atk-s0103a:72_3": "kathemī”ti. So tathā akāsi. Tena vuttaṃ “appasadde katvā”ti. “Tapojigucchavādā”tiādīsu",
  "atk-s0103a:72_4": "tapojigucchaṃ vadāma, manasāpi tameva sārato gahetvā vicarāma, kāyenapimhā tameva",
  "atk-s0103a:72_5": "allīnā, nānappakārakaṃ attakilamathānuyogamanuyuttā viharāmāti attho.",
  "atk-s0103a:73": "Upakkilesavaṇṇanā",
  "atk-s0103a:74_0": "58. Tapassīti tapanissitako. “Acelako”tiādīni sīhanāde vitthāritanayeneva veditabbāni.",
  "atk-s0103a:74_1": "Tapaṃ samādiyatīti acelakabhāvādikaṃ tapaṃ sammā ādiyati, daḷhaṃ gaṇhāti. Attamano",
  "atk-s0103a:74_2": "hotīti ko añño mayā sadiso imasmiṃ tape atthīti tuṭṭhamano hoti. Paripuṇṇasaṅkappoti",
  "atk-s0103a:74_3": "alamettāvatāti evaṃ pariyositasaṅkappo, idañca titthiyānaṃ vasena āgataṃ. Sāsanāvacarenāpi",
  "atk-s0103a:74_4": "pana dīpetabbaṃ. Ekacco hi dhutaṅgaṃ samādiyati, so teneva dhutaṅgena ko añño mayā",
  "atk-s0103a:74_5": "sadiso dhutaṅgadharoti attamano hoti paripuṇṇasaṅkappo. Tapassino upakkileso hotīti",
  "atk-s0103a:74_6": "duvidhassāpetassa tapassino ayaṃ upakkileso hoti. Ettāvatāyaṃ tapo upakkileso hotīti vadāmi.",
  "atk-s0103a:75": "Attānukkaṃsetīti “ko mayā sadiso atthī”ti attānaṃ ukkaṃsati ukkhipati. Paraṃ vambhetīti “ayaṃ na mādiso”ti paraṃ saṃhāreti avakkhipati.",
  "atk-s0103a:76_0": "Majjatīti mānamadakaraṇena majjati. Mucchatīti mucchito hoti gadhito ajjhāpanno.",
  "atk-s0103a:76_1": "Pamādamāpajjatīti etadeva sāranti pamādamāpajjati. Sāsane pabbajitopi dhutaṅgasuddhiko",
  "atk-s0103a:76_2": "hoti, na kammaṭṭhānasuddhiko. Dhutaṅgameva arahattaṃ viya sārato pacceti.",
  "atk-s0103a:77_0": "59. Lābhasakkārasilokanti ettha cattāro paccayā labbhantīti lābhā, teyeva suṭṭhu",
  "atk-s0103a:77_1": "katvā paṭisaṅkharitvā laddhā sakkāro, vaṇṇabhaṇanaṃ siloko. Abhinibbattetīti acelakādibhāvaṃ",
  "atk-s0103a:77_2": "terasadhutaṅgasamādānaṃ vā nissāya mahālābho uppajjati, tasmā “abhinibbattetī”ti",
  "atk-s0103a:77_3": "vutto. Sesamettha purimavāranayeneva duvidhassāpi tapassino vasena veditabbaṃ.",
  "atk-s0103a:78_0": "60. Vodāsaṃ āpajjatīti dvebhāgaṃ āpajjati, dve bhāge karoti. Khamatīti ruccati. Nakkhamatīti",
  "atk-s0103a:78_1": "na ruccati. Sāpekkho pajahatīti sataṇho pajahati. Kathaṃ? Pātova khīrabhattaṃ bhutto",
  "atk-s0103a:78_2": "hoti. Athassa maṃsabhojanaṃ upaneti. Tassa evaṃ hoti “idāni evarūpaṃ kadā labhissāma,",
  "atk-s0103a:78_3": "sace jāneyyāma, pātova khīrabhattaṃ na bhuñjeyyāma, kiṃ mayā sakkā kātuṃ, gaccha",
  "atk-s0103a:78_4": "bho, tvameva bhuñjā”ti jīvitaṃ pariccajanto viya sāpekkho pajahati. Gadhitoti gedhajāto.",
  "atk-s0103a:78_5": "Mucchitoti balavataṇhāya mucchito saṃmuṭṭhassatī hutvā. Ajjhāpannoti āmise atilaggo,",
  "atk-s0103a:78_6": "“bhuñjissatha, āvuso”ti dhammanimantanamattampi akatvā mahante mahante kabaḷe karoti.",
  "atk-s0103a:78_7": "Anādīnavadassāvītiādīnavamattampi na passati. Anissaraṇapaññoti idha mattaññutānissaraṇapaccavekkhaṇaparibhogamattampi",
  "atk-s0103a:78_8": "na karoti. Lābhasakkārasilokanikantihetūti lābhādīsu taṇhāhetu.",
  "atk-s0103a:79_0": "61. Saṃbhakkhetīti saṃkhādati. Asanivicakkanti vicakkasaṇṭhānā asaniyeva. Idaṃ vuttaṃ",
  "atk-s0103a:79_1": "hoti “asanivicakkaṃ imassa dantakūṭaṃ mūlabījādīsu na kiñci na saṃbhuñjati. Atha",
  "atk-s0103a:79_2": "ca pana naṃ samaṇappavādena samaṇoti sañjānantī”ti. Evaṃ apasādeti avakkhipati. Idaṃ",
  "atk-s0103a:79_3": "titthiyavasena āgataṃ. Bhikkhuvasena panettha ayaṃ yojanā, attanā dhutaṅgadharo hoti,",
  "atk-s0103a:79_4": "so aññaṃ evaṃ apasādeti “kiṃ samaṇā nāma ime samaṇamhāti vadanti, dhutaṅgamattampi",
  "atk-s0103a:79_5": "natthi, uddesabhattādīni pariyesantā paccayabāhullikā vicarantī”ti. Lūkhājīvinti",
  "atk-s0103a:79_6": "acelakādivasena vā dhutaṅgavasena vā lūkhājīviṃ. Issāmacchariyanti parassa sakkārādisampattikhīyanalakkhaṇaṃ",
  "atk-s0103a:79_7": "issaṃ, sakkārādikaraṇaakkhamanalakkhaṇaṃ macchariyañca.",
  "atk-s0103a:80_0": "62. Āpāthakanisādī hotīti manussānaṃ āpāthe dassanaṭṭhāne nisīdati. Yattha te passanti,",
  "atk-s0103a:80_1": "tattha ṭhito vaggulivataṃ carati, pañcātapaṃ tappati, ekapādena tiṭṭhati, sūriyaṃ",
  "atk-s0103a:80_2": "namassati. Sāsane pabbajitopi samādinnadhutaṅgo sabbarattiṃ sayitvā manussānaṃ cakkhupathe",
  "atk-s0103a:80_3": "tapaṃ karoti, mahāsāyanheyeva cīvarakuṭiṃ karoti, sūriye uggate paṭisaṃharati, manussānaṃ",
  "atk-s0103a:80_4": "āgatabhāvaṃ ñatvā ghaṇḍiṃ paharitvā cīvaraṃ matthake ṭhapetvā caṅkamaṃ otarati, sammuñjaniṃ",
  "atk-s0103a:80_5": "gahetvā vihāraṅgaṇaṃ sammajjati.",
  "atk-s0103a:81_0": "Attānanti attano guṇaṃ adassayamānoti ettha a-kāro nipātamattaṃ, dassayamānoti attho.",
  "atk-s0103a:81_1": "Idampi me tapasminti idampi kammaṃ mameva tapasmiṃ, paccatte vā bhummaṃ, idampi mama",
  "atk-s0103a:81_2": "tapoti attho. So hi asukasmiṃ ṭhāne acelako atthi muttācārotiādīni sutvā amhākaṃ",
  "atk-s0103a:81_3": "esa tapo, amhākaṃ so antevāsikotiādīni bhaṇati. Asukasmiṃ vā pana ṭhāne paṃsukūliko",
  "atk-s0103a:81_4": "bhikkhu atthītiādīni sutvā amhākaṃ esa tapo, amhākaṃ so antevāsikotiādīni bhaṇati.",
  "atk-s0103a:82_0": "Kiñcidevāti kiñci vajjaṃ diṭṭhigataṃ vā. Paṭicchannaṃ sevatīti yathā aññe na jānanti,",
  "atk-s0103a:82_1": "evaṃ sevati. Akkhamamānaṃ āha khamatīti aruccamānaṃyeva ruccati meti vadati. Attanā",
  "atk-s0103a:82_2": "kataṃ atimahantampi vajjaṃ appamattakaṃ katvā paññapeti, parena kataṃ dukkaṭamattaṃ",
  "atk-s0103a:82_3": "vītikkamampi pārājikasadisaṃ katvā dasseti. Anuññeyyanti anujānitabbaṃ anumoditabbaṃ.",
  "atk-s0103a:83_0": "63. Kodhano hoti upanāhīti kujjhanalakkhaṇena kodhena, veraappaṭinissaggalakkhaṇena",
  "atk-s0103a:83_1": "upanāhena ca samannāgato. Makkhī hoti paḷāsīti paraguṇamakkhanalakkhaṇena makkhena,",
  "atk-s0103a:83_2": "yugaggāhalakkhaṇena paḷāsena ca samannāgato.",
  "atk-s0103a:84_0": "Issukī hoti maccharīti parasakkārādīsu usūyanalakkhaṇāya issāya, āvāsakulalābhavaṇṇadhammesu",
  "atk-s0103a:84_1": "maccharāyanalakkhaṇena pañcavidhamaccherena ca samannāgato hoti. Saṭho hoti māyāvīti",
  "atk-s0103a:84_2": "kerāṭikalakkhaṇena sāṭheyyena, katappaṭicchādanalakkhaṇāya māyāya ca samannāgato",
  "atk-s0103a:84_3": "hoti. Thaddho hoti atimānīti nissinehanikkaruṇathaddhalakkhaṇena thambhena, atikkamitvā",
  "atk-s0103a:84_4": "maññanalakkhaṇena atimānena ca samannāgato hoti. Pāpiccho hotīti asantasambhāvanapatthanalakkhaṇāya",
  "atk-s0103a:84_5": "pāpicchatāya samannāgato hoti. Pāpikānanti tāsaṃyeva lāmakānaṃ icchānaṃ vasaṃ gato.",
  "atk-s0103a:84_6": "Micchādiṭṭhikoti natthi dinnantiādinayappavattāya ayāthāvadiṭṭhiyā upeto. Antaggāhikāyāti",
  "atk-s0103a:84_7": "sāyeva diṭṭhi ucchedantassa gahitattā “antaggāhikā”ti vuccati, tāya samannāgatoti",
  "atk-s0103a:84_8": "attho. Sandiṭṭhiparāmāsītiādīsu sayaṃ diṭṭhi sandiṭṭhi, sandiṭṭhimeva parāmasati",
  "atk-s0103a:84_9": "gahetvā vadatīti sandiṭṭhiparāmāsī. Ādhānaṃ vuccati daḷhaṃ suṭṭhu ṭhapitaṃ, tathā",
  "atk-s0103a:84_10": "katvā gaṇhātīti ādhānaggāhī. Ariṭṭho viya na sakkā hoti paṭinissajjāpetunti duppaṭinissaggī. Yadimeti yadi ime.",
  "atk-s0103a:85": "Parisuddhapapaṭikappattakathāvaṇṇanā",
  "atk-s0103a:86_0": "64. Idha, nigrodha, tapassīti evaṃ bhagavā aññatitthiyehi gahitaladdhiṃ tesaṃ rakkhitaṃ",
  "atk-s0103a:86_1": "tapaṃ sabbameva saṃkiliṭṭhanti upakkilesapāḷiṃ dassetvā idāni parisuddhapāḷidassanatthaṃ",
  "atk-s0103a:86_2": "desanamārabhanto idha, nigrodhātiādimāha. Tattha “na attamano”tiādīni vuttavipakkhavaseneva",
  "atk-s0103a:86_3": "veditabbāni. Sabbavāresu ca lūkhatapassino ceva dhutaṅgadharassa ca vasena yojanā",
  "atk-s0103a:86_4": "veditabbā. Evaṃ so tasmiṃ ṭhāne parisuddho hotīti evaṃ so tena na attamanatā na paripuṇṇasaṅkappabhāvasaṅkhātena",
  "atk-s0103a:86_5": "kāraṇena parisuddho nirupakkileso hoti, uttari vāyamamāno kammaṭṭhānasuddhiko hutvā",
  "atk-s0103a:86_6": "arahattaṃ pāpuṇāti. Iminā nayena sabbavāresu attho veditabbo.",
  "atk-s0103a:87_0": "69. Addhā kho, bhanteti bhante evaṃ sante ekaṃseneva vīriyena pāpajigucchanavādo",
  "atk-s0103a:87_1": "parisuddho hotīti anujānāti. Ito parañca aggabhāvaṃ vā sārabhāvaṃ vā ajānanto aggappattā",
  "atk-s0103a:87_2": "sārappattā cāti āha. Athassa bhagavā sārappattabhāvaṃ paṭisedhento na kho nigrodhātiādimāha.",
  "atk-s0103a:87_3": "Papaṭikappattā hotīti sāravato rukkhassa sāraṃ phegguṃ tacañca atikkamma bahipapaṭikasadisā hotīti dasseti.",
  "atk-s0103a:88": "Parisuddhatacappattādikathāvaṇṇanā",
  "atk-s0103a:89_0": "70. Aggaṃ pāpetūti desanāvasena aggaṃ pāpetvā desetu, sāraṃ pāpetvā desetūti dasabalaṃ",
  "atk-s0103a:89_1": "yācati. Cātuyāmasaṃvarasaṃvutoti catubbidhena saṃvarena pihito. Na pāṇaṃ atipātetīti",
  "atk-s0103a:89_2": "pāṇaṃ na hanati. Na bhāvitamāsīsatīti bhāvitaṃ nāma tesaṃ saññāya pañca kāmaguṇā,",
  "atk-s0103a:89_3": "te na āsīsati na sevatīti attho.",
  "atk-s0103a:90_0": "Aduṃ cassa hotīti etañcassa idāni vuccamānaṃ “so abhiharatī”tiādilakkhaṇaṃ. Tapassitāyāti",
  "atk-s0103a:90_1": "tapassibhāvena hoti. Tattha so abhiharatīti so taṃ sīlaṃ abhiharati, uparūpari vaḍḍheti.",
  "atk-s0103a:90_2": "Sīlaṃ me paripuṇṇaṃ, tapo āraddho, alamettāvatāti na vīriyaṃ vissajjeti. No hīnāyāvattatīti",
  "atk-s0103a:90_3": "hīnāya gihibhāvatthāya na āvattati. Sīlato uttari visesādhigamatthāya vīriyaṃ karotiyeva,",
  "atk-s0103a:90_4": "evaṃ karonto so vivittaṃ senāsanaṃ bhajati. “Arañña”ntiādīni sāmaññaphale vitthāritāneva.",
  "atk-s0103a:90_5": "“Mettāsahagatenā”tiādīni visuddhimagge vaṇṇitāni. Tacappattāti papaṭikato abbhantaraṃ",
  "atk-s0103a:90_6": "tacaṃ pattā. Phegguppattāti tacato abbhantaraṃ phegguṃ pattā, pheggusadisā hotīti attho.",
  "atk-s0103a:91_0": "74. “Ettāvatā, kho nigrodha, tapojigucchā aggappattā ca hoti sārappattā cā”ti idaṃ",
  "atk-s0103a:91_1": "bhagavā titthiyānaṃ vasenāha. Titthiyānañhi lābhasakkāro rukkhassa sākhāpalāsasadiso.",
  "atk-s0103a:91_2": "Pañcasīlamattakaṃ papaṭikasadisaṃ. Aṭṭhasamāpattimattaṃ tacasadisaṃ. Pubbenivāsañāṇāvasānā",
  "atk-s0103a:91_3": "abhiññā pheggusadisā. Dibbacakkhuṃ panete arahattanti gahetvā vicaranti. Tena nesaṃ",
  "atk-s0103a:91_4": "taṃ rukkhassa sārasadisaṃ. Sāsane pana lābhasakkāro sākhāpalāsasadiso. Sīlasampadā",
  "atk-s0103a:91_5": "papaṭikasadisā. Jhānasamāpattiyo tacasadisā. Lokiyābhiññā pheggusadisā. Maggaphalaṃ",
  "atk-s0103a:91_6": "sāro. Iti bhagavatā attano sāsanaṃ onatavinataphalabhārabharitarukkhūpamāya upamitaṃ.",
  "atk-s0103a:91_7": "So desanākusalatāya tato tacasārasampattito mama sāsanaṃ uttaritarañceva paṇītatarañca,",
  "atk-s0103a:91_8": "taṃ tuvaṃ kadā jānissasīti attanodesanāya visesabhāvaṃ dassetuṃ “iti kho nigrodhā”ti",
  "atk-s0103a:91_9": "desanaṃ ārabhi. Te paribbājakāti te tassa parivārā tiṃsasatasaṅkhyā paribbājakā.",
  "atk-s0103a:91_10": "Ettha mayaṃ anassāmāti ettha acelakapāḷiādīsu, idaṃ vuttaṃ hoti “amhākaṃ acelakapāḷimattampi",
  "atk-s0103a:91_11": "natthi, kuto parisuddhapāḷi. Amhākaṃ parisuddhapāḷimattampi natthi, kuto cātuyāmasaṃvarādīni.",
  "atk-s0103a:91_12": "Cātuyāmasaṃvaropi natthi, kuto araññavāsādīni. Araññavāsopi natthi, kuto nīvaraṇappahānādīni.",
  "atk-s0103a:91_13": "Nīvaraṇappahānampi natthi, kuto brahmavihārādīni. Brahmavihāramattampi natthi, kuto",
  "atk-s0103a:91_14": "pubbenivāsādīni. Pubbenivāsañāṇamattampi natthi, kuto amhākaṃ dibbacakkhu. Ettha",
  "atk-s0103a:91_15": "mayaṃ saācariyakā naṭṭhā”ti. Ito bhiyyo uttaritaranti ito dibbacakkhuñāṇādhigamato",
  "atk-s0103a:91_16": "bhiyyo aññaṃ uttaritaraṃ visesādhigamaṃ mayaṃ sutivasenāpi na jānāmāti vadanti.",
  "atk-s0103a:92": "Nigrodhassapajjhāyanavaṇṇanā",
  "atk-s0103a:93_0": "75. Atha nigrodhaṃ paribbājakanti evaṃ kirassa ahosi “ime paribbājakā idāni bhagavato",
  "atk-s0103a:93_1": "bhāsitaṃ sussūsanti, iminā ca nigrodhena bhagavato parammukhā kakkhaḷaṃ durāsadavacanaṃ",
  "atk-s0103a:93_2": "vuttaṃ, idāni ayampi sotukāmo jāto, kālo dāni me imassa mānaddhajaṃ nipātetvā bhagavato",
  "atk-s0103a:93_3": "sāsanaṃ ukkhipitu”nti. Atha nigrodhaṃ paribbājakaṃ etadavoca. Aparampissa ahosi “ayaṃ",
  "atk-s0103a:93_4": "mayi akathente satthāraṃ na khamāpessati, tadassa anāgate ahitāya dukkhāya saṃvattissati,",
  "atk-s0103a:93_5": "mayā pana kathite khamāpessati, tadassa bhavissati dīgharattaṃ hitāya sukhāyā”ti.",
  "atk-s0103a:93_6": "Atha nigrodhaṃ paribbājakaṃ etadavoca. Aparisāvacaraṃ pana naṃ karothāti ettha panāti",
  "atk-s0103a:93_7": "nipāto, atha naṃ aparisāvacaraṃ karothāti attho. “Aparisāvacareta”ntipi pāṭho, aparisāvacaraṃ",
  "atk-s0103a:93_8": "vā etaṃ karotha, gokāṇādīnaṃ vā aññataranti attho.",
  "atk-s0103a:94_0": "Gokāṇanti etthāpi gokāṇaṃ pariyantacāriniṃ viya karothāti attho. Tuṇhībhūtoti tuṇhībhāvaṃ",
  "atk-s0103a:94_1": "upagato. Maṅkubhūtoti nittejataṃ āpanno. Pattakkhandhoti onatagīvo. Adhomukhoti heṭṭhāmukho.",
  "atk-s0103a:95_0": "76. Buddho so bhagavā bodhāyāti sayaṃ buddho sattānampi catusaccabodhatthāya dhammaṃ",
  "atk-s0103a:95_1": "deseti. Dantoti cakkhutopi danto…pe… manatopi danto. Damathāyāti aññesampi damanatthāya",
  "atk-s0103a:95_2": "eva, na vādatthāya. Santoti rāgasantatāya santo, dosamohasantatāya sabba akusalasabbābhisaṅkhārasantatāya",
  "atk-s0103a:95_3": "santo. Samathāyāti mahājanassa rāgādisamanatthāya dhammaṃ deseti. Tiṇṇoti cattāro",
  "atk-s0103a:95_4": "oghe tiṇṇo. Taraṇāyāti mahājanassa oghanittharaṇatthāya. Parinibbutoti kilesaparinibbānena",
  "atk-s0103a:95_5": "parinibbuto. Parinibbānāyāti mahājanassāpi sabbakilesaparinibbānatthāya dhammaṃ deseti.",
  "atk-s0103a:96": "Brahmacariyapariyosānādivaṇṇanā",
  "atk-s0103a:97_0": "77. Accayotiādīni sāmaññaphale vuttāni. Ujujātikoti kāyavaṅkādivirahito ujusabhāvo.",
  "atk-s0103a:97_1": "Ahamanusāsāmīti ahaṃ tādisaṃ puggalaṃ anusāsāmi, dhammaṃ assa desemi. Sattāhanti",
  "atk-s0103a:97_2": "sattadivasāni, idaṃ sabbampi bhagavā dandhapaññaṃ puggalaṃ sandhāyāha asaṭho pana",
  "atk-s0103a:97_3": "amāyāvī ujujātiko taṃmuhutteneva arahattaṃ pattuṃ sakkhissati. Iti bhagavā “asaṭha”ntiādivacanena",
  "atk-s0103a:97_4": "saṭho hi vaṅkavaṅko, mayāpi na sakkā anusāsitunti dīpento paribbājakaṃ pādesu gahetvā",
  "atk-s0103a:97_5": "mahāmerupādatale viya khipittha. Kasmā? Ayañhi atisaṭho, kuṭilacitto satthari evaṃ",
  "atk-s0103a:97_6": "kathentepi buddhadhammasaṅghesu nādhimuccati, adhimuccanatthāya sotaṃ na odahati,",
  "atk-s0103a:97_7": "kohaññe ṭhito satthāraṃ khamāpeti. Tasmā bhagavā tassajjhāsayaṃ viditvā “etu viññū",
  "atk-s0103a:97_8": "puriso asaṭho”tiādimāha. Saṭhaṃ panāhaṃ anusāsituṃ na sakkomīti.",
  "atk-s0103a:98_0": "78. Antevāsikamyatāti antevāsikamyatāya, amhe antevāsike icchanto. Evamāhāti “etu",
  "atk-s0103a:98_1": "viññupuriso”tiādimāha. Yo eva vo ācariyoti yo eva tumhākaṃ pakatiyā ācariyo. Uddesā",
  "atk-s0103a:98_2": "no cāvetukāmoti attano anusāsaniṃ gāhāpetvā amhe amhākaṃ uddesato cāvetukāmo. So",
  "atk-s0103a:98_3": "eva vo uddeso hotūti yo tumhākaṃ pakatiyā uddeso, so tumhākaṃyeva hotu, na mayaṃ",
  "atk-s0103a:98_4": "tumhākaṃ uddesena atthikā. Ājīvāti ājīvato. Akusalasaṅkhātāti akusalāti koṭṭhāsaṃ",
  "atk-s0103a:98_5": "pattā. Akusalā dhammāti dvādasa akusalacittuppādadhammā taṇhāyeva vā visesena. Sā",
  "atk-s0103a:98_6": "hi punabbhavakaraṇato “ponobbhavikā”ti vuttā. Sadarathāti kilesadarathasampayuttā.",
  "atk-s0103a:98_7": "Jātijarāmaraṇiyāti jātijarāmaraṇānaṃ paccayabhūtā. Saṃkilesikā dhammāti dvādasa akusalacittuppādā.",
  "atk-s0103a:98_8": "Vodāniyāti, samathavipassanā dhammā. Te hi satte vodāpenti, tasmā “vodāniyā”ti vuccanti.",
  "atk-s0103a:98_9": "Paññāpāripūrinti maggapaññāpāripūriṃ. Vepullattañcāti phalapaññāvepullataṃ, ubhopi",
  "atk-s0103a:98_10": "vā etāni aññamaññavevacanāneva. Idaṃ vuttaṃ hoti “tato tumhe maggapaññañceva phalapaññañca",
  "atk-s0103a:98_11": "diṭṭheva dhamme sayaṃ abhiññā sacchikatvā upasampajja viharissathā”ti. Evaṃ bhagavā",
  "atk-s0103a:98_12": "paribbājake ārabbha attano ovādānusāsaniyā phalaṃ dassento arahattanikūṭena desanaṃ niṭṭhapesi.",
  "atk-s0103a:99": "79. Yathā taṃ mārenāti yathā mārena pariyuṭṭhitacittā nisīdanti evameva tuṇhībhūtā…pe… appaṭibhānā nisinnā.",
  "atk-s0103a:100_0": "Māro kira satthā ativiya gajjanto buddhabalaṃ dīpetvā imesaṃ paribbājakānaṃ dhammaṃ",
  "atk-s0103a:100_1": "deseti, kadāci dhammābhisamayo bhaveyya, handāhaṃ pariyuṭṭhāmīti so tesaṃ cittāni",
  "atk-s0103a:100_2": "pariyuṭṭhāsi. Appahīnavipallāsānañhi cittaṃ mārassa yathākāmakaraṇīyaṃ hoti. Tepi",
  "atk-s0103a:100_3": "mārena pariyuṭṭhitacittā thaddhaṅgapaccaṅgā viya tuṇhī appaṭibhānā nisīdiṃsu. Atha",
  "atk-s0103a:100_4": "satthā ime paribbājakā ativiya niravā hutvā nisinnā, kiṃ nu khoti āvajjanto mārena",
  "atk-s0103a:100_5": "pariyuṭṭhitabhāvaṃ aññāsi. Sace pana tesaṃ maggaphaluppattihetu bhaveyya, māraṃ paṭibāhitvāpi",
  "atk-s0103a:100_6": "bhagavā dhammaṃ deseyya, so pana tesaṃ natthi. “Sabbepi me tucchapurisā”ti aññāsi.",
  "atk-s0103a:100_7": "Tena vuttaṃ “atha kho bhagavato etadahosi sabbepi me moghapurisā”tiādi.",
  "atk-s0103a:101_0": "Tattha phuṭṭhā pāpimatāti pāpimatā mārena phuṭṭhā. Yatra hi nāmāti yesu nāma. Aññāṇatthampīti",
  "atk-s0103a:101_1": "jānanatthampi. Kiṃ karissati sattāhoti samaṇena gotamena paricchinnasattāho amhākaṃ",
  "atk-s0103a:101_2": "kiṃ karissati. Idaṃ vuttaṃ hoti “samaṇena gotamena ‘sayaṃ abhiññā sacchikatvā upasampajja",
  "atk-s0103a:101_3": "viharissati sattāha’nti vuttaṃ, so sattāho amhākaṃ kiṃ apphāsukaṃ karissati. Handa",
  "atk-s0103a:101_4": "mayaṃ sattāhabbhantare etaṃ dhammaṃ sacchikātuṃ sakkā, na sakkāti aññāṇatthampi brahmacariyaṃ",
  "atk-s0103a:101_5": "carissāmā”ti. Atha vā jānāma tāvassa dhammanti ekadivase ekavāraṃ aññāṇatthampi etesaṃ",
  "atk-s0103a:101_6": "cittaṃ nuppannaṃ, sattāho pana etesaṃ kusītānaṃ kiṃ karissati, kiṃ sakkhissanti te",
  "atk-s0103a:101_7": "sattāhaṃ pūretunti ayamettha adhippāyo. Sīhanādanti paravādabhindanaṃ sakavādasamussāpanañca",
  "atk-s0103a:101_8": "abhītanādaṃ naditvā. Paccupaṭṭhāsīti patiṭṭhito. Tāvadevāti tasmiññeva khaṇe. Rājagahaṃ",
  "atk-s0103a:101_9": "pāvisīti rājagahameva paviṭṭho. Tesaṃ pana paribbājakānaṃ kiñcāpi idaṃ suttantaṃ",
  "atk-s0103a:101_10": "sutvā viseso na nibbatto, āyatiṃ pana nesaṃ vāsanāya paccayo bhavissatīti. Sesaṃ",
  "atk-s0103a:101_11": "sabbattha uttānamevāti.",
  "atk-s0103a:102": "Sumaṅgalavilāsiniyā dīghanikāyaṭṭhakathāya",
  "atk-s0103a:103": "Attadīpasaraṇatāvaṇṇanā",
  "atk-s0103a:104_0": "80. Evaṃ me sutanti cakkavattisuttaṃ. Tatrāyamanuttānapadavaṇṇanā – mātulāyanti evaṃnāmake",
  "atk-s0103a:104_1": "nagare. Taṃ nagaraṃ gocaragāmaṃ katvā avidūre vanasaṇḍe viharati. “Tatra kho bhagavā",
  "atk-s0103a:104_2": "bhikkhū āmantesī”ti ettha ayamanupubbikathā –",
  "atk-s0103a:105_0": "Bhagavā kira imassa suttassa samuṭṭhānasamaye paccūsakāle mahākaruṇāsamāpattito vuṭṭhāya",
  "atk-s0103a:105_1": "lokaṃ volokento imāya anāgatavaṃsadīpikāya suttantakathāya mātulanagaravāsīnaṃ caturāsītiyā",
  "atk-s0103a:105_2": "pāṇasahassānaṃ dhammābhisamayaṃ disvā pātova vīsatibhikkhusahassaparivāro mātulanagaraṃ",
  "atk-s0103a:105_3": "sampatto. Mātulanagaravāsino khattiyā “bhagavā āgato”ti sutvā paccuggamma dasabalaṃ",
  "atk-s0103a:105_4": "nimantetvā mahāsakkārena nagaraṃ pavesetvā nisajjaṭṭhānaṃ saṃvidhāya bhagavantaṃ",
  "atk-s0103a:105_5": "mahārahe pallaṅke nisīdāpetvā buddhappamukhassa bhikkhusaṅghassa mahādānaṃ adaṃsu.",
  "atk-s0103a:105_6": "Bhagavā bhattakiccaṃ niṭṭhāpetvā cintesi – “sacāhaṃ imasmiṃ ṭhāne imesaṃ manussānaṃ",
  "atk-s0103a:105_7": "dhammaṃ desessāmi, ayaṃ padeso sambādho, manussānaṃ ṭhātuṃ vā nisīdituṃ vā okāso",
  "atk-s0103a:105_8": "na bhavissati, mahatā kho pana samāgamena bhavitabba”nti.",
  "atk-s0103a:106_0": "Atha rājakulānaṃ bhattānumodanaṃ akatvāva pattaṃ gahetvā nagarato nikkhami. Manussā",
  "atk-s0103a:106_1": "cintayiṃsu – “satthā amhākaṃ anumodanampi akatvā gacchati, addhā bhattaggaṃ amanāpaṃ",
  "atk-s0103a:106_2": "ahosi, buddhānaṃ nāma na sakkā cittaṃ gahetuṃ, buddhehi saddhiṃ vissāsakaraṇaṃ nāma",
  "atk-s0103a:106_3": "samussitaphaṇaṃ āsīvisaṃ gīvāya gahaṇasadisaṃ hoti; etha bho, tathāgataṃ khamāpessāmā”ti.",
  "atk-s0103a:106_4": "Sakalanagaravāsino bhagavatā saheva nikkhantā. Bhagavā gacchantova magadhakkhette",
  "atk-s0103a:106_5": "ṭhitaṃ sākhāviṭapasampannaṃ sandacchāyaṃ karīsamattabhūmipatthaṭaṃ ekaṃ mātularukkhaṃ",
  "atk-s0103a:106_6": "disvā imasmiṃ rukkhamūle nisīditvā dhamme desiyamāne “mahājanassa ṭhānanisajjanokāso",
  "atk-s0103a:106_7": "bhavissatī”ti. Nivattitvā maggā okkamma rukkhamūlaṃ upasaṅkamitvā dhammabhaṇḍāgārikaṃ",
  "atk-s0103a:106_8": "ānandattheraṃ olokesi. Thero olokitasaññāya eva “satthā nisīditukāmo”ti ñatvā sugatamahācīvaraṃ",
  "atk-s0103a:106_9": "paññapetvā adāsi. Nisīdi bhagavā paññatte āsane. Athassa purato manussā nisīdiṃsu.",
  "atk-s0103a:106_10": "Ubhosu passesu pacchato ca bhikkhusaṅgho, ākāse devatā aṭṭhaṃsu, evaṃ mahāparisamajjhagato",
  "atk-s0103a:106_11": "tatra kho bhagavā bhikkhū āmantesi.",
  "atk-s0103a:107_0": "Te bhikkhūti tatra upaviṭṭhā dhammappaṭiggāhakā bhikkhū. Attadīpāti attānaṃ dīpaṃ",
  "atk-s0103a:107_1": "tāṇaṃ leṇaṃ gatiṃ parāyaṇaṃ patiṭṭhaṃ katvā viharathāti attho. Attasaraṇāti idaṃ",
  "atk-s0103a:107_2": "tasseva vevacanaṃ. Anaññasaraṇāti idaṃ aññasaraṇapaṭikkhepavacanaṃ. Na hi añño aññassa",
  "atk-s0103a:107_3": "saraṇaṃ hoti, aññassa vāyāmena aññassa asujjhanato. Vuttampi cetaṃ “attā hi attano",
  "atk-s0103a:107_4": "nātho, ko hi nātho paro siyā”ti. Tenāha “anaññasaraṇā”ti. Ko panettha attā nāma,",
  "atk-s0103a:107_5": "lokiyalokuttaro dhammo. Tenāha – “dhammadīpā dhammasaraṇā anaññasaraṇā”ti. “Kāye",
  "atk-s0103a:107_6": "kāyānupassī”tiādīni mahāsatipaṭṭhāne vitthāritāni.",
  "atk-s0103a:108_0": "Gocareti carituṃ yuttaṭṭhāne. Saketi attano santake. Pettike visayeti pitito āgatavisaye.",
  "atk-s0103a:108_1": "Caratanti carantānaṃ. “Caranta”ntipi pāṭho, ayamevattho. Na lacchatīti na labhissati",
  "atk-s0103a:108_2": "na passissati. Māroti devaputtamāropi, maccumāropi, kilesamāropi. Otāranti randhaṃ",
  "atk-s0103a:108_3": "chiddaṃ vivaraṃ. Ayaṃ panattho leḍḍuṭṭhānato nikkhamma toraṇe nisīditvā bālātapaṃ",
  "atk-s0103a:108_4": "tapantaṃ lāpaṃ sakuṇaṃ gahetvā. Pakkhandasenasakuṇavatthunā dīpetabbo. Vuttañhetaṃ –",
  "atk-s0103a:109_0": "“Bhūtapubbaṃ, bhikkhave, sakuṇagghi lāpaṃ sakuṇaṃ sahasā ajjhappattā aggahesi. Atha",
  "atk-s0103a:109_1": "kho, bhikkhave, lāpo sakuṇo sakuṇagghiyā hariyamāno evaṃ paridevasi ‘mayamevamha",
  "atk-s0103a:109_2": "alakkhikā, mayaṃ appapuññā, ye mayaṃ agocare carimha paravisaye, sacejja mayaṃ gocare",
  "atk-s0103a:109_3": "careyyāma sake pettike visaye, na myāyaṃ sakuṇagghi alaṃ abhavissa yadidaṃ yuddhāyā’ti.",
  "atk-s0103a:109_4": "Ko pana te lāpa gocaro sako pettiko visayoti? Yadidaṃ naṅgalakaṭṭhakaraṇaṃ leḍḍuṭṭhānanti.",
  "atk-s0103a:109_5": "Atha kho, bhikkhave, sakuṇagghi sake bale apatthaddhā sake bale asaṃvadamānā lāpaṃ",
  "atk-s0103a:109_6": "sakuṇaṃ pamuñci gaccha kho tvaṃ lāpa, tatrapi gantvā na mokkhasīti.",
  "atk-s0103a:110_0": "Atha kho, bhikkhave, lāpo sakuṇo naṅgalakaṭṭhakaraṇaṃ leḍḍuṭṭhānaṃ gantvā mahantaṃ",
  "atk-s0103a:110_1": "leḍḍuṃ abhiruhitvā sakuṇagghiṃ vadamāno aṭṭhāsi “ehi kho dāni me sakuṇagghi, ehi",
  "atk-s0103a:110_2": "kho dāni me sakuṇagghī”ti. Atha kho sā, bhikkhave, sakuṇagghi sake bale apatthaddhā",
  "atk-s0103a:110_3": "sake bale asaṃvadamānā ubho pakkhe sannayha lāpaṃ sakuṇaṃ sahasā ajjhappattā. Yadā",
  "atk-s0103a:110_4": "kho, bhikkhave, aññāsi lāpo sakuṇo bahuāgatā kho myāyaṃ sakuṇagghīti, atha kho tasseva",
  "atk-s0103a:110_5": "leḍḍussa antaraṃ paccupādi. Atha kho, bhikkhave, sakuṇagghi tattheva uraṃ paccatāḷesi.",
  "atk-s0103a:110_6": "Evañhi taṃ, bhikkhave, hoti yo agocare carati paravisaye.",
  "atk-s0103a:111_0": "Tasmātiha, bhikkhave, mā agocare carittha paravisaye, agocare, bhikkhave, carataṃ",
  "atk-s0103a:111_1": "paravisaye lacchati māro otāraṃ, lacchati māro ārammaṇaṃ. Ko ca, bhikkhave, bhikkhuno",
  "atk-s0103a:111_2": "agocaro paravisayo, yadidaṃ pañca kāmaguṇā. Katame pañca? Cakkhuviññeyyā rūpā iṭṭhā",
  "atk-s0103a:111_3": "kantā manāpā piyarūpā kāmūpasaṃhitā rajanīyā, sotaviññeyyā saddā iṭṭhā kantā manāpā",
  "atk-s0103a:111_4": "piyarūpā kāmūpasaṃhitā rajanīyā, ghānaviññeyyā gandhā iṭṭhā kantā manāpā piyarūpā",
  "atk-s0103a:111_5": "kāmūpasaṃhitā rajanīyā, jivhāviññeyyā rasā iṭṭhā kantā manāpā piyarūpā kāmūpasaṃhitā",
  "atk-s0103a:111_6": "rajanīyā, kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā.",
  "atk-s0103a:111_7": "Ayaṃ, bhikkhave, bhikkhuno agocaro paravisayo.",
  "atk-s0103a:112_0": "Gocare, bhikkhave, caratha…pe… na lacchati māro ārammaṇaṃ. Ko ca, bhikkhave, bhikkhuno",
  "atk-s0103a:112_1": "gocaro sako pettiko visayo, yadidaṃ cattāro satipaṭṭhānā. Katame cattāro? Idha bhikkhave,",
  "atk-s0103a:112_2": "bhikkhu kāye kāyānupassī viharati ātāpī sampajāno satimā, vineyya loke abhijjhādomanassaṃ;",
  "atk-s0103a:112_3": "vedanāsu vedanānupassī viharati ātāpī sampajāno satimā, vineyya loke abhijjhādomanassaṃ;",
  "atk-s0103a:112_4": "citte cittānupassī viharati ātāpī sampajāno satimā, vineyya loke abhijjhādomanassaṃ;",
  "atk-s0103a:112_5": "dhammesu dhammānupassī viharati ātāpī sampajāno satimā, vineyya loke abhijjhādomanassaṃ",
  "atk-s0103a:112_6": "– ayaṃ, bhikkhave, bhikkhuno gocaro sako pettiko visayoti.",
  "atk-s0103a:113_0": "Kusalānanti anavajjalakkhaṇānaṃ. Samādānahetūti samādāya vattanahetu. Evamidaṃ puññaṃ",
  "atk-s0103a:113_1": "pavaḍḍhatīti evaṃ idaṃ lokiyalokuttaraṃ puññaphalaṃ vaḍḍhati, puññaphalanti ca uparūpari",
  "atk-s0103a:113_2": "puññampi puññavipākopi veditabbo.",
  "atk-s0103a:114": "Daḷhanemicakkavattirājakathāvaṇṇanā",
  "atk-s0103a:115_0": "81. Tattha duvidhaṃ kusalaṃ vaṭṭagāmī ca vivaṭṭagāmī ca. Tattha vaṭṭagāmikusalaṃ",
  "atk-s0103a:115_1": "nāma mātāpitūnaṃ puttadhītāsu puttadhītānañca mātāpitūsu sinehavasena mudumaddavacittaṃ.",
  "atk-s0103a:115_2": "Vivaṭṭagāmikusalaṃ nāma “cattāro satipaṭṭhānā”tiādibhedā sattatiṃsa bodhipakkhiyadhammā.",
  "atk-s0103a:115_3": "Tesu vaṭṭagāmipuññassa pariyosānaṃ manussaloke cakkavattisirīvibhavo. Vivaṭṭagāmikusalassa",
  "atk-s0103a:115_4": "maggaphalanibbānasampatti. Tattha vivaṭṭagāmikusalassa vipākaṃ suttapariyosāne dassessati.",
  "atk-s0103a:116_0": "Idha pana vaṭṭagāmikusalassa vipākadassanatthaṃ, bhikkhave, yadā puttadhītaro mātāpitūnaṃ",
  "atk-s0103a:116_1": "ovāde na aṭṭhaṃsu, tadā āyunāpi vaṇṇenāpi issariyenāpi parihāyiṃsu. Yadā pana aṭṭhaṃsu,",
  "atk-s0103a:116_2": "tadā vaḍḍhiṃsūti vatvā vaṭṭagāmikusalānusandhivasena “bhūtapubbaṃ, bhikkhave”ti desanaṃ",
  "atk-s0103a:116_3": "ārabhi. Tattha cakkavattītiādīni mahāpadāne vitthāritāneva.",
  "atk-s0103a:117_0": "82. Osakkitanti īsakampi avasakkitaṃ. Ṭhānā cutanti sabbaso ṭhānā apagataṃ. Taṃ kira",
  "atk-s0103a:117_1": "cakkaratanaṃ antepuradvāre akkhāhataṃ viya vehāsaṃ aṭṭhāsi. Athassa ubhosu passesu",
  "atk-s0103a:117_2": "dve khadiratthambhe nikhaṇitvā cakkaratanamatthake nemiabhimukhaṃ ekaṃ suttakaṃ bandhiṃsu.",
  "atk-s0103a:117_3": "Adhobhāgepi nemiabhimukhaṃ ekaṃ bandhiṃsu. Tesu uparimasuttato appamattakampi ogataṃ",
  "atk-s0103a:117_4": "cakkaratanaṃ osakkitaṃ nāma hoti, heṭṭhā suttassa ṭhānaṃ uparimakoṭiyā atikkantagataṃ",
  "atk-s0103a:117_5": "ṭhānā cutaṃ nāma hoti, tadetaṃ atibalavadose sati evaṃ hoti. Suttamattampi ekaṅguladvaṅgulamattaṃ",
  "atk-s0103a:117_6": "vā bhaṭṭhaṃ ṭhānā cutameva hoti. Taṃ sandhāyetaṃ vuttaṃ “osakkitaṃ ṭhānā cuta”nti.",
  "atk-s0103a:118_0": "Atha me āroceyyāsīti tāta, tvaṃ ajja ādiṃ katvā divasassa tikkhattuṃ cakkaratanassa",
  "atk-s0103a:118_1": "upaṭṭhānaṃ gaccha, evaṃ gacchanto yadā cakkaratanaṃ īsakampi osakkitaṃ ṭhānā cutaṃ",
  "atk-s0103a:118_2": "passasi, atha mayhaṃ ācikkheyyāsi. Jīvitañhi me tava hatthe nikkhittanti. Addasāti",
  "atk-s0103a:118_3": "appamatto divasassa tikkhattuṃ gantvā olokento ekadivasaṃ addasa.",
  "atk-s0103a:119_0": "83. Atha kho, bhikkhaveti bhikkhave, atha rājā daḷhanemi “cakkaratanaṃ osakkita”nti",
  "atk-s0103a:119_1": "sutvā uppannabalavadomanasso “na dāni mayā ciraṃ jīvitabbaṃ bhavissati, appāvasesaṃ",
  "atk-s0103a:119_2": "me āyu, na me dāni kāme paribhuñjanakālo, pabbajjākālo me idānī”ti roditvā paridevitvā",
  "atk-s0103a:119_3": "jeṭṭhaputtaṃ kumāraṃ āmantāpetvā etadavoca. Samuddapariyantanti parikkhittaekasamuddapariyantameva.",
  "atk-s0103a:119_4": "Idaṃ hissa kulasantakaṃ. Cakkavāḷapariyantaṃ pana puññiddhivasena nibbattaṃ, na taṃ",
  "atk-s0103a:119_5": "sakkā dātuṃ. Kulasantakaṃ pana niyyātento “samuddapariyanta”nti āha. Kesamassunti",
  "atk-s0103a:119_6": "tāpasapabbajjaṃ pabbajantāpi hi paṭhamaṃ kesamassuṃ ohārenti. Tato paṭṭhāya parūḷhakese",
  "atk-s0103a:119_7": "bandhitvā vicaranti. Tena vuttaṃ – “kesamassuṃ ohāretvā”ti.",
  "atk-s0103a:120_0": "Kāsāyānīti kasāyarasapītāni. Ādito evaṃ katvā pacchā vakkalānipi dhārenti. Pabbajīti",
  "atk-s0103a:120_1": "pabbajito. Pabbajitvā ca attano maṅgalavanuyyāneyeva vasi. Rājisimhīti rājaīsimhi.",
  "atk-s0103a:120_2": "Brāhmaṇapabbajitā hi “brāhmaṇisayo”ti vuccanti. Setacchattaṃ pana pahāya rājapabbajitā",
  "atk-s0103a:120_3": "rājisayoti. Antaradhāyīti antarahitaṃ nibbutadīpasikhā viya abhāvaṃ upagataṃ. Paṭisaṃvedesīti",
  "atk-s0103a:120_4": "kandanto paridevanto jānāpesi. Pettikanti pitito āgataṃ dāyajjaṃ na hoti, na sakkā",
  "atk-s0103a:120_5": "kusītena hīnavīriyena dasa akusalakammapathe samādāya vattantena pāpuṇituṃ. Attano",
  "atk-s0103a:120_6": "pana sukataṃ kammaṃ nissāya dasavidhaṃ dvādasavidhaṃ vā cakkavattivattaṃ pūrentenevetaṃ",
  "atk-s0103a:120_7": "pattabbanti dīpeti. Atha naṃ vattapaṭipattiyaṃ codento “iṅgha tva”ntiādimāha. Tattha",
  "atk-s0103a:120_8": "ariyeti niddose. Cakkavattivatteti cakkavattīnaṃ vatte.",
  "atk-s0103a:121": "Cakkavattiariyavattavaṇṇanā",
  "atk-s0103a:122_0": "84. Dhammanti dasakusalakammapathadhammaṃ. Nissāyāti tadadhiṭṭhānena cetasā tameva",
  "atk-s0103a:122_1": "nissayaṃ katvā. Dhammaṃ sakkarontoti yathā kato so dhammo suṭṭhu kato hoti, evametaṃ",
  "atk-s0103a:122_2": "karonto. Dhammaṃ garuṃ karontoti tasmiṃ gāravuppattiyā taṃ garuṃ karonto. Dhammaṃ",
  "atk-s0103a:122_3": "mānentoti tameva dhammaṃ piyañca bhāvanīyañca katvā viharanto. Dhammaṃ pūjentoti",
  "atk-s0103a:122_4": "taṃ apadisitvā gandhamālādipūjanenassa pūjaṃ karonto. Dhammaṃ apacayamānoti tasseva",
  "atk-s0103a:122_5": "dhammassa añjalikaraṇādīhi nīcavuttitaṃ karonto. Dhammaddhajo dhammaketūti taṃ dhammaṃ",
  "atk-s0103a:122_6": "dhajamiva purakkhatvā ketumiva ca ukkhipitvā pavattiyā dhammaddhajo dhammaketu ca",
  "atk-s0103a:122_7": "hutvāti attho. Dhammādhipateyyoti dhammādhipatibhūto āgatabhāvena dhammavaseneva",
  "atk-s0103a:122_8": "sabbakiriyānaṃ karaṇena dhammādhipateyyo hutvā. Dhammikaṃ rakkhāvaraṇaguttiṃ saṃvidahassūti",
  "atk-s0103a:122_9": "dhammo assā atthīti dhammikā, rakkhā ca āvaraṇañca gutti ca rakkhāvaraṇagutti. Tattha",
  "atk-s0103a:122_10": "“paraṃ rakkhanto attānaṃ rakkhatī”ti vacanato khantiādayo rakkhā. Vuttañhetaṃ “kathañca,",
  "atk-s0103a:122_11": "bhikkhave, paraṃ rakkhanto attānaṃ rakkhati. Khantiyā avihiṃsāya mettacittatā anuddayatā”ti.",
  "atk-s0103a:122_12": "Nivāsanapārupanagehādīnaṃ nivāraṇā āvaraṇaṃ, corādiupaddavanivāraṇatthaṃ gopāyanā",
  "atk-s0103a:122_13": "gutti, taṃ sabbampi suṭṭhu saṃvidahassu pavattaya ṭhapehīti attho. Idāni yattha sā",
  "atk-s0103a:122_14": "saṃvidahitabbā, taṃ dassento antojanasmintiādimāha.",
  "atk-s0103a:123_0": "Tatrāyaṃ saṅkhepattho – antojanasaṅkhātaṃ tava puttadāraṃ sīlasaṃvare patiṭṭhapehi,",
  "atk-s0103a:123_1": "vatthagandhamālādīni cassa dehi, sabbopaddave cassa nivārehi. Balakāyādīsupi eseva",
  "atk-s0103a:123_2": "nayo. Ayaṃ pana viseso – balakāyo kālaṃ anatikkamitvā bhattavetanasampadānenapi anuggahetabbo.",
  "atk-s0103a:123_3": "Abhisittakhattiyā bhadrassājāneyyādiratanasampadānenapi upasaṅgaṇhitabbā. Anuyantakhattiyā",
  "atk-s0103a:123_4": "tesaṃ anurūpayānavāhanasampadānenapi paritosetabbā. Brāhmaṇā annapānavatthādinā deyyadhammena.",
  "atk-s0103a:123_5": "Gahapatikā bhattabījanaṅgalaphālabalibaddādisampadānena. Tathā nigamavāsino negamā,",
  "atk-s0103a:123_6": "janapadavāsino ca jānapadā. Samitapāpabāhitapāpā samaṇabrāhmaṇā samaṇaparikkhārasampadānena",
  "atk-s0103a:123_7": "sakkātabbā. Migapakkhino abhayadānena samassāsetabbā.",
  "atk-s0103a:124_0": "Vijiteti attano āṇāpavattiṭṭhāne. Adhammakāroti adhammakiriyā. Mā pavattitthāti yathā",
  "atk-s0103a:124_1": "nappavattati, tathā naṃ paṭipādehīti attho. Samaṇabrāhmaṇāti samitapāpabāhitapāpā.",
  "atk-s0103a:124_2": "Madappamādā paṭiviratāti navavidhā mānamadā, pañcasu kāmaguṇesu cittavossajjanasaṅkhātā",
  "atk-s0103a:124_3": "pamādā ca paṭiviratā. Khantisoracce niviṭṭhāti adhivāsanakhantiyañca suratabhāve",
  "atk-s0103a:124_4": "ca patiṭṭhitā. Ekamattānanti attano rāgādīnaṃ damanādīhi ekamattānaṃ damenti samenti",
  "atk-s0103a:124_5": "parinibbāpentīti vuccanti. Kālena kālanti kāle kāle. Abhinivajjeyyāsīti gūthaṃ viya",
  "atk-s0103a:124_6": "visaṃ viya aggiṃ viya ca suṭṭhu vajjeyyāsi. Samādāyāti surabhikusumadāmaṃ viya amataṃ",
  "atk-s0103a:124_7": "viya ca sammā ādāya pavatteyyāsi.",
  "atk-s0103a:125_0": "Idha ṭhatvā vattaṃ samānetabbaṃ. Antojanasmiṃ balakāyepi ekaṃ, khattiyesu ekaṃ, anuyantesu",
  "atk-s0103a:125_1": "ekaṃ, brāhmaṇagahapatikesu ekaṃ, negamajānapadesu ekaṃ, samaṇabrāhmaṇesu ekaṃ, migapakkhīsu",
  "atk-s0103a:125_2": "ekaṃ, adhammakārappaṭikkhepo ekaṃ, adhanānaṃ dhanānuppadānaṃ ekaṃ samaṇabrāhmaṇe",
  "atk-s0103a:125_3": "upasaṅkamitvā pañhapucchanaṃ ekanti evametaṃ dasavidhaṃ hoti. Gahapatike pana pakkhijāte",
  "atk-s0103a:125_4": "ca visuṃ katvā gaṇentassa dvādasavidhaṃ hoti. Pubbe avuttaṃ vā gaṇentena adhammarāgassa",
  "atk-s0103a:125_5": "ca visamalobhassa ca pahānavasena dvādasavidhaṃ veditabbaṃ. Idaṃ kho tāta tanti idaṃ",
  "atk-s0103a:125_6": "dasavidhaṃ dvādasavidhañca ariyacakkavattivattaṃ nāma. Vattamānassāti pūretvā vattamānassa.",
  "atk-s0103a:125_7": "Tadahuposathetiādi mahāsudassane vuttaṃ.",
  "atk-s0103a:126_0": "90. Samatenāti attano matiyā. Sudanti nipātamattaṃ. Pasāsatīti anusāsati. Idaṃ vuttaṃ",
  "atk-s0103a:126_1": "hoti – porāṇakaṃ rājavaṃsaṃ rājapaveṇiṃ rājadhammaṃ pahāya attano matimatte ṭhatvā",
  "atk-s0103a:126_2": "janapadaṃ anusāsatīti. Evamayaṃ maghadevavaṃsassa kaḷārajanako viya daḷhanemivaṃsassa",
  "atk-s0103a:126_3": "upacchedako antimapuriso hutvā uppanno. Pubbenāparanti pubbakālena sadisā hutvā aparakālaṃ.",
  "atk-s0103a:126_4": "Janapadā na pabbantīti na vaḍḍhanti. Yathā taṃ pubbakānanti yathā pubbakānaṃ rājūnaṃ",
  "atk-s0103a:126_5": "pubbe ca pacchā ca sadisāyeva hutvā pabbiṃsu, tathā na pabbanti. Katthaci suññā honti",
  "atk-s0103a:126_6": "hataviluttā, telamadhuphāṇitādīsu ceva yāgubhattādīsu ca ojāpi parihāyitthāti attho.",
  "atk-s0103a:127_0": "Amaccā pārisajjāti amaccā ceva parisāvacarā ca. Gaṇakamahāmattāti acchiddakādipāṭhagaṇakā",
  "atk-s0103a:127_1": "ceva mahāamaccā ca. Anīkaṭṭhāti hatthiācariyādayo. Dovārikāti dvārarakkhino. Mantassājīvinoti",
  "atk-s0103a:127_2": "mantā vuccati paññā, taṃ nissayaṃ katvā ye jīvanti paṇḍitā mahāmattā, tesaṃ etaṃ nāmaṃ.",
  "atk-s0103a:128": "Āyuvaṇṇādiparihānikathāvaṇṇanā",
  "atk-s0103a:129_0": "91. No ca kho adhanānanti balavalobhattā pana adhanānaṃ daliddamanussānaṃ dhanaṃ",
  "atk-s0103a:129_1": "nānuppadāsi. Nānuppadiyamāneti ananuppadiyamāne, ayameva vā pāṭho. Dāliddiyanti daliddabhāvo.",
  "atk-s0103a:129_2": "Attanā ca jīvāhīti sayañca jīvaṃ yāpehīti attho. Uddhaggikantiādīsu uparūparibhūmīsu",
  "atk-s0103a:129_3": "phaladānavasena uddhamaggamassāti uddhaggikā. Saggassa hitā tatrupapattijananatoti",
  "atk-s0103a:129_4": "sovaggikā. Nibbattaṭṭhāne sukho vipāko assāti sukhavipākā. Suṭṭhu aggānaṃ dibbavaṇṇādīnaṃ",
  "atk-s0103a:129_5": "dasannaṃ visesānaṃ nibbattanato saggasaṃvattanikā. Evarūpaṃ dakkhiṇaṃ dānaṃ patiṭṭhapetīti attho.",
  "atk-s0103a:130_0": "92. Pavaḍḍhissatīti vaḍḍhissati bahuṃ bhavissati. Sunisedhaṃ nisedheyyanti suṭṭhu",
  "atk-s0103a:130_1": "nisiddhaṃ nisedheyyaṃ. Mūlaghaccanti mūlahataṃ. Kharassarenāti pharusasaddena. Paṇavenāti vajjhabheriyā.",
  "atk-s0103a:131_0": "93. Sīsāni nesaṃ chindissāmāti yesaṃ antamaso mūlakamuṭṭhimpi harissāma, tesaṃ tatheva",
  "atk-s0103a:131_1": "sīsāni chindissāma, yathā koci haṭabhāvampi na jānissati, amhākaṃ dāni kimettha rājāpi",
  "atk-s0103a:131_2": "evaṃ uṭṭhāya paraṃ māretīti ayaṃ nesaṃ adhippāyo. Upakkamiṃsūti ārabhiṃsu. Panthaduhananti",
  "atk-s0103a:131_3": "panthaghātaṃ, panthe ṭhatvā corakammaṃ.",
  "atk-s0103a:132": "94. Na hi, devāti so kira cintesi – “ayaṃ rājā saccaṃ devāti mukhapaṭiññāya dinnāya mārāpeti, handāhaṃ musāvādaṃ karomī”ti, maraṇabhayā “na hi devā”ti avoca.",
  "atk-s0103a:133_0": "96. Ekidanti ettha idanti nipātamattaṃ, eke sattāti attho. Cārittanti micchācāraṃ.",
  "atk-s0103a:133_1": "Abhijjhābyāpādāti abhijjhā ca byāpādo ca. Micchādiṭṭhīti natthi dinnantiādikā antaggāhikā paccanīkadiṭṭhi.",
  "atk-s0103a:134_0": "101. Adhammarāgoti mātā mātucchā pitucchā mātulānītiādike ayuttaṭṭhāne rāgo. Visamalobhoti",
  "atk-s0103a:134_1": "paribhogayuttesupi ṭhānesu atibalavalobho. Micchādhammoti purisānaṃ purisesu itthīnañca itthīsu chandarāgo.",
  "atk-s0103a:135_0": "Amatteyyatātiādīsu mātu hito matteyyo, tassa bhāvo matteyyatā, mātari sammā paṭipattiyā",
  "atk-s0103a:135_1": "etaṃ nāmaṃ. Tassā abhāvo ceva tappaṭipakkhatā ca amatteyyatā. Apetteyyatādīsupi eseva",
  "atk-s0103a:135_2": "nayo. Na kule jeṭṭhāpacāyitāti kule jeṭṭhānaṃ apacitiyā nīcavuttiyā akaraṇabhāvo.",
  "atk-s0103a:136": "Dasavassāyukasamayavaṇṇanā",
  "atk-s0103a:137_0": "103. Yaṃ imesanti yasmiṃ samaye imesaṃ. Alaṃpateyyāti patino dātuṃ yuttā. Imāni rasānīti",
  "atk-s0103a:137_1": "imāni loke aggarasāni. Atibyādippissantīti ativiya dippissanti, ayameva vā pāṭho.",
  "atk-s0103a:137_2": "Kusalantipi na bhavissatīti kusalanti nāmampi na bhavissati, paññattimattampi na",
  "atk-s0103a:137_3": "paññāyissatīti attho. Pujjā ca bhavissanti pāsaṃsā cāti pūjārahā ca bhavissanti pasaṃsārahā",
  "atk-s0103a:137_4": "ca. Tadā kira manussā “asukena nāma mātā pahatā, pitā pahato, samaṇabrāhmaṇā jīvitā",
  "atk-s0103a:137_5": "voropitā, kule jeṭṭhānaṃ atthibhāvampi na jānāti, aho puriso”ti tameva pūjessanti",
  "atk-s0103a:137_6": "ceva pasaṃsissanti ca.",
  "atk-s0103a:138_0": "Na bhavissati mātāti vāti ayaṃ mayhaṃ mātāti garucittaṃ na bhavissati. Gehe mātugāmaṃ",
  "atk-s0103a:138_1": "viya nānāvidhaṃ asabbhikathaṃ kathayamānā agāravupacārena upasaṅkamissanti. Mātucchādīsupi",
  "atk-s0103a:138_2": "eseva nayo. Ettha ca mātucchāti mātubhaginī. Mātulānīti mātulabhariyā. Ācariyabhariyāti",
  "atk-s0103a:138_3": "sippāyatanāni sikkhāpakassa ācariyassa bhariyā. Garūnaṃ dārāti cūḷapitumahāpituādīnaṃ",
  "atk-s0103a:138_4": "bhariyā. Sambhedanti missībhāvaṃ, mariyādabhedaṃ vā.",
  "atk-s0103a:139_0": "Tibbo āghāto paccupaṭṭhito bhavissatīti balavakopo punappunaṃ uppattivasena paccupaṭṭhito",
  "atk-s0103a:139_1": "bhavissati. Aparāni dve etasseva vevacanāni. Kopo hi cittaṃ āghātetīti āghāto. Attano",
  "atk-s0103a:139_2": "ca parassa ca hitasukhaṃ byāpādetīti byāpādo. Manopadūsanato manopadosoti vuccati.",
  "atk-s0103a:139_3": "Tibbaṃ vadhakacittanti piyamānassāpi paraṃ māraṇatthāya vadhakacittaṃ. Tassa vatthuṃ",
  "atk-s0103a:139_4": "dassetuṃ mātupi puttamhītiādi vuttaṃ. Māgavikassāti migaluddakassa.",
  "atk-s0103a:140_0": "104. Satthantarakappoti satthena antarakappo. Saṃvaṭṭakappaṃ appatvā antarāva lokavināso.",
  "atk-s0103a:140_1": "Antarakappo ca nāmesa dubbhikkhantarakappo rogantarakappo satthantarakappoti tividho.",
  "atk-s0103a:140_2": "Tattha lobhussadāya pajāya dubbhikkhantarakappo hoti. Mohussadāya rogantarakappo.",
  "atk-s0103a:140_3": "Dosussadāya satthantarakappo. Tattha dubbhikkhantarakappena naṭṭhā yebhuyyena pettivisaye",
  "atk-s0103a:140_4": "upapajjanti. Kasmā? Āhāranikantiyā balavattā. Rogantarakappena naṭṭhā yebhuyyena",
  "atk-s0103a:140_5": "sagge nibbattanti kasmā? Tesañhi “aho vataññesaṃ sattānaṃ evarūpo rogo na bhaveyyā”ti",
  "atk-s0103a:140_6": "mettacittaṃ uppajjatīti. Satthantarakappena naṭṭhā yebhuyyena niraye upapajjanti.",
  "atk-s0103a:140_7": "Kasmā? Aññamaññaṃ balavāghātatāya.",
  "atk-s0103a:141_0": "Migasaññanti “ayaṃ migo, ayaṃ migo”ti saññaṃ. Tiṇhāni satthāni hatthesu pātubhavissantīti",
  "atk-s0103a:141_1": "tesaṃ kira hatthena phuṭṭhamattaṃ yaṃkiñci antamaso tiṇapaṇṇaṃ upādāya āvudhameva",
  "atk-s0103a:141_2": "bhavissati. Mā ca mayaṃ kañcīti mayaṃ kañci ekapurisampi jīvitā mā voropayimha. Mā",
  "atk-s0103a:141_3": "ca amhe kocīti amhepi koci ekapuriso jīvitā mā voropayittha. Yaṃnūna mayanti ayaṃ",
  "atk-s0103a:141_4": "lokavināso paccupaṭṭhito, na sakkā dvīhi ekaṭṭhāne ṭhitehi jīvitaṃ laddhunti maññamānā",
  "atk-s0103a:141_5": "evaṃ cintayiṃsu. Vanagahananti vanasaṅkhātehi tiṇagumbalatādīhi gahanaṃ duppavesaṭṭhānaṃ.",
  "atk-s0103a:141_6": "Rukkhagahananti rukkhehi gahanaṃ duppavesaṭṭhānaṃ. Nadīvidugganti nadīnaṃ antaradīpādīsu",
  "atk-s0103a:141_7": "duggamanaṭṭhānaṃ. Pabbatavisamanti pabbatehi visamaṃ, pabbatesupi vā visamaṭṭhānaṃ.",
  "atk-s0103a:141_8": "Sabhāgāyissantīti yathā ahaṃ jīvāmi diṭṭhā bho sattā, tvampi tathā jīvasīti evaṃ",
  "atk-s0103a:141_9": "sammodanakathāya attanā sabhāge karissanti.",
  "atk-s0103a:142": "Āyuvaṇṇādivaḍḍhanakathāvaṇṇanā",
  "atk-s0103a:143_0": "105. Āyatanti mahantaṃ. Pāṇātipātā virameyyāmāti pāṇātipātato osakkeyyāma. Pāṇātipātaṃ",
  "atk-s0103a:143_1": "virameyyāmātipi sajjhāyanti, tattha pāṇātipātaṃ pajaheyyāmāti attho. Vīsativassāyukāti",
  "atk-s0103a:143_2": "mātāpitaro pāṇātipātā paṭiviratā, puttā kasmā vīsativassāyukā ahesunti khettavisuddhiyā.",
  "atk-s0103a:143_3": "Tesañhi mātāpitaro sīlavanto jātā. Iti sīlagabbhe vaḍḍhitattā imāya khettavisuddhiyā",
  "atk-s0103a:143_4": "dīghāyukā ahesuṃ. Ye panettha kālaṃ katvā tattheva nibbattā, te attanova sīlasampattiyā dīghāyukā ahesuṃ.",
  "atk-s0103a:144": "Assāmāti bhaveyyāma. Cattārīsavassāyukātiādayo koṭṭhāsā adinnādānādīhi paṭiviratānaṃ vasena veditabbā.",
  "atk-s0103a:145": "Saṅkharājauppattivaṇṇanā",
  "atk-s0103a:146_0": "106. Icchāti mayhaṃ bhattaṃ dethāti evaṃ uppajjanakataṇhā. Anasananti na asanaṃ avipphārikabhāvo",
  "atk-s0103a:146_1": "kāyālasiyaṃ, bhattaṃ bhuttānaṃ bhattasammadapaccayā nipajjitukāmatājanako kāyadubbalabhāvoti",
  "atk-s0103a:146_2": "attho. Jarāti pākaṭajarā. Kukkuṭasampātikāti ekagāmassa chadanapiṭṭhato uppatitvā",
  "atk-s0103a:146_3": "itaragāmassa chadanapiṭṭhe patanasaṅkhāto kukkuṭasampāto. Etāsu atthīti kukkuṭasampātikā.",
  "atk-s0103a:146_4": "“Kukkuṭasampādikā”tipi pāṭho, gāmantarato gāmantaraṃ kukkuṭānaṃ padasā gamanasaṅkhāto",
  "atk-s0103a:146_5": "kukkuṭasampādo etāsu atthīti attho. Ubhayampetaṃ ghananivāsataṃyeva dīpeti. Avīci",
  "atk-s0103a:146_6": "maññe phuṭo bhavissatīti avīcimahānirayo viya nirantarapūrito bhavissati.",
  "atk-s0103a:147_0": "107. “Asītivassasahassāyukesu, bhikkhave, manussesu metteyyo nāma bhagavā loke uppajjissatī”ti",
  "atk-s0103a:147_1": "na vaḍḍhamānakavasena vuttaṃ. Na hi buddhā vaḍḍhamāne āyumhi nibbattanti, hāyamāne",
  "atk-s0103a:147_2": "pana nibbattanti. Tasmā yadā taṃ āyu vaḍḍhitvā asaṅkheyyataṃ patvā puna hāyamānaṃ",
  "atk-s0103a:147_3": "asītivassasahassakāle ṭhassati, tadā uppajjissatīti attho. Pariharissatīti idaṃ pana",
  "atk-s0103a:147_4": "parivāretvā vicarantānaṃ vasena vuttaṃ. Yūpoti pāsādo. Raññā mahāpanādena kārāpitoti",
  "atk-s0103a:147_5": "raññā hetubhūtena tassatthāya sakkena devarājena vissakammadevaputtaṃ pesetvā kārāpito.",
  "atk-s0103a:147_6": "Pubbe kira dve pitāputtā naḷakārā paccekabuddhassa naḷehi ca udumbarehi ca paṇṇasālaṃ",
  "atk-s0103a:147_7": "kārāpetvā taṃ tattha vāsāpetvā catūhi paccayehi upaṭṭhahiṃsu. Te kālaṃ katvā devaloke",
  "atk-s0103a:147_8": "nibbattā. Tesu pitā devalokeyeva aṭṭhāsi. Putto devalokā cavitvā surucissa rañño",
  "atk-s0103a:147_9": "deviyā sumedhāya kucchismiṃ nibbatto. Mahāpanādo nāma kumāro ahosi. So aparabhāge",
  "atk-s0103a:147_10": "chattaṃ ussāpetvā mahāpanādo nāma rājā jāto. Athassa puññānubhāvena sakko devarājā",
  "atk-s0103a:147_11": "vissakammadevaputtaṃ rañño pāsādaṃ karohīti pahiṇi so tassa pāsādaṃ nimmini pañcavīsatiyojanubbedhaṃ",
  "atk-s0103a:147_12": "sattaratanamayaṃ satabhūmakaṃ. Yaṃ sandhāya jātake vuttaṃ –",
  "atk-s0103a:148": "“Panādo nāma so rājā, yassa yūpo suvaṇṇayo;",
  "atk-s0103a:149": "Tiriyaṃ soḷasubbedho, uddhamāhu sahassadhā.",
  "atk-s0103a:150": "Sahassakaṇḍo satageṇḍu, dhajālu haritāmayo;",
  "atk-s0103a:151": "Anaccuṃ tattha gandhabbā, cha sahassāni sattadhā.",
  "atk-s0103a:152": "Evametaṃ tadā āsi, yathā bhāsasi bhaddaji;",
  "atk-s0103a:153": "Sakko ahaṃ tadā āsiṃ, veyyāvaccakaro tavā”ti. ;",
  "atk-s0103a:154_0": "So rājā tattha yāvatāyukaṃ vasitvā kālaṃ katvā devaloke nibbatti. Tasmiṃ devaloke",
  "atk-s0103a:154_1": "nibbatte so pāsādo mahāgaṅgāya anusotaṃ pati. Tassa dhurasopānasammukhaṭṭhāne payāgapatiṭṭhānaṃ",
  "atk-s0103a:154_2": "nāma nagaraṃ māpitaṃ. Thupikāsammukhaṭṭhāne koṭigāmo nāma. Aparabhāge amhākaṃ bhagavato",
  "atk-s0103a:154_3": "kāle so naḷakāradevaputto devalokato cavitvā manussapathe bhaddajiseṭṭhi nāma hutvā",
  "atk-s0103a:154_4": "satthu santike pabbajitvā arahattaṃ pāpuṇi. So nāvāya gaṅgātaraṇadivase bhikkhusaṅghassa",
  "atk-s0103a:154_5": "taṃ pāsādaṃ dassetīti vatthu vitthāretabbaṃ. Kasmā panesa pāsādo na antarahitoti?",
  "atk-s0103a:154_6": "Itarassa ānubhāvā. Tena saddhiṃ puññaṃ katvā devaloke nibbattakulaputto anāgate saṅkho",
  "atk-s0103a:154_7": "nāma rājā bhavissati. Tassa paribhogatthāya so pāsādo uṭṭhahissati, tasmā na antarahitoti.",
  "atk-s0103a:155_0": "108. Ussāpetvāti taṃ pāsādaṃ uṭṭhāpetvā. Ajjhāvasitvāti tattha vasitvā. Taṃ datvā",
  "atk-s0103a:155_1": "vissajjitvāti taṃ pāsādaṃ dānavasena datvā nirapekkho pariccāgavasena ca vissajjitvā.",
  "atk-s0103a:155_2": "Kassa ca evaṃ datvāti? Samaṇādīnaṃ. Tenāha – “samaṇabrāhmaṇakapaṇaddhikavanibbakayācakānaṃ",
  "atk-s0103a:155_3": "dānaṃ datvā”ti. Kathaṃ pana so ekaṃ pāsādaṃ bahūnaṃ dassatīti? Evaṃ kirassa cittaṃ",
  "atk-s0103a:155_4": "uppajjissati “ayaṃ pāsādo vippakiriyatū”ti. So khaṇḍakhaṇḍaso vippakirissati. So",
  "atk-s0103a:155_5": "taṃ alaggamānova hutvā “yo yattakaṃ icchati, so tattakaṃ gaṇhatū”ti dānavasena vissajjissati.",
  "atk-s0103a:155_6": "Tena vuttaṃ – “dānaṃ datvā metteyyassa bhagavato…pe… viharissatī”ti. Ettakena bhagavā",
  "atk-s0103a:155_7": "vaṭṭagāmikusalassa anusandhiṃ dasseti.",
  "atk-s0103a:156": "109. Idāni vivaṭṭagāmikusalassa anusandhiṃ dassento puna attadīpā, bhikkhave, viharathātiādimāha.",
  "atk-s0103a:157": "Bhikkhuno āyuvaṇṇādivaḍḍhanakathāvaṇṇanā",
  "atk-s0103a:158_0": "110. Idaṃ kho, bhikkhave, bhikkhuno āyusminti bhikkhave yaṃ vo ahaṃ āyunāpi vaḍḍhissathāti",
  "atk-s0103a:158_1": "avocaṃ, tattha idaṃ bhikkhuno āyusmiṃ idaṃ āyukāraṇanti attho. Tasmā tumhehi āyunā",
  "atk-s0103a:158_2": "vaḍḍhitukāmehi ime cattāro iddhipādā bhāvetabbāti dasseti.",
  "atk-s0103a:159_0": "Vaṇṇasminti yaṃ vo ahaṃ vaṇṇenapi vaḍḍhissathāti avocaṃ, idaṃ tattha vaṇṇakāraṇaṃ.",
  "atk-s0103a:159_1": "Sīlavato hi avippaṭisārādīnaṃ vasena sarīravaṇṇopi kittivasena guṇavaṇṇopi vaḍḍhati.",
  "atk-s0103a:159_2": "Tasmā tumhehi vaṇṇena vaḍḍhitukāmehi sīlasampannehi bhavitabbanti dasseti.",
  "atk-s0103a:160_0": "Sukhasminti yaṃ vo ahaṃ sukhenapi vaḍḍhissathāti avocaṃ, idaṃ tattha vivekajaṃ pītisukhādinānappakārakaṃ",
  "atk-s0103a:160_1": "jhānasukhaṃ. Tasmā tumhehi sukhena vaḍḍhitukāmehi imāni cattāri jhānāni bhāvetabbāni.",
  "atk-s0103a:161_0": "Bhogasminti yaṃ vo ahaṃ bhogenapi vaḍḍhissathāti avocaṃ, ayaṃ so appamāṇānaṃ sattānaṃ",
  "atk-s0103a:161_1": "appaṭikūlatāvaho sukhasayanādi ekādasānisaṃso sabbadisāvipphāritabrahmavihārabhogo.",
  "atk-s0103a:161_2": "Tasmā tumhehi bhogena vaḍḍhitukāmehi ime brahmavihārā bhāvetabbā.",
  "atk-s0103a:162_0": "Balasminti yaṃ vo ahaṃ balenapi vaḍḍhissathāti avocaṃ, idaṃ āsavakkhayapariyosāne",
  "atk-s0103a:162_1": "uppannaṃ arahattaphalasaṅkhātaṃ balaṃ. Tasmā tumhehi balena vaḍḍhitukāmehi arahattappattiyā yogo karaṇīyo.",
  "atk-s0103a:163_0": "Yathayidaṃ, bhikkhave, mārabalanti yathā idaṃ devaputtamāramaccumārakilesamārānaṃ",
  "atk-s0103a:163_1": "balaṃ duppasahaṃ durabhisambhavaṃ, evaṃ aññaṃ loke ekabalampi na samanupassāmi. Tampi",
  "atk-s0103a:163_2": "balaṃ idameva arahattaphalaṃ pasahati abhibhavati ajjhottharati. Tasmā ettheva yogo karaṇīyoti dasseti.",
  "atk-s0103a:164_0": "Evamidaṃ puññanti evaṃ idaṃ lokuttarapuññampi yāva āsavakkhayā pavaḍḍhatīti vivaṭṭagāmikusalānusandhiṃ",
  "atk-s0103a:164_1": "niṭṭhapento arahattanikūṭena desanaṃ niṭṭhapesi. Suttapariyosāne vīsati bhikkhusahassāni",
  "atk-s0103a:164_2": "arahattaṃ pāpuṇiṃsu. Caturāsīti pāṇasahassāni amatapānaṃ piviṃsūti.",
  "atk-s0103a:165": "Sumaṅgalavilāsiniyā dīghanikāyaṭṭhakathāya",
  "atk-s0103a:166": "Vāseṭṭhabhāradvājavaṇṇanā",
  "atk-s0103a:167_0": "111. Evaṃ me sutanti aggaññasuttaṃ. Tatrāyamanuttānapadavaṇṇanā – pubbārāme migāramātupāsādeti",
  "atk-s0103a:167_1": "ettha ayaṃ anupubbikathā. Atīte satasahassakappamatthake ekā upāsikā padumuttaraṃ",
  "atk-s0103a:167_2": "bhagavantaṃ nimantetvā buddhappamukhassa bhikkhusatasahassassa dānaṃ datvā bhagavato",
  "atk-s0103a:167_3": "pādamūle nipajjitvā “anāgate tumhādisassa buddhassa aggupaṭṭhāyikā homī”ti patthanaṃ",
  "atk-s0103a:167_4": "akāsi. Sā kappasatasahassaṃ devesu ceva manussesu ca saṃsaritvā amhākaṃ bhagavato",
  "atk-s0103a:167_5": "kāle bhaddiyanagare meṇḍakaseṭṭhiputtassa dhanañcayaseṭṭhino gehe sumanadeviyā kucchimhi",
  "atk-s0103a:167_6": "paṭisandhiṃ gaṇhi. Jātakāle tassā visākhāti nāmaṃ akaṃsu. Sā yadā bhagavā bhaddiyanagaraṃ",
  "atk-s0103a:167_7": "āgamāsi, tadā pañcadāsisatehi saddhiṃ bhagavato paccuggamanaṃ katvā paṭhamadassanamhiyeva sotāpannā ahosi.",
  "atk-s0103a:168_0": "Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā. Tattha",
  "atk-s0103a:168_1": "naṃ migāraseṭṭhi mātuṭṭhāne ṭhapesi. Tasmā migāramātāti vuccati. Patikulaṃ gacchantiyā",
  "atk-s0103a:168_2": "cassā pitā mahālatāpiḷandhanaṃ nāma kārāpesi. Tasmiṃ piḷandhane catasso vajiranāḷiyo",
  "atk-s0103a:168_3": "upayogaṃ agamaṃsu, muttānaṃ ekādasa nāḷiyo, pavāḷassa dvāvīsati nāḷiyo, maṇīnaṃ tettiṃsa",
  "atk-s0103a:168_4": "nāḷiyo. Iti etehi ca aññehi ca sattahi ratanehi niṭṭhānaṃ agamāsi. Taṃ sīse paṭimukkaṃ",
  "atk-s0103a:168_5": "yāva pādapiṭṭhiyā bhassati. Pañcannaṃ hatthīnaṃ balaṃ dhārayamānāva naṃ itthī dhāretuṃ",
  "atk-s0103a:168_6": "sakkoti. Sā aparabhāge dasabalassa aggupaṭṭhāyikā hutvā taṃ pasādhanaṃ vissajjetvā",
  "atk-s0103a:168_7": "navahi koṭīhi bhagavato vihāraṃ kārayamānā karīsamatte bhūmibhāge pāsādaṃ kāresi.",
  "atk-s0103a:168_8": "Tassa uparibhūmiyaṃ pañca gabbhasatāni honti, heṭṭhimabhūmiyaṃ pañcāti gabbhasahassappaṭimaṇḍito",
  "atk-s0103a:168_9": "ahosi. Sā “suddhapāsādova na sobhatī”ti taṃ parivāretvā pañca duvaḍḍhagehasatāni,",
  "atk-s0103a:168_10": "pañca cūḷapāsādasatāni, pañca dīghasālasatāni ca kārāpesi. Vihāramaho catūhi māsehi niṭṭhānaṃ agamāsi.",
  "atk-s0103a:169_0": "Mātugāmattabhāve ṭhitāya visākhāya viya aññissā buddhasāsane dhanapariccāgo nāma",
  "atk-s0103a:169_1": "natthi, purisattabhāve ṭhitassa anāthapiṇḍikassa viya aññassāti. So hi catupaṇṇāsakoṭiyo",
  "atk-s0103a:169_2": "vissajjetvā sāvatthiyā dakkhiṇabhāge anurādhapurassa mahāvihārasadise ṭhāne jetavanamahāvihāraṃ",
  "atk-s0103a:169_3": "nāma kāresi. Visākhā sāvatthiyā pācīnabhāge uttaradeviyā vihārasadise ṭhāne pubbārāmaṃ",
  "atk-s0103a:169_4": "nāma kāresi. Bhagavā imesaṃ dvinnaṃ kulānaṃ anukampāya sāvatthiṃ nissāya viharanto",
  "atk-s0103a:169_5": "imesu dvīsu vihāresu nibaddhavāsaṃ vasi. Ekaṃ antovassaṃ jetavane vasati, ekaṃ pubbārāme.",
  "atk-s0103a:169_6": "Tasmiṃ samaye pana bhagavā pubbārāme viharati. Tena vuttaṃ “pubbārāme migāramātupāsāde”ti.",
  "atk-s0103a:170_0": "Vāseṭṭhabhāradvājāti vāseṭṭho ca sāmaṇero bhāradvājo ca. Bhikkhūsu parivasantīti",
  "atk-s0103a:170_1": "te neva titthiyaparivāsaṃ vasanti, na āpattiparivāsaṃ. Aparipuṇṇavassattā pana bhikkhubhāvaṃ",
  "atk-s0103a:170_2": "patthayamānā vasanti. Tenevāha “bhikkhubhāvaṃ ākaṅkhamānā”ti. Ubhopi hete udiccabrāhmaṇamahāsālakule",
  "atk-s0103a:170_3": "nibbattā, cattālīsa cattālīsa koṭivibhavā tiṇṇaṃ vedānaṃ pāragū majjhimanikāye vāseṭṭhasuttaṃ",
  "atk-s0103a:170_4": "sutvā saraṇaṃ gatā, tevijjasuttaṃ sutvā pabbajitvā imasmiṃ kāle bhikkhubhāvaṃ ākaṅkhamānā",
  "atk-s0103a:170_5": "parivasanti. Abbhokāse caṅkamatīti uttaradakkhiṇena āyatassa pāsādassa puratthimadisābhāge",
  "atk-s0103a:170_6": "pāsādacchāyāyaṃ yantarajjūhi ākaḍḍhiyamānaṃ ratanasatubbedhaṃ suvaṇṇaagghikaṃ viya",
  "atk-s0103a:170_7": "anilapathe vidhāvantīhi chabbaṇṇāhi buddharasmīhi sobhamāno aparāparaṃ caṅkamati.",
  "atk-s0103a:171_0": "113. Anucaṅkamiṃsūti añjaliṃ paggayha onatasarīrā hutvā anuvattamānā caṅkamiṃsu.",
  "atk-s0103a:171_1": "Vāseṭṭhaṃ āmantesīti so tesaṃ paṇḍitataro gahetabbaṃ vissajjetabbañca jānāti, tasmā",
  "atk-s0103a:171_2": "taṃ āmantesi. Tumhe khvatthāti tumhe kho attha. Brāhmaṇajaccāti, brāhmaṇajātikā.",
  "atk-s0103a:171_3": "Brāhmaṇakulīnāti brāhmaṇesu kulīnā kulasampannā. Brāhmaṇakulāti brāhmaṇakulato, bhogādisampannaṃ",
  "atk-s0103a:171_4": "brāhmaṇakulaṃ pahāyāti attho. Na akkosantīti dasavidhena akkosavatthunā na akkosanti.",
  "atk-s0103a:171_5": "Na paribhāsantīti nānāvidhāya paribhavakathāya na paribhāsantīti attho. Iti bhagavā",
  "atk-s0103a:171_6": "“brāhmaṇā ime sāmaṇere akkosanti paribhāsantī”ti jānamānova pucchati. Kasmā? Ime",
  "atk-s0103a:171_7": "mayā apucchitā paṭhamataraṃ na kathessanti, akathite kathā na samuṭṭhātīti kathāsamuṭṭhāpanatthāya.",
  "atk-s0103a:171_8": "Tagghāti ekaṃsavacane nipāto, ekaṃseneva no, bhante, brāhmaṇā akkosanti paribhāsantīti",
  "atk-s0103a:171_9": "vuttaṃ hoti. Attarūpāyāti attano anurūpāya. Paripuṇṇāyāti yathāruci padabyañjanāni",
  "atk-s0103a:171_10": "āropetvā āropetvā paripūritāya. No aparipuṇṇāyāti antarā aṭṭhapitāya nirantaraṃ pavattāya.",
  "atk-s0103a:172_0": "Kasmā pana brāhmaṇā ime sāmaṇere akkosantīti? Appatiṭṭhatāya. Ime hi sāmaṇerā aggabrāhmaṇānaṃ",
  "atk-s0103a:172_1": "puttā tiṇṇaṃ vedānaṃ pāragū jambudīpe brāhmaṇānaṃ antare pākaṭā sambhāvitā tesaṃ",
  "atk-s0103a:172_2": "pabbajitattā aññe brāhmaṇaputtā pabbajiṃsu. Atha kho brāhmaṇā “apatiṭṭhā mayaṃ jātā”ti",
  "atk-s0103a:172_3": "imāya appatiṭṭhatāya gāmadvārepi antogāmepi te disvā “tumhehi brāhmaṇasamayo bhinno,",
  "atk-s0103a:172_4": "muṇḍasamaṇakassa pacchato pacchato rasagiddhā hutvā vicarathā”tiādīni ceva pāḷiyaṃ",
  "atk-s0103a:172_5": "āgatāni “brāhmaṇova seṭṭho vaṇṇo”tiādīni ca vatvā akkosanti. Sāmaṇerā tesu akkosantesupi",
  "atk-s0103a:172_6": "kopaṃ vā āghātaṃ vā akatvā kevalaṃ bhagavatā puṭṭhā “taggha no, bhante, brāhmaṇā",
  "atk-s0103a:172_7": "akkosanti paribhāsantī”ti ārocesuṃ. Atha ne bhagavā akkosanākāraṃ pucchanto yathā",
  "atk-s0103a:172_8": "kathaṃ pana voti pucchati. Te ācikkhantā brāhmaṇā bhantetiādimāhaṃsu.",
  "atk-s0103a:173_0": "Tattha seṭṭho vaṇṇoti jātigottādīnaṃ paññāpanaṭṭhāne brāhmaṇova seṭṭhoti dassenti.",
  "atk-s0103a:173_1": "Hīnā aññe vaṇṇāti itare tayo vaṇṇā hīnā lāmakāti vadanti. Sukkoti paṇḍaro. Kaṇhoti",
  "atk-s0103a:173_2": "kāḷako. Sujjhantīti jātigottādīnaṃ paññāpanaṭṭhāne sujjhanti. Brahmuno puttāti mahābrahmuno",
  "atk-s0103a:173_3": "puttā. Orasā mukhato jātāti ure vasitvā mukhato nikkhantā, ure katvā saṃvaḍḍhitāti",
  "atk-s0103a:173_4": "vā orasā. Brahmajāti brahmato nibbattā. Brahmanimmitāti brahmunā nimmitā. Brahmadāyādāti",
  "atk-s0103a:173_5": "brahmuno dāyādā. Hīnamattha vaṇṇaṃ ajjhupagatāti hīnaṃ vaṇṇaṃ ajjhupagatā attha.",
  "atk-s0103a:173_6": "Muṇḍake samaṇaketi nindantā jigucchantā vadanti, na muṇḍakamattañceva samaṇamattañca",
  "atk-s0103a:173_7": "sandhāya. Ibbheti gahapatike. Kaṇheti kāḷake. Bandhūti mārassa bandhubhūte mārapakkhike.",
  "atk-s0103a:173_8": "Pādāpacceti mahābrahmuno pādānaṃ apaccabhūte pādato jāteti adhippāyo.",
  "atk-s0103a:174_0": "114. “Taggha vo, vāseṭṭha, brāhmaṇā porāṇaṃ assarantā evamāhaṃsū”ti ettha voti nipātamattaṃ,",
  "atk-s0103a:174_1": "sāmivacanaṃ vā, tumhākaṃ brāhmaṇāti attho. Porāṇanti porāṇakaṃ aggaññaṃ lokuppatticariyavaṃsaṃ.",
  "atk-s0103a:174_2": "Assarantāti assaramānā. Idaṃ vuttaṃ hoti, ekaṃsena vo, vāseṭṭha, brāhmaṇā porāṇaṃ",
  "atk-s0103a:174_3": "lokuppattiṃ ananussarantā ajānantā evaṃ vadantīti. “Dissanti kho panā”ti evamādi",
  "atk-s0103a:174_4": "tesaṃ laddhibhindanatthāya vuttaṃ. Tattha brāhmaṇiyoti brāhmaṇānaṃ puttappaṭilābhatthāya",
  "atk-s0103a:174_5": "āvāhavivāhavasena kulaṃ ānītā brāhmaṇiyo dissanti. Tā kho panetā aparena samayena",
  "atk-s0103a:174_6": "utuniyopi honti, sañjātapupphāti attho. Gabbhiniyoti sañjātagabbhā. Vijāyamānāti",
  "atk-s0103a:174_7": "puttadhītaro janayamānā. Pāyamānāti dārake thaññaṃ pāyantiyo. Yonijāva samānāti brāhmaṇīnaṃ",
  "atk-s0103a:174_8": "passāvamaggena jātā samānā. Evamāhaṃsūti evaṃ vadanti. Kathaṃ? “Brāhmaṇova seṭṭho",
  "atk-s0103a:174_9": "vaṇṇo…pe… brahmadāyādā”ti. Yadi pana nesaṃ taṃ saccavacanaṃ siyā, brāhmaṇīnaṃ kucchi",
  "atk-s0103a:174_10": "mahābrahmassa uro bhaveyya, brāhmaṇīnaṃ passāvamaggo mahābrahmuno mukhaṃ bhaveyya,",
  "atk-s0103a:174_11": "na kho panetaṃ evaṃ daṭṭhabbaṃ. Tenāha “te ca brahmūnañceva abbhācikkhantī”tiādi.",
  "atk-s0103a:175": "Catuvaṇṇasuddhivaṇṇanā",
  "atk-s0103a:176_0": "Ettāvatā “mayaṃ mahābrahmuno ure vasitvā mukhato nikkhantāti vattuṃ mā labhantū”ti",
  "atk-s0103a:176_1": "imaṃ mukhacchedakavādaṃ vatvā puna cattāropi vaṇṇā kusale dhamme samādāya vattantāva",
  "atk-s0103a:176_2": "sujjhantīti dassanatthaṃ cattārome, vāseṭṭha, vaṇṇātiādimāha. Akusalasaṅkhātāti akusalāti",
  "atk-s0103a:176_3": "saṅkhātā akusalakoṭṭhāsabhūtā vā. Esa nayo sabbattha. Na alamariyāti ariyabhāve asamatthā.",
  "atk-s0103a:176_4": "Kaṇhāti pakatikāḷakā. Kaṇhavipākāti vipākopi nesaṃ kaṇho dukkhoti attho. Khattiyepi",
  "atk-s0103a:176_5": "teti khattiyamhipi te. Ekacceti ekasmiṃ. Esa nayo sabbattha.",
  "atk-s0103a:177": "Sukkāti nikkilesabhāvena paṇḍarā. Sukkavipākāti vipākopi nesaṃ sukko sukhoti attho.",
  "atk-s0103a:178_0": "116. Ubhayavokiṇṇesu vattamānesūti ubhayesu vokiṇṇesu missībhūtesu hutvā vattamānesu.",
  "atk-s0103a:178_1": "Katamesu ubhayesūti? Kaṇhasukkesu dhammesu viññugarahitesu ceva viññuppasatthesu",
  "atk-s0103a:178_2": "ca. Yadettha brāhmaṇā evamāhaṃsūti ettha etesu kaṇhasukkadhammesu vattamānāpi brāhmaṇā",
  "atk-s0103a:178_3": "yadetaṃ evaṃ vadanti “brāhmaṇova seṭṭho vaṇṇo”tiādi. Taṃ nesaṃ viññū nānujānantīti",
  "atk-s0103a:178_4": "ye loke paṇḍitā, te nānumodanti, na pasaṃsantīti attho. Taṃ kissa hetu? Imesañhi",
  "atk-s0103a:178_5": "vāseṭṭhātiādimhi ayaṃ saṅkhepattho. Yaṃ vuttaṃ nānujānantīti, taṃ kasmāti ce? Yasmā",
  "atk-s0103a:178_6": "imesaṃ catunnaṃ vaṇṇānaṃ yo bhikkhu arahaṃ…pe… sammadaññā vimutto, so tesaṃ aggamakkhāyati,",
  "atk-s0103a:178_7": "te ca na evarūpā. Tasmā nesaṃ viññū nānujānanti.",
  "atk-s0103a:179_0": "Arahantiādipadesu cettha kilesānaṃ ārakattādīhi kāraṇehi arahaṃ. Āsavānaṃ khīṇattā",
  "atk-s0103a:179_1": "khīṇāsavo. Satta sekkhā puthujjanakalyāṇakā ca brahmacariyavāsaṃ vasanti nāma. Ayaṃ",
  "atk-s0103a:179_2": "pana vutthavāsoti vusitavā. Catūhi maggehi catūsu saccesu parijānanādikaraṇīyaṃ kataṃ",
  "atk-s0103a:179_3": "assāti katakaraṇīyo. Kilesabhāro ca khandhabhāro ca ohito assāti ohitabhāro. Ohitoti",
  "atk-s0103a:179_4": "ohārito. Sundaro attho, sako vā attho sadattho, anuppatto sadattho etenāti anuppattasadattho.",
  "atk-s0103a:179_5": "Bhavasaṃyojanaṃ vuccati taṇhā, sā parikkhīṇā assāti parikkhīṇabhavasaṃyojano. Sammadaññā",
  "atk-s0103a:179_6": "vimuttoti sammā hetunā kāraṇena jānitvā vimutto. Janetasminti jane etasmiṃ, imasmiṃ",
  "atk-s0103a:179_7": "loketi attho. Diṭṭhe ceva dhamme abhisamparāyañcāti idhattabhāve ca parattabhāve.",
  "atk-s0103a:180_0": "117. Anantarāti antaravirahitā, attano kulena sadisāti attho. Anuyuttāti vasavattino.",
  "atk-s0103a:180_1": "Nipaccakāranti mahallakatarā nipaccakāraṃ dassenti. Daharatarā abhivādanādīni karonti.",
  "atk-s0103a:180_2": "Tattha sāmīcikammanti taṃtaṃvattakaraṇādi anucchavikakammaṃ.",
  "atk-s0103a:181_0": "118. Niviṭṭhāti abhiniviṭṭhā acalaṭṭhitā. Kassa pana evarūpā saddhā hotīti? Sotāpannassa.",
  "atk-s0103a:181_1": "So hi niviṭṭhasaddho asinā sīse chejjamānepi buddho abuddhoti vā, dhammo adhammoti",
  "atk-s0103a:181_2": "vā, saṅgho asaṅghoti vā na vadati. Patiṭṭhitasaddho hoti sūrambaṭṭho viya.",
  "atk-s0103a:182_0": "So kira satthu dhammadesanaṃ sutvā sotāpanno hutvā gehaṃ agamāsi. Atha māro dvattiṃsavaralakkhaṇappaṭimaṇḍitaṃ",
  "atk-s0103a:182_1": "buddharūpaṃ māpetvā tassa gharadvāre ṭhatvā “satthā āgato”ti sāsanaṃ pahiṇi. Sūrambaṭṭho",
  "atk-s0103a:182_2": "cintesi “ahaṃ idāneva satthu santike dhammaṃ sutvā āgato, kiṃ nu kho bhavissatī”ti",
  "atk-s0103a:182_3": "upasaṅkamitvā satthusaññāya vanditvā aṭṭhāsi. Māro āha – “ambaṭṭha, yaṃ te mayā ‘rūpaṃ",
  "atk-s0103a:182_4": "aniccaṃ…pe… viññāṇaṃ aniccanti kathitaṃ, taṃ dukkathitaṃ. Anupadhāretvāva hi mayā",
  "atk-s0103a:182_5": "evaṃ vuttaṃ. Tasmā tvaṃ ‘rūpaṃ niccaṃ…pe… viññāṇaṃ nicca’nti gaṇhāhī”ti. So cintesi",
  "atk-s0103a:182_6": "– “aṭṭhānametaṃ yaṃ buddhā anupadhāretvā apaccakkhaṃ katvā kiñci katheyyuṃ, addhā",
  "atk-s0103a:182_7": "ayaṃ mayhaṃ vicchindajananatthaṃ māro āgato”ti. Tato naṃ “tvaṃ mārosī”ti āha. So",
  "atk-s0103a:182_8": "musāvādaṃ kātuṃ nāsakkhi. “Āma mārosmī”ti paṭijānāti. “Kasmā āgatosī”ti? Tava saddhācālanatthanti",
  "atk-s0103a:182_9": "āha. “Kaṇha pāpima, tvaṃ tāva eko tiṭṭha, tādisānaṃ mārānaṃ satampi sahassampi satasahassampi",
  "atk-s0103a:182_10": "mama saddhaṃ cāletuṃ asamatthaṃ, maggena āgatasaddhā nāma thirā silāpathaviyaṃ patiṭṭhitasineru",
  "atk-s0103a:182_11": "viya acalā hoti, kiṃ tvaṃ etthā”ti accharaṃ pahari. So ṭhātuṃ asakkonto tattheva",
  "atk-s0103a:182_12": "antaradhāyi. Evarūpaṃ saddhaṃ sandhāyetaṃ vuttaṃ “niviṭṭhā”ti.",
  "atk-s0103a:183_0": "Mūlajātā patiṭṭhitāti maggamūlassa sañjātattā tena maggamūlena patiṭṭhitā. Daḷhāti",
  "atk-s0103a:183_1": "thirā. Asaṃhāriyāti sunikhātaindakhīlo viya kenaci cāletuṃ asakkuṇeyyā. Tassetaṃ",
  "atk-s0103a:183_2": "kallaṃ vacanāyāti tassa ariyasāvakassa yuttametaṃ vattuṃ. Kinti? “Bhagavatomhi putto",
  "atk-s0103a:183_3": "oraso”ti evamādi. So hi bhagavantaṃ nissāya ariyabhūmiyaṃ jātoti bhagavato putto.",
  "atk-s0103a:183_4": "Ure vasitvā mukhato nikkhantadhammaghosavasena maggaphalesu patiṭṭhitattā oraso mukhato",
  "atk-s0103a:183_5": "jāto. Ariyadhammato jātattā ariyadhammena ca nimmitattā dhammajo dhammanimmito. Navalokuttaradhammadāyajjaṃ",
  "atk-s0103a:183_6": "arahatīti dhammadāyādo. Taṃ kissa hetūti yadetaṃ “bhagavatomhi putto”ti vatvā “dhammajo",
  "atk-s0103a:183_7": "dhammanimmito”ti vuttaṃ, taṃ kasmāti ce? Idānissa atthaṃ dassento tathāgatassa hetantiādimāha.",
  "atk-s0103a:183_8": "Tattha “dhammakāyo itipī”ti kasmā tathāgato “dhammakāyo”ti vutto? Tathāgato hi tepiṭakaṃ",
  "atk-s0103a:183_9": "buddhavacanaṃ hadayena cintetvā vācāya abhinīhari. Tenassa kāyo dhammamayattā dhammova.",
  "atk-s0103a:183_10": "Iti dhammo kāyo assāti dhammakāyo. Dhammakāyattā eva brahmakāyo. Dhammo hi seṭṭhatthena",
  "atk-s0103a:183_11": "brahmāti vuccati. Dhammabhūtoti dhammasabhāvo. Dhammabhūtattā eva brahmabhūto.",
  "atk-s0103a:184_0": "119. Ettāvatā bhagavā seṭṭhacchedakavādaṃ dassetvā idāni aparenapi nayena seṭṭhacchedakavādameva",
  "atk-s0103a:184_1": "dassetuṃ hoti kho so, vāseṭṭha, samayotiādimāha. Tattha saṃvaṭṭavivaṭṭakathā brahmajāle",
  "atk-s0103a:184_2": "vitthāritāva. Itthattaṃ āgacchantīti itthabhāvaṃ manussattaṃ āgacchanti. Tedha honti",
  "atk-s0103a:184_3": "manomayāti te idha manussaloke nibbattamānāpi opapātikā hutvā maneneva nibbattāti",
  "atk-s0103a:184_4": "manomayā. Brahmaloke viya idhāpi nesaṃ pītiyeva āhārakiccaṃ sādhetīti pītibhakkhā.",
  "atk-s0103a:184_5": "Eteneva nayena sayaṃpabhādīnipi veditabbānīti.",
  "atk-s0103a:185": "Rasapathavipātubhāvavaṇṇanā",
  "atk-s0103a:186_0": "120. Ekodakībhūtanti sabbaṃ cakkavāḷaṃ ekodakameva bhūtaṃ. Andhakāroti tamo. Andhakāratimisāti",
  "atk-s0103a:186_1": "cakkhuviññāṇuppattinivāraṇena andhabhāvakaraṇaṃ bahalatamaṃ. Samatanīti patiṭṭhahi",
  "atk-s0103a:186_2": "samantato patthari. Payaso tattassāti tattassa khīrassa. Vaṇṇasampannāti vaṇṇena",
  "atk-s0103a:186_3": "sampannā. Kaṇikārapupphasadiso hissā vaṇṇo ahosi. Gandhasampannāti gandhena sampannā",
  "atk-s0103a:186_4": "dibbagandhaṃ vāyati. Rasasampannāti rasena sampannā pakkhittadibbojā viya hoti. Khuddamadhunti",
  "atk-s0103a:186_5": "khuddakamakkhikāhi katamadhuṃ. Aneḷakanti niddosaṃ makkhikaṇḍakavirahitaṃ. Lolajātikoti",
  "atk-s0103a:186_6": "lolasabhāvo. Atītānantarepi kappe loloyeva. Ambhoti acchariyajāto āha. Kimevidaṃ",
  "atk-s0103a:186_7": "bhavissatīti vaṇṇopissā manāpo gandhopi, raso panassā kīdiso bhavissatīti attho.",
  "atk-s0103a:186_8": "Yo tattha uppannalobho, so rasapathaviṃ aṅguliyā sāyi, aṅguliyā gahetvā jivhagge ṭhapesi.",
  "atk-s0103a:187": "Acchādesīti jivhagge ṭhapitamattā satta rasaharaṇīsahassāni pharitvā manāpā hutvā tiṭṭhati. Taṇhā cassa okkamīti tattha cassa taṇhā uppajji.",
  "atk-s0103a:188": "Candimasūriyādipātubhāvavaṇṇanā",
  "atk-s0103a:189": "121. Āluppakārakaṃ upakkamiṃsu paribhuñjitunti ālopaṃ katvā piṇḍe piṇḍe chinditvā paribhuñjituṃ ārabhiṃsu. Candimasūriyāti candimā ca sūriyo ca. Pāturahesunti pātubhaviṃsu.",
  "atk-s0103a:190_0": "Ko pana tesaṃ paṭhamaṃ pātubhavi, ko kasmiṃ vasati, kassa kiṃ pamāṇaṃ, ko upari,",
  "atk-s0103a:190_1": "ko sīghaṃ gacchati, kati nesaṃ vīthiyo, kathaṃ caranti, kittake ṭhāne ālokaṃ karontīti?",
  "atk-s0103a:190_2": "Ubho ekato pātubhavanti. Sūriyo paṭhamataraṃ paññāyati. Tesañhi sattānaṃ sayaṃpabhāya",
  "atk-s0103a:190_3": "antarahitāya andhakāro ahosi. Te bhītatasitā “bhaddakaṃ vatassa sace āloko pātubhaveyyā”ti",
  "atk-s0103a:190_4": "cintayiṃsu. Tato mahājanassa sūrabhāvaṃ janayamānaṃ sūriyamaṇḍalaṃ uṭṭhahi. Tenevassa",
  "atk-s0103a:190_5": "sūriyoti nāmaṃ ahosi. Tasmiṃ divasaṃ ālokaṃ katvā atthaṅgate puna andhakāro ahosi.",
  "atk-s0103a:190_6": "Te “bhaddakaṃ vatassa sace añño āloko uppajjeyyā”ti cintayiṃsu. Atha nesaṃ chandaṃ",
  "atk-s0103a:190_7": "ñatvāva candamaṇḍalaṃ uṭṭhahi. Tenevassa candoti nāmaṃ ahosi.",
  "atk-s0103a:191_0": "Tesu cando antomaṇivimāne vasati. Taṃ bahi rajatena parikkhittaṃ. Ubhayampi sītalameva",
  "atk-s0103a:191_1": "ahosi. Sūriyo antokanakavimāne vasati. Taṃ bāhiraṃ phalikaparikkhittaṃ hoti. Ubhayampi uṇhameva.",
  "atk-s0103a:192": "Pamāṇato cando ujukaṃ ekūnapaññāsayojano. Parimaṇḍalato tīhi yojanehi ūnadiyaḍḍhasatayojano. Sūriyo ujukaṃ paññāsayojano, parimaṇḍalato diyaḍḍhasatayojano.",
  "atk-s0103a:193": "Cando heṭṭhā, sūriyo upari, antarā nesaṃ yojanaṃ hoti. Candassa heṭṭhimantato sūriyassa uparimantato yojanasataṃ hoti.",
  "atk-s0103a:194_0": "Cando ujukaṃ saṇikaṃ gacchati, tiriyaṃ sīghaṃ. Dvīsu passesu nakkhattatārakā gacchanti.",
  "atk-s0103a:194_1": "Cando dhenu viya vacchaṃ taṃ taṃ nakkhattaṃ upasaṅkamati. Nakkhattāni pana attano",
  "atk-s0103a:194_2": "ṭhānaṃ na vijahanti. Sūriyassa ujukaṃ gamanaṃ sīghaṃ, tiriyaṃ gamanaṃ dandhaṃ. So",
  "atk-s0103a:194_3": "kāḷapakkhauposathato pāṭipadadivase yojanānaṃ satasahassaṃ candamaṇḍalaṃ ohāya gacchati.",
  "atk-s0103a:194_4": "Atha cando lekhā viya paññāyati. Pakkhassa dutiyāya satasahassanti evaṃ yāva uposathadivasā",
  "atk-s0103a:194_5": "satasahassaṃ satasahassaṃ ohāya gacchati. Atha cando anukkamena vaḍḍhitvā uposathadivase",
  "atk-s0103a:194_6": "paripuṇṇo hoti. Puna pāṭipadadivase yojanānaṃ satasahassaṃ dhāvitvā gaṇhāti. Dutiyāya",
  "atk-s0103a:194_7": "satasahassanti evaṃ yāva uposathadivasā satasahassaṃ satasahassaṃ dhāvitvā gaṇhāti.",
  "atk-s0103a:194_8": "Atha cando anukkamena hāyitvā uposathadivase sabbaso na paññāyati. Candaṃ heṭṭhā",
  "atk-s0103a:194_9": "katvā sūriyo upari hoti. Mahatiyā pātiyā khuddakabhājanaṃ viya candamaṇḍalaṃ pidhīyati.",
  "atk-s0103a:194_10": "Majjhanhike gehacchāyā viya candassa chāyā na paññāyati. So chāyāya apaññāyamānāya",
  "atk-s0103a:194_11": "dūre ṭhitānaṃ divā padīpo viya sayampi na paññāyati.",
  "atk-s0103a:195_0": "Kati nesaṃ vīthiyoti ettha pana ajavīthi, nāgavīthi, govīthīti tisso vīthiyo honti.",
  "atk-s0103a:195_1": "Tattha ajānaṃ udakaṃ paṭikūlaṃ hoti, hatthināgānaṃ manāpaṃ. Gunnaṃ sītuṇhasamatāya",
  "atk-s0103a:195_2": "phāsu hoti. Tasmā yaṃ kālaṃ candimasūriyā ajavīthiṃ āruhanti, tadā devo ekabindumpi",
  "atk-s0103a:195_3": "na vassati. Yadā nāgavīthiṃ ārohanti, tadā bhinnaṃ viya nabhaṃ paggharati. Yadā govīthiṃ",
  "atk-s0103a:195_4": "ārohanti, tadā utusamatā sampajjati. Candimasūriyā chamāse sineruto bahi nikkhamanti,",
  "atk-s0103a:195_5": "chamāse anto vicaranti. Te hi āsāḷhamāse sinerusamīpena vicaranti. Tato pare dve",
  "atk-s0103a:195_6": "māse nikkhamitvā bahi vicarantā paṭhamakattikamāse majjhena gacchanti. Tato cakkavāḷābhimukhā",
  "atk-s0103a:195_7": "gantvā tayo māse cakkavāḷasamīpena caritvā puna nikkhamitvā citramāse majjhena gantvā",
  "atk-s0103a:195_8": "tato dve māse sinerubhimukhā pakkhanditvā puna āsāḷhe sinerusamīpena caranti.",
  "atk-s0103a:196_0": "Kittake ṭhāne ālokaṃ karontīti? Ekappahārena tīsu dīpesu ālokaṃ karonti. Kathaṃ?",
  "atk-s0103a:196_1": "Imasmiñhi dīpe sūriyuggamanakālo pubbavidehe majjhanhiko hoti, uttarakurūsu atthaṅgamanakālo,",
  "atk-s0103a:196_2": "aparagoyāne majjhimayāmo. Pubbavidehamhi uggamanakālo uttarakurūsu majjhanhiko, aparagoyāne",
  "atk-s0103a:196_3": "atthaṅgamanakālo, idha majjhimayāmo. Uttarakurūsu uggamanakālo aparagoyāne majjhanhiko,",
  "atk-s0103a:196_4": "idha atthaṅgamanakālo, pubbavidehe majjhimayāmo. Aparagoyānadīpe uggamanakālo idha",
  "atk-s0103a:196_5": "majjhanhiko, pubbavidehe atthaṅgamanakālo, uttarakurūsu majjhimayāmoti.",
  "atk-s0103a:197_0": "Nakkhattāni tārakarūpānīti kattikādinakkhattāni ceva sesatārakarūpāni ca candimasūriyehi",
  "atk-s0103a:197_1": "saddhiṃyeva pāturahesuṃ. Rattindivāti tato sūriyatthaṅgamanato yāva aruṇuggamanā",
  "atk-s0103a:197_2": "ratti, aruṇuggamanato yāva sūriyatthaṅgamanā divāti evaṃ rattindivā paññāyiṃsu. Atha",
  "atk-s0103a:197_3": "pañcadasa rattiyo aḍḍhamāso, dve aḍḍhamāsā māsoti evaṃ māsaḍḍhamāsā paññāyiṃsu. Atha",
  "atk-s0103a:197_4": "cattāro māsā utu, tayo utū saṃvaccharoti evaṃ utusaṃvaccharā paññāyiṃsu.",
  "atk-s0103a:198_0": "122. Vaṇṇavevaṇṇatā cāti vaṇṇassa vivaṇṇabhāvo. Tesaṃ vaṇṇātimānapaccayāti tesaṃ",
  "atk-s0103a:198_1": "vaṇṇaṃ ārabbha uppannaatimānapaccayā. Mānātimānajātikānanti punappunaṃ uppajjamānātimānasabhāvānaṃ.",
  "atk-s0103a:198_2": "Rasāya pathaviyāti sampannarasattā rasāti laddhanāmāya pathaviyā. Anutthuniṃsūti",
  "atk-s0103a:198_3": "anubhāsiṃsu. Aho rasanti aho amhākaṃ madhurarasaṃ antarahitaṃ. Aggaññaṃ akkharanti",
  "atk-s0103a:198_4": "lokuppattivaṃsakathaṃ. Anusarantīti anugacchanti.",
  "atk-s0103a:199": "Bhūmipappaṭakapātubhāvādivaṇṇanā",
  "atk-s0103a:200": "123. Evameva pāturahosīti ediso hutvā uṭṭhahi, antovāpiyaṃ udake chinne sukkhakalalapaṭalaṃ viya ca uṭṭhahi.",
  "atk-s0103a:201": "124. Padālatāti ekā madhurarasā bhaddālatā. Kalambukāti nāḷikā. Ahu vata noti madhurarasā vata no padālatā ahosi. Ahāyi vata noti sā no etarahi antarahitāti.",
  "atk-s0103a:202_0": "125. Akaṭṭhapākoti akaṭṭheyeva bhūmibhāge uppanno. Akaṇoti nikkuṇḍako. Athusoti nitthuso.",
  "atk-s0103a:202_1": "Sugandhoti dibbagandhaṃ vāyati. Taṇḍulapphaloti suparisuddhaṃ paṇḍaraṃ taṇḍulameva",
  "atk-s0103a:202_2": "phalati. Pakkaṃ paṭivirūḷhanti sāyaṃ gahitaṭṭhānaṃ pāto pakkaṃ hoti, puna virūḷhaṃ",
  "atk-s0103a:202_3": "paṭipākatikameva gahitaṭṭhānaṃ na paññāyati. Nāpadānaṃ paññāyatīti alāyitaṃ hutvā",
  "atk-s0103a:202_4": "anūnameva paññāyati.",
  "atk-s0103a:203": "Itthipurisaliṅgādipātubhāvavaṇṇanā",
  "atk-s0103a:204_0": "126. Itthiyā cāti yā pubbe manussakāle itthī, tassa itthiliṅgaṃ pātubhavati, pubbe",
  "atk-s0103a:204_1": "purisassa purisaliṅgaṃ. Mātugāmo nāma hi purisattabhāvaṃ labhanto anupubbena purisattapaccaye",
  "atk-s0103a:204_2": "dhamme pūretvā labhati. Puriso itthattabhāvaṃ labhanto kāmesumicchācāraṃ nissāya",
  "atk-s0103a:204_3": "labhati. Tadā pana pakatiyā mātugāmassa itthiliṅgaṃ, purisassa purisaliṅgaṃ pāturahosi.",
  "atk-s0103a:204_4": "Upanijjhāyatanti upanijjhāyantānaṃ olokentānaṃ. Pariḷāhoti rāgapariḷāho. Seṭṭhinti",
  "atk-s0103a:204_5": "chārikaṃ. Nibbuyhamānāyāti niyyamānāya.",
  "atk-s0103a:205_0": "127. Adhammasammatanti taṃ paṃsukhipanādi adhammoti sammataṃ. Tadetarahi dhammasammatanti",
  "atk-s0103a:205_1": "taṃ idāni dhammoti sammataṃ, dhammoti taṃ gahetvā vicaranti. Tathā hi ekaccesu jānapadesu",
  "atk-s0103a:205_2": "kalahaṃ kurumānā itthiyo “tvaṃ kasmā kathesi? Yā gomayapiṇḍamattampi nālatthā”ti",
  "atk-s0103a:205_3": "vadanti. Pātabyatanti sevitabbataṃ. Sannidhikārakanti sannidhiṃ katvā. Apadānaṃ paññāyitthāti",
  "atk-s0103a:205_4": "chinnaṭṭhānaṃ ūnameva hutvā paññāyittha. Saṇḍasaṇḍāti ekekasmiṃ ṭhāne kalāpabandhā",
  "atk-s0103a:205_5": "viya gumbagumbā hutvā.",
  "atk-s0103a:206": "128. Mariyādaṃ ṭhapeyyāmāti sīmaṃ ṭhapeyyāma. Yatra hi nāmāti yo hi nāma. Pāṇinā pahariṃsūti tayo vāre vacanaṃ agaṇhantaṃ pāṇinā pahariṃsu. Tadagge khoti taṃ aggaṃ katvā.",
  "atk-s0103a:207": "Mahāsammatarājavaṇṇanā",
  "atk-s0103a:208_0": "130. Khīyitabbaṃ khīyeyyāti pakāsetabbaṃ pakāseyya khipitabbaṃ khipeyya, hāretabbaṃ",
  "atk-s0103a:208_1": "hāreyyāti vuttaṃ hoti. Yo nesaṃ sattoti yo tesaṃ satto. Ko pana soti? Amhākaṃ bodhisatto.",
  "atk-s0103a:208_2": "Sālīnaṃ bhāgaṃ anupadassāmāti mayaṃ ekekassa khettato ambaṇambaṇaṃ āharitvā tuyhaṃ",
  "atk-s0103a:208_3": "sālibhāgaṃ dassāma, tayā kiñci kammaṃ na kātabbaṃ, tvaṃ amhākaṃ jeṭṭhakaṭṭhāne tiṭṭhāti.",
  "atk-s0103a:209_0": "131. Akkharaṃ upanibbattanti saṅkhā samaññā paññatti vohāro uppanno. Khattiyo khattiyotveva",
  "atk-s0103a:209_1": "dutiyaṃ akkharanti na kevalaṃ akkharameva, te panassa khettasāmino tīhi saṅkhehi",
  "atk-s0103a:209_2": "abhisekampi akaṃsu. Rañjetīti sukheti pineti. Aggaññenāti agganti ñātena, agge vā",
  "atk-s0103a:209_3": "ñātena lokuppattisamaye uppannena abhinibbatti ahosīti.",
  "atk-s0103a:210": "Brāhmaṇamaṇḍalādivaṇṇanā",
  "atk-s0103a:211_0": "132. Vītaṅgārā vītadhūmāti pacitvā khāditabbābhāvato vigatadhūmaṅgārā. Pannamusalāti",
  "atk-s0103a:211_1": "koṭṭetvā pacitabbābhāvato patitamusalā. Ghāsamesamānāti bhikkhācariyavasena yāgubhattaṃ",
  "atk-s0103a:211_2": "pariyesantā. Tamenaṃ manussā disvāti te ete manussā passitvā. Anabhisambhuṇamānāti",
  "atk-s0103a:211_3": "asahamānā asakkontā. Ganthe karontāti tayo vede abhisaṅkharontā ceva vācentā ca.",
  "atk-s0103a:211_4": "Acchantīti vasanti, “acchentī”tipi pāṭho. Esevattho. Hīnasammatanti “mante dhārenti",
  "atk-s0103a:211_5": "mante vācentī”ti kho, vāseṭṭha, idaṃ tena samayena hīnasammataṃ. Tadetarahi seṭṭhasammatanti",
  "atk-s0103a:211_6": "taṃ idāni “ettake mante dhārenti ettake mante vācentī”ti seṭṭhasammataṃ jātaṃ. Brāhmaṇamaṇḍalassāti brāhmaṇagaṇassa.",
  "atk-s0103a:212": "133. Methunaṃ dhammaṃ samādāyāti methunadhammaṃ samādiyitvā. Visukammante payojesunti gorakkha vāṇijakammādike vissute uggate kammante payojesuṃ.",
  "atk-s0103a:213": "134. Suddā suddāti tena luddācārakammakhuddācārakammunā suddaṃ suddaṃ lahuṃ lahuṃ kucchitaṃ gacchanti, vinassantīti attho. Ahu khoti hoti kho.",
  "atk-s0103a:214_0": "135. Sakaṃ dhammaṃ garahamānoti na setacchattaṃ ussāpanamattena sujjhituṃ sakkāti",
  "atk-s0103a:214_1": "evaṃ attano khattiyadhammaṃ nindamāno. Esa nayo sabbattha. “Imehi kho, vāseṭṭha,",
  "atk-s0103a:214_2": "catūhi maṇḍalehī”ti iminā imaṃ dasseti “samaṇamaṇḍalaṃ nāma visuṃ natthi, yasmā pana",
  "atk-s0103a:214_3": "na sakkā jātiyā sujjhituṃ, attano attano sammāpaṭipattiyā visuddhi hoti. Tasmā imehi",
  "atk-s0103a:214_4": "catūhi maṇḍalehi samaṇamaṇḍalassa abhinibbatti hoti. Imāni maṇḍalāni samaṇamaṇḍalaṃ",
  "atk-s0103a:214_5": "anuvattanti, anuvattantāni ca dhammeneva anuvattanti, no adhammena. Samaṇamaṇḍalañhi",
  "atk-s0103a:214_6": "āgamma sammāpaṭipattiṃ pūretvā suddhiṃ pāpuṇantī”ti.",
  "atk-s0103a:215": "Duccaritādikathāvaṇṇanā",
  "atk-s0103a:216_0": "136. Idāni yathājātiyā na sakkā sujjhituṃ, sammāpaṭipattiyāva sujjhanti, tamatthaṃ",
  "atk-s0103a:216_1": "pākaṭaṃ karonto khattiyopi kho, vāseṭṭhāti desanaṃ ārabhi. Tattha micchādiṭṭhikammasamādānahetūti",
  "atk-s0103a:216_2": "micchādiṭṭhivasena samādinnakammahetu, micchādiṭṭhikammassa vā samādānahetu.",
  "atk-s0103a:217_0": "137. Dvayakārīti kālena kusalaṃ karoti, kālena akusalanti evaṃ ubhayakārī. Sukhadukkhappaṭisaṃvedī",
  "atk-s0103a:217_1": "hotīti ekakkhaṇe ubhayavipākadānaṭṭhānaṃ nāma natthi. Yena pana akusalaṃ bahuṃ kataṃ",
  "atk-s0103a:217_2": "hoti, kusalaṃ mandaṃ, so taṃ kusalaṃ nissāya khattiyakule vā brāhmaṇakule vā nibbattati.",
  "atk-s0103a:217_3": "Atha naṃ akusalakammaṃ kāṇampi karoti khujjampi pīṭhasappimpi. So rajjassa vā anaraho",
  "atk-s0103a:217_4": "hoti, abhisittakāle vā evaṃbhūto bhoge paribhuñjituṃ na sakkoti. Aparassa maraṇakāle",
  "atk-s0103a:217_5": "dve balavamallā viya te dvepi kusalākusalakammāni upaṭṭhahanti. Tesu akusalaṃ balavataraṃ",
  "atk-s0103a:217_6": "hoti, taṃ kusalaṃ paṭibāhitvā tiracchānayoniyaṃ nibbattāpeti. Kusalakammampi pavattivedanīyaṃ",
  "atk-s0103a:217_7": "hoti. Tamenaṃ maṅgalahatthiṃ vā karonti maṅgalaassaṃ vā maṅgalausabhaṃ vā. So sampattiṃ",
  "atk-s0103a:217_8": "anubhavati. Idaṃ sandhāya vuttaṃ “sukhadukkhappaṭisaṃvedī hotī”ti.",
  "atk-s0103a:218": "Bodhipakkhiyabhāvanāvaṇṇanā",
  "atk-s0103a:219_0": "138. Sattannaṃ bodhipakkhiyānanti “cattāro satipaṭṭhānā”ti ādikoṭṭhāsavasena sattannaṃ,",
  "atk-s0103a:219_1": "paṭipāṭiyā pana sattatiṃsāya bodhipakkhiyānaṃ dhammānaṃ. Bhāvanamanvāyāti bhāvanaṃ",
  "atk-s0103a:219_2": "anugantvā, paṭipajjitvāti attho. Parinibbāyatīti kilesaparinibbānena parinibbāyati.",
  "atk-s0103a:219_3": "Iti bhagavā cattāro vaṇṇe dassetvā vinivattetvā paṭividdhacatusaccaṃ khīṇāsavameva",
  "atk-s0103a:219_4": "devamanussesu seṭṭhaṃ katvā dassesi.",
  "atk-s0103a:220_0": "140. Idāni tamevatthaṃ lokasammatassa brahmunopi vacanadassanānusārena daḷhaṃ katvā",
  "atk-s0103a:220_1": "dassento imesañhi vāseṭṭha catunnaṃ vaṇṇānantiādimāha. “Brahmunāpesā”tiādi ambaṭṭhasutte",
  "atk-s0103a:220_2": "vitthāritaṃ. Iti bhagavā ettakena iminā kathāmaggena seṭṭhacchedakavādameva dassetvā",
  "atk-s0103a:220_3": "suttantaṃ vinivattetvā arahattanikūṭena desanaṃ niṭṭhāpesi. Attamanā vāseṭṭhabhāradvājāti",
  "atk-s0103a:220_4": "vāseṭṭhabhāradvāja sāmaṇerāpi hi sakamanā tuṭṭhamanā “sādhu, sādhū”ti bhagavato bhāsitaṃ",
  "atk-s0103a:220_5": "abhinandiṃsu. Idameva suttantaṃ āvajjantā anumajjantā saha paṭisambhidāhi arahattaṃ pāpuṇiṃsūti.",
  "atk-s0103a:221": "Sumaṅgalavilāsiniyā dīghanikāyaṭṭhakathāya",
  "atk-s0103a:222": "Sāriputtasīhanādavaṇṇanā",
  "atk-s0103a:223_0": "141. Evaṃ me sutanti sampasādanīyasuttaṃ. Tatrāyamanuttānapadavaṇṇanā – nāḷandāyanti",
  "atk-s0103a:223_1": "nāḷandāti evaṃnāmake nagare, taṃ nagaraṃ gocaragāmaṃ katvā. Pāvārikambavaneti dussapāvārikaseṭṭhino",
  "atk-s0103a:223_2": "ambavane. Taṃ kira tassa uyyānaṃ ahosi. So bhagavato dhammadesanaṃ sutvā bhagavati",
  "atk-s0103a:223_3": "pasanno tasmiṃ uyyāne kuṭileṇamaṇḍapādipaṭimaṇḍitaṃ bhagavato vihāraṃ katvā niyyātesi.",
  "atk-s0103a:223_4": "So vihāro jīvakambavanaṃ viya “pāvārikambavana”ntveva saṅkhyaṃ gato, tasmiṃ pāvārikambavane",
  "atk-s0103a:223_5": "viharatīti attho. Bhagavantaṃ etadavoca – “evaṃpasanno ahaṃ, bhante, bhagavatī”ti.",
  "atk-s0103a:223_6": "Kasmā evaṃ avoca? Attano uppannasomanassapavedanatthaṃ.",
  "atk-s0103a:224_0": "Tatrāyamanupubbikathā – thero kira taṃdivasaṃ kālasseva sarīrappaṭijagganaṃ katvā",
  "atk-s0103a:224_1": "sunivatthanivāsano pattacīvaramādāya pāsādikehi abhikkantādīhi devamanussānaṃ pasādaṃ",
  "atk-s0103a:224_2": "āvahanto nāḷandavāsīnaṃ hitasukhamanubrūhayanto piṇḍāya pavisitvā pacchābhattaṃ piṇḍapātapaṭikkanto",
  "atk-s0103a:224_3": "vihāraṃ gantvā satthu vattaṃ dassetvā satthari gandhakuṭiṃ paviṭṭhe satthāraṃ vanditvā",
  "atk-s0103a:224_4": "attano divāṭṭhānaṃ agamāsi. Tattha saddhivihārikantevāsikesu vattaṃ dassetvā paṭikkantesu",
  "atk-s0103a:224_5": "divāṭṭhānaṃ sammajjitvā cammakkhaṇḍaṃ paññapetvā udakatumbato udakena hatthapāde",
  "atk-s0103a:224_6": "sītale katvā tisandhipallaṅkaṃ ābhujitvā kālaparicchedaṃ katvā phalasamāpattiṃ samāpajji.",
  "atk-s0103a:225_0": "So yathāparicchinnakālavasena samāpattito vuṭṭhāya attano guṇe anussaritumāraddho.",
  "atk-s0103a:225_1": "Athassa guṇe anussarato sīlaṃ āpāthamāgataṃ. Tato paṭipāṭiyāva samādhi paññā vimutti",
  "atk-s0103a:225_2": "vimuttiñāṇadassanaṃ paṭhamaṃ jhānaṃ dutiyaṃ jhānaṃ tatiyaṃ jhānaṃ catutthaṃ jhānaṃ",
  "atk-s0103a:225_3": "ākāsānañcāyatanasamāpatti viññānañcāyatanasamāpatti ākiñcaññāyatanasamāpatti nevasaññānāsaññāyatanasamāpatti",
  "atk-s0103a:225_4": "vipassanāñāṇaṃ manomayiddhiñāṇaṃ iddhividhañāṇaṃ dibbasotañāṇaṃ cetopariyañāṇaṃ pubbenivāsānussatiñāṇaṃ",
  "atk-s0103a:225_5": "dibbacakkhuñāṇaṃ…pe… sotāpattimaggo sotāpattiphalaṃ…pe… arahattamaggo arahattaphalaṃ",
  "atk-s0103a:225_6": "atthapaṭisambhidā dhammapaṭisambhidā niruttipaṭisambhidā paṭibhānapaṭisambhidā sāvakapāramīñāṇaṃ.",
  "atk-s0103a:225_7": "Ito paṭṭhāya kappasatasahassādhikassa asaṅkhyeyyassa upari anomadassībuddhassa pādamūle",
  "atk-s0103a:225_8": "kataṃ abhinīhāraṃ ādiṃ katvā attano guṇe anussarato yāva nisinnapallaṅkā guṇā upaṭṭhahiṃsu.",
  "atk-s0103a:226_0": "Evaṃ thero attano guṇe anussaramāno guṇānaṃ pamāṇaṃ vā paricchedaṃ vā daṭṭhuṃ nāsakkhi.",
  "atk-s0103a:226_1": "So cintesi – “mayhaṃ tāva padesañāṇe ṭhitassa sāvakassa guṇānaṃ pamāṇaṃ vā paricchedo",
  "atk-s0103a:226_2": "vā natthi. Ahaṃ pana yaṃ satthāraṃ uddissa pabbajito, kīdisā nu kho tassa guṇā”ti",
  "atk-s0103a:226_3": "dasabalassa guṇe anussarituṃ āraddho. So bhagavato sīlaṃ nissāya, samādhiṃ paññaṃ",
  "atk-s0103a:226_4": "vimuttiṃ vimuttiñāṇadassanaṃ nissāya, cattāro satipaṭṭhāne nissāya, cattāro sammappadhāne",
  "atk-s0103a:226_5": "cattāro iddhipāde cattāro magge cattāri phalāni catasso paṭisambhidā catuyoniparicchedakañāṇaṃ",
  "atk-s0103a:226_6": "cattāro ariyavaṃse nissāya dasabalassa guṇe anussaritumāraddho.",
  "atk-s0103a:227_0": "Tathā pañca padhāniyaṅgāni, pañcaṅgikaṃsammāsamādhiṃ, pañcindriyāni, pañca balāni,",
  "atk-s0103a:227_1": "pañca nissaraṇiyā dhātuyo, pañca vimuttāyatanāni, pañca vimuttiparipācaniyā paññā,",
  "atk-s0103a:227_2": "cha sāraṇīye dhamme, cha anussatiṭṭhānāni, cha gārave, cha nissaraṇiyā dhātuyo, cha",
  "atk-s0103a:227_3": "satatavihāre, cha anuttariyāni, cha nibbedhabhāgiyā paññā, cha abhiññā, cha asādhāraṇañāṇāni,",
  "atk-s0103a:227_4": "satta aparihāniye dhamme, satta ariyadhanāni, satta bojjhaṅge, satta sappurisadhamme,",
  "atk-s0103a:227_5": "satta nijjaravatthūni, satta paññā, satta dakkhiṇeyyapuggale, satta khīṇāsavabalāni,",
  "atk-s0103a:227_6": "aṭṭha paññāpaṭilābhahetū, aṭṭha sammattāni, aṭṭha lokadhammātikkame, aṭṭha ārambhavatthūni,",
  "atk-s0103a:227_7": "aṭṭha akkhaṇadesanā, aṭṭha mahāpurisavitakke, aṭṭha abhibhāyatanāni, aṭṭha vimokkhe,",
  "atk-s0103a:227_8": "nava yonisomanasikāramūlake dhamme, nava pārisuddhipadhāniyaṅgāni, nava sattāvāsadesanā,",
  "atk-s0103a:227_9": "nava āghātappaṭivinaye, nava paññā, nava nānattāni, nava anupubbavihāre, dasa nāthakaraṇe",
  "atk-s0103a:227_10": "dhamme, dasa kasiṇāyatanāni, dasa kusalakammapathe, dasa tathāgatabalāni, dasa sammattāni,",
  "atk-s0103a:227_11": "dasa ariyavāse, dasa asekkhadhamme, ekādasa mettānisaṃse, dvādasa dhammacakkākāre,",
  "atk-s0103a:227_12": "terasa dhutaṅgaguṇe, cuddasa buddhañāṇāni, pañcadasa vimuttiparipācaniye dhamme,",
  "atk-s0103a:227_13": "soḷasavidhaṃ ānāpānassatiṃ, aṭṭhārasa buddhadhamme, ekūnavīsati paccavekkhaṇañāṇāni,",
  "atk-s0103a:227_14": "catucattālīsa ñāṇavatthūni, paropaṇṇāsa kusaladhamme, sattasattati ñāṇavatthūni,",
  "atk-s0103a:227_15": "catuvīsatikoṭisatasahassasamāpattisañcaramahāvajirañāṇaṃ nissāya dasabalassa guṇe anussarituṃ ārabhi.",
  "atk-s0103a:228_0": "Tasmiṃyeva ca divāṭṭhāne nisinnoyeva upari “aparaṃ pana, bhante, etadānuttariya”nti",
  "atk-s0103a:228_1": "āgamissanti soḷasa aparampariyadhammā, tepi nissāya anussarituṃ ārabhi. So “kusalapaññattiyaṃ",
  "atk-s0103a:228_2": "anuttaro mayhaṃ satthā, āyatanapaññattiyaṃ anuttaro, gabbhāvakkantiyaṃ anuttaro,",
  "atk-s0103a:228_3": "ādesanāvidhāsu anuttaro, dassanasamāpattiyaṃ anuttaro, puggalapaññattiyaṃ anuttaro,",
  "atk-s0103a:228_4": "padhāne anuttaro, paṭipadāsu anuttaro, bhassasamācāre anuttaro, purisasīlasamācāre",
  "atk-s0103a:228_5": "anuttaro, anusāsanīvidhāsu anuttaro, parapuggalavimuttiñāṇe anuttaro, sassatavādesu",
  "atk-s0103a:228_6": "anuttaro, pubbenivāsañāṇe anuttaro, dibbacakkhuñāṇe anuttaro, iddhividhe anuttaro,",
  "atk-s0103a:228_7": "iminā ca iminā ca anuttaro”ti evaṃ dasabalassa guṇe anussaranto bhagavato guṇānaṃ",
  "atk-s0103a:228_8": "neva antaṃ, na pamāṇaṃ passi. Thero attanopi tāva guṇānaṃ antaṃ vā pamāṇaṃ vā nāddasa,",
  "atk-s0103a:228_9": "bhagavato guṇānaṃ kiṃ passissati? Yassa yassa hi paññā mahatī ñāṇaṃ visadaṃ, so so",
  "atk-s0103a:228_10": "buddhaguṇe mahantato saddahati. Lokiyamahājano ukkāsitvāpi khipitvāpi “namo buddhāna”nti",
  "atk-s0103a:228_11": "attano attano upanissaye ṭhatvā buddhānaṃ guṇe anussarati. Sabbalokiyamahājanato",
  "atk-s0103a:228_12": "eko sotāpanno buddhaguṇe mahantato saddahati. Sotāpannānaṃ satatopi sahassatopi eko",
  "atk-s0103a:228_13": "sakadāgāmī. Sakadāgāmīnaṃ satatopi sahassatopi eko anāgāmī. Anāgāmīnaṃ satatopi sahassatopi",
  "atk-s0103a:228_14": "eko arahā buddhaguṇe mahantato saddahati. Avasesaarahantehi asīti mahātherā buddhaguṇe",
  "atk-s0103a:228_15": "mahantato saddahanti. Asītimahātherehi cattāro mahātherā. Catūhi mahātherehi dve",
  "atk-s0103a:228_16": "aggasāvakā. Tesupi sāriputtatthero, sāriputtattheratopi eko paccekabuddho buddhaguṇe",
  "atk-s0103a:228_17": "mahantato saddahati. Sace pana sakalacakkavāḷagabbhe saṅghāṭikaṇṇena saṅghāṭikaṇṇaṃ",
  "atk-s0103a:228_18": "pahariyamānā nisinnā paccekabuddhā buddhaguṇe anussareyyuṃ, tehi sabbehipi eko sabbaññubuddhova",
  "atk-s0103a:228_19": "buddhaguṇe mahantato saddahati.",
  "atk-s0103a:229_0": "Seyyathāpi nāma mahājano “mahāsamuddo gambhīro uttāno”ti jānanatthaṃ yottāni vaṭṭeyya,",
  "atk-s0103a:229_1": "tattha koci byāmappamāṇaṃ yottaṃ vaṭṭeyya, koci dve byāmaṃ, koci dasabyāmaṃ, koci",
  "atk-s0103a:229_2": "vīsatibyāmaṃ, koci tiṃsabyāmaṃ, koci cattālīsabyāmaṃ, koci paññāsabyāmaṃ, koci satabyāmaṃ,",
  "atk-s0103a:229_3": "koci sahassabyāmaṃ, koci caturāsītibyāmasahassaṃ. Te nāvaṃ āruyha, samuddamajjhe",
  "atk-s0103a:229_4": "uggatapabbatādimhi vā ṭhatvā attano attano yottaṃ otāreyyuṃ, tesu yassa yottaṃ byāmamattaṃ,",
  "atk-s0103a:229_5": "so byāmamattaṭṭhāneyeva udakaṃ jānāti…pe… yassa caturāsītibyāmasahassaṃ, so caturāsītibyāmasahassaṭṭhāneyeva",
  "atk-s0103a:229_6": "udakaṃ jānāti. Parato udakaṃ ettakanti na jānāti. Mahāsamudde pana na tattakaṃyeva",
  "atk-s0103a:229_7": "udakaṃ, atha kho anantamaparimāṇaṃ. Caturāsītiyojanasahassaṃ gambhīro hi mahāsamuddo,",
  "atk-s0103a:229_8": "evameva ekabyāmayottato paṭṭhāya navabyāmayottena ñātaudakaṃ viya lokiyamahājanena",
  "atk-s0103a:229_9": "diṭṭhabuddhaguṇā veditabbā. Dasabyāmayottena dasabyāmaṭṭhāne ñātaudakaṃ viya sotāpannena",
  "atk-s0103a:229_10": "diṭṭhabuddhaguṇā. Vīsatibyāmayottena vīsatibyāmaṭṭhāne ñātaudakaṃ viya sakadāgāminā",
  "atk-s0103a:229_11": "diṭṭhabuddhaguṇā. Tiṃsabyāmayottena tiṃsabyāmaṭṭhāne ñātaudakaṃ viya anāgāminā diṭṭhabuddhaguṇā.",
  "atk-s0103a:229_12": "Cattālīsabyāmayottena cattālīsabyāmaṭṭhāne ñātaudakaṃ viya arahatā diṭṭhabuddhaguṇā.",
  "atk-s0103a:229_13": "Paññāsabyāmayottena paññāsabyāmaṭṭhāne ñātaudakaṃ viya asītimahātherehi diṭṭhabuddhaguṇā.",
  "atk-s0103a:229_14": "Satabyāmayottena satabyāmaṭṭhāne ñātaudakaṃ viya catūhi mahātherehi diṭṭhabuddhaguṇā.",
  "atk-s0103a:229_15": "Sahassabyāmayottena sahassabyāmaṭṭhāne ñātaudakaṃ viya mahāmoggallānattherena diṭṭhabuddhaguṇā.",
  "atk-s0103a:229_16": "Caturāsītibyāmasahassayottena caturāsītibyāmasahassaṭṭhāne ñātaudakaṃ viya dhammasenāpatinā",
  "atk-s0103a:229_17": "sāriputtattherena diṭṭhabuddhaguṇā. Tattha yathā so puriso mahāsamudde udakaṃ nāma",
  "atk-s0103a:229_18": "na ettakaṃyeva, anantamaparimāṇanti gaṇhāti, evameva āyasmā sāriputto dhammanvayena",
  "atk-s0103a:229_19": "anvayabuddhiyā anumānena nayaggāhena sāvakapāramīñāṇe ṭhatvā dasabalassa guṇe anussaranto",
  "atk-s0103a:229_20": "“buddhaguṇā anantā aparimāṇā”ti saddahi.",
  "atk-s0103a:230_0": "Therena hi diṭṭhabuddhaguṇehi dhammanvayena gahetabbabuddhaguṇāyeva bahutarā. Yathā",
  "atk-s0103a:230_1": "kathaṃ viya? Yathā ito nava ito navāti aṭṭhārasa yojanāni avattharitvā gacchantiyā",
  "atk-s0103a:230_2": "candabhāgāya mahānadiyā puriso sūcipāsena udakaṃ gaṇheyya, sūcipāsena gahitaudakato",
  "atk-s0103a:230_3": "aggahitameva bahu hoti. Yathā vā pana puriso mahāpathavito aṅguliyā paṃsuṃ gaṇheyya,",
  "atk-s0103a:230_4": "aṅguliyā gahitapaṃsuto avasesapaṃsuyeva bahu hoti. Yathā vā pana puriso mahāsamuddābhimukhiṃ",
  "atk-s0103a:230_5": "aṅguliṃ kareyya, aṅguliabhimukhaudakato avasesaṃ udakaṃyeva bahu hoti. Yathā ca puriso",
  "atk-s0103a:230_6": "ākāsābhimukhiṃ aṅguliṃ kareyya, aṅguliabhimukhaākāsato sesaākāsappadesova bahu hoti.",
  "atk-s0103a:230_7": "Evaṃ therena diṭṭhabuddhaguṇehi adiṭṭhā guṇāva bahūti veditabbā. Vuttampi cetaṃ –",
  "atk-s0103a:231": "“Buddhopi buddhassa bhaṇeyya vaṇṇaṃ,",
  "atk-s0103a:232": "Kappampi ce aññamabhāsamāno;",
  "atk-s0103a:233": "Khīyetha kappo ciradīghamantare,",
  "atk-s0103a:234": "Vaṇṇo na khīyetha tathāgatassā”ti.",
  "atk-s0103a:235_0": "Evaṃ therassa attano ca satthu ca guṇe anussarato yamakamahānadīmahogho viya abbhantare",
  "atk-s0103a:235_1": "pītisomanassaṃ avattharamānaṃ vāto viya bhastaṃ, ubbhijjitvā uggataudakaṃ viya mahārahadaṃ",
  "atk-s0103a:235_2": "sakalasarīraṃ pūreti. Tato therassa “supatthitā vata me patthanā, suladdhā me pabbajjā,",
  "atk-s0103a:235_3": "yvāhaṃ evaṃvidhassa satthu santike pabbajito”ti āvajjantassa balavataraṃ pītisomanassaṃ uppajji.",
  "atk-s0103a:236_0": "Atha thero “kassāhaṃ imaṃ pītisomanassaṃ āroceyya”nti cintento añño koci samaṇo vā",
  "atk-s0103a:236_1": "brāhmaṇo vā devo vā māro vā brahmā vā mama imaṃ pasādaṃ anucchavikaṃ katvā paṭiggahetuṃ",
  "atk-s0103a:236_2": "na sakkhissati, ahaṃ imaṃ somanassaṃ satthunoyeva pavedeyyāmi, satthāva me paṭiggaṇhituṃ",
  "atk-s0103a:236_3": "sakkhissati, so hi tiṭṭhatu mama pītisomanassaṃ, mādisassa samaṇasatassa vā samaṇasahassassa",
  "atk-s0103a:236_4": "vā samaṇasatasahassassa vā somanassaṃ pavedentassa sabbesaṃ manaṃ gaṇhanto paṭiggahetuṃ",
  "atk-s0103a:236_5": "sakkoti. Seyyathāpi nāma aṭṭhārasa yojanāni avattharamānaṃ gacchantiṃ candabhāgamahānadiṃ",
  "atk-s0103a:236_6": "kusumbhā vā kandarā vā sampaṭicchituṃ na sakkonti, mahāsamuddova taṃ sampaṭicchati.",
  "atk-s0103a:236_7": "Mahāsamuddo hi tiṭṭhatu candabhāgā, evarūpānaṃ nadīnaṃ satampi sahassampi satasahassampi",
  "atk-s0103a:236_8": "sampaṭicchati, na cassa tena ūnattaṃ vā pūrattaṃ vā paññāyati, evameva satthā mādisassa",
  "atk-s0103a:236_9": "samaṇasatassa samaṇasahassassa samaṇasatasahassassa vā pītisomanassaṃ pavedentassa",
  "atk-s0103a:236_10": "sabbesaṃ manaṃ gaṇhanto paṭiggahetuṃ sakkoti. Sesā samaṇabrāhmaṇādayo candabhāgaṃ",
  "atk-s0103a:236_11": "kusumbhakandarā viya mama somanassaṃ sampaṭicchituṃ na sakkonti. Handāhaṃ mama pītisomanassaṃ",
  "atk-s0103a:236_12": "satthunova ārocemīti pallaṅkaṃ vinibbhujitvā cammakkhaṇḍaṃ papphoṭetvā ādāya sāyanhasamaye",
  "atk-s0103a:236_13": "pupphānaṃ vaṇṭato chijjitvā paggharaṇakāle satthāraṃ upasaṅkamitvā attano somanassaṃ",
  "atk-s0103a:236_14": "pavedento evaṃpasanno ahaṃ, bhantetiādimāha. Tattha evaṃpasannoti evaṃ uppannasaddho,",
  "atk-s0103a:236_15": "evaṃ saddahāmīti attho. Bhiyyobhiññataroti bhiyyataro abhiññāto, bhiyyatarābhiñño",
  "atk-s0103a:236_16": "vā, uttaritarañāṇoti attho. Sambodhiyanti sabbaññutaññāṇe arahattamaggañāṇe vā, arahattamaggeneva",
  "atk-s0103a:236_17": "hi buddhaguṇā nippadesā gahitā honti. Dve hi aggasāvakā arahattamaggeneva sāvakapāramīñāṇaṃ",
  "atk-s0103a:236_18": "paṭilabhanti. Paccekabuddhā paccekabodhiñāṇaṃ. Buddhā sabbaññutaññāṇañceva sakale",
  "atk-s0103a:236_19": "ca buddhaguṇe. Sabbañhi nesaṃ arahattamaggeneva ijjhati. Tasmā arahattamaggañāṇaṃ",
  "atk-s0103a:236_20": "sambodhi nāma hoti. Tena uttaritaro bhagavatā natthi. Tenāha “bhagavatā bhiyyobhiññataro",
  "atk-s0103a:236_21": "yadidaṃ sambodhiya”nti.",
  "atk-s0103a:237_0": "142. Uḷārāti seṭṭhā. Ayañhi uḷārasaddo “uḷārāni khādanīyāni khādantī”tiādīsu madhure",
  "atk-s0103a:237_1": "āgacchati. “Uḷārāya khalu bhavaṃ, vacchāyano, samaṇaṃ gotamaṃ pasaṃsāya pasaṃsatī”tiādīsu",
  "atk-s0103a:237_2": "seṭṭhe. “Appamāṇo uḷāro obhāso”tiādīsu vipule. Svāyamidha seṭṭhe āgato. Tena vuttaṃ",
  "atk-s0103a:237_3": "– “uḷārāti seṭṭhā”ti. Āsabhīti usabhassa vācāsadisī acalā asampavedhī. Ekaṃso gahitoti",
  "atk-s0103a:237_4": "anussavena vā ācariyaparamparāya vā itikirāya vā piṭakasampadānena vā ākāraparivitakkena",
  "atk-s0103a:237_5": "vā diṭṭhinijjhānakkhantiyā vā takkahetu vā nayahetu vā akathetvā paccakkhato ñāṇena",
  "atk-s0103a:237_6": "paṭivijjhitvā viya ekaṃso gahito, sanniṭṭhānakathāva kathitāti attho.",
  "atk-s0103a:238_0": "Sīhanādoti seṭṭhanādo, neva dandhāyantena na gaggarāyantena sīhena viya uttamanādo",
  "atk-s0103a:238_1": "naditoti attho. Kiṃ te sāriputtāti imaṃ desanaṃ kasmā ārabhīti? Anuyogadāpanatthaṃ.",
  "atk-s0103a:238_2": "Ekacco hi sīhanādaṃ naditvā attano sīhanāde anuyogaṃ dātuṃ na sakkoti, nighaṃsanaṃ",
  "atk-s0103a:238_3": "nakkhamati, lepe patitamakkaṭo viya hoti. Yathā dhamamānaṃ aparisuddhalohaṃ jhāyitvā",
  "atk-s0103a:238_4": "jhāmaaṅgāro hoti, evaṃ jhāmaṅgāro viya hoti. Eko sīhanāde anuyogaṃ dāpiyamāno dātuṃ",
  "atk-s0103a:238_5": "sakkoti, nighaṃsanaṃ khamati, dhamamānaṃ niddosajātarūpaṃ viya adhikataraṃ sobhati,",
  "atk-s0103a:238_6": "tādiso thero. Tena naṃ bhagavā “anuyogakkhamo aya”nti ñatvā sīhanāde anuyogadāpanatthaṃ",
  "atk-s0103a:238_7": "imampi desanaṃ ārabhi.",
  "atk-s0103a:239": "Tattha sabbe teti sabbe te tayā. Evaṃsīlātiādīsu lokiyalokuttaravasena sīlādīni pucchati. Tesaṃ vitthārakathā mahāpadāne kathitāva.",
  "atk-s0103a:240_0": "Kiṃ pana te, sāriputta, ye te bhavissantīti atītā ca tāva niruddhā, apaṇṇattikabhāvaṃ",
  "atk-s0103a:240_1": "gatā dīpasikhā viya nibbutā, evaṃ niruddhe apaṇṇattikabhāvaṃ gate tvaṃ kathaṃ jānissasi,",
  "atk-s0103a:240_2": "anāgatabuddhānaṃ pana guṇā kinti tayā attano cittena paricchinditvā viditāti pucchanto",
  "atk-s0103a:240_3": "evamāha. Kiṃ pana te, sāriputta, ahaṃ etarahīti anāgatāpi buddhā ajātā anibbattā",
  "atk-s0103a:240_4": "anuppannā, tepi kathaṃ tvaṃ jānissasi? Tesañhi jānanaṃ apade ākāse padadassanaṃ viya",
  "atk-s0103a:240_5": "hoti. Idāni mayā saddhiṃ ekavihāre vasasi, ekato bhikkhāya carasi, dhammadesanākāle",
  "atk-s0103a:240_6": "dakkhiṇapasse nisīdasi, kiṃ pana mayhaṃ guṇā attano cetasā paricchinditvā viditā",
  "atk-s0103a:240_7": "tayāti anuyuñjanto evamāha.",
  "atk-s0103a:241_0": "Thero pana pucchite pucchite “no hetaṃ, bhante”ti paṭikkhipati. Therassa ca viditampi",
  "atk-s0103a:241_1": "atthi aviditampi atthi, kiṃ so attano viditaṭṭhāne paṭikkhepaṃ karoti, aviditaṭṭhāneti?",
  "atk-s0103a:241_2": "Viditaṭṭhāne na karoti, aviditaṭṭhāneyeva karotīti. Thero kira anuyoge āraddheyeva",
  "atk-s0103a:241_3": "aññāsi. Na ayaṃ anuyogo sāvakapāramīñāṇe, sabbaññutaññāṇe ayaṃ anuyogoti attano sāvakapāramīñāṇe",
  "atk-s0103a:241_4": "paṭikkhepaṃ akatvā aviditaṭṭhāne sabbaññutaññāṇe paṭikkhepaṃ karoti. Tena idampi",
  "atk-s0103a:241_5": "dīpeti “bhagavā mayhaṃ atītānāgatapaccuppannānaṃ buddhānaṃ sīlasamādhipaññāvimuttikāraṇajānanasamatthaṃ",
  "atk-s0103a:241_6": "sabbaññutaññāṇaṃ natthī”ti.",
  "atk-s0103a:242": "Etthāti etesu atītādibhedesu buddhesu. Atha kiñcarahīti atha kasmā evaṃ ñāṇe asati tayā evaṃ kathitanti vadati.",
  "atk-s0103a:243_0": "143. Dhammanvayoti dhammassa paccakkhato ñāṇassa anuyogaṃ anugantvā uppannaṃ anumānañāṇaṃ",
  "atk-s0103a:243_1": "nayaggāho vidito. Sāvakapāramīñāṇe ṭhatvāva imināva ākārena jānāmi bhagavāti vadati.",
  "atk-s0103a:243_2": "Therassa hi nayaggāho appamāṇo apariyanto. Yathā sabbaññutaññāṇassa pamāṇaṃ vā pariyanto",
  "atk-s0103a:243_3": "vā natthi, evaṃ dhammasenāpatino nayaggāhassa. Tena so “iminā evaṃvidho, iminā anuttaro",
  "atk-s0103a:243_4": "satthā”ti jānāti. Therassa hi nayaggāho sabbaññutaññāṇagatiko eva. Idāni taṃ nayaggāhaṃ",
  "atk-s0103a:243_5": "pākaṭaṃ kātuṃ upamāya dassento seyyathāpi, bhantetiādimāha. Tattha yasmā majjhimapadese",
  "atk-s0103a:243_6": "nagarassa uddhāpapākārādīni thirāni vā hontu, dubbalāni vā, sabbaso vā pana mā hontu,",
  "atk-s0103a:243_7": "corāsaṅkā na hoti, tasmā taṃ aggahetvā paccantimanagaranti āha. Daḷhuddhāpanti thirapākārapādaṃ.",
  "atk-s0103a:243_8": "Daḷhapākāratoraṇanti thirapākārañceva thirapiṭṭhasaṅghāṭañca. Ekadvāranti kasmā āha?",
  "atk-s0103a:243_9": "Bahudvāre hi nagare bahūhi paṇḍitadovārikehi bhavitabbaṃ. Ekadvāre ekova vaṭṭati.",
  "atk-s0103a:243_10": "Therassa ca paññāya sadiso añño natthi. Tasmā attano paṇḍitabhāvassa opammatthaṃ",
  "atk-s0103a:243_11": "ekaṃyeva dovārikaṃ dassetuṃ ekadvāra”nti āha. Paṇḍitoti paṇḍiccena samannāgato. Byattoti",
  "atk-s0103a:243_12": "veyyattiyena samannāgato visadañāṇo. Medhāvīti ṭhānuppattikapaññāsaṅkhātāya medhāya",
  "atk-s0103a:243_13": "samannāgato. Anupariyāyapathanti anupariyāyanāmakaṃ pākāramaggaṃ. Pākārasandhinti",
  "atk-s0103a:243_14": "dvinnaṃ iṭṭhakānaṃ apagataṭṭhānaṃ. Pākāravivaranti pākārassa chinnaṭṭhānaṃ.",
  "atk-s0103a:244_0": "Cetaso upakkileseti pañca nīvaraṇāni cittaṃ upakkilesenti kiliṭṭhaṃ karonti upatāpenti",
  "atk-s0103a:244_1": "vibādhenti, tasmā “cetaso upakkilesā”ti vuccanti. Paññāya dubbalīkaraṇeti nīvaraṇā",
  "atk-s0103a:244_2": "uppajjamānā anuppannāya paññāya uppajjituṃ na denti, uppannāya paññāya vaḍḍhituṃ",
  "atk-s0103a:244_3": "na denti, tasmā “paññāya dubbalīkaraṇā”ti vuccanti. Suppatiṭṭhitacittāti catūsu satipaṭṭhānesu",
  "atk-s0103a:244_4": "suṭṭhu ṭhapitacittā hutvā. Satta bojjhaṅge yathābhūtanti satta bojjhaṅge yathāsabhāvena",
  "atk-s0103a:244_5": "bhāvetvā. Anuttaraṃ sammāsambodhinti arahattaṃ sabbaññutaññāṇaṃ vā paṭivijjhiṃsūti dasseti.",
  "atk-s0103a:245_0": "Apicettha satipaṭṭhānāti vipassanā. Sambojjhaṅgā maggo. Anuttarāsammāsambodhi arahattaṃ.",
  "atk-s0103a:245_1": "Satipaṭṭhānāti vā maggāti vā bojjhaṅgamissakā. Sammāsambodhi arahattameva. Dīghabhāṇakamahāsīvatthero",
  "atk-s0103a:245_2": "panāha “satipaṭṭhāne vipassanāti gahetvā bojjhaṅge maggo ca sabbaññutaññāṇañcāti",
  "atk-s0103a:245_3": "gahite sundaro pañho bhaveyya, na panevaṃ gahita”nti. Iti thero sabbaññubuddhānaṃ",
  "atk-s0103a:245_4": "nīvaraṇappahāne satipaṭṭhānabhāvanāya sambodhiyañca majjhe bhinnasuvaṇṇarajatānaṃ",
  "atk-s0103a:245_5": "viya nānattābhāvaṃ dasseti.",
  "atk-s0103a:246_0": "Idha ṭhatvā upamā saṃsandetabbā – āyasmā hi sāriputto paccantanagaraṃ dassesi, pākāraṃ",
  "atk-s0103a:246_1": "dassesi, pariyāyapathaṃ dassesi, dvāraṃ dassesi, paṇḍitadovārikaṃ dassesi, nagaraṃ",
  "atk-s0103a:246_2": "pavesanakanikkhamanake oḷārike pāṇe dassesi, paṇḍitadovārikassa tesaṃ pāṇānaṃ pākaṭabhāvañca",
  "atk-s0103a:246_3": "dassesi. Tattha kiṃ kena sadisanti ce. Nagaraṃ viya hi nibbānaṃ, pākāro viya sīlaṃ,",
  "atk-s0103a:246_4": "pariyāyapatho viya hirī, dvāraṃ viya ariyamaggo, paṇḍitadovāriko viya dhammasenāpati,",
  "atk-s0103a:246_5": "nagarappavisanakanikkhamanakaoḷārikapāṇā viya atītānāgatapaccuppannā buddhā, dovārikassa",
  "atk-s0103a:246_6": "tesaṃ pāṇānaṃ pākaṭabhāvo viya āyasmato sāriputtassa atītānāgatapaccuppannabuddhānaṃ",
  "atk-s0103a:246_7": "sīlasamathādīhi pākaṭabhāvo. Ettāvatā therena bhagavā evamahaṃ sāvakapāramīñāṇe ṭhatvā",
  "atk-s0103a:246_8": "dhammanvayena nayaggāhena jānāmīti attano sīhanādassa anuyogo dinno hoti.",
  "atk-s0103a:247_0": "144. Idhāhaṃ, bhante, yena bhagavāti imaṃ desanaṃ kasmā ārabhi? Sāvakapāramīñāṇassa",
  "atk-s0103a:247_1": "nipphattidassanatthaṃ. Ayañhettha adhippāyo, bhagavā ahaṃ sāvakapāramīñāṇaṃ paṭilabhanto",
  "atk-s0103a:247_2": "pañcanavutipāsaṇḍe na aññaṃ ekampi samaṇaṃ vā brāhmaṇaṃ vā upasaṅkamitvā sāvakapāramīñāṇampi",
  "atk-s0103a:247_3": "paṭilabhiṃ, tumheyeva upasaṅkamitvā tumhe payirupāsanto paṭilabhinti. Tattha idhāti",
  "atk-s0103a:247_4": "nipātamattaṃ. Upasaṅkamiṃ dhammasavanāyāti tumhe upasaṅkamanto panāhaṃ na cīvarādihetu",
  "atk-s0103a:247_5": "upasaṅkamanto, dhammasavanatthāya upasaṅkamanto. Evaṃ upasaṅkamitvā sāvakapāramīñāṇaṃ",
  "atk-s0103a:247_6": "paṭilabhiṃ. Kadā pana thero dhammasavanatthāya upasaṅkamantoti. Sūkarakhataleṇe bhāgineyyadīghanakhaparibbājakassa",
  "atk-s0103a:247_7": "vedanāpariggahasuttantakathanadivase upasaṅkamanto, tadāyeva sāvakapāramīñāṇaṃ paṭilabhīti.",
  "atk-s0103a:247_8": "Taṃdivasañhi thero tālavaṇṭaṃ gahetvā bhagavantaṃ bījamāno ṭhito taṃ desanaṃ sutvā",
  "atk-s0103a:247_9": "tattheva sāvakapāramīñāṇaṃ hatthagataṃ akāsi. Uttaruttaraṃ paṇītapaṇītanti uttaruttarañceva",
  "atk-s0103a:247_10": "paṇītapaṇītañca katvā desesi. Kaṇhasukkasappaṭibhāganti kaṇhañceva sukkañca. Tañca",
  "atk-s0103a:247_11": "kho sappaṭibhāgaṃ savipakkhaṃ katvā. Kaṇhaṃ paṭibāhitvā sukkaṃ, sukkaṃ paṭibāhitvā",
  "atk-s0103a:247_12": "kaṇhanti evaṃ sappaṭibhāgaṃ katvā kaṇhasukkaṃ desesi, kaṇhaṃ desentopi ca saussāhaṃ",
  "atk-s0103a:247_13": "savipākaṃ desesi, sukkaṃ desentopi saussāhaṃ savipākaṃ desesi.",
  "atk-s0103a:248_0": "Tasmiṃ dhamme abhiññā idhekaccaṃ dhammaṃ dhammesu niṭṭhamagamanti tasmiṃ desite dhamme",
  "atk-s0103a:248_1": "ekaccaṃ dhammaṃ nāma sāvakapāramīñāṇaṃ sañjānitvā dhammesu niṭṭhamagamaṃ. Katamesu",
  "atk-s0103a:248_2": "dhammesūti? Catusaccadhammesu. Etthāyaṃ therasallāpo, kāḷavallavāsī sumatthero tāva",
  "atk-s0103a:248_3": "vadati “catusaccadhammesu idāni niṭṭhagamanakāraṇaṃ natthi. Assajimahāsāvakassa hi",
  "atk-s0103a:248_4": "diṭṭhadivaseyeva so paṭhamamaggena catusaccadhammesu niṭṭhaṃ gato, aparabhāge sūkarakhataleṇadvāre",
  "atk-s0103a:248_5": "upari tīhi maggehi catusaccadhammesu niṭṭhaṃ gato, imasmiṃ pana ṭhāne ‘dhammesū’ti",
  "atk-s0103a:248_6": "buddhaguṇesu niṭṭhaṃ gato”ti. Lokantaravāsī cūḷasīvatthero pana “sabbaṃ tatheva vatvā",
  "atk-s0103a:248_7": "imasmiṃ pana ṭhāne ‘dhammesū’ti arahatte niṭṭhaṃ gato”ti āha. Dīghabhāṇakatipiṭakamahāsīvatthero",
  "atk-s0103a:248_8": "pana “tatheva purimavādaṃ vatvā imasmiṃ pana ṭhāne ‘dhammesū’ti sāvakapāramīñāṇe",
  "atk-s0103a:248_9": "niṭṭhaṃ gato”ti vatvā “buddhaguṇā pana nayato āgatā”ti āha.",
  "atk-s0103a:249_0": "Satthari pasīdinti evaṃ sāvakapāramīñāṇadhammesu niṭṭhaṃ gantvā bhiyyosomattāya “sammāsambuddho",
  "atk-s0103a:249_1": "vata so bhagavā”ti satthari pasīdiṃ. Svākkhāto bhagavatā dhammoti suṭṭhu akkhāto",
  "atk-s0103a:249_2": "sukathito niyyāniko maggo phalatthāya niyyāti rāgadosamohanimmadanasamattho.",
  "atk-s0103a:250": "Suppaṭipanno saṅghoti buddhassa bhagavato sāvakasaṅghopi vaṅkādidosavirahitaṃ sammāpaṭipadaṃ paṭipannattā suppaṭipannoti pasannomhi bhagavatīti dasseti.",
  "atk-s0103a:251": "Kusaladhammadesanāvaṇṇanā",
  "atk-s0103a:252_0": "145. Idāni divāṭṭhāne nisīditvā samāpajjite soḷasa aparāpariyadhamme dassetuṃ aparaṃ",
  "atk-s0103a:252_1": "pana bhante etadānuttariyanti desanaṃ ārabhi. Tattha anuttariyanti anuttarabhāvo.",
  "atk-s0103a:252_2": "Yathā bhagavā dhammaṃ desetīti yathā yenākārena yāya desanāya bhagavā dhammaṃ deseti,",
  "atk-s0103a:252_3": "sā tumhākaṃ desanā anuttarāti vadati. Kusalesu dhammesūti tāya desanāya desitesu",
  "atk-s0103a:252_4": "kusalesu dhammesupi bhagavāva anuttaroti dīpeti. Yā vā sā desanā, tassā bhūmiṃ dassentopi",
  "atk-s0103a:252_5": "“kusalesu dhammesū”ti āha. Tatrime kusalā dhammāti tatra kusalesu dhammesūti vuttapade",
  "atk-s0103a:252_6": "ime kusalā dhammā nāmāti veditabbā. Tattha ārogyaṭṭhena, anavajjaṭṭhena, kosallasambhūtaṭṭhena,",
  "atk-s0103a:252_7": "niddarathaṭṭhena, sukhavipākaṭṭhenāti pañcadhā kusalaṃ veditabbaṃ. Tesu jātakapariyāyaṃ",
  "atk-s0103a:252_8": "patvā ārogyaṭṭhena kusalaṃ vaṭṭati. Suttantapariyāyaṃ patvā anavajjaṭṭhena. Abhidhammapariyāyaṃ",
  "atk-s0103a:252_9": "patvā kosallasambhūtaniddarathasukhavipākaṭṭhena. Imasmiṃ pana ṭhāne bāhitikasuttantapariyāyena",
  "atk-s0103a:252_10": "anavajjaṭṭhena kusalaṃ daṭṭhabbaṃ.",
  "atk-s0103a:253_0": "Cattāro satipaṭṭhānāti cuddasavidhena kāyānupassanāsatipaṭṭhānaṃ, navavidhena vedanānupassanāsatipaṭṭhānaṃ,",
  "atk-s0103a:253_1": "soḷasavidhena cittānupassanāsatipaṭṭhānaṃ, pañcavidhena dhammānupassanāsatipaṭṭhānanti",
  "atk-s0103a:253_2": "evaṃ nānānayehi vibhajitvā samathavipassanāmaggavasena lokiyalokuttaramissakā cattāro",
  "atk-s0103a:253_3": "satipaṭṭhānā desitā. Phalasatipaṭṭhānaṃ pana idha anadhippetaṃ. Cattāro sammappadhānāti",
  "atk-s0103a:253_4": "paggahaṭṭhena ekalakkhaṇā, kiccavasena nānākiccā. “Idha bhikkhu anuppannānaṃ pāpakānaṃ",
  "atk-s0103a:253_5": "akusalānaṃ dhammānaṃ anuppādāyā”tiādinā nayena samathavipassanāmaggavasena lokiyalokuttaramissakāva",
  "atk-s0103a:253_6": "cattāro sammappadhānā desitā. Cattāro iddhipādāti ijjhanaṭṭhena ekasaṅgahā, chandādivasena",
  "atk-s0103a:253_7": "nānāsabhāvā. “Idha bhikkhu chandasamādhipadhānasaṅkhārasamannāgataṃ iddhipādaṃ bhāvetī”tiādinā",
  "atk-s0103a:253_8": "nayena samathavipassanāmaggavasena lokiyalokuttaramissakāva cattāro iddhipādā desitā.",
  "atk-s0103a:254_0": "Pañcindriyānīti ādhipateyyaṭṭhena ekalakkhaṇāni, adhimokkhādisabhāvavasena nānāsabhāvāni.",
  "atk-s0103a:254_1": "Samathavipassanāmaggavaseneva ca lokiyalokuttaramissakāni saddhādīni pañcindriyāni",
  "atk-s0103a:254_2": "desitāni. Pañca balānīti upatthambhanaṭṭhena akampiyaṭṭhena vā ekasaṅgahāni, salakkhaṇena",
  "atk-s0103a:254_3": "nānāsabhāvāni. Samathavipassanāmaggavaseneva lokiyalokuttaramissakāni saddhādīni",
  "atk-s0103a:254_4": "pañca balāni desitāni. Satta bojjhaṅgāti niyyānaṭṭhena ekasaṅgahā, upaṭṭhānādinā",
  "atk-s0103a:254_5": "salakkhaṇena nānāsabhāvā. Samathavipassanā maggavaseneva lokiyalokuttaramissakā satta bojjhaṅgā desitā.",
  "atk-s0103a:255": "Ariyo aṭṭhaṅgiko maggoti hetuṭṭhena ekasaṅgaho, dassanādinā salakkhaṇena nānāsabhāvo. Samathavipassanāmaggavaseneva lokiyalokuttaramissako ariyo aṭṭhaṅgiko maggo desitoti attho.",
  "atk-s0103a:256_0": "Idha, bhante, bhikkhu āsavānaṃ khayāti idaṃ kimatthaṃ āraddhaṃ? Sāsanassa pariyosānadassanatthaṃ.",
  "atk-s0103a:256_1": "Sāsanassa hi na kevalaṃ maggeneva pariyosānaṃ hoti, arahattaphalena pana hoti. Tasmā",
  "atk-s0103a:256_2": "taṃ dassetuṃ idamāraddhanti veditabbaṃ. Etadānuttariyaṃ, bhante, kusalesu dhammesūti",
  "atk-s0103a:256_3": "bhante yā ayaṃ kusalesu dhammesu evaṃdesanā, etadānuttariyaṃ. Taṃ bhagavāti taṃ desanaṃ",
  "atk-s0103a:256_4": "bhagavā asesaṃ sakalaṃ abhijānāti. Taṃ bhagavatoti taṃ desanaṃ bhagavato asesaṃ abhijānato.",
  "atk-s0103a:256_5": "Uttari abhiññeyyaṃ natthīti taduttari abhijānitabbaṃ natthi, ayaṃ nāma ito añño dhammo",
  "atk-s0103a:256_6": "vā puggalo vā yaṃ bhagavā na jānātīti idaṃ natthi. Yadabhijānaṃ añño samaṇo vāti",
  "atk-s0103a:256_7": "yaṃ tumhehi anabhiññātaṃ, taṃ añño samaṇo vā brāhmaṇo vā abhijānanto bhagavatā bhiyyobhiññataro",
  "atk-s0103a:256_8": "assa, adhikatarapañño bhaveyya. Yadidaṃ kusalesu dhammesūti ettha yadidanti nipātamattaṃ,",
  "atk-s0103a:256_9": "kusalesu dhammesu bhagavatā uttaritaro natthīti ayametthattho. Iti bhagavāva kusalesu",
  "atk-s0103a:256_10": "dhammesu anuttaroti dassento “imināpi kāraṇena evaṃpasanno ahaṃ, bhante, bhagavatī”ti",
  "atk-s0103a:256_11": "dīpeti. Ito paresu aparaṃ panātiādīsu visesamattameva vaṇṇayissāma. Purimavārasadisaṃ",
  "atk-s0103a:256_12": "pana vuttanayeneva veditabbaṃ.",
  "atk-s0103a:257": "Āyatanapaṇṇattidesanāvaṇṇanā",
  "atk-s0103a:258_0": "146. Āyatanapaṇṇattīsūti āyatanapaññāpanāsu. Idāni tā āyatanapaññattiyo dassento",
  "atk-s0103a:258_1": "chayimāni, bhantetiādimāha. Āyatanakathā panesā visuddhimagge vitthārena kathitā,",
  "atk-s0103a:258_2": "tena na taṃ vitthārayissāma, tasmā tattha vuttanayeneva sā vitthārato veditabbā.",
  "atk-s0103a:259": "Etadānuttariyaṃ, bhante, āyatanapaṇṇattīsūti yāyaṃ āyatanapaṇṇattīsu ajjhattikabāhiravavatthānādivasena evaṃ desanā, etadānuttariyaṃ. Sesaṃ vuttanayameva.",
  "atk-s0103a:260": "Gabbhāvakkantidesanāvaṇṇanā",
  "atk-s0103a:261_0": "147. Gabbhāvakkantīsūti gabbhokkamanesu. Tā gabbhāvakkantiyo dassento catasso imā,",
  "atk-s0103a:261_1": "bhantetiādimāha. Tattha asampajānoti ajānanto sammūḷho hutvā. Mātukucchiṃ okkamatīti",
  "atk-s0103a:261_2": "paṭisandhivasena pavisati. Ṭhātīti vasati. Nikkhamatīti nikkhamantopi asampajāno",
  "atk-s0103a:261_3": "sammūḷhova nikkhamati. Ayaṃ paṭhamāti ayaṃ pakatilokiyamanussānaṃ paṭhamā gabbhāvakkanti.",
  "atk-s0103a:262": "Sampajāno mātukucchiṃ okkamatīti okkamanto sampajāno asammūḷho hutvā okkamati.",
  "atk-s0103a:263": "Ayaṃ dutiyāti ayaṃ asītimahātherānaṃ sāvakānaṃ dutiyā gabbhāvakkanti. Te hi pavisantāva jānanti, vasantā ca nikkhamantā ca na jānanti.",
  "atk-s0103a:264_0": "Ayaṃ tatiyāti ayaṃ dvinnañca aggasāvakānaṃ paccekabodhisattānañca tatiyā gabbhāvakkanti.",
  "atk-s0103a:264_1": "Te kira kammajehi vātehi adhosirā uddhaṃpādā anekasataporise papāte viya yonimukhe",
  "atk-s0103a:264_2": "khittā tāḷacchiggaḷena hatthī viya sambādhena yonimukhena nikkhamamānā anantaṃ dukkhaṃ",
  "atk-s0103a:264_3": "pāpuṇanti. Tena nesaṃ “mayaṃ nikkhamamhā”ti sampajānatā na hoti. Evaṃ pūritapāramīnampi",
  "atk-s0103a:264_4": "ca sattānaṃ evarūpe ṭhāne mahantaṃ dukkhaṃ uppajjatīti alameva gabbhāvāse nibbindituṃ alaṃ virajjituṃ.",
  "atk-s0103a:265_0": "Ayaṃ catutthāti ayaṃ sabbaññubodhisattānaṃ vasena catutthā gabbhāvakkanti. Sabbaññubodhisattā",
  "atk-s0103a:265_1": "hi mātukucchismiṃ paṭisandhiṃ gaṇhantāpi jānanti, tattha vasantāpi jānanti, nikkhamantāpi",
  "atk-s0103a:265_2": "jānanti, nikkhamanakālepi ca te kammajavātā uddhaṃpāde adhosire katvā khipituṃ na",
  "atk-s0103a:265_3": "sakkonti, dve hatthe pasāretvā akkhīni ummīletvā ṭhitakāva nikkhamanti. Bhavaggaṃ",
  "atk-s0103a:265_4": "upādāya avīciantare añño tīsu kālesu sampajāno nāma natthi ṭhapetvā sabbaññubodhisatte.",
  "atk-s0103a:265_5": "Teneva nesaṃ mātukucchiṃ okkamanakāle ca nikkhamanakāle ca dasasahassilokadhātu kampatīti.",
  "atk-s0103a:265_6": "Sesamettha vuttanayeneva veditabbaṃ.",
  "atk-s0103a:266": "Ādesanavidhādesanāvaṇṇanā",
  "atk-s0103a:267_0": "148. Ādesanavidhāsūti ādesanakoṭṭhāsesu. Idāni tā ādesanavidhā dassento catasso imātiādimāha.",
  "atk-s0103a:267_1": "Nimittena ādisatīti āgatanimittena gatanimittena ṭhitanimittena vā idaṃ nāma bhavissatīti katheti.",
  "atk-s0103a:268_0": "Tatridaṃ vatthu – eko rājā tisso muttā gahetvā purohitaṃ pucchi “kiṃ me, ācariya,",
  "atk-s0103a:268_1": "hatthe”ti? So ito cito ca olokesi. Tena ca samayena ekā sarabū “makkhikaṃ gahessāmī”ti",
  "atk-s0103a:268_2": "pakkhandi, gahaṇakāle makkhikā palātā, so makkhikāya muttattā “muttā mahārājā”ti",
  "atk-s0103a:268_3": "āha. Muttā tāva hotu, kati muttāti? So puna nimittaṃ olokesi. Atha avidūre kukkuṭo",
  "atk-s0103a:268_4": "tikkhattuṃ saddaṃ nicchāresi. Brāhmaṇo “tisso mahārājā”ti āha. Evaṃ ekacco āgatanimittena",
  "atk-s0103a:268_5": "katheti. Etenupāyena gataṭhitani mittehipi kathanaṃ veditabbaṃ.",
  "atk-s0103a:269_0": "Amanussānanti yakkhapisācādīnaṃ. Devatānanti cātumahārājikādīnaṃ. Saddaṃ sutvāti",
  "atk-s0103a:269_1": "aññassa cittaṃ ñatvā kathentānaṃ saddaṃ sutvā. Vitakkavipphārasaddanti vitakkavipphāravasena",
  "atk-s0103a:269_2": "uppannaṃ vippalapantānaṃ suttapamattādīnaṃ saddaṃ. Sutvāti taṃ saddaṃ sutvā. Yaṃ",
  "atk-s0103a:269_3": "vitakkayato tassa so saddo uppanno, tassa vasena “evampi te mano”ti ādisati. Manosaṅkhārā",
  "atk-s0103a:269_4": "paṇihitāti cittasaṅkhārā suṭṭhapitā. Vitakkessatīti vitakkayissati pavattessatīti",
  "atk-s0103a:269_5": "pajānāti. Jānanto ca āgamanena jānāti, pubbabhāgena jānāti, antosamāpattiyaṃ cittaṃ",
  "atk-s0103a:269_6": "oloketvā jānāti. Āgamanena jānāti nāma kasiṇaparikammakāleyeva yenākārena esa kasiṇabhāvanaṃ",
  "atk-s0103a:269_7": "āraddho paṭhamajjhānaṃ vā…pe… catutthajjhānaṃ vā aṭṭhasamāpattiyo vā nibbattessatīti",
  "atk-s0103a:269_8": "jānāti. Pubbabhāgena jānāti nāma samathavipassanāya āraddhāyeva jānāti, yenākārena",
  "atk-s0103a:269_9": "esa vipassanaṃ āraddho sotāpattimaggaṃ vā nibbattessati, sakadāgāmimaggaṃ vā nibbattessati,",
  "atk-s0103a:269_10": "anāgāmimaggaṃ vā nibbattessati, arahattamaggaṃ vā nibbattessatīti jānāti. Antosamāpattiyaṃ",
  "atk-s0103a:269_11": "cittaṃ oloketvā jānāti nāma yenākārena imassa manosaṅkhārā suṭṭhapitā, imassa nāma",
  "atk-s0103a:269_12": "cittassa anantarā imaṃ nāma vitakkaṃ vitakkessati. Ito vuṭṭhitassa etassa hānabhāgiyo",
  "atk-s0103a:269_13": "vā samādhi bhavissati, ṭhitibhāgiyo vā visesabhāgiyo vā nibbedhabhāgiyo vā abhiññāyo",
  "atk-s0103a:269_14": "vā nibbattessatīti jānāti.",
  "atk-s0103a:270_0": "Tattha puthujjano cetopariyañāṇalābhī puthujjanānaṃyeva cittaṃ jānāti, na ariyānaṃ.",
  "atk-s0103a:270_1": "Ariyesupi heṭṭhimo heṭṭhimo uparimassa uparimassa cittaṃ na jānāti, uparimo pana",
  "atk-s0103a:270_2": "heṭṭhimassa jānāti. Etesu ca sotāpanno sotāpattiphalasamāpattiṃ samāpajjati. Sakadāgāmī,",
  "atk-s0103a:270_3": "anāgāmī, arahā, arahattaphalasamāpattiṃ samāpajjati. Uparimo heṭṭhimaṃ na samāpajjati.",
  "atk-s0103a:270_4": "Tesañhi heṭṭhimā heṭṭhimā samāpatti tatrupapattiyeva hoti. Tatheva taṃ hotīti idaṃ",
  "atk-s0103a:270_5": "ekaṃsena tatheva hoti. Cetopariyañāṇavasena ñātañhi aññathābhāvī nāma natthi. Sesaṃ",
  "atk-s0103a:270_6": "purimanayeneva yojetabbaṃ.",
  "atk-s0103a:271": "Dassanasamāpattidesanāvaṇṇanā",
  "atk-s0103a:272_0": "149. Ātappamanvāyātiādi brahmajāle vitthāritameva. Ayaṃ panettha saṅkhepo, ātappanti",
  "atk-s0103a:272_1": "vīriyaṃ. Tadeva padahitabbato padhānaṃ. Anuyuñjitabbato anuyogo. Appamādanti satiavippavāsaṃ.",
  "atk-s0103a:272_2": "Sammāmanasikāranti anicce aniccantiādivasena pavattaṃ upāyamanasikāraṃ. Cetosamādhinti",
  "atk-s0103a:272_3": "paṭhamajjhānasamādhiṃ. Ayaṃ paṭhamā dassanasamāpattīti ayaṃ dvattiṃ sākāraṃ paṭikūlato",
  "atk-s0103a:272_4": "manasikatvā paṭikūladassanavasena uppāditā paṭhamajjhānasamāpatti paṭhamā dassanasamāpatti",
  "atk-s0103a:272_5": "nāma, sace pana taṃ jhānaṃ pādakaṃ katvā sotāpanno hoti, ayaṃ nippariyāyeneva paṭhamā dassanasamāpatti.",
  "atk-s0103a:273_0": "Atikkamma cāti atikkamitvā ca. Chavimaṃsalohitanti chaviñca maṃsañca lohitañca. Aṭṭhiṃ",
  "atk-s0103a:273_1": "paccavekkhatīti aṭṭhi aṭṭhīti paccavekkhati. Aṭṭhi aṭṭhīti paccavekkhitvā uppāditā",
  "atk-s0103a:273_2": "aṭṭhiārammaṇā dibbacakkhupādakajjhānasamāpatti dutiyā dassanasamāpatti nāma. Sace",
  "atk-s0103a:273_3": "pana taṃ jhānaṃ pādakaṃ katvā sakadāgāmimaggaṃ nibbatteti. Ayaṃ nippariyāyena dutiyā",
  "atk-s0103a:273_4": "dassanasamāpatti. Kāḷavallavāsī sumatthero pana “yāva tatiyamaggā vaṭṭatī”ti āha.",
  "atk-s0103a:274_0": "Viññāṇasotanti viññāṇameva. Ubhayato abbocchinnanti dvīhipi bhāgehi acchinnaṃ. Idha",
  "atk-s0103a:274_1": "loke patiṭṭhitañcāti chandarāgavasena imasmiñca loke patiṭṭhitaṃ. Dutiyapadepi eseva",
  "atk-s0103a:274_2": "nayo. Kammaṃ vā kammato upagacchantaṃ idha loke patiṭṭhitaṃ nāma. Kammabhavaṃ ākaḍḍhantaṃ",
  "atk-s0103a:274_3": "paraloke patiṭṭhitaṃ nāma. Iminā kiṃ kathitaṃ? Sekkhaputhujjanānaṃ cetopariyañāṇaṃ",
  "atk-s0103a:274_4": "kathitaṃ. Sekkhaputhujjanānañhi cetopariyañāṇaṃ tatiyā dassanasamāpatti nāma.",
  "atk-s0103a:275_0": "Idha loke appatiṭṭhitañcāti nicchandarāgattā idhaloke ca appatiṭṭhitaṃ. Dutiyapadepi",
  "atk-s0103a:275_1": "eseva nayo. Kammaṃ vā kammato na upagacchantaṃ idha loke appatiṭṭhitaṃ nāma. Kammabhavaṃ",
  "atk-s0103a:275_2": "anākaḍḍhantaṃ paraloke appatiṭṭhitaṃ nāma. Iminā kiṃ kathitaṃ? Khīṇāsavassa cetopariyañāṇaṃ",
  "atk-s0103a:275_3": "kathitaṃ. Khīṇāsavassa hi cetopariyañāṇaṃ catutthā dassanasamāpatti nāma.",
  "atk-s0103a:276_0": "Apica dvattiṃsākāre āraddhavipassanāpi paṭhamā dassanasamāpatti. Aṭṭhiārammaṇe āraddhavipassanā",
  "atk-s0103a:276_1": "dutiyā dassanasamāpatti. Sekkhaputhujjanānaṃ cetopariyañāṇaṃ khīṇāsavassa cetopariyañāṇanti",
  "atk-s0103a:276_2": "idaṃ padadvayaṃ niccalameva. Aparo nayo paṭhamajjhānaṃ paṭhamā dassanasamāpatti.",
  "atk-s0103a:276_3": "Dutiyajjhānaṃ dutiyā. Tatiyajjhānaṃ tatiyā. Catutthajjhānaṃ catutthā dassanasamāpatti.",
  "atk-s0103a:276_4": "Tathā paṭhamamaggo paṭhamā dassanasamāpatti. Dutiyamaggo dutiyā. Tatiyamaggo tatiyā.",
  "atk-s0103a:276_5": "Catutthamaggo catutthā dassanasamāpattīti. Sesamettha purimanayeneva yojetabbaṃ.",
  "atk-s0103a:277": "Puggalapaṇṇattidesanāvaṇṇanā",
  "atk-s0103a:278_0": "150. Puggalapaṇṇattīsūti lokavohāravasena “satto puggalo naro poso”ti evaṃ paññāpetabbāsu",
  "atk-s0103a:278_1": "lokapaññattīsu. Buddhānañhi dve kathā sammutikathā, paramatthakathāti poṭṭhapādasutte vitthāritā.",
  "atk-s0103a:279_0": "Tattha puggalapaṇṇattīsūti ayaṃ sammutikathā. Idāni ye puggale paññapento puggalapaṇṇattīsu",
  "atk-s0103a:279_1": "bhagavā anuttaro hoti, te dassento sattime bhante puggalā. Ubhatobhāgavimuttotiādimāha.",
  "atk-s0103a:279_2": "Tattha ubhatobhāgavimuttoti dvīhi bhāgehi vimutto, arūpasamāpattiyā rūpakāyato vimutto,",
  "atk-s0103a:279_3": "maggena nāmakāyato. So catunnaṃ arūpasamāpattīnaṃ ekekato vuṭṭhāya saṅkhāre sammasitvā",
  "atk-s0103a:279_4": "arahattappattānaṃ, catunnaṃ, nirodhā vuṭṭhāya arahattappattaanāgāmino ca vasena pañcavidho hoti.",
  "atk-s0103a:280_0": "Pāḷi panettha “katamo ca puggalo ubhatobhāgavimutto? Idhekacco puggalo aṭṭhavimokkhe",
  "atk-s0103a:280_1": "kāyena phusitvā viharati, paññāya cassa disvā āsavā parikkhīṇā hontī”ti evaṃ aṭṭhavimokkhalābhino",
  "atk-s0103a:280_2": "vasena āgatā. Paññāya vimuttoti paññāvimutto. So sukkhavipassako ca, catūhi jhānehi",
  "atk-s0103a:280_3": "vuṭṭhāya arahattaṃ pattā cattāro cāti imesaṃ vasena pañcavidhova hoti.",
  "atk-s0103a:281_0": "Pāḷi panettha aṭṭhavimokkhapaṭikkhepavaseneva āgatā. Yathāha “na heva kho aṭṭha vimokkhe",
  "atk-s0103a:281_1": "kāyena phusitvā viharati. Paññāya cassa disvā āsavā parikkhīṇā honti. Ayaṃ vuccati",
  "atk-s0103a:281_2": "puggalo paññāvimutto”ti.",
  "atk-s0103a:282_0": "Phuṭṭhantaṃ sacchi karotīti kāyasakkhi. So jhānaphassaṃ paṭhamaṃ phusati, pacchā",
  "atk-s0103a:282_1": "nirodhaṃ nibbānaṃ sacchikaroti, so sotāpattiphalaṭṭhaṃ ādiṃ katvā yāva arahattamaggaṭṭhā",
  "atk-s0103a:282_2": "chabbidho hotīti veditabbo. Tenevāha “idhekacco puggalo aṭṭha vimokkhe kāyena phusitvā",
  "atk-s0103a:282_3": "viharati, paññāya cassa disvā ekacce āsavā parikkhīṇā honti. Ayaṃ vuccati puggalo kāyasakkhī”ti.",
  "atk-s0103a:283_0": "Diṭṭhantaṃ pattoti diṭṭhippatto. Tatridaṃ saṅkhepalakkhaṇaṃ, dukkhā saṅkhārā sukho",
  "atk-s0103a:283_1": "nirodhoti ñātaṃ hoti diṭṭhaṃ viditaṃ sacchikataṃ passitaṃ paññāyāti diṭṭhippatto.",
  "atk-s0103a:283_2": "Vitthārato panesopi kāyasakkhi viya chabbidho hoti. Tenevāha – “idhekacco puggalo",
  "atk-s0103a:283_3": "idaṃ dukkhanti yathābhūtaṃ pajānāti…pe… ayaṃ dukkhanirodhagāminī paṭipadāti yathābhūtaṃ",
  "atk-s0103a:283_4": "pajānāti, tathāgatappaveditā cassa dhammā paññāya vodiṭṭhā honti vocaritā, paññāya",
  "atk-s0103a:283_5": "cassa disvā ekacce āsavā parikkhīṇā honti. Ayaṃ vuccati puggalo diṭṭhippatto”ti.",
  "atk-s0103a:284_0": "Saddhāya vimuttoti saddhāvimutto. Sopi vuttanayeneva chabbidho hoti. Tenevāha – “idhekacco",
  "atk-s0103a:284_1": "puggalo idaṃ dukkhanti yathābhūtaṃ pajānāti, ayaṃ dukkhasamudayoti yathābhūtaṃ pajānāti,",
  "atk-s0103a:284_2": "ayaṃ dukkhanirodhoti yathābhūtaṃ pajānāti, ayaṃ dukkhanirodhagāminī paṭipadāti yathābhūtaṃ",
  "atk-s0103a:284_3": "pajānāti, tathāgatappaveditā cassa dhammā paññāya vodiṭṭhā honti vocaritā, paññāya",
  "atk-s0103a:284_4": "cassa disvā ekacce āsavā parikkhīṇā honti no ca kho yathā diṭṭhippattassa. Ayaṃ vuccati",
  "atk-s0103a:284_5": "puggalo saddhāvimutto”ti. Etesu hi saddhāvimuttassa pubbabhāgamaggakkhaṇe saddahantassa",
  "atk-s0103a:284_6": "viya, okappentassa viya, adhimuccantassa viya ca kilesakkhayo hoti. Diṭṭhippattassa",
  "atk-s0103a:284_7": "pubbabhāgamaggakkhaṇe kilesacchedakaṃ ñāṇaṃ adandhaṃ tikhiṇaṃ sūraṃ hutvā vahati.",
  "atk-s0103a:284_8": "Tasmā yathā nāma nātitikhiṇena asinā kadaliṃ chindantassa chinnaṭṭhānaṃ na maṭṭhaṃ",
  "atk-s0103a:284_9": "hoti, asi na sīghaṃ vahati, saddo suyyati, balavataro vāyāmo kātabbo hoti, evarūpā",
  "atk-s0103a:284_10": "saddhāvimuttassa pubbabhāgamaggabhāvanā. Yathā pana atinisitena asinā kadaliṃ chindantassa",
  "atk-s0103a:284_11": "chinnaṭṭhānaṃ maṭṭhaṃ hoti, asi sīghaṃ vahati, saddo na suyyati, balavataraṃ vāyāmakiccaṃ",
  "atk-s0103a:284_12": "na hoti, evarūpā paññāvimuttassa pubbabhāgamaggabhāvanā veditabbā.",
  "atk-s0103a:285_0": "Dhammaṃ anussaratīti dhammānusārī. Dhammoti paññā, paññāpubbaṅgamaṃ maggaṃ bhāvetīti",
  "atk-s0103a:285_1": "attho. Saddhānusārimhipi eseva nayo, ubhopete sotāpattimaggaṭṭhāyeva. Vuttampi cetaṃ",
  "atk-s0103a:285_2": "“yassa puggalassa sotāpattiphalasacchikiriyāya paṭipannassa paññindriyaṃ adhimattaṃ",
  "atk-s0103a:285_3": "hoti, paññāvāhiṃ paññāpubbaṅgamaṃ ariyamaggaṃ bhāveti. Ayaṃ vuccati puggalo dhammānusārī”ti.",
  "atk-s0103a:286_0": "Tathā “yassa puggalassa sotāpattiphalasacchikiriyāya paṭipannassa saddhindriyaṃ adhimattaṃ",
  "atk-s0103a:286_1": "hoti, saddhāvāhiṃ saddhāpubbaṅgamaṃ ariyamaggaṃ bhāveti. Ayaṃ vuccati puggalo saddhānusārī”ti.",
  "atk-s0103a:286_2": "Ayamettha saṅkhepo, vitthārato panesā ubhatobhāgavimuttādikathā visuddhimagge paññābhāvanādhikāre",
  "atk-s0103a:286_3": "vuttā. Tasmā tattha vuttanayeneva veditabbā. Sesamidhāpi purimanayeneva yojetabbaṃ.",
  "atk-s0103a:287": "Padhānadesanāvaṇṇanā",
  "atk-s0103a:288": "151. Padhānesūti idha padahanavasena “satta bojjhaṅgā padhānā”ti vuttā. Tesaṃ vitthārakathā mahāsatipaṭṭhāne vuttanayeneva veditabbā. Sesamidhāpi purimanayeneva yojetabbaṃ.",
  "atk-s0103a:289": "Paṭipadādesanāvaṇṇanā",
  "atk-s0103a:290_0": "152. Dukkhapaṭipadādīsu ayaṃ vitthāranayo – “tattha katamā dukkhapaṭipadā dandhābhiññā",
  "atk-s0103a:290_1": "paññā? Dukkhena kasirena samādhiṃ uppādentassa dandhaṃ taṃ ṭhānaṃ abhijānantassa",
  "atk-s0103a:290_2": "yā paññā pajānanā…pe… amoho dhammavicayo sammādiṭṭhi, ayaṃ vuccati dukkhapaṭipadā",
  "atk-s0103a:290_3": "dandhābhiññā paññā. Tattha katamā dukkhapaṭipadā khippābhiññā paññā? Dukkhena kasirena",
  "atk-s0103a:290_4": "samādhiṃ uppādentassa khippaṃ taṃ ṭhānaṃ abhijānantassa yā paññā pajānanā…pe… sammādiṭṭhi,",
  "atk-s0103a:290_5": "ayaṃ vuccati dukkhapaṭipadā khippābhiññā paññā. Tattha katamā sukhapaṭipadā dandhābhiññā",
  "atk-s0103a:290_6": "paññā? Akicchena akasirena samādhiṃ uppādentassa dandhaṃ taṃ ṭhānaṃ abhijānantassa",
  "atk-s0103a:290_7": "yā paññā pajānanā…pe… sammādiṭṭhi, ayaṃ vuccati sukhapaṭipadā dandhābhiññā paññā.",
  "atk-s0103a:290_8": "Tattha katamā sukhapaṭipadā khippābhiññā paññā? Akicchena akasirena samādhiṃ uppādentassa",
  "atk-s0103a:290_9": "khippaṃ taṃ ṭhānaṃ abhijānantassa yā paññā pajānanā…pe… sammādiṭṭhi, ayaṃ vuccati",
  "atk-s0103a:290_10": "sukhapaṭipadā khippābhiññā paññā”ti. Ayamettha saṅkhepo, vitthāro pana visuddhimagge",
  "atk-s0103a:290_11": "vutto. Sesamidhāpi purimanayeneva yojetabbaṃ.",
  "atk-s0103a:291": "Bhassasamācārādivaṇṇanā",
  "atk-s0103a:292_0": "153. Na ceva musāvādūpasañhitanti bhassasamācāre ṭhitopi kathāmaggaṃ anupacchinditvā",
  "atk-s0103a:292_1": "kathentopi idhekacco bhikkhu na ceva musāvādūpasañhitaṃ bhāsati. Aṭṭha anariyavohāre",
  "atk-s0103a:292_2": "vajjetvā aṭṭha ariyavohārayuttameva bhāsati. Na ca vebhūtiyanti bhassasamācāre ṭhitopi",
  "atk-s0103a:292_3": "bhedakaravācaṃ na bhāsati. Na ca pesuṇiyanti tassāyevetaṃ vevacanaṃ. Vebhūtiyavācā",
  "atk-s0103a:292_4": "hi piyabhāvassa suññakaraṇato “pesuṇiya”nti vuccati. Nāmamevassā etanti mahāsīvatthero",
  "atk-s0103a:292_5": "avoca. Na ca sārambhajanti sārambhajā ca yā vācā, tañca na bhāsati. “Tvaṃ dussīlo”ti",
  "atk-s0103a:292_6": "vutte, “tvaṃ dussīlo tavācariyo dussīlo”ti vā, “tuyhaṃ āpattī”ti vutte, “ahaṃ piṇḍāya",
  "atk-s0103a:292_7": "caritvā pāṭaliputtaṃ gato”tiādinā nayena bahiddhā vikkhepakathāpavattaṃ vā karaṇuttariyavācaṃ",
  "atk-s0103a:292_8": "na bhāsati. Jayāpekkhoti jayapurekkhāro hutvā, yathā hatthako sakyaputto titthiyā",
  "atk-s0103a:292_9": "nāma dhammenapi adhammenapi jetabbāti saccālikaṃ yaṃkiñci bhāsati, evaṃ jayāpekkho",
  "atk-s0103a:292_10": "jayapurekkhāro hutvā na bhāsatīti attho. Mantā mantā ca vācaṃ bhāsatīti ettha mantāti",
  "atk-s0103a:292_11": "vuccati paññā, mantāya paññāya. Puna mantāti upaparikkhitvā. Idaṃ vuttaṃ hoti, bhassasamācāre",
  "atk-s0103a:292_12": "ṭhito divasabhāgampi kathento paññāya upaparikkhitvā yuttakathameva kathetīti. Nidhānavatinti",
  "atk-s0103a:292_13": "hadayepi nidahitabbayuttaṃ. Kālenāti yuttapattakālena.",
  "atk-s0103a:293_0": "Evaṃ bhāsitā hi vācā amusā ceva hoti apisuṇā ca apharusā ca asaṭhā ca asamphappalāpā",
  "atk-s0103a:293_1": "ca. Evarūpā ca ayaṃ vācā catusaccanissitātipi sikkhattayanissitātipi dasakathāvatthunissitātipi",
  "atk-s0103a:293_2": "terasadhutaṅganissitātipi sattattiṃsabodhipakkhiyadhammanissitātipi magganissitātipi",
  "atk-s0103a:293_3": "vuccati. Tenāha etadānuttariyaṃ, bhante, bhassasamācāreti taṃ purimanayeneva yojetabbaṃ.",
  "atk-s0103a:294_0": "Sacco cassa saddho cāti sīlācāre ṭhito bhikkhu sacco ca bhaveyya saccakatho saddho",
  "atk-s0103a:294_1": "ca saddhāsampanno. Nanu heṭṭhā saccaṃ kathitameva, idha kasmā puna vuttanti? Heṭṭhā",
  "atk-s0103a:294_2": "vācāsaccaṃ kathitaṃ. Sīlācāre ṭhito pana bhikkhu antamaso hasanakathāyapi musāvādaṃ",
  "atk-s0103a:294_3": "na karotīti dassetuṃ idha vuttaṃ. Idāni so dhammena samena jīvitaṃ kappetīti dassanatthaṃ",
  "atk-s0103a:294_4": "na ca kuhakotiādi vuttaṃ. Tattha “kuhako”tiādīni brahmajāle vitthāritāni.",
  "atk-s0103a:295_0": "Indriyesu guttadvāro, bhojane mattaññūti chasu indriyesu guttadvāro bhojanepi pamāṇaññū.",
  "atk-s0103a:295_1": "Samakārīti samacārī, kāyena vācāya manasā ca kāyavaṅkādīni pahāya samaṃ caratīti",
  "atk-s0103a:295_2": "attho. Jāgariyānuyogamanuyuttoti rattindivaṃ cha koṭṭhāse katvā “divasaṃ caṅkamena",
  "atk-s0103a:295_3": "nisajjāyā”ti vuttanayeneva jāgariyānuyogaṃ yuttappayutto viharati. Atanditoti nittandī",
  "atk-s0103a:295_4": "kāyālasiyavirahito. Āraddhavīriyoti kāyikavīriyenāpi āraddhavīriyo hoti, gaṇasaṅgaṇikaṃ",
  "atk-s0103a:295_5": "vinodetvā catūsu iriyāpathesu aṭṭhaārabbhavatthuvasena ekavihārī. Cetasikavīriyenāpi",
  "atk-s0103a:295_6": "āraddhavīriyo hoti, kilesasaṅgaṇikaṃ pahāya vinodetvā aṭṭhasamāpattivasena ekavihārī.",
  "atk-s0103a:295_7": "Api ca yathā tathā kilesuppattiṃ nivārento cetasikavīriyena āraddhavīriyo hoti. Jhāyīti",
  "atk-s0103a:295_8": "ārammaṇalakkhaṇūpanijjhānavasena jhāyī. Satimāti cirakatādianussaraṇasamatthāya satiyā samannāgato.",
  "atk-s0103a:296_0": "Kalyāṇapaṭibhānoti vākkaraṇasampanno ceva hoti paṭibhānasampanno ca. Yuttapaṭibhāno",
  "atk-s0103a:296_1": "kho pana hoti no muttapaṭibhāno. Sīlasamācārasmiñhi ṭhitabhikkhu muttapaṭibhāno na",
  "atk-s0103a:296_2": "hoti, yuttapaṭibhāno pana hoti vaṅgīsatthero viya. Gatimāti gamanasamatthāya paññāya",
  "atk-s0103a:296_3": "samannāgato. Dhitimāti dhāraṇasamatthāya paññāya samannāgato. Matimāti ettha pana",
  "atk-s0103a:296_4": "matīti paññāya nāmameva, tasmā paññavāti attho. Iti tīhipi imehi padehi paññāva kathitā.",
  "atk-s0103a:296_5": "Tattha heṭṭhā samaṇadhammakaraṇavīriyaṃ kathitaṃ, idha buddhavacanagaṇhanavīriyaṃ.",
  "atk-s0103a:296_6": "Tathā heṭṭhā vipassanāpaññā kathitā, idha buddhavacanagaṇhanapaññā. Na ca kāmesu",
  "atk-s0103a:296_7": "giddhoti vatthukāmakilesakāmesu agiddho. Sato ca nipako cāti abhikkantapaṭikkantādīsu",
  "atk-s0103a:296_8": "sattasu ṭhānesu satiyā ceva ñāṇena ca samannāgato caratīti attho. Nepakkanti paññā,",
  "atk-s0103a:296_9": "tāya samannāgatattā nipakoti vutto. Sesamidhāpi purimanayeneva yojetabbaṃ.",
  "atk-s0103a:297": "Anusāsanavidhādivaṇṇanā",
  "atk-s0103a:298_0": "154. Paccattaṃ yoniso manasikārāti attano upāyamanasikārena. Yathānusiṭṭhaṃ tathā",
  "atk-s0103a:298_1": "paṭipajjamānoti yathā mayā anusiṭṭhaṃ anusāsanī dinnā, tathā paṭipajjamāno. Tiṇṇaṃ",
  "atk-s0103a:298_2": "saṃyojanānaṃ parikkhayātiādi vuttatthameva. Sesamidhāpi purimanayeneva yojetabbaṃ.",
  "atk-s0103a:299": "155. Parapuggalavimuttiñāṇeti sotāpannādīnaṃ parapuggalānaṃ tena tena maggena kilesavimuttiñāṇe. Sesamidhāpi purimanayeneva yojetabbaṃ.",
  "atk-s0103a:300_0": "156. Amutrāsiṃ evaṃnāmoti eko pubbenivāsaṃ anussaranto nāmagottaṃ pariyādiyamāno",
  "atk-s0103a:300_1": "gacchati. Eko suddhakhandheyeva anussarati, eko hi sakkoti, eko na sakkoti. Tattha",
  "atk-s0103a:300_2": "yo sakkoti, tassa vasena aggahetvā asakkontassa vasena gahitaṃ. Asakkonto pana kiṃ",
  "atk-s0103a:300_3": "karoti? Suddhakhandheyeva anussaranto gantvā anekajātisatasahassamatthake ṭhatvā",
  "atk-s0103a:300_4": "nāmagottaṃ pariyādiyamāno otarati. Taṃ dassento evaṃnāmotiādimāha. So evamāhāti so",
  "atk-s0103a:300_5": "diṭṭhigatiko evamāha. Tattha kiñcāpi sassatoti vatvā “te ca sattā saṃsarantī”ti vadantassa",
  "atk-s0103a:300_6": "vacanaṃ pubbāparaviruddhaṃ hoti. Diṭṭhigatikattā panesa etaṃ na sallakkhesi. Diṭṭhigatikassa",
  "atk-s0103a:300_7": "hi ṭhānaṃ vā niyamo vā natthi. Imaṃ gahetvā imaṃ vissajjeti, imaṃ vissajjetvā imaṃ",
  "atk-s0103a:300_8": "gaṇhātīti brahmajāle vitthāritamevetaṃ. Ayaṃ tatiyo sassatavādoti thero lābhisseva",
  "atk-s0103a:300_9": "vasena tayo sassatavāde āha. Bhagavatā pana takkīvādampi gahetvā brahmajāle cattāro",
  "atk-s0103a:300_10": "vuttā. Etesaṃ pana tiṇṇaṃ vādānaṃ vitthārakathā brahmajāle vuttanayeneva veditabbā.",
  "atk-s0103a:300_11": "Sesamidhāpi purimanayeneva vitthāretabbaṃ.",
  "atk-s0103a:301_0": "157. Gaṇanāya vāti piṇḍagaṇanāya. Saṅkhānenāti acchiddakavasena manogaṇanāya. Ubhayathāpi",
  "atk-s0103a:301_1": "piṇḍagaṇanameva dasseti. Idaṃ vuttaṃ hoti, vassānaṃ satavasena sahassavasena satasahassavasena",
  "atk-s0103a:301_2": "koṭivasena piṇḍaṃ katvāpi ettakāni vassasatānīti vā ettakā vassakoṭiyoti vā evaṃ",
  "atk-s0103a:301_3": "saṅkhātuṃ na sakkā. Tumhe pana attano dasannaṃ pāramīnaṃ pūritattā sabbaññutaññāṇassa",
  "atk-s0103a:301_4": "suppaṭividdhattā yasmā vo anāvaraṇañāṇaṃ sūraṃ vahati. Tasmā desanāñāṇakusalataṃ",
  "atk-s0103a:301_5": "purakkhatvā vassagaṇanāyapi pariyantikaṃ katvā kappagaṇanāyapi paricchinditvā ettakanti",
  "atk-s0103a:301_6": "dassethāti dīpeti. Pāḷiyattho panettha vuttanayoyeva. Sesamidhāpi purimanayeneva yojetabbaṃ.",
  "atk-s0103a:302_0": "158. Etadānuttariyaṃ, bhante, sattānaṃ cutūpapātañāṇeti bhante yāpi ayaṃ sattānaṃ",
  "atk-s0103a:302_1": "cutipaṭisandhivasena ñāṇadesanā, sāpi tumhākaṃyeva anuttarā. Atītabuddhāpi evameva",
  "atk-s0103a:302_2": "desesuṃ. Anāgatāpi evameva desessanti. Tumhe tesaṃ atītānāgatabuddhānaṃ ñāṇena saṃsanditvāva",
  "atk-s0103a:302_3": "desayittha. “Imināpi kāraṇena evaṃpasanno ahaṃ bhante bhagavatī”ti dīpeti. Pāḷiyattho",
  "atk-s0103a:302_4": "panettha vitthāritoyeva.",
  "atk-s0103a:303_0": "159. Sāsavā saupadhikāti sadosā saupārambhā. No ariyāti vuccatīti ariyiddhīti na",
  "atk-s0103a:303_1": "vuccati. Anāsavā anupadhikāti niddosā anupārambhā. Ariyāti vuccatīti ariyiddhīti",
  "atk-s0103a:303_2": "vuccati. Appaṭikūlasaññī tattha viharatīti kathaṃ appaṭikūlasaññī tattha viharatīti?",
  "atk-s0103a:303_3": "Paṭikūle satte mettaṃ pharati, saṅkhāre dhātusaññaṃ upasaṃharati. Yathāha “kathaṃ",
  "atk-s0103a:303_4": "paṭikūle appaṭikūlasaññī viharati ? Aniṭṭhasmiṃ vatthusmiṃ mettāya vā pharati, dhātuto",
  "atk-s0103a:303_5": "vā upasaṃharatī”ti. Paṭikūlasaññī tattha viharatīti appaṭikūle satte asubhasaññaṃ",
  "atk-s0103a:303_6": "pharati, saṅkhāre aniccasaññaṃ upasaṃharati. Yathāha “kathaṃ appaṭikūle paṭikūlasaññī",
  "atk-s0103a:303_7": "viharati? Iṭṭhasmiṃ vatthusmiṃ asubhāya vā pharati, aniccato vā upasaṃharatī”ti.",
  "atk-s0103a:303_8": "Evaṃ sesapadesupi attho veditabbo.",
  "atk-s0103a:304_0": "Upekkhako tattha viharatīti iṭṭhe arajjanto aniṭṭhe adussanto yathā aññe asamapekkhanena",
  "atk-s0103a:304_1": "mohaṃ uppādenti, evaṃ anuppādento chasu ārammaṇesu chaḷaṅgupekkhāya upekkhako viharati.",
  "atk-s0103a:304_2": "Etadānuttariyaṃ, bhante, iddhividhāsūti, bhante, yā ayaṃ dvīsu iddhīsu evaṃdesanā,",
  "atk-s0103a:304_3": "etadānuttariyaṃ. Taṃ bhagavāti taṃ desanaṃ bhagavā asesaṃ sakalaṃ abhijānāti. Taṃ",
  "atk-s0103a:304_4": "bhagavatoti taṃ desanaṃ bhagavato asesaṃ abhijānato. Uttari abhiññeyyaṃ natthīti",
  "atk-s0103a:304_5": "uttari abhijānitabbaṃ natthi. Ayaṃ nāma ito añño dhammo vā puggalo vā yaṃ bhagavā",
  "atk-s0103a:304_6": "na jānāti idaṃ natthi. Yadabhijānaṃ añño samaṇo vā brāhmaṇo vāti yaṃ tumhehi anabhiññātaṃ",
  "atk-s0103a:304_7": "añño samaṇo vā brāhmaṇo vā abhijānanto bhagavatā bhiyyobhiññataro assa, adhikatarapañño",
  "atk-s0103a:304_8": "bhaveyya. Yadidaṃ iddhividhāsūti ettha yadidanti nipātamattaṃ. Iddhividhāsu bhagavatā",
  "atk-s0103a:304_9": "uttaritaro natthi. Atītabuddhāpi hi imā dve iddhiyo desesuṃ, anāgatāpi imāva desessanti.",
  "atk-s0103a:304_10": "Tumhepi tesaṃ ñāṇena saṃsanditvā imāva desayittha. Iti bhagavā iddhividhāsu anuttaroti",
  "atk-s0103a:304_11": "dassento “imināpi kāraṇena evaṃpasanno ahaṃ, bhante, bhagavatī”ti dīpeti. Ettāvatā",
  "atk-s0103a:304_12": "ye dhammasenāpati divāṭṭhāne nisīditvā soḷasa aparampariyadhamme sammasi, teva dassitā honti.",
  "atk-s0103a:305": "Aññathāsatthuguṇadassanādivaṇṇanā",
  "atk-s0103a:306_0": "160. Idāni aparenapi ākārena bhagavato guṇe dassento yaṃ taṃ bhantetiādimāha. Tattha",
  "atk-s0103a:306_1": "saddhena kulaputtenāti saddhā kulaputtā nāma atītānāgatapaccuppannā bodhisattā. Tasmā",
  "atk-s0103a:306_2": "yaṃ sabbaññubodhisattena pattabbanti vuttaṃ hoti. Kiṃ pana tena pattabbaṃ? Nava lokuttaradhammā.",
  "atk-s0103a:306_3": "Āraddhavīriyenātiādīsu “vīriyaṃ thāmo”tiādīni sabbāneva vīriyavevacanāni. Tattha",
  "atk-s0103a:306_4": "āraddhavīriyenāti paggahitavīriyena. Thāmavatāti thāmasampannena thiravīriyena. Purisathāmenāti",
  "atk-s0103a:306_5": "tena thāmavatā yaṃ purisathāmena pattabbanti vuttaṃ hoti. Anantarapadadvayepi eseva",
  "atk-s0103a:306_6": "nayo. Purisadhorayhenāti yā asamadhurehi buddhehi vahitabbā dhurā, taṃ dhuraṃ vahanasamatthena",
  "atk-s0103a:306_7": "mahāpurisena. Anuppattaṃ taṃ bhagavatāti taṃ sabbaṃ atītānāgatabuddhehi pattabbaṃ,",
  "atk-s0103a:306_8": "sabbameva anuppattaṃ, bhagavato ekaguṇopi ūno natthīti dasseti. Kāmesu kāmasukhallikānuyoganti",
  "atk-s0103a:306_9": "vatthukāmesu kāmasukhallikānuyogaṃ. Yathā aññe keṇiyajaṭilādayo samaṇabrāhmaṇā “ko",
  "atk-s0103a:306_10": "jānāti paralokaṃ. Sukho imissā paribbājikāya mudukāya lomasāya bāhāya samphasso”ti",
  "atk-s0103a:306_11": "moḷibandhāhi paribbājikāhi paricārenti sampattaṃ sampattaṃ rūpādiārammaṇaṃ anubhavamānā",
  "atk-s0103a:306_12": "kāmasukhamanuyuttā, na evamanuyuttoti dasseti.",
  "atk-s0103a:307_0": "Hīnanti lāmakaṃ. Gammanti gāmavāsīnaṃ dhammaṃ. Pothujjanikanti puthujjanehi sevitabbaṃ.",
  "atk-s0103a:307_1": "Anariyanti na niddosaṃ. Na vā ariyehi sevitabbaṃ. Anatthasañhitanti anatthasaṃyuttaṃ.",
  "atk-s0103a:307_2": "Attakilamathānuyoganti attano ātāpanaparitāpanānuyogaṃ. Dukkhanti dukkhayuttaṃ, dukkhamaṃ",
  "atk-s0103a:307_3": "vā. Yathā eke samaṇabrāhmaṇā kāmasukhallikānuyogaṃ parivajjessāmāti kāyakilamathaṃ",
  "atk-s0103a:307_4": "anudhāvanti, tato muñcissāmāti kāmasukhaṃ anudhāvanti, na evaṃ bhagavā. Bhagavā pana",
  "atk-s0103a:307_5": "ubho ete ante vajjetvā yā sā “atthi, bhikkhave, majjhimā paṭipadā tathāgatena abhisambuddhā",
  "atk-s0103a:307_6": "cakkhukaraṇī”ti evaṃ vuttā sammāpaṭipatti, tameva paṭipanno. Tasmā “na ca attakilamathānuyoga”ntiādimāha.",
  "atk-s0103a:308_0": "Ābhicetasikānanti abhicetasikānaṃ, kāmāvacaracittāni atikkamitvā ṭhitānanti attho.",
  "atk-s0103a:308_1": "Diṭṭhadhammasukhavihārānanti imasmiṃyeva attabhāve sukhavihārānaṃ. Poṭṭhapādasuttantasmiñhi",
  "atk-s0103a:308_2": "sappītikadutiyajjhānaphalasamāpatti kathitā. Pāsādikasuttante saha maggena vipassanāpādakajjhānaṃ.",
  "atk-s0103a:308_3": "Dasuttarasuttante catutthajjhānikaphalasamāpatti. Imasmiṃ sampasādanīye diṭṭhadhammasukhavihārajjhānāni",
  "atk-s0103a:308_4": "kathitāni. Nikāmalābhīti yathākāmalābhī. Akicchalābhīti adukkhalābhī. Akasiralābhīti vipulalābhī.",
  "atk-s0103a:309": "Anuyogadānappakāravaṇṇanā",
  "atk-s0103a:310_0": "161. Ekissā lokadhātuyāti dasasahassilokadhātuyā. Tīṇi hi khettāni – jātikhettaṃ",
  "atk-s0103a:310_1": "āṇākhettaṃ visayakhettaṃ. Tattha jātikhettaṃ nāma dasasahassī lokadhātu. Sā hi tathāgatassa",
  "atk-s0103a:310_2": "mātukucchiṃ okkamanakāle nikkhamanakāle sambodhikāle dhammacakkappavattane āyusaṅkhārossajjane",
  "atk-s0103a:310_3": "parinibbāne ca kampati. Koṭisatasahassacakkavāḷaṃ pana āṇākhettaṃ nāma. Āṭānāṭiyamoraparittadhajaggaparittaratanaparittādīnañhi",
  "atk-s0103a:310_4": "ettha āṇā vattati. Visayakhettassa pana parimāṇaṃ natthi, buddhānañhi “yāvatakaṃ",
  "atk-s0103a:310_5": "ñāṇaṃ, tāvatakaṃ ñeyyaṃ, yāvatakaṃ ñeyyaṃ tāvatakaṃ ñāṇaṃ, ñāṇapariyantikaṃ ñeyyaṃ,",
  "atk-s0103a:310_6": "ñeyyapariyantikaṃ ñāṇa”nti vacanato avisayo nāma natthi.",
  "atk-s0103a:311_0": "Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti",
  "atk-s0103a:311_1": "suttaṃ natthi, nuppañjantīti pana atthi. Tīṇi piṭakāni vinayapiṭakaṃ, suttantapiṭakaṃ",
  "atk-s0103a:311_2": "abhidhammapiṭakaṃ. Tisso saṅgītiyo mahākassapattherassa saṅgīti, yasattherassa saṅgīti,",
  "atk-s0103a:311_3": "moggaliputtatissattherassa saṅgītīti. Imā tisso saṅgītiyo āruḷhe tepiṭake buddhavacane",
  "atk-s0103a:311_4": "“imaṃ cakkavāḷaṃ muñcitvā aññattha buddhā uppajjantī”ti suttaṃ natthi, nuppajjantīti pana atthi.",
  "atk-s0103a:312_0": "Apubbaṃ acarimanti apure apacchā ekato nuppajjanti, pure vā pacchā vā uppajjantīti",
  "atk-s0103a:312_1": "vuttaṃ hoti. Tattha bodhipallaṅke “bodhiṃ apatvā na uṭṭhahissāmī”ti nisinnakālato",
  "atk-s0103a:312_2": "paṭṭhāya yāva mātukucchismiṃ paṭisandhiggahaṇaṃ, tāva pubbeti na veditabbaṃ. Bodhisattassa",
  "atk-s0103a:312_3": "hi paṭisandhiggahaṇe dasasahassacakkavāḷakampaneneva khettapariggaho kato. Aññassa",
  "atk-s0103a:312_4": "buddhassa uppattipi nivāritā hoti. Parinibbānato paṭṭhāya ca yāva sāsapamattāpi dhātuyo",
  "atk-s0103a:312_5": "tiṭṭhanti, tāva pacchāti na veditabbaṃ. Dhātūsu hi ṭhitāsu buddhāpi ṭhitāva honti.",
  "atk-s0103a:312_6": "Tasmā etthantare aññassa buddhassa uppatti nivāritāva hoti. Dhātuparinibbāne pana",
  "atk-s0103a:312_7": "jāte aññassa buddhassa uppatti na nivāritā.",
  "atk-s0103a:313": "Tipiṭakaantaradhānakathā",
  "atk-s0103a:314_0": "Tīṇi antaradhānāni nāma pariyattiantaradhānaṃ, paṭivedhaantaradhānaṃ, paṭipattiantaradhānanti.",
  "atk-s0103a:314_1": "Tattha pariyattīti tīṇi piṭakāni. Paṭivedhoti saccappaṭivedho. Paṭipattīti paṭipadā.",
  "atk-s0103a:314_2": "Tattha paṭivedho ca paṭipatti ca hotipi na hotipi. Ekasmiñhi kāle paṭivedhakarā bhikkhū",
  "atk-s0103a:314_3": "bahū honti, esa bhikkhu puthujjanoti aṅguliṃ pasāretvā dassetabbo hoti. Imasmiṃyeva",
  "atk-s0103a:314_4": "dīpe ekavāraṃ puthujjanabhikkhu nāma nāhosi. Paṭipattipūrakāpi kadāci bahū honti,",
  "atk-s0103a:314_5": "kadāci appā. Iti paṭivedho ca paṭipatti ca hotipi na hotipi. Sāsanaṭṭhitiyā pana",
  "atk-s0103a:314_6": "pariyatti pamāṇaṃ. Paṇḍito hi tepiṭakaṃ sutvā dvepi pūreti.",
  "atk-s0103a:315_0": "Yathā amhākaṃ bodhisatto āḷārassa santike pañcābhiññā satta ca samāpattiyo nibbattetvā",
  "atk-s0103a:315_1": "nevasaññānāsaññāyatanasamāpattiyā parikammaṃ pucchi, so na jānāmīti āha. Tato udakassa",
  "atk-s0103a:315_2": "santikaṃ gantvā adhigatavisesaṃ saṃsanditvā nevasaññānāsaññāyatanassa parikammaṃ",
  "atk-s0103a:315_3": "pucchi, so ācikkhi, tassa vacanasamanantarameva mahāsatto taṃ jhānaṃ sampādesi, evameva",
  "atk-s0103a:315_4": "paññavā bhikkhu pariyattiṃ sutvā dvepi pūreti. Tasmā pariyattiyā ṭhitāya sāsanaṃ",
  "atk-s0103a:315_5": "ṭhitaṃ hoti. Yadā pana sā antaradhāyati, tadā paṭhamaṃ abhidhammapiṭakaṃ nassati.",
  "atk-s0103a:315_6": "Tattha paṭṭhānaṃ sabbapaṭhamaṃ antaradhāyati. Anukkamena pacchā dhammasaṅgaho, tasmiṃ",
  "atk-s0103a:315_7": "antarahite itaresu dvīsu piṭakesu ṭhitesupi sāsanaṃ ṭhitameva hoti.",
  "atk-s0103a:316_0": "Tattha suttantapiṭake antaradhāyamāne paṭhamaṃ aṅguttaranikāyo ekādasakato paṭṭhāya",
  "atk-s0103a:316_1": "yāva ekakā antaradhāyati, tadanantaraṃ saṃyuttanikāyo cakkapeyyālato paṭṭhāya yāva",
  "atk-s0103a:316_2": "oghataraṇā antaradhāyati. Tadanantaraṃ majjhimanikāyo indriyabhāvanato paṭṭhāya yāva",
  "atk-s0103a:316_3": "mūlapariyāyā antaradhāyati. Tadanantaraṃ dīghanikāyo dasuttarato paṭṭhāya yāva brahmajālā",
  "atk-s0103a:316_4": "antaradhāyati. Ekissāpi dvinnampi gāthānaṃ pucchā addhānaṃ gacchati, sāsanaṃ dhāretuṃ",
  "atk-s0103a:316_5": "na sakkoti, sabhiyapucchā āḷavakapucchā viya ca. Etā kira kassapabuddhakālikā antarā",
  "atk-s0103a:316_6": "sāsanaṃ dhāretuṃ nāsakkhiṃsu.",
  "atk-s0103a:317_0": "Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati. Parivārakkhandhakesu",
  "atk-s0103a:317_1": "antarahitesu ubhatovibhaṅge ṭhite ṭhitameva hoti. Ubhatovibhaṅge antarahite mātikāyapi",
  "atk-s0103a:317_2": "ṭhitāya ṭhitameva hoti. Mātikāya antarahitāya pātimokkhapabbajjāupasampadāsu ṭhitāsu",
  "atk-s0103a:317_3": "sāsanaṃ tiṭṭhati. Liṅgaṃ addhānaṃ gacchati. Setavatthasamaṇavaṃso pana kassapabuddhakālato",
  "atk-s0103a:317_4": "paṭṭhāya sāsanaṃ dhāretuṃ nāsakkhi. Paṭisambhidāpattehi vassasahassaṃ aṭṭhāsi. Chaḷabhiññehi",
  "atk-s0103a:317_5": "vassasahassaṃ. Tevijjehi vassasahassaṃ. Sukkhavipassakehi vassasahassaṃ. Pātimokkhehi",
  "atk-s0103a:317_6": "vassasahassaṃ aṭṭhāsi. Pacchimakassa pana saccappaṭivedhato pacchimakassa sīlabhedato",
  "atk-s0103a:317_7": "paṭṭhāya sāsanaṃ osakkitaṃ nāma hoti. Tato paṭṭhāya aññassa buddhassa uppatti na nivāritā.",
  "atk-s0103a:318": "Sāsanaantarahitavaṇṇanā",
  "atk-s0103a:319_0": "Tīṇi parinibbānāni nāma kilesaparinibbānaṃ khandhaparinibbānaṃ dhātuparinibbānanti.",
  "atk-s0103a:319_1": "Tattha kilesaparinibbānaṃ bodhipallaṅke ahosi. Khandhaparinibbānaṃ kusinārāyaṃ. Dhātuparinibbānaṃ",
  "atk-s0103a:319_2": "anāgate bhavissati. Sāsanassa kira osakkanakāle imasmiṃ tambapaṇṇidīpe dhātuyo sannipatitvā",
  "atk-s0103a:319_3": "mahācetiyaṃ gamissanti. Mahācetiyato nāgadīpe rājāyatanacetiyaṃ. Tato mahābodhipallaṅkaṃ",
  "atk-s0103a:319_4": "gamissanti. Nāgabhavanatopi devalokatopi brahmalokatopi dhātuyo mahābodhipallaṅkameva",
  "atk-s0103a:319_5": "gamissanti. Sāsapamattāpi dhātuyo na antarā nassissanti. Sabbadhātuyo mahābodhipallaṅke",
  "atk-s0103a:319_6": "rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti.",
  "atk-s0103a:320_0": "Tā dasasahassilokadhātuṃ pharissanti, tato dasasahassacakkavāḷadevatā sannipatitvā",
  "atk-s0103a:320_1": "“ajja satthā parinibbāti, ajja sāsanaṃ osakkati, pacchimadassanaṃ dāni idaṃ amhāka”nti",
  "atk-s0103a:320_2": "dasabalassa parinibbutadivasato mahantataraṃ kāruññaṃ karissanti. Ṭhapetvā anāgāmikhīṇāsave",
  "atk-s0103a:320_3": "avasesā sakabhāvena sandhāretuṃ na sakkhissanti. Dhātūsu tejodhātu uṭṭhahitvā yāva",
  "atk-s0103a:320_4": "brahmalokā uggacchissati. Sāsapamattāyapi dhātuyā sati ekajālā bhavissati. Dhātūsu",
  "atk-s0103a:320_5": "pariyādānaṃ gatāsu upacchijjissati. Evaṃ mahantaṃ ānubhāvaṃ dassetvā dhātūsu antarahitāsu",
  "atk-s0103a:320_6": "sāsanaṃ antarahitaṃ nāma hoti.",
  "atk-s0103a:321_0": "Yāva na evaṃ antaradhāyati, tāva acarimaṃ nāma hoti. Evaṃ apubbaṃ acarimaṃ uppajjeyyuṃ,",
  "atk-s0103a:321_1": "netaṃ ṭhānaṃ vijjati. Kasmā pana apubbaṃ acarimaṃ nuppajjantīti? Anacchariyattā.",
  "atk-s0103a:321_2": "Buddhā hi acchariyamanussā. Yathāha – “ekapuggalo, bhikkhave, loke uppajjamāno uppajjati",
  "atk-s0103a:321_3": "acchariyamanusso. Katamo ekapuggalo? Tathāgato arahaṃ sammāsambuddho”ti. Yadi ca",
  "atk-s0103a:321_4": "dve vā cattāro vā aṭṭha vā soḷasa vā ekato uppajjeyyuṃ, anacchariyā bhaveyyuṃ. Ekasmiñhi",
  "atk-s0103a:321_5": "vihāre dvinnaṃ cetiyānampi lābhasakkāro uḷāro na hoti. Bhikkhūpi bahutāya na acchariyā",
  "atk-s0103a:321_6": "jātā, evaṃ buddhāpi bhaveyyuṃ, tasmā nuppajjanti. Desanāya ca visesābhāvato. Yañhi",
  "atk-s0103a:321_7": "satipaṭṭhānādibhedaṃ dhammaṃ eko deseti. Aññena uppajjitvāpi sova desetabbo siyā,",
  "atk-s0103a:321_8": "tato anacchariyo siyā. Ekasmiṃ pana dhammaṃ desente desanāpi acchariyā hoti, vivādabhāvato",
  "atk-s0103a:321_9": "ca. Bahūsu hi buddhesu uppannesu bahūnaṃ ācariyānaṃ antevāsikā viya amhākaṃ buddho",
  "atk-s0103a:321_10": "pāsādiko, amhākaṃ buddho madhurassaro lābhī puññavāti vivadeyyuṃ. Tasmāpi evaṃ nuppajjanti.",
  "atk-s0103a:321_11": "Api cetaṃ kāraṇaṃ milindaraññāpi puṭṭhena nāgasenattherena vitthāritameva. Vuttañhi tattha –",
  "atk-s0103a:322_0": "Bhante, nāgasena, bhāsitampi hetaṃ bhagavatā “aṭṭhānametaṃ, bhikkhave, anavakāso,",
  "atk-s0103a:322_1": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,",
  "atk-s0103a:322_2": "netaṃ ṭhānaṃ vijjatī”ti. Desayantā ca, bhante nāgasena, sabbepi tathāgatā sattatiṃsa",
  "atk-s0103a:322_3": "bodhipakkhiye dhamme desenti, kathayamānā ca cattāri ariyasaccāni kathenti, sikkhāpentā",
  "atk-s0103a:322_4": "ca tīsu sikkhāsu sikkhāpenti, anusāsamānā ca appamādappaṭipattiyaṃ anusāsanti. Yadi,",
  "atk-s0103a:322_5": "bhante nāgasena, sabbesampi tathāgatānaṃ ekā desanā ekā kathā ekasikkhā ekānusāsanī,",
  "atk-s0103a:322_6": "kena kāraṇena dve tathāgatā ekakkhaṇe nuppajjanti. Ekenapi tāva buddhuppādena ayaṃ",
  "atk-s0103a:322_7": "loko obhāsajāto, yadi dutiyo buddho bhaveyya, dvinnaṃ pabhāya ayaṃ loko bhiyyosomattāya",
  "atk-s0103a:322_8": "obhāsajāto bhaveyya, ovadamānā ca dve tathāgatā sukhaṃ ovadeyyuṃ, anusāsamānā ca",
  "atk-s0103a:322_9": "sukhaṃ anusāseyyuṃ, tattha me kāraṇaṃ desehi, yathāhaṃ nissaṃsayo bhaveyya”nti.",
  "atk-s0103a:323_0": "Ayaṃ, mahārāja, dasasahassī lokadhātu ekabuddhadhāraṇī, ekasseva tathāgatassa guṇaṃ",
  "atk-s0103a:323_1": "dhāreti, yadi dutiyo buddho uppajjeyya, nāyaṃ dasasahassī lokadhātu dhāreyya, caleyya,",
  "atk-s0103a:323_2": "kampeyya, nameyya, oṇameyya, vinameyya, vikireyya, vidhameyya, viddhaṃseyya, na ṭhānamupagaccheyya.",
  "atk-s0103a:324_0": "Yathā, mahārāja, nāvā ekapurisasandhāraṇī bhaveyya, ekapurise abhirūḷhe sā nāvā samupādikā",
  "atk-s0103a:324_1": "bhaveyya, atha dutiyo puriso āgaccheyya tādiso āyunā vaṇṇena vayena pamāṇena kisathūlena",
  "atk-s0103a:324_2": "sabbaṅgapaccaṅgena, so taṃ nāvaṃ abhirūheyya, api nu sā, mahārāja, nāvā dvinnampi",
  "atk-s0103a:324_3": "dhāreyyāti? Na hi, bhante, caleyya, kampeyya, nameyya, oṇameyya, vinameyya, vikireyya,",
  "atk-s0103a:324_4": "vidhameyya, viddhaṃseyya, na ṭhānamupagaccheyya osīdeyya udaketi. Evameva kho, mahārāja,",
  "atk-s0103a:324_5": "ayaṃ dasasahassī lokadhātu ekabuddhadhāraṇī, ekasseva tathāgatassa guṇaṃ dhāreti,",
  "atk-s0103a:324_6": "yadi dutiyo buddho uppajjeyya, nāyaṃ dasasahassī lokadhātu dhāreyya…pe… na ṭhānamupagaccheyya.",
  "atk-s0103a:325_0": "Yathā vā pana, mahārāja, puriso yāvadatthaṃ bhojanaṃ bhuñjeyya chādentaṃ yāva kaṇṭhamabhipūrayitvā,",
  "atk-s0103a:325_1": "so dhāto pīṇito paripuṇṇo nirantaro tandīkato anoṇamitadaṇḍajāto punadeva tāvatakaṃ",
  "atk-s0103a:325_2": "bhojanaṃ bhuñjeyya, api nu kho so, mahārāja, puriso sukhito bhaveyyāti? Na hi, bhante,",
  "atk-s0103a:325_3": "sakiṃ bhuttova mareyyāti; evameva kho, mahārāja, ayaṃ dasasahassī lokadhātu ekabuddhadhāraṇī",
  "atk-s0103a:325_4": "…pe… na ṭhānamupagaccheyyāti.",
  "atk-s0103a:326_0": "Kiṃ nu kho, bhante nāgasena, atidhammabhārena pathavī calatīti? Idha, mahārāja, dve",
  "atk-s0103a:326_1": "sakaṭā ratanapūritā bhaveyyuṃ yāva mukhasamā, ekasmā sakaṭato ratanaṃ gahetvā ekasmiṃ",
  "atk-s0103a:326_2": "sakaṭe ākireyyuṃ, api nu kho taṃ, mahārāja, sakaṭaṃ dvinnampi sakaṭānaṃ ratanaṃ dhāreyyāti?",
  "atk-s0103a:326_3": "Na hi, bhante, nābhipi tassa phaleyya, arāpi tassa bhijjeyyuṃ, nemipi tassa opateyya,",
  "atk-s0103a:326_4": "akkhopi tassa bhijjeyyāti. Kiṃ nu kho, mahārāja, atiratanabhārena sakaṭaṃ bhijjatīti?",
  "atk-s0103a:326_5": "Āma, bhante,ti. Evameva kho, mahārāja, atidhammabhārena pathavī calati.",
  "atk-s0103a:327_0": "Apica, mahārāja, imaṃ kāraṇaṃ buddhabalaparidīpanāya osāritaṃ aññampi tattha atirūpaṃ",
  "atk-s0103a:327_1": "kāraṇaṃ suṇohi, yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-s0103a:327_2": "dve sammāsambuddhā ekakkhaṇe uppajjeyyuṃ, tesaṃ parisāya vivādo uppajjeyya “tumhākaṃ",
  "atk-s0103a:327_3": "buddho amhākaṃ buddho”ti, ubhato pakkhajātā bhaveyyuṃ. Yathā, mahārāja, dvinnaṃ balavāmaccānaṃ",
  "atk-s0103a:327_4": "parisāya vivādo uppajjeyya “tumhākaṃ amacco amhākaṃ amacco”ti, ubhato pakkhajātā",
  "atk-s0103a:327_5": "honti; evameva kho, mahārāja, yadi dve sammāsambuddhā ekakkhaṇe uppajjeyyuṃ, tesaṃ",
  "atk-s0103a:327_6": "parisāya vivādo uppajjeyya “tumhākaṃ buddho, amhākaṃ buddho”ti, ubhato pakkhajātā",
  "atk-s0103a:327_7": "bhaveyyuṃ, idaṃ tāva, mahārāja, ekaṃ kāraṇaṃ, yena kāraṇena dve sammāsambuddhā ekakkhaṇe nuppajjanti.",
  "atk-s0103a:328_0": "Aparampi, mahārāja, uttariṃ kāraṇaṃ suṇohi, yena kāraṇena dve sammāsambuddhā ekakkhaṇe",
  "atk-s0103a:328_1": "nuppajjanti. Yadi, mahārāja, dve sammāsambuddhā ekakkhaṇe uppajjeyyuṃ, “aggo buddho”ti",
  "atk-s0103a:328_2": "yaṃ vacanaṃ, taṃ micchā bhaveyya, “jeṭṭho buddho”ti, seṭṭho buddhoti, visiṭṭho buddhoti,",
  "atk-s0103a:328_3": "uttamo buddhoti, pavaro buddhoti, asamo buddhoti, asamasamo buddhoti, appaṭimo buddhoti,",
  "atk-s0103a:328_4": "appaṭibhāgo buddhoti, appaṭipuggalo buddhoti yaṃ vacanaṃ, taṃ micchā bhaveyya. Imampi",
  "atk-s0103a:328_5": "kho tvaṃ, mahārāja, kāraṇaṃ atthato sampaṭiccha, yena kāraṇena dve sammāsambuddhā",
  "atk-s0103a:328_6": "ekakkhaṇe nuppajjanti.",
  "atk-s0103a:329_0": "Apica kho, mahārāja, buddhānaṃ bhagavantānaṃ sabhāvapakati esā, yaṃ ekoyeva buddho",
  "atk-s0103a:329_1": "loke uppajjati. Kasmā kāraṇā? Mahantatāya sabbaññubuddhaguṇānaṃ, yaṃ aññampi, mahārāja,",
  "atk-s0103a:329_2": "mahantaṃ hoti, taṃ ekaṃyeva hoti. Pathavī, mahārāja, mahantī, sā ekāyeva. Sāgaro",
  "atk-s0103a:329_3": "mahanto, so ekoyeva. Sineru girirājā mahanto, so ekoyeva. Ākāso mahanto, so ekoyeva.",
  "atk-s0103a:329_4": "Sakko mahanto, so ekoyeva. Māro mahanto, so ekoyeva. Mahābrahmā mahanto, so ekoyeva.",
  "atk-s0103a:329_5": "Tathāgato arahaṃ sammāsambuddho mahanto, so ekoyeva lokasmiṃ. Yattha te uppajjanti,",
  "atk-s0103a:329_6": "tattha aññesaṃ okāso na hoti. Tasmā, mahārāja, tathāgato arahaṃ sammāsambuddho ekoyeva",
  "atk-s0103a:329_7": "loke uppajjatīti. Sukathito, bhante nāgasena, pañho opammehi kāraṇehīti.",
  "atk-s0103a:330": "Dhammassa cānudhammanti navavidhassa lokuttaradhammassa anudhammaṃ pubbabhāgappaṭipadaṃ. Sahadhammikoti sakāraṇo. Vādānuvādoti vādoyeva.",
  "atk-s0103a:331": "Acchariyaabbhutavaṇṇanā",
  "atk-s0103a:332_0": "162. Āyasmā udāyīti tayo therā udāyī nāma – lāḷudāyī, kāḷudāyī, mahāudāyīti. Idha",
  "atk-s0103a:332_1": "mahāudāyī adhippeto. Tassa kira imaṃ suttaṃ ādito paṭṭhāya yāva pariyosānā suṇantassa",
  "atk-s0103a:332_2": "abbhantare pañcavaṇṇā pīti uppajjitvā pādapiṭṭhito sīsamatthakaṃ gacchati, sīsamatthakato",
  "atk-s0103a:332_3": "pādapiṭṭhiṃ āgacchati, ubhato paṭṭhāya majjhaṃ otarati, majjhato paṭṭhāya ubhato",
  "atk-s0103a:332_4": "gacchati. So nirantaraṃ pītiyā phuṭasarīro balavasomanassena dasabalassa guṇaṃ kathento",
  "atk-s0103a:332_5": "acchariyaṃ bhantetiādimāha. Appicchatāti nittaṇhatā. Santuṭṭhitāti catūsu paccayesu",
  "atk-s0103a:332_6": "tīhākārehi santoso. Sallekhatāti sabbakilesānaṃ sallikhitabhāvo. Yatra hi nāmāti",
  "atk-s0103a:332_7": "yo nāma. Na attānaṃ pātukarissatīti attano guṇe na āvi karissati. Paṭākaṃ parihareyyunti",
  "atk-s0103a:332_8": "“ko amhehi sadiso atthī”ti vadantā paṭākaṃ ukkhipitvā nāḷandaṃ vicareyyuṃ.",
  "atk-s0103a:333_0": "Passa kho tvaṃ, udāyi, tathāgatassa appicchatāti passa udāyi yādisī tathāgatassa",
  "atk-s0103a:333_1": "appicchatāti therassa vacanaṃ sampaṭicchanto āha. Kiṃ pana bhagavā neva attānaṃ pātukaroti,",
  "atk-s0103a:333_2": "na attano guṇaṃ kathetīti ce? Na, na katheti. Appicchatādīhi kathetabbaṃ, cīvarādihetuṃ",
  "atk-s0103a:333_3": "na katheti. Tenevāha – “passa kho tvaṃ, udāyi, tathāgatassa appicchatā”tiādi. Bujjhanakasattaṃ",
  "atk-s0103a:333_4": "pana āgamma veneyyavasena katheti. Yathāha –",
  "atk-s0103a:334": "“Na me ācariyo atthi, sadiso me na vijjati;",
  "atk-s0103a:335": "Sadevakasmiṃ lokasmiṃ, natthi me paṭipuggalo”ti. ;",
  "atk-s0103a:336": "Evaṃ tathāgatassa guṇadīpikā bahū gāthāpi suttantāpi vitthāretabbā.",
  "atk-s0103a:337_0": "163. Abhikkhaṇaṃ bhāseyyāsīti punappunaṃ bhāseyyāsi. Pubbaṇhasamaye me kathitanti",
  "atk-s0103a:337_1": "mā majjhanhikādīsu na kathayittha. Ajja vā me kathitanti mā paradivasādīsu na kathayitthāti",
  "atk-s0103a:337_2": "attho. Pavedesīti kathesi. Imassa veyyākaraṇassāti niggāthakattā idaṃ suttaṃ “veyyākaraṇa”nti",
  "atk-s0103a:337_3": "vuttaṃ. Adhivacananti nāmaṃ. Idaṃ pana “iti hida”nti paṭṭhāya padaṃ saṅgītikārehi",
  "atk-s0103a:337_4": "ṭhapitaṃ. Sesaṃ sabbattha uttānatthamevāti.",
  "atk-s0103a:338": "Sumaṅgalavilāsiniyā dīghanikāyaṭṭhakathāya",
  "atk-s0103a:339": "Nigaṇṭhanāṭaputtakālaṅkiriyavaṇṇanā",
  "atk-s0103a:340_0": "164. Evaṃ me sutanti pāsādikasuttaṃ. Tatrāyamanuttānapadavaṇṇanā – vedhaññā nāma",
  "atk-s0103a:340_1": "sakyāti dhanumhi katasikkhā vedhaññanāmakā eke sakyā. Tesaṃ ambavane pāsādeti tesaṃ",
  "atk-s0103a:340_2": "ambavane sippaṃ uggaṇhatthāya kato dīghapāsādo atthi, tattha viharati. Adhunā kālaṅkatoti",
  "atk-s0103a:340_3": "sampati kālaṅkato. Dvedhikajātāti dvejjhajātā, dvebhāgā jātā. Bhaṇḍanādīsu bhaṇḍanaṃ",
  "atk-s0103a:340_4": "pubbabhāgakalaho, taṃ daṇḍādānādivasena paṇṇattivītikkamavasena ca vaḍḍhitaṃ kalaho.",
  "atk-s0103a:340_5": "“Na tvaṃ imaṃ dhammavinayaṃ ājānāsī”tiādinā nayena viruddhavacanaṃ vivādo. Vitudantāti",
  "atk-s0103a:340_6": "vijjhantā. Sahitaṃ meti mama vacanaṃ atthasañhitaṃ. Adhiciṇṇaṃ te viparāvattanti",
  "atk-s0103a:340_7": "yaṃ tava adhiciṇṇaṃ cirakālāsevanavasena paguṇaṃ, taṃ mama vādaṃ āgamma nivattaṃ.",
  "atk-s0103a:340_8": "Āropito te vādoti tuyhaṃ upari mayā doso āropito. Cara vādappamokkhāyāti bhattapuṭaṃ",
  "atk-s0103a:340_9": "ādāya taṃ taṃ upasaṅkamitvā vādappamokkhatthāya uttari pariyesamāno vicara. Nibbeṭhehi",
  "atk-s0103a:340_10": "vāti atha vā mayā āropitadosato attānaṃ mocehi. Sace pahosīti sace sakkosi. Vadhoyevāti",
  "atk-s0103a:340_11": "maraṇameva. Nāṭaputtiyesūti nāṭaputtassa antevāsikesu. Nibbinnarūpāti ukkaṇṭhitasabhāvā",
  "atk-s0103a:340_12": "abhivādanādīnipi na karonti. Virattarūpāti vigatapemā. Paṭivānarūpāti tesaṃ sakkaccakiriyato",
  "atk-s0103a:340_13": "nivattanasabhāvā. Yathā tanti yathā durakkhātādisabhāve dhammavinaye nibbinnavirattappaṭivānarūpehi",
  "atk-s0103a:340_14": "bhavitabbaṃ, tatheva jātāti attho. Durakkhāteti dukkathite. Duppavediteti duviññāpite.",
  "atk-s0103a:340_15": "Anupasamasaṃvattaniketi rāgādīnaṃ upasamaṃ kātuṃ asamatthe. Bhinnathūpeti bhindappatiṭṭhe.",
  "atk-s0103a:340_16": "Ettha hi nāṭaputtova nesaṃ patiṭṭhaṭṭhena thūpo. So pana bhinno mato. Tena vuttaṃ",
  "atk-s0103a:340_17": "“bhinnathūpe”ti. Appaṭisaraṇeti tasseva abhāvena paṭisaraṇavirahite.",
  "atk-s0103a:341_0": "Nanu cāyaṃ nāṭaputto nāḷandavāsiko, so kasmā pāvāyaṃ kālaṅkatoti? So kira upālinā",
  "atk-s0103a:341_1": "gahapatinā paṭividdhasaccena dasahi gāthāhi bhāsite buddhaguṇe sutvā uṇhaṃ lohitaṃ",
  "atk-s0103a:341_2": "chaḍḍesi. Atha naṃ aphāsukaṃ gahetvā pāvaṃ agamaṃsu. So tattha kālamakāsi. Kālaṃ",
  "atk-s0103a:341_3": "kurumāno ca cintesi – “mama laddhi aniyyānikā sāravirahitā, mayaṃ tāva naṭṭhā, avasesajanopi",
  "atk-s0103a:341_4": "mā apāyapūrako ahosi, sace panāhaṃ ‘mama sāsanaṃ aniyyānika’nti vakkhāmi, na saddahissanti,",
  "atk-s0103a:341_5": "yaṃnūnāhaṃ dvepi jane na ekanīhārena uggaṇhāpeyyaṃ, te mamaccayena aññamaññaṃ vivadissanti,",
  "atk-s0103a:341_6": "satthā taṃ vivādaṃ paṭicca ekaṃ dhammakathaṃ kathessati, tato te sāsanassa mahantabhāvaṃ jānissantī”ti.",
  "atk-s0103a:342_0": "Atha naṃ eko antevāsiko upasaṅkamitvā āha – “bhante tumhe dubbalā, mayhampi imasmiṃ",
  "atk-s0103a:342_1": "dhamme sāraṃ ācikkhatha, ācariyappamāṇa”nti. “Āvuso, tvaṃ mamaccayena sassatanti",
  "atk-s0103a:342_2": "gaṇheyyāsī”ti. Aparopi upasaṅkami, taṃ ucchedaṃ gaṇhāpesi. Evaṃ dvepi jane ekaladdhike",
  "atk-s0103a:342_3": "akatvā bahū nānānīhārena uggaṇhāpetvā kālamakāsi. Te tassa sarīrakiccaṃ katvā sannipatitvā",
  "atk-s0103a:342_4": "aññamaññaṃ pucchiṃsu – “kassāvuso, ācariyo sāraṃ ācikkhī”ti? Eko uṭṭhahitvā mayhanti",
  "atk-s0103a:342_5": "āha. Kiṃ ācikkhīti? Sassatanti. Aparo taṃ paṭibāhitvā “mayhaṃ sāraṃ ācikkhī”ti āha.",
  "atk-s0103a:342_6": "Evaṃ sabbe “mayhaṃ sāraṃ ācikkhi, ahaṃ jeṭṭhako”ti aññamaññaṃ vivādaṃ vaḍḍhetvā akkose",
  "atk-s0103a:342_7": "ceva paribhāse ca hatthapādappahārādīni ca pavattetvā ekamaggena dve agacchantā nānādisāsu pakkamiṃsu.",
  "atk-s0103a:343_0": "165. Atha kho cundo samaṇuddesoti ayaṃ thero dhammasenāpatissa kaniṭṭhabhātiko. Taṃ",
  "atk-s0103a:343_1": "bhikkhū anupasampannakāle “cundo samaṇuddeso”ti samudācaritvā therakālepi tatheva",
  "atk-s0103a:343_2": "samudācariṃsu. Tena vuttaṃ – “cundo samaṇuddeso”ti.",
  "atk-s0103a:344_0": "“Pāvāyaṃ vassaṃvuṭṭho yena sāmagāmo, yenāyasmā ānando tenupasaṅkamī”ti kasmā upasaṅkami?",
  "atk-s0103a:344_1": "Nāṭaputte kira kālaṅkate jambudīpe manussā tattha tattha kathaṃ pavattayiṃsu “nigaṇṭho",
  "atk-s0103a:344_2": "nāṭaputto eko satthāti paññāyittha, tassa kālaṅkiriyāya sāvakānaṃ evarūpo vivādo",
  "atk-s0103a:344_3": "jāto. Samaṇo pana gotamo jambudīpe cando viya sūriyo viya ca pākaṭo, sāvakāpissa",
  "atk-s0103a:344_4": "pākaṭāyeva. Kīdiso nu kho samaṇe gotame parinibbute sāvakānaṃ vivādo bhavissatī”ti.",
  "atk-s0103a:344_5": "Thero taṃ kathaṃ sutvā cintesi – “imaṃ kathaṃ gahetvā dasabalassa ārocessāmi, satthā",
  "atk-s0103a:344_6": "etaṃ aṭṭhuppattiṃ katvā ekaṃ desanaṃ kathessatī”ti. So nikkhamitvā yena sāmagāmo,",
  "atk-s0103a:344_7": "yenāyasmā ānando tenupasaṅkami.",
  "atk-s0103a:345": "Sāmagāmoti sāmākānaṃ ussannattā tassa gāmassa nāmaṃ. Yenāyasmā ānandoti ujumeva bhagavato santikaṃ agantvā yenassa upajjhāyo āyasmā ānando tenupasaṅkami.",
  "atk-s0103a:346_0": "Buddhakāle kira sāriputtatthero ca ānandatthero ca aññamaññaṃ mamāyiṃsu. Sāriputtatthero",
  "atk-s0103a:346_1": "“mayā kātabbaṃ satthu upaṭṭhānaṃ karotī”ti ānandattheraṃ mamāyi. Ānandatthero “bhagavato",
  "atk-s0103a:346_2": "sāvakānaṃ aggo”ti sāriputtattheraṃ mamāyi. Kuladārake ca pabbājetvā sāriputtattherassa",
  "atk-s0103a:346_3": "santike upajjhaṃ gaṇhāpesi. Sāriputtattheropi tatheva akāsi. Evaṃ ekamekena attano",
  "atk-s0103a:346_4": "pattacīvaraṃ datvā pabbājetvā upajjhaṃ gaṇhāpitāni pañca pañca bhikkhusatāni ahesuṃ.",
  "atk-s0103a:346_5": "Āyasmā ānando paṇītāni cīvarādīnipi labhitvā therassa adāsi.",
  "atk-s0103a:347": "Dhammaratanapūjā",
  "atk-s0103a:348_0": "Eko kira brāhmaṇo cintesi – “buddharatanassa ca saṅgharatanassa ca pūjā paññāyati,",
  "atk-s0103a:348_1": "kathaṃ nu kho dhammaratanaṃ pūjitaṃ hotī”ti? So bhagavantaṃ upasaṅkamitvā etamatthaṃ",
  "atk-s0103a:348_2": "pucchi. Bhagavā āha – “sacepi brāhmaṇa dhammaratanaṃ pūjetukāmo, ekaṃ bahussutaṃ",
  "atk-s0103a:348_3": "pūjehī”ti. Bahussutaṃ, bhante, ācikkhathāti. Bhikkhusaṅghaṃ pucchāti. So bhikkhusaṅghaṃ",
  "atk-s0103a:348_4": "upasaṅkamitvā “bahussutaṃ, bhante, ācikkhathā”ti āha. Ānandatthero brāhmaṇāti. Brāhmaṇo",
  "atk-s0103a:348_5": "theraṃ sahassagghanikena ticīvarena pūjesi. Thero taṃ gahetvā bhagavato santikaṃ",
  "atk-s0103a:348_6": "agamāsi. Bhagavā “kuto, ānanda, laddha”nti āha? Ekena, bhante, brāhmaṇena dinnaṃ,",
  "atk-s0103a:348_7": "idaṃ panāhaṃ āyasmato sāriputtassa dātukāmoti. Dehi, ānandāti. Cārikaṃ pakkanto bhanteti.",
  "atk-s0103a:348_8": "Āgatakāle dehīti, sikkhāpadaṃ bhante, paññattanti. Kadā pana sāriputto āgamissatīti?",
  "atk-s0103a:348_9": "Dasāhamattena bhanteti. “Anujānāmi, ānanda, dasāhaparamaṃ atirekacīvaraṃ nikkhipitu”nti",
  "atk-s0103a:348_10": "sikkhāpadaṃ paññāpesi.",
  "atk-s0103a:349_0": "Sāriputtattheropi tatheva yaṃkiñci manāpaṃ labhati, taṃ ānandattherassa deti. So",
  "atk-s0103a:349_1": "imampi attano kaniṭṭhabhātikaṃ therasseva saddhivihārikaṃ adāsi. Tena vuttaṃ – “yenassa",
  "atk-s0103a:349_2": "upajjhāyo āyasmā ānando tenupasaṅkamī”ti. Evaṃ kirassa ahosi – “upajjhāyo me mahāpañño,",
  "atk-s0103a:349_3": "so imaṃ kathaṃ satthu ārocessati, atha satthā tadanurūpaṃ dhammaṃ desessatī”ti. Kathāpābhatanti",
  "atk-s0103a:349_4": "kathāya mūlaṃ. Mūlañhi “pābhata”nti vuccati. Yathāha –",
  "atk-s0103a:350": "“Appakenāpi medhāvī, pābhatena vicakkhaṇo;",
  "atk-s0103a:351": "Samuṭṭhāpeti attānaṃ, aṇuṃ aggiṃva sandhama”nti. ;",
  "atk-s0103a:352_0": "Bhagavantaṃ dassanāyāti bhagavantaṃ dassanatthāya. Kiṃ panānena bhagavā na diṭṭhapubboti?",
  "atk-s0103a:352_1": "No na diṭṭhapubbo. Ayañhi āyasmā divā nava vāre, rattiṃ nava vāreti ekāhaṃ aṭṭhārasa",
  "atk-s0103a:352_2": "vāre upaṭṭhānameva gacchati. Divasassa pana satavāraṃ vā sahassavāraṃ vā gantukāmo",
  "atk-s0103a:352_3": "samānopi na akāraṇā gacchati, ekaṃ pañhuddhāraṃ gahetvāva gacchati. So taṃ divasaṃ",
  "atk-s0103a:352_4": "tena kathāpābhatena gantukāmo evamāha.",
  "atk-s0103a:353": "Asammāsambuddhappaveditadhammavinayavaṇṇanā",
  "atk-s0103a:354_0": "166. Evañhetaṃ, cunda, hotīti bhagavā ānandattherena ārocitepi yasmā na ānandatthero",
  "atk-s0103a:354_1": "imissā kathāya sāmiko, cundatthero pana sāmiko. Sova tassā ādimajjhapariyosānaṃ jānāti.",
  "atk-s0103a:354_2": "Tasmā bhagavā tena saddhiṃ kathento “evañhetaṃ, cunda, hotī”tiādimāha. Tassattho",
  "atk-s0103a:354_3": "– cunda evañhetaṃ hoti durakkhātādisabhāve dhammavinaye sāvakā dvedhikajātā bhaṇḍanādīni",
  "atk-s0103a:354_4": "katvā mukhasattīhi vitudantā viharanti.",
  "atk-s0103a:355_0": "Idāni yasmā aniyyānikasāsaneneva niyyānikasāsanaṃ pākaṭaṃ hoti, tasmā ādito aniyyānikasāsanameva",
  "atk-s0103a:355_1": "dassento idha cunda satthā ca hoti asammāsambuddhotiādimāha. Tattha vokkamma ca tamhā",
  "atk-s0103a:355_2": "dhammā vattatīti na nirantaraṃ pūreti, okkamitvā okkamitvā antarantaraṃ katvā vattatīti",
  "atk-s0103a:355_3": "attho. Tassa te, āvuso, lābhāti tassa tuyhaṃ ete dhammānudhammappaṭipattiādayo lābhā.",
  "atk-s0103a:355_4": "Suladdhanti manussattampi te suladdhaṃ. Tathā paṭipajjatūti evaṃ paṭipajjatu. Yathā",
  "atk-s0103a:355_5": "te satthārā dhammo desitoti yena te ākārena satthārā dhammo kathito. Yo ca samādapetīti",
  "atk-s0103a:355_6": "yo ca ācariyo samādapeti. Yañca samādapetīti yaṃ antevāsiṃ samādapeti. Yo ca samādapitoti",
  "atk-s0103a:355_7": "yo ca evaṃ samādapito antevāsiko. Yathā ācariyena samādapitaṃ, tathatthāya paṭipajjati.",
  "atk-s0103a:355_8": "Sabbe teti tayopi te. Ettha hi ācariyo samādapitattā apuññaṃ pasavati, samādinnantevāsiko",
  "atk-s0103a:355_9": "samādinnattā, paṭipannako paṭipannattā. Tena vuttaṃ – “sabbe te bahuṃ apuññaṃ pasavantī”ti.",
  "atk-s0103a:355_10": "Etenupāyena sabbavāresu attho veditabbo.",
  "atk-s0103a:356_0": "167. Apicettha ñāyappaṭipannoti kāraṇappaṭipanno. Ñāyamārādhessatīti kāraṇaṃ nipphādessati.",
  "atk-s0103a:356_1": "Vīriyaṃ ārabhatīti attano dukkhanibbattakaṃ vīriyaṃ karoti. Vuttañhetaṃ “durakkhāte,",
  "atk-s0103a:356_2": "bhikkhave, dhammavinaye yo āraddhavīriyo, so dukkhaṃ viharati. Yo kusīto, so sukhaṃ viharatī”ti.",
  "atk-s0103a:357": "Sammāsambuddhappaveditadhammavinayādivaṇṇanā",
  "atk-s0103a:358_0": "168. Evaṃ aniyyānikasāsanaṃ dassetvā idāni niyyānikasāsanaṃ dassento idha pana, cunda,",
  "atk-s0103a:358_1": "satthā ca hoti sammāsambuddhotiādimāha. Tattha niyyānikoti maggatthāya phalatthāya ca niyyāti.",
  "atk-s0103a:359_0": "169. Vīriyaṃ ārabhatīti attano sukhanipphādakaṃ vīriyaṃ ārabhati. Vuttañhetaṃ “svākkhāte,",
  "atk-s0103a:359_1": "bhikkhave, dhammavinaye yo kusīto, so dukkhaṃ viharati. Yo āraddhavīriyo, so sukhaṃ viharatī”ti.",
  "atk-s0103a:360_0": "170. Iti bhagavā niyyānikasāsane sammāpaṭipannassa kulaputtassa pasaṃsaṃ dassetvā",
  "atk-s0103a:360_1": "puna desanaṃ vaḍḍhento idha, cunda, satthā ca loke udapādītiādimāha. Tattha aviññāpitatthāti",
  "atk-s0103a:360_2": "abodhitatthā. Sabbasaṅgāhapadakatanti sabbasaṅgahapadehi kataṃ, sabbasaṅgāhikaṃ kataṃ",
  "atk-s0103a:360_3": "na hotīti attho. “Sabbasaṅgāhapadagata”ntipi pāṭho, na sabbasaṅgāhapadesu gataṃ,",
  "atk-s0103a:360_4": "na ekasaṅgahajātanti attho. Sappāṭihīrakatanti niyyānikaṃ. Yāva devamanussehīti devalokato",
  "atk-s0103a:360_5": "yāva manussalokā suppakāsitaṃ. Anutappo hotīti anutāpakaro hoti. Satthā ca no loketi",
  "atk-s0103a:360_6": "idaṃ tesaṃ anutāpakāradassanatthaṃ vuttaṃ. Nānutappo hotīti satthāraṃ āgamma sāvakehi",
  "atk-s0103a:360_7": "yaṃ pattabbaṃ, tassa pattattā anutāpakaro na hoti.",
  "atk-s0103a:361": "172. Theroti thiro therakārakehi dhammehi samannāgato. “Rattaññū”tiādīni vuttatthāneva. Etehi ce pīti etehi heṭṭhā vuttehi.",
  "atk-s0103a:362_0": "173. Pattayogakkhemāti catūhi yogehi khemattā arahattaṃ idha yogakkhemaṃ nāma, taṃ",
  "atk-s0103a:362_1": "pattāti attho. Alaṃ samakkhātuṃ saddhammassāti sammukhā gahitattā assa saddhammaṃ",
  "atk-s0103a:362_2": "sammā ācikkhituṃ samatthā.",
  "atk-s0103a:363_0": "174. Brahmacārinoti brahmacariyavāsaṃ vasamānā ariyasāvakā. Kāmabhoginoti gihisotāpannā.",
  "atk-s0103a:363_1": "“Iddhañcevā”tiādīni mahāparinibbāne vitthāritāneva. Lābhaggayasaggapattanti lābhaggañceva yasaggañca pattaṃ.",
  "atk-s0103a:364_0": "175. Santi kho pana me, cunda, etarahi therā bhikkhū sāvakāti sāriputtamoggallānādayo",
  "atk-s0103a:364_1": "therā. Bhikkhuniyoti khemātherīuppalavaṇṇatherīādayo. Upāsakā sāvakā gihī odātavatthavasanā",
  "atk-s0103a:364_2": "brahmacārinoti cittagahapatihatthakaāḷavakādayo. Kāmabhoginoti cūḷaanāthapiṇḍikamahāanāthapiṇḍikādayo.",
  "atk-s0103a:364_3": "Brahmacāriniyoti nandamātādayo. Kāmabhoginiyoti khujjuttarādayo.",
  "atk-s0103a:365_0": "176. Sabbākārasampannanti sabbakāraṇasampannaṃ. Idameva tanti idameva brahmacariyaṃ,",
  "atk-s0103a:365_1": "imameva dhammaṃ sammā hetunā nayena vadamāno vadeyya. Udakāssudanti udako sudaṃ.",
  "atk-s0103a:365_2": "Passaṃ na passatīti passanto na passati. So kira imaṃ pañhaṃ mahājanaṃ pucchi. Tehi",
  "atk-s0103a:365_3": "“na jānāma, ācariya, kathehi no”ti vutto so āha – “gambhīro ayaṃ pañho āhārasappāye",
  "atk-s0103a:365_4": "sati thokaṃ cintetvā sakkā kathetu”nti. Tato tehi cattāro māse mahāsakkāre kate taṃ",
  "atk-s0103a:365_5": "pañhaṃ kathento kiñca passaṃ na passatītiādimāha. Tattha sādhunisitassāti suṭṭhunisitassa",
  "atk-s0103a:365_6": "tikhiṇassa, sunisitakhurassa kira talaṃ paññāyati, dhārā na paññāyatīti ayamettha attho.",
  "atk-s0103a:366": "Saṅgāyitabbadhammādivaṇṇanā",
  "atk-s0103a:367_0": "177. Saṅgamma samāgammāti saṅgantvā samāgantvā. Atthena atthaṃ, byañjanena byañjananti",
  "atk-s0103a:367_1": "atthena saha atthaṃ, byañjanenapi saha byañjanaṃ samānentehīti attho. Saṅgāyitabbanti",
  "atk-s0103a:367_2": "vācetabbaṃ sajjhāyitabbaṃ. Yathayidaṃ brahmacariyanti yathā idaṃ sakalaṃ sāsanabrahmacariyaṃ.",
  "atk-s0103a:368_0": "178. Tatra ceti tatra saṅghamajjhe, tassa vā bhāsite. Atthañceva micchā gaṇhāti,",
  "atk-s0103a:368_1": "byañjanāni ca micchā ropetīti “cattāro satipaṭṭhānā”ti ettha ārammaṇaṃ “satipaṭṭhāna”nti",
  "atk-s0103a:368_2": "atthaṃ gaṇhāti. “Satipaṭṭhānānī”ti byañjanaṃ ropeti. Imassa nu kho, āvuso, atthassāti",
  "atk-s0103a:368_3": "“satiyeva satipaṭṭhāna”nti. Atthassa “cattāro satipaṭṭhānā”ti kiṃ nu kho imāni byañjanāni,",
  "atk-s0103a:368_4": "udāhu cattāri satipaṭṭhānānī”ti etāni vā byañjanāni. Katamāni opāyikatarānīti imassa",
  "atk-s0103a:368_5": "atthassa katamāni byañjanāni upapannatarāni allīnatarāni. Imesañca byañjanānanti",
  "atk-s0103a:368_6": "“cattāro satipaṭṭhānā”ti byañjanānaṃ “satiyeva satipaṭṭhāna”nti kiṃ nu kho ayaṃ attho,",
  "atk-s0103a:368_7": "udāhu “ārammaṇaṃ satipaṭṭhāna”nti eso atthoti? Imassa kho, āvuso, atthassāti “ārammaṇaṃ",
  "atk-s0103a:368_8": "satipaṭṭhāna”nti imassa atthassa. Yā ceva etānīti yāni ceva etāni mayā vuttāni. Yā",
  "atk-s0103a:368_9": "ceva esoti yo ceva esa mayā vutto. So neva ussādetabboti tumhehi tāva sammā atthe",
  "atk-s0103a:368_10": "ca sammā byañjane ca ṭhātabbaṃ. So pana neva ussādetabbo, na apasādetabbo. Saññāpetabboti",
  "atk-s0103a:368_11": "jānāpetabbo. Tassa ca atthassāti “satiyeva satipaṭṭhāna”nti atthassa ca. Tesañca",
  "atk-s0103a:368_12": "byañjanānanti “satipaṭṭhānā”ti byañjanānaṃ. Nisantiyāti nisāmanatthaṃ dhāraṇatthaṃ.",
  "atk-s0103a:368_13": "Iminā nayena sabbavāresu attho veditabbo.",
  "atk-s0103a:369_0": "181. Tādisanti tumhādisaṃ. Atthupetanti atthena upetaṃ atthassa viññātāraṃ. Byañjanupetanti",
  "atk-s0103a:369_1": "byañjanehi upetaṃ byañjanānaṃ viññātāraṃ. Evaṃ etaṃ bhikkhuṃ pasaṃsatha. Eso hi bhikkhu",
  "atk-s0103a:369_2": "na tumhākaṃ sāvako nāma, buddho nāma esa cundāti. Iti bhagavā bahussutaṃ bhikkhuṃ",
  "atk-s0103a:369_3": "attano ṭhāne ṭhapesi.",
  "atk-s0103a:370": "Paccayānuññātakāraṇādivaṇṇanā",
  "atk-s0103a:371_0": "182. Idāni tatopi uttaritaraṃ desanaṃ vaḍḍhento na vo ahaṃ, cundātiādimāha. Tattha",
  "atk-s0103a:371_1": "diṭṭhadhammikā āsavā nāma idhaloke paccayahetu uppajjanakā āsavā. Samparāyikā āsavā",
  "atk-s0103a:371_2": "nāma paraloke bhaṇḍanahetu uppajjanakā āsavā. Saṃvarāyāti yathā te na pavisanti,",
  "atk-s0103a:371_3": "evaṃ pidahanāya. Paṭighātāyāti mūlaghātena paṭihananāya. Alaṃ vo taṃ yāvadeva sītassa",
  "atk-s0103a:371_4": "paṭighātāyāti taṃ tumhākaṃ sītassa paṭighātāya samatthaṃ. Idaṃ vuttaṃ hoti, yaṃ vo",
  "atk-s0103a:371_5": "mayā cīvaraṃ anuññātaṃ, taṃ pārupitvā dappaṃ vā mānaṃ vā kurumānā viharissathāti",
  "atk-s0103a:371_6": "na anuññātaṃ, taṃ pana pārupitvā sītappaṭighātādīni katvā sukhaṃ samaṇadhammaṃ yoniso",
  "atk-s0103a:371_7": "manasikāraṃ karissathāti anuññātaṃ. Yathā ca cīvaraṃ, evaṃ piṇḍapātādayopi. Anupadasaṃvaṇṇanā",
  "atk-s0103a:371_8": "panettha visuddhimagge vuttanayeneva veditabbā.",
  "atk-s0103a:372": "Sukhallikānuyogādivaṇṇanā",
  "atk-s0103a:373": "183. Sukhallikānuyoganti sukhalliyanānuyogaṃ, sukhasevanādhimuttanti attho. Sukhetīti sukhitaṃ karoti. Pīṇetīti pīṇitaṃ thūlaṃ karoti.",
  "atk-s0103a:374_0": "186. Aṭṭhitadhammāti naṭṭhitasabhāvā. Jivhā no atthīti yaṃ yaṃ icchanti, taṃ taṃ",
  "atk-s0103a:374_1": "kathenti, kadāci maggaṃ kathenti, kadāci phalaṃ kadāci nibbānanti adhippāyo. Jānatāti",
  "atk-s0103a:374_2": "sabbaññutaññāṇena jānantena. Passatāti pañcahi cakkhūhi passantena. Gambhīranemoti",
  "atk-s0103a:374_3": "gambhīrabhūmiṃ anupaviṭṭho. Sunikhātoti suṭṭhu nikhāto. Evameva kho, āvusoti evaṃ",
  "atk-s0103a:374_4": "khīṇāsavo abhabbo nava ṭhānāni ajjhācarituṃ. Tasmiṃ anajjhācāro acalo asampavedhī.",
  "atk-s0103a:374_5": "Tattha sañcicca pāṇaṃ jīvitā voropanādīsu sotāpannādayopi abhabbā. Sannidhikārakaṃ",
  "atk-s0103a:374_6": "kāme paribhuñjitunti vatthukāme ca kilesakāme ca sannidhiṃ katvā paribhuñjituṃ. Seyyathāpi",
  "atk-s0103a:374_7": "pubbe agārikabhūtoti yathā pubbe gihibhūto paribhuñjati, evaṃ paribhuñjituṃ abhabbo.",
  "atk-s0103a:375": "Pañhabyākaraṇavaṇṇanā",
  "atk-s0103a:376_0": "187. Agāramajjhe vasantā hi sotāpannādayo yāvajīvaṃ gihibyañjanena tiṭṭhanti. Khīṇāsavo",
  "atk-s0103a:376_1": "pana arahattaṃ patvāva manussabhūto parinibbāti vā pabbajati vā. Cātumahārājikādīsu",
  "atk-s0103a:376_2": "kāmāvacaradevesu muhuttampi na tiṭṭhati. Kasmā? Vivekaṭṭhānassa abhāvā. Bhummadevattabhāve",
  "atk-s0103a:376_3": "pana ṭhito arahattaṃ patvāpi tiṭṭhati. Tassa vasena ayaṃ pañho āgato. Bhinnadosattā",
  "atk-s0103a:376_4": "panassa bhikkhubhāvo veditabbo. Atīrakanti atīraṃ aparicchedaṃ mahantaṃ. No ca kho",
  "atk-s0103a:376_5": "anāgatanti anāgataṃ pana addhānaṃ ārabbha evaṃ na paññapeti, atītameva maññe samaṇo",
  "atk-s0103a:376_6": "gotamo jānāti, na anāgataṃ. Tathā hissa atīte aḍḍhachaṭṭhasatajātakānussaraṇaṃ paññāyati.",
  "atk-s0103a:376_7": "Anāgate evaṃ bahuṃ anussaraṇaṃ na paññāyatīti imamatthaṃ maññamānā evaṃ vadeyyuṃ.",
  "atk-s0103a:376_8": "Tayidaṃ kiṃ sūti anāgate apaññāpanaṃ kiṃ nu kho? Kathaṃsūti kena nu kho kāraṇena",
  "atk-s0103a:376_9": "ajānantoyeva nu kho anāgataṃ nānussarati, ananussaritukāmatāya nānussaratīti. Aññavihitakena",
  "atk-s0103a:376_10": "ñāṇadassanenāti paccakkhaṃ viya katvā dassanasamatthatāya dassanabhūtena ñāṇena aññatthavihitakena",
  "atk-s0103a:376_11": "ñāṇena aññaṃ ārabbha pavattena, aññavihitakaṃ aññaṃ ārabbha pavattamānaṃ ñāṇadassanaṃ",
  "atk-s0103a:376_12": "saṅgāhetabbaṃ paññāpetabbaṃ maññanti. Te hi carato ca tiṭṭhato ca suttassa ca jāgarassa",
  "atk-s0103a:376_13": "ca satataṃ samitaṃ ñāṇadassanaṃ paccupaṭṭhitaṃ maññanti, tādisañca ñāṇaṃ nāma natthi.",
  "atk-s0103a:376_14": "Tasmā yathariva bālā abyattā, evaṃ maññantīti veditabbo.",
  "atk-s0103a:377_0": "Satānusārīti pubbenivāsānussatisampayuttakaṃ. Yāvatakaṃ ākaṅkhatīti yattakaṃ ñātuṃ",
  "atk-s0103a:377_1": "icchati, tattakaṃ jānissāmīti ñāṇaṃ pesesi. Athassa dubbalapattapuṭe pakkhandanārāco",
  "atk-s0103a:377_2": "viya appaṭihataṃ anivāritaṃ ñāṇaṃ gacchati, tena yāvatakaṃ ākaṅkhati tāvatakaṃ anussarati.",
  "atk-s0103a:377_3": "Bodhijanti bodhimūle jātaṃ. Ñāṇaṃ uppajjatīti catumaggañāṇaṃ uppajjati. Ayamantimā",
  "atk-s0103a:377_4": "jātīti tena ñāṇena jātimūlassa pahīnattā puna ayamantimā jāti. Natthidāni punabbhavoti",
  "atk-s0103a:377_5": "aparampi ñāṇaṃ uppajjati. Anatthasaṃhitanti na idhalokatthaṃ vā paralokatthaṃ vā",
  "atk-s0103a:377_6": "nissitaṃ. Na taṃ tathāgato byākarotīti taṃ bhāratayuddhasītāharaṇasadisaṃ aniyyānikakathaṃ",
  "atk-s0103a:377_7": "tathāgato na katheti. Bhūtaṃ tacchaṃ anatthasaṃhitanti rājakathāditiracchānakathaṃ.",
  "atk-s0103a:377_8": "Kālaññū tathāgato hotīti kālaṃ jānāti. Sahetukaṃ sakāraṇaṃ katvā yuttapattakāleyeva katheti.",
  "atk-s0103a:378_0": "188. Tasmā tathāgatoti vuccatīti yathā yathā gaditabbaṃ, tathā tatheva gadanato dakārassa",
  "atk-s0103a:378_1": "takāraṃ katvā tathāgatoti vuccatīti attho. Diṭṭhanti rūpāyatanaṃ. Sutanti saddāyatanaṃ.",
  "atk-s0103a:378_2": "Mutanti mutvā patvā gahetabbato gandhāyatanaṃ rasāyatanaṃ phoṭṭhabbāyatanaṃ. Viññātanti",
  "atk-s0103a:378_3": "sukhadukkhādidhammāyatanaṃ. Pattanti pariyesitvā vā apariyesitvā vā pattaṃ. Pariyesitanti",
  "atk-s0103a:378_4": "pattaṃ vā apattaṃ vā pariyesitaṃ. Anuvicaritaṃ manasāti cittena anusañcaritaṃ. “Tathāgatena",
  "atk-s0103a:378_5": "abhisambuddha”nti iminā etaṃ dasseti, yañhi aparimāṇāsu lokadhātūsu imassa sadevakassa",
  "atk-s0103a:378_6": "lokassa nīlaṃ pītakantiādi rūpārammaṇaṃ cakkhudvāre āpāthamāgacchati, “ayaṃ satto",
  "atk-s0103a:378_7": "imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto vā jāto”ti",
  "atk-s0103a:378_8": "sabbaṃ taṃ tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu imassa",
  "atk-s0103a:378_9": "sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthamāgacchati.",
  "atk-s0103a:378_10": "Mūlagandho tacagandhotiādi gandhārammaṇaṃ ghānadvāre āpāthamāgacchati. Mūlaraso khandharasotiādi",
  "atk-s0103a:378_11": "rasārammaṇaṃ jivhādvāre āpāthamāgacchati. Kakkhaḷaṃ mudukantiādi pathavīdhātutejodhātuvāyodhātubhedaṃ",
  "atk-s0103a:378_12": "phoṭṭhabbārammaṇaṃ kāyadvāre āpāthamāgacchati. “Ayaṃ satto imasmiṃ khaṇe imaṃ nāma",
  "atk-s0103a:378_13": "phoṭṭhabbārammaṇaṃ phusitvā sumano vā dummano vā majjhatto vā jāto”ti sabbaṃ taṃ",
  "atk-s0103a:378_14": "tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu imassa sadevakassa",
  "atk-s0103a:378_15": "lokassa sukhadukkhādibhedaṃ dhammārammaṇaṃ manodvārassa āpāthamāgacchati, “ayaṃ satto",
  "atk-s0103a:378_16": "imasmiṃ khaṇe idaṃ nāma dhammārammaṇaṃ vijānitvā sumano vā dummano vā majjhatto vā",
  "atk-s0103a:378_17": "jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0103a:379_0": "Yañhi, cunda, imesaṃ sattānaṃ diṭṭhaṃ sutaṃ mutaṃ viññātaṃ tattha tathāgatena adiṭṭhaṃ",
  "atk-s0103a:379_1": "vā asutaṃ vā amutaṃ vā aviññātaṃ vā natthi. Imassa mahājanassa pariyesitvā pattampi",
  "atk-s0103a:379_2": "atthi, pariyesitvā appattampi atthi. Apariyesitvā pattampi atthi, apariyesitvā appattampi",
  "atk-s0103a:379_3": "atthi. Sabbampi taṃ tathāgatassa appattaṃ nāma natthi, ñāṇena asacchikataṃ nāma.",
  "atk-s0103a:379_4": "“Tasmā tathāgatoti vuccatī”ti. Yaṃ yathā lokena gataṃ tassa tatheva gatattā “tathāgato”ti",
  "atk-s0103a:379_5": "vuccati. Pāḷiyaṃ pana abhisambuddhanti vuttaṃ, taṃ gatasaddena ekatthaṃ. Iminā nayena",
  "atk-s0103a:379_6": "sabbavāresu “tathāgato”ti nigamanassa attho veditabbo, tassa yutti brahmajāle tathāgatasaddavitthāre vuttāyeva.",
  "atk-s0103a:380": "Abyākataṭṭhānavaṇṇanā",
  "atk-s0103a:381_0": "189. Evaṃ attano asamataṃ anuttarataṃ sabbaññutaṃ dhammarājabhāvaṃ kathetvā idāni",
  "atk-s0103a:381_1": "“puthusamaṇabrāhmaṇānaṃ laddhīsu mayā aññātaṃ adiṭṭhaṃ nāma natthi, sabbaṃ mama ñāṇassa",
  "atk-s0103a:381_2": "antoyeva parivattatī”ti sīhanādaṃ nadanto ṭhānaṃ kho panetaṃ, cunda, vijjatītiādimāha.",
  "atk-s0103a:381_3": "Tattha tathāgatoti satto. Na hetaṃ, āvuso, atthasaṃhitanti idhalokaparalokaatthasaṃhitaṃ",
  "atk-s0103a:381_4": "na hoti. Na ca dhammasaṃhitanti navalokuttaradhammanissitaṃ na hoti. Na ādibrahmacariyakanti",
  "atk-s0103a:381_5": "sikkhattayasaṅgahitassa sakalasāsanabrahmacariyassa ādibhūtaṃ na hoti.",
  "atk-s0103a:382_0": "190. Idaṃ dukkhanti khotiādīsu taṇhaṃ ṭhapetvā avasesā tebhummakā dhammā idaṃ dukkhanti",
  "atk-s0103a:382_1": "byākataṃ. Tasseva dukkhassa pabhāvikā janikā taṇhā dukkhasamudayoti byākataṃ. Ubhinnaṃ",
  "atk-s0103a:382_2": "appavatti dukkhanirodhoti byākataṃ. Dukkhaparijānano samudayapajahano nirodhasacchikaraṇo",
  "atk-s0103a:382_3": "ariyamaggo dukkhanirodhagāminī paṭipadāti byākataṃ. “Etañhi, āvuso, atthasaṃhita”ntiādīsu",
  "atk-s0103a:382_4": "etaṃ idhalokaparalokaatthanissitaṃ navalokuttaradhammanissitaṃ sakalasāsanabrahmacariyassa",
  "atk-s0103a:382_5": "ādi padhānaṃ pubbaṅgamanti ayamattho.",
  "atk-s0103a:383": "Pubbantasahagatadiṭṭhinissayavaṇṇanā",
  "atk-s0103a:384_0": "191. Idāni yaṃ taṃ mayā na byākataṃ, taṃ ajānantena na byākatanti mā evaṃ saññamakaṃsu.",
  "atk-s0103a:384_1": "Jānantova ahaṃ evaṃ “etasmiṃ byākatepi attho natthī”ti na byākariṃ. Yaṃ pana yathā",
  "atk-s0103a:384_2": "byākātabbaṃ, taṃ mayā byākatamevāti sīhanādaṃ nadanto puna yepi te, cundātiādimāha.",
  "atk-s0103a:384_3": "Tattha diṭṭhiyova diṭṭhinissayā, diṭṭhinissitakā diṭṭhigatikāti attho. Idameva saccanti",
  "atk-s0103a:384_4": "idameva dassanaṃ saccaṃ. Moghamaññanti aññesaṃ vacanaṃ moghaṃ. Asayaṃkāroti asayaṃ kato.",
  "atk-s0103a:385_0": "192. Tatrāti tesu samaṇabrāhmaṇesu. Atthi nu kho idaṃ āvuso vuccatīti, āvuso, yaṃ",
  "atk-s0103a:385_1": "tumhehi sassato attā ca loko cāti vuccati, idamatthi nu kho udāhu natthīti evamahaṃ",
  "atk-s0103a:385_2": "te pucchāmīti attho. Yañca kho te evamāhaṃsūti yaṃ pana te “idameva saccaṃ moghamañña”nti",
  "atk-s0103a:385_3": "vadanti, taṃ tesaṃ nānujānāmi. Paññattiyāti diṭṭhipaññattiyā. Samasamanti samena",
  "atk-s0103a:385_4": "ñāṇena samaṃ. Yadidaṃ adhipaññattīti yā ayaṃ adhipaññatti nāma. Ettha ahameva bhiyyo",
  "atk-s0103a:385_5": "uttaritaro na mayā samo atthi. Tattha yañca vuttaṃ “paññattiyāti yañca adhipaññattī”ti",
  "atk-s0103a:385_6": "ubhayametaṃ atthato ekaṃ. Bhedato hi paññatti adhipaññattīti dvayaṃ hoti. Tattha",
  "atk-s0103a:385_7": "paññatti nāma diṭṭhipaññatti. Adhipaññatti nāma khandhapaññatti dhātupaññatti āyatanapaññatti",
  "atk-s0103a:385_8": "indriyapaññatti saccapaññatti puggalapaññattīti evaṃ vuttā cha paññattiyo. Idha pana",
  "atk-s0103a:385_9": "paññattiyāti etthāpi paññatti ceva adhipaññatti ca adhippetā, adhipaññattīti etthāpi.",
  "atk-s0103a:385_10": "Bhagavā hi paññattiyāpi anuttaro, adhipaññattiyāpi anuttaro. Tenāha – “ahameva tattha",
  "atk-s0103a:385_11": "bhiyyo yadidaṃ adhipaññattī”ti.",
  "atk-s0103a:386_0": "196. Pahānāyāti pajahanatthaṃ. Samatikkamāyāti tasseva vevacanaṃ. Desitāti kathitā.",
  "atk-s0103a:386_1": "Paññattāti ṭhapitā. Satipaṭṭhānabhāvanāya hi ghanavinibbhogaṃ katvā sabbadhammesu",
  "atk-s0103a:386_2": "yāthāvato diṭṭhesu “suddhasaṅkhārapuñjoyaṃ nayidha sattūpalabbhatī”ti sanniṭṭhānato",
  "atk-s0103a:386_3": "sabbadiṭṭhinissayānaṃ pahānaṃ hotīti. Tena vuttaṃ. Diṭṭhinissayānaṃ pahānāya samatikkamāya",
  "atk-s0103a:386_4": "evaṃ mayā ime cattāro satipaṭṭhānā desitā paññattā”ti. Sesaṃ sabbattha uttānatthamevāti.",
  "atk-s0103a:387": "Sumaṅgalavilāsiniyā dīghanikāyaṭṭhakathāya",
  "atk-s0103a:388": "Dvattiṃsamahāpurisalakkhaṇavaṇṇanā",
  "atk-s0103a:389_0": "199. Evaṃ me sutanti lakkhaṇasuttaṃ. Tatrāyamanuttānapadavaṇṇanā. Dvattiṃsimānīti",
  "atk-s0103a:389_1": "dvattiṃsa imāni. Mahāpurisalakkhaṇānīti mahāpurisabyañjanāni mahāpurisanimittāni",
  "atk-s0103a:389_2": "“ayaṃ mahāpuriso”ti sañjānanakāraṇāni. “Yehi samannāgatassa mahāpurisassā”tiādi mahāpadāne",
  "atk-s0103a:389_3": "vitthāritanayeneva veditabbaṃ.",
  "atk-s0103a:390_0": "“Bāhirakāpi isayo dhārenti, no ca kho jānanti ‘imassa kammassa katattā imaṃ lakkhaṇaṃ",
  "atk-s0103a:390_1": "paṭilabhatī’ti” kasmā āha? Aṭṭhuppattiyā anurūpattā. Idañhi suttaṃ saaṭṭhuppattikaṃ.",
  "atk-s0103a:390_2": "Sā panassa aṭṭhuppatti kattha samuṭṭhitā? Antogāme manussānaṃ antare. Tadā kira sāvatthivāsino",
  "atk-s0103a:390_3": "attano attano gehesu ca gehadvāresu ca santhāgārādīsu ca nisīditvā kathaṃ samuṭṭhāpesuṃ",
  "atk-s0103a:390_4": "– “bhagavato asītianubyañjanāni byāmappabhā dvattiṃsamahāpurisalakkhaṇāni, yehi ca",
  "atk-s0103a:390_5": "bhagavato kāyo, sabbaphāliphullo viya pāricchattako, vikasitamiva kamalavanaṃ, nānāratanavicittaṃ",
  "atk-s0103a:390_6": "viya suvaṇṇatoraṇaṃ, tārāmaricivirocamiva gaganatalaṃ, ito cito ca vidhāvamānā vipphandamānā",
  "atk-s0103a:390_7": "chabbaṇṇarasmiyo muñcanto ativiya sobhati. Bhagavato ca iminā nāma kammena idaṃ lakkhaṇaṃ",
  "atk-s0103a:390_8": "nibbattanti kathitaṃ natthi, yāguuḷuṅkamattampi pana kaṭacchubhattamattaṃ vā pubbe",
  "atk-s0103a:390_9": "dinnapaccayā evaṃ uppajjatīti bhagavatā vuttaṃ. Kiṃ nu kho satthā kammaṃ akāsi, yenassa",
  "atk-s0103a:390_10": "imāni lakkhaṇāni nibbattantī”ti.",
  "atk-s0103a:391_0": "Athāyasmā ānando antogāme caranto imaṃ kathāsallāpaṃ sutvā katabhattakicco vihāraṃ",
  "atk-s0103a:391_1": "āgantvā satthu vattaṃ katvā vanditvā ṭhito “mayā, bhante, antogāme ekā kathā sutā”ti",
  "atk-s0103a:391_2": "āha. Tato bhagavatā “kiṃ te, ānanda, suta”nti vutte sabbaṃ ārocesi. Satthā therassa",
  "atk-s0103a:391_3": "vacanaṃ sutvā parivāretvā nisinne bhikkhū āmantetvā “dvattiṃsimāni, bhikkhave, mahāpurisassa",
  "atk-s0103a:391_4": "mahāpurisalakkhaṇānī”ti paṭipāṭiyā lakkhaṇāni dassetvā yena kammena yaṃ nibbattaṃ,",
  "atk-s0103a:391_5": "tassa dassanatthaṃ evamāha.",
  "atk-s0103a:392": "Suppatiṭṭhitapādatālakkhaṇavaṇṇanā",
  "atk-s0103a:393_0": "201. Purimaṃ jātintiādīsu pubbe nivutthakkhandhā jātavasena “jātī”ti vuttā. Tathā",
  "atk-s0103a:393_1": "bhavanavasena “bhavo”ti, nivutthavasena ālayaṭṭhena vā “niketo”ti. Tiṇṇampi padānaṃ",
  "atk-s0103a:393_2": "pubbe nivutthakkhandhasantāne ṭhitoti attho. Idāni yasmā taṃ khandhasantānaṃ devalokādīsupi",
  "atk-s0103a:393_3": "vattati. Lakkhaṇanibbattanasamatthaṃ pana kusalakammaṃ tattha na sukaraṃ, manussabhūtasseva",
  "atk-s0103a:393_4": "sukaraṃ. Tasmā yathābhūtena yaṃ kammaṃ kataṃ, taṃ dassento pubbe manussabhūto samānoti",
  "atk-s0103a:393_5": "āha. Akāraṇaṃ vā etaṃ. Hatthiassamigamahiṃsavānarādibhūtopi mahāpuriso pāramiyo pūretiyeva.",
  "atk-s0103a:393_6": "Yasmā pana evarūpe attabhāve ṭhitena katakammaṃ na sakkā sukhena dīpetuṃ, manussabhāve",
  "atk-s0103a:393_7": "ṭhitena katakammaṃ pana sakkā sukhena dīpetuṃ. Tasmā “pubbe manussabhūto samāno”ti āha.",
  "atk-s0103a:394_0": "Daḷhasamādānoti thiragahaṇo. Kusalesu dhammesūti dasakusalakammapathesu. Avatthitasamādānoti",
  "atk-s0103a:394_1": "niccalagahaṇo anivattitagahaṇo. Mahāsattassa hi akusalakammato aggiṃ patvā kukkuṭapattaṃ",
  "atk-s0103a:394_2": "viya cittaṃ paṭikuṭati, kusalaṃ patvā vitānaṃ viya pasāriyati. Tasmā daḷhasamādāno",
  "atk-s0103a:394_3": "hoti avatthitasamādāno. Na sakkā kenaci samaṇena vā brāhmaṇena vā devena vā mārena",
  "atk-s0103a:394_4": "vā brahmunā vā kusalasamādānaṃ vissajjāpetuṃ.",
  "atk-s0103a:395_0": "Tatrimāni vatthūni – pubbe kira mahāpuriso kalandakayoniyaṃ nibbatti. Atha deve vuṭṭhe",
  "atk-s0103a:395_1": "ogho āgantvā kulāvakaṃ gahetvā samuddameva pavesesi. Mahāpuriso “puttake nīharissāmī”ti",
  "atk-s0103a:395_2": "naṅguṭṭhaṃ temetvā temetvā samuddato udakaṃ bahi khipi. Sattame divase sakko āvajjitvā",
  "atk-s0103a:395_3": "tattha āgamma “kiṃ karosī”ti pucchi? So tassa ārocesi. Sakko mahāsamuddato udakassa",
  "atk-s0103a:395_4": "dunnīharaṇīyabhāvaṃ kathesi. Bodhisatto tādisena kusītena saddhiṃ kathetumpi na vaṭṭati.",
  "atk-s0103a:395_5": "“Mā idha tiṭṭhā”ti apasāresi. Sakko “anomapurisena gahitagahaṇaṃ na sakkā vissajjāpetu”nti",
  "atk-s0103a:395_6": "tuṭṭho tassa puttake ānetvā adāsi. Mahājanakakālepi mahāsamuddaṃ taramāno “kasmā",
  "atk-s0103a:395_7": "mahāsamuddaṃ tarasī”ti devatāya puṭṭho “pāraṃ gantvā kulasantake raṭṭhe rajjaṃ gahetvā",
  "atk-s0103a:395_8": "dānaṃ dātuṃ tarāmī”ti āha. Tato devatāya – “ayaṃ mahāsamuddo gambhīro ceva puthulo",
  "atk-s0103a:395_9": "ca, kadā naṃ tarissatī”ti vutte so āha “taveso mahāsamuddasadiso, mayhaṃ pana ajjhāsayaṃ",
  "atk-s0103a:395_10": "āgamma khuddakamātikā viya khāyati. Tvaṃyeva maṃ dakkhissasi samuddaṃ taritvā samuddapārato",
  "atk-s0103a:395_11": "dhanaṃ āharitvā kulasantakaṃ rajjaṃ gahetvā dānaṃ dadamāna”nti. Devatā “anomapurisena",
  "atk-s0103a:395_12": "gahitagahaṇaṃ na sakkā vissajjāpetu”nti bodhisattaṃ āliṅgetvā haritvā uyyāne nipajjāpesi.",
  "atk-s0103a:395_13": "So chattaṃ ussāpetvā divase divase pañcasatasahassapariccāgaṃ katvā aparabhāge nikkhamma",
  "atk-s0103a:395_14": "pabbajito. Evaṃ mahāsatto na sakkā kenaci samaṇena vā…pe… brahmunā vā kusalasamādānaṃ",
  "atk-s0103a:395_15": "vissajjāpetuṃ. Tena vuttaṃ – “daḷhasamādāno ahosi kusalesu dhammesu avatthitasamādāno”ti.",
  "atk-s0103a:396_0": "Idāni yesu kusalesu dhammesu avatthitasamādāno ahosi, te dassetuṃ kāyasucaritetiādimāha.",
  "atk-s0103a:396_1": "Dānasaṃvibhāgeti ettha ca dānameva diyyanavasena dānaṃ, saṃvibhāgakaraṇavasena saṃvibhāgo.",
  "atk-s0103a:396_2": "Sīlasamādāneti pañcasīladasasīlacatupārisuddhisīlapūraṇakāle. Uposathūpavāseti cātuddasikādibhedassa",
  "atk-s0103a:396_3": "uposathassa upavasanakāle. Matteyyatāyāti mātukātabbavatte. Sesapadesupi eseva nayo.",
  "atk-s0103a:396_4": "Aññataraññataresu cāti aññesu ca evarūpesu. Adhikusalesūti ettha atthi kusalā, atthi",
  "atk-s0103a:396_5": "adhikusalā. Sabbepi kāmāvacarā kusalā kusalā nāma, rūpāvacarā adhikusalā. Ubhopi",
  "atk-s0103a:396_6": "te kusalā nāma, arūpāvacarā adhikusalā. Sabbepi te kusalā nāma, sāvakapāramīpaṭilābhapaccayā",
  "atk-s0103a:396_7": "kusalā adhikusalā nāma. Tepi kusalā nāma, paccekabodhipaṭilābhapaccayā kusalā adhikusalā.",
  "atk-s0103a:396_8": "Tepi kusalā nāma, sabbaññutaññāṇappaṭilābhapaccayā pana kusalā idha “adhikusalā”ti",
  "atk-s0103a:396_9": "adhippetā. Tesu adhikusalesu dhammesu daḷhasamādāno ahosi avatthitasamādāno.",
  "atk-s0103a:397_0": "Kaṭattā upacitattāti ettha sakimpi kataṃ katameva, abhiṇhakaraṇena pana upacitaṃ",
  "atk-s0103a:397_1": "hoti. Ussannattāti piṇḍīkataṃ rāsīkataṃ kammaṃ ussannanti vuccati. Tasmā “ussannattā”ti",
  "atk-s0103a:397_2": "vadanto mayā katakammassa cakkavāḷaṃ atisambādhaṃ, bhavaggaṃ atinīcaṃ, evaṃ me ussannaṃ",
  "atk-s0103a:397_3": "kammanti dasseti. Vipulattāti appamāṇattā. Iminā “anantaṃ aparimāṇaṃ mayā kataṃ kamma”nti",
  "atk-s0103a:397_4": "dasseti. Adhiggaṇhātīti adhibhavati, aññehi devehi atirekaṃ labhatīti attho. Paṭilabhatīti adhigacchati.",
  "atk-s0103a:398_0": "Sabbāvantehi pādatalehīti idaṃ “samaṃ pādaṃ bhūmiyaṃ nikkhipatī”ti etassa vitthāravacanaṃ.",
  "atk-s0103a:398_1": "Tattha sabbāvantehīti sabbapadesavantehi, na ekena padesena paṭhamaṃ phusati, na",
  "atk-s0103a:398_2": "ekena pacchā, sabbeheva pādatalehi samaṃ phusati, samaṃ uddharati. Sacepi hi tathāgato",
  "atk-s0103a:398_3": "“anekasataporisaṃ narakaṃ akkamissāmī”ti pādaṃ abhinīharati. Tāvadeva ninnaṭṭhānaṃ",
  "atk-s0103a:398_4": "vātapūritā viya kammārabhastā unnamitvā pathavisamaṃ hoti. Unnataṭṭhānampi anto pavisati.",
  "atk-s0103a:398_5": "“Dūre akkamissāmī”ti abhinīharantassa sineruppamāṇopi pabbato suseditavettaṅkuro",
  "atk-s0103a:398_6": "viya onamitvā pādasamīpaṃ āgacchati. Tathā hissa yamakapāṭihāriyaṃ katvā “yugandharapabbataṃ",
  "atk-s0103a:398_7": "akkamissāmī”ti pāde abhinīhaṭe pabbato onamitvā pādasamīpaṃ āgato. Sopi taṃ akkamitvā",
  "atk-s0103a:398_8": "dutiyapādena tāvatiṃsabhavanaṃ akkami. Na hi cakkalakkhaṇena patiṭṭhātabbaṭṭhānaṃ",
  "atk-s0103a:398_9": "visamaṃ bhavituṃ sakkoti. Khāṇu vā kaṇṭako vā sakkharā vā kathalā vā uccārapassāvakheḷasiṅghāṇikādīni",
  "atk-s0103a:398_10": "vā purimataraṃ vā apagacchanti, tattha tattheva vā pathaviṃ pavisanti. Tathāgatassa",
  "atk-s0103a:398_11": "hi sīlatejena puññatejena dhammatejena dasannaṃ pāramīnaṃ ānubhāvena ayaṃ mahāpathavī",
  "atk-s0103a:398_12": "sammā mudupupphābhikiṇṇā hoti.",
  "atk-s0103a:399_0": "202. Sāgarapariyantanti sāgarasīmaṃ. Na hi tassa rajjaṃ karontassa antarā rukkho",
  "atk-s0103a:399_1": "vā pabbato vā nadī vā sīmā hoti mahāsamuddova sīmā. Tena vuttaṃ “sāgarapariyanta”nti.",
  "atk-s0103a:399_2": "Akhilamanimittamakaṇṭakanti niccoraṃ. Corā hi kharasamphassaṭṭhena khilā, upaddavapaccayaṭṭhena",
  "atk-s0103a:399_3": "nimittā, vijjhanaṭṭhena kaṇṭakāti vuccanti. Iddhanti samiddhaṃ. Phītanti sabbasampattiphāliphullaṃ.",
  "atk-s0103a:399_4": "Khemanti nibbhayaṃ. Sivanti nirupaddavaṃ. Nirabbudanti abbudavirahitaṃ, gumbaṃ gumbaṃ",
  "atk-s0103a:399_5": "hutvā carantehi corehi virahitanti attho. Akkhambhiyoti avikkhambhanīyo. Na naṃ koci",
  "atk-s0103a:399_6": "ṭhānato cāletuṃ sakkoti. Paccatthikenāti paṭipakkhaṃ icchantena. Paccāmittenāti paṭiviruddhena",
  "atk-s0103a:399_7": "amittena. Ubhayampetaṃ sapattavevacanaṃ. Abbhantarehīti anto uṭṭhitehi rāgādīhi.",
  "atk-s0103a:400_0": "Bāhirehīti samaṇādīhi. Tathā hi naṃ bāhirā devadattakokālikādayo samaṇāpi soṇadaṇḍakūṭadaṇḍādayo",
  "atk-s0103a:400_1": "brāhmaṇāpi sakkasadisā devatāpi satta vassāni anubandhamāno māropi bakādayo brahmānopi",
  "atk-s0103a:400_2": "vikkhambhetuṃ nāsakkhiṃsu.",
  "atk-s0103a:401_0": "Ettāvatā bhagavatā kammañca kammasarikkhakañca lakkhaṇañca lakkhaṇānisaṃso ca vutto",
  "atk-s0103a:401_1": "hoti. Kammaṃ nāma satasahassakappādhikāni cattāri asaṅkhyeyyāni daḷhavīriyena hutvā",
  "atk-s0103a:401_2": "kataṃ kammaṃ. Kammasarikkhakaṃ nāma daḷhena hutvā katabhāvaṃ sadevako loko jānātūti",
  "atk-s0103a:401_3": "suppatiṭṭhitapādamahāpurisalakkhaṇaṃ. Lakkhaṇaṃ nāma suppatiṭṭhitapādatā. Lakkhaṇānisaṃso",
  "atk-s0103a:401_4": "nāma paccatthikehi avikkhambhanīyatā.",
  "atk-s0103a:402_0": "203. Tatthetaṃ vuccatīti tattha vutte kammādibhede aparampi idaṃ vuccati, gāthābandhaṃ",
  "atk-s0103a:402_1": "sandhāya vuttaṃ. Etā pana gāthā porāṇakattherā “ānandattherena ṭhapitā vaṇṇanāgāthā”ti",
  "atk-s0103a:402_2": "vatvā gatā. Aparabhāge therā “ekapadiko atthuddhāro”ti āhaṃsu.",
  "atk-s0103a:403_0": "Tattha sacceti vacīsacce. Dhammeti dasakusalakammapathadhamme. Dameti indriyadamane.",
  "atk-s0103a:403_1": "Saṃyameti sīlasaṃyame. “Soceyyasīlālayuposathesu cā”ti ettha kāyasoceyyādi tividhaṃ",
  "atk-s0103a:403_2": "soceyyaṃ. Ālayabhūtaṃ sīlameva sīlālayo. Uposathakammaṃ uposatho. Ahiṃsāyāti avihiṃsāya.",
  "atk-s0103a:403_3": "Samattamācarīti sakalaṃ acari.",
  "atk-s0103a:404": "Anvabhīti anubhavi. Veyyañjanikāti lakkhaṇapāṭhakā. Parābhibhūti pare abhibhavanasamattho. Sattubhīti sapattehi akkhambhiyo hoti.",
  "atk-s0103a:405": "Na so gacchati jātu khambhananti so ekaṃseneva aggapuggalo vikkhambhetabbataṃ na gacchati. Esā hi tassa dhammatāti tassa hi esā dhammatā ayaṃ sabhāvo.",
  "atk-s0103a:406": "Pādatalacakkalakkhaṇavaṇṇanā",
  "atk-s0103a:407_0": "204. Ubbegauttāsabhayanti ubbegabhayañceva uttāsabhayañca. Tattha corato vā rājato",
  "atk-s0103a:407_1": "vā paccatthikato vā vilopanabandhanādinissayaṃ bhayaṃ ubbego nāma, taṃmuhuttikaṃ",
  "atk-s0103a:407_2": "caṇḍahatthiassādīni vā ahiyakkhādayo vā paṭicca lomahaṃsanakaraṃ bhayaṃ uttāsabhayaṃ",
  "atk-s0103a:407_3": "nāma. Taṃ sabbaṃ apanuditā vūpasametā. Saṃvidhātāti saṃvidahitā. Kathaṃ saṃvidahati?",
  "atk-s0103a:407_4": "Aṭaviyaṃ sāsaṅkaṭṭhānesu dānasālaṃ kāretvā tattha āgate bhojetvā manusse datvā ativāheti,",
  "atk-s0103a:407_5": "taṃ ṭhānaṃ pavisituṃ asakkontānaṃ manusse pesetvā paveseti. Nagarādīsupi tesu tesu",
  "atk-s0103a:407_6": "ṭhānesu ārakkhaṃ ṭhapeti, evaṃ saṃvidahati. Saparivārañca dānaṃ adāsīti annaṃ pānanti",
  "atk-s0103a:407_7": "dasavidhaṃ dānavatthuṃ.",
  "atk-s0103a:408_0": "Tattha annanti yāgubhattaṃ. Taṃ dadanto na dvāre ṭhapetvā adāsi, atha kho antonivesane",
  "atk-s0103a:408_1": "haritupalittaṭṭhāne lājā ceva pupphāni ca vikiritvā āsanaṃ paññapetvā vitānaṃ bandhitvā",
  "atk-s0103a:408_2": "gandhadhūmādīhi sakkāraṃ katvā bhikkhusaṅghaṃ nisīdāpetvā yāguṃ adāsi. Yāguṃ dento",
  "atk-s0103a:408_3": "ca sabyañjanaṃ adāsi. Yāgupānāvasāne pāde dhovitvā telena makkhetvā nānappakārakaṃ",
  "atk-s0103a:408_4": "anantaṃ khajjakaṃ datvā pariyosāne anekasūpaṃ anekabyañjanaṃ paṇītabhojanaṃ adāsi.",
  "atk-s0103a:408_5": "Pānaṃ dento ambapānādiaṭṭhavidhaṃ pānaṃ adāsi, tampi yāgubhattaṃ datvā. Vatthaṃ dento",
  "atk-s0103a:408_6": "na suddhavatthameva adāsi, ekapaṭṭadupaṭṭādipahonakaṃ pana datvā sucimpi adāsi, suttampi",
  "atk-s0103a:408_7": "adāsi, suttaṃ vaṭṭesi, sūcikammakaraṇaṭṭhāne bhikkhūnaṃ āsanāni, yāgubhattaṃ, pādamakkhanaṃ,",
  "atk-s0103a:408_8": "piṭṭhimakkhanaṃ, rajanaṃ, paṇḍupalāsaṃ, rajanadoṇikaṃ, antamaso cīvararajanakaṃ kappiyakārakampi adāsi.",
  "atk-s0103a:409_0": "Yānanti upāhanaṃ. Taṃ dadantopi upāhanatthavikaṃ upāhanadaṇḍakaṃ makkhanatelaṃ heṭṭhā",
  "atk-s0103a:409_1": "vuttāni ca annādīni tasseva parivāraṃ katvā adāsi. Mālaṃ dentopi na suddhamālameva",
  "atk-s0103a:409_2": "adāsi, atha kho naṃ gandhehi missetvā heṭṭhimāni cattāri tasseva parivāraṃ katvā",
  "atk-s0103a:409_3": "adāsi. Bodhicetiyaāsanapotthakādipūjanatthāya ceva cetiyagharadhūpanatthāya ca gandhaṃ",
  "atk-s0103a:409_4": "dentopi na suddhagandhameva adāsi, gandhapisanakanisadāya ceva pakkhipanakabhājanena",
  "atk-s0103a:409_5": "ca saddhiṃ heṭṭhimāni pañca tassa parivāraṃ katvā adāsi. Cetiyapūjādīnaṃ atthāya",
  "atk-s0103a:409_6": "haritālamanosilācīnapiṭṭhādivilepanaṃ dentopi na suddhavilepanameva adāsi, vilepanabhājanena",
  "atk-s0103a:409_7": "saddhiṃ heṭṭhimāni cha tassa parivāraṃ katvā adāsi. Seyyāti mañcapīṭhaṃ. Taṃ dentopi",
  "atk-s0103a:409_8": "na suddhakameva adāsi, kojavakambalapaccattharaṇamañcappaṭipādakehi saddhiṃ antamaso",
  "atk-s0103a:409_9": "maṅgulasodhanadaṇḍakaṃ heṭṭhimāni ca satta tassa parivāraṃ katvā adāsi. Āvasathaṃ",
  "atk-s0103a:409_10": "dentopi na gehamattameva adāsi, atha kho naṃ mālākammalatākammapaṭimaṇḍitaṃ supaññattaṃ",
  "atk-s0103a:409_11": "mañcapīṭhaṃ kāretvā heṭṭhimāni aṭṭha tassa parivāraṃ katvā adāsi. Padīpeyyanti padīpatelaṃ.",
  "atk-s0103a:409_12": "Taṃ dento cetiyaṅgaṇe bodhiyaṅgaṇe dhammassavanagge vasanagehe potthakavācanaṭṭhāne",
  "atk-s0103a:409_13": "iminā dīpaṃ jālāpethāti na suddhatelameva adāsi, vaṭṭi kapallakatelabhājanādīhi saddhiṃ",
  "atk-s0103a:409_14": "heṭṭhimāni nava tassa parivāraṃ katvā adāsi. Suvibhattantarānīti suvibhattaantarāni.",
  "atk-s0103a:410_0": "Rājānoti abhisittā. Bhogiyāti bhojakā kumārāti rājakumārā. Idha kammaṃ nāma saparivāraṃ",
  "atk-s0103a:410_1": "dānaṃ. Kammasarikkhakaṃ nāma saparivāraṃ katvā dānaṃ adāsīti iminā kāraṇena sadevako",
  "atk-s0103a:410_2": "loko jānātūti nibbattaṃ cakkalakkhaṇaṃ. Lakkhaṇaṃ nāma tadeva cakkalakkhaṇaṃ. Ānisaṃso mahāparivāratā.",
  "atk-s0103a:411_0": "205. Tatthetaṃ vuccatīti imā tadatthaparidīpanā gāthā vuccanti. Duvidhā hi gāthā",
  "atk-s0103a:411_1": "honti – tadatthaparidīpanā ca visesatthaparidīpanā ca. Tattha pāḷiāgatameva atthaṃ",
  "atk-s0103a:411_2": "paridīpanā tadatthaparidīpanā nāma. Pāḷiyaṃ anāgataṃ paridīpanā visesatthaparidīpanā",
  "atk-s0103a:411_3": "nāma. Imā pana tadatthaparidīpanā. Tattha pureti pubbe. Puratthāti tasseva vevacanaṃ.",
  "atk-s0103a:411_4": "Purimāsu jātīsūti imissā jātiyā pubbekatakammapaṭikkhepadīpanaṃ. Ubbegauttāsabhayāpanūdanoti",
  "atk-s0103a:411_5": "ubbegabhayassa ca uttāsabhayassa ca apanūdano. Ussukoti adhimutto.",
  "atk-s0103a:412_0": "Satapuññalakkhaṇanti satena satena puññakammena nibbattaṃ ekekaṃ lakkhaṇaṃ. Evaṃ",
  "atk-s0103a:412_1": "sante yo koci buddho bhaveyyāti na rocayiṃsu, anantesu pana cakkavāḷesu sabbe sattā",
  "atk-s0103a:412_2": "ekekaṃ kammaṃ satakkhattuṃ kareyyuṃ, ettakehi janehi kataṃ kammaṃ bodhisatto ekova",
  "atk-s0103a:412_3": "ekekaṃ sataguṇaṃ katvā nibbatto. Tasmā “satapuññalakkhaṇo”ti imamatthaṃ rocayiṃsu.",
  "atk-s0103a:412_4": "Manussāsurasakkarakkhasāti manussā ca asurā ca sakkā ca rakkhasā ca.",
  "atk-s0103a:413": "Āyatapaṇhitāditilakkhaṇavaṇṇanā",
  "atk-s0103a:414_0": "206. Antarāti paṭisandhito sarasacutiyā antare. Idha kammaṃ nāma pāṇātipātā virati.",
  "atk-s0103a:414_1": "Kammasarikkhakaṃ nāma pāṇātipātaṃ karonto padasaddasavanabhayā aggaggapādehi akkamantā",
  "atk-s0103a:414_2": "gantvā paraṃ pātenti. Atha te iminā kāraṇena tesaṃ taṃ kammaṃ jano jānātūti antovaṅkapādā",
  "atk-s0103a:414_3": "vā bahivaṅkapādā vā ukkuṭikapādā vā aggakoṇḍā vā paṇhikoṇḍā vā bhavanti. Aggapādehi",
  "atk-s0103a:414_4": "gantvā parassa amāritabhāvaṃ pana tathāgatassa sadevako loko iminā kāraṇena jānātūti",
  "atk-s0103a:414_5": "āyatapaṇhi mahāpurisalakkhaṇaṃ nibbattati. Tathā paraṃ ghātentā unnatakāyena gacchantā",
  "atk-s0103a:414_6": "aññe passissantīti onatā gantvā paraṃ ghātenti. Atha te evamime gantvā paraṃ ghātayiṃsūti",
  "atk-s0103a:414_7": "nesaṃ taṃ kammaṃ iminā kāraṇena paro jānātūti khujjā vā vāmanā vā pīṭhasappi vā bhavanti.",
  "atk-s0103a:414_8": "Tathāgatassa pana evaṃ gantvā paresaṃ aghātitabhāvaṃ iminā kāraṇena sadevako loko",
  "atk-s0103a:414_9": "jānātūti brahmujugattamahāpurisalakkhaṇaṃ nibbattati. Tathā paraṃ ghātentā āvudhaṃ",
  "atk-s0103a:414_10": "vā muggaraṃ vā gaṇhitvā muṭṭhikatahatthā paraṃ ghātenti. Te evaṃ tesaṃ parassa ghātitabhāvaṃ",
  "atk-s0103a:414_11": "iminā kāraṇena jano jānātūti rassaṅgulī vā rassahatthā vā vaṅkaṅgulī vā phaṇahatthakā",
  "atk-s0103a:414_12": "vā bhavanti. Tathāgatassa pana evaṃ paresaṃ aghātitabhāvaṃ sadevako loko iminā kāraṇena",
  "atk-s0103a:414_13": "jānātūti dīghaṅgulimahāpurisalakkhaṇaṃ nibbattati. Idamettha kammasarikkhakaṃ. Idameva",
  "atk-s0103a:414_14": "pana lakkhaṇattayaṃ lakkhaṇaṃ nāma. Dīghāyukabhāvo lakkhaṇānisaṃso.",
  "atk-s0103a:415_0": "207. Maraṇavadhabhayattanoti ettha maraṇasaṅkhāto vadho maraṇavadho, maraṇavadhato",
  "atk-s0103a:415_1": "bhayaṃ maraṇavadhabhayaṃ, taṃ attano jānitvā. Paṭivirato paraṃmāraṇāyāti yathā mayhaṃ",
  "atk-s0103a:415_2": "maraṇato bhayaṃ mama jīvitaṃ piyaṃ, evaṃ paresampīti ñatvā paraṃ māraṇato paṭivirato",
  "atk-s0103a:415_3": "ahosi. Sucaritenāti suciṇṇena. Saggamagamāti saggaṃ gato.",
  "atk-s0103a:416": "Caviya punaridhāgatoti cavitvā puna idhāgato. Dīghapāsaṇhikoti dīghapaṇhiko. Brahmāva sujūti brahmā viya suṭṭhu uju.",
  "atk-s0103a:417_0": "Subhujoti sundarabhujo. Susūti mahallakakālepi taruṇarūpo. Susaṇṭhitoti susaṇṭhānasampanno.",
  "atk-s0103a:417_1": "Mudutalunaṅguliyassāti mudū ca talunā ca aṅguliyo assa. Tībhīti tīhi. Purisavaraggalakkhaṇehīti",
  "atk-s0103a:417_2": "purisavarassa aggalakkhaṇehi. Cirayapanāyāti ciraṃ yāpanāya, dīghāyukabhāvāya.",
  "atk-s0103a:418": "Ciraṃ yapetīti ciraṃ yāpeti. Cirataraṃ pabbajati yadi tatoti tato cirataraṃ yāpeti, yadi pabbajatīti attho. Yāpayati ca vasiddhibhāvanāyāti vasippatto hutvā iddhibhāvanāya yāpeti.",
  "atk-s0103a:419": "Sattussadatālakkhaṇavaṇṇanā",
  "atk-s0103a:420_0": "208. Rasitānanti rasasampannānaṃ. “Khādanīyāna”ntiādīsu khādanīyāni nāma piṭṭhakhajjakādīni.",
  "atk-s0103a:420_1": "Bhojanīyānīti pañca bhojanāni. Sāyanīyānīti sāyitabbāni sappinavanītādīni. Lehanīyānīti",
  "atk-s0103a:420_2": "nillehitabbāni piṭṭhapāyāsādīni. Pānānīti aṭṭha pānakāni.",
  "atk-s0103a:421_0": "Idha kammaṃ nāma kappasatasahassādhikāni cattāri asaṅkhyeyyāni dinnaṃ idaṃ paṇītabhojanadānaṃ.",
  "atk-s0103a:421_1": "Kammasarikkhakaṃ nāma lūkhabhojane kucchigate lohitaṃ sussati, maṃsaṃ milāyati. Tasmā",
  "atk-s0103a:421_2": "lūkhadāyakā sattā iminā kāraṇena nesaṃ lūkhabhojanassa dinnabhāvaṃ jano jānātūti",
  "atk-s0103a:421_3": "appamaṃsā appalohitā manussapetā viya dullabhannapānā bhavanti. Paṇītabhojane pana",
  "atk-s0103a:421_4": "kucchigate maṃsalohitaṃ vaḍḍhati, paripuṇṇakāyā pāsādikā abhirūpadassanā honti. Tasmā",
  "atk-s0103a:421_5": "tathāgatassa dīgharattaṃ paṇītabhojanadāyakattaṃ sadevako loko iminā kāraṇena jānātūti",
  "atk-s0103a:421_6": "sattussadamahāpurisalakkhaṇaṃ nibbattati. Lakkhaṇaṃ nāma sattussadalakkhaṇameva.",
  "atk-s0103a:421_7": "Paṇītalābhitā ānisaṃso.",
  "atk-s0103a:422": "209. Khajjabhojjamathaleyyasāyitanti khajjakañca bhojanañca lehanīyañca sāyanīyañca. Uttamaggarasadāyakoti uttamo aggarasadāyako, uttamānaṃ vā aggarasānaṃ dāyako.",
  "atk-s0103a:423_0": "Satta cussadeti satta ca ussade. Tadatthajotakanti khajjabhojjādijotakaṃ, tesaṃ lābhasaṃvattanikanti",
  "atk-s0103a:423_1": "attho. Pabbajampi cāti pabbajamānopi ca. Tadādhigacchatīti taṃ adhigacchati. Lābhiruttamanti lābhi uttamaṃ.",
  "atk-s0103a:424": "Karacaraṇādilakkhaṇavaṇṇanā",
  "atk-s0103a:425": "210. Dānenātiādīsu ekacco dāneneva saṅgaṇhitabbo hoti, taṃ dānena saṅgahesi. Pabbajitānaṃ pabbajitaparikkhāraṃ, gihīnaṃ gihiparikkhāraṃ adāsi.",
  "atk-s0103a:426_0": "Peyyavajjenāti ekacco hi “ayaṃ dātabbaṃ nāma deti, ekena pana vacanena sabbaṃ makkhetvā",
  "atk-s0103a:426_1": "nāseti, kiṃ etassa dāna”nti vattā hoti. Ekacco “ayaṃ kiñcāpi dānaṃ na deti, kathento",
  "atk-s0103a:426_2": "pana telena viya makkheti. Eso detu vā mā vā, vacanameva tassa sahassaṃ agghatī”ti",
  "atk-s0103a:426_3": "vattā hoti. Evarūpo puggalo dānaṃ na paccāsīsati, piyavacanameva paccāsīsati. Taṃ",
  "atk-s0103a:426_4": "piyavacanena saṅgahesi.",
  "atk-s0103a:427_0": "Atthacariyāyāti atthasaṃvaḍḍhanakathāya. Ekacco hi neva dānaṃ, na piyavacanaṃ paccāsīsati.",
  "atk-s0103a:427_1": "Attano hitakathaṃ vaḍḍhitakathameva paccāsīsati. Evarūpaṃ puggalaṃ “idaṃ te kātabbaṃ,",
  "atk-s0103a:427_2": "idaṃ te na kātabbaṃ. Evarūpo puggalo sevitabbo, evarūpo puggalo na sevitabbo”ti evaṃ",
  "atk-s0103a:427_3": "atthacariyāya saṅgahesi.",
  "atk-s0103a:428_0": "Samānattatāyāti samānasukhadukkhabhāvena. Ekacco hi dānādīsu ekampi na paccāsīsati,",
  "atk-s0103a:428_1": "ekāsane nisajjaṃ, ekapallaṅke sayanaṃ, ekato bhojananti evaṃ samānasukhadukkhataṃ",
  "atk-s0103a:428_2": "paccāsīsati. Tattha jātiyā hīno bhogena adhiko dussaṅgaho hoti. Na hi sakkā tena",
  "atk-s0103a:428_3": "saddhiṃ ekaparibhogo kātuṃ, tathā akariyamāne ca so kujjhati. Bhogena hīno jātiyā",
  "atk-s0103a:428_4": "adhikopi dussaṅgaho hoti. So hi “ahaṃ jātimā”ti bhogasampannena saddhiṃ ekaparibhogaṃ",
  "atk-s0103a:428_5": "na icchati, tasmiṃ akariyamāne kujjhati. Ubhohipi hīno pana susaṅgaho hoti. Na hi",
  "atk-s0103a:428_6": "so itarena saddhiṃ ekaparibhogaṃ icchati, na akariyamāne ca kujjhati. Ubhohi sadisopi",
  "atk-s0103a:428_7": "susaṅgahoyeva. Bhikkhūsu dussīlo dussaṅgaho hoti. Na hi sakkā tena saddhiṃ ekaparibhogo",
  "atk-s0103a:428_8": "kātuṃ, tathā akariyamāne ca kujjhati. Sīlavā susaṅgaho hoti. Sīlavā hi adīyamānepi",
  "atk-s0103a:428_9": "akariyamānepi na kujjhati. Aññaṃ attanā saddhiṃ paribhogaṃ akarontampi na pāpakena",
  "atk-s0103a:428_10": "cittena passati. Paribhogopi tena saddhiṃ sukaro hoti. Tasmā evarūpaṃ puggalaṃ evaṃ",
  "atk-s0103a:428_11": "samānattatāya saṅgahesi.",
  "atk-s0103a:429_0": "Susaṅgahitāssa hontīti susaṅgahitā assa honti. Detu vā mā vā detu, karotu vā mā vā",
  "atk-s0103a:429_1": "karotu, susaṅgahitāva honti, na bhijjanti. “Yadāssa dātabbaṃ hoti, tadā deti. Idāni",
  "atk-s0103a:429_2": "maññe natthi, tena na deti. Kiṃ mayaṃ dadamānameva upaṭṭhahāma? Adentaṃ akarontaṃ",
  "atk-s0103a:429_3": "na upaṭṭhahāmā”ti evaṃ cintenti.",
  "atk-s0103a:430_0": "Idha kammaṃ nāma dīgharattaṃ kataṃ dānādisaṅgahakammaṃ. Kammasarikkhakaṃ nāma yo",
  "atk-s0103a:430_1": "evaṃ asaṅgāhako hoti, so iminā kāraṇenassa asaṅgāhakabhāvaṃ jano jānātūti thaddhahatthapādo",
  "atk-s0103a:430_2": "ceva hoti, visamaṭṭhitāvayavalakkhaṇo ca. Tathāgatassa pana dīgharattaṃ saṅgāhakabhāvaṃ",
  "atk-s0103a:430_3": "sadevako loko iminā kāraṇena jānātūti imāni dve lakkhaṇāni nibbattanti. Lakkhaṇaṃ",
  "atk-s0103a:430_4": "nāma idameva lakkhaṇadvayaṃ. Susaṅgahitaparijanatā ānisaṃso.",
  "atk-s0103a:431": "211. Kariyāti karitvā. Cariyāti caritvā. Anavamatenāti anavaññātena. “Anapamodenā”tipi pāṭho, na appamodena, na dīnena na gabbhitenāti attho.",
  "atk-s0103a:432": "Caviyāti cavitvā. Atirucira suvaggu dassaneyyanti atirucirañca supāsādikaṃ suvaggu ca suṭṭhu chekaṃ dassaneyyañca daṭṭhabbayuttaṃ. Susu kumāroti suṭṭhu sukumāro.",
  "atk-s0103a:433_0": "Parijanassavoti parijano assavo vacanakaro. Vidheyyoti kattabbākattabbesu yathāruci",
  "atk-s0103a:433_1": "vidhātabbo. Mahimanti mahiṃ imaṃ. Piyavadū hitasukhataṃ jigīsamānoti piyavado hutvā",
  "atk-s0103a:433_2": "hitañca sukhañca pariyesamāno. Vacanapaṭikarassā bhippasannāti vacanapaṭikarā assa",
  "atk-s0103a:433_3": "abhippasannā. Dhammānudhammanti dhammañca anudhammañca.",
  "atk-s0103a:434": "Ussaṅkhapādādilakkhaṇavaṇṇanā",
  "atk-s0103a:435_0": "212. Atthūpasaṃhitanti idhalokaparalokatthanissitaṃ. Dhammūpasaṃhitanti dasakusalakammapathanissitaṃ.",
  "atk-s0103a:435_1": "Bahujanaṃ nidaṃsesīti bahujanassa nidaṃsanakathaṃ kathesi. Pāṇīnanti sattānaṃ. “Aggo”tiādīni",
  "atk-s0103a:435_2": "sabbāni aññamaññavevacanāni. Idha kammaṃ nāma dīgharattaṃ bhāsitā uddhaṅgamanīyā",
  "atk-s0103a:435_3": "atthūpasaṃhitā vācā. Kammasarikkhakaṃ nāma yo evarūpaṃ uggatavācaṃ na bhāsati, so",
  "atk-s0103a:435_4": "iminā kāraṇena uggatavācāya abhāsanaṃ jano jānātūti adhosaṅkhapādo ca hoti adhonatalomo",
  "atk-s0103a:435_5": "ca. Tathāgatassa pana dīgharattaṃ evarūpāya uggatavācāya bhāsitabhāvaṃ sadevako loko",
  "atk-s0103a:435_6": "iminā kāraṇena jānātūti ussaṅkhapādalakkhaṇañca uddhaggalomalakkhaṇañca nibbattati.",
  "atk-s0103a:435_7": "Lakkhaṇaṃ nāma idameva lakkhaṇadvayaṃ. Uttamabhāvo ānisaṃso.",
  "atk-s0103a:436": "213. Erayanti bhaṇanto. Bahujanaṃ nidaṃsayīti bahujanassa hitaṃ dasseti. Dhammayāganti dhammadānayaññaṃ.",
  "atk-s0103a:437_0": "Ubbhamuppatitalomavā sasoti so esa uddhaggatalomavā hoti. Pādagaṇṭhirahūti pādagopphakā",
  "atk-s0103a:437_1": "ahesuṃ. Sādhusaṇṭhitāti suṭṭhu saṇṭhitā. Maṃsalohitācitāti maṃsena ca lohitena ca",
  "atk-s0103a:437_2": "ācitā. Tacotthatāti tacena pariyonaddhā niguḷhā. Vajatīti gacchati. Anomanikkamoti",
  "atk-s0103a:437_3": "anomavihārī seṭṭhavihārī.",
  "atk-s0103a:438": "Eṇijaṅghalakkhaṇavaṇṇanā",
  "atk-s0103a:439_0": "214. Sippaṃ vātiādīsu sippaṃ nāma dve sippāni – hīnañca sippaṃ, ukkaṭṭhañca sippaṃ.",
  "atk-s0103a:439_1": "Hīnaṃ nāma sippaṃ naḷakārasippaṃ, kumbhakārasippaṃ pesakārasippaṃ nahāpitasippaṃ.",
  "atk-s0103a:439_2": "Ukkaṭṭhaṃ nāma sippaṃ lekhā muddā gaṇanā. Vijjāti ahivijjādianekavidhā. Caraṇanti",
  "atk-s0103a:439_3": "pañcasīlaṃ dasasīlaṃ pātimokkhasaṃvarasīlaṃ. Kammanti kammassakatājānanapaññā. Kilisseyyunti",
  "atk-s0103a:439_4": "kilameyyuṃ. Antevāsikavattaṃ nāma dukkhaṃ, taṃ nesaṃ mā ciramahosīti cintesi.",
  "atk-s0103a:440_0": "Rājārahānīti rañño anurūpāni hatthiassādīni, tāniyeva rañño senāya aṅgabhūtattā rājaṅgānīti",
  "atk-s0103a:440_1": "vuccanti. Rājūpabhogānīti rañño upabhogaparibhogabhaṇḍāni, tāni ceva sattaratanāni",
  "atk-s0103a:440_2": "ca. Rājānucchavikānīti rañño anucchavikāni. Tesaṃyeva sabbesaṃ idaṃ gahaṇaṃ. Samaṇārahānīti",
  "atk-s0103a:440_3": "samaṇānaṃ anurūpāni cīvarādīni. Samaṇaṅgānīti samaṇānaṃ koṭṭhāsabhūtā catasso parisā.",
  "atk-s0103a:440_4": "Samaṇūpabhogānīti samaṇānaṃ upabhogaparikkhārā. Samaṇānucchavikānīti tesaṃyeva adhivacanaṃ.",
  "atk-s0103a:441_0": "Idha pana kammaṃ nāma dīgharattaṃ sakkaccaṃ sippādivācanaṃ. Kammasarikkhakaṃ nāma",
  "atk-s0103a:441_1": "yo evaṃ sakkaccaṃ sippaṃ avācento antevāsike ukkuṭikāsanajaṅghapesanikādīhi kilameti,",
  "atk-s0103a:441_2": "tassa jaṅghamaṃsaṃ likhitvā pātitaṃ viya hoti. Tathāgatassa pana sakkaccaṃ vācitabhāvaṃ",
  "atk-s0103a:441_3": "sadevako loko iminā kāraṇena jānātūti anupubbauggatavaṭṭitaṃ eṇijaṅghalakkhaṇaṃ nibbattati.",
  "atk-s0103a:441_4": "Lakkhaṇaṃ nāma idameva lakkhaṇaṃ. Anucchavikalābhitā ānisaṃso.",
  "atk-s0103a:442_0": "215. Yadūpaghātāyāti yaṃ sippaṃ kassaci upaghātāya na hoti. Kilissatīti kilamissati.",
  "atk-s0103a:442_1": "Sukhumattacotthatāti sukhumattacena pariyonaddhā. Kiṃ pana aññena kammena aññaṃ lakkhaṇaṃ",
  "atk-s0103a:442_2": "nibbattatīti? Na nibbattati. Yaṃ pana nibbattati, taṃ anubyañjanaṃ hoti, tasmā idha vuttaṃ.",
  "atk-s0103a:443": "Sukhumacchavilakkhaṇavaṇṇanā",
  "atk-s0103a:444": "216. Samaṇaṃ vāti samitapāpaṭṭhena samaṇaṃ. Brāhmaṇaṃ vāti bāhitapāpaṭṭhena brāhmaṇaṃ.",
  "atk-s0103a:445": "Mahāpaññotiādīsu mahāpaññādīhi samannāgato hotīti attho. Tatridaṃ mahāpaññādīnaṃ nānattaṃ.",
  "atk-s0103a:446_0": "Tattha katamā mahāpaññā? Mahante sīlakkhandhe pariggaṇhātīti mahāpaññā, mahante samādhikkhandhe",
  "atk-s0103a:446_1": "paññākkhandhe vimuttikkhandhe vimuttiñāṇadassanakkhandhe pariggaṇhātīti mahāpaññā.",
  "atk-s0103a:446_2": "Mahantāni ṭhānāṭhānāni mahantā vihārasamāpattiyo mahantāni ariyasaccāni mahante satipaṭṭhāne",
  "atk-s0103a:446_3": "sammappadhāne iddhipāde mahantāni indriyāni balāni mahante bojjhaṅge mahante ariyamagge",
  "atk-s0103a:446_4": "mahantāni sāmaññaphalāni mahantā abhiññāyo mahantaṃ paramatthaṃ nibbānaṃ pariggaṇhātīti mahāpaññā.",
  "atk-s0103a:447_0": "Katamā puthupaññā? Puthunānākhandhesu ñāṇaṃ pavattatīti puthupaññā. Puthunānādhātūsu",
  "atk-s0103a:447_1": "puthunānāāyatanesu puthunānāpaṭiccasamuppādesu puthunānāsuññatamanupalabbhesu puthunānāatthesu",
  "atk-s0103a:447_2": "dhammesu niruttīsu paṭibhānesu. Puthunānāsīlakkhandhesu puthunānāsamādhipaññāvimuttivimuttiñādassanakkhandhesu",
  "atk-s0103a:447_3": "puthunānāṭhānāṭhānesu puthunānāvihārasamāpattīsu puthunānāariyasaccesu puthunānāsatipaṭṭhānesu",
  "atk-s0103a:447_4": "sammappadhānesu iddhipādesu indriyesu balesu bojjhaṅgesu puthunānāariyamaggesu sāmaññaphalesu",
  "atk-s0103a:447_5": "abhiññāsu puthujjanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.",
  "atk-s0103a:448_0": "Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlaṃ",
  "atk-s0103a:448_1": "paripūreti indriyasaṃvaraṃ paripūreti bhojane mattaññutaṃ jāgariyānuyogaṃ sīlakkhandhaṃ",
  "atk-s0103a:448_2": "samādhikkhandhaṃ paññākkhandhaṃ vimuttikkhandhaṃ vimuttiñāṇadassanakkhandhaṃ paripūretīti",
  "atk-s0103a:448_3": "hāsapaññā. Hāsabahulo…pe… pāmojjabahulo ṭhānāṭhānaṃ paṭivijjhatīti hāsapaññā. Hāsabahulo",
  "atk-s0103a:448_4": "vihārasamāpattiyo paripūretīti hāsapaññā. Hāsabahulo ariyasaccāni paṭivijjhatīti",
  "atk-s0103a:448_5": "hāsapaññā. Satipaṭṭhāne sammappadhāne iddhipāde indriyāni balāni bojjhaṅge ariyamaggaṃ",
  "atk-s0103a:448_6": "bhāvetīti hāsapaññā. Hāsabahulo sāmaññaphalāni sacchikarotīti hāsapaññā. Abhiññāyo",
  "atk-s0103a:448_7": "paṭivijjhatīti hāsapaññā. Hāsabahulo vedatuṭṭhipāmojjabahulo paramatthaṃ nibbānaṃ",
  "atk-s0103a:448_8": "sacchikarotīti hāsapaññā.",
  "atk-s0103a:449_0": "Katamā javanapaññā? Yaṃkiñci rūpaṃ atītānāgatapaccuppannaṃ yaṃ dūre santike vā, sabbaṃ",
  "atk-s0103a:449_1": "taṃ rūpaṃ aniccato khippaṃ javatīti javanapaññā. Dukkhato khippaṃ anattato khippaṃ",
  "atk-s0103a:449_2": "javatīti javanapaññā. Yā kāci vedanā…pe… yaṃkiñci viññāṇaṃ atītānāgatapaccuppannaṃ,",
  "atk-s0103a:449_3": "sabbaṃ taṃ viññāṇaṃ aniccato dukkhato anattato khippaṃ javatīti javanapaññā. Cakkhu…pe…",
  "atk-s0103a:449_4": "jarāmaraṇaṃ atītānāgatapaccuppannaṃ aniccato dukkhato anattato khippaṃ javatīti javanapaññā.",
  "atk-s0103a:449_5": "Rūpaṃ atītānāgatapaccuppannaṃ aniccaṃ khayaṭṭhena dukkhaṃ bhayaṭṭhena anattā asārakaṭṭhenāti",
  "atk-s0103a:449_6": "tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti",
  "atk-s0103a:449_7": "javanapaññā. Vedanā saññā saṅkhārā viññāṇaṃ cakkhu…pe… jarāmaraṇaṃ atītānāgatapaccuppannaṃ",
  "atk-s0103a:449_8": "aniccaṃ khayaṭṭhena…pe… vibhūtaṃ katvā jarāmaraṇanirodhe nibbāne khippaṃ javatīti",
  "atk-s0103a:449_9": "javanapaññā. Rūpaṃ atītānāgatapaccuppannaṃ. Cakkhuṃ…pe… jarāmaraṇaṃ aniccaṃ saṅkhataṃ",
  "atk-s0103a:449_10": "paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti tulayitvā",
  "atk-s0103a:449_11": "tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0103a:450_0": "Katamā tikkhapaññā? Khippaṃ kilese chindatīti tikkhapaññā. Uppannaṃ kāmavitakkaṃ",
  "atk-s0103a:450_1": "nādhivāseti, uppannaṃ byāpādavitakkaṃ, uppannaṃ vihiṃsāvitakkaṃ, uppannuppanne pāpake",
  "atk-s0103a:450_2": "akusale dhamme uppannaṃ rāgaṃ dosaṃ mohaṃ kodhaṃ upanāhaṃ makkhaṃ paḷāsaṃ issaṃ macchariyaṃ",
  "atk-s0103a:450_3": "māyaṃ sāṭheyyaṃ thambhaṃ sārambhaṃ mānaṃ atimānaṃ madaṃ pamādaṃ sabbe kilese sabbe",
  "atk-s0103a:450_4": "duccarite sabbe abhisaṅkhāre sabbe bhavagāmikamme nādhivāseti pajahati vinodeti byantī",
  "atk-s0103a:450_5": "karoti anabhāvaṃ gametīti tikkhapaññā. Ekasmiṃ āsane cattāro ariyamaggā cattāri sāmaññaphalāni",
  "atk-s0103a:450_6": "catasso paṭisambhidāyo cha abhiññāyo adhigatā honti sacchikatā phassitā paññāyāti tikkhapaññā.",
  "atk-s0103a:451_0": "Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo",
  "atk-s0103a:451_1": "ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0103a:451_2": "anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā.",
  "atk-s0103a:451_3": "Anibbiddhapubbaṃ apadālitapubbaṃ dosakkhandhaṃ mohakkhandhaṃ kodhaṃ upanāhaṃ…pe…",
  "atk-s0103a:451_4": "sabbe bhavagāmikamme nibbijjhati padāletīti nibbedhikapaññāti.",
  "atk-s0103a:452_0": "217. Pabbajitaṃ upāsitāti paṇḍitaṃ pabbajitaṃ upasaṅkamitvā payirupāsitā. Atthantaroti",
  "atk-s0103a:452_1": "yathā eke randhagavesino upārambhacittatāya dosaṃ abbhantaraṃ karitvā nisāmayanti,",
  "atk-s0103a:452_2": "evaṃ anisāmetvā atthaṃ abbhantaraṃ katvā atthayuttaṃ kathaṃ nisāmayi upadhārayi.",
  "atk-s0103a:453": "Paṭilābhagatenāti paṭilābhatthāya gatena. Uppādanimittakovidāti uppāde ca nimitte ca chekā. Avecca dakkhitīti ñatvā passissati.",
  "atk-s0103a:454": "Atthānusiṭṭhīsu pariggahesu cāti ye atthānusāsanesu pariggahā atthānatthaṃ pariggāhakāni ñāṇāni, tesūti attho.",
  "atk-s0103a:455": "Suvaṇṇavaṇṇalakkhaṇavaṇṇanā",
  "atk-s0103a:456_0": "218. Akkodhanoti na anāgāmimaggena kodhassa pahīnattā, atha kho sacepi me kodho uppajjeyya,",
  "atk-s0103a:456_1": "khippameva naṃ paṭivinodeyyanti evaṃ akkodhavasikattā. Nābhisajjīti kuṭilakaṇṭako",
  "atk-s0103a:456_2": "viya tattha tattha mammaṃ tudanto viya na laggi. Na kuppi na byāpajjītiādīsu pubbuppattiko",
  "atk-s0103a:456_3": "kopo. Tato balavataro byāpādo. Tato balavatarā patitthiyanā. Taṃ sabbaṃ akaronto",
  "atk-s0103a:456_4": "na kuppi na byāpajji na patitthiyi. Appaccayanti domanassaṃ. Na pātvākāsīti na kāyavikārena",
  "atk-s0103a:456_5": "vā vacīvikārena vā pākaṭamakāsi.",
  "atk-s0103a:457_0": "Idha kammaṃ nāma dīgharattaṃ akkodhanatā ceva sukhumattharaṇādidānañca. Kammasarikkhakaṃ",
  "atk-s0103a:457_1": "nāma kodhanassa chavivaṇṇo āvilo hoti mukhaṃ duddasiyaṃ vatthacchādanasadisañca maṇḍanaṃ",
  "atk-s0103a:457_2": "nāma natthi. Tasmā yo kodhano ceva vatthacchādanānañca adātā, so iminā kāraṇenassa",
  "atk-s0103a:457_3": "jano kodhanādibhāvaṃ jānātūti dubbaṇṇo hoti dussaṇṭhāno. Akkodhanassa pana mukhaṃ",
  "atk-s0103a:457_4": "virocati, chavivaṇṇo vippasīdati. Sattā hi catūhi kāraṇehi pāsādikā honti āmisadānena",
  "atk-s0103a:457_5": "vā vatthadānena vā sammajjanena vā akkodhanatāya vā. Imāni cattāripi kāraṇāni dīgharattaṃ",
  "atk-s0103a:457_6": "tathāgatena katāneva. Tenassa imesaṃ katabhāvaṃ sadevako loko iminā kāraṇena jānātūti",
  "atk-s0103a:457_7": "suvaṇṇavaṇṇaṃ mahāpurisalakkhaṇaṃ nibbattati. Lakkhaṇaṃ nāma idameva lakkhaṇaṃ. Sukhumattharaṇādilābhitā ānisaṃso.",
  "atk-s0103a:458": "219. Abhivissajīti abhivissajjesi. Mahimiva suro abhivassanti suro vuccati devo, mahāpathaviṃ abhivassanto devo viya.",
  "atk-s0103a:459": "Suravarataroriva indoti surānaṃ varataro indo viya.",
  "atk-s0103a:460": "Apabbajjamicchanti apabbajjaṃ gihibhāvaṃ icchanto. Mahatimahinti mahantiṃ pathaviṃ.",
  "atk-s0103a:461": "Acchādanavatthamokkhapāvuraṇānanti acchādanānañceva vatthānañca uttamapāvuraṇānañca. Panāsoti vināso.",
  "atk-s0103a:462": "Kosohitavatthaguyhalakkhaṇavaṇṇanā",
  "atk-s0103a:463_0": "220. Mātarampi puttena samānetā ahosīti imaṃ kammaṃ rajje patiṭṭhitena sakkā kātuṃ.",
  "atk-s0103a:463_1": "Tasmā bodhisattopi rajjaṃ kārayamāno antonagare catukkādīsu catūsu nagaradvāresu",
  "atk-s0103a:463_2": "bahinagare catūsu disāsu imaṃ kammaṃ karothāti manusse ṭhapesi. Te mātaraṃ kuhiṃ",
  "atk-s0103a:463_3": "me putto puttaṃ na passāmīti vilapantiṃ pariyesamānaṃ disvā ehi, amma, puttaṃ dakkhasīti",
  "atk-s0103a:463_4": "taṃ ādāya gantvā nahāpetvā bhojetvā puttamassā pariyesitvā dassenti. Esa nayo sabbattha.",
  "atk-s0103a:464_0": "Idha kammaṃ nāma dīgharattaṃ ñātīnaṃ samaṅgibhāvakaraṇaṃ. Kammasarikkhakaṃ nāma ñātayo",
  "atk-s0103a:464_1": "hi samaṅgībhūtā aññamaññassa vajjaṃ paṭicchādenti. Kiñcāpi hi te kalahakāle kalahaṃ",
  "atk-s0103a:464_2": "karonti, ekassa pana dose uppanne aññaṃ jānāpetuṃ na icchanti. Ayaṃ nāma etassa dosoti",
  "atk-s0103a:464_3": "vutte sabbe uṭṭhahitvā kena diṭṭhaṃ kena sutaṃ, amhākaṃ ñātīsu evarūpaṃ kattā nāma",
  "atk-s0103a:464_4": "natthīti. Tathāgatena ca taṃ ñātisaṅgahaṃ karontena dīgharattaṃ idaṃ vajjappaṭicchādanakammaṃ",
  "atk-s0103a:464_5": "nāma kataṃ hoti. Athassa sadevako loko iminā kāraṇena evarūpassa kammassa katabhāvaṃ",
  "atk-s0103a:464_6": "jānātūti kosohitavatthaguyhalakkhaṇaṃ nibbattati. Lakkhaṇaṃ nāma idameva lakkhaṇaṃ.",
  "atk-s0103a:464_7": "Pahūtaputtatā ānisaṃso.",
  "atk-s0103a:465": "221. Vatthachādiyanti vatthena chādetabbaṃ vatthaguyhaṃ.",
  "atk-s0103a:466": "Amittatāpanāti amittānaṃ patāpanā. Gihissa pītiṃ jananāti gihibhūtassa sato pītijananā.",
  "atk-s0103a:467": "Parimaṇḍalādilakkhaṇavaṇṇanā",
  "atk-s0103a:468_0": "222. Samaṃ jānātīti “ayaṃ tārukkhasamo ayaṃ pokkharasātisamo”ti evaṃ tena tena samaṃ",
  "atk-s0103a:468_1": "jānāti. Sāmaṃ jānātīti sayaṃ jānāti. Purisaṃ jānātīti “ayaṃ seṭṭhasammato”ti purisaṃ",
  "atk-s0103a:468_2": "jānāti. Purisavisesaṃ jānātīti muggaṃ māsena samaṃ akatvā guṇavisiṭṭhassa visesaṃ",
  "atk-s0103a:468_3": "jānāti. Ayamidamarahatīti ayaṃ puriso idaṃ nāma dānasakkāraṃ arahati. Purisavisesakaro",
  "atk-s0103a:468_4": "ahosīti purisavisesaṃ ñatvā kārako ahosi. Yo yaṃ arahati, tasseva taṃ adāsi. Yo hi",
  "atk-s0103a:468_5": "kahāpaṇārahassa aḍḍhaṃ deti, so parassa aḍḍhaṃ nāseti. Yo dve kahāpaṇe deti, so attano",
  "atk-s0103a:468_6": "kahāpaṇaṃ nāseti. Tasmā idaṃ ubhayampi akatvā yo yaṃ arahati, tassa tadeva adāsi.",
  "atk-s0103a:468_7": "Saddhādhanantiādīsu sampattipaṭilābhaṭṭhena saddhādīnaṃ dhanabhāvo veditabbo.",
  "atk-s0103a:469_0": "Idha kammaṃ nāma dīgharattaṃ purisavisesaṃ ñatvā kataṃ samasaṅgahakammaṃ. Kammasarikkhakaṃ",
  "atk-s0103a:469_1": "nāma tadassa kammaṃ sadevako loko iminā kāraṇena jānātūti imāni dve lakkhaṇāni nibbattanti.",
  "atk-s0103a:469_2": "Lakkhaṇaṃ nāma idameva lakkhaṇadvayaṃ. Dhanasampatti ānisaṃso.",
  "atk-s0103a:470_0": "223. Tuliyāti tulayitvā. Paṭivicayāti paṭivicinitvā. Mahājanasaṅgāhakanti mahājanasaṅgahaṇaṃ.",
  "atk-s0103a:470_1": "Samekkhamānoti samaṃ pekkhamāno. Atinipuṇā manujāti atinipuṇā sukhumapaññā lakkhaṇapāṭhakamanussā.",
  "atk-s0103a:470_2": "Bahuvividhā gihīnaṃ arahānīti bahū vividhāni gihīnaṃ anucchavikāni paṭilabhati. Daharo",
  "atk-s0103a:470_3": "susu kumāro “ayaṃ daharo kumāro paṭilabhissatī”ti byākaṃsu mahīpatissāti rañño.",
  "atk-s0103a:471": "Sīhapubbaddhakāyādilakkhaṇavaṇṇanā",
  "atk-s0103a:472_0": "224. Yogakkhemakāmoti yogato khemakāmo. Paññāyāti kammassakatapaññāya. Idha kammaṃ",
  "atk-s0103a:472_1": "nāma mahājanassa atthakāmatā. Kammasarikkhakaṃ nāma taṃ mahājanassa atthakāmatāya",
  "atk-s0103a:472_2": "vaḍḍhimeva paccāsīsitabhāvaṃ sadevako loko iminā kāraṇena jānātūti imāni samantaparipūrāni",
  "atk-s0103a:472_3": "aparihīnāni tīṇi lakkhaṇāni nibbattanti. Lakkhaṇaṃ nāma idameva lakkhaṇattayaṃ. Dhanādīhi",
  "atk-s0103a:472_4": "ceva saddhādīhi ca aparihāni ānisaṃso.",
  "atk-s0103a:473_0": "225. Saddhāyāti okappanasaddhāya pasādasaddhāya. Sīlenāti pañcasīlena dasasīlena.",
  "atk-s0103a:473_1": "Sutenāti pariyattisavanena. Buddhiyāti etesaṃ buddhiyā, “kinti etehi vaḍḍheyyu”nti",
  "atk-s0103a:473_2": "evaṃ cintesīti attho. Dhammenāti lokiyadhammena. Bahūhi sādhūhīti aññehipi bahūhi",
  "atk-s0103a:473_3": "uttamaguṇehi. Asahānadhammatanti aparihīnadhammaṃ.",
  "atk-s0103a:474": "Rasaggasaggitālakkhaṇavaṇṇanā",
  "atk-s0103a:475_0": "226. Samābhivāhiniyoti yathā tilaphalamattampi jivhagge ṭhapitaṃ sabbattha pharati,",
  "atk-s0103a:475_1": "evaṃ samā hutvā vahanti. Idha kammaṃ nāma aviheṭhanakammaṃ. Kammasarikkhakaṃ nāma",
  "atk-s0103a:475_2": "pāṇiādīhi pahāraṃ laddhassa tattha tattha lohitaṃ saṇṭhāti, gaṇṭhi gaṇṭhi hutvā antova",
  "atk-s0103a:475_3": "pubbaṃ gaṇhāti, antova bhijjati, evaṃ so bahurogo hoti. Tathāgatena pana dīgharattaṃ",
  "atk-s0103a:475_4": "imaṃ ārogyakaraṇakammaṃ kataṃ. Tadassa sadevako loko iminā kāraṇena jānātūti ārogyakaraṃ",
  "atk-s0103a:475_5": "rasaggasaggilakkhaṇaṃ nibbattati. Lakkhaṇaṃ nāma idameva lakkhaṇaṃ. Appābādhatā ānisaṃso.",
  "atk-s0103a:476": "227. Maraṇavadhenāti “etaṃ māretha etaṃ ghātethā”ti evaṃ āṇattena maraṇavadhena. Ubbādhanāyāti bandhanāgārappavesanena.",
  "atk-s0103a:477": "Abhinīlanettādilakkhaṇavaṇṇanā",
  "atk-s0103a:478_0": "228. Na ca visaṭanti kakkaṭako viya akkhīni nīharitvā na kodhavasena pekkhitā ahosi.",
  "atk-s0103a:478_1": "Na ca visācīti vaṅkakkhikoṭiyā pekkhitāpi nāhosi. Na ca pana viceyya pekkhitāti viceyya",
  "atk-s0103a:478_2": "pekkhitā nāma yo kujjhitvā yadā naṃ paro oloketi, tadā nimmīleti na oloketi, puna",
  "atk-s0103a:478_3": "gacchantaṃ kujjhitvā oloketi, evarūpo nāhosi. “Vineyyapekkhitā”tipi pāṭho, ayamevattho.",
  "atk-s0103a:478_4": "Ujuṃ tathā pasaṭamujumanoti ujumano hutvā uju pekkhitā hoti, yathā ca ujuṃ, tathā",
  "atk-s0103a:478_5": "pasaṭaṃ vipulaṃ vitthataṃ pekkhitā hoti. Piyadassanoti piyāyamānehi passitabbo.",
  "atk-s0103a:479_0": "Idha kammaṃ nāma dīgharattaṃ mahājanassa piyacakkhunā olokanakammaṃ. Kammasarikkhakaṃ",
  "atk-s0103a:479_1": "nāma kujjhitvā olokento kāṇo viya kākakkhi viya hoti, vaṅkakkhi pana āvilakkhi ca",
  "atk-s0103a:479_2": "hotiyeva. Pasannacittassa pana olokayato akkhīnaṃ pañcavaṇṇo pasādo paññāyati. Tathāgato",
  "atk-s0103a:479_3": "ca tathā olokesi. Athassa taṃ dīgharattaṃ piyacakkhunā olokitabhāvaṃ sadevako loko",
  "atk-s0103a:479_4": "iminā kāraṇena jānātūti imāni nettasampattikarāni dve mahāpurisalakkhaṇāni nibbattanti.",
  "atk-s0103a:479_5": "Lakkhaṇaṃ nāma idameva lakkhaṇadvayaṃ. Piyadassanatā ānisaṃso. Abhiyoginoti lakkhaṇasatthe yuttā.",
  "atk-s0103a:480": "Uṇhīsasīsalakkhaṇavaṇṇanā",
  "atk-s0103a:481_0": "230. Bahujanapubbaṅgamo ahosīti bahujanassa pubbaṅgamo ahosi gaṇajeṭṭhako. Tassa",
  "atk-s0103a:481_1": "diṭṭhānugatiṃ aññe āpajjiṃsu. Idha kammaṃ nāma pubbaṅgamatā. Kammasarikkhakaṃ nāma",
  "atk-s0103a:481_2": "yo pubbaṅgamo hutvā dānādīni kusalakammāni karoti, so amaṅkubhūto sīsaṃ ukkhipitvā",
  "atk-s0103a:481_3": "pītipāmojjena paripuṇṇasīso vicarati, mahāpuriso ca hoti. Tathāgato ca tathā akāsi.",
  "atk-s0103a:481_4": "Athassa sadevako loko iminā kāraṇena idaṃ pubbaṅgamakammaṃ jānātūti uṇhīsasīsalakkhaṇaṃ",
  "atk-s0103a:481_5": "nibbattati. Lakkhaṇaṃ nāma idameva lakkhaṇaṃ. Mahājanānuvattanatā ānisaṃso.",
  "atk-s0103a:482_0": "231. Bahujanaṃ hessatīti bahujanassa bhavissati. Paṭibhogiyāti veyyāvaccakarā, etassa",
  "atk-s0103a:482_1": "bahū veyyāvaccakarā bhavissantīti attho. Abhiharanti tadāti daharakāleyeva tadā evaṃ",
  "atk-s0103a:482_2": "byākaronti. Paṭihārakanti veyyāvaccakarabhāvaṃ. Visavīti ciṇṇavasī.",
  "atk-s0103a:483": "Ekekalomatādilakkhaṇavaṇṇanā",
  "atk-s0103a:484_0": "232. Upavattatīti ajjhāsayaṃ anuvattati, idha kammaṃ nāma dīgharattaṃ saccakathanaṃ.",
  "atk-s0103a:484_1": "Kammasarikkhakaṃ nāma dīgharattaṃ advejjhakathāya parisuddhakathāya kathitabhāvamassa",
  "atk-s0103a:484_2": "sadevako loko iminā kāraṇena jānātūti ekekalomalakkhaṇañca uṇṇālakkhaṇañca nibbattati.",
  "atk-s0103a:484_3": "Lakkhaṇaṃ nāma idameva lakkhaṇadvayaṃ. Mahājanassa ajjhāsayānukūlena anuvattanatā",
  "atk-s0103a:484_4": "ānisaṃso. Ekekalomūpacitaṅgavāti ekekehi lomehi upacitasarīro.",
  "atk-s0103a:485": "Cattālīsādilakkhaṇavaṇṇanā",
  "atk-s0103a:486_0": "234. Abhejjaparisoti abhinditabbapariso. Idha kammaṃ nāma dīgharattaṃ apisuṇavācāya",
  "atk-s0103a:486_1": "kathanaṃ. Kammasarikkhakaṃ nāma pisuṇavācassa kira samaggabhāvaṃ bhindanato dantā",
  "atk-s0103a:486_2": "aparipuṇṇā ceva honti viraḷā ca. Tathāgatassa pana dīgharattaṃ apisuṇavācataṃ sadevako",
  "atk-s0103a:486_3": "loko iminā kāraṇena jānātūti idaṃ lakkhaṇadvayaṃ nibbattati. Lakkhaṇaṃ nāma idameva",
  "atk-s0103a:486_4": "lakkhaṇadvayaṃ. Abhejjaparisatā ānisaṃso. Caturo dasāti cattāro dasa cattālīsaṃ.",
  "atk-s0103a:487": "Pahūtajivhādilakkhaṇavaṇṇanā",
  "atk-s0103a:488_0": "236. Ādeyyavāco hotīti gahetabbavacano hoti. Idha kammaṃ nāma dīgharattaṃ apharusavāditā.",
  "atk-s0103a:488_1": "Kammasarikkhakaṃ nāma ye pharusavācā honti, te iminā kāraṇena nesaṃ jivhaṃ parivattetvā",
  "atk-s0103a:488_2": "parivattetvā pharusavācāya kathitabhāvaṃ jano jānātūti baddhajivhā vā honti, gūḷhajivhā",
  "atk-s0103a:488_3": "vā dvijivhā vā mammanā vā. Ye pana jivhaṃ parivattetvā parivattetvā pharusavācaṃ",
  "atk-s0103a:488_4": "na vadanti, te baddhajivhā gūḷhajivhā dvijivhā na honti. Mudu nesaṃ jivhā hoti rattakambalavaṇṇā.",
  "atk-s0103a:488_5": "Tasmā tathāgatassa dīgharattaṃ jivhaṃ parivattetvā pharusāya vācāya akathitabhāvaṃ",
  "atk-s0103a:488_6": "sadevako loko iminā kāraṇena jānātūti pahūtajivhālakkhaṇaṃ nibbattati. Pharusavācaṃ",
  "atk-s0103a:488_7": "kathentānañca saddo bhijjati. Te saddabhedaṃ katvā pharusavācāya kathitabhāvaṃ jano",
  "atk-s0103a:488_8": "jānātūti chinnassarā vā honti bhinnassarā vā kākassarā vā. Ye pana sarabhedakaraṃ",
  "atk-s0103a:488_9": "pharusavācaṃ na kathenti, tesaṃ saddo madhuro ca hoti pemanīyo. Tasmā tathāgatassa",
  "atk-s0103a:488_10": "dīgharattaṃ sarabhedakarāya pharusavācāya akathitabhāvaṃ sadevako loko iminā kāraṇena",
  "atk-s0103a:488_11": "jānātūti brahmassaralakkhaṇaṃ nibbattati. Lakkhaṇaṃ nāma idameva lakkhaṇadvayaṃ.",
  "atk-s0103a:488_12": "Ādeyyavacanatā ānisaṃso.",
  "atk-s0103a:489_0": "237. Ubbādhikanti akkosayuttattā ābādhakariṃ bahujanappamaddananti bahujanānaṃ pamaddaniṃ",
  "atk-s0103a:489_1": "abāḷhaṃ giraṃ so na bhaṇi pharusanti ettha akāro parato bhaṇisaddena yojetabbo. Bāḷhanti",
  "atk-s0103a:489_2": "balavaṃ atipharusaṃ. Bāḷhaṃ giraṃ so na abhaṇīti ayamettha attho. Susaṃhitanti suṭṭhu",
  "atk-s0103a:489_3": "pemasañhitaṃ. Sakhilanti mudukaṃ. Vācāti vācāyo. Kaṇṇasukhāti kaṇṇasukhāyo. “Kaṇṇasukha”ntipi",
  "atk-s0103a:489_4": "pāṭho, yathā kaṇṇānaṃ sukhaṃ hoti, evaṃ erayatīti attho. Vedayathāti vedayittha.",
  "atk-s0103a:489_5": "Brahmassarattanti brahmassarataṃ. Bahuno bahunti bahujanassa bahuṃ. “Bahūnaṃ bahunti”pi",
  "atk-s0103a:489_6": "pāṭho, bahujanānaṃ bahunti attho.",
  "atk-s0103a:490": "Sīhahanulakkhaṇavaṇṇanā",
  "atk-s0103a:491_0": "238. Appadhaṃsiko hotīti guṇato vā ṭhānato vā padhaṃsetuṃ cāvetuṃ asakkuṇeyyo. Idha",
  "atk-s0103a:491_1": "kammaṃ nāma palāpakathāya akathanaṃ. Kammasarikkhakaṃ nāma ye taṃ kathenti, te iminā",
  "atk-s0103a:491_2": "kāraṇena nesaṃ hanukaṃ cāletvā cāletvā palāpakathāya kathitabhāvaṃ jano jānātūti",
  "atk-s0103a:491_3": "antopaviṭṭhahanukā vā vaṅkahanukā vā pabbhārahanukā vā honti. Tathāgato pana tathā",
  "atk-s0103a:491_4": "na kathesi. Tenassa hanukaṃ cāletvā cāletvā dīgharattaṃ palāpakathāya akathitabhāvaṃ",
  "atk-s0103a:491_5": "sadevako loko iminā kāraṇena jānātūti sīhahanulakkhaṇaṃ nibbattati. Lakkhaṇaṃ nāma",
  "atk-s0103a:491_6": "idameva lakkhaṇaṃ. Appadhaṃsikatā ānisaṃso.",
  "atk-s0103a:492_0": "239. Avikiṇṇavacanabyappatho cāti avikiṇṇavacanānaṃ viya purimabodhisattānaṃ vacanapatho",
  "atk-s0103a:492_1": "assāti avikiṇṇavacanabyappatho. Dvidugamavaratarahanuttamalatthāti dvīhi dvīhi gacchatīti",
  "atk-s0103a:492_2": "dvidugamo, dvīhi dvīhīti catūhi, catuppadānaṃ varatarassa sīhasseva hanubhāvaṃ alatthāti",
  "atk-s0103a:492_3": "attho. Manujādhipatīti manujānaṃ adhipati. Tathattoti tathasabhāvo.",
  "atk-s0103a:493": "Samadantādilakkhaṇavaṇṇanā",
  "atk-s0103a:494_0": "240. Suciparivāroti parisuddhaparivāro. Idha kammaṃ nāma sammājīvatā. Kammasarikkhakaṃ",
  "atk-s0103a:494_1": "nāma yo visamena saṃkiliṭṭhājīvena jīvitaṃ kappeti, tassa dantāpi visamā honti dāṭhāpi",
  "atk-s0103a:494_2": "kiliṭṭhā. Tathāgatassa pana samena suddhājīvena jīvitaṃ kappitabhāvaṃ sadevako loko",
  "atk-s0103a:494_3": "iminā kāraṇena jānātūti samadantalakkhaṇañca susukkadāṭhālakkhaṇañca nibbattati.",
  "atk-s0103a:494_4": "Lakkhaṇaṃ nāma idameva lakkhaṇadvayaṃ. Suciparivāratā ānisaṃso.",
  "atk-s0103a:495_0": "241. Avassajīti pahāsi tidivapuravarasamoti tidivapuravarena sakkena samo. Lapanajanti",
  "atk-s0103a:495_1": "mukhajaṃ, dantanti attho. Dijasamasukkasucisobhanadantoti dve vāre jātattā dijanāmakā",
  "atk-s0103a:495_2": "sukkā suci sobhanā ca dantā assāti dijasamasukkasucisobhanadanto. Na ca janapadatudananti",
  "atk-s0103a:495_3": "yo tassa cakkavāḷaparicchinno janapado, tassa aññena tudanaṃ pīḷā vā ābādho vā natthi.",
  "atk-s0103a:495_4": "Hitamapi ca bahujana sukhañca carantīti bahujanā samānasukhadukkhā hutvā tasmiṃ janapade",
  "atk-s0103a:495_5": "aññamaññassa hitañceva sukhañca caranti. Vipāpoti vigatapāpo. Vigatadarathakilamathoti",
  "atk-s0103a:495_6": "vigatakāyikadarathakilamatho. Malakhilakalikilese panudehīti rāgādimalānañceva rāgādikhilānañca",
  "atk-s0103a:495_7": "dosakalīnañca sabbakilesānañca apanudehi. Sesaṃ sabbattha uttānatthamevāti.",
  "atk-s0103a:496": "Sumaṅgalavilāsiniyā dīghanikāyaṭṭhakathāya",
  "atk-s0103a:497": "Nidānavaṇṇanā",
  "atk-s0103a:498_0": "242. Evaṃ me sutanti siṅgālasuttaṃ. Tatrāyamanuttānapadavaṇṇanā – veḷuvane kalandakanivāpeti",
  "atk-s0103a:498_1": "veḷuvananti tassa uyyānassa nāmaṃ. Taṃ kira veḷūhi parikkhittaṃ ahosi aṭṭhārasahatthena",
  "atk-s0103a:498_2": "ca pākārena gopuraṭṭālakayuttaṃ nīlobhāsaṃ manoramaṃ, tena veḷuvananti vuccati. Kalandakānañcettha",
  "atk-s0103a:498_3": "nivāpaṃ adaṃsu, tena kalandakanivāpoti vuccati.",
  "atk-s0103a:499_0": "Pubbe kira aññataro rājā tattha uyyānakīḷanatthaṃ āgato surāmadena matto divā niddaṃ",
  "atk-s0103a:499_1": "okkami. Parijanopissa “sutto rājā”ti pupphaphalādīhi palobhiyamāno ito cito ca pakkāmi.",
  "atk-s0103a:499_2": "Atha surāgandhena aññatarasmā susirarukkhā kaṇhasappo nikkhamitvā rañño abhimukho",
  "atk-s0103a:499_3": "āgacchati, taṃ disvā rukkhadevatā “rañño jīvitaṃ dammī”ti kāḷakavesena āgantvā kaṇṇamūle",
  "atk-s0103a:499_4": "saddamakāsi. Rājā paṭibujjhi. Kaṇhasappo nivatto. So taṃ disvā “imāya kāḷakāya mama",
  "atk-s0103a:499_5": "jīvitaṃ dinna”nti kāḷakānaṃ tattha nivāpaṃ paṭṭhapesi, abhayaghosañca ghosāpesi.",
  "atk-s0103a:499_6": "Tasmā taṃ tato pabhuti “kalandakanivāpo”ti saṅkhyaṃ gataṃ. Kalandakāti hi kāḷakānaṃ etaṃ nāmaṃ.",
  "atk-s0103a:500_0": "Tena kho pana samayenāti yasmiṃ samaye bhagavā rājagahaṃ gocaragāmaṃ katvā veḷuvane",
  "atk-s0103a:500_1": "kalandakanivāpe viharati, tena samayena. Siṅgālako gahapatiputtoti siṅgālakoti tassa",
  "atk-s0103a:500_2": "nāmaṃ. Gahapatiputtoti gahapatissa putto gahapatiputto. Tassa kira pitā gahapatimahāsālo,",
  "atk-s0103a:500_3": "nidahitvā ṭhapitā cassa gehe cattālīsa dhanakoṭiyo atthi. So bhagavati niṭṭhaṅgato",
  "atk-s0103a:500_4": "upāsako sotāpanno, bhariyāpissa sotāpannāyeva. Putto panassa assaddho appasanno.",
  "atk-s0103a:500_5": "Atha naṃ mātāpitaro abhikkhaṇaṃ evaṃ ovadanti – “tāta satthāraṃ upasaṅkama, dhammasenāpatiṃ",
  "atk-s0103a:500_6": "mahāmoggallānaṃ mahākassapaṃ asītimahāsāvake upasaṅkamā”ti. So evamāha – “natthi",
  "atk-s0103a:500_7": "mama tumhākaṃ samaṇānaṃ upasaṅkamanakiccaṃ, samaṇānaṃ santikaṃ gantvā vanditabbaṃ",
  "atk-s0103a:500_8": "hoti, onamitvā vandantassa piṭṭhi rujjati, jāṇukāni kharāni honti, bhūmiyaṃ nisīditabbaṃ",
  "atk-s0103a:500_9": "hoti, tattha nisinnassa vatthāni kilissanti jīranti, samīpe nisinnakālato paṭṭhāya",
  "atk-s0103a:500_10": "kathāsallāpo hoti, tasmiṃ sati vissāso uppajjati, tato nimantetvā cīvarapiṇḍapātādīni",
  "atk-s0103a:500_11": "dātabbāni honti. Evaṃ sante attho parihāyati, natthi mayhaṃ tumhākaṃ samaṇānaṃ upasaṅkamanakicca”nti.",
  "atk-s0103a:500_12": "Iti naṃ yāvajīvaṃ ovadantāpi mātāpitaro sāsane upanetuṃ nāsakkhiṃsu.",
  "atk-s0103a:501_0": "Athassa pitā maraṇamañce nipanno “mama puttassa ovādaṃ dātuṃ vaṭṭatī”ti cintetvā",
  "atk-s0103a:501_1": "puna cintesi – “disā tāta namassāhī”ti evamassa ovādaṃ dassāmi, so atthaṃ ajānanto",
  "atk-s0103a:501_2": "disā namassissati, atha naṃ satthā vā sāvakā vā passitvā “kiṃ karosī”ti pucchissanti.",
  "atk-s0103a:501_3": "Tato “mayhaṃ pitā disā namassanaṃ karohīti maṃ ovadī”ti vakkhati. Athassa te “na",
  "atk-s0103a:501_4": "tuyhaṃ pitā etā disā namassāpeti, imā pana disā namassāpetī”ti dhammaṃ desessanti.",
  "atk-s0103a:501_5": "So buddhasāsane guṇaṃ ñatvā “puññakammaṃ karissatī”ti. Atha naṃ āmantāpetvā “tāta,",
  "atk-s0103a:501_6": "pātova uṭṭhāya cha disā namasseyyāsī”ti āha. Maraṇamañce nipannassa kathā nāma yāvajīvaṃ",
  "atk-s0103a:501_7": "anussaraṇīyā hoti. Tasmā so gahapatiputto taṃ pituvacanaṃ anussaranto tathā akāsi.",
  "atk-s0103a:501_8": "Tasmā “kālasseva uṭṭhāya rājagahā nikkhamitvā”tiādi vuttaṃ.",
  "atk-s0103a:502_0": "243. Puthudisāti bahudisā. Idāni tā dassento puratthimaṃ disantiādimāha. Pāvisīti",
  "atk-s0103a:502_1": "na tāva paviṭṭho, pavisissāmīti nikkhantattā pana antarāmagge vattamānopi evaṃ vuccati.",
  "atk-s0103a:502_2": "Addasā kho bhagavāti na idāneva addasa, paccūsasamayepi buddhacakkhunā lokaṃ volokento",
  "atk-s0103a:502_3": "etaṃ disā namassamānaṃ disvā “ajja ahaṃ siṅgālassa gahapatiputtassa gihivinayaṃ siṅgālasuttantaṃ",
  "atk-s0103a:502_4": "kathessāmi, mahājanassa sā kathā saphalā bhavissati, gantabbaṃ mayā etthā”ti. Tasmā",
  "atk-s0103a:502_5": "pātova nikkhamitvā rājagahaṃ piṇḍāya pāvisi, pavisanto ca naṃ tatheva addasa. Tena",
  "atk-s0103a:502_6": "vuttaṃ – “addasā kho bhagavā”ti. Etadavocāti so kira avidūre ṭhitampi satthāraṃ na",
  "atk-s0103a:502_7": "passati, disāyeva namassati. Athaṃ naṃ bhagavā sūriyarasmisamphassena vikasamānaṃ",
  "atk-s0103a:502_8": "mahāpadumaṃ viya mukhaṃ vivaritvā “kiṃ nu kho tvaṃ, gahapatiputtā”tiādikaṃ etadavoca.",
  "atk-s0103a:503": "Chadisādivaṇṇanā",
  "atk-s0103a:504_0": "244. Yathā kathaṃ pana, bhanteti so kira taṃ bhagavato vacanaṃ sutvāva cintesi “yā",
  "atk-s0103a:504_1": "kira mama pitarā cha disā namassitabbā”ti vuttā, na kira tā etā, aññā kira ariyasāvakena",
  "atk-s0103a:504_2": "cha disā namassitabbā. Handāhaṃ ariyasāvakena namassitabbā disāyeva pucchitvā namassāmīti.",
  "atk-s0103a:504_3": "So tā pucchanto yathā kathaṃ pana, bhantetiādimāha. Tattha yathāti nipātamattaṃ.",
  "atk-s0103a:504_4": "Kathaṃ panāti idameva pucchāpadaṃ. Kammakilesāti tehi kammehi sattā kilissanti, tasmā",
  "atk-s0103a:504_5": "kammakilesāti vuccanti. Ṭhānehīti kāraṇehi. Apāyamukhānīti vināsamukhāni. Soti so",
  "atk-s0103a:504_6": "sotāpanno ariyasāvako. Cuddasa pāpakāpagatoti etehi cuddasahi pāpakehi lāmakehi apagato.",
  "atk-s0103a:504_7": "Chaddisāpaṭicchādīti cha disā paṭicchādento. Ubholokavijayāyāti ubhinnaṃ idhalokaparalokānaṃ",
  "atk-s0103a:504_8": "vijinanatthāya. Ayañceva loko āraddho hotīti evarūpassa hi idha loke pañca verāni",
  "atk-s0103a:504_9": "na honti, tenassa ayañceva loko āraddho hoti paritosito ceva nipphādito ca. Paralokepi",
  "atk-s0103a:504_10": "pañca verāni na honti, tenassa paro ca loko ārādhito hoti. Tasmā so kāyassa bhedā",
  "atk-s0103a:504_11": "parammaraṇā sugatiṃ saggaṃ lokaṃ upapajjati.",
  "atk-s0103a:505_0": "245. Iti bhagavā saṅkhepena mātikaṃ ṭhapetvā idāni tameva vitthārento katamassa cattāro",
  "atk-s0103a:505_1": "kammakilesātiādimāha. Kammakilesoti kammañca taṃ kilesasampayuttattā kileso cāti",
  "atk-s0103a:505_2": "kammakileso. Sakilesoyeva hi pāṇaṃ hanati, nikkileso na hanati, tasmā pāṇātipāto",
  "atk-s0103a:505_3": "“kammakileso”ti vutto. Adinnādānādīsupi eseva nayo. Athāparanti aparampi etadatthaparidīpakameva",
  "atk-s0103a:505_4": "gāthābandhaṃ avocāti attho.",
  "atk-s0103a:506": "Catuṭhānādivaṇṇanā",
  "atk-s0103a:507_0": "246. Pāpakammaṃ karotīti idaṃ bhagavā yasmā kārake dassite akārako pākaṭo hoti, tasmā",
  "atk-s0103a:507_1": "“pāpakammaṃ na karotī”ti mātikaṃ ṭhapetvāpi desanākusalatāya paṭhamataraṃ kārakaṃ",
  "atk-s0103a:507_2": "dassento āha. Tattha chandāgatiṃ gacchantoti chandena pemena agatiṃ gacchanto akattabbaṃ",
  "atk-s0103a:507_3": "karonto. Parapadesupi eseva nayo. Tattha yo “ayaṃ me mitto vā sambhatto vā sandiṭṭho",
  "atk-s0103a:507_4": "vā ñātako vā lañjaṃ vā pana me detī”ti chandavasena assāmikaṃ sāmikaṃ karoti, ayaṃ",
  "atk-s0103a:507_5": "chandāgatiṃ gacchanto pāpakammaṃ karoti nāma. Yo “ayaṃ me verī”ti pakativeravasena",
  "atk-s0103a:507_6": "taṅkhaṇuppannakodhavasena vā sāmikaṃ assāmikaṃ karoti, ayaṃ dosāgatiṃ gacchanto pāpakammaṃ",
  "atk-s0103a:507_7": "karoti nāma. Yo pana mandattā momūhattā yaṃ vā taṃ vā vatvā assāmikaṃ sāmikaṃ karoti,",
  "atk-s0103a:507_8": "ayaṃ mohāgatiṃ gacchanto pāpakammaṃ karoti nāma. Yo pana “ayaṃ rājavallabho vā visamanissito",
  "atk-s0103a:507_9": "vā anatthampi me kareyyā”ti bhīto assāmikaṃ sāmikaṃ karoti, ayaṃ bhayāgatiṃ gacchanto",
  "atk-s0103a:507_10": "pāpakammaṃ karoti nāma. Yo pana yaṃkiñci bhājento “ayaṃ me sandiṭṭho vā sambhatto",
  "atk-s0103a:507_11": "vā”ti pemavasena atirekaṃ deti, “ayaṃ me verī”ti dosavasena ūnakaṃ deti, momūhattā",
  "atk-s0103a:507_12": "dinnādinnaṃ ajānamāno kassaci ūnaṃ kassaci adhikaṃ deti, “ayaṃ imasmiṃ adiyyamāne",
  "atk-s0103a:507_13": "mayhaṃ anatthampi kareyyā”ti bhīto kassaci atirekaṃ deti, so catubbidhopi yathānukkamena",
  "atk-s0103a:507_14": "chandāgatiādīni gacchanto pāpakammaṃ karoti nāma.",
  "atk-s0103a:508": "Ariyasāvako pana jīvitakkhayaṃ pāpuṇantopi chandāgatiādīni na gacchati. Tena vuttaṃ – “imehi catūhi ṭhānehi pāpakammaṃ na karotī”ti.",
  "atk-s0103a:509": "Nihīyati yaso tassāti tassa agatigāmino kittiyasopi parivārayasopi nihīyati parihāyati.",
  "atk-s0103a:510": "Chaapāyamukhādivaṇṇanā",
  "atk-s0103a:511_0": "247. Surāmerayamajjappamādaṭṭhānānuyogoti ettha surāti piṭṭhasurā pūvasurā odanasurā",
  "atk-s0103a:511_1": "kiṇṇapakkhittā sambhārasaṃyuttāti pañca surā. Merayanti pupphāsavo phalāsavo madhvāsavo",
  "atk-s0103a:511_2": "guḷāsavo sambhārasaṃyuttoti pañca āsavā. Taṃ sabbampi madakaraṇavasena majjaṃ. Pamādaṭṭhānanti",
  "atk-s0103a:511_3": "pamādakāraṇaṃ. Yāya cetanāya taṃ majjaṃ pivati, tassa etaṃ adhivacanaṃ. Anuyogoti",
  "atk-s0103a:511_4": "tassa surāmerayamajjappamādaṭṭhānassa anuanuyogo punappunaṃ karaṇaṃ. Yasmā panetaṃ",
  "atk-s0103a:511_5": "anuyuttassa uppannā ceva bhogā parihāyanti, anuppannā ca nuppajjanti, tasmā “bhogānaṃ",
  "atk-s0103a:511_6": "apāyamukha”nti vuttaṃ. Vikālavisikhācariyānuyogoti avelāya visikhāsu cariyānuyuttatā.",
  "atk-s0103a:512": "Samajjābhicaraṇanti naccādidassanavasena samajjāgamanaṃ. Ālasyānuyogoti kāyālasiyatāya yuttappayuttatā.",
  "atk-s0103a:513": "Surāmerayassa chaādīnavādivaṇṇanā",
  "atk-s0103a:514_0": "248. Evaṃ channaṃ apāyamukhānaṃ mātikaṃ ṭhapetvā idāni tāni vibhajanto cha kho me,",
  "atk-s0103a:514_1": "gahapatiputta ādīnavātiādimāha. Tattha sandiṭṭhikāti sāmaṃ passitabbā, idhalokabhāvinī.",
  "atk-s0103a:514_2": "Dhanajānīti dhanahāni. Kalahappavaḍḍhanīti vācākalahassa ceva hatthaparāmāsādikāyakalahassa",
  "atk-s0103a:514_3": "ca vaḍḍhanī. Rogānaṃ āyatananti tesaṃ tesaṃ akkhirogādīnaṃ khettaṃ. Akittisañjananīti",
  "atk-s0103a:514_4": "suraṃ pivitvā hi mātarampi paharanti pitarampi, aññaṃ bahumpi avattabbaṃ vadanti,",
  "atk-s0103a:514_5": "akattabbaṃ karonti. Tena garahampi daṇḍampi hatthapādādichedampi pāpuṇanti, idhalokepi",
  "atk-s0103a:514_6": "paralokepi akittiṃ pāpuṇanti, iti tesaṃ sā surā akittisañjananī nāma hoti. Kopīnanidaṃsanīti",
  "atk-s0103a:514_7": "guyhaṭṭhānañhi vivariyamānaṃ hiriṃ kopeti vināseti, tasmā “kopīna”nti vuccati, surāmadamattā",
  "atk-s0103a:514_8": "ca taṃ taṃ aṅgaṃ vivaritvā vicaranti, tena nesaṃ sā surā kopīnassa nidaṃsanato “kopīnanidaṃsanī”ti",
  "atk-s0103a:514_9": "vuccati. Paññāya dubbalikaraṇīti sāgatattherassa viya kammassakatapaññaṃ dubbalaṃ",
  "atk-s0103a:514_10": "karoti, tasmā “paññāya dubbalikaraṇī”ti vuccati. Maggapaññaṃ pana dubbalaṃ kātuṃ",
  "atk-s0103a:514_11": "na sakkoti. Adhigatamaggānañhi sā antomukhameva na pavisati. Chaṭṭhaṃ padanti chaṭṭhaṃ kāraṇaṃ.",
  "atk-s0103a:515_0": "249. Attāpissa agutto arakkhito hotīti avelāya caranto hi khāṇukaṇṭakādīnipi akkamati,",
  "atk-s0103a:515_1": "ahināpi yakkhādīhipi samāgacchati, taṃ taṃ ṭhānaṃ gacchatīti ñatvā verinopi naṃ nilīyitvā",
  "atk-s0103a:515_2": "gaṇhanti vā hananti vā. Evaṃ attāpissa agutto hoti arakkhito. Puttadārāpi “amhākaṃ",
  "atk-s0103a:515_3": "pitā amhākaṃ sāmi rattiṃ vicarati, kimaṅgaṃ pana maya”nti itissa puttadhītaropi bhariyāpi",
  "atk-s0103a:515_4": "bahi patthanaṃ katvā rattiṃ carantā anayabyasanaṃ pāpuṇanti. Evaṃ puttadāropissa",
  "atk-s0103a:515_5": "agutto arakkhito hoti. Sāpateyyanti tassa puttadāraparijanassa rattiṃ caraṇakabhāvaṃ",
  "atk-s0103a:515_6": "ñatvā corā suññaṃ gehaṃ pavisitvā yaṃ icchanti, taṃ haranti. Evaṃ sāpateyyampissa",
  "atk-s0103a:515_7": "aguttaṃ arakkhitaṃ hoti. Saṅkiyo ca hotīti aññehi katapāpakammesupi “iminā kataṃ",
  "atk-s0103a:515_8": "bhavissatī”ti saṅkitabbo hoti. Yassa yassa gharadvārena yāti, tattha yaṃ aññena corakammaṃ",
  "atk-s0103a:515_9": "paradārikakammaṃ vā kataṃ, taṃ “iminā kata”nti vutte abhūtaṃ asantampi tasmiṃ rūhati",
  "atk-s0103a:515_10": "patiṭṭhāti. Bahūnañca dukkhadhammānanti ettakaṃ dukkhaṃ, ettakaṃ domanassanti vattuṃ",
  "atk-s0103a:515_11": "na sakkā, aññasmiṃ puggale asati sabbaṃ vikālacārimhi āharitabbaṃ hoti, iti so bahūnaṃ",
  "atk-s0103a:515_12": "dukkhadhammānaṃ purakkhato puregāmī hoti.",
  "atk-s0103a:516_0": "250. Kva naccanti “kasmiṃ ṭhāne naṭanāṭakādinaccaṃ atthī”ti pucchitvā yasmiṃ gāme",
  "atk-s0103a:516_1": "vā nigame vā taṃ atthi, tattha gantabbaṃ hoti, tassa “sve naccadassanaṃ gamissāmī”ti",
  "atk-s0103a:516_2": "ajja vatthagandhamālādīni paṭiyādentasseva sakaladivasampi kammacchedo hoti, naccadassanena",
  "atk-s0103a:516_3": "ekāhampi dvīhampi tīhampi tattheva hoti, atha vuṭṭhisampattiyādīni labhitvāpi vappādikāle",
  "atk-s0103a:516_4": "vappādīni akarontassa anuppannā bhogā nuppajjanti, tassa bahi gatabhāvaṃ ñatvā anārakkhe",
  "atk-s0103a:516_5": "gehe corā yaṃ icchanti, taṃ karonti, tenassa uppannāpi bhogā vinassanti. Kva gītantiādīsupi",
  "atk-s0103a:516_6": "eseva nayo. Tesaṃ nānākaraṇaṃ brahmajāle vuttameva.",
  "atk-s0103a:517_0": "251. Jayaṃ veranti “jitaṃ mayā”ti parisamajjhe parassa sāṭakaṃ vā veṭhanaṃ vā gaṇhāti,",
  "atk-s0103a:517_1": "so “parisamajjhe me avamānaṃ karosi, hotu, sikkhāpessāmi na”nti tattha veraṃ bandhati,",
  "atk-s0103a:517_2": "evaṃ jinanto sayaṃ veraṃ pasavati. Jinoti aññena jito samāno yaṃ tena tassa veṭhanaṃ",
  "atk-s0103a:517_3": "vā sāṭako vā aññaṃ vā pana hiraññasuvaṇṇādivittaṃ gahitaṃ, taṃ anusocati “ahosi vata",
  "atk-s0103a:517_4": "me, taṃ taṃ vata me natthī”ti tappaccayā socati. Evaṃ so jino vittaṃ anusocati. Sabhāgatassa",
  "atk-s0103a:517_5": "vacanaṃ na rūhatīti vinicchayaṭṭhāne sakkhipuṭṭhassa sato vacanaṃ na rūhati, na patiṭṭhāti,",
  "atk-s0103a:517_6": "“ayaṃ akkhasoṇḍo jūtakaro, mā tassa vacanaṃ gaṇhitthā”ti vattāro bhavanti. Mittāmaccānaṃ",
  "atk-s0103a:517_7": "paribhūto hotīti tañhi mitāmaccā evaṃ vadanti – “samma, tvampi nāma kulaputto jūtakaro",
  "atk-s0103a:517_8": "chinnabhinnako hutvā vicarasi, na te idaṃ jātigottānaṃ anurūpaṃ, ito paṭṭhāya mā",
  "atk-s0103a:517_9": "evaṃ kareyyāsī”ti. So evaṃ vuttopi tesaṃ vacanaṃ na karoti. Tato tena saddhiṃ ekato",
  "atk-s0103a:517_10": "na tiṭṭhanti na nisīdanti. Tassa kāraṇā sakkhipuṭṭhāpi na kathenti. Evaṃ mittāmaccānaṃ paribhūto hoti.",
  "atk-s0103a:518_0": "Āvāhavivāhakānanti āvāhakā nāma ye tassa gharato dārikaṃ gahetukāmā. Vivāhakā nāma",
  "atk-s0103a:518_1": "ye tassa gehe dārikaṃ dātukāmā. Apatthito hotīti anicchito hoti. Nālaṃ dārabharaṇāyāti",
  "atk-s0103a:518_2": "dārabharaṇāya na samattho. Etassa gehe dārikā dinnāpi etassa gehato āgatāpi amhehi",
  "atk-s0103a:518_3": "eva positabbā bhavissatiyeva.",
  "atk-s0103a:519": "Pāpamittatāya chaādīnavādivaṇṇanā",
  "atk-s0103a:520_0": "252. Dhuttāti akkhadhuttā. Soṇḍāti itthisoṇḍā bhattasoṇḍā pūvasoṇḍā mūlakasoṇḍā.",
  "atk-s0103a:520_1": "Pipāsāti pānasoṇḍā. Nekatikāti patirūpakena vañcanakā. Vañcanikāti sammukhāvañcanāhi",
  "atk-s0103a:520_2": "vañcanikā. Sāhasikāti ekāgārikādisāhasikakammakārino. Tyāssa mittā hontīti te assa",
  "atk-s0103a:520_3": "mittā honti. Aññehi sappurisehi saddhiṃ na ramati gandhamālādīhi alaṅkaritvā varasayanaṃ",
  "atk-s0103a:520_4": "āropitasūkaro gūthakūpamiva, te pāpamitteyeva upasaṅkamati. Tasmā diṭṭhe ceva dhamme",
  "atk-s0103a:520_5": "samparāyañca bahuṃ anatthaṃ nigacchati.",
  "atk-s0103a:521_0": "253. Atisītanti kammaṃ na karotīti manussehi kālasseva vuṭṭhāya “etha bho kammantaṃ",
  "atk-s0103a:521_1": "gacchāmā”ti vutto “atisītaṃ tāva, aṭṭhīni bhijjanti viya, gacchatha tumhe pacchā",
  "atk-s0103a:521_2": "jānissāmī”ti aggiṃ tapanto nisīdati. Te gantvā kammaṃ karonti. Itarassa kammaṃ parihāyati.",
  "atk-s0103a:521_3": "Atiuṇhantiādīsupi eseva nayo.",
  "atk-s0103a:522_0": "Hoti pānasakhā nāmāti ekacco pānaṭṭhāne surāgeheyeva sahāyo hoti. “Pannasakhā”tipi",
  "atk-s0103a:522_1": "pāṭho, ayamevattho. Sammiyasammiyoti samma sammāti vadanto sammukheyeva sahāyo hoti,",
  "atk-s0103a:522_2": "parammukhe verīsadiso otārameva gavesati. Atthesu jātesūti tathārūpesu kiccesu samuppannesu.",
  "atk-s0103a:522_3": "Verappasavoti verabahulatā. Anatthatāti anatthakāritā. Sukadariyatāti suṭṭhu kadariyatā",
  "atk-s0103a:522_4": "thaddhamacchariyabhāvo. Udakamiva iṇaṃ vigāhatīti pāsāṇo udakaṃ viya saṃsīdanto iṇaṃ vigāhati.",
  "atk-s0103a:523_0": "Rattinuṭṭhānadessināti rattiṃ anuṭṭhānasīlena. Atisāyamidaṃ ahūti idaṃ atisāyaṃ jātanti",
  "atk-s0103a:523_1": "ye evaṃ vatvā kammaṃ na karonti. Iti vissaṭṭhakammanteti evaṃ vatvā pariccattakammante.",
  "atk-s0103a:523_2": "Atthā accenti māṇaveti evarūpe puggale atthā atikkamanti, tesu na tiṭṭhanti.",
  "atk-s0103a:524_0": "Tiṇā bhiyyoti tiṇatopi uttari. So sukhaṃ na vihāyatīti so puriso sukhaṃ na jahāti,",
  "atk-s0103a:524_1": "sukhasamaṅgīyeva hoti. Iminā kathāmaggena imamatthaṃ dasseti “gihibhūtena satā ettakaṃ",
  "atk-s0103a:524_2": "kammaṃ na kātabbaṃ, karontassa vaḍḍhi nāma natthi. Idhaloke paraloke garahameva pāpuṇātī”ti.",
  "atk-s0103a:525": "Mittapatirūpakādivaṇṇanā",
  "atk-s0103a:526_0": "254. Idāni yo evaṃ karoto anattho uppajjati, aññāni vā pana yāni kānici bhayāni yekeci",
  "atk-s0103a:526_1": "upaddavā yekeci upasaggā, sabbe te bālaṃ nissāya uppajjanti. Tasmā “evarūpā bālā",
  "atk-s0103a:526_2": "na sevitabbā”ti bāle mittapatirūpake amitte dassetuṃ cattārome, gahapatiputta amittātiādimāha.",
  "atk-s0103a:526_3": "Tattha aññadatthuharoti sayaṃ tucchahattho āgantvā ekaṃsena yaṃkiñci haratiyeva.",
  "atk-s0103a:526_4": "Vacīparamoti vacanaparamo vacanamatteneva dāyako kārako viya hoti. Anuppiyabhāṇīti",
  "atk-s0103a:526_5": "anuppiyaṃ bhaṇati. Apāyasahāyoti bhogānaṃ apāyesu sahāyo hoti.",
  "atk-s0103a:527_0": "255. Evaṃ cattāro amitte dassetvā puna tattha ekekaṃ catūhi kāraṇehi vibhajanto catūhi",
  "atk-s0103a:527_1": "kho, gahapatiputtātiādimāha. Tattha aññadatthuharo hotīti ekaṃsena hārakoyeva hoti.",
  "atk-s0103a:527_2": "Sahāyassa gehaṃ rittahattho āgantvā nivatthasāṭakādīnaṃ vaṇṇaṃ bhāsati, so “ativiya",
  "atk-s0103a:527_3": "tvaṃ samma imassa vaṇṇaṃ bhāsasī”ti aññaṃ nivāsetvā taṃ deti. Appena bahumicchatīti",
  "atk-s0103a:527_4": "yaṃkiñci appakaṃ datvā tassa santikā bahuṃ pattheti. Bhayassa kiccaṃ karotīti attano",
  "atk-s0103a:527_5": "bhaye uppanne tassa dāso viya hutvā taṃ taṃ kiccaṃ karoti, ayaṃ sabbadā na karoti,",
  "atk-s0103a:527_6": "bhaye uppanne karoti, na pemenāti amitto nāma jāto. Sevati atthakāraṇāti mittasanthavavasena",
  "atk-s0103a:527_7": "na sevati, attano atthameva paccāsīsanto sevati.",
  "atk-s0103a:528_0": "256. Atītena paṭisantharatīti sahāye āgate “hiyyo vā pare vā na āgatosi, amhākaṃ",
  "atk-s0103a:528_1": "imasmiṃ vāre sassaṃ ativiya nipphannaṃ, bahūni sāliyavabījādīni ṭhapetvā maggaṃ olokentā",
  "atk-s0103a:528_2": "nisīdimha, ajja pana sabbaṃ khīṇa”nti evaṃ atītena saṅgaṇhāti. Anāgatenāti “imasmiṃ",
  "atk-s0103a:528_3": "vāre amhākaṃ sassaṃ manāpaṃ bhavissati, phalabhārabharitā sāliādayo, sassasaṅgahe",
  "atk-s0103a:528_4": "kate tumhākaṃ saṅgahaṃ kātuṃ samatthā bhavissāmā”ti evaṃ anāgatena saṅgaṇhāti. Niratthakenāti",
  "atk-s0103a:528_5": "hatthikkhandhe vā assapiṭṭhe vā nisinno sahāyaṃ disvā “ehi, bho, idha nisīdā”ti vadati.",
  "atk-s0103a:528_6": "Manāpaṃ sāṭakaṃ nivāsetvā “sahāyakassa vata me anucchaviko añño pana mayhaṃ natthī”ti",
  "atk-s0103a:528_7": "vadati, evaṃ niratthakena saṅgaṇhāti nāma. Paccuppannesu kiccesu byasanaṃ dassetīti",
  "atk-s0103a:528_8": "“sakaṭena me attho”ti vutte “cakkamassa bhinnaṃ, akkho chinno”tiādīni vadati.",
  "atk-s0103a:529_0": "257. Pāpakampissa anujānātīti pāṇātipātādīsu yaṃkiñci karomāti vutte “sādhu samma",
  "atk-s0103a:529_1": "karomā”ti anujānāti. Kalyāṇepi eseva nayo. Sahāyo hotīti “asukaṭṭhāne suraṃ pivanti,",
  "atk-s0103a:529_2": "ehi tattha gacchāmā”ti vutte sādhūti gacchati. Esa nayo sabbattha. Iti viññāyāti",
  "atk-s0103a:529_3": "“mittapatirūpakā ete”ti evaṃ jānitvā.",
  "atk-s0103a:530": "Suhadamittādivaṇṇanā",
  "atk-s0103a:531": "260. Evaṃ na sevitabbe pāpamitte dassetvā idāni sevitabbe kalyāṇamitte dassento puna cattārome, gahapatiputtātiādimāha. Tattha suhadāti sundarahadayā.",
  "atk-s0103a:532_0": "261. Pamattaṃ rakkhatīti majjaṃ pivitvā gāmamajjhe vā gāmadvāre vā magge vā nipannaṃ",
  "atk-s0103a:532_1": "disvā “evaṃnipannassa kocideva nivāsanapārupanampi hareyyā”ti samīpe nisīditvā pabuddhakāle",
  "atk-s0103a:532_2": "gahetvā gacchati. Pamattassa sāpateyyanti sahāyo bahigato vā hoti suraṃ pivitvā vā",
  "atk-s0103a:532_3": "pamatto, gehaṃ anārakkhaṃ “kocideva yaṃkiñci hareyyā”ti gehaṃ pavisitvā tassa dhanaṃ",
  "atk-s0103a:532_4": "rakkhati. Bhītassāti kismiñcideva bhaye uppanne “mā bhāyi, mādise sahāye ṭhite kiṃ",
  "atk-s0103a:532_5": "bhāyasī”ti taṃ bhayaṃ haranto paṭisaraṇaṃ hoti. Taddiguṇaṃ bhoganti kiccakaraṇīye",
  "atk-s0103a:532_6": "uppanne sahāyaṃ attano santikaṃ āgataṃ disvā vadati “kasmā āgatosī”ti? Rājakule kammaṃ",
  "atk-s0103a:532_7": "atthīti. Kiṃ laddhuṃ vaṭṭatīti? Eko kahāpaṇoti. “Nagare kammaṃ nāma na ekakahāpaṇena",
  "atk-s0103a:532_8": "nipphajjati, dve gaṇhāhī”ti evaṃ yattakaṃ vadati, tato diguṇaṃ deti.",
  "atk-s0103a:533_0": "262. Guyhamassa ācikkhatīti attano guyhaṃ nigūhituṃ yuttakathaṃ aññassa akathetvā",
  "atk-s0103a:533_1": "tasseva ācikkhati. Guyhamassa parigūhatīti tena kathitaṃ guyhaṃ yathā añño na jānāti,",
  "atk-s0103a:533_2": "evaṃ rakkhati. Āpadāsu na vijahatīti uppanne bhaye na pariccajati. Jīvitampissa atthāyāti",
  "atk-s0103a:533_3": "attano jīvitampi tassa sahāyassa atthāya pariccattameva hoti, attano jīvitaṃ agaṇetvāpi",
  "atk-s0103a:533_4": "tassa kammaṃ karotiyeva.",
  "atk-s0103a:534_0": "263. Pāpā nivāretīti amhesu passantesu passantesu tvaṃ evaṃ kātuṃ na labhasi, pañca",
  "atk-s0103a:534_1": "verāni dasa akusalakammapathe mā karohīti nivāreti. Kalyāṇe nivesetīti kalyāṇakamme",
  "atk-s0103a:534_2": "tīsu saraṇesu pañcasīlesu dasakusalakammapathesu vattassu, dānaṃ dehi puññaṃ karohi",
  "atk-s0103a:534_3": "dhammaṃ suṇāhīti evaṃ kalyāṇe niyojeti. Assutaṃ sāvetīti assutapubbaṃ sukhumaṃ nipuṇaṃ",
  "atk-s0103a:534_4": "kāraṇaṃ sāveti. Saggassa magganti idaṃ kammaṃ katvā sagge nibbattantīti evaṃ saggassa maggaṃ ācikkhati.",
  "atk-s0103a:535_0": "264. Abhavenassa na nandatīti tassa abhavena avuḍḍhiyā puttadārassa vā parijanassa",
  "atk-s0103a:535_1": "vā tathārūpaṃ pārijuññaṃ disvā vā sutvā vā na nandati, anattamano hoti. Bhavenāti",
  "atk-s0103a:535_2": "vuḍḍhiyā tathārūpassa sampattiṃ vā issariyappaṭilābhaṃ vā disvā vā sutvā vā nandati,",
  "atk-s0103a:535_3": "attamano hoti. Avaṇṇaṃ bhaṇamānaṃ nivāretīti “asuko virūpo na pāsādiko dujjātiko",
  "atk-s0103a:535_4": "dussīlo”ti vā vutte “evaṃ mā bhaṇi, rūpavā ca so pāsādiko ca sujāto ca sīlasampanno",
  "atk-s0103a:535_5": "cā”tiādīhi vacanehi paraṃ attano sahāyassa avaṇṇaṃ bhaṇamānaṃ nivāreti. Vaṇṇaṃ bhaṇamānaṃ",
  "atk-s0103a:535_6": "pasaṃsatīti “asuko rūpavā pāsādiko sujāto sīlasampanno”ti vutte “aho suṭṭhu vadasi,",
  "atk-s0103a:535_7": "subhāsitaṃ tayā, evametaṃ, esa puriso rūpavā pāsādiko sujāto sīlasampanno”ti evaṃ",
  "atk-s0103a:535_8": "attano sahāyakassa paraṃ vaṇṇaṃ bhaṇamānaṃ pasaṃsati.",
  "atk-s0103a:536": "265. Jalaṃ aggīva bhāsatīti rattiṃ pabbatamatthake jalamāno aggi viya virocati.",
  "atk-s0103a:537_0": "Bhoge saṃharamānassāti attānampi parampi apīḷetvā dhammena samena bhoge sampiṇḍentassa",
  "atk-s0103a:537_1": "rāsiṃ karontassa. Bhamarasseva irīyatoti yathā bhamaro pupphānaṃ vaṇṇagandhaṃ apothayaṃ",
  "atk-s0103a:537_2": "tuṇḍenapi pakkhehipi rasaṃ āharitvā anupubbena cakkappamāṇaṃ madhupaṭalaṃ karoti,",
  "atk-s0103a:537_3": "evaṃ anupubbena mahantaṃ bhogarāsiṃ karontassa. Bhogā sannicayaṃ yantīti tassa bhogā",
  "atk-s0103a:537_4": "nicayaṃ gacchanti. Kathaṃ? Anupubbena upacikāhi saṃvaḍḍhiyamāno vammiko viya. Tenāha",
  "atk-s0103a:537_5": "“vammikovupacīyatī”ti. Yathā vammiko upaciyati, evaṃ nicayaṃ yantīti attho.",
  "atk-s0103a:538": "Samāhatvāti samāharitvā. Alamatthoti yuttasabhāvo samattho vā pariyattarūpo gharāvāsaṃ saṇṭhāpetuṃ.",
  "atk-s0103a:539_0": "Idāni yathā vā gharāvāso saṇṭhapetabbo, tathā ovadanto catudhā vibhaje bhogetiādimāha.",
  "atk-s0103a:539_1": "Tattha sa ve mittāni ganthatīti so evaṃ vibhajanto mittāni ganthati nāma abhejjamānāni",
  "atk-s0103a:539_2": "ṭhapeti. Yassa hi bhogā santi, so eva mitte ṭhapetuṃ sakkoti, na itaro.",
  "atk-s0103a:540_0": "Ekena bhoge bhuñjeyyāti ekena koṭṭhāsena bhoge bhuñjeyya. Dvīhi kammaṃ payojayeti",
  "atk-s0103a:540_1": "dvīhi koṭṭhāsehi kasivāṇijjādikammaṃ payojeyya. Catutthañca nidhāpeyyāti catutthaṃ",
  "atk-s0103a:540_2": "koṭṭhāsaṃ nidhāpetvā ṭhapeyya. Āpadāsu bhavissatīti kulānañhi na sabbakālaṃ ekasadisaṃ",
  "atk-s0103a:540_3": "vattati, kadāci rājādivasena āpadāpi uppajjanti, tasmā evaṃ āpadāsu uppannāsu bhavissatīti",
  "atk-s0103a:540_4": "“ekaṃ koṭṭhāsaṃ nidhāpeyyā”ti āha. Imesu pana catūsu koṭṭhāsesu katarakoṭṭhāsaṃ gahetvā",
  "atk-s0103a:540_5": "kusalaṃ kātabbanti? “Bhoge bhuñjeyyā”ti vuttakoṭṭhāsaṃ. Tato gaṇhitvā bhikkhūnampi",
  "atk-s0103a:540_6": "kapaṇaddhikādīnampi dātabbaṃ, pesakāranhāpitādīnampi vetanaṃ dātabbaṃ.",
  "atk-s0103a:541": "Chaddisāpaṭicchādanakaṇḍavaṇṇanā",
  "atk-s0103a:542_0": "266. Iti bhagavā ettakena kathāmaggena evaṃ gahapatiputtassa ariyasāvako catūhi kāraṇehi",
  "atk-s0103a:542_1": "akusalaṃ pahāya chahi kāraṇehi bhogānaṃ apāyamukhaṃ vajjetvā soḷasa mittāni sevanto",
  "atk-s0103a:542_2": "gharāvāsaṃ saṇṭhapetvā dārabharaṇaṃ karonto dhammikena ājīvena jīvati, devamanussānañca",
  "atk-s0103a:542_3": "antare aggikkhandho viya virocatīti vajjanīyadhammavajjanatthaṃ sevitabbadhammasevanatthañca",
  "atk-s0103a:542_4": "ovādaṃ datvā idāni namassitabbā cha disā dassento kathañca gahapatiputtātiādimāha.",
  "atk-s0103a:543_0": "Tattha chaddisāpaṭicchādīti yathā chahi disāhi āgamanabhayaṃ na āgacchati, khemaṃ",
  "atk-s0103a:543_1": "hoti nibbhayaṃ evaṃ viharanto “chaddisāpaṭicchādī”ti vuccati. “Puratthimā disā mātāpitaro",
  "atk-s0103a:543_2": "veditabbā”tiādīsu mātāpitaro pubbupakāritāya puratthimā disāti veditabbā. Ācariyā",
  "atk-s0103a:543_3": "dakkhiṇeyyatāya dakkhiṇā disāti. Puttadārā piṭṭhito anubandhanavasena pacchimā disāti.",
  "atk-s0103a:543_4": "Mittāmaccā yasmā so mittāmacce nissāya te te dukkhavisese uttarati, tasmā uttarā",
  "atk-s0103a:543_5": "disāti. Dāsakammakarā pādamūle patiṭṭhānavasena heṭṭhimā disāti. Samaṇabrāhmaṇā guṇehi",
  "atk-s0103a:543_6": "upari ṭhitabhāvena uparimā disāti veditabbā.",
  "atk-s0103a:544_0": "267. Bhato ne bharissāmīti ahaṃ mātāpitūhi thaññaṃ pāyetvā hatthapāde vaḍḍhetvā mukhena",
  "atk-s0103a:544_1": "siṅghāṇikaṃ apanetvā nahāpetvā maṇḍetvā bhato bharito jaggito, svāhaṃ ajja te mahallake",
  "atk-s0103a:544_2": "pādadhovananhāpanayāgubhattadānādīhi bharissāmi.",
  "atk-s0103a:545_0": "Kiccaṃ nesaṃ karissāmīti attano kammaṃ ṭhapetvā mātāpitūnaṃ rājakulādīsu uppannaṃ",
  "atk-s0103a:545_1": "kiccaṃ gantvā karissāmi. Kulavaṃsaṃ saṇṭhapessāmīti mātāpitūnaṃ santakaṃ khettavatthuhiraññasuvaṇṇādiṃ",
  "atk-s0103a:545_2": "avināsetvā rakkhantopi kulavaṃsaṃ saṇṭhapeti nāma. Mātāpitaro adhammikavaṃsato hāretvā",
  "atk-s0103a:545_3": "dhammikavaṃse ṭhapentopi, kulavaṃsena āgatāni salākabhattādīni anupacchinditvā pavattentopi",
  "atk-s0103a:545_4": "kulavaṃsaṃ saṇṭhapeti nāma. Idaṃ sandhāya vuttaṃ – “kulavaṃsaṃ saṇṭhapessāmī”ti.",
  "atk-s0103a:546_0": "Dāyajjaṃ paṭipajjāmīti mātāpitaro attano ovāde avattamāne micchāpaṭipanne dārake",
  "atk-s0103a:546_1": "vinicchayaṃ patvā aputte karonti, te dāyajjārahā na honti. Ovāde vattamāne pana kulasantakassa",
  "atk-s0103a:546_2": "sāmike karonti, ahaṃ evaṃ vattissāmīti adhippāyena “dāyajjaṃ paṭipajjāmī”ti vuttaṃ.",
  "atk-s0103a:547_0": "Dakkhiṇaṃ anuppadassāmīti tesaṃ pattidānaṃ katvā tatiyadivasato paṭṭhāya dānaṃ anuppadassāmi.",
  "atk-s0103a:547_1": "Pāpā nivārentīti pāṇātipātādīnaṃ diṭṭhadhammikasamparāyikaṃ ādīnavaṃ vatvā, “tāta,",
  "atk-s0103a:547_2": "mā evarūpaṃ karī”ti nivārenti, katampi garahanti. Kalyāṇe nivesentīti anāthapiṇḍiko",
  "atk-s0103a:547_3": "viya lañjaṃ datvāpi sīlasamādānādīsu nivesenti. Sippaṃ sikkhāpentīti attano ovāde",
  "atk-s0103a:547_4": "ṭhitabhāvaṃ ñatvā vaṃsānugataṃ muddāgaṇanādisippaṃ sikkhāpenti. Patirūpenāti kulasīlarūpādīhi anurūpena.",
  "atk-s0103a:548_0": "Samaye dāyajjaṃ niyyādentīti samaye dhanaṃ denti. Tattha niccasamayo kālasamayoti",
  "atk-s0103a:548_1": "dve samayā. Niccasamaye denti nāma “uṭṭhāya samuṭṭhāya imaṃ gaṇhitabbaṃ gaṇha, ayaṃ",
  "atk-s0103a:548_2": "te paribbayo hotu, iminā kusalaṃ karohī”ti denti. Kālasamaye denti nāma sikhāṭhapanaāvāhavivāhādisamaye",
  "atk-s0103a:548_3": "denti. Apica pacchime kāle maraṇamañce nipannassa “iminā kusalaṃ karohī”ti dentāpi",
  "atk-s0103a:548_4": "samaye denti nāma. Paṭicchannā hotīti yaṃ puratthimadisato bhayaṃ āgaccheyya, yathā",
  "atk-s0103a:548_5": "taṃ nāgacchati, evaṃ pihitā hoti. Sace hi puttā vippaṭipannā, assu, mātāpitaro daharakālato",
  "atk-s0103a:548_6": "paṭṭhāya jagganādīhi sammā paṭipannā, ete dārakā, mātāpitūnaṃ appatirūpāti etaṃ bhayaṃ",
  "atk-s0103a:548_7": "āgaccheyya. Puttā sammā paṭipannā, mātāpitaro vippaṭipannā, mātāpitaro puttānaṃ nānurūpāti",
  "atk-s0103a:548_8": "etaṃ bhayaṃ āgaccheyya. Ubhosu vippaṭipannesu duvidhampi taṃ bhayaṃ hoti. Sammā paṭipannesu",
  "atk-s0103a:548_9": "sabbaṃ na hoti. Tena vuttaṃ – “paṭicchannā hoti khemā appaṭibhayā”ti.",
  "atk-s0103a:549_0": "Evañca pana vatvā bhagavā siṅgālakaṃ etadavoca – “na kho te, gahapatiputta, pitā",
  "atk-s0103a:549_1": "lokasammataṃ puratthimaṃ disaṃ namassāpeti. Mātāpitaro pana puratthimadisāsadise",
  "atk-s0103a:549_2": "katvā namassāpeti. Ayañhi te pitarā puratthimā disā akkhātā, no aññā”ti.",
  "atk-s0103a:550_0": "268. Uṭṭhānenāti āsanā uṭṭhānena. Antevāsikena hi ācariyaṃ dūratova āgacchantaṃ disvā",
  "atk-s0103a:550_1": "āsanā vuṭṭhāya paccuggamanaṃ katvā hatthato bhaṇḍakaṃ gahetvā āsanaṃ paññapetvā nisīdāpetvā",
  "atk-s0103a:550_2": "bījanapādadhovanapādamakkhanāni kātabbāni. Taṃ sandhāya vuttaṃ “uṭṭhānenā”ti. Upaṭṭhānenāti",
  "atk-s0103a:550_3": "divasassa tikkhattuṃ upaṭṭhānagamanena. Sippuggahaṇakāle pana avassakameva gantabbaṃ",
  "atk-s0103a:550_4": "hoti. Sussūsāyāti saddahitvā savanena. Asaddahitvā suṇanto hi visesaṃ nādhigacchati.",
  "atk-s0103a:550_5": "Pāricariyāyāti avasesakhuddakapāricariyāya. Antevāsikena hi ācariyassa pātova vuṭṭhāya",
  "atk-s0103a:550_6": "mukhodakadantakaṭṭhaṃ datvā bhattakiccakālepi pānīyaṃ gahetvā paccupaṭṭhānādīni katvā",
  "atk-s0103a:550_7": "vanditvā gantabbaṃ. Kiliṭṭhavatthādīni dhovitabbāni, sāyaṃ nahānodakaṃ paccupaṭṭhapetabbaṃ.",
  "atk-s0103a:550_8": "Aphāsukāle upaṭṭhātabbaṃ. Pabbajitenapi sabbaṃ antevāsikavattaṃ kātabbaṃ. Idaṃ sandhāya",
  "atk-s0103a:550_9": "vuttaṃ – “pāricariyāyā”ti. Sakkaccaṃ sippapaṭiggahaṇenāti sakkaccaṃ paṭiggahaṇaṃ",
  "atk-s0103a:550_10": "nāma thokaṃ gahetvā bahuvāre sajjhāyakaraṇaṃ, ekapadampi visuddhameva gahetabbaṃ.",
  "atk-s0103a:551_0": "Suvinītaṃ vinentīti “evaṃ te nisīditabbaṃ, evaṃ ṭhātabbaṃ, evaṃ khāditabbaṃ, evaṃ",
  "atk-s0103a:551_1": "bhuñjitabbaṃ, pāpamittā vajjetabbā, kalyāṇamittā sevitabbā”ti evaṃ ācāraṃ sikkhāpenti",
  "atk-s0103a:551_2": "vinenti. Suggahitaṃ gāhāpentīti yathā suggahitaṃ gaṇhāti, evaṃ atthañca byañjanañca",
  "atk-s0103a:551_3": "sodhetvā payogaṃ dassetvā gaṇhāpenti. Mittāmaccesu paṭiyādentīti “ayaṃ amhākaṃ antevāsiko",
  "atk-s0103a:551_4": "byatto bahussuto mayā samasamo, etaṃ sallakkheyyāthā”ti evaṃ guṇaṃ kathetvā mittāmaccesu patiṭṭhapenti.",
  "atk-s0103a:552_0": "Disāsu parittāṇaṃ karontīti sippasikkhāpanenevassa sabbadisāsu rakkhaṃ karonti. Uggahitasippo",
  "atk-s0103a:552_1": "hi yaṃ yaṃ disaṃ gantvā sippaṃ dasseti, tattha tatthassa lābhasakkāro uppajjati.",
  "atk-s0103a:552_2": "So ācariyena kato nāma hoti, guṇaṃ kathentopissa mahājano ācariyapāde dhovitvā vasitaantevāsiko",
  "atk-s0103a:552_3": "vata ayanti paṭhamaṃ ācariyasseva guṇaṃ kathenti, brahmalokappamāṇopissa lābho uppajjamāno",
  "atk-s0103a:552_4": "ācariyasantakova hoti. Apica yaṃ vijjaṃ parijappitvā gacchantaṃ aṭaviyaṃ corā na",
  "atk-s0103a:552_5": "passanti, amanussā vā dīghajātiādayo vā na viheṭhenti, taṃ sikkhāpentāpi disāsu parittāṇaṃ",
  "atk-s0103a:552_6": "karonti. Yaṃ vā so disaṃ gato hoti, tato kaṅkhaṃ uppādetvā attano santikaṃ āgatamanusse",
  "atk-s0103a:552_7": "“etissaṃ disāyaṃ amhākaṃ antevāsiko vasati, tassa ca mayhañca imasmiṃ sippe nānākaraṇaṃ",
  "atk-s0103a:552_8": "natthi, gacchatha tameva pucchathā”ti evaṃ antevāsikaṃ paggaṇhantāpi tassa tattha",
  "atk-s0103a:552_9": "lābhasakkāruppattiyā parittāṇaṃ karonti nāma, patiṭṭhaṃ karontīti attho. Sesamettha",
  "atk-s0103a:552_10": "purimanayeneva yojetabbaṃ.",
  "atk-s0103a:553_0": "269. Tatiyadisāvāre sammānanāyāti devamāte tissamāteti evaṃ sambhāvitakathākathanena.",
  "atk-s0103a:553_1": "Anavamānanāyāti yathā dāsakammakarādayo pothetvā viheṭhetvā kathenti, evaṃ hīḷetvā",
  "atk-s0103a:553_2": "vimānetvā akathanena. Anaticariyāyāti taṃ atikkamitvā bahi aññāya itthiyā saddhiṃ",
  "atk-s0103a:553_3": "paricaranto taṃ aticarati nāma, tathā akaraṇena. Issariyavossaggenāti itthiyo hi",
  "atk-s0103a:553_4": "mahālatāsadisampi ābharaṇaṃ labhitvā bhattaṃ vicāretuṃ alabhamānā kujjhanti, kaṭacchuṃ",
  "atk-s0103a:553_5": "hatthe ṭhapetvā tava ruciyā karohīti bhattagehe vissaṭṭhe sabbaṃ issariyaṃ vissaṭṭhaṃ",
  "atk-s0103a:553_6": "nāma hoti, evaṃ karaṇenāti attho. Alaṅkārānuppadānenāti attano vibhavānurūpena alaṅkāradānena.",
  "atk-s0103a:553_7": "Susaṃvihitakammantāti yāgubhattapacanakālādīni anatikkamitvā tassa tassa sādhukaṃ",
  "atk-s0103a:553_8": "karaṇena suṭṭhu saṃvihitakammantā. Saṅgahitaparijanāti sammānanādīhi ceva paheṇakapesanādīhi",
  "atk-s0103a:553_9": "ca saṅgahitaparijanā. Idha parijano nāma sāmikassa ceva attano ca ñātijano. Anaticārinīti",
  "atk-s0103a:553_10": "sāmikaṃ muñcitvā aññaṃ manasāpi na pattheti. Sambhatanti kasivāṇijjādīni katvā ābhatadhanaṃ.",
  "atk-s0103a:553_11": "Dakkhā ca hotīti yāgubhattasampādanādīsu chekā nipuṇā hoti. Analasāti nikkosajjā.",
  "atk-s0103a:553_12": "Yathā aññā kusītā nisinnaṭṭhāne nisinnāva honti ṭhitaṭṭhāne ṭhitāva, evaṃ ahutvā",
  "atk-s0103a:553_13": "vipphāritena cittena sabbakiccāni nipphādeti. Sesamidhāpi purimanayeneva yojetabbaṃ.",
  "atk-s0103a:554_0": "270. Catutthadisāvāre avisaṃvādanatāyāti yassa yassa nāmaṃ gaṇhāti, taṃ taṃ avisaṃvādetvā",
  "atk-s0103a:554_1": "idampi amhākaṃ gehe atthi, idampi atthi, gahetvā gacchāhīti evaṃ avisaṃvādetvā dānena.",
  "atk-s0103a:554_2": "Aparapajā cassa paṭipūjentīti sahāyassa puttadhītaro pajā nāma, tesaṃ pana puttadhītaro",
  "atk-s0103a:554_3": "ca nattupanattakā ca aparapajā nāma. Te paṭipūjenti keḷāyanti mamāyanti maṅgalakālādīsu",
  "atk-s0103a:554_4": "tesaṃ maṅgalādīni karonti. Sesamidhāpi purimanayeneva veditabbaṃ.",
  "atk-s0103a:555_0": "271. Yathābalaṃ kammantasaṃvidhānenāti daharehi kātabbaṃ mahallakehi, mahallakehi",
  "atk-s0103a:555_1": "vā kātabbaṃ daharehi, itthīhi kātabbaṃ purisehi, purisehi vā kātabbaṃ itthīhi akāretvā",
  "atk-s0103a:555_2": "tassa tassa balānurūpeneva kammantasaṃvidhānena. Bhattavetanānuppadānenāti ayaṃ khuddakaputto,",
  "atk-s0103a:555_3": "ayaṃ ekavihārīti tassa tassa anurūpaṃ sallakkhetvā bhattadānena ceva paribbayadānena",
  "atk-s0103a:555_4": "ca. Gilānupaṭṭhānenāti aphāsukakāle kammaṃ akāretvā sappāyabhesajjādīni datvā paṭijagganena.",
  "atk-s0103a:555_5": "Acchariyānaṃ rasānaṃ saṃvibhāgenāti acchariye madhurarase labhitvā sayameva akhāditvā",
  "atk-s0103a:555_6": "tesampi tato saṃvibhāgakaraṇena. Samaye vossaggenāti niccasamaye ca kālasamaye ca",
  "atk-s0103a:555_7": "vossajjanena. Niccasamaye vossajjanaṃ nāma sakaladivasaṃ kammaṃ karontā kilamanti.",
  "atk-s0103a:555_8": "Tasmā yathā na kilamanti, evaṃ velaṃ ñatvā vissajjanaṃ. Kālasamaye vossaggo nāma",
  "atk-s0103a:555_9": "chaṇanakkhattakīḷādīsu alaṅkārabhaṇḍakhādanīyabhojanīyādīni datvā vissajjanaṃ. Dinnādāyinoti",
  "atk-s0103a:555_10": "corikāya kiñci agahetvā sāmikehi dinnasseva ādāyino. Sukatakammakarāti “kiṃ etassa",
  "atk-s0103a:555_11": "kammena katena, na mayaṃ kiñci labhāmā”ti anujjhāyitvā tuṭṭhahadayā yathā taṃ kammaṃ",
  "atk-s0103a:555_12": "sukataṃ hoti, evaṃ kārakā. Kittivaṇṇaharāti parisamajjhe kathāya sampattāya “ko amhākaṃ",
  "atk-s0103a:555_13": "sāmikehi sadiso atthi, mayaṃ attano dāsabhāvampi na jānāma, tesaṃ sāmikabhāvampi",
  "atk-s0103a:555_14": "na jānāma, evaṃ no anukampantī”ti guṇakathāhārakā. Sesamidhāpi purimanayeneva yojetabbaṃ.",
  "atk-s0103a:556_0": "272. Mettena kāyakammenātiādīsu mettacittaṃ paccupaṭṭhapetvā katāni kāyakammādīni",
  "atk-s0103a:556_1": "mettāni nāma vuccanti. Tattha bhikkhū nimantessāmīti vihāragamanaṃ, dhamakaraṇaṃ",
  "atk-s0103a:556_2": "gahetvā udakaparissāvanaṃ, piṭṭhiparikammapādaparikammādikaraṇañca mettaṃ kāyakammaṃ",
  "atk-s0103a:556_3": "nāma. Bhikkhū piṇḍāya paviṭṭhe disvā “sakkaccaṃ yāguṃ detha, bhattaṃ dethā”tiādivacanañceva,",
  "atk-s0103a:556_4": "sādhukāraṃ datvā dhammasavanañca sakkaccaṃ paṭisanthārakaraṇādīni ca mettaṃ vacīkammaṃ",
  "atk-s0103a:556_5": "nāma. “Amhākaṃ kulūpakattherā averā hontu abyāpajjā”ti evaṃ cintanaṃ mettaṃ manokammaṃ",
  "atk-s0103a:556_6": "nāma. Anāvaṭadvāratāyāti apihitadvāratāya. Tattha sabbadvārāni vivaritvāpi sīlavantānaṃ",
  "atk-s0103a:556_7": "adāyako akārako pihitadvāroyeva. Sabbadvārāni pana pidahitvāpi tesaṃ dāyako kārako",
  "atk-s0103a:556_8": "vivaṭadvāroyeva. Iti sīlavantesu gehadvāraṃ āgatesu santaṃyeva natthīti avatvā dātabbaṃ.",
  "atk-s0103a:556_9": "Evaṃ anāvaṭadvāratā nāma hoti.",
  "atk-s0103a:557_0": "Āmisānuppadānenāti purebhattaṃ paribhuñjitabbakaṃ āmisaṃ nāma, tasmā sīlavantānaṃ",
  "atk-s0103a:557_1": "yāgubhattasampadānenāti attho. Kalyāṇena manasā anukampantīti “sabbe sattā sukhitā",
  "atk-s0103a:557_2": "hontu averā arogā abyāpajjā”ti evaṃ hitapharaṇena. Apica upaṭṭhākānaṃ gehaṃ aññe",
  "atk-s0103a:557_3": "sīlavante sabrahmacārī gahetvā pavisantāpi kalyāṇena cetasā anukampanti nāma. Sutaṃ",
  "atk-s0103a:557_4": "pariyodāpentīti yaṃ tesaṃ pakatiyā sutaṃ atthi, tassa atthaṃ kathetvā kaṅkhaṃ vinodenti,",
  "atk-s0103a:557_5": "tathattāya vā paṭipajjāpenti. Sesamidhāpi purimanayeneva yojetabbaṃ.",
  "atk-s0103a:558_0": "273. Alamattoti puttadārabharaṇaṃ katvā agāraṃ ajjhāvasanasamattho. Paṇḍitoti disānamassanaṭṭhāne",
  "atk-s0103a:558_1": "paṇḍito hutvā. Saṇhoti sukhumatthadassanena saṇhavācābhaṇanena vā saṇho hutvā. Paṭibhānavāti",
  "atk-s0103a:558_2": "disānamassanaṭṭhāne paṭibhānavā hutvā nivātavuttīti nīcavutti. Atthaddhoti thambharahito.",
  "atk-s0103a:558_3": "Uṭṭhānakoti uṭṭhānavīriyasampanno. Analasoti nikkosajjo. Acchinnavuttīti nirantarakaraṇavasena",
  "atk-s0103a:558_4": "akhaṇḍavutti. Medhāvīti ṭhānuppattiyā paññāya samannāgato.",
  "atk-s0103a:559_0": "Saṅgāhakoti catūhi saṅgahavatthūhi saṅgahakaro. Mittakaroti mittagavesano. Vadaññūti",
  "atk-s0103a:559_1": "pubbakārinā, vuttavacanaṃ jānāti. Sahāyakassa gharaṃ gatakāle “mayhaṃ sahāyakassa",
  "atk-s0103a:559_2": "veṭhanaṃ detha, sāṭakaṃ detha, manussānaṃ bhattavetanaṃ dethā”ti vuttavacanamanussaranto",
  "atk-s0103a:559_3": "tassa attano gehaṃ āgatassa tattakaṃ vā tato atirekaṃ vā paṭikattāti attho. Apica",
  "atk-s0103a:559_4": "sahāyakassa gharaṃ gantvā imaṃ nāma gaṇhissāmīti āgataṃ sahāyakaṃ lajjāya gaṇhituṃ",
  "atk-s0103a:559_5": "asakkontaṃ anicchāritampi tassa vācaṃ ñatvā yena atthena so āgato, taṃ nipphādento",
  "atk-s0103a:559_6": "vadaññū nāma. Yena yena vā pana sahāyakassa ūnaṃ hoti, oloketvā taṃ taṃ dentopi vadaññūyeva.",
  "atk-s0103a:559_7": "Netāti taṃ taṃ atthaṃ dassento paññāya netā. Vividhāni kāraṇāni dassento netīti vinetā.",
  "atk-s0103a:559_8": "Punappunaṃ netīti anunetā.",
  "atk-s0103a:560_0": "Tattha tatthāti tasmiṃ tasmiṃ puggale. Rathassāṇīva yāyatoti yathā āṇiyā satiyeva",
  "atk-s0103a:560_1": "ratho yāti, asati na yāti, evaṃ imesu saṅgahesu satiyeva loko vattati, asati na vattati.",
  "atk-s0103a:560_2": "Tena vuttaṃ – “ete kho saṅgahā loke, rathassāṇīva yāyato”ti.",
  "atk-s0103a:561": "Na mātā puttakāraṇāti yadi mātā ete saṅgahe puttassa na kareyya, puttakāraṇā mānaṃ vā pūjaṃ vā na labheyya.",
  "atk-s0103a:562": "Saṅgahā eteti upayogavacane paccattaṃ. “Saṅgahe ete”ti vā pāṭho. Sammapekkhantīti sammā pekkhanti. Pāsaṃsā ca bhavantīti pasaṃsanīyā ca bhavanti.",
  "atk-s0103a:563_0": "274. Iti bhagavā yā disā sandhāya te gahapatiputta pitā āha “disā namasseyyāsī”ti,",
  "atk-s0103a:563_1": "imā tā cha disā. Yadi tvaṃ pitu vacanaṃ karosi, imā disā namassāti dassento siṅgālassa",
  "atk-s0103a:563_2": "pucchāya ṭhatvā desanaṃ matthakaṃ pāpetvā rājagahaṃ piṇḍāya pāvisi. Siṅgālakopi saraṇesu",
  "atk-s0103a:563_3": "patiṭṭhāya cattālīsakoṭidhanaṃ buddhasāsane vikiritvā puññakammaṃ katvā saggaparāyaṇo",
  "atk-s0103a:563_4": "ahosi. Imasmiñca pana sutte yaṃ gihīhi kattabbaṃ kammaṃ nāma, taṃ akathitaṃ natthi,",
  "atk-s0103a:563_5": "gihivinayo nāmāyaṃ suttanto. Tasmā imaṃ sutvā yathānusiṭṭhaṃ paṭipajjamānassa vuddhiyeva",
  "atk-s0103a:563_6": "pāṭikaṅkhā, no parihānīti.",
  "atk-s0103a:564": "Sumaṅgalavilāsiniyā dīghanikāyaṭṭhakathāya",
  "atk-s0103a:565": "Paṭhamabhāṇavāravaṇṇanā",
  "atk-s0103a:566_0": "275. Evaṃ me sutanti āṭānāṭiyasuttaṃ. Tatrāyamapubbapadavaṇṇanā – catuddisaṃ rakkhaṃ",
  "atk-s0103a:566_1": "ṭhapetvāti asurasenāya nivāraṇatthaṃ sakkassa devānamindassa catūsu disāsu ārakkhaṃ",
  "atk-s0103a:566_2": "ṭhapetvā. Gumbaṃ ṭhapetvāti balagumbaṃ ṭhapetvā. Ovaraṇaṃ ṭhapetvāti catūsu disāsu",
  "atk-s0103a:566_3": "ārakkhake ṭhapetvā. Evaṃ sakkassa devānamindassa ārakkhaṃ susaṃvihitaṃ katvā āṭānāṭanagare",
  "atk-s0103a:566_4": "nisinnā satta buddhe ārabbha imaṃ parittaṃ bandhitvā “ye satthu dhammaāṇaṃ amhākañca",
  "atk-s0103a:566_5": "rājaāṇaṃ na suṇanti, tesaṃ idañcidañca karissāmā”ti sāvanaṃ katvā attanopi catūsu",
  "atk-s0103a:566_6": "disāsu mahatiyā ca yakkhasenāyātiādīhi catūhi senāhi ārakkhaṃ saṃvidahitvā abhikkantāya",
  "atk-s0103a:566_7": "rattiyā…pe… ekamantaṃ nisīdiṃsu.",
  "atk-s0103a:567_0": "Abhikkantāya rattiyāti ettha abhikkantasaddo khayasundarābhirūpaabbhanumodanādīsu",
  "atk-s0103a:567_1": "dissati. Tattha “abhikkantā, bhante ratti, nikkhanto paṭhamo yāmo, ciranisinno bhikkhusaṅgho",
  "atk-s0103a:567_2": "uddisatu, bhante, bhagavā bhikkhūnaṃ pātimokkha”nti evamādīsu khaye dissati. “Ayaṃ",
  "atk-s0103a:567_3": "imesaṃ catunnaṃ puggalānaṃ abhikkantataro paṇītataro cā”ti evamādīsu sundare.",
  "atk-s0103a:568": "“Ko me vandati pādāni, iddhiyā yasasā jalaṃ;",
  "atk-s0103a:569": "Abhikkantena vaṇṇena, sabbā obhāsayaṃ disā”ti. ;",
  "atk-s0103a:570": "Evamādīsu abhirūpe. “Abhikkantaṃ, bho gotamāti evamādīsu abbhanumodane. Idha pana khaye. Tena abhikkantāya rattiyā, parikkhīṇāya rattiyāti vuttaṃ hoti.",
  "atk-s0103a:571_0": "Abhikkantavaṇṇāti idha abhikkantasaddo abhirūpe. Vaṇṇasaddo pana chavithutikulavaggakāraṇasaṇṭhānapamāṇarūpāyatanādīsu",
  "atk-s0103a:571_1": "dissati. Tattha “suvaṇṇavaṇṇosi bhagavā”ti evamādīsu chaviyaṃ. “Kadā saññūḷhā pana",
  "atk-s0103a:571_2": "te, gahapati, ime samaṇassa gotamassa vaṇṇā”ti evamādīsu thutiyaṃ. “Cattārome, bho",
  "atk-s0103a:571_3": "gotama, vaṇṇā”ti evamādīsu kulavagge. “Atha kena nu vaṇṇena gandhathenoti vuccatī”tiādīsu",
  "atk-s0103a:571_4": "kāraṇe. “Mahantaṃ hatthirājavaṇṇaṃ abhinimminitvā”ti evamādīsu saṇṭhāne. “Tayo pattassa",
  "atk-s0103a:571_5": "vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha",
  "atk-s0103a:571_6": "chaviyaṃ daṭṭhabbo. Tena “abhikkantavaṇṇā abhirūpacchavī”ti vuttaṃ hoti.",
  "atk-s0103a:572_0": "Kevalakappanti ettha kevalasaddo anavasesayebhuyyaabyāmissānatirekadaḷhatthavisaṃyogādianekattho.",
  "atk-s0103a:572_1": "Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatā",
  "atk-s0103a:572_2": "attho. “Kevalakappā ca aṅgamāgadhā pahūtaṃ khādanīyaṃ bhojanīyaṃ ādāya abhikkamitukāmā",
  "atk-s0103a:572_3": "hontī”ti evamādīsu yebhuyyatā. “Kevalassa dukkhakkhandhassa samudayo hotī”ti evamādīsu",
  "atk-s0103a:572_4": "abyāmissatā. “Kevalaṃ saddhāmattakaṃ nūna ayamāyasmā”ti evamādīsu anatirekatā. “Āyasmato,",
  "atk-s0103a:572_5": "bhante, anuruddhassa bāhiko nāma saddhivihāriko kevalakappaṃ saṅghabhedāya ṭhito”ti",
  "atk-s0103a:572_6": "evamādīsu daḷhatthatā. “Kevalī vusitavā uttamapurisoti vuccatī”ti evamādīsu visaṃyogo.",
  "atk-s0103a:572_7": "Idha panassa anavasesattho adhippeto.",
  "atk-s0103a:573_0": "Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.",
  "atk-s0103a:573_1": "Tathā hissa “okappaniyametaṃ bhoto gotamassa. Yathā taṃ arahato sammāsambuddhassā”ti",
  "atk-s0103a:573_2": "evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṃ",
  "atk-s0103a:573_3": "paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu",
  "atk-s0103a:573_4": "kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu",
  "atk-s0103a:573_5": "chedanaṃ. “Kappati dvaṅgulakappo”ti evamādīsu vikappo, atthi kappo nipajjitu”nti",
  "atk-s0103a:573_6": "evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. Idha",
  "atk-s0103a:573_7": "pana samantabhāvo attho adhippeto. Tasmā “kevalakappaṃ gijjhakūṭa”nti ettha anavasesaṃ",
  "atk-s0103a:573_8": "samantato gijjhakūṭanti evamattho daṭṭhabbo.",
  "atk-s0103a:574_0": "Obhāsetvāti vatthamālālaṅkārasarīrasamuṭṭhitāya ābhāya pharitvā, candimā viya sūriyo",
  "atk-s0103a:574_1": "viya ca ekobhāsaṃ ekapajjotaṃ karitvāti attho. Ekamantaṃ nisīdiṃsūti devatānaṃ dasabalassa",
  "atk-s0103a:574_2": "santike nisinnaṭṭhānaṃ nāma na bahu, imasmiṃ pana sutte parittagāravavasena nisīdiṃsu.",
  "atk-s0103a:575_0": "276. Vessavaṇoti kiñcāpi cattāro mahārājāno āgatā, vessavaṇo pana dasabalassa vissāsiko",
  "atk-s0103a:575_1": "kathāpavattane byatto susikkhito, tasmā vessavaṇo mahārājā bhagavantaṃ etadavoca.",
  "atk-s0103a:575_2": "Uḷārāti mahesakkhānubhāvasampannā. Pāṇātipātā veramaṇiyāti pāṇātipāte diṭṭhadhammikasamparāyikaṃ",
  "atk-s0103a:575_3": "ādīnavaṃ dassetvā tato veramaṇiyā dhammaṃ deseti. Sesesupi eseva nayo. Tattha santi",
  "atk-s0103a:575_4": "uḷārā yakkhā nivāsinoti tesu senāsanesu santi uḷārā yakkhā nibaddhavāsino. Āṭānāṭiyanti",
  "atk-s0103a:575_5": "āṭānāṭanagare baddhattā evaṃnāmaṃ. Kiṃ pana bhagavato apaccakkhadhammo nāma atthīti,",
  "atk-s0103a:575_6": "natthi. Atha kasmā vessavaṇo “uggaṇhātu, bhante, bhagavā”tiādimāha? Okāsakaraṇatthaṃ.",
  "atk-s0103a:575_7": "So hi bhagavantaṃ imaṃ parittaṃ sāvetuṃ okāsaṃ kārento evamāha. Satthu kathite imaṃ",
  "atk-s0103a:575_8": "parittaṃ garu bhavissatītipi āha. Phāsuvihārāyāti gamanaṭṭhānādīsu catūsu iriyāpathesu sukhavihārāya.",
  "atk-s0103a:576_0": "277. Cakkhumantassāti na vipassīyeva cakkhumā, sattapi buddhā cakkhumanto, tasmā",
  "atk-s0103a:576_1": "ekekassa buddhassa etāni satta satta nāmāni honti. Sabbepi buddhā cakkhumanto, sabbe",
  "atk-s0103a:576_2": "sabbabhūtānukampino, sabbe nhātakilesattā nhātakā. Sabbe mārasenāpamaddino, sabbe",
  "atk-s0103a:576_3": "vusitavanto, sabbe vimuttā, sabbe aṅgato rasmīnaṃ nikkhantattā aṅgīrasā. Na kevalañca",
  "atk-s0103a:576_4": "buddhānaṃ etāneva satta nāmāni asaṅkhyeyyāni nāmāni saguṇena mahesinoti vuttaṃ.",
  "atk-s0103a:577_0": "Vessavaṇo pana attano pākaṭanāmavasena evamāha. Te janāti idha khīṇāsavā janāti adhippetā.",
  "atk-s0103a:577_1": "Apisuṇāthāti desanāsīsamattametaṃ, amusā apisuṇā apharusā mantabhāṇinoti attho. Mahattāti",
  "atk-s0103a:577_2": "mahantabhāvaṃ pattā. “Mahantā”tipi pāṭho, mahantāti attho. Vītasāradāti nissāradā vigatalomahaṃsā.",
  "atk-s0103a:578_0": "Hitanti mettāpharaṇena hitaṃ. Yaṃ namassantīti ettha yanti nipātamattaṃ. Mahattanti",
  "atk-s0103a:578_1": "mahantaṃ. Ayameva vā pāṭho, idaṃ vuttaṃ hoti “ye cāpi loke kilesanibbānena nibbutā",
  "atk-s0103a:578_2": "yathābhūtaṃ vipassisuṃ, vijjādiguṇasampannañca hitaṃ devamanussānaṃ gotamaṃ namassanti,",
  "atk-s0103a:578_3": "te janā apisuṇā, tesampi namatthū”ti. Aṭṭhakathāyaṃ pana te janā apisuṇāti te buddhā",
  "atk-s0103a:578_4": "apisuṇāti evaṃ paṭhamagāthāya buddhānaṃyeva vaṇṇo kathito, tasmā paṭhamagāthā sattannaṃ",
  "atk-s0103a:578_5": "buddhānaṃ vasena vuttā. Dutiyagāthāya “gotama”nti desanāmukhamattametaṃ. Ayampi hi",
  "atk-s0103a:578_6": "sattannaṃyeva vasena vuttāti veditabbā. Ayañhettha attho – loke paṇḍitā devamanussā",
  "atk-s0103a:578_7": "yaṃ namassanti gotamaṃ, tassa ca tato purimānañca buddhānaṃ namatthūti.",
  "atk-s0103a:579_0": "278. Yato uggacchatīti yato ṭhānato udeti. Ādiccoti aditiyā putto, vevacanamattaṃ",
  "atk-s0103a:579_1": "vā etaṃ sūriyasaddassa. Mahantaṃ maṇḍalaṃ assāti maṇḍalīmahā. Yassa cuggacchamānassāti",
  "atk-s0103a:579_2": "yamhi uggacchamāne. Saṃvarīpi nirujjhatīti ratti antaradhāyati. Yassa cuggateti yasmiṃ uggate.",
  "atk-s0103a:580_0": "Rahadoti udakarahado. Tatthāti yato uggacchati sūriyo, tasmiṃ ṭhāne. Samuddoti yo",
  "atk-s0103a:580_1": "so rahadoti vutto, so na añño, atha kho samuddo. Saritodakoti visaṭodako, saritā",
  "atk-s0103a:580_2": "nānappakārā nadiyo assa udake paviṭṭhāti vā saritodako. Evaṃ taṃ tattha jānantīti",
  "atk-s0103a:580_3": "taṃ rahadaṃ tattha evaṃ jānanti. Kinti jānanti? Samuddo saritodakoti evaṃ jānanti.",
  "atk-s0103a:581_0": "Itoti sineruto vā tesaṃ nisinnaṭṭhānato vā. Janoti ayaṃ mahājano. Ekanāmāti indanāmena",
  "atk-s0103a:581_1": "ekanāmā. Sabbesaṃ kira tesaṃ sakkassa devarañño nāmameva nāmamakaṃsu. Asīti dasa",
  "atk-s0103a:581_2": "eko cāti ekanavutijanā. Indanāmāti indoti evaṃnāmā. Buddhaṃ ādiccabandhunanti kilesaniddāpagamanenāpi",
  "atk-s0103a:581_3": "buddhaṃ. Ādiccena samānagottatāyapi ādiccabandhunaṃ. Kusalena samekkhasīti anavajjena",
  "atk-s0103a:581_4": "nipuṇena vā sabbaññutaññāṇena mahājanaṃ olokesi. Amanussāpi taṃ vandantīti amanussāpi",
  "atk-s0103a:581_5": "taṃ “sabbaññutaññāṇena mahājanaṃ olokesī”ti vatvā vandanti. Sutaṃ netaṃ abhiṇhasoti",
  "atk-s0103a:581_6": "etaṃ amhehi abhikkhaṇaṃ sutaṃ. Jinaṃ vandatha gotamaṃ, jinaṃ vandāma gotamanti amhehi",
  "atk-s0103a:581_7": "puṭṭhā jinaṃ vandāma gotamanti vadanti.",
  "atk-s0103a:582_0": "279. Yena petā pavuccantīti petā nāma kālaṅkatā, te yena disābhāgena nīhariyantūti",
  "atk-s0103a:582_1": "vuccanti. Pisuṇā piṭṭhimaṃsikāti pisuṇāvācā ceva piṭṭhimaṃsaṃ khādantā viya parammukhā",
  "atk-s0103a:582_2": "garahakā ca. Ete ca yena nīhariyantūti vuccanti, sabbepi hete dakkhiṇadvārena nīharitvā",
  "atk-s0103a:582_3": "dakkhiṇato nagarassa ḍayhantu vā chijjantu vā haññantu vāti evaṃ vuccanti. Ito sā",
  "atk-s0103a:582_4": "dakkhiṇā disāti yena disābhāgena te petā ca pisuṇādikā ca nīhariyantūti vuccanti,",
  "atk-s0103a:582_5": "ito sā dakkhiṇā disā. Itoti sineruto vā tesaṃ nisinnaṭṭhānato vā. Kumbhaṇḍānanti",
  "atk-s0103a:582_6": "te kira devā mahodarā honti, rahassaṅgampi ca nesaṃ kumbho viya mahantaṃ hoti. Tasmā",
  "atk-s0103a:582_7": "kumbhaṇḍāti vuccanti.",
  "atk-s0103a:583": "280. Yattha coggacchati sūriyoti yasmiṃ disābhāge sūriyo atthaṃ gacchati.",
  "atk-s0103a:584_0": "281. Yenāti yena disābhāgena. Mahānerūti mahāsineru pabbatarājā. Sudassanoti sovaṇṇamayattā",
  "atk-s0103a:584_1": "sundaradassano. Sinerussa hi pācīnapassaṃ rajatamayaṃ, dakkhiṇapassaṃ maṇimayaṃ,",
  "atk-s0103a:584_2": "pacchimapassaṃ phalikamayaṃ, uttarapassaṃ sovaṇṇamayaṃ, taṃ manuññadassanaṃ hoti.",
  "atk-s0103a:584_3": "Tasmā yena disābhāgena sineru sudassanoti ayametthattho. Manussā tattha jāyantīti",
  "atk-s0103a:584_4": "tattha uttarakurumhi manussā jāyanti. Amamāti vatthābharaṇapānabhojanādīsupi mamattavirahitā.",
  "atk-s0103a:584_5": "Apariggahāti itthipariggahena apariggahā. Tesaṃ kira “ayaṃ mayhaṃ bhariyā”ti mamattaṃ",
  "atk-s0103a:584_6": "na hoti, mātaraṃ vā bhaginiṃ vā disvā chandarāgo nuppajjati.",
  "atk-s0103a:585_0": "Napi nīyanti naṅgalāti naṅgalānipi tattha “kasikammaṃ karissāmā”ti na khettaṃ nīyanti.",
  "atk-s0103a:585_1": "Akaṭṭhapākimanti akaṭṭhe bhūmibhāge araññe sayameva jātaṃ. Taṇḍulapphalanti taṇḍulāva tassa phalaṃ hoti.",
  "atk-s0103a:586_0": "Tuṇḍikīre pacitvānāti ukkhaliyaṃ ākiritvā niddhumaṅgārena agginā pacitvā. Tattha",
  "atk-s0103a:586_1": "kira jotikapāsāṇā nāma honti. Atha kho te tayo pāsāṇe ṭhapetvā taṃ ukkhaliṃ āropenti.",
  "atk-s0103a:586_2": "Pāsāṇehi tejo samuṭṭhahitvā taṃ pacati. Tato bhuñjanti bhojananti tato ukkhalito",
  "atk-s0103a:586_3": "bhojanameva bhuñjanti, añño sūpo vā byañjanaṃ vā na hoti, bhuñjantānaṃ cittānukūloyevassa",
  "atk-s0103a:586_4": "raso hoti. Te taṃ ṭhānaṃ sampattānaṃ dentiyeva, macchariyacittaṃ nāma na hoti. Buddhapaccekabuddhādayopi",
  "atk-s0103a:586_5": "mahiddhikā tattha gantvā piṇḍapātaṃ gaṇhanti.",
  "atk-s0103a:587_0": "Gāviṃ ekakhuraṃ katvāti gāviṃ gahetvā ekakhuraṃ vāhanameva katvā. Taṃ abhiruyha vessavaṇassa",
  "atk-s0103a:587_1": "paricārakā yakkhā. Anuyanti disodisanti tāya tāya disāya caranti. Pasuṃ ekakhuraṃ",
  "atk-s0103a:587_2": "katvāti ṭhapetvā gāviṃ avasesacatuppadajātikaṃ pasuṃ ekakhuraṃ vāhanameva katvā disodisaṃ anuyanti.",
  "atk-s0103a:588_0": "Itthiṃ vā vāhanaṃ katvāti yebhuyyena gabbhiniṃ mātugāmaṃ vāhanaṃ karitvā. Tassā piṭṭhiyā",
  "atk-s0103a:588_1": "nisīditvā caranti. Tassā kira piṭṭhi onamituṃ sahati. Itarā pana itthiyo yāne yojenti.",
  "atk-s0103a:588_2": "Purisaṃ vāhanaṃ katvāti purise gahetvā yāne yojenti. Gaṇhantā ca sammādiṭṭhike gahetuṃ",
  "atk-s0103a:588_3": "na sakkonti. Yebhuyyena paccantimamilakkhuvāsike gaṇhanti. Aññataro kirettha jānapado",
  "atk-s0103a:588_4": "ekassa therassa samīpe nisīditvā niddāyati, thero “upāsaka ativiya niddāyasī”ti pucchi.",
  "atk-s0103a:588_5": "“Ajja, bhante, sabbarattiṃ vessavaṇadāsehi kilamitomhī”ti āha.",
  "atk-s0103a:589_0": "Kumāriṃ vāhanaṃ katvāti kumāriyo gahetvā ekakhuraṃ vāhanaṃ katvā rathe yojenti. Kumāravāhanepi",
  "atk-s0103a:589_1": "eseva nayo. Pacārā tassa rājinoti tassa rañño paricārikā. Hatthiyānaṃ assayānanti",
  "atk-s0103a:589_2": "na kevalaṃ goyānādīniyeva, hatthiassayānādīnipi abhiruhitvā vicaranti. Dibbaṃ yānanti",
  "atk-s0103a:589_3": "aññampi nesaṃ bahuvidhaṃ dibbayānaṃ upaṭṭhitameva hoti, etāni tāva nesaṃ upakappanayānāni.",
  "atk-s0103a:589_4": "Te pana pāsāde varasayanamhi nipannāpi pīṭhasivikādīsu ca nisinnāpi vicaranti. Tena",
  "atk-s0103a:589_5": "vuttaṃ “pāsādā sivikā cevā”ti. Mahārājassa yasassinoti evaṃ ānubhāvasampannassa yasassino",
  "atk-s0103a:589_6": "mahārājassa etāni yānāni nibbattanti.",
  "atk-s0103a:590_0": "Tassa ca nagarā ahu antalikkhe sumāpitāti tassa rañño ākāse suṭṭhu māpitā ete āṭānāṭādikā",
  "atk-s0103a:590_1": "nagarā ahesuṃ, nagarāni bhaviṃsūti attho. Ekañhissa nagaraṃ āṭānāṭā nāma āsi, ekaṃ",
  "atk-s0103a:590_2": "kusināṭā nāma, ekaṃ parakusināṭā nāma, ekaṃ nāṭasūriyā nāma, ekaṃ parakusiṭanāṭā nāma.",
  "atk-s0103a:591_0": "Uttarena kasivantoti tasmiṃ ṭhatvā ujuṃ uttaradisāya kasivanto nāma aññaṃ nagaraṃ.",
  "atk-s0103a:591_1": "Janoghamaparena cāti etassa aparabhāge janoghaṃ nāma aññaṃ nagaraṃ. Navanavatiyoti",
  "atk-s0103a:591_2": "aññampi navanavatiyo nāma ekaṃ nagaraṃ. Aparaṃ ambaraambaravatiyo nāma. Āḷakamandāti",
  "atk-s0103a:591_3": "aparampi āḷakamandā nāma rājadhānī.",
  "atk-s0103a:592_0": "Tasmā kuvero mahārājāti ayaṃ kira anuppanne buddhe kuvero nāma brāhmaṇo hutvā ucchuvappaṃ",
  "atk-s0103a:592_1": "kāretvā satta yantāni yojesi. Ekissāya yantasālāya uṭṭhitaṃ āyaṃ āgatāgatassa mahājanassa",
  "atk-s0103a:592_2": "datvā puññaṃ akāsi. Avasesasālāhi tattheva bahutaro āyo uṭṭhāsi, so tena pasīditvā",
  "atk-s0103a:592_3": "avasesasālāsupi uppajjanakaṃ gahetvā vīsati vassasahassāni dānaṃ adāsi. So kālaṃ",
  "atk-s0103a:592_4": "katvā cātumahārājikesu kuvero nāma devaputto jāto. Aparabhāge visāṇāya rājadhāniyā",
  "atk-s0103a:592_5": "rajjaṃ kāresi. Tato paṭṭhāya vessavaṇoti vuccati.",
  "atk-s0103a:593_0": "Paccesanto pakāsentīti paṭiesanto visuṃ visuṃ atthe upaparikkhamānā anusāsamānā aññe",
  "atk-s0103a:593_1": "dvādasa yakkharaṭṭhikā pakāsenti. Te kira yakkharaṭṭhikā sāsanaṃ gahetvā dvādasannaṃ",
  "atk-s0103a:593_2": "yakkhadovārikānaṃ nivedenti. Yakkhadovārikā taṃ sāsanaṃ mahārājassa nivedenti. Idāni",
  "atk-s0103a:593_3": "tesaṃ yakkharaṭṭhikānaṃ nāmaṃ dassento tatolātiādimāha. Tesu kira eko tatolā nāma,",
  "atk-s0103a:593_4": "eko tattalā nāma, eko tatotalā nāma, eko ojasi nāma, eko tejasi nāma, eko tatojasī",
  "atk-s0103a:593_5": "nāma. Sūro rājāti eko sūro nāma, eko rājā nāma, eko sūrorājā nāma, ariṭṭho nemīti",
  "atk-s0103a:593_6": "eko ariṭṭho nāma, eko nemi nāma, eko ariṭṭhanemi nāma.",
  "atk-s0103a:594_0": "Rahadopi tattha dharaṇī nāmāti tattha paneko nāmena dharaṇī nāma udakarahado atthi,",
  "atk-s0103a:594_1": "paṇṇāsayojanā mahāpokkharaṇī atthīti vuttaṃ hoti. Yato meghā pavassantīti yato pokkharaṇito",
  "atk-s0103a:594_2": "udakaṃ gahetvā meghā pavassanti. Vassā yato patāyantīti yato vuṭṭhiyo avattharamānā",
  "atk-s0103a:594_3": "nigacchanti. Meghesu kira uṭṭhitesu tato pokkharaṇito purāṇaudakaṃ bhassati. Upari",
  "atk-s0103a:594_4": "megho uṭṭhahitvā taṃ pokkharaṇiṃ navodakena pūreti. Purāṇodakaṃ heṭṭhimaṃ hutvā nikkhamati.",
  "atk-s0103a:594_5": "Paripuṇṇāya pokkharaṇiyā valāhakā vigacchanti. Sabhāpīti sabhā. Tassā kira pokkharaṇiyā",
  "atk-s0103a:594_6": "tīre sālavatiyā nāma latāya parikkhitto dvādasayojaniko ratanamaṇḍapo atthi, taṃ sandhāyetaṃ vuttaṃ.",
  "atk-s0103a:595_0": "Payirupāsantīti nisīdanti. Tattha niccaphalā rukkhāti tasmiṃ ṭhāne taṃ maṇḍapaṃ parivāretvā",
  "atk-s0103a:595_1": "sadā phalitā ambajambuādayo rukkhā niccapupphitā ca campakamālādayoti dasseti. Nānādijagaṇāyutāti",
  "atk-s0103a:595_2": "vividhapakkhisaṅghasamākulā. Mayūrakoñcābhirudāti mayūrehi koñcasakuṇehi ca abhirudā upagītā.",
  "atk-s0103a:596_0": "Jīvañjīvakasaddetthāti “jīva jīvā”ti evaṃ viravantānaṃ jīvañjīvakasakuṇānampi ettha",
  "atk-s0103a:596_1": "saddo atthi. Oṭṭhavacittakāti “uṭṭhehi, citta, uṭṭhehi cittā”ti evaṃ vassamānā uṭṭhavacittakasakuṇāpi",
  "atk-s0103a:596_2": "tattha vicaranti. Kukkuṭakāti vanakukkuṭakā. Kuḷīrakāti suvaṇṇakakkaṭakā. Vaneti",
  "atk-s0103a:596_3": "padumavane. Pokkharasātakāti pokkharasātakā nāma sakuṇā.",
  "atk-s0103a:597_0": "Sukasāḷikasaddetthāti sukānañca sāḷikānañca saddo ettha. Daṇḍamāṇavakāni cāti manussamukhasakuṇā.",
  "atk-s0103a:597_1": "Te kira dvīhi hatthehi suvaṇṇadaṇḍaṃ gahetvā ekaṃ pokkharapattaṃ akkamitvā anantare",
  "atk-s0103a:597_2": "pokkharapatte suvaṇṇadaṇḍaṃ nikkhipantā vicaranti. Sobhati sabbakālaṃ sāti sā pokkharaṇī",
  "atk-s0103a:597_3": "sabbakālaṃ sobhati. Kuveranaḷinīti kuverassa naḷinī padumasarabhūtā, sā dharaṇī nāma",
  "atk-s0103a:597_4": "pokkharaṇī sadā nirantaraṃ sobhati.",
  "atk-s0103a:598_0": "282. Yassa kassacīti idaṃ vessavaṇo āṭānāṭiyaṃ rakkhaṃ niṭṭhapetvā tassā parikammaṃ",
  "atk-s0103a:598_1": "dassento āha. Tattha suggahitāti atthañca byañjanañca parisodhetvā suṭṭhu uggahitā.",
  "atk-s0103a:598_2": "Samattā pariyāputāti padabyañjanāni ahāpetvā paripuṇṇaṃ uggahitā. Atthampi pāḷimpi",
  "atk-s0103a:598_3": "visaṃvādetvā sabbaso vā pana appaguṇaṃ katvā bhaṇantassa hi parittaṃ tejavantaṃ na",
  "atk-s0103a:598_4": "hoti, sabbaso paguṇaṃ katvā bhaṇantasseva tejavantaṃ hoti. Lābhahetu uggahetvā bhaṇantassāpi",
  "atk-s0103a:598_5": "atthaṃ na sādheti, nissaraṇapakkhe ṭhatvā mettaṃ purecārikaṃ katvā bhaṇantasseva",
  "atk-s0103a:598_6": "atthāya hotīti dasseti. Yakkhapacāroti yakkhaparicārako.",
  "atk-s0103a:599_0": "Vatthuṃ vāti gharavatthuṃ vā. Vāsaṃ vāti tattha nibaddhavāsaṃ vā. Samitinti samāgamaṃ.",
  "atk-s0103a:599_1": "Anāvayhanti na āvāhayuttaṃ. Avivayhanti na vivāhayuttaṃ. Tena saha āvāhavivāhaṃ na",
  "atk-s0103a:599_2": "kareyyunti attho. Attāhipi paripuṇṇāhīti “kaḷārakkhi kaḷāradantā”ti evaṃ etesaṃ attabhāvaṃ",
  "atk-s0103a:599_3": "upanetvā vuttāhi paripuṇṇabyañjanāhi paribhāsāhi paribhāseyyuṃ yakkhaakkosehi nāma",
  "atk-s0103a:599_4": "akkoseyyunti attho. Rittampissa pattanti bhikkhūnaṃ pattasadisameva lohapattaṃ hoti.",
  "atk-s0103a:599_5": "Taṃ sīse nikkujjitaṃ yāva galavāṭakā bhassati. Atha naṃ majjhe ayokhīlena ākoṭenti.",
  "atk-s0103a:600_0": "Caṇḍāti kodhanā. Ruddhāti viruddhā. Rabhasāti karaṇuttariyā. Neva mahārājānaṃ ādiyantīti",
  "atk-s0103a:600_1": "vacanaṃ na gaṇhanti, āṇaṃ na karonti. Mahārājānaṃ purisakānanti aṭṭhavīsatiyakkhasenāpatīnaṃ.",
  "atk-s0103a:600_2": "Purisakānanti yakkhasenāpatīnaṃ ye manassā tesaṃ. Avaruddhā nāmāti paccāmittā verino.",
  "atk-s0103a:600_3": "Ujjhāpetabbanti parittaṃ vatvā amanusse paṭikkamāpetuṃ asakkontena etesaṃ yakkhānaṃ",
  "atk-s0103a:600_4": "ujjhāpetabbaṃ, ete jānāpetabbāti attho.",
  "atk-s0103a:601": "Parittaparikammakathā",
  "atk-s0103a:602_0": "Idha pana ṭhatvā parittassa parikammaṃ kathetabbaṃ. Paṭhamameva hi āṭānāṭiyasuttaṃ",
  "atk-s0103a:602_1": "na bhaṇitabbaṃ, mettasuttaṃ dhajaggasuttaṃ ratanasuttanti imāni sattāhaṃ bhaṇitabbāni.",
  "atk-s0103a:602_2": "Sace muñcati, sundaraṃ. No ce muñcati, āṭānāṭiyasuttaṃ bhaṇitabbaṃ, taṃ bhaṇantena",
  "atk-s0103a:602_3": "bhikkhunā piṭṭhaṃ vā maṃsaṃ vā na khāditabbaṃ, susāne na vasitabbaṃ. Kasmā? Amanussā",
  "atk-s0103a:602_4": "okāsaṃ labhanti. Parittakaraṇaṭṭhānaṃ haritupalittaṃ kāretvā tattha parisuddhaṃ āsanaṃ",
  "atk-s0103a:602_5": "paññapetvā nisīditabbaṃ.",
  "atk-s0103a:603_0": "Parittakārako bhikkhu vihārato gharaṃ nentehi phalakāvudhehi parivāretvā netabbo.",
  "atk-s0103a:603_1": "Abbhokāse nisīditvā na vattabbaṃ, dvāravātapānāni pidahitvā nisinnena āvudhahatthehi",
  "atk-s0103a:603_2": "saṃparivāritena mettacittaṃ purecārikaṃ katvā vattabbaṃ. Paṭhamaṃ sikkhāpadāni gāhāpetvā",
  "atk-s0103a:603_3": "sīle patiṭṭhitassa parittaṃ kātabbaṃ. Evampi mocetuṃ asakkontena vihāraṃ ānetvā cetiyaṅgaṇe",
  "atk-s0103a:603_4": "nipajjāpetvā āsanapūjaṃ kāretvā dīpe jālāpetvā cetiyaṅgaṇaṃ sammajjitvā maṅgalakathā",
  "atk-s0103a:603_5": "vattabbā. Sabbasannipāto ghosetabbo. Vihārassa upavane jeṭṭhakarukkho nāma hoti,",
  "atk-s0103a:603_6": "tattha bhikkhusaṅgho tumhākaṃ āgamanaṃ paṭimānetīti pahiṇitabbaṃ. Sabbasannipātaṭṭhāne",
  "atk-s0103a:603_7": "anāgantuṃ nāma na labbhati. Tato amanussagahitako “tvaṃ ko nāmā”ti pucchitabbo. Nāme",
  "atk-s0103a:603_8": "kathite nāmeneva ālapitabbo. Itthannāma tuyhaṃ mālāgandhādīsu patti āsanapūjāya patti",
  "atk-s0103a:603_9": "piṇḍapāte patti, bhikkhusaṅghena tuyhaṃ paṇṇākāratthāya mahāmaṅgalakathā vuttā, bhikkhusaṅghe",
  "atk-s0103a:603_10": "gāravena etaṃ muñcāhīti mocetabbo. Sace na muñcati, devatānaṃ ārocetabbaṃ “tumhe",
  "atk-s0103a:603_11": "jānātha, ayaṃ amanusso amhākaṃ vacanaṃ na karoti, mayaṃ buddhaāṇaṃ karissāmā”ti parittaṃ",
  "atk-s0103a:603_12": "kātabbaṃ. Etaṃ tāva gihīnaṃ parikammaṃ. Sace pana bhikkhu amanussena gahito hoti,",
  "atk-s0103a:603_13": "āsanāni dhovitvā sabbasannipātaṃ ghosāpetvā gandhamālādīsu pattiṃ datvā parittaṃ",
  "atk-s0103a:603_14": "bhaṇitabbaṃ. Idaṃ bhikkhūnaṃ parikammaṃ.",
  "atk-s0103a:604_0": "Vikkanditabbanti sabbasannipātaṃ ghosāpetvā aṭṭhavīsati yakkhasenāpatayo kanditabbā.",
  "atk-s0103a:604_1": "Viravitabbanti “ayaṃ yakkho gaṇhātī”tiādīni bhaṇantena tehi saddhiṃ kathetabbaṃ.",
  "atk-s0103a:604_2": "Tattha gaṇhātīti sarīre adhimuccati. Āvisatīti tasseva vevacanaṃ. Atha vā laggati",
  "atk-s0103a:604_3": "na apetīti vuttaṃ hoti. Heṭhetīti uppannaṃ rogaṃ vaḍḍhento bādhati. Viheṭhetīti tasseva",
  "atk-s0103a:604_4": "vevacanaṃ. Hiṃsatīti appamaṃsalohitaṃ karonto dukkhāpeti. Vihiṃsatīti tasseva vevacanaṃ.",
  "atk-s0103a:604_5": "Na muñcatīti appamādagāho hutvā muñcituṃ na icchati, evaṃ etesaṃ viravitabbaṃ.",
  "atk-s0103a:605_0": "283. Idāni yesaṃ evaṃ viravitabbaṃ, te dassetuṃ katamesaṃ yakkhānantiādimāha. Tattha",
  "atk-s0103a:605_1": "indo somotiādīni tesaṃ nāmāni. Tesu vessāmittoti vessāmittapabbatavāsī eko yakkho.",
  "atk-s0103a:605_2": "Yugandharopi yugandharapabbatavāsīyeva. Hiri netti ca mandiyoti hiri ca netti ca",
  "atk-s0103a:605_3": "mandiyo ca. Maṇi māṇi varo dīghoti maṇi ca māṇi ca varo ca dīgho ca. Atho serīsako",
  "atk-s0103a:605_4": "sahāti tehi saha añño serīsako nāma. “Imesaṃ yakkhānaṃ…pe… ujjhāpetabba”nti ayaṃ",
  "atk-s0103a:605_5": "yakkho imaṃ heṭheti viheṭheti na muñcatīti evaṃ etesaṃ yakkhasenāpatīnaṃ ārocetabbaṃ.",
  "atk-s0103a:605_6": "Tato te bhikkhusaṅgho attano dhammaāṇaṃ karoti, mayampi amhākaṃ yakkharājaāṇaṃ karomāti",
  "atk-s0103a:605_7": "ussukkaṃ karissanti. Evaṃ amanussānaṃ okāso na bhavissati, buddhasāvakānaṃ phāsuvihāro",
  "atk-s0103a:605_8": "ca bhavissatīti dassento “ayaṃ kho sā, mārisa, āṭānāṭiyā rakkhā”tiādimāha. Taṃ sabbaṃ,",
  "atk-s0103a:605_9": "tato parañca uttānatthamevāti.",
  "atk-s0103a:606": "Sumaṅgalavilāsiniyā dīghanikāyaṭṭhakathāya",
  "atk-s0103a:607_0": "296. Evaṃ me sutanti saṅgītisuttaṃ. Tatrāyamapubbapadavaṇṇanā – cārikaṃ caramānoti",
  "atk-s0103a:607_1": "nibaddhacārikaṃ caramāno. Tadā kira satthā dasasahassacakkavāḷe ñāṇajālaṃ pattharitvā",
  "atk-s0103a:607_2": "lokaṃ volokayamāno pāvānagaravāsino mallarājāno disvā ime rājāno mayhaṃ sabbaññutaññāṇajālassa",
  "atk-s0103a:607_3": "anto paññāyanti, kiṃ nu khoti āvajjanto “rājāno ekaṃ sandhāgāraṃ kāresuṃ, mayi gate",
  "atk-s0103a:607_4": "maṅgalaṃ bhaṇāpessanti, ahaṃ tesaṃ maṅgalaṃ vatvā uyyojetvā ‘bhikkhusaṅghassa dhammakathaṃ",
  "atk-s0103a:607_5": "kathehī’ti sāriputtaṃ vakkhāmi, sāriputto tīhi piṭakehi sammasitvā cuddasapañhādhikena",
  "atk-s0103a:607_6": "pañhasahassena paṭimaṇḍetvā bhikkhusaṅghassa saṅgītisuttaṃ nāma kathessati, suttantaṃ",
  "atk-s0103a:607_7": "āvajjetvā pañca bhikkhusatāni saha paṭisambhidāhi arahattaṃ pāpuṇissantī”ti imamatthaṃ",
  "atk-s0103a:607_8": "disvā cārikaṃ pakkanto. Tena vuttaṃ – “mallesu cārikaṃ caramāno”ti.",
  "atk-s0103a:608": "Ubbhatakanavasandhāgāravaṇṇanā",
  "atk-s0103a:609_0": "297. Ubbhatakanti tassa nāmaṃ, uccattā vā evaṃ vuttaṃ. Sandhāgāranti nagaramajjhe",
  "atk-s0103a:609_1": "sandhāgārasālā. Samaṇena vāti ettha yasmā gharavatthupariggahakāleyeva devatā attano",
  "atk-s0103a:609_2": "vasanaṭṭhānaṃ gaṇhanti. Tasmā devena vāti avatvā “samaṇena vā brāhmaṇena vā kenaci",
  "atk-s0103a:609_3": "vā manussabhūtenā”ti vuttaṃ. Yena bhagavā tenupasaṅkamiṃsūti bhagavato āgamanaṃ sutvā",
  "atk-s0103a:609_4": "“amhehi gantvāpi na bhagavā ānīto, dūtaṃ pesetvāpi na pakkosāpito, sayameva pana",
  "atk-s0103a:609_5": "mahābhikkhusaṅghaparivāro amhākaṃ vasanaṭṭhānaṃ sampatto, amhehi ca sandhāgārasālā",
  "atk-s0103a:609_6": "kāritā, ettha mayaṃ dasabalaṃ ānetvā maṅgalaṃ bhaṇāpessāmā”ti cintetvā upasaṅkamiṃsu.",
  "atk-s0103a:610_0": "298. Yena sandhāgāraṃ tenupasaṅkamiṃsūti taṃ divasaṃ kira sandhāgāre cittakammaṃ",
  "atk-s0103a:610_1": "niṭṭhapetvā aṭṭakā muttamattā honti, buddhā ca nāma araññajjhāsayā araññārāmā, antogāme",
  "atk-s0103a:610_2": "vaseyyuṃ vā no vā. Tasmā bhagavato manaṃ jānitvāva paṭijaggissāmāti cintetvā te bhagavantaṃ",
  "atk-s0103a:610_3": "upasaṅkamiṃsu. Idāni pana manaṃ labhitvā paṭijaggitukāmā yena sandhāgāraṃ tenupasaṅkamiṃsu.",
  "atk-s0103a:610_4": "Sabbasantharinti yathā sabbaṃ santhataṃ hoti, evaṃ. Yena bhagavā tenupasaṅkamiṃsūti",
  "atk-s0103a:610_5": "ettha pana te mallarājāno sandhāgāraṃ paṭijaggitvā nagaravīthiyopi sammajjāpetvā",
  "atk-s0103a:610_6": "dhaje ussāpetvā gehadvāresu puṇṇaghaṭe ca kadaliyo ca ṭhapāpetvā sakalanagaraṃ dīpamālādīhi",
  "atk-s0103a:610_7": "vippakiṇṇatārakaṃ viya katvā khīrapāyake dārake khīraṃ pāyyetha, dahare kumāre lahuṃ",
  "atk-s0103a:610_8": "lahuṃ bhojāpetvā sayāpetha, uccāsaddaṃ mā karittha, ajja ekarattiṃ satthā antogāme",
  "atk-s0103a:610_9": "vasissati, buddhā nāma appasaddakāmā hontīti bheriṃ carāpetvā sayaṃ daṇḍadīpikaṃ",
  "atk-s0103a:610_10": "ādāya yena bhagavā tenupasaṅkamiṃsu.",
  "atk-s0103a:611_0": "299. Bhagavantaṃyeva purakkhatvāti bhagavantaṃ purato katvā. Tattha bhagavā bhikkhūnañceva",
  "atk-s0103a:611_1": "upāsakānañca majjhe nisinno ativiya virocati, samantapāsādiko suvaṇṇavaṇṇo abhirūpo",
  "atk-s0103a:611_2": "dassanīyo. Purimakāyato suvaṇṇavaṇṇā rasmi uṭṭhahitvā asītihatthaṃ ṭhānaṃ gaṇhāti.",
  "atk-s0103a:611_3": "Pacchimakāyato. Dakkhiṇahatthato. Vāmahatthato suvaṇṇavaṇṇā rasmi uṭṭhahitvā asītihatthaṃ",
  "atk-s0103a:611_4": "ṭhānaṃ gaṇhāti. Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā",
  "atk-s0103a:611_5": "gaganatale asītihatthaṃ ṭhānaṃ gaṇhāti. Heṭṭhā pādatalehi pavāḷavaṇṇā rasmi uṭṭhahitvā",
  "atk-s0103a:611_6": "ghanapathaviyaṃ asītihatthaṃ ṭhānaṃ gaṇhāti. Evaṃ samantā asīti hatthamattaṃ ṭhānaṃ",
  "atk-s0103a:611_7": "chabbaṇṇā buddharasmiyo vijjotamānā vipphandamānā vidhāvanti. Sabbe disābhāgā suvaṇṇacampakapupphehi",
  "atk-s0103a:611_8": "vikiriyamānā viya suvaṇṇaghaṭato nikkhantasuvaṇṇarasadhārāhi siñcamānā viya pasāritasuvaṇṇapaṭaparikkhittā",
  "atk-s0103a:611_9": "viya verambhavātasamuṭṭhitakiṃsukakaṇikārapupphacuṇṇasamākiṇṇā viya ca vippakāsanti.",
  "atk-s0103a:612_0": "Bhagavatopi asītianubyañjanabyāmappabhādvattiṃsavaralakkhaṇasamujjalaṃ sarīraṃ samuggatatārakaṃ",
  "atk-s0103a:612_1": "viya gaganatalaṃ, vikasitamiva padumavanaṃ, sabbapāliphullo viya yojanasatiko pāricchattako",
  "atk-s0103a:612_2": "paṭipāṭiyā ṭhapitānaṃ dvattiṃsacandānaṃ dvattiṃsasūriyānaṃ dvattiṃsacakkavattirājānaṃ",
  "atk-s0103a:612_3": "dvattiṃsadevarājānaṃ dvattiṃsamahābrahmānaṃ siriyā siriṃ abhibhavamānaṃ viya virocati.",
  "atk-s0103a:612_4": "Parivāretvā nisinnā bhikkhūpi sabbeva appicchā santuṭṭhā pavivittā asaṃsaṭṭhā āraddhavīriyā",
  "atk-s0103a:612_5": "vattāro vacanakkhamā codakā pāpagarahino sīlasampannā samādhisampannā paññāvimutti",
  "atk-s0103a:612_6": "vimuttiñāṇadassanasampannā. Tehi parivārito bhagavā rattakambalaparikkhitto viya",
  "atk-s0103a:612_7": "suvaṇṇakkhandho, rattapadumavanasaṇḍamajjhagatā viya suvaṇṇanāvā, pavāḷavedikāparikkhitto",
  "atk-s0103a:612_8": "viya suvaṇṇapāsādo virocittha.",
  "atk-s0103a:613_0": "Asītimahātherāpi naṃ meghavaṇṇaṃ paṃsukūlaṃ pārupitvā maṇivammavammitā viya mahānāgā",
  "atk-s0103a:613_1": "parivārayiṃsu vantarāgā bhinnakilesā vijaṭitajaṭā chinnabandhanā kule vā gaṇe vā",
  "atk-s0103a:613_2": "alaggā. Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,",
  "atk-s0103a:613_3": "nittaṇho nittaṇhehi, nikkileso nikkilesehi, sayaṃ buddho bahussutabuddhehi parivārito",
  "atk-s0103a:613_4": "pattaparivāritaṃ viya kesaraṃ, kesaraparivāritā viya kaṇṇikā, aṭṭhanāgasahassaparivārito",
  "atk-s0103a:613_5": "viya chaddanto nāgarājā, navutihaṃsasahassaparivārito viya dhataraṭṭho haṃsarājā,",
  "atk-s0103a:613_6": "senaṅgaparivārito viya cakkavattirājā, marugaṇaparivārito viya sakko devarājā, brahmagaṇaparivārito",
  "atk-s0103a:613_7": "viya hārito mahābrahmā, asamena buddhavesena aparimāṇena buddhavilāsena tassaṃ parisati",
  "atk-s0103a:613_8": "nisinno pāveyyake malle bahudeva rattiṃ dhammiyā kathāya sandassetvā uyyojesi.",
  "atk-s0103a:614_0": "Ettha ca dhammikathā nāma sandhāgāraanumodanappaṭisaṃyuttā pakiṇṇakakathā veditabbā.",
  "atk-s0103a:614_1": "Tadā hi bhagavā ākāsagaṅgaṃ otārento viya pathavojaṃ ākaḍḍhanto viya mahājambuṃ matthake",
  "atk-s0103a:614_2": "gahetvā cālento viya yojaniyamadhugaṇḍaṃ cakkayantena pīḷetvā madhupānaṃ pāyamāno",
  "atk-s0103a:614_3": "viya ca pāveyyakānaṃ mallānaṃ hitasukhāvahaṃ pakiṇṇakakathaṃ kathesi.",
  "atk-s0103a:615_0": "300. Tuṇhībhūtaṃ tuṇhībhūtanti yaṃ yaṃ disaṃ anuviloketi, tattha tattha tuṇhībhūtameva.",
  "atk-s0103a:615_1": "Anuviloketvāti maṃsacakkhunā dibbacakkhunāti dvīhi cakkhūhi tato tato viloketvā.",
  "atk-s0103a:615_2": "Maṃsacakkhunā hi nesaṃ bahiddhā iriyāpathaṃ pariggahesi. Tattha ekabhikkhussāpi neva",
  "atk-s0103a:615_3": "hatthakukkuccaṃ na pādakukkuccaṃ ahosi, na koci sīsamukkhipi, na kathaṃ kathesi,",
  "atk-s0103a:615_4": "na niddāyanto nisīdi. Sabbepi tīhi sikkhāhi sikkhitā nivāte padīpasikhā viya niccalā",
  "atk-s0103a:615_5": "nisīdiṃsu. Iti nesaṃ imaṃ iriyāpathaṃ maṃsacakkhunā pariggahesi. Ālokaṃ pana vaḍḍhayitvā",
  "atk-s0103a:615_6": "dibbacakkhunā hadayarūpaṃ disvā abbhantaragataṃ sīlaṃ olokesi. So anekasatānaṃ bhikkhūnaṃ",
  "atk-s0103a:615_7": "antokumbhiyaṃ jalamānaṃ padīpaṃ viya arahattupagaṃ sīlaṃ addasa. Āraddhavipassakā",
  "atk-s0103a:615_8": "hi te bhikkhū. Iti nesaṃ sīlaṃ disvā “imepi bhikkhū mayhaṃ anucchavikā, ahampi imesaṃ",
  "atk-s0103a:615_9": "anucchaviko”ti cakkhutalesu nimittaṃ ṭhapetvā bhikkhusaṅghaṃ oloketvā āyasmantaṃ",
  "atk-s0103a:615_10": "sāriputtaṃ āmantesi “piṭṭhi me āgilāyatī”ti. Kasmā āgilāyati? Bhagavato hi chabbassāni",
  "atk-s0103a:615_11": "mahāpadhānaṃ padahantassa mahantaṃ kāyadukkhaṃ ahosi. Athassa aparabhāge mahallakakāle piṭṭhivāto uppajji.",
  "atk-s0103a:616_0": "Saṅghāṭiṃ paññāpetvāti sandhāgārassa kira ekapasse te rājāno kappiyamañcakaṃ paññapesuṃ",
  "atk-s0103a:616_1": "“appeva nāma satthā nipajjeyyā”ti. Satthāpi catūhi iriyāpathehi paribhuttaṃ imesaṃ",
  "atk-s0103a:616_2": "mahapphalaṃ bhavissatīti tattha saṅghāṭiṃ paññāpetvā nipajji.",
  "atk-s0103a:617": "Bhinnanigaṇṭhavatthuvaṇṇanā",
  "atk-s0103a:618": "301. Tassa kālaṅkiriyāyātiādīsu yaṃ vattabbaṃ, taṃ sabbaṃ heṭṭhā vuttameva.",
  "atk-s0103a:619": "302. Āmantesīti bhaṇḍanādivūpasamakaraṃ svākhyātaṃ dhammaṃ desetukāmo āmantesi.",
  "atk-s0103a:620": "Ekakavaṇṇanā",
  "atk-s0103a:621_0": "303. Tatthāti tasmiṃ dhamme. Saṅgāyitabbanti samaggehi gāyitabbaṃ, ekavacanehi aviruddhavacanehi",
  "atk-s0103a:621_1": "bhaṇitabbaṃ. Na vivaditabbanti atthe vā byañjane vā vivādo na kātabbo. Eko dhammoti",
  "atk-s0103a:621_2": "ekakadukatikādivasena bahudhā sāmaggirasaṃ dassetukāmo paṭhamaṃ tāva “eko dhammo”ti",
  "atk-s0103a:621_3": "āha. Sabbe sattāti kāmabhavādīsu saññābhavādīsu ekavokārabhavādīsu ca sabbabhavesu",
  "atk-s0103a:621_4": "sabbe sattā. Āhāraṭṭhitikāti āhārato ṭhiti etesanti āhāraṭṭhitikā. Iti sabbasattānaṃ",
  "atk-s0103a:621_5": "ṭhiti hetu āhāro nāma eko dhammo amhākaṃ satthārā yāthāvato ñatvā sammadakkhāto āvusoti dīpeti.",
  "atk-s0103a:622_0": "Nanu ca evaṃ sante yaṃ vuttaṃ “asaññasattā devā ahetukā anāhārā aphassakā”tiādi,",
  "atk-s0103a:622_1": "taṃ vacanaṃ virujjhatīti, na virujjhati. Tesañhi jhānaṃ āhāro hoti. Evaṃ santepi",
  "atk-s0103a:622_2": "“cattārome, bhikkhave, āhārā bhūtānaṃ vā sattānaṃ ṭhitiyā sambhavesīnaṃ vā anuggahāya.",
  "atk-s0103a:622_3": "Katame cattāro? Kabaḷīkāro āhāro oḷāriko vā sukhumo vā, phasso dutiyo, manosañcetanā",
  "atk-s0103a:622_4": "tatiyā, viññāṇaṃ catuttha”nti idampi virujjhatīti, idampi na virujjhati. Etasmiñhi",
  "atk-s0103a:622_5": "sutte nippariyāyena āhāralakkhaṇāva dhammā āhārāti vuttā. Idha pana pariyāyena paccayo",
  "atk-s0103a:622_6": "āhāroti vutto. Sabbadhammānañhi paccayo laddhuṃ vaṭṭati. So ca yaṃ yaṃ phalaṃ janeti,",
  "atk-s0103a:622_7": "taṃ taṃ āharati nāma, tasmā āhāroti vuccati. Tenevāha “avijjampāhaṃ, bhikkhave, sāhāraṃ",
  "atk-s0103a:622_8": "vadāmi, no anāhāraṃ. Ko ca, bhikkhave, avijjāya āhāro? Pañcanīvaraṇātissa vacanīyaṃ.",
  "atk-s0103a:622_9": "Pañcanīvaraṇepāhaṃ, bhikkhave, sāhāre vadāmi, no anāhāre. Ko ca, bhikkhave, pañcannaṃ",
  "atk-s0103a:622_10": "nīvaraṇānaṃ āhāro? Ayonisomanasikārotissa vacanīya”nti. Ayaṃ idha adhippeto.",
  "atk-s0103a:623_0": "Etasmiñhi paccayāhāre gahite pariyāyāhāropi nippariyāyāhāropi sabbo gahitova hoti.",
  "atk-s0103a:623_1": "Tattha asaññabhave paccayāhāro labbhati. Anuppanne hi buddhe titthāyatane pabbajitā",
  "atk-s0103a:623_2": "vāyokasiṇe parikammaṃ katvā catutthajjhānaṃ nibbattetvā tato vuṭṭhāya dhī cittaṃ,",
  "atk-s0103a:623_3": "dhibbatetaṃ cittaṃ cittassa nāma abhāvoyeva sādhu, cittañhi nissāyeva vadhabandhādipaccayaṃ",
  "atk-s0103a:623_4": "dukkhaṃ uppajjati. Citte asati natthetanti khantiṃ ruciṃ uppādetvā aparihīnajjhānā",
  "atk-s0103a:623_5": "kālaṅkatvā asaññabhave nibbattanti. Yo yassa iriyāpatho manussaloke paṇihito ahosi,",
  "atk-s0103a:623_6": "so tena iriyāpathena nibbattitvā pañca kappasatāni ṭhito vā nisinno vā nipanno vā",
  "atk-s0103a:623_7": "hoti. Evarūpānampi sattānaṃ paccayāhāro labbhati. Te hi yaṃ jhānaṃ bhāvetvā nibbattā,",
  "atk-s0103a:623_8": "tadeva nesaṃ paccayo hoti. Yathā jiyāvegena khittasaro yāva jiyāvego atthi, tāva",
  "atk-s0103a:623_9": "gacchati, evaṃ yāva jhānapaccayo atthi, tāva tiṭṭhanti. Tasmiṃ niṭṭhite khīṇavego",
  "atk-s0103a:623_10": "saro viya patanti. Ye pana te nerayikā neva uṭṭhānaphalūpajīvī na puññaphalūpajīvīti",
  "atk-s0103a:623_11": "vuttā, tesaṃ ko āhāroti? Tesaṃ kammameva āhāro. Kiṃ pañca āhārā atthīti ce. Pañca,",
  "atk-s0103a:623_12": "na pañcāti idaṃ na vattabbaṃ. Nanu paccayo āhāroti vuttametaṃ. Tasmā yena kammena",
  "atk-s0103a:623_13": "te niraye nibbattā, tadeva tesaṃ ṭhitipaccayattā āhāro hoti. Yaṃ sandhāya idaṃ vuttaṃ",
  "atk-s0103a:623_14": "“na ca tāva kālaṅkaroti, yāva na taṃ pāpakammaṃ byantī hotī”ti.",
  "atk-s0103a:624_0": "Kabaḷīkāraṃ āhāraṃ ārabbha cettha vivādo na kātabbo. Mukhe uppanno kheḷopi hi tesaṃ",
  "atk-s0103a:624_1": "āhārakiccaṃ sādheti. Kheḷopi hi niraye dukkhavedaniyo hutvā paccayo hoti, sagge sukhavedaniyo.",
  "atk-s0103a:624_2": "Iti kāmabhave nippariyāyena cattāro āhārā. Rūpārūpabhavesu ṭhapetvā asaññaṃ sesānaṃ",
  "atk-s0103a:624_3": "tayo. Asaññānañceva avasesānañca paccayāhāroti iminā āhārena “sabbe sattā āhāraṭṭhitikā”ti",
  "atk-s0103a:624_4": "etaṃ pañhaṃ kathetvā “ayaṃ kho āvuso”ti evaṃ niyyātanampi “atthi kho āvuso”ti puna",
  "atk-s0103a:624_5": "uddharaṇampi akatvā “sabbe sattā saṅkhāraṭṭhitikā”ti dutiyapañhaṃ vissajjesi.",
  "atk-s0103a:625_0": "Kasmā pana na niyyātesi na uddharittha? Tattha tattha niyyātiyamānepi uddhariyamānepi",
  "atk-s0103a:625_1": "pariyāpuṇituṃ vācetuṃ dukkhaṃ hoti, tasmā dve ekābaddhe katvā vissajjesi. Imasmimpi",
  "atk-s0103a:625_2": "vissajjane heṭṭhā vuttapaccayova attano phalassa saṅkharaṇato saṅkhāroti vutto. Iti",
  "atk-s0103a:625_3": "heṭṭhā āhārapaccayo kathito, idha saṅkhārapaccayoti ayamettha heṭṭhimato viseso.",
  "atk-s0103a:625_4": "“Heṭṭhā nippariyāyāhāro gahito, idha pariyāyāhāroti evaṃ gahite viseso pākaṭo bhaveyya,",
  "atk-s0103a:625_5": "no ca gaṇhiṃsū’ti mahāsīvatthero āha. Indriyabaddhassapi hi anindriyabaddhassapi",
  "atk-s0103a:625_6": "paccayo laddhuṃ vaṭṭati. Vinā paccayena dhammo nāma natthi. Tattha anindriyabaddhassa",
  "atk-s0103a:625_7": "tiṇarukkhalatādino pathavīraso āporaso ca paccayo hoti. Deve avassante hi tiṇādīni",
  "atk-s0103a:625_8": "milāyanti, vassante ca pana haritāni honti. Iti tesaṃ pathavīraso āporaso ca paccayo",
  "atk-s0103a:625_9": "hoti. Indriyabaddhassa avijjā taṇhā kammaṃ āhāroti evamādayo paccayā, iti heṭṭhā",
  "atk-s0103a:625_10": "paccayoyeva āhāroti kathito, idha saṅkhāroti. Ayamevettha viseso.",
  "atk-s0103a:626_0": "Ayaṃ kho, āvusoti āvuso amhākaṃ satthārā mahābodhimaṇḍe nisīditvā sayaṃ sabbaññutaññāṇena",
  "atk-s0103a:626_1": "sacchikatvā ayaṃ ekadhammo desito. Tattha ekadhamme tumhehi sabbeheva saṅgāyitabbaṃ",
  "atk-s0103a:626_2": "na vivaditabbaṃ. Yathayidaṃ brahmacariyanti yathā saṅgāyamānānaṃ tumhākaṃ idaṃ sāsanabrahmacariyaṃ",
  "atk-s0103a:626_3": "addhaniyaṃ assa. Ekena hi bhikkhunā “atthi, kho āvuso, eko dhammo sammadakkhāto.",
  "atk-s0103a:626_4": "Katamo eko dhammo? Sabbe sattā āhāraṭṭhitikā. Sabbe sattā saṅkhāraṭṭhitikā”ti kathite",
  "atk-s0103a:626_5": "tassa kathaṃ sutvā añño kathessati. Tassapi aññoti evaṃ paramparakathāniyamena idaṃ",
  "atk-s0103a:626_6": "brahmacariyaṃ ciraṃ tiṭṭhamānaṃ sadevakassa lokassa atthāya hitāya bhavissatīti ekakavasena",
  "atk-s0103a:626_7": "dhammasenāpati sāriputtatthero sāmaggirasaṃ dassesīti.",
  "atk-s0103a:627": "Ekakavaṇṇanā niṭṭhitā.",
  "atk-s0103a:628": "Dukavaṇṇanā",
  "atk-s0103a:629_0": "304. Iti ekakavasena sāmaggirasaṃ dassetvā idāni dukavasena dassetuṃ puna desanaṃ",
  "atk-s0103a:629_1": "ārabhi. Tattha nāmarūpaduke nāmanti cattāro arūpino khandhā nibbānañca. Tattha cattāro",
  "atk-s0103a:629_2": "khandhā nāmanaṭṭhena nāmaṃ. Nāmanaṭṭhenāti nāmakaraṇaṭṭhena. Yathā hi mahājanasammatattā",
  "atk-s0103a:629_3": "mahāsammatassa “mahāsammato”ti nāmaṃ ahosi, yathā mātāpitaro “ayaṃ tisso nāma hotu,",
  "atk-s0103a:629_4": "phusso nāma hotū”ti evaṃ puttassa kittimanāmaṃ karonti, yathā vā “dhammakathiko vinayadharo”ti",
  "atk-s0103a:629_5": "guṇato nāmaṃ āgacchati, na evaṃ vedanādīnaṃ. Vedanādayo hi mahāpathavīādayo viya",
  "atk-s0103a:629_6": "attano nāmaṃ karontāva uppajjanti. Tesu uppannesu tesaṃ nāmaṃ uppannameva hoti. Na",
  "atk-s0103a:629_7": "hi vedanaṃ uppannaṃ “tvaṃ vedanā nāma hohī”ti, koci bhaṇati, na cassā yena kenaci",
  "atk-s0103a:629_8": "kāraṇena nāmaggahaṇakiccaṃ atthi, yathā pathaviyā uppannāya “tvaṃ pathavī nāma hohī”ti",
  "atk-s0103a:629_9": "nāmaggahaṇakiccaṃ natthi, cakkavāḷasinerumhi candimasūriyanakkhattesu uppannesu “tvaṃ",
  "atk-s0103a:629_10": "cakkavāḷaṃ nāma, tvaṃ nakkhattaṃ nāma hohī”ti nāmaggahaṇakiccaṃ natthi, nāmaṃ uppannameva",
  "atk-s0103a:629_11": "hoti, opapātikā paññatti nipatati, evaṃ vedanāya uppannāya “tvaṃ vedanā nāma hohī”ti",
  "atk-s0103a:629_12": "nāmaggahaṇakiccaṃ natthi, tāya uppannāya vedanāti nāmaṃ uppannameva hoti. Saññādīsupi",
  "atk-s0103a:629_13": "eseva nayo atītepi hi vedanā vedanāyeva. Saññā. Saṅkhārā. Viññāṇaṃ viññāṇameva. Anāgatepi.",
  "atk-s0103a:629_14": "Paccuppannepi. Nibbānaṃ pana sadāpi nibbānamevāti. Nāmanaṭṭhena nāmaṃ. Namanaṭṭhenāpi",
  "atk-s0103a:629_15": "cettha cattāro khandhā nāmaṃ. Te hi ārammaṇābhimukhaṃ namanti. Nāmanaṭṭhena sabbampi",
  "atk-s0103a:629_16": "nāmaṃ. Cattāro hi khandhā ārammaṇe aññamaññaṃ nāmenti, nibbānaṃ ārammaṇādhipatipaccayatāya",
  "atk-s0103a:629_17": "attani anavajjadhamme nāmeti.",
  "atk-s0103a:630": "Rūpanti cattāro ca mahābhūtā catunnañca mahābhūtānaṃ upādāya rūpaṃ, taṃ sabbampi ruppanaṭṭhena rūpaṃ. Tassa vitthārakathā visuddhimagge vuttanayeneva veditabbā.",
  "atk-s0103a:631": "Avijjāti dukkhādīsu aññāṇaṃ. Ayampi vitthārato visuddhimagge kathitāyeva. Bhavataṇhāti bhavapatthanā. Yathāha “tattha katamā bhavataṇhā? Yo bhavesu bhavacchando”tiādi.",
  "atk-s0103a:632_0": "Bhavadiṭṭhīti bhavo vuccati sassataṃ, sassatavasena uppajjanakadiṭṭhi. Sā “tattha",
  "atk-s0103a:632_1": "katamā bhavadiṭṭhi? ‘Bhavissati attā ca loko cā’ti yā evarūpā diṭṭhi diṭṭhigata”ntiādinā",
  "atk-s0103a:632_2": "nayena abhidhamme vitthāritā. Vibhavadiṭṭhīti vibhavo vuccati ucchedaṃ, ucchedavasena",
  "atk-s0103a:632_3": "uppajjanakadiṭṭhi. Sāpi “tattha katamā vibhavadiṭṭhi? ‘Na bhavissati attā ca loko",
  "atk-s0103a:632_4": "cā’ti. Yā evarūpā diṭṭhi diṭṭhigata”ntiādinā nayena tattheva vitthāritā.",
  "atk-s0103a:633": "Ahirikanti “yaṃ na hirīyati hirīyitabbenā”ti evaṃ vitthāritā nillajjatā. Anottappanti “yaṃ na ottappati ottappitabbenā”ti evaṃ vitthārito abhāyanakaākāro.",
  "atk-s0103a:634_0": "Hirī ca ottappañcāti “yaṃ hirīyati hirīyitabbena, ottappati ottappitabbenā”ti evaṃ",
  "atk-s0103a:634_1": "vitthāritāni hiriottappāni. Api cettha ajjhattasamuṭṭhānā hirī, bahiddhāsamuṭṭhānaṃ",
  "atk-s0103a:634_2": "ottappaṃ. Attādhipateyyā hirī, lokādhipateyyaṃ ottappaṃ. Lajjāsabhāvasaṇṭhitā hirī,",
  "atk-s0103a:634_3": "bhayasabhāvasaṇṭhitaṃ ottappaṃ. Vitthārakathā panettha sabbākārena visuddhimagge vuttā.",
  "atk-s0103a:635_0": "Dovacassatāti dukkhaṃ vaco etasmiṃ vippaṭikūlagāhimhi vipaccanīkasāte anādare puggaleti",
  "atk-s0103a:635_1": "dubbaco, tassa kammaṃ dovacassaṃ, tassa bhāvo dovacassatā. Vitthārato panesā “tattha",
  "atk-s0103a:635_2": "katamā dovacassatā? Sahadhammike vuccamāne dovacassāya”nti abhidhamme āgatā. Sā atthato",
  "atk-s0103a:635_3": "saṅkhārakkhandho hoti. “Catunnañca khandhānaṃ etenākārena pavattānaṃ etaṃ adhivacana”nti",
  "atk-s0103a:635_4": "vadanti. Pāpamittatāti pāpā assaddhādayo puggalā etassa mittāti pāpamitto, tassa",
  "atk-s0103a:635_5": "bhāvo pāpamittatā. Vitthārato panesā – “tattha katamā pāpamittatā? Ye te puggalā",
  "atk-s0103a:635_6": "assaddhā dussīlā appassutā maccharino duppaññā. Yā tesaṃ sevanā nisevanā saṃsevanā",
  "atk-s0103a:635_7": "bhajanā saṃbhajanā bhatti saṃbhatti taṃsampavaṅkatā”ti evaṃ āgatā. Sāpi atthato dovacassatā viya daṭṭhabbā.",
  "atk-s0103a:636": "Sovacassatā ca kalyāṇamittatā ca vuttappaṭipakkhanayena veditabbā. Ubhopi panetā idha lokiyalokuttaramissakā kathitā.",
  "atk-s0103a:637": "Āpattikusalatāti “pañcapi āpattikkhandhā āpattiyo, sattapi āpattikkhandhā āpattiyo. Yā tāsaṃ āpattīnaṃ āpattikusalatā paññā pajānanā”ti evaṃ vutto āpattikusalabhāvo.",
  "atk-s0103a:638": "Āpattivuṭṭhānakusalatāti “yā tāhi āpattīhi vuṭṭhānakusalatā paññā pajānanā”ti evaṃ vuttā saha kammavācāya āpattīhi vuṭṭhānaparicchedajānanā paññā.",
  "atk-s0103a:639_0": "Samāpattikusalatāti “atthi savitakkasavicārā samāpatti, atthi avitakkavicāramattā",
  "atk-s0103a:639_1": "samāpatti, atthi avitakkaavicārā samāpatti. Yā tāsaṃ samāpattīnaṃ kusalatā paññā",
  "atk-s0103a:639_2": "pajānanā”ti evaṃ vuttā saha parikammena appanāparicchedajānanā paññā. Samāpattivuṭṭhānakusalatāti",
  "atk-s0103a:639_3": "“yā tāhi samāpattīhi vuṭṭhānakusalatā paññā pajānanā”ti evaṃ vuttā yathāparicchinnasamayavaseneva",
  "atk-s0103a:639_4": "samāpattito vuṭṭhānasamatthā “ettakaṃ gate sūriye uṭṭhahissāmī”ti vuṭṭhānakālaparicchedakā paññā.",
  "atk-s0103a:640_0": "Dhātukusalatāti “aṭṭhārasa dhātuyo cakkhudhātu…pe… manoviññāṇadhātu. Yā tāsaṃ dhātūnaṃ",
  "atk-s0103a:640_1": "kusalatā paññā pajānanā”ti evaṃ vuttā aṭṭhārasannaṃ dhātūnaṃ sabhāvaparicchedakā",
  "atk-s0103a:640_2": "savanadhāraṇasammasanapaṭivedhapaññā. Manasikārakusalatāti “yā tāsaṃ dhātūnaṃ manasikārakusalatā",
  "atk-s0103a:640_3": "paññā pajānanā”ti evaṃ vuttā tāsaṃyeva dhātūnaṃ sammasanapaṭivedhapaccavekkhaṇapaññā.",
  "atk-s0103a:641_0": "Āyatanakusalatāti “dvādasāyatanāni cakkhāyatanaṃ…pe… dhammāyatanaṃ. Yā tesaṃ āyatanānaṃ",
  "atk-s0103a:641_1": "āyatanakusalatā paññā pajānanā”ti evaṃ vuttā dvādasannaṃ āyatanānaṃ uggahamanasikārapajānanā",
  "atk-s0103a:641_2": "paññā. Apica dhātukusalatāpi uggahamanasikārasavanasammasanapaṭivedhapaccavekkhaṇesu",
  "atk-s0103a:641_3": "vattati manasikārakusalatāpi āyatanakusalatāpi. Ayaṃ panettha viseso, savanauggahapaccavekkhaṇā",
  "atk-s0103a:641_4": "lokiyā, paṭivedho lokuttaro, sammasanamanasikārā lokiyalokuttaramissakā. Paṭiccasamuppādakusalatāti",
  "atk-s0103a:641_5": "“avijjāpaccayā saṅkhārā…pe… samudayo hotīti yā tattha paññā pajānanā”ti evaṃ vuttā",
  "atk-s0103a:641_6": "dvādasannaṃ paccayākārānaṃ uggahādivasena pavattā paññā.",
  "atk-s0103a:642_0": "Ṭhānakusalatāti “ye ye dhammā yesaṃ yesaṃ dhammānaṃ hetupaccayā uppādāya taṃ taṃ",
  "atk-s0103a:642_1": "ṭhānanti yā tattha paññā pajānanā”ti evaṃ vuttā “cakkhuṃ vatthuṃ katvā rūpaṃ ārammaṇaṃ",
  "atk-s0103a:642_2": "katvā uppannassa cakkhuviññāṇassa cakkhurūpaṃ ṭhānañceva kāraṇañcā”ti evaṃ ṭhānaparicchindanasamatthā",
  "atk-s0103a:642_3": "paññā. Aṭṭhānakusalatāti “ye ye dhammā yesaṃ yesaṃ dhammānaṃ na hetū na paccayā uppādāya",
  "atk-s0103a:642_4": "taṃ taṃ aṭṭhānanti yā tattha paññā pajānanā”ti evaṃ vuttā “cakkhuṃ vatthuṃ katvā",
  "atk-s0103a:642_5": "rūpaṃ ārammaṇaṃ katvā sotaviññāṇādīni nuppajjanti, tasmā tesaṃ cakkhurūpaṃ na ṭhānaṃ",
  "atk-s0103a:642_6": "na kāraṇa”nti evaṃ aṭṭhānaparicchindanasamatthā paññā apica etasmiṃ duke “kittāvatā",
  "atk-s0103a:642_7": "pana, bhante, ṭhānāṭhānakusalo bhikkhūti alaṃ vacanāyāti. Idhānanda, bhikkhu aṭṭhānametaṃ",
  "atk-s0103a:642_8": "anavakāso, yaṃ diṭṭhisampanno puggalo kañci saṅkhāraṃ niccato upagaccheyya, netaṃ",
  "atk-s0103a:642_9": "ṭhānaṃ vijjatīti pajānāti. Ṭhānañca kho etaṃ vijjati, yaṃ puthujjano kañci saṅkhāraṃ",
  "atk-s0103a:642_10": "niccato upagaccheyyā”ti imināpi suttena attho veditabbo.",
  "atk-s0103a:643_0": "Ajjavanti gomuttavaṅkatā candavaṅkatā naṅgalakoṭivaṅkatāti tayo anajjavā. Ekacco",
  "atk-s0103a:643_1": "hi bhikkhu paṭhamavaye ekavīsatiyā anesanāsu chasu ca agocaresu carati, majjhimapacchimavayesu",
  "atk-s0103a:643_2": "lajjī kukkuccako sikkhākāmo hoti, ayaṃ gomuttavaṅkatā nāma. Eko paṭhamavayepi pacchimavayepi",
  "atk-s0103a:643_3": "catupārisuddhisīlaṃ pūreti, lajjī kukkuccako sikkhākāmo hoti, majjhimavaye purimasadiso,",
  "atk-s0103a:643_4": "ayaṃ candavaṅkatā nāma. Eko paṭhamavayepi majjhimavayepi catupārisuddhisīlaṃ pūreti,",
  "atk-s0103a:643_5": "lajjī kukkuccako sikkhākāmo hoti, pacchimavaye purimasadiso ayaṃ naṅgalakoṭivaṅkatā",
  "atk-s0103a:643_6": "nāma. Eko sabbametaṃ vaṅkataṃ pahāya tīsupi vayesu pesalo lajjī kukkuccako sikkhākāmo",
  "atk-s0103a:643_7": "hoti. Tassa yo so ujubhāvo, idaṃ ajjavaṃ nāma. Abhidhammepi vuttaṃ – “tattha katamo",
  "atk-s0103a:643_8": "ajjavo. Yā ajjavatā ajimhatā avaṅkatā akuṭilatā, ayaṃ vuccati ajjavo”ti. Lajjavanti",
  "atk-s0103a:643_9": "“tattha katamo lajjavo? Yo hirīyati hirīyitabbena hirīyati pāpakānaṃ akusalānaṃ dhammānaṃ",
  "atk-s0103a:643_10": "samāpattiyā. Ayaṃ vuccati lajjavo”ti evaṃ vutto lajjībhāvo.",
  "atk-s0103a:644_0": "Khantīti “tattha katamā khanti? Yā khanti khamanatā adhivāsanatā acaṇḍikkaṃ anassuropo",
  "atk-s0103a:644_1": "attamanatā cittassā”ti evaṃ vuttā adhivāsanakhanti. Soraccanti “tattha katamaṃ soraccaṃ?",
  "atk-s0103a:644_2": "Yo kāyiko avītikkamo, vācasiko avītikkamo, kāyikavācasiko avītikkamo. Idaṃ vuccati",
  "atk-s0103a:644_3": "soraccaṃ. Sabbopi sīlasaṃvaro soracca”nti evaṃ vutto suratabhāvo.",
  "atk-s0103a:645_0": "Sākhalyanti “tattha katamaṃ sākhalyaṃ? Yā sā vācā aṇḍakā kakkasā parakaṭukā parābhisajjanī",
  "atk-s0103a:645_1": "kodhasāmantā asamādhisaṃvattanikā, tathārūpiṃ vācaṃ pahāya yā sā vācā neḷā kaṇṇasukhā",
  "atk-s0103a:645_2": "pemanīyā hadayaṅgamā porī bahujanakantā bahujanamanāpā, tathārūpiṃ vācaṃ bhāsitā",
  "atk-s0103a:645_3": "hoti. Yā tattha saṇhavācatā sakhilavācatā apharusavācatā. Idaṃ vuccati sākhalya”nti",
  "atk-s0103a:645_4": "evaṃ vutto sammodakamudukabhāvo. Paṭisanthāroti ayaṃ lokasannivāso āmisena dhammena",
  "atk-s0103a:645_5": "cāti dvīhi chiddo, tassa taṃ chiddaṃ yathā na paññāyati, evaṃ pīṭhassa viya paccattharaṇena",
  "atk-s0103a:645_6": "āmisena dhammena ca paṭisantharaṇaṃ. Abhidhammepi vuttaṃ “tattha katamo paṭisanthāro?",
  "atk-s0103a:645_7": "Āmisapaṭisanthāro ca dhammapaṭisanthāro ca. Idhekacco paṭisanthārako hoti āmisapaṭisanthārena",
  "atk-s0103a:645_8": "vā dhammapaṭisanthārena vā. Ayaṃ vuccati paṭisanthāro”ti. Ettha ca āmisena saṅgaho",
  "atk-s0103a:645_9": "āmisapaṭisanthāro nāma. Taṃ karontena mātāpitūnaṃ bhikkhugatikassa veyyāvaccakarassa",
  "atk-s0103a:645_10": "rañño corānañca aggaṃ aggahetvāpi dātuṃ vaṭṭati. Āmasitvā dinne hi rājāno ca corā",
  "atk-s0103a:645_11": "ca anatthampi karonti jīvitakkhayampi pāpenti, anāmasitvā dinne attamanā honti. Coranāgavatthuādīni",
  "atk-s0103a:645_12": "cettha vatthūni kathetabbāni. Tāni samantapāsādikāya vinayaṭṭhakathāyaṃ vitthāritāni.",
  "atk-s0103a:645_13": "Sakkaccaṃ uddesadānaṃ pāḷivaṇṇanā dhammakathākathananti evaṃ dhammena saṅgaho dhammapaṭisanthāro nāma.",
  "atk-s0103a:646_0": "Avihiṃsāti karuṇāpi karuṇāpubbabhāgopi. Vuttampi cetaṃ – “tattha katamā avihiṃsā?",
  "atk-s0103a:646_1": "Yā sattesu karuṇā karuṇāyanā karuṇāyitattaṃ karuṇācetovimutti, ayaṃ vuccati avihiṃsā”ti.",
  "atk-s0103a:646_2": "Soceyyanti mettāya ca mettāpubbabhāgassa ca vasena sucibhāvo. Vuttampi cetaṃ – “tattha",
  "atk-s0103a:646_3": "katamaṃ soceyyaṃ? Yā sattesu metti mettāyanā mettāyitattaṃ mettācetovimutti, idaṃ",
  "atk-s0103a:646_4": "vuccati soceyya”nti.",
  "atk-s0103a:647_0": "Muṭṭhassaccanti sativippavāso, yathāha “tattha katamaṃ muṭṭhassaccaṃ? Yā asati ananussati",
  "atk-s0103a:647_1": "appaṭissati assaraṇatā adhāraṇatā pilāpanatā sammussanatā, idaṃ vuccati muṭṭhassaccaṃ”.",
  "atk-s0103a:647_2": "Asampajaññanti, “tattha katamaṃ asampajaññaṃ? Yaṃ aññāṇaṃ adassanaṃ avijjālaṅgī moho",
  "atk-s0103a:647_3": "akusalamūla”nti evaṃ vuttā avijjāyeva. Sati satiyeva. Sampajaññaṃ ñāṇaṃ.",
  "atk-s0103a:648_0": "Indriyesu aguttadvāratāti “tattha katamā indriyesu aguttadvāratā? Idhekacco cakkhunā",
  "atk-s0103a:648_1": "rūpaṃ disvā nimittaggāhī hotī”tiādinā nayena vitthārito indriyasaṃvarabhedo. Bhojane",
  "atk-s0103a:648_2": "amattaññutāti “tattha katamā bhojane amattaññutā? Idhekacco appaṭisaṅkhā ayoniso",
  "atk-s0103a:648_3": "āhāraṃ āhāreti davāya madāya maṇḍanāya vibhūsanāya. Yā tattha asantuṭṭhitā amattaññutā",
  "atk-s0103a:648_4": "appaṭisaṅkhā bhojane”ti evaṃ āgato bhojane amattaññubhāvo. Anantaraduko vuttappaṭipakkhanayena veditabbo.",
  "atk-s0103a:649_0": "Paṭisaṅkhānabalanti “tattha katamaṃ paṭisaṅkhānabalaṃ? Yā paññā pajānanā”ti evaṃ",
  "atk-s0103a:649_1": "vitthāritaṃ appaṭisaṅkhāya akampanañāṇaṃ. Bhāvanābalanti bhāventassa uppannaṃ balaṃ.",
  "atk-s0103a:649_2": "Atthato vīriyasambojjhaṅgasīsena satta bojjhaṅgā honti. Vuttampi cetaṃ – “tattha",
  "atk-s0103a:649_3": "katamaṃ bhāvanābalaṃ? Yā kusalānaṃ dhammānaṃ āsevanā bhāvanā bahulīkammaṃ, idaṃ vuccati",
  "atk-s0103a:649_4": "bhāvanābalaṃ. Sattabojjhaṅgā bhāvanābala”nti.",
  "atk-s0103a:650_0": "Satibalanti assatiyā akampanavasena satiyeva. Samādhibalanti uddhacce akampanavasena",
  "atk-s0103a:650_1": "samādhiyeva. Samatho samādhi. Vipassanā paññā. Samathova taṃ ākāraṃ gahetvā puna",
  "atk-s0103a:650_2": "pavattetabbassa samathassa nimittavasena samathanimittaṃ paggāhanimittepi eseva nayo.",
  "atk-s0103a:650_3": "Paggāho vīriyaṃ. Avikkhepo ekaggatā. Imehi pana sati ca sampajaññañca paṭisaṅkhānabalañca",
  "atk-s0103a:650_4": "bhāvanābalañca satibalañca samādhibalañca samatho ca vippassanā ca samathanimittañca",
  "atk-s0103a:650_5": "paggāhanimittañca paggāho ca avikkhepo cāti chahi dukehi parato sīladiṭṭhisampadādukena",
  "atk-s0103a:650_6": "ca lokiyalokuttaramissakā dhammā kathitā.",
  "atk-s0103a:651_0": "Sīlavipattīti “tattha katamā sīlavipatti? Kāyiko vītikkamo…pe… sabbampi dussīlyaṃ",
  "atk-s0103a:651_1": "sīlavipattī”ti evaṃ vutto sīlavināsako asaṃvaro. Diṭṭhivipattīti “tattha katamā diṭṭhivipatti?",
  "atk-s0103a:651_2": "Natthi dinnaṃ natthi yiṭṭha”nti evaṃ āgatā sammādiṭṭhivināsikā micchādiṭṭhi.",
  "atk-s0103a:652_0": "Sīlasampadāti “tattha katamā sīlasampadā? Kāyiko avītikkamo”ti evaṃ pubbe vuttasoraccameva",
  "atk-s0103a:652_1": "sīlassa sampādanato paripūraṇato “sīlasampadā”ti vuttaṃ. Ettha ca “sabbopi sīlasaṃvaro",
  "atk-s0103a:652_2": "sīlasampadā”ti idaṃ mānasikapariyādānatthaṃ vuttaṃ. Diṭṭhisampadāti “tattha katamā",
  "atk-s0103a:652_3": "diṭṭhisampadā? Atthi dinnaṃ atthi yiṭṭhaṃ…pe… sacchikatvā pavedentīti yā evarūpā",
  "atk-s0103a:652_4": "paññā pajānanā”ti evaṃ āgataṃ diṭṭhipāripūribhūtaṃ ñāṇaṃ.",
  "atk-s0103a:653_0": "Sīlavisuddhīti visuddhiṃ pāpetuṃ samatthaṃ sīlaṃ. Abhidhamme panāyaṃ “tattha katamā",
  "atk-s0103a:653_1": "sīlavisuddhi? Kāyiko avītikkamo vācasiko avītikkamo kāyikavācasiko avītikkamo, ayaṃ",
  "atk-s0103a:653_2": "vuccati sīlavisuddhī”ti evaṃ vibhattā. Diṭṭhivisuddhīti visuddhiṃ pāpetuṃ samatthaṃ",
  "atk-s0103a:653_3": "dassanaṃ. Abhidhamme panāyaṃ “tattha katamā diṭṭhivisuddhi? Kammassakatañāṇaṃ saccānulomikañāṇaṃ",
  "atk-s0103a:653_4": "maggasamaṅgissañāṇaṃ phalasamaṅgissañāṇa”nti evaṃ vuttā. Ettha ca tividhaṃ duccaritaṃ",
  "atk-s0103a:653_5": "attanā katampi parena katampi sakaṃ nāma na hoti atthabhañjanato. Sucaritaṃ sakaṃ",
  "atk-s0103a:653_6": "nāma atthajananatoti evaṃ jānanaṃ kammassakatañāṇaṃ nāma. Tasmiṃ ṭhatvā bahuṃ vaṭṭagāmikammaṃ",
  "atk-s0103a:653_7": "āyūhitvā sukhato sukheneva arahattaṃ pattā gaṇanapathaṃ vītivattā. Vipassanāñāṇaṃ",
  "atk-s0103a:653_8": "pana vacīsaccañca anulometi, paramatthasaccañca na vilometīti saccānulomikaṃ ñāṇanti vuttaṃ.",
  "atk-s0103a:654_0": "“Diṭṭhivisuddhi kho pana yathādiṭṭhissa ca padhāna”nti ettha diṭṭhivisuddhīti ñāṇadassanaṃ",
  "atk-s0103a:654_1": "kathitaṃ. Yathādiṭṭhissa ca padhānanti taṃsampayuttameva vīriyaṃ. Api ca purimapadena",
  "atk-s0103a:654_2": "catumaggañāṇaṃ. Pacchimapadena taṃsampayuttaṃ vīriyaṃ. Abhidhamme pana “diṭṭhivisuddhi",
  "atk-s0103a:654_3": "kho panāti yā paññā pajānanā amoho dhammavicayo sammādiṭṭhi. Yathādiṭṭhissa ca padhānanti",
  "atk-s0103a:654_4": "yo cetasiko vīriyārambho sammāvāyāmo”ti evaṃ ayaṃ duko vibhatto.",
  "atk-s0103a:655_0": "“Saṃvego ca saṃvejanīyesu ṭhānesū”ti ettha “saṃvegoti jātibhayaṃ jarābhayaṃ byādhibhayaṃ",
  "atk-s0103a:655_1": "maraṇabhaya”nti evaṃ jātiādīni bhayato dassanañāṇaṃ. Saṃvejanīyaṃ ṭhānanti jātijarābyādhimaraṇaṃ.",
  "atk-s0103a:655_2": "Etāni hi cattāri jāti dukkhā, jarā dukkhā, byādhi dukkho, maraṇaṃ dukkhanti evaṃ",
  "atk-s0103a:655_3": "saṃveguppattikāraṇattā saṃvejanīyaṃ ṭhānanti vuttāni. Saṃviggassa ca yoniso padhānanti",
  "atk-s0103a:655_4": "evaṃ saṃvegajātassa upāyapadhānaṃ. “Idha bhikkhu anuppannānaṃ pāpakānaṃ akusalānaṃ",
  "atk-s0103a:655_5": "dhammānaṃ anuppādāya chandaṃ janetī”ti evaṃ āgatavīriyassetaṃ adhivacanaṃ.",
  "atk-s0103a:656_0": "Asantuṭṭhitā ca kusalesu dhammesūti yā kusalānaṃ dhammānaṃ bhāvanāya asantuṭṭhassa",
  "atk-s0103a:656_1": "bhiyyokamyatā, tāya hi samaṅgībhūto puggalo sīlaṃ pūretvā jhānaṃ uppādeti. Jhānaṃ",
  "atk-s0103a:656_2": "labhitvā vipassanaṃ ārabhati. Āraddhavipassako arahattaṃ agahetvā antarā vosānaṃ",
  "atk-s0103a:656_3": "nāpajjati. Appaṭivānitā ca padhānasminti “kusalānaṃ dhammānaṃ bhāvanāya sakkaccakiriyatā",
  "atk-s0103a:656_4": "sātaccakiriyatā aṭṭhitakiriyatā anolīnavuttitā anikkhittachandatā anikkhittadhuratā",
  "atk-s0103a:656_5": "āsevanā bhāvanā bahulīkamma”nti evaṃ vuttā rattindivaṃ cha koṭṭhāse katvā jāgariyānuyogavasena",
  "atk-s0103a:656_6": "āraddhe padhānasmiṃ arahattaṃ apatvā anivattanatā.",
  "atk-s0103a:657_0": "Vijjāti tisso vijjā. Vimuttīti dve vimuttiyo, cittassa ca adhimutti, nibbānañca.",
  "atk-s0103a:657_1": "Ettha ca aṭṭha samāpattiyo nīvaraṇādīhi suṭṭhu muttattā adhimutti nāma. Nibbānaṃ",
  "atk-s0103a:657_2": "sabbasaṅkhatato muttattā vimuttīti veditabbaṃ.",
  "atk-s0103a:658_0": "Khaye ñāṇanti kilesakkhayakare ariyamagge ñāṇaṃ. Anuppāde ñāṇanti paṭisandhivasena",
  "atk-s0103a:658_1": "anuppādabhūte taṃtaṃmaggavajjhakilesānaṃ vā anuppādapariyosāne uppanne ariyaphale",
  "atk-s0103a:658_2": "ñāṇaṃ. Tenevāha “khaye ñāṇanti maggasamaṅgissa ñāṇaṃ. Anuppāde ñāṇanti phalasamaṅgissa",
  "atk-s0103a:658_3": "ñāṇa”nti. Ime kho, āvusotiādi ekake vuttanayeneva yojetabbaṃ. Iti pañcatiṃsāya dukānaṃ",
  "atk-s0103a:658_4": "vasena thero sāmaggirasaṃ dassesīti.",
  "atk-s0103a:659": "Dukavaṇṇanā niṭṭhitā.",
  "atk-s0103a:660": "Tikavaṇṇanā",
  "atk-s0103a:661_0": "305. Iti dukavasena sāmaggirasaṃ dassetvā idāni tikavasena dassetuṃ puna ārabhi.",
  "atk-s0103a:661_1": "Tattha lubbhatīti lobho. Akusalañca taṃ mūlañca, akusalānaṃ vā mūlanti akusalamūlaṃ.",
  "atk-s0103a:661_2": "Dussatīti doso. Muyhatīti moho. Tesaṃ paṭipakkhanayena alobhādayo veditabbā.",
  "atk-s0103a:662_0": "Duṭṭhu caritāni, virūpāni vā caritānīti duccaritāni. Kāyena duccaritaṃ, kāyato vā",
  "atk-s0103a:662_1": "pavattaṃ duccaritanti kāyaduccaritaṃ. Sesesupi eseva nayo. Suṭṭhu caritāni, sundarāni",
  "atk-s0103a:662_2": "vā caritānīti sucaritāni. Dvepi cete tikā paṇṇattiyā vā kammapathehi vā kathetabbā.",
  "atk-s0103a:662_3": "Paññattiyā tāva kāyadvāre paññattasikkhāpadassa vītikkamo kāyaduccaritaṃ. Avītikkamo",
  "atk-s0103a:662_4": "kāyasucaritaṃ. Vacīdvāre paññattasikkhāpadassa vītikkamo vacīduccaritaṃ, avītikkamo",
  "atk-s0103a:662_5": "vacīsucaritaṃ. Ubhayattha paññattassa sikkhāpadassa vītikkamova manoduccaritaṃ, avītikkamo",
  "atk-s0103a:662_6": "manosucaritaṃ. Ayaṃ paṇṇattikathā. Pāṇātipātādayo pana tisso cetanā kāyadvārepi vacīdvārepi",
  "atk-s0103a:662_7": "uppannā kāyaduccaritaṃ. Catasso musāvādādicetanā vacīduccaritaṃ. Abhijjhā byāpādo",
  "atk-s0103a:662_8": "micchādiṭṭhīti tayo cetanāsampayuttadhammā manoduccaritaṃ. Pāṇātipātādīhi viramantassa",
  "atk-s0103a:662_9": "uppannā tisso cetanāpi viratiyopi kāyasucaritaṃ. Musāvādādīhi viramantassa catasso",
  "atk-s0103a:662_10": "cetanāpi viratiyopi vacīsucaritaṃ. Anabhijjhā abyāpādo sammādiṭṭhīti tayo cetanāsampayuttadhammā",
  "atk-s0103a:662_11": "manosucaritanti ayaṃ kammapathakathā.",
  "atk-s0103a:663_0": "Kāmapaṭisaṃyutto vitakko kāmavitakko. Byāpādapaṭisaṃyutto vitakko byāpādavitakko.",
  "atk-s0103a:663_1": "Vihiṃsāpaṭisaṃyutto vitakko vihiṃsāvitakko. Tesu dve sattesupi saṅkhāresupi uppajjanti.",
  "atk-s0103a:663_2": "Kāmavitakko hi piye manāpe satte vā saṅkhāre vā vitakkentassa uppajjati. Byāpādavitakko",
  "atk-s0103a:663_3": "appiye amanāpe satte vā saṅkhāre vā kujjhitvā olokanakālato paṭṭhāya yāva vināsanā",
  "atk-s0103a:663_4": "uppajjati. Vihiṃsāvitakko saṅkhāresu nuppajjati. Saṅkhāro hi dukkhāpetabbo nāma natthi.",
  "atk-s0103a:663_5": "Ime sattā haññantu vā ucchijjantu vā vinassantu vā mā vā ahesunti cintanakāle pana sattesu uppajjati.",
  "atk-s0103a:664_0": "Nekkhammapaṭisaṃyutto vitakko nekkhammavitakko. So asubhapubbabhāge kāmāvacaro hoti.",
  "atk-s0103a:664_1": "Asubhajjhāne rūpāvacaro. Taṃ jhānaṃ pādakaṃ katvā uppannamaggaphalakāle lokuttaro.",
  "atk-s0103a:664_2": "Abyāpādapaṭisaṃyutto vitakko abyāpādavitakko. So mettāpubbabhāge kāmāvacaro hoti.",
  "atk-s0103a:664_3": "Mettājhāne rūpāvacaro. Taṃ jhānaṃ pādakaṃ katvā uppannamaggaphalakāle lokuttaro.",
  "atk-s0103a:664_4": "Avihiṃsāpaṭisaṃyutto vitakko avihiṃsāvitakko. So karuṇāpubbabhāge kāmāvacaro. Karuṇājhāne",
  "atk-s0103a:664_5": "rūpāvacaro. Taṃ jhānaṃ pādakaṃ katvā uppannamaggaphalakāle lokuttaro. Yadā alobho",
  "atk-s0103a:664_6": "sīsaṃ hoti, tadā itare dve tadanvāyikā bhavanti. Yadā mettā sīsaṃ hoti, tadā itare",
  "atk-s0103a:664_7": "dve tadanvāyikā bhavanti. Yadā karuṇā sīsaṃ hoti, tadā itare dve tadanvāyikā bhavantīti.",
  "atk-s0103a:664_8": "Kāmasaṅkappādayo vuttanayeneva veditabbā. Desanāmattameva hetaṃ. Atthato pana kāmavitakkādīnañca",
  "atk-s0103a:664_9": "kāmasaṅkappādīnañca nānākaraṇaṃ natthi.",
  "atk-s0103a:665_0": "Kāmapaṭisaṃyuttā saññā kāmasaññā. Byāpādapaṭisaṃyuttā saññā byāpādasaññā. Vihiṃsāpaṭisaṃyuttā",
  "atk-s0103a:665_1": "saññā vihiṃsāsaññā. Tāsampi kāmavitakkādīnaṃ viya uppajjanākāro veditabbo. Taṃsampayuttāyeva",
  "atk-s0103a:665_2": "hi etā. Nekkhammasaññādayopi nekkhammavitakkādisampayuttāyeva. Tasmā tāsampi tatheva",
  "atk-s0103a:665_3": "kāmāvacarādibhāvo veditabbo.",
  "atk-s0103a:666_0": "Kāmadhātuādīsu “kāmapaṭisaṃyutto takko vitakko micchāsaṅkappo. Ayaṃ vuccati kāmadhātu.",
  "atk-s0103a:666_1": "Sabbepi akusalā dhammā kāmadhātū”ti ayaṃ kāmadhātu. “Byāpādapaṭisaṃyutto takko vitakko",
  "atk-s0103a:666_2": "micchāsaṅkappo. Ayaṃ vuccati byāpādadhātu. Dasasu āghātavatthūsu cittassa āghāto",
  "atk-s0103a:666_3": "paṭighāto anattamanatā cittassā”ti ayaṃ byāpādadhātu. “Vihiṃsā paṭisaṃyutto takko",
  "atk-s0103a:666_4": "vitakko micchāsaṅkappo. Ayaṃ vuccati vihiṃsādhātu. Idhekacco pāṇinā vā leḍḍunā vā",
  "atk-s0103a:666_5": "daṇḍena vā satthena vā rajjuyā vā aññataraññatarena vā satte viheṭhetī”ti ayaṃ vihiṃsādhātu.",
  "atk-s0103a:666_6": "Tattha dve kathā sabbasaṅgāhikā ca asambhinnā ca. Tattha kāmadhātuyā gahitāya itarā",
  "atk-s0103a:666_7": "dve gahitāva honti, tato pana nīharitvā ayaṃ byāpādadhātu ayaṃ vihiṃsādhātūti dassetīti",
  "atk-s0103a:666_8": "ayaṃ sabbasaṅgāhikakathā nāma. Kāmadhātuṃ kathento pana bhagavā byāpādadhātuṃ byāpādadhātuṭṭhāne,",
  "atk-s0103a:666_9": "vihiṃsādhātuṃ vihiṃsādhātuṭṭhāne ṭhapetvā avasesaṃ kāmadhātu nāmāti kathesīti ayaṃ",
  "atk-s0103a:666_10": "asambhinnakathā nāma.",
  "atk-s0103a:667_0": "Nekkhammadhātuādīsu “nekkhammapaṭisaṃyutto takko vitakko sammāsaṅkappo. Ayaṃ vuccati",
  "atk-s0103a:667_1": "nekkhammadhātu. Sabbepi kusalā dhammā nekkhammadhātū”ti ayaṃ nekkhammadhātu. “Abyāpādapaṭisaṃyutto",
  "atk-s0103a:667_2": "takko…pe… ayaṃ vuccati abyāpādadhātu. Yā sattesu metti…pe… mettācetovimuttī”ti ayaṃ",
  "atk-s0103a:667_3": "abyāpādadhātu. “Avihiṃsāpaṭisaṃyutto takko…pe… ayaṃ vuccati avihiṃsādhātu. Yā sattesu",
  "atk-s0103a:667_4": "karuṇā…pe… karuṇācetovimuttī”ti ayaṃ avihiṃsādhātu. Idhāpi vuttanayeneva dve kathā veditabbā.",
  "atk-s0103a:668_0": "Aparāpi tisso dhātuyoti aññāpi suññataṭṭhena tisso dhātuyo. Tāsu “tattha katamā kāmadhātu?",
  "atk-s0103a:668_1": "Heṭṭhato avīcinirayaṃ pariyantaṃ karitvā”ti evaṃ vitthārito kāmabhavo kāmadhātu nāma.",
  "atk-s0103a:668_2": "“Heṭṭhato brahmalokaṃ pariyantaṃ karitvā ākāsānañcāyatanupage deve pariyantaṃ karitvā”ti",
  "atk-s0103a:668_3": "evaṃ vitthāritā pana rūpārūpabhavā itarā dve dhātuyo. Dhātuyā āgataṭṭhānamhi hi bhavena",
  "atk-s0103a:668_4": "paricchinditabbā. Bhavassa āgataṭṭhāne dhātuyā paricchinditabbā. Idha bhavena paricchedo",
  "atk-s0103a:668_5": "kathito. Rūpadhātuādīsu rūpārūpadhātuyo rūpārūpabhavāyeva. Nirodhadhātuyā nibbānaṃ kathitaṃ.",
  "atk-s0103a:669": "Hīnādīsu hīnā dhātūti dvādasa akusalacittuppādā. Avasesā tebhūmakadhammā majjhimadhātu. Nava lokuttaradhammā paṇītadhātu.",
  "atk-s0103a:670_0": "Kāmataṇhāti pañcakāmaguṇiko rāgo. Rūpārūpabhavesu pana rāgo jhānanikantisassatadiṭṭhisahagato",
  "atk-s0103a:670_1": "rāgo bhavavasena patthanā bhavataṇhā. Ucchedadiṭṭhisahagato rāgo vibhavataṇhā. Apica",
  "atk-s0103a:670_2": "ṭhapetvā pacchimaṃ taṇhādvayaṃ sesataṇhā kāmataṇhā nāma. Yathāha “tattha katamā bhavataṇhā?",
  "atk-s0103a:670_3": "Bhavadiṭṭhisahagato rāgo sārāgo cittassa sārāgo. Ayaṃ vuccati bhavataṇhā. Tattha",
  "atk-s0103a:670_4": "katamā vibhavataṇhā? Ucchedadiṭṭhisahagato rāgo sārāgo cittassa sārāgo, ayaṃ vuccati",
  "atk-s0103a:670_5": "vibhavataṇhā. Avasesā taṇhā kāmataṇhā”ti. Puna kāmataṇhādīsu pañcakāmaguṇiko rāgo",
  "atk-s0103a:670_6": "kāmataṇhā. Rūpārūpabhavesu chandarāgo itarā dve taṇhā. Abhidhamme panetā “kāmadhātupaṭisaṃyutto…pe…",
  "atk-s0103a:670_7": "arūpadhātupaṭisaṃyutto”ti evaṃ vitthāritā. Iminā vārena kiṃ dasseti? Sabbepi tebhūmakā",
  "atk-s0103a:670_8": "dhammā rajanīyaṭṭhena taṇhāvatthukāti sabbataṇhā kāmataṇhāya pariyādiyitvā tato nīharitvā",
  "atk-s0103a:670_9": "itarā dve taṇhā dasseti. Rūpataṇhādīsu rūpabhave chandarāgo rūpataṇhā. Arūpabhave",
  "atk-s0103a:670_10": "chandarāgo arūpataṇhā. Ucchedadiṭṭhisahagato rāgo nirodhataṇhā.",
  "atk-s0103a:671_0": "Saṃyojanattike vaṭṭasmiṃ saṃyojayanti bandhantīti saṃyojanāni. Sati rūpādibhede kāye",
  "atk-s0103a:671_1": "diṭṭhi, vijjamānā vā kāye diṭṭhīti sakkāyadiṭṭhi. Vicinanto etāya kicchati, na sakkoti",
  "atk-s0103a:671_2": "sanniṭṭhānaṃ kātunti vicikicchā. Sīlañca vatañca parāmasatīti sīlabbataparāmāso.",
  "atk-s0103a:671_3": "Atthato pana “rūpaṃ attato samanupassatī”tiādinā nayena āgatā vīsativatthukā diṭṭhi",
  "atk-s0103a:671_4": "sakkāyadiṭṭhi nāma. “Satthari kaṅkhatī”tiādinā nayena āgatā aṭṭhavatthukā vimati",
  "atk-s0103a:671_5": "vicikicchā nāma. “Idhekacco sīlena suddhi vatena suddhi sīlabbatena suddhīti sīlaṃ",
  "atk-s0103a:671_6": "parāmasati, vataṃ parāmasati, sīlabbataṃ parāmasati. Yā evarūpā diṭṭhi diṭṭhigata”ntiādinā",
  "atk-s0103a:671_7": "nayena āgato vipariyesaggāho sīlabbataparāmāso nāma.",
  "atk-s0103a:672_0": "Tayo āsavāti ettha cirapārivāsiyaṭṭhena vā āsavanaṭṭhena vā āsavā. Tattha “purimā,",
  "atk-s0103a:672_1": "bhikkhave, koṭi na paññāyati avijjāya, ito pubbe avijjā nāhosi, atha pacchā samabhavī”ti,",
  "atk-s0103a:672_2": "“purimā, bhikkhave, koṭi na paññāyati bhavataṇhāya bhavadiṭṭhiyā, ito pubbe bhavadiṭṭhi",
  "atk-s0103a:672_3": "nāhosi, atha pacchā samabhavī”ti evaṃ tāva cirapārivāsiyaṭṭhena āsavā veditabbā.",
  "atk-s0103a:672_4": "Cakkhuto rūpe savati āsavati sandati pavattati. Sotato sadde. Ghānato gandhe. Jivhāto",
  "atk-s0103a:672_5": "rase. Kāyato phoṭṭhabbe. Manato dhamme savati āsavati sandati pavattatīti evaṃ āsavanaṭṭhena āsavāti veditabbā.",
  "atk-s0103a:673_0": "Pāḷiyaṃ pana katthaci dve āsavā āgatā “diṭṭhadhammikā ca āsavā samparāyikā ca āsavā”ti,",
  "atk-s0103a:673_1": "katthaci “tayome, bhikkhave, āsavā. Kāmāsavo bhavāsavo avijjāsavo”ti tayo. Abhidhamme",
  "atk-s0103a:673_2": "teyeva diṭṭhāsavena saddhiṃ cattāro. Nibbedhikapariyāye “atthi, bhikkhave, āsavā",
  "atk-s0103a:673_3": "nirayagāminiyā, atthi āsavā tiracchānayonigāminiyā, atthi āsavā pettivisayagāminiyā,",
  "atk-s0103a:673_4": "atthi āsavā manussalokagāminiyā atthi āsavā devalokagāminiyā”ti evaṃ pañca. Chakkanipāte",
  "atk-s0103a:673_5": "āhuneyyasutte “atthi, bhikkhave, āsavā saṃvarā pahātabbā, atthi āsavā paṭisevanā",
  "atk-s0103a:673_6": "pahātabbā, atthi āsavā parivajjanā pahātabbā, atthi āsavā adhivāsanā pahātabbā, atthi",
  "atk-s0103a:673_7": "āsavā vinodanā pahātabbā, atthi āsavā bhāvanā pahātabbā”ti evaṃ cha. Sabbāsavapariyāye",
  "atk-s0103a:673_8": "teyeva dassanāpahātabbehi saddhiṃ satta. Imasmiṃ pana saṅgītisutte tayo. Tattha “yo",
  "atk-s0103a:673_9": "kāmesu kāmacchando”ti evaṃ vutto pañcakāmaguṇiko rāgo kāmāsavo nāma. “Yo bhavesu",
  "atk-s0103a:673_10": "bhavacchando”ti evaṃ vutto sassatadiṭṭhisahagato rāgo, bhavavasena vā patthanā bhavāsavo",
  "atk-s0103a:673_11": "nāma. “Dukkhe aññāṇa”ntiādinā nayena āgatā avijjā avijjāsavo nāmāti. Kāmabhavādayo",
  "atk-s0103a:673_12": "kāmadhātuādivasena vuttāyeva.",
  "atk-s0103a:674_0": "Kāmesanādīsu “tattha katamā kāmesanā? Yo kāmesu kāmacchando kāmajjhosānaṃ, ayaṃ vuccati",
  "atk-s0103a:674_1": "kāmesanā”ti evaṃ vutto kāmagavesanarāgo kāmesanā nāma. “Tattha katamā bhavesanā?",
  "atk-s0103a:674_2": "Yo bhavesu bhavacchando bhavajjhosānaṃ, ayaṃ vuccati bhavesanā”ti evaṃ vutto bhavagavesanarāgo",
  "atk-s0103a:674_3": "bhavesanā nāma. “Tattha katamā brahmacariyesanā? Sassato lokoti vā…pe… neva hoti",
  "atk-s0103a:674_4": "na nahoti tathāgato parammaraṇāti vā, yā evarūpā diṭṭhi diṭṭhigataṃ vipariyesaggāho,",
  "atk-s0103a:674_5": "ayaṃ vuccati brahmacariyesanā”ti evaṃ vuttā diṭṭhigatikasammatassa brahmacariyassa",
  "atk-s0103a:674_6": "gavesanadiṭṭhi brahmacariyesanā nāma. Na kevalañca bhavarāgadiṭṭhiyova, tadekaṭṭhaṃ",
  "atk-s0103a:674_7": "kammampi esanāyeva. Vuttañhetaṃ “tattha katamā kāmesanā? Kāmarāgo tadekaṭṭhaṃ akusalaṃ",
  "atk-s0103a:674_8": "kāyakammaṃ vacīkammaṃ manokammaṃ, ayaṃ vuccati kāmesanā. Tattha katamā bhavesanā?",
  "atk-s0103a:674_9": "Bhavarāgo tadekaṭṭhaṃ akusalaṃ kāyakammaṃ vacīkammaṃ manokammaṃ, ayaṃ vuccati bhavesanā.",
  "atk-s0103a:674_10": "Tattha katamā brahmacariyesanā? Antaggāhikā diṭṭhi tadekaṭṭhaṃ akusalaṃ kāyakammaṃ",
  "atk-s0103a:674_11": "vacīkammaṃ manokammaṃ, ayaṃ vuccati brahmacariyesanā”ti.",
  "atk-s0103a:675_0": "Vidhāsu “kathaṃvidhaṃ sīlavantaṃ vadanti, kathaṃvidhaṃ paññavantaṃ vadantī”tiādīsu",
  "atk-s0103a:675_1": "ākārasaṇṭhānaṃ vidhā nāma. “Ekavidhena ñāṇavatthu duvidhena ñāṇavatthū”tiādīsu koṭṭhāso.",
  "atk-s0103a:675_2": "“Seyyohamasmīti vidhā”tiādīsu māno vidhā nāma. Idha so adhippeto. Māno hi seyyādivasena",
  "atk-s0103a:675_3": "vidahanato vidhāti vuccati. Seyyohamasmīti iminā seyyasadisahīnānaṃ vasena tayo mānā",
  "atk-s0103a:675_4": "vuttā. Sadisahīnesupi eseva nayo.",
  "atk-s0103a:676": "Ayañhi māno nāma seyyassa tividho, sadisassa tividho, hīnassa tividhoti navavidho hoti. Tattha “seyyassa seyyohamasmī”ti māno rājūnañceva pabbajitānañca uppajjati.",
  "atk-s0103a:677_0": "Rājā hi raṭṭhena vā dhanavāhanehi vā “ko mayā sadiso atthī”ti etaṃ mānaṃ karoti.",
  "atk-s0103a:677_1": "Pabbajitopi sīladhutaṅgādīhi “ko mayā sadiso atthī”ti etaṃ mānaṃ karoti. “Seyyassa",
  "atk-s0103a:677_2": "sadisohamasmī”ti mānopi etesaṃyeva uppajjati. Rājā hi raṭṭhena vā dhanavāhanehi vā",
  "atk-s0103a:677_3": "aññarājūhi saddhiṃ mayhaṃ kiṃ nānākaraṇanti etaṃ mānaṃ karoti. Pabbajitopi sīladhutaṅgādīhipi",
  "atk-s0103a:677_4": "aññena bhikkhunā mayhaṃ kiṃ nānākaraṇanti etaṃ mānaṃ karoti. “Seyyassa hīnohamasmī”ti",
  "atk-s0103a:677_5": "mānopi etesaṃyeva uppajjati. Yassa hi rañño raṭṭhaṃ vā dhanavāhanādīni vā nātisampannāni",
  "atk-s0103a:677_6": "honti, so mayhaṃ rājāti vohāramukhamattameva, kiṃ rājā nāma ahanti etaṃ mānaṃ karoti.",
  "atk-s0103a:677_7": "Pabbajitopi appalābhasakkāro ahaṃ dhammakathiko bahussuto mahātheroti kathāmattakameva,",
  "atk-s0103a:677_8": "kiṃ dhammakathiko nāmāhaṃ kiṃ bahussuto kiṃ mahāthero yassa me lābhasakkāro natthīti etaṃ mānaṃ karoti.",
  "atk-s0103a:678_0": "“Sadisassa seyyohamasmī”ti mānādayo amaccādīnaṃ uppajjanti. Amacco vā hi raṭṭhiyo",
  "atk-s0103a:678_1": "vā bhogayānavāhanādīhi ko mayā sadiso añño rājapuriso atthīti vā mayhaṃ aññehi saddhiṃ",
  "atk-s0103a:678_2": "kiṃ nānākaraṇanti vā amaccoti nāmameva mayhaṃ, ghāsacchādanamattampi me natthi, kiṃ",
  "atk-s0103a:678_3": "amacco nāmāhanti vā ete māne karoti.",
  "atk-s0103a:679_0": "“Hīnassa seyyohamasmī”ti mānādayo dāsādīnaṃ uppajjanti. Dāso hi mātito vā pitito",
  "atk-s0103a:679_1": "vā ko mayā sadiso añño dāso nāma atthi, aññe jīvituṃ asakkontā kucchihetu dāsā jātā,",
  "atk-s0103a:679_2": "ahaṃ pana paveṇīāgatattā seyyoti vā paveṇīāgatabhāvena ubhatosuddhikadāsattena asukadāsena",
  "atk-s0103a:679_3": "nāma saddhiṃ kiṃ mayhaṃ nānākaraṇanti vā kucchivasenāhaṃ dāsabya upagato, mātāpitukoṭiyā",
  "atk-s0103a:679_4": "pana me dāsaṭṭhānaṃ natthi, kiṃ dāso nāma ahanti vā ete māne karoti. Yathā ca dāso,",
  "atk-s0103a:679_5": "evaṃ pukkusacaṇḍālādayopi ete māne karontiyeva.",
  "atk-s0103a:680_0": "Ettha ca seyyassa seyyohamasmīti, ca sadisassa sadisohamasmīti ca hīnassa hīnohamasmīti",
  "atk-s0103a:680_1": "ca ime tayo mānā yāthāvamānā nāma arahattamaggavajjhā. Sesā cha mānā ayāthāvamānā",
  "atk-s0103a:680_2": "nāma paṭhamamaggavajjhā.",
  "atk-s0103a:681_0": "Tayo addhāti tayo kālā. Atīto addhātiādīsu dvepariyāyā suttantapariyāyo ca abhidhammapariyāyo",
  "atk-s0103a:681_1": "ca. Suttantapariyāyena paṭisandhito pubbe atīto addhā nāma. Cutito pacchā anāgato",
  "atk-s0103a:681_2": "addhā nāma. Saha cutipaṭisandhīhi tadantaraṃ paccuppanno addhā nāma. Abhidhammapariyāyena",
  "atk-s0103a:681_3": "tīsu khaṇesu bhaṅgato uddhaṃ atīto addhā nāma. Uppādato pubbe anāgato addhā nāma.",
  "atk-s0103a:681_4": "Khaṇattaye paccuppanno addhā nāma. Atītādibhedo ca nāma ayaṃ dhammānaṃ hoti, na kālassa.",
  "atk-s0103a:681_5": "Atītādibhede pana dhamme upādāya idha paramatthato avijjamānopi kālo teneva vohārena vuttoti veditabbo.",
  "atk-s0103a:682_0": "Tayo antāti tayo koṭṭhāsā. “Kāyabandhanassa anto jīratī”tiādīsu hi antoyeva anto.",
  "atk-s0103a:682_1": "“Esevanto dukkhassā”tiādīsu parabhāgo anto. “Antamidaṃ, bhikkhave, jīvikāna”nti ettha",
  "atk-s0103a:682_2": "lāmakabhāvo anto. “Sakkāyo kho, āvuso, paṭhamo anto”tiādīsu koṭṭhāso anto. Idha koṭṭhāso",
  "atk-s0103a:682_3": "adhippeto. Sakkāyoti pañcupādānakkhandhā. Sakkāyasamudayoti tesaṃ nibbattikā purimataṇhā.",
  "atk-s0103a:682_4": "Sakkāyanirodhoti ubhinnaṃ appavattibhūtaṃ nibbānaṃ. Maggo pana nirodhādhigamassa",
  "atk-s0103a:682_5": "upāyattā nirodhe gahite gahitovāti veditabbo.",
  "atk-s0103a:683_0": "Dukkhadukkhatāti dukkhabhūtā dukkhatā. Dukkhavedanāyetaṃ nāmaṃ. Saṅkhāradukkhatāti",
  "atk-s0103a:683_1": "saṅkhārabhāvena dukkhatā. Adukkhamasukhāvedanāyetaṃ nāmaṃ. Sā hi saṅkhatattā uppādajarābhaṅgapīḷitā,",
  "atk-s0103a:683_2": "tasmā aññadukkhasabhāvavirahato saṅkhāradukkhatāti vuttā. Vipariṇāmadukkhatāti vipariṇāme",
  "atk-s0103a:683_3": "dukkhatā. Sukhavedanāyetaṃ nāmaṃ. Sukhassa hi vipariṇāme dukkhaṃ uppajjati, tasmā",
  "atk-s0103a:683_4": "sukhaṃ vipariṇāmadukkhatāti vuttaṃ. Apica ṭhapetvā dukkhavedanaṃ sukhavedanañca sabbepi",
  "atk-s0103a:683_5": "tebhūmakā dhammā “sabbe saṅkhārā dukkhā”ti vacanato saṅkhāradukkhatāti veditabbā.",
  "atk-s0103a:684_0": "Micchattaniyatoti micchāsabhāvo hutvā niyato. Niyatamicchādiṭṭhiyā saddhiṃ ānantariyakammassetaṃ",
  "atk-s0103a:684_1": "nāmaṃ. Sammāsabhāve niyato sammattaniyato. Catunnaṃ ariyamaggānametaṃ nāmaṃ. Na niyatoti",
  "atk-s0103a:684_2": "aniyato. Avasesānaṃ dhammānametaṃ nāmaṃ.",
  "atk-s0103a:685_0": "Tayo tamāti “tamandhakāro sammoho avijjogho mahābhayo”ti vacanato avijjā tamo nāma.",
  "atk-s0103a:685_1": "Idha pana avijjāsīsena vicikicchā vuttā. Ārabbhāti āgamma. Kaṅkhatīti kaṅkhaṃ uppādeti.",
  "atk-s0103a:685_2": "Vicikicchatīti vicinanto kicchaṃ āpajjati, sanniṭṭhātuṃ na sakkoti. Nādhimucchatīti",
  "atk-s0103a:685_3": "tattha adhimucchituṃ na sakkoti. Na sampasīdatīti taṃ ārabbha pasādaṃ āropetuṃ na sakkoti.",
  "atk-s0103a:686_0": "Arakkheyyānīti na rakkhitabbāni. Tīsu dvāresu paccekaṃ rakkhaṇakiccaṃ natthi, sabbāni",
  "atk-s0103a:686_1": "satiyā eva rakkhitānīti dīpeti. Natthi tathāgatassāti. “Idaṃ nāma me sahasā uppannaṃ",
  "atk-s0103a:686_2": "kāyaduccaritaṃ, imāhaṃ yathā me paro na jānāti, tathā rakkhāmi, paṭicchādemī”ti evaṃ",
  "atk-s0103a:686_3": "rakkhitabbaṃ natthi tathāgatassa kāyaduccaritaṃ. Sesesupi eseva nayo. Kiṃ pana sesakhīṇāsavānaṃ",
  "atk-s0103a:686_4": "kāyasamācārādayo aparisuddhāti? No aparisuddhā. Na pana tathāgatassa viya parisuddhā.",
  "atk-s0103a:686_5": "Appassutakhīṇāsavo hi kiñcāpi lokavajjaṃ nāpajjati, paṇṇattiyaṃ pana akovidattā vihārakāraṃ",
  "atk-s0103a:686_6": "kuṭikāraṃ sahagāraṃ sahaseyyanti evarūpā kāyadvāre āpattiyo āpajjati. Sañcarittaṃ",
  "atk-s0103a:686_7": "padasodhammaṃ uttarichappañcavācaṃ bhūtārocananti evarūpā vacīdvāre āpattiyo āpajjati.",
  "atk-s0103a:686_8": "Upanikkhittasādiyanavasena manodvāre rūpiyappaṭiggāhaṇāpattiṃ āpajjati, dhammasenāpatisadisassāpi",
  "atk-s0103a:686_9": "hi khīṇāsavassa manodvāre saupārambhavasena manoduccaritaṃ uppajjati eva.",
  "atk-s0103a:687_0": "Cātumavatthusmiñhi pañcahi bhikkhusatehi saddhiṃ sāriputtamoggallānānaṃ paṇāmitakāle",
  "atk-s0103a:687_1": "tesaṃ atthāya cātumeyyakehi sakyehi bhagavati khamāpite thero bhagavatā “kinti te",
  "atk-s0103a:687_2": "sāriputta ahosi mayā bhikkhusaṅghe paṇāmite”ti puṭṭho ahaṃ parisāya abyattabhāvena",
  "atk-s0103a:687_3": "satthārā paṇāmito. Ito dāni paṭṭhāya paraṃ na ovadissāmīti cittaṃ uppādetvā āha “evaṃ",
  "atk-s0103a:687_4": "kho me, bhante, ahosi bhagavatā bhikkhusaṅgho paṇāmito, appossukko dāni bhagavā diṭṭhadhammasukhavihāraṃ",
  "atk-s0103a:687_5": "anuyutto viharissati, mayampi dāni appossukkā diṭṭhadhammasukhavihāraṃ anuyuttā viharissāmā”ti.",
  "atk-s0103a:688_0": "Athassa tasmiṃ manoduccarite upārambhaṃ āropento satthā āha – “āgamehi tvaṃ, sāriputta",
  "atk-s0103a:688_1": "na kho te, sāriputta, punapi evarūpaṃ cittaṃ uppādetabba”nti. Evaṃ paraṃ na ovadissāmi",
  "atk-s0103a:688_2": "nānusāsissāmīti vitakkitamattampi therassa manoduccaritaṃ nāma jātaṃ. Bhagavato pana",
  "atk-s0103a:688_3": "ettakaṃ nāma natthi, anacchariyañcetaṃ. Sabbaññutaṃ pattassa duccaritaṃ na bhaveyya.",
  "atk-s0103a:688_4": "Bodhisattabhūmiyaṃ ṭhitassa chabbassāni padhānaṃ anuyuñjantassāpi panassa nāhosi.",
  "atk-s0103a:688_5": "Udaracchaviyā piṭṭhikaṇṭakaṃ allīnāya “kālaṅkato samaṇo gotamo”ti devatānaṃ vimatiyā",
  "atk-s0103a:688_6": "uppajjamānāyapi “siddhattha kasmā kilamasi? Sakkā bhoge ca bhuñjituṃ puññāni ca kātu”nti",
  "atk-s0103a:688_7": "mārena pāpimatā vuccamānassa “bhoge bhuñjissāmī”ti vitakkamattampi nuppajjati. Atha",
  "atk-s0103a:688_8": "naṃ māro bodhisattakāle chabbassāni buddhakāle ekaṃ vassaṃ anubandhitvā kiñci vajjaṃ",
  "atk-s0103a:688_9": "apassitvā idaṃ vatvā pakkāmi –",
  "atk-s0103a:689": "“Sattavassāni bhagavantaṃ, anubandhiṃ padāpadaṃ;",
  "atk-s0103a:690": "Otāraṃ nādhigacchissaṃ, sambuddhassa satīmato”ti. ;",
  "atk-s0103a:691_0": "Apica aṭṭhārasannaṃ buddhadhammānaṃ vasenāpi bhagavato duccaritābhāvo veditabbo.",
  "atk-s0103a:691_1": "Aṭṭhārasa buddhadhammā nāma natthi tathāgatassa kāyaduccaritaṃ, natthi vacīduccaritaṃ,",
  "atk-s0103a:691_2": "natthi manoduccaritaṃ, atīte buddhassa appaṭihatañāṇaṃ, anāgate, paccuppanne buddhassa",
  "atk-s0103a:691_3": "appaṭihatañāṇaṃ, sabbaṃ kāyakammaṃ buddhassa bhagavato ñāṇānuparivatti, sabbaṃ vacīkammaṃ,",
  "atk-s0103a:691_4": "sabbaṃ manokammaṃ buddhassa bhagavato ñāṇānuparivatti, natthi chandassa hāni, natthi",
  "atk-s0103a:691_5": "vīriyassa hāni, natthi satiyā hāni, natthi davā, natthi ravā, natthi calitaṃ natthi",
  "atk-s0103a:691_6": "sahasā, natthi abyāvaṭo mano, natthi akusalacittanti.",
  "atk-s0103a:692": "Kiñcanāti palibodhā. Rāgo kiñcananti rāgo uppajjamāno satte bandhati palibundhati tasmā kiñcananti vuccati. Itaresupi dvīsu eseva nayo.",
  "atk-s0103a:693_0": "Aggīti anudahanaṭṭhena aggi. Rāgaggīti rāgo uppajjamāno satte anudahati jhāpeti,",
  "atk-s0103a:693_1": "tasmā aggīti vuccati. Itaresupi eseva nayo. Tattha vatthūni ekā daharabhikkhunī cittalapabbatavihāre",
  "atk-s0103a:693_2": "uposathāgāraṃ gantvā dvārapālarūpakaṃ olokayamānā ṭhitā. Athassā anto rāgo uppanno.",
  "atk-s0103a:693_3": "Sā teneva jhāyitvā kālamakāsi. Bhikkhuniyo gacchamānā “ayaṃ daharā ṭhitā, pakkosatha,",
  "atk-s0103a:693_4": "na”nti āhaṃsu. Ekā gantvā kasmā ṭhitāsīti hatthe gaṇhi. Gahitamattā parivattitvā",
  "atk-s0103a:693_5": "papatā. Idaṃ tāva rāgassa anudahanatāya vatthu. Dosassa pana anudahanatāya manopadosikā",
  "atk-s0103a:693_6": "devā. Mohassa anudahanatāya khiḍḍāpadosikā devā daṭṭhabbā. Mohavasena hi tāsaṃ satisammoso",
  "atk-s0103a:693_7": "hoti. Tasmā khiḍḍāvasena āhārakālaṃ ativattitvā kālaṅkaronti.",
  "atk-s0103a:694_0": "Āhuneyyaggītiādīsu āhunaṃ vuccati sakkāro, āhunaṃ arahantīti āhuneyyā. Mātāpitaro",
  "atk-s0103a:694_1": "hi puttānaṃ bahūpakāratāya āhunaṃ arahanti. Tesu vippaṭipajjamānā puttā nirayādīsu",
  "atk-s0103a:694_2": "nibbattanti. Tasmā kiñcāpi mātāpitaro nānudahanti, anudahanassa pana paccayā honti.",
  "atk-s0103a:694_3": "Iti anudahanaṭṭhena āhuneyyaggīti vuccanti. Svāyamattho mittavindakavatthunā dīpetabbo –",
  "atk-s0103a:695_0": "Mittavindako hi mātarā “tāta, ajja uposathiko hutvā vihāre sabbarattiṃ dhammassavanaṃ",
  "atk-s0103a:695_1": "suṇa, sahassaṃ te dassāmī”ti vutto dhanalobhena uposathaṃ samādāya vihāraṃ gantvā",
  "atk-s0103a:695_2": "idaṃ ṭhānaṃ akutobhayanti sallakkhetvā dhammāsanassa heṭṭhā nipanno sabbarattiṃ niddāyitvā",
  "atk-s0103a:695_3": "gharaṃ agamāsi. Mātā pātova yāguṃ pacitvā upanāmesi. So sahassaṃ gahetvāva pivi.",
  "atk-s0103a:695_4": "Athassa etadahosi – “dhanaṃ saṃharissāmī”ti. So nāvāya samuddaṃ pakkhanditukāmo ahosi.",
  "atk-s0103a:695_5": "Atha naṃ mātā “tāta, imasmiṃ kule cattālīsakoṭidhanaṃ atthi, alaṃ gamanenā”ti nivāresi.",
  "atk-s0103a:695_6": "So tassā vacanaṃ anādiyitvā gacchati eva. Mātā purato aṭṭhāsi. Atha naṃ kujjhitvā",
  "atk-s0103a:695_7": "“ayaṃ mayhaṃ purato tiṭṭhatī”ti pādena paharitvā patitaṃ antaraṃ katvā agamāsi.",
  "atk-s0103a:696_0": "Mātā uṭṭhahitvā “mādisāya mātari evarūpaṃ kammaṃ katvā gatassa te gataṭṭhāne sukhaṃ",
  "atk-s0103a:696_1": "bhavissatīti evaṃsaññī nāma tvaṃ puttā”ti āha. Tassa nāvaṃ āruyha gacchato sattame",
  "atk-s0103a:696_2": "divase nāvā aṭṭhāsi. Atha te manussā “addhā ettha pāpapuriso atthi salākaṃ dethā”ti",
  "atk-s0103a:696_3": "āhaṃsu. Salākā diyyamānā tasseva tikkhattuṃ pāpuṇāti. Te tassa uḷumpaṃ datvā taṃ",
  "atk-s0103a:696_4": "samudde pakkhipiṃsu. So ekaṃ dīpaṃ gantvā vimānapetīhi saddhiṃ sampattiṃ anubhavanto",
  "atk-s0103a:696_5": "tāhi “purato purato mā agamāsī”ti vuccamānopi taddiguṇaṃ taddiguṇaṃ sampattiṃ passanto",
  "atk-s0103a:696_6": "anupubbena khuracakkadharaṃ ekaṃ addasa. Tassa taṃ cakkaṃ padumapupphaṃ viya upaṭṭhāsi.",
  "atk-s0103a:696_7": "So taṃ āha – “ambho, idaṃ tayā piḷandhitaṃ padumaṃ mayhaṃ dehī”ti. “Na idaṃ sāmi",
  "atk-s0103a:696_8": "padumaṃ, khuracakkaṃ eta”nti. So “vañcesi maṃ, tvaṃ kiṃ mayā padumaṃ adiṭṭhapubba”nti",
  "atk-s0103a:696_9": "vatvā tvaṃ lohitacandanaṃ vilimpitvā piḷandhanaṃ padumapupphaṃ mayhaṃ na dātukāmoti",
  "atk-s0103a:696_10": "āha. So cintesi “ayampi mayā katasadisaṃ kammaṃ katvā tassa phalaṃ anubhavitukāmo”ti.",
  "atk-s0103a:696_11": "Atha naṃ “handa re”ti vatvā tassa matthake cakkaṃ pakkhipi. Tena vuttaṃ –",
  "atk-s0103a:697": "“Catubbhi aṭṭhajjhagamā, aṭṭhāhipi ca soḷasa;",
  "atk-s0103a:698": "Soḷasāhi ca bāttiṃsa, atricchaṃ cakkamāsado;",
  "atk-s0103a:699": "Icchāhatassa posassa, cakkaṃ bhamati matthake”ti..",
  "atk-s0103a:700_0": "Gahapatīti pana gehasāmiko vuccati. So mātugāmassa sayanavatthālaṅkārādianuppadānena",
  "atk-s0103a:700_1": "bahūpakāro. Taṃ aticaranto mātugāmo nirayādīsu nibbattati, tasmā sopi purimanayeneva",
  "atk-s0103a:700_2": "anudahanaṭṭhena gahapataggīti vutto.",
  "atk-s0103a:701_0": "Tattha vatthu – kassapabuddhassa kāle sotāpannassa upāsakassa bhariyā aticārinī ahosi.",
  "atk-s0103a:701_1": "So taṃ paccakkhato disvā “kasmā tvaṃ evaṃ karosī”ti āha. Sā “sacāhaṃ evarūpaṃ karomi,",
  "atk-s0103a:701_2": "ayaṃ me sunakho viluppamāno khādatū”ti vatvā kālaṅkatvā kaṇṇamuṇḍakadahe vemānikapetī",
  "atk-s0103a:701_3": "hutvā nibbattā. Divā sampattiṃ anubhavati, rattiṃ dukkhaṃ. Tadā bārāṇasīrājā migavaṃ",
  "atk-s0103a:701_4": "caranto araññaṃ pavisitvā anupubbena kaṇṇamuṇḍakadahaṃ sampatto tāya saddhiṃ sampattiṃ",
  "atk-s0103a:701_5": "anubhavati. Sā taṃ vañcetvā rattiṃ dukkhaṃ anubhavati. So ñatvā “kattha nu kho gacchatī”ti",
  "atk-s0103a:701_6": "piṭṭhito piṭṭhito gantvā avidūre ṭhito kaṇṇamuṇḍakadahato nikkhamitvā taṃ “paṭapaṭa”nti",
  "atk-s0103a:701_7": "khādamānaṃ ekaṃ sunakhaṃ disvā asinā dvidhā chindi. Dve ahesuṃ. Puna chinne cattāro.",
  "atk-s0103a:701_8": "Puna chinne aṭṭha. Puna chinne soḷasa ahesuṃ. Sā “kiṃ karosi sāmī”ti āha. So “kiṃ",
  "atk-s0103a:701_9": "ida”nti āha. Sā “evaṃ akatvā kheḷapiṇḍaṃ bhūmiyaṃ niṭṭhubhitvā pādena ghaṃsāhī”ti",
  "atk-s0103a:701_10": "āha. So tathā akāsi. Sunakhā antaradhāyiṃsu. Taṃ divasaṃ tassā kammaṃ khīṇaṃ. Rājā",
  "atk-s0103a:701_11": "vippaṭisārī hutvā gantuṃ āraddho. Sā “mayhaṃ, sāmi, kammaṃ khīṇaṃ mā agamā”ti āha. Rājā asutvāva gato.",
  "atk-s0103a:702_0": "Dakkhiṇeyyaggīti ettha pana dakkhiṇāti cattāro paccayā, bhikkhusaṅgho dakkhiṇeyyo.",
  "atk-s0103a:702_1": "So gihīnaṃ tīsu saraṇesu pañcasu sīlesu dasasu sīlesu mātāpituupaṭṭhāne dhammikasamaṇabrāhmaṇaupaṭṭhāneti",
  "atk-s0103a:702_2": "evamādīsu kalyāṇadhammesu niyojanena bahūpakāro, tasmiṃ micchāpaṭipannā gihī bhikkhusaṅghaṃ",
  "atk-s0103a:702_3": "akkositvā paribhāsitvā nirayādīsu nibbattanti, tasmā sopi purimanayeneva anudahanaṭṭhena",
  "atk-s0103a:702_4": "dakkhiṇeyyaggīti vutto. Imassa panatthassa vibhāvanatthaṃ vimānavatthusmiṃ revatīvatthu vitthāretabbaṃ.",
  "atk-s0103a:703_0": "“Tividhena rūpasaṅgaho”ti ettha tividhenāti tīhi koṭṭhāsehi. Saṅgahoti jātisañjātikiriyagaṇanavasena",
  "atk-s0103a:703_1": "catubbidho saṅgaho. Tattha sabbe khattiyā āgacchantūtiādiko jātisaṅgaho. Sabbe kosalakātiādiko",
  "atk-s0103a:703_2": "sañjātisaṅgaho. Sabbe hatthārohātiādiko kiriyasaṅgaho. Cakkhāyatanaṃ katamaṃ khandhagaṇanaṃ",
  "atk-s0103a:703_3": "gacchatīti? Cakkhāyatanaṃ rūpakkhandhagaṇanaṃ gacchatīti. Hañci cakkhāyatanaṃ rūpakkhandhena",
  "atk-s0103a:703_4": "saṅgahitanti ayaṃ gaṇanasaṅgaho, so idha adhippeto. Tasmā tividhena rūpasaṅgahoti",
  "atk-s0103a:703_5": "tīhi koṭṭhāsehi rūpagaṇanāti attho.",
  "atk-s0103a:704_0": "Sanidassanādīsu attānaṃ ārabbha pavattena cakkhuviññāṇasaṅkhātena saha nidassanenāti",
  "atk-s0103a:704_1": "sanidassanaṃ. Cakkhupaṭihananasamatthato saha paṭighenāti sappaṭighaṃ. Taṃ atthato",
  "atk-s0103a:704_2": "rūpāyatanameva. Cakkhuviññāṇasaṅkhātaṃ nāssa nidassananti anidassanaṃ. Sotādipaṭihananasamatthato",
  "atk-s0103a:704_3": "saha paṭighenāti sappaṭighaṃ. Taṃ atthato cakkhāyatanādīni nava āyatanāni. Vuttappakāraṃ",
  "atk-s0103a:704_4": "nāssa nidassananti anidassanaṃ. Nāssa paṭighoti appaṭighaṃ. Taṃ atthato ṭhapetvā",
  "atk-s0103a:704_5": "dasāyatanāni avasesaṃ sukhumarūpaṃ.",
  "atk-s0103a:705": "Tayo saṅkhārāti sahajātadhamme ceva samparāye phaladhamme ca saṅkharonti rāsī karontīti saṅkhārā. Abhisaṅkharotīti abhisaṅkhāro. Puñño abhisaṅkhāro puññābhisaṅkhāro.",
  "atk-s0103a:706_0": "“Tattha katamo puññābhisaṅkhāro? Kusalā cetanā kāmāvacarā rūpāvacarā dānamayā sīlamayā",
  "atk-s0103a:706_1": "bhāvanāmayā”ti evaṃ vuttānaṃ aṭṭhannaṃ kāmāvacarakusalamahācittacetanānaṃ, pañcannaṃ",
  "atk-s0103a:706_2": "rūpāvacarakusalacetanānañcetaṃ adhivacanaṃ. Ettha ca dānasīlamayā aṭṭheva cetanā",
  "atk-s0103a:706_3": "honti. Bhāvanāmayā terasāpi. Yathā hi paguṇaṃ dhammaṃ sajjhāyamāno ekaṃ dve anusandhiṃ",
  "atk-s0103a:706_4": "gatopi na jānāti, pacchā āvajjanto jānāti, evameva kasiṇaparikammaṃ karontassa paguṇajjhānaṃ",
  "atk-s0103a:706_5": "paccavekkhantassa ñāṇavippayuttāpi bhāvanā hoti. Tena vuttaṃ “bhāvanāmayā terasāpī”ti.",
  "atk-s0103a:707_0": "Tattha dānamayādīsu “dānaṃ ārabbha dānamadhikicca yā uppajjati cetanā sañcetanā cetayitattaṃ,",
  "atk-s0103a:707_1": "ayaṃ vuccati dānamayo puññābhisaṅkhāro. Sīlaṃ ārabbha, bhāvanaṃ ārabbha, bhāvanamadhikicca",
  "atk-s0103a:707_2": "yā uppajjati cetanā sañcetanā cetayitattaṃ, ayaṃ vuccati bhāvanāmayo puññābhisaṅkhāro”ti",
  "atk-s0103a:707_3": "ayaṃ saṅkhepadesanā.",
  "atk-s0103a:708_0": "Cīvarādīsu pana catūsu paccayesu rūpādīsu vā chasu ārammaṇesu annādīsu vā dasasu",
  "atk-s0103a:708_1": "dānavatthūsu taṃ taṃ dentassa tesaṃ uppādanato paṭṭhāya pubbabhāge, pariccāgakāle,",
  "atk-s0103a:708_2": "pacchā somanassacittena anussaraṇe cāti tīsu kālesu pavattā cetanā dānamayā nāma.",
  "atk-s0103a:708_3": "Sīlapūraṇatthāya pana pabbajissāmīti vihāraṃ gacchantassa, pabbajantassa manorathaṃ",
  "atk-s0103a:708_4": "matthakaṃ pāpetvā pabbajito vatamhi sādhu sādhūti āvajjantassa, pātimokkhaṃ saṃvarantassa,",
  "atk-s0103a:708_5": "cīvarādayo paccaye paccavekkhantassa, āpāthagatesu rūpādīsu cakkhudvārādīni saṃvarantassa,",
  "atk-s0103a:708_6": "ājīvaṃ sodhentassa ca pavattā cetanā sīlamayā nāma.",
  "atk-s0103a:709_0": "Paṭisambhidāyaṃ vuttena vipassanāmaggena “cakkhuṃ aniccato dukkhato anattato bhāventassa…pe…",
  "atk-s0103a:709_1": "manaṃ. Rūpe. Dhamme. Cakkhuviññāṇaṃ…pe… manoviññāṇaṃ. Cakkhusamphassaṃ…pe… manosamphassaṃ.",
  "atk-s0103a:709_2": "Cakkhusamphassajaṃ vedanaṃ…pe… manosamphassajaṃ vedanaṃ. Rūpasaññaṃ, jarāmaraṇaṃ",
  "atk-s0103a:709_3": "aniccato dukkhato anattato bhāventassa pavattā cetanā bhāvanāmayā nāmā”ti ayaṃ vitthārakathā.",
  "atk-s0103a:710_0": "Apuñño ca so abhisaṅkhāro cāti apuññābhisaṅkhāro. Dvādasaakusalacittasampayuttānaṃ",
  "atk-s0103a:710_1": "cetanānaṃ etaṃ adhivacanaṃ. Vuttampi cetaṃ “tattha katamo apuññābhisaṅkhāro? Akusalacetanā",
  "atk-s0103a:710_2": "kāmāvacarā, ayaṃ vuccati apuññābhisaṅkhāro”ti. Āneñjaṃ niccalaṃ santaṃ vipākabhūtaṃ",
  "atk-s0103a:710_3": "arūpameva abhisaṅkharotīti āneñjābhisaṅkhāro. Catunnaṃ arūpāvacarakusalacetanānaṃ",
  "atk-s0103a:710_4": "etaṃ adhivacanaṃ. Yathāha “tattha katamo āneñjābhisaṅkhāro? Kusalacetanā arūpāvacarā,",
  "atk-s0103a:710_5": "ayaṃ vuccati āneñjābhisaṅkhāro”ti.",
  "atk-s0103a:711_0": "Puggalattike sattavidho purisapuggalo, tisso sikkhā sikkhatīti sekkho. Khīṇāsavo",
  "atk-s0103a:711_1": "sikkhitasikkhattā puna na sikkhissatīti asekkho. Puthujjano sikkhāhi paribāhiyattā",
  "atk-s0103a:711_2": "nevasekkho nāsekkho.",
  "atk-s0103a:712_0": "Therattike jātimahallako gihī jātitthero nāma. “Cattārome, bhikkhave, therakaraṇā",
  "atk-s0103a:712_1": "dhammā. Idha, bhikkhave, thero sīlavā hoti, bahussuto hoti, catunnaṃ jhānānaṃ lābhī",
  "atk-s0103a:712_2": "hoti, āsavānaṃ khayā bahussuto hoti, catunnaṃ jhānānaṃ lābhī hoti, āsavānaṃ khayā",
  "atk-s0103a:712_3": "anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja",
  "atk-s0103a:712_4": "viharati. Ime kho, bhikkhave, cattāro therakaraṇā dhammā”ti. Evaṃ vuttesu dhammesu",
  "atk-s0103a:712_5": "ekena vā anekehi vā samannāgato dhammathero nāma. Aññataro theranāmako bhikkhūti",
  "atk-s0103a:712_6": "evaṃ theranāmako vā, yaṃ vā pana mahallakakāle pabbajitaṃ sāmaṇerādayo disvā thero",
  "atk-s0103a:712_7": "theroti vadanti, ayaṃ sammutithero nāma.",
  "atk-s0103a:713_0": "Puññakiriyavatthūsu dānameva dānamayaṃ. Puññakiriyā ca sā tesaṃ tesaṃ ānisaṃsānaṃ",
  "atk-s0103a:713_1": "vatthu cāti puññakiriyavatthu. Itaresupi dvīsu eseva nayo. Atthato pana pubbe vuttadānamayacetanādivaseneva",
  "atk-s0103a:713_2": "saddhiṃ pubbabhāgaaparabhāgacetanāhi imāni tīṇi puññakiriyavatthūni veditabbāni.",
  "atk-s0103a:713_3": "Ekamekañcettha pubbabhāgato paṭṭhāya kāyena karontassa kāyakammaṃ hoti. Tadatthaṃ",
  "atk-s0103a:713_4": "vācaṃ nicchārentassa vacīkammaṃ. Kāyaṅgavācaṅgaṃ acopetvā manasā cintentassa manokammaṃ.",
  "atk-s0103a:713_5": "Annādīni dentassa cāpi annadānādīni demīti vā dānapāramiṃ āvajjetvā vā dānakāle dānamayaṃ",
  "atk-s0103a:713_6": "puññakiriyavatthu hoti. Vattasīse ṭhatvā dadato sīlamayaṃ. Khayato vayato sammasanaṃ",
  "atk-s0103a:713_7": "paṭṭhapetvā dadato bhāvanāmayaṃ puññakiriyavatthu hoti.",
  "atk-s0103a:714_0": "Aparānipi satta puññakiriyavatthūni apacitisahagataṃ puññakiriyavatthu, veyyāvaccasahagataṃ,",
  "atk-s0103a:714_1": "pattānuppadānaṃ, pattabbhanumodanaṃ, desanāmayaṃ, savanamayaṃ, diṭṭhijugataṃ puññakiriyavatthūti.",
  "atk-s0103a:714_2": "Tattha mahallakaṃ disvā paccuggamanapattacīvarappaṭiggahaṇaabhivādanamaggasampadānādivasena",
  "atk-s0103a:714_3": "apacitisahagataṃ veditabbaṃ. Vuḍḍhatarānaṃ vattappaṭipattikaraṇavasena, gāmaṃ piṇḍāya",
  "atk-s0103a:714_4": "paviṭṭhaṃ bhikkhuṃ disvā pattaṃ gahetvā gāme bhikkhaṃ samādapetvā upasaṃharaṇavasena,",
  "atk-s0103a:714_5": "“gaccha bhikkhūnaṃ pattaṃ āharā”ti sutvā vegena gantvā pattāharaṇādivasena ca veyyāvaccasahagataṃ",
  "atk-s0103a:714_6": "veditabbaṃ. Cattāro paccaye datvā sabbasattānaṃ patti hotūti pavattanavasena pattānuppadānaṃ",
  "atk-s0103a:714_7": "veditabbaṃ. Parehi dinnāya pattiyā sādhu suṭṭhūti anumodanāvasena pattabbhanumodanaṃ",
  "atk-s0103a:714_8": "veditabbaṃ. Eko “evaṃ maṃ ‘dhammakathiko’ti jānissantī”ti icchāya ṭhatvā lābhagaruko",
  "atk-s0103a:714_9": "hutvā deseti, taṃ na mahapphalaṃ. Eko attano paguṇadhammaṃ apaccāsīsamāno paresaṃ",
  "atk-s0103a:714_10": "deseti, idaṃ desanāmayaṃ puññakiriyavatthu nāma. Eko suṇanto “iti maṃ ‘saddho’ti",
  "atk-s0103a:714_11": "jānissantī”ti suṇāti, taṃ na mahapphalaṃ. Eko “evaṃ me mahapphalaṃ bhavissatī”ti",
  "atk-s0103a:714_12": "hitappharaṇena muducittena dhammaṃ suṇāti, idaṃ savanamayaṃ puññakiriyavatthu. Diṭṭhijugataṃ",
  "atk-s0103a:714_13": "pana sabbesaṃ niyamalakkhaṇaṃ. Yaṃkiñci puññaṃ karontassa hi diṭṭhiyā ujubhāveneva mahapphalaṃ hoti.",
  "atk-s0103a:715_0": "Iti imesaṃ sattannaṃ puññakiriyavatthūnaṃ purimeheva tīhi saṅgaho veditabbo. Ettha",
  "atk-s0103a:715_1": "hi apacitiveyyāvaccāni sīlamaye. Pattidānapattabbhanumodanāni dānamaye. Desanāsavanāni",
  "atk-s0103a:715_2": "bhāvanāmaye. Diṭṭhijugataṃ tīsupi saṅgahaṃ gacchati.",
  "atk-s0103a:716_0": "Codanāvatthūnīti codanākāraṇāni. Diṭṭhenāti maṃsacakkhunā vā dibbacakkhunā vā vītikkamaṃ",
  "atk-s0103a:716_1": "disvā codeti. Sutenāti pakatisotena vā dibbasotena vā parassa saddaṃ sutvā codeti.",
  "atk-s0103a:716_2": "Parisaṅkāya vāti diṭṭhaparisaṅkitena vā sutaparisaṅkitena vā mutaparisaṅkitena vā",
  "atk-s0103a:716_3": "codeti. Ayamettha saṅkhepo, vitthāro pana samantapāsādikāyaṃ vuttanayeneva veditabbo.",
  "atk-s0103a:717_0": "Kāmūpapattiyoti kāmūpasevanā kāmappaṭilābhā vā. Paccupaṭṭhitakāmāti nibaddhakāmā",
  "atk-s0103a:717_1": "nibaddhārammaṇā. Seyyathāpi manussāti yathā manussā. Manussā hi nibaddheyeva vatthusmiṃ",
  "atk-s0103a:717_2": "vasaṃ vattenti. Yattha paṭibaddhacittā honti, satampi sahassampi datvā mātugāmaṃ",
  "atk-s0103a:717_3": "ānetvā nibaddhabhogaṃ bhuñjanti. Ekacce devā nāma catudevalokavāsino. Tepi nibaddhavatthusmiṃyeva",
  "atk-s0103a:717_4": "vasaṃ vattenti. Ekacce vinipātikā nāma nerayike ṭhapetvā avasesā macchakacchapādayopi",
  "atk-s0103a:717_5": "hi nibaddhavatthusmiṃyeva vasaṃ vattenti. Maccho attano macchiyā kacchapo kacchapiyāti.",
  "atk-s0103a:717_6": "Nimminitvā nimminitvāti nīlapītādivasena yādisaṃ yādisaṃ attano rūpaṃ icchanti, tādisaṃ",
  "atk-s0103a:717_7": "tādisaṃ nimminitvā āyasmato anuruddhassa purato manāpakāyikā devatā viya. Nimmānaratīti",
  "atk-s0103a:717_8": "evaṃ sayaṃ nimmite nimmite nimmāne rati etesanti nimmānaratī. Paranimmitakāmāti parehi",
  "atk-s0103a:717_9": "nimmitakāmā. Tesañhi manaṃ ñatvā pare yathārucitaṃ kāmabhogaṃ nimminanti, te tattha",
  "atk-s0103a:717_10": "vasaṃ vattenti. Kathaṃ parassa manaṃ jānantīti? Pakatisevanavasena. Yathā hi kusalo",
  "atk-s0103a:717_11": "sūdo rañño bhuñjantassa yaṃ yaṃ so bahuṃ gaṇhāti, taṃ taṃ tassa ruccatīti jānāti,",
  "atk-s0103a:717_12": "evaṃ pakatiyā abhirucitārammaṇaṃ ñatvā tādisakaṃyeva nimminanti. Te tattha vasaṃ",
  "atk-s0103a:717_13": "vattenti, methunaṃ sevanti. Keci pana therā “hasitamattena olokitamattena āliṅgitamattena",
  "atk-s0103a:717_14": "ca tesaṃ kāmakiccaṃ ijjhatī”ti vadanti, taṃ aṭṭhakathāyaṃ “etaṃ pana natthī”ti paṭikkhittaṃ.",
  "atk-s0103a:717_15": "Na hi kāyena aphusantassa phoṭṭhabbaṃ kāmakiccaṃ sādheti. Channampi hi kāmāvacarānaṃ",
  "atk-s0103a:717_16": "kāmā pākatikā eva. Vuttampi cetaṃ –",
  "atk-s0103a:718": "“Cha ete kāmāvacarā, sabbakāmasamiddhino;",
  "atk-s0103a:719": "Sabbesaṃ ekasaṅkhātaṃ, āyu bhavati kittaka”nti. ;",
  "atk-s0103a:720_0": "Sukhūpapattiyoti sukhappaṭilābhā. Uppādetvā uppādetvā sukhaṃ viharantīti te heṭṭhā",
  "atk-s0103a:720_1": "paṭhamajjhānasukhaṃ nibbattetvā upari vipākajjhānasukhaṃ anubhavantīti attho. Sukhena",
  "atk-s0103a:720_2": "abhisannāti dutiyajjhānasukhena tintā. Parisannāti samantato tintā. Paripūrāti paripuṇṇā.",
  "atk-s0103a:720_3": "Paripphuṭāti tasseva vevacanaṃ. Idampi vipākajjhānasukhameva sandhāya vuttaṃ. Ahosukhaṃ",
  "atk-s0103a:720_4": "ahosukhanti tesaṃ kira bhavalobho mahā uppajjati. Tasmā kadāci karahaci evaṃ udānaṃ",
  "atk-s0103a:720_5": "udānenti. Santamevāti paṇītameva. Tusitāti tato uttariṃ sukhassa apatthanato santuṭṭhā",
  "atk-s0103a:720_6": "hutvā. Sukhaṃ paṭivedentīti tatiyajjhānasukhaṃ anubhavanti.",
  "atk-s0103a:721": "Sekkhā paññāti satta ariyapaññā. Arahato paññā asekkhā. Avasesā paññā nevasekkhānāsekkhā.",
  "atk-s0103a:722_0": "Cintāmayādīsu ayaṃ vitthāro – “tattha katamā cintāmayā paññā? Yogavihitesu vā kammāyatanesu",
  "atk-s0103a:722_1": "yogavihitesu vā sippāyatanesu yogavihitesu vā vijjāṭṭhānesu kammassakataṃ vā saccānulomikaṃ",
  "atk-s0103a:722_2": "vā rūpaṃ aniccanti vā…pe… viññāṇaṃ aniccanti vā yaṃ evarūpaṃ anulomikaṃ khantiṃ diṭṭhiṃ",
  "atk-s0103a:722_3": "ruciṃ muttiṃ pekkhaṃ dhammanijjhānakkhantiṃ parato asutvā paṭilabhati, ayaṃ vuccati",
  "atk-s0103a:722_4": "cintāmayā paññā. Tattha katamā sutamayā paññā? Yogavihitesu vā kammāyatanesu…pe…",
  "atk-s0103a:722_5": "dhammanijjhānakkhantiṃ parato sutvā paṭilabhati, ayaṃ vuccati sutamayā paññā. (Tattha",
  "atk-s0103a:722_6": "katamā bhāvanāmayā paññā?) Sabbāpi samāpannassa paññā bhāvanāmayā paññā”ti.",
  "atk-s0103a:723_0": "Sutāvudhanti sutameva āvudhaṃ. Taṃ atthato tepiṭakaṃ buddhavacanaṃ. Tañhi nissāya",
  "atk-s0103a:723_1": "bhikkhu paññāvudhaṃ nissāya sūro yodho avikampamāno mahākantāraṃ viya saṃsārakantāraṃ",
  "atk-s0103a:723_2": "atikkamati avihaññamāno. Teneva vuttaṃ – “sutāvudho, bhikkhave, ariyasāvako akusalaṃ",
  "atk-s0103a:723_3": "pajahati, kusalaṃ bhāveti, sāvajjaṃ pajahati, anavajjaṃ bhāveti, suddhamattānaṃ pariharatī”ti.",
  "atk-s0103a:724_0": "Pavivekāvudhanti “kāyaviveko cittaviveko upadhiviveko”ti ayaṃ tividhopi vivekova",
  "atk-s0103a:724_1": "āvudhaṃ. Tassa nānākaraṇaṃ kāyaviveko vivekaṭṭhakāyānaṃ nekkhammābhiratānaṃ. Cittaviveko",
  "atk-s0103a:724_2": "ca parisuddhacittānaṃ paramavodānappattānaṃ. Upadhiviveko ca nirupadhīnaṃ puggalānaṃ.",
  "atk-s0103a:724_3": "Imasmiñhi tividhe viveke abhirato, na kutoci bhāyati. Tasmā ayampi avassayaṭṭhena",
  "atk-s0103a:724_4": "āvudhanti vutto. Lokiyalokuttarapaññāva āvudhaṃ paññāvudhaṃ. Yassa sā atthi, so na",
  "atk-s0103a:724_5": "kutoci bhāyati, na cassa koci bhāyati. Tasmā sāpi avassayaṭṭheneva āvudhanti vuttā.",
  "atk-s0103a:725_0": "Anaññātaññassāmītindriyanti ito pubbe anaññātaṃ aviditaṃ dhammaṃ jānissāmīti paṭipannassa",
  "atk-s0103a:725_1": "uppannaṃ indriyaṃ. Sotāpattimaggañāṇassetaṃ adhivacanaṃ. Aññindriyanti aññābhūtaṃ",
  "atk-s0103a:725_2": "ājānanabhūtaṃ indriyaṃ. Sotāpattiphalato paṭṭhāya chasu ṭhānesu ñāṇassetaṃ adhivacanaṃ.",
  "atk-s0103a:725_3": "Aññātāvindriyanti aññātāvīsu jānanakiccapariyosānappattesu dhammesu indriyaṃ. Arahattaphalañāṇassetaṃ adhivacanaṃ.",
  "atk-s0103a:726": "Maṃsacakkhu cakkhupasādo. Dibbacakkhu ālokanissitaṃ ñāṇaṃ. Paññācakkhu lokiyalokuttarapaññā.",
  "atk-s0103a:727_0": "Adhisīlasikkhādīsu adhisīlañca taṃ sikkhitabbato sikkhā cāti adhisīlasikkhā. Itarasmiṃ",
  "atk-s0103a:727_1": "dvayepi eseva nayo. Tattha sīlaṃ adhisīlaṃ, cittaṃ adhicittaṃ, paññā adhipaññāti",
  "atk-s0103a:727_2": "ayaṃ pabhedo veditabbo –",
  "atk-s0103a:728_0": "Sīlaṃ nāma pañcasīladasasīlāni, pātimokkhasaṃvaro adhisīlaṃ nāma. Aṭṭha samāpattiyo",
  "atk-s0103a:728_1": "cittaṃ, vipassanāpādakajjhānaṃ adhicittaṃ. Kammassakatañāṇaṃ paññā, vipassanāpaññā",
  "atk-s0103a:728_2": "adhipaññā. Anuppannepi hi buddhuppāde pavattatīti pañcasīladasasīlāni sīlameva, pātimokkhasaṃvarasīlaṃ",
  "atk-s0103a:728_3": "buddhuppādeyeva pavattatīti adhisīlaṃ. Cittapaññāsupi eseva nayo. Apica nibbānaṃ",
  "atk-s0103a:728_4": "patthayantena samādinnaṃ pañcasīlampi dasasīlampi adhisīlameva. Samāpannā aṭṭha samāpattiyopi",
  "atk-s0103a:728_5": "adhicittameva. Sabbaṃ vā lokiyaṃ sīlameva, lokuttaraṃ adhisīlaṃ. Cittapaññāsupi eseva nayo.",
  "atk-s0103a:729_0": "Bhāvanāsu khīṇāsavassa pañcadvārikakāyo kāyabhāvanā nāma. Aṭṭha samāpattiyo cittabhāvanā",
  "atk-s0103a:729_1": "nāma. Arahattaphalapaññā paññābhāvanā nāma. Khīṇāsavassa hi ekanteneva pañcadvārikakāyo",
  "atk-s0103a:729_2": "subhāvito hoti. Aṭṭha samāpattiyo cassa na aññesaṃ viya dubbalā, tasseva ca paññā",
  "atk-s0103a:729_3": "bhāvitā nāma hoti paññāvepullapattiyā. Tasmā evaṃ vuttaṃ.",
  "atk-s0103a:730_0": "Anuttariyesu vipassanā dassanānuttariyaṃ maggo paṭipadānussariyaṃ. Phalaṃ vimuttānuttariyaṃ.",
  "atk-s0103a:730_1": "Phalaṃ vā dassanānuttariyaṃ. Maggo paṭipadānuttariyaṃ. Nibbānaṃ vimuttānuttariyaṃ.",
  "atk-s0103a:730_2": "Nibbānaṃ vā dassanānuttariyaṃ, tato uttariñhi daṭṭhabbaṃ nāma natthi. Maggo paṭipadānuttariyaṃ.",
  "atk-s0103a:730_3": "Phalaṃ vimuttānuttariyaṃ. Anuttariyanti uttamaṃ jeṭṭhakaṃ.",
  "atk-s0103a:731": "Samādhīsu paṭhamajjhānasamādhi savitakkasavicāro. Pañcakanayena dutiyajjhānasamādhi avitakkavicāramatto. Seso avitakkaavicāro.",
  "atk-s0103a:732_0": "Suññatādīsu tividhā kathā āgamanato, saguṇato, ārammaṇatoti. Āgamanato nāma eko bhikkhu",
  "atk-s0103a:732_1": "anattato abhinivisitvā anattato disvā anattato vuṭṭhāti, tassa vipassanā suññatā",
  "atk-s0103a:732_2": "nāma hoti. Kasmā? Asuññatattakārakānaṃ kilesānaṃ abhāvā. Vipassanāgamanena maggasamādhi",
  "atk-s0103a:732_3": "suññato nāma hoti. Maggāgamanena phalasamādhi suññato nāma. Aparo aniccato abhinivisitvā",
  "atk-s0103a:732_4": "aniccato disvā aniccato vuṭṭhāti. Tassa vipassanā animittā nāma hoti. Kasmā? Nimittakārakakilesābhāvā.",
  "atk-s0103a:732_5": "Vipassanāgamanena maggasamādhi animitto nāma hoti. Maggāgamanena phalaṃ animittaṃ",
  "atk-s0103a:732_6": "nāma. Aparo dukkhato abhinivisitvā dukkhato disvā dukkhato vuṭṭhāti, tassa vipassanā",
  "atk-s0103a:732_7": "appaṇihitā nāma hoti. Kasmā? Paṇidhikārakakilesābhāvā. Vipassanāgamanena maggasamādhi",
  "atk-s0103a:732_8": "appaṇihito nāma. Maggāgamanena phalaṃ appaṇihitaṃ nāmāti ayaṃ āgamanato kathā. Maggasamādhi",
  "atk-s0103a:732_9": "pana rāgādīhi suññatattā suññato, rāganimittādīnaṃ abhāvā animitto, rāgapaṇidhiādīnaṃ",
  "atk-s0103a:732_10": "abhāvā appaṇihitoti ayaṃ saguṇato kathā. Nibbānaṃ rāgādīhi suññatattā rāgādinimittapaṇidhīnañca",
  "atk-s0103a:732_11": "abhāvā suññatañceva animittañca appaṇihitañca. Tadārammaṇo maggasamādhi suññato animitto",
  "atk-s0103a:732_12": "appaṇihito. Ayaṃ ārammaṇato kathā.",
  "atk-s0103a:733": "Soceyyānīti sucibhāvakarā soceyyappaṭipadā dhammā. Vitthāro panettha “tattha katamaṃ kāyasoceyyaṃ? Pāṇātipātā veramaṇī”tiādinā nayena vuttānaṃ tiṇṇaṃ sucaritānaṃ vasena veditabbo.",
  "atk-s0103a:734_0": "Moneyyānīti munibhāvakarā moneyyappaṭipadā dhammā. Tesaṃ vitthāro “tattha katamaṃ",
  "atk-s0103a:734_1": "kāyamoneyyaṃ? Tividhakāyaduccaritassa pahānaṃ kāyamoneyyaṃ, tividhaṃ kāyasucaritaṃ",
  "atk-s0103a:734_2": "kāyamoneyyaṃ, kāyārammaṇe ñāṇaṃ kāyamoneyyaṃ, kāyapariññā kāyamoneyyaṃ, kāyapariññāsahagato",
  "atk-s0103a:734_3": "maggo kāyamoneyyaṃ, kāyasmiṃ chandarāgappahānaṃ kāyamoneyyaṃ, kāyasaṅkhāranirodhā",
  "atk-s0103a:734_4": "catutthajjhānasamāpatti kāyamoneyyaṃ. Tattha katamaṃ vacīmoneyyaṃ? Catubbidhavacīduccaritassa",
  "atk-s0103a:734_5": "pahānaṃ vacīmoneyyaṃ, catubbidhaṃ vacīsucaritaṃ vacīmoneyyaṃ, vācārammaṇe ñāṇaṃ vacīmoneyyaṃ",
  "atk-s0103a:734_6": "vācāpariññā vacīmoneyyaṃ pariññāsahagato maggo, vācāya chandarāgappahānaṃ, vacīsaṅkhāranirodhā",
  "atk-s0103a:734_7": "dutiyajjhānasamāpatti vacīmoneyyaṃ. Tattha katamaṃ manomoneyyaṃ? Tividhamanoduccaritassa",
  "atk-s0103a:734_8": "pahānaṃ manomoneyyaṃ, tividhaṃ manosucaritaṃ manomoneyyaṃ, manārammaṇe ñāṇaṃ manomoneyyaṃ,",
  "atk-s0103a:734_9": "manopariññā manomoneyyaṃ. Pariññāsahagato maggo, manasmiṃ chandarāgappahānaṃ, cittasaṅkhāranirodhā",
  "atk-s0103a:734_10": "saññāvedayitanirodhasamāpatti manomoneyya”nti.",
  "atk-s0103a:735": "Kosallesu āyoti vuḍḍhi. Apāyoti avuḍḍhi. Tassa tassa kāraṇaṃ upāyo. Tesaṃ pajānanā kosallaṃ. Vitthāro pana vibhaṅge vuttoyeva.",
  "atk-s0103a:736_0": "Vuttañhetaṃ – “tattha katamaṃ āyakosallaṃ? Ime dhamme manasikaroto anuppannā ceva",
  "atk-s0103a:736_1": "akusalā dhammā nuppajjanti, uppannā ca akusalā dhammā nirujjhanti. Ime vā pana me",
  "atk-s0103a:736_2": "dhamme manasikaroto anuppannā ceva kusalā dhammā uppajjanti, uppannā ca kusalā dhammā",
  "atk-s0103a:736_3": "bhiyyobhāvāya vepullāya bhāvanāya pāripūriyā saṃvattantīti, yā tattha paññā pajānanā…pe…",
  "atk-s0103a:736_4": "sammādiṭṭhi. Idaṃ vuccati āyakosallaṃ. Tattha katamaṃ apāyakosallaṃ? Ime dhamme manasikaroto",
  "atk-s0103a:736_5": "anuppannā ceva kusalā dhammā na uppajjanti, uppannā ca kusalā dhammā nirujjhanti.",
  "atk-s0103a:736_6": "Ime vā pana me dhamme manasikaroto anuppannā ceva akusalā dhammā uppajjanti, uppannā",
  "atk-s0103a:736_7": "ca akusalā dhammā bhiyyobhāvāya vepullāya bhāvanāya pāripūriyā saṃvattantīti, yā",
  "atk-s0103a:736_8": "tattha paññā pajānanā…pe… sammādiṭṭhi. Idaṃ vuccati apāyakosallaṃ. Sabbāpi tatrupāyā",
  "atk-s0103a:736_9": "paññā upāyakosalla”nti. Idaṃ pana accāyikakicce vā bhaye vā uppanne tassa tikicchanatthaṃ",
  "atk-s0103a:736_10": "ṭhānuppattiyā kāraṇajānanavaseneva veditabbaṃ.",
  "atk-s0103a:737_0": "Madāti majjanākāravasena pavattamānā. Tesu “ahaṃ nirogo saṭṭhi vā sattati vā vassāni",
  "atk-s0103a:737_1": "atikkantāni, na me harītakīkhaṇḍampi khāditapubbaṃ, ime panaññe asukaṃ nāma ṭhānaṃ",
  "atk-s0103a:737_2": "rujjati, bhesajjaṃ khādāmāti vicaranti, ko añño mādiso nirogo nāmā”ti evaṃ mānakaraṇaṃ",
  "atk-s0103a:737_3": "ārogyamado. “Mahallakakāle puññaṃ karissāma, daharamha tāvā”ti yobbane ṭhatvā mānakaraṇaṃ",
  "atk-s0103a:737_4": "yobbanamado. “Ciraṃ jīviṃ, ciraṃ jīvāmi, ciraṃ jīvissāmi; sukhaṃ jīviṃ, sukhaṃ jīvāmi,",
  "atk-s0103a:737_5": "sukhaṃ jīvissāmī”ti evaṃ mānakaraṇaṃ jīvitamado.",
  "atk-s0103a:738_0": "Ādhipateyyesu adhipatito āgataṃ ādhipateyyaṃ. “Ettakomhi sīlena samādhinā paññāya",
  "atk-s0103a:738_1": "vimuttiyā, na me etaṃ patirūpa”nti evaṃ attānaṃ adhipattiṃ jeṭṭhakaṃ katvā pāpassa",
  "atk-s0103a:738_2": "akaraṇaṃ attādhipateyyaṃ nāma. Lokaṃ adhipatiṃ katvā akaraṇaṃ lokādhipateyyaṃ nāma.",
  "atk-s0103a:738_3": "Lokuttaradhammaṃ adhipatiṃ katvā akaraṇaṃ dhammādhipateyyaṃ nāma.",
  "atk-s0103a:739_0": "Kathāvatthūnīti kathākāraṇāni. Atītaṃ vā addhānanti atītaṃ dhammaṃ, atītakkhandheti",
  "atk-s0103a:739_1": "attho. Apica “yaṃ, bhikkhave, rūpaṃ atītaṃ niruddhaṃ vipariṇataṃ, ‘ahosī’ti tassa",
  "atk-s0103a:739_2": "saṅkhā, ‘ahosī’ti tassa paññatti ‘ahosī’ti tassa samaññā, na tassa saṅkhā ‘atthī’ti,",
  "atk-s0103a:739_3": "na tassa saṅkhā ‘bhavissatī’ti evaṃ āgatena niruttipathasuttenapettha attho dīpetabbo.",
  "atk-s0103a:740_0": "Vijjāti tamavijjhanaṭṭhena vijjā. Viditakaraṇaṭṭhenāpi vijjā. Pubbenivāsānussatiñāṇañhi",
  "atk-s0103a:740_1": "uppajjamānaṃ pubbenivāsaṃ chādetvā ṭhitaṃ tamaṃ vijjhati, pubbenivāsañca viditaṃ",
  "atk-s0103a:740_2": "karotīti vijjā. Cutūpapātañāṇaṃ cutipaṭisandhicchādakaṃ tamaṃ vijjhati, tañca viditaṃ",
  "atk-s0103a:740_3": "karotīti vijjā. Āsavānaṃ khaye ñāṇaṃ catusaccacchādakaṃ tamaṃ vijjhati, catusaccadhammañca",
  "atk-s0103a:740_4": "viditaṃ karotīti vijjā.",
  "atk-s0103a:741": "Vihāresu aṭṭha samāpattiyo dibbo vihāro. Catasso appamaññā brahmā vihāro. Phalasamāpatti ariyo vihāro.",
  "atk-s0103a:742": "Pāṭihāriyāni kevaṭṭasutte vitthāritāneva.",
  "atk-s0103a:743": "“Ime kho, āvuso”tiādīsu vuttanayeneva yojetabbaṃ. Iti samasaṭṭhiyā tikānaṃ vasena asītisatapañhe kathento thero sāmaggirasaṃ dassesīti.",
  "atk-s0103a:744": "Tikavaṇṇanā niṭṭhitā.",
  "atk-s0103a:745": "Catukkavaṇṇanā",
  "atk-s0103a:746": "306. Iti tikavasena sāmaggirasaṃ dassetvā idāni catukkavasena dassetuṃ puna desanaṃ ārabhi. Tattha “satipaṭṭhānacatukkaṃ” pubbe vitthāritameva.",
  "atk-s0103a:747_0": "Sammappadhānacatukke chandaṃ janetīti “yo chando chandikatā kattukamyatā kusalo dhammacchando”ti",
  "atk-s0103a:747_1": "evaṃ vuttaṃ kattukamyataṃ janeti. Vāyamatīti vāyāmaṃ karoti. Vīriyaṃ ārabhatīti vīriyaṃ",
  "atk-s0103a:747_2": "janeti. Cittaṃ paggaṇhātīti cittaṃ upatthambheti. Ayamettha saṅkhepo. Vitthāro pana",
  "atk-s0103a:747_3": "sammappadhānavibhaṅge āgatoyeva.",
  "atk-s0103a:748_0": "Iddhipādesu chandaṃ nissāya pavatto samādhi chandasamādhi. Padhānabhūtā saṅkhārā",
  "atk-s0103a:748_1": "padhānasaṅkhārā. Samannāgatanti tehi dhammehi upetaṃ. Iddhiyā pādaṃ, iddhibhūtaṃ",
  "atk-s0103a:748_2": "vā pādanti iddhipādaṃ. Sesesupi eseva nayo. Ayamettha saṅkhepo, vitthāro pana iddhipādavibhaṅge",
  "atk-s0103a:748_3": "āgato eva. Visuddhimagge panassa attho dīpito. Jhānakathāpi visuddhimagge vitthāritāva.",
  "atk-s0103a:749": "307. Diṭṭhadhammasukhavihārāyāti imasmiṃyeva attabhāve sukhavihāratthāya. Idha phalasamāpattijhānāni, khīṇāsavassa aparabhāge nibbattitajhānāni ca kathitāni.",
  "atk-s0103a:750_0": "Ālokasaññaṃ manasikarotīti divā vā rattiṃ vā sūriyacandapajjotamaṇiādīnaṃ ālokaṃ",
  "atk-s0103a:750_1": "ālokoti manasikaroti. Divāsaññaṃ adhiṭṭhātīti evaṃ manasi katvā divātisaññaṃ ṭhapeti.",
  "atk-s0103a:750_2": "Yathā divā tathā rattinti yathā divā diṭṭho āloko, tatheva taṃ rattiṃ manasikaroti.",
  "atk-s0103a:750_3": "Yathā rattiṃ tathā divāti yathā rattiṃ āloko diṭṭho, evameva divā manasikaroti. Iti",
  "atk-s0103a:750_4": "vivaṭena cetasāti evaṃ apihitena cittena. Apariyonaddhenāti samantato anaddhena.",
  "atk-s0103a:750_5": "Sappabhāsanti saobhāsaṃ. Ñāṇadassanapaṭilābhāyāti ñāṇadassanapaṭilābhatthāya. Iminā",
  "atk-s0103a:750_6": "kiṃ kathitaṃ? Middhavinodanaāloko kathito parikammaāloko vā. Iminā kiṃ kathitaṃ hoti?",
  "atk-s0103a:750_7": "Khīṇāsavassa dibbacakkhuñāṇaṃ. Tasmiṃ vā āgatepi anāgatepi pādakajjhānasamāpattimeva",
  "atk-s0103a:750_8": "sandhāya “sappabhāsaṃ cittaṃ bhāvetī”ti vuttaṃ.",
  "atk-s0103a:751_0": "Satisampajaññāyāti sattaṭṭhānikassa satisampajaññassa atthāya. Viditā vedanā uppajjantītiādīsu",
  "atk-s0103a:751_1": "khīṇāsavassa vatthu viditaṃ hoti ārammaṇaṃ viditaṃ vatthārammaṇaṃ viditaṃ. Vatthārammaṇaviditatāya",
  "atk-s0103a:751_2": "evaṃ vedanā uppajjanti, evaṃ tiṭṭhanti, evaṃ nirujjhanti. Na kevalañca vedanā eva",
  "atk-s0103a:751_3": "idha vuttā saññādayopi, avuttā cetanādayopi, viditā ca uppajjanti ceva tiṭṭhanti",
  "atk-s0103a:751_4": "ca nirujjhanti ca. Api ca vedanāya uppādo vidito hoti, upaṭṭhānaṃ viditaṃ hoti. Avijjāsamudayā",
  "atk-s0103a:751_5": "vedanāsamudayo, taṇhāsamudayā kammasamudayo, phassasamudayā vedanāyasamudayo. Nibbattilakkhaṇaṃ",
  "atk-s0103a:751_6": "passantopi vedanākkhandhassa samudayaṃ passati. Evaṃ vedanāya uppādo vidito hoti.",
  "atk-s0103a:751_7": "Kathaṃ vedanāya upaṭṭhānaṃ viditaṃ hoti? Aniccato manasikaroto khayatūpaṭṭhānaṃ viditaṃ",
  "atk-s0103a:751_8": "hoti. Dukkhato manasikaroto bhayatūpaṭṭhānaṃ viditaṃ hoti. Anattato manasikaroto",
  "atk-s0103a:751_9": "suññatūpaṭṭhānaṃ viditaṃ hoti. Evaṃ vedanāya upaṭṭhānaṃ viditaṃ hoti, khayato bhayato",
  "atk-s0103a:751_10": "suññato jānāti. Kathaṃ vedanāya atthaṅgamo vidito hoti? Avijjānirodhā vedanānirodho.…Pe…",
  "atk-s0103a:751_11": "evaṃ vedanāya atthaṅgamo vidito hoti. Imināpi nayenettha attho veditabbo.",
  "atk-s0103a:752": "Iti rūpantiādi vuttanayameva. Ayaṃ āvuso samādhibhāvanāti ayaṃ āsavānaṃ khayañāṇassa pādakajjhānasamādhibhāvanā.",
  "atk-s0103a:753_0": "308. Appamaññāti pamāṇaṃ agahetvā anavasesapharaṇavasena appamaññāva. Anupadavaṇṇanā",
  "atk-s0103a:753_1": "pana bhāvanāsamādhividhānañca etāsaṃ visuddhimagge vitthāritameva. Arūpakathāpi visuddhimagge vitthāritāva.",
  "atk-s0103a:754_0": "Apassenānīti apassayāni. Saṅkhāyāti ñāṇena ñatvā. Paṭisevatīti ñāṇena ñatvā sevitabbayuttakameva",
  "atk-s0103a:754_1": "sevati. Tassa ca vitthāro “paṭisaṅkhā yoniso cīvaraṃ paribhuñjatī”tiādinā nayena",
  "atk-s0103a:754_2": "veditabbo. Saṅkhāyekaṃ adhivāsetīti ñāṇena ñatvā adhivāsetabbayuttakameva adhivāseti.",
  "atk-s0103a:754_3": "Vitthāro panettha “paṭisaṅkhā yoniso khamo hoti sītassā”tiādinā nayena veditabbo.",
  "atk-s0103a:754_4": "Parivajjetīti ñāṇena ñatvā parivajjetuṃ yuttameva parivajjeti. Tassa vitthāro “paṭisaṅkhā",
  "atk-s0103a:754_5": "yoniso caṇḍaṃ hatthiṃ parivajjetī”tiādinā nayena veditabbo. Vinodetīti ñāṇena ñatvā",
  "atk-s0103a:754_6": "vinodetabbameva vinodeti, nudati nīharati anto pavisituṃ na deti. Tassa vitthāro",
  "atk-s0103a:754_7": "“uppannaṃ kāmavitakkaṃ nādhivāsetī”tiādinā nayena veditabbo.",
  "atk-s0103a:755": "Ariyavaṃsacatukkavaṇṇanā",
  "atk-s0103a:756_0": "309. Ariyavaṃsāti ariyānaṃ vaṃsā. Yathā hi khattiyavaṃso, brāhmaṇavaṃso, vessavaṃso,",
  "atk-s0103a:756_1": "suddavaṃso, samaṇavaṃso, kulavaṃso, rājavaṃso, evaṃ ayampi aṭṭhamo ariyavaṃso ariyatanti",
  "atk-s0103a:756_2": "ariyapaveṇī nāma hoti. So kho panāyaṃ ariyavaṃso imesaṃ vaṃsānaṃ mūlagandhādīnaṃ",
  "atk-s0103a:756_3": "kāḷānusāritagandhādayo viya aggamakkhāyati. Ke pana te ariyā yesaṃ ete vaṃsāti? Ariyā",
  "atk-s0103a:756_4": "vuccanti buddhā ca paccekabuddhā ca tathāgatasāvakā ca, etesaṃ ariyānaṃ vaṃsāti ariyavaṃsā.",
  "atk-s0103a:756_5": "Ito pubbe hi satasahassakappādhikānaṃ catunnaṃ asaṅkhyeyyānaṃ matthake taṇhaṅkaro",
  "atk-s0103a:756_6": "medhaṅkaro saraṇaṅkaro dīpaṅkaroti cattāro buddhā uppannā, te ariyā, tesaṃ ariyānaṃ",
  "atk-s0103a:756_7": "vaṃsāti ariyavaṃsā. Tesaṃ buddhānaṃ parinibbānato aparabhāge asaṅkhyeyyaṃ atikkamitvā",
  "atk-s0103a:756_8": "koṇḍañño nāma buddho uppanno…pe… imasmiṃ kappe kakusandho, koṇāgamano, kassapo, amhākaṃ",
  "atk-s0103a:756_9": "bhagavā gotamoti cattāro buddhā uppannā. Tesaṃ ariyānaṃ vaṃsāti ariyavaṃsā. Apica",
  "atk-s0103a:756_10": "atītānāgatapaccuppannānaṃ sabbabuddhapaccekabuddhabuddhasāvakānaṃ ariyānaṃ vaṃsāti",
  "atk-s0103a:756_11": "ariyavaṃsā. Te kho panete aggaññā aggāti jānitabbā. Rattaññā dīgharattaṃ pavattāti",
  "atk-s0103a:756_12": "jānitabbā. Vaṃsaññā vaṃsāti jānitabbā.",
  "atk-s0103a:757_0": "Porāṇāti na adhunuppattikā. Asaṃkiṇṇā avikiṇṇā anapanītā. Asaṃkiṇṇapubbā atītabuddhehi",
  "atk-s0103a:757_1": "na saṃkiṇṇapubbā. “Kiṃ imehī”ti na apanītapubbā? Na saṅkīyantīti idānipi na apanīyanti.",
  "atk-s0103a:757_2": "Na saṅkīyissantīti anāgatabuddhehipi na apanīyissanti, ye loke viññū samaṇabrāhmaṇā,",
  "atk-s0103a:757_3": "tehi appaṭikuṭṭhā, samaṇehi brāhmaṇehi viññūhi aninditā agarahitā.",
  "atk-s0103a:758_0": "Santuṭṭho hotīti paccayasantosavasena santuṭṭho hoti. Itarītarena cīvarenāti thūlasukhumalūkhapaṇītathirajiṇṇānaṃ",
  "atk-s0103a:758_1": "yena kenaci. Atha kho yathāladdhādīnaṃ itarītarena yena kenaci santuṭṭho hotīti attho.",
  "atk-s0103a:758_2": "Cīvarasmiñhi tayo santosā – yathālābhasantoso, yathābalasantoso, yathāsāruppasantosoti.",
  "atk-s0103a:758_3": "Piṇḍapātādīsupi eseva nayo. Tesaṃ vitthārakathā sāmaññaphale vuttanayeneva veditabbā.",
  "atk-s0103a:758_4": "Ime tayo santose sandhāya “santuṭṭho hoti, itarītarena yathāladdhādīsu yena kenaci",
  "atk-s0103a:758_5": "cīvarena santuṭṭho hotī”ti vuttaṃ.",
  "atk-s0103a:759_0": "Ettha ca cīvaraṃ jānitabbaṃ, cīvarakkhettaṃ jānitabbaṃ, paṃsukūlaṃ jānitabbaṃ, cīvarasantoso",
  "atk-s0103a:759_1": "jānitabbo, cīvarapaṭisaṃyuttāni dhutaṅgāni jānitabbāni. Tattha cīvaraṃ jānitabbanti",
  "atk-s0103a:759_2": "khomādīni cha cīvarāni dukūlādīni cha anulomacīvarāni jānitabbāni. Imāni dvādasa",
  "atk-s0103a:759_3": "kappiyacīvarāni. Kusacīraṃ vākacīraṃ phalakacīraṃ kesakambalaṃ vāḷakambalaṃ potthako",
  "atk-s0103a:759_4": "cammaṃ ulūkapakkhaṃ rukkhadussaṃ latādussaṃ erakadussaṃ kadalidussaṃ veḷudussanti",
  "atk-s0103a:759_5": "evamādīni pana akappiyacīvarāni. Cīvarakkhettanti “saṅghato vā gaṇato vā ñātito vā",
  "atk-s0103a:759_6": "mittato vā attano vā dhanena paṃsukūlaṃ vā”ti evaṃ uppajjanato cha khettāni, aṭṭhannañca",
  "atk-s0103a:759_7": "mātikānaṃ vasena aṭṭha khettāni jānitabbāni. Paṃsukūlanti sosānikaṃ, pāpaṇikaṃ, rathiyaṃ",
  "atk-s0103a:759_8": "saṅkārakūṭakaṃ, sotthiyaṃ, sinānaṃ, titthaṃ, gatapaccāgataṃ, aggidaḍḍhaṃ, gokhāyitaṃ",
  "atk-s0103a:759_9": "upacikakhāyitaṃ, undūrakhāyitaṃ, antacchinnaṃ, dasācchinnaṃ, dhajāhaṭaṃ, thūpaṃ,",
  "atk-s0103a:759_10": "samaṇacīvaraṃ, sāmuddiyaṃ, ābhisekiyaṃ, panthikaṃ, vātāhaṭaṃ, iddhimayaṃ, devadattiyanti",
  "atk-s0103a:759_11": "tevīsati paṃsukūlāni veditabbāni.",
  "atk-s0103a:760_0": "Ettha ca sotthiyanti gabbhamalaharaṇaṃ. Gatapaccāgatanti matakasarīraṃ pārupitvā",
  "atk-s0103a:760_1": "susānaṃ netvā ānītacīvaraṃ. Dhajāhaṭanti dhajaṃ ussāpetvā tato ānītaṃ. Thūpanti vammike",
  "atk-s0103a:760_2": "pūjitacīvaraṃ. Sāmuddiyanti samuddavīcīhi thalaṃ pāpitaṃ. Panthikanti panthaṃ gacchantehi",
  "atk-s0103a:760_3": "corabhayena pāsāṇehi koṭṭetvā pārutacīvaraṃ. Iddhimayanti ehibhikkhucīvaraṃ. Sesaṃ pākaṭameva.",
  "atk-s0103a:761_0": "Cīvarasantosoti vīsati cīvarasantosā, vitakkasantoso, gamanasantoso, pariyesanasantoso,",
  "atk-s0103a:761_1": "paṭilābhasantoso, mattappaṭiggahaṇasantoso, loluppavivajjanasantoso, yathālābhasantoso,",
  "atk-s0103a:761_2": "yathābalasantoso, yathāsāruppasantoso, udakasantoso, dhovanasantoso, karaṇasantoso,",
  "atk-s0103a:761_3": "parimāṇasantoso, suttasantoso, sibbanasantoso, rajanasantoso, kappasantoso, paribhogasantoso,",
  "atk-s0103a:761_4": "sannidhiparivajjanasantoso, vissajjanasantosoti.",
  "atk-s0103a:762_0": "Tattha sādakabhikkhunā temāsaṃ nibaddhavāsaṃ vasitvā ekamāsamattaṃ vitakketuṃ vaṭṭati.",
  "atk-s0103a:762_1": "So hi pavāretvā cīvaramāse cīvaraṃ karoti. Paṃsukūliko aḍḍhamāseneva karoti. Iti",
  "atk-s0103a:762_2": "māsaḍḍhamāsamattaṃ vitakkanaṃ vitakkasantoso. Vitakkasantosena pana santuṭṭhena bhikkhunā",
  "atk-s0103a:762_3": "pācīnakkhaṇḍarājivāsikapaṃsukūlikattherasadisena bhavitabbaṃ.",
  "atk-s0103a:763_0": "Thero kira cetiyapabbatavihāre cetiyaṃ vandissāmīti āgato cetiyaṃ vanditvā cintesi",
  "atk-s0103a:763_1": "“mayhaṃ cīvaraṃ jiṇṇaṃ bahūnaṃ vasanaṭṭhāne labhissāmī”ti. So mahāvihāraṃ gantvā",
  "atk-s0103a:763_2": "saṅghattheraṃ disvā vasanaṭṭhānaṃ pucchitvā tattha vuttho punadivase cīvaraṃ ādāya",
  "atk-s0103a:763_3": "āgantvā theraṃ vandi. Thero kiṃ āvusoti āha. Gāmadvāraṃ, bhante, gamissāmīti. Ahampāvuso,",
  "atk-s0103a:763_4": "gamissāmīti. Sādhu, bhanteti gacchanto mahābodhidvārakoṭṭhake ṭhatvā puññavantānaṃ",
  "atk-s0103a:763_5": "vasanaṭṭhāne manāpaṃ labhissāmīti cintetvā aparisuddho me vitakkoti tatova paṭinivatti.",
  "atk-s0103a:763_6": "Punadivase ambaṅgaṇasamīpato, punadivase mahācetiyassa uttaradvārato, tatheva paṭinivattitvā",
  "atk-s0103a:763_7": "catutthadivase therassa santikaṃ agamāsi. Thero imassa bhikkhuno vitakko na parisuddho",
  "atk-s0103a:763_8": "bhavissatīti cīvaraṃ gahetvā tena saddhiṃyeva pañhaṃ pucchamāno gāmaṃ pāvisi. Tañca",
  "atk-s0103a:763_9": "rattiṃ eko manusso uccārapalibuddho sāṭakeyeva vaccaṃ katvā taṃ saṅkāraṭṭhāne chaḍḍesi.",
  "atk-s0103a:763_10": "Paṃsukūlikatthero taṃ nīlamakkhikāhi samparikiṇṇaṃ disvā añjaliṃ paggahesi. Mahāthero",
  "atk-s0103a:763_11": "“kiṃ, āvuso, saṅkāraṭṭhānassa añjaliṃ paggaṇhāsī”ti? “Nāhaṃ, bhante, saṅkāraṭṭhānassa",
  "atk-s0103a:763_12": "añjaliṃ paggaṇhāmi, mayhaṃ pitu dasabalassa paggaṇhāmi, puṇṇadāsiyā sarīraṃ pārupitvā",
  "atk-s0103a:763_13": "chaḍḍitaṃ paṃsukūlaṃ tumbamatte pāṇake vidhunitvā susānato gaṇhantena dukkaraṃ kataṃ,",
  "atk-s0103a:763_14": "bhante”ti. Mahāthero “parisuddho vitakko paṃsukūlikassā”ti cintesi. Paṃsukūlikattheropi",
  "atk-s0103a:763_15": "tasmiṃyeva ṭhāne ṭhito vipassanaṃ vaḍḍhetvā tīṇi phalāni patto taṃ sāṭakaṃ gahetvā",
  "atk-s0103a:763_16": "cīvaraṃ katvā pārupitvā pācīnakkhaṇḍarājiṃ gantvā aggaphalaṃ arahattaṃ pāpuṇi.",
  "atk-s0103a:764": "Cīvaratthāya gacchantassa pana “kattha labhissāmī”ti acintetvā kammaṭṭhānasīseneva gamanaṃ gamanasantoso nāma.",
  "atk-s0103a:765": "Pariyesantassa pana yena vā tena vā saddhiṃ apariyesitvā lajjiṃ pesalaṃ bhikkhuṃ gahetvā pariyesanaṃ pariyesanasantoso nāma.",
  "atk-s0103a:766_0": "Evaṃ pariyesantassa āhariyamānaṃ cīvaraṃ dūrato disvā “etaṃ manāpaṃ bhavissati, etaṃ",
  "atk-s0103a:766_1": "amanāpa”nti evaṃ avitakketvā thūlasukhumādīsu yathāladdheneva santussanaṃ paṭilābhasantoso nāma.",
  "atk-s0103a:767": "Evaṃ laddhaṃ gaṇhantassāpi “ettakaṃ dupaṭṭassa bhavissati, ettakaṃ ekapaṭṭassā”ti attano pahonakamatteneva santussanaṃ mattappaṭiggahaṇasantoso nāma.",
  "atk-s0103a:768": "Cīvaraṃ pariyesantassa pana “asukassa gharadvāre manāpaṃ labhissāmī”ti acintetvā dvārapaṭipāṭiyā caraṇaṃ loluppavivajjanasantoso nāma.",
  "atk-s0103a:769": "Lūkhapaṇītesu yena kenaci yāpetuṃ sakkontassa yathāladdheneva yāpanaṃ yathālābhasantoso nāma.",
  "atk-s0103a:770": "Attano thāmaṃ jānitvā yena yāpetuṃ sakkoti, tena yāpanaṃ yathābalasantoso nāma.",
  "atk-s0103a:771": "Manāpaṃ aññassa datvā attano yena kenaci yāpanaṃ yathāsāruppasantoso nāma.",
  "atk-s0103a:772_0": "“Kattha udakaṃ manāpaṃ, kattha amanāpa”nti avicāretvā yena kenaci dhovanupagena udakena",
  "atk-s0103a:772_1": "dhovanaṃ udakasantoso nāma. Paṇḍumattikagerukapūtipaṇṇarasakiliṭṭhāni pana udakāni vajjetuṃ vaṭṭati.",
  "atk-s0103a:773": "Dhovantassa pana muggarādīhi apaharitvā hatthehi madditvā dhovanaṃ dhovanasantoso nāma. Tathā asujjhantaṃ paṇṇāni pakkhipitvā tāpitaudakenāpi dhovituṃ vaṭṭati.",
  "atk-s0103a:774": "Evaṃ dhovitvā karontassa idaṃ thūlaṃ, idaṃ sukhumanti akopetvā pahonakanīhāreneva karaṇaṃ karaṇasantoso nāma.",
  "atk-s0103a:775": "Timaṇḍalappaṭicchādanamattasseva karaṇaṃ parimāṇasantoso nāma.",
  "atk-s0103a:776": "Cīvarakaraṇatthāya pana manāpasuttaṃ pariyesissāmīti avicāretvā rathikādīsu vā devaṭṭhāne vā āharitvā pādamūle vā ṭhapitaṃ yaṃkiñcideva suttaṃ gahetvā karaṇaṃ suttasantoso nāma.",
  "atk-s0103a:777_0": "Kusibandhanakāle pana aṅgulamatte sattavāre na vijjhitabbaṃ, evaṃ karontassa hi yo",
  "atk-s0103a:777_1": "bhikkhu sahāyo na hoti, tassa vattabhedopi natthi. Tivaṅgulamatte pana sattavāre",
  "atk-s0103a:777_2": "vijjhitabbaṃ, evaṃ karontassa maggapaṭipannenāpi sahāyena bhavitabbaṃ. Yo na hoti,",
  "atk-s0103a:777_3": "tassa vattabhedo. Ayaṃ sibbanasantoso nāma.",
  "atk-s0103a:778_0": "Rajantena pana kāḷakacchakādīni pariyesantena na rajitabbaṃ. Somavakkalādīsu yaṃ",
  "atk-s0103a:778_1": "labhati, tena rajitabbaṃ. Alabhantena pana manussehi araññe vākaṃ gahetvā chaḍḍitarajanaṃ",
  "atk-s0103a:778_2": "vā bhikkhūhi pacitvā chaḍḍitakasaṭaṃ vā gahetvā rajitabbaṃ, ayaṃ rajanasantoso nāma.",
  "atk-s0103a:779": "Nīlakaddamakāḷasāmesu yaṃkiñci gahetvā hatthipiṭṭhe nisinnassa paññāyamānakapakaraṇaṃ kappasantoso nāma.",
  "atk-s0103a:780": "Hirikopīnapaṭicchādanamattavasena paribhuñjanaṃ paribhogasantoso nāma.",
  "atk-s0103a:781_0": "Dussaṃ pana labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati,",
  "atk-s0103a:781_1": "labhantena na vaṭṭati. Katampi sace antevāsikādīnaṃ dātukāmo hoti, te ca asannihitā",
  "atk-s0103a:781_2": "yāva āgamanā ṭhapetuṃ vaṭṭati. Āgatamattesu dātabbaṃ. Dātuṃ asakkontena adhiṭṭhātabbaṃ.",
  "atk-s0103a:781_3": "Aññasmiṃ cīvare sati paccattharaṇampi adhiṭṭhātuṃ vaṭṭati. Anadhiṭṭhitameva hi sannidhi",
  "atk-s0103a:781_4": "hoti. Adhiṭṭhitaṃ na hotīti mahāsīvatthero āha. Ayaṃ sannidhiparivajjanasantoso nāma.",
  "atk-s0103a:782": "Vissajjantena pana na mukhaṃ oloketvā dātabbaṃ. Sāraṇīyadhamme ṭhatvā vissajjitabbanti ayaṃ vissajjanasantoso nāma.",
  "atk-s0103a:783_0": "Cīvarapaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca. Tesaṃ",
  "atk-s0103a:783_1": "vitthārakathā visuddhimaggato veditabbā. Iti cīvarasantosamahāariyavaṃsaṃ pūrayamāno",
  "atk-s0103a:783_2": "bhikkhu imāni dve dhutaṅgāni gopeti. Imāni gopento cīvarasantosamahāariyavaṃsena santuṭṭho hoti.",
  "atk-s0103a:784_0": "Vaṇṇavādīti eko santuṭṭho hoti, santosassa vaṇṇaṃ na katheti, eko na santuṭṭho hoti,",
  "atk-s0103a:784_1": "santosassa vaṇṇaṃ katheti, eko neva santuṭṭho hoti, na santosassa vaṇṇaṃ katheti,",
  "atk-s0103a:784_2": "eko santuṭṭho ceva hoti, santosassa ca vaṇṇaṃ katheti, taṃ dassetuṃ “itarītaracīvarasantuṭṭhiyā",
  "atk-s0103a:784_3": "ca vaṇṇavādī”ti vuttaṃ.",
  "atk-s0103a:785_0": "Anesananti dūteyyapahinagamanānuyogappabhedaṃ nānappakāraṃ anesanaṃ. Appatirūpanti",
  "atk-s0103a:785_1": "ayuttaṃ. Aladdhā cāti alabhitvā. Yathā ekacco “kathaṃ nu kho cīvaraṃ labhissāmī”ti.",
  "atk-s0103a:785_2": "Puññavantehi bhikkhūhi saddhiṃ ekato hutvā kohaññaṃ karonto uttasati paritasati,",
  "atk-s0103a:785_3": "santuṭṭho bhikkhu evaṃ aladdhā cīvaraṃ na paritasati. Laddhā cāti dhammena samena",
  "atk-s0103a:785_4": "labhitvā. Agadhitoti vigatalobhagiddho. Amucchitoti adhimattataṇhāya mucchaṃ anāpanno.",
  "atk-s0103a:785_5": "Anajjhāpannoti taṇhāya anotthato apariyonaddho. Ādīnavadassāvīti anesanāpattiyañca",
  "atk-s0103a:785_6": "gedhitaparibhoge ca ādīnavaṃ passamāno. Nissaraṇapaññoti “yāvadeva sītassa paṭighātāyā”ti",
  "atk-s0103a:785_7": "vuttaṃ nissaraṇameva pajānanto.",
  "atk-s0103a:786_0": "Itarītaracīvarasantuṭṭhiyāti yena kenaci cīvarena santuṭṭhiyā. Nevattānukkaṃsetīti",
  "atk-s0103a:786_1": "“ahaṃ paṃsukūliko mayā upasampadamāḷeyeva paṃsukūlikaṅgaṃ gahitaṃ, ko mayā sadiso",
  "atk-s0103a:786_2": "atthī”ti attukkaṃsanaṃ na karoti. Na paraṃ vambhetīti “ime panaññe bhikkhū na paṃsukūlikā”ti",
  "atk-s0103a:786_3": "vā “paṃsukūlikaṅgamattampi etesaṃ natthī”ti vā evaṃ paraṃ na vambheti. Yo hi tattha",
  "atk-s0103a:786_4": "dakkhoti yo tasmiṃ cīvarasantose, vaṇṇavādādīsu vā dakkho cheko byatto. Analasoti",
  "atk-s0103a:786_5": "sātaccakiriyāya ālasiyavirahito. Sampajāno paṭissatoti sampajānapaññāya ceva satiyā",
  "atk-s0103a:786_6": "ca yutto. Ariyavaṃse ṭhitoti ariyavaṃse patiṭṭhito.",
  "atk-s0103a:787_0": "Itarītarena piṇḍapātenāti yena kenaci piṇḍapātena. Etthāpi piṇḍapāto jānitabbo. Piṇḍapātakkhettaṃ",
  "atk-s0103a:787_1": "jānitabbaṃ, piṇḍapātasantoso jānitabbo, piṇḍapātapaṭisaṃyuttaṃ dhutaṅgaṃ jānitabbaṃ.",
  "atk-s0103a:787_2": "Tattha piṇḍapātoti “odano, kummāso, sattu, maccho, maṃsaṃ, khīraṃ, dadhi, sappi,",
  "atk-s0103a:787_3": "navanītaṃ, telaṃ, madhu, phāṇitaṃ, yāgu, khādanīyaṃ, sāyanīyaṃ, lehanīya”nti soḷasa piṇḍapātā.",
  "atk-s0103a:788_0": "Piṇḍapātakkhettanti saṅghabhattaṃ, uddesabhattaṃ, nimantanaṃ, salākabhattaṃ, pakkhikaṃ,",
  "atk-s0103a:788_1": "uposathikaṃ, pāṭipadikaṃ, āgantukabhattaṃ, gamikabhattaṃ, gilānabhattaṃ, gilānupaṭṭhākabhattaṃ,",
  "atk-s0103a:788_2": "dhurabhattaṃ, kuṭibhattaṃ, vārabhattaṃ, vihārabhattanti pannarasa piṇḍapātakkhettāni.",
  "atk-s0103a:789_0": "Piṇḍapātasantosoti piṇḍapāte vitakkasantoso, gamanasantoso, pariyesanasantoso paṭilābhasantoso,",
  "atk-s0103a:789_1": "paṭiggahaṇasantoso, mattappaṭiggahaṇasantoso, loluppavivajjanasantoso, yathālābhasantoso,",
  "atk-s0103a:789_2": "yathābalasantoso, yathāsāruppasantoso, upakārasantoso, parimāṇasantoso, paribhogasantoso,",
  "atk-s0103a:789_3": "sannidhiparivajjanasantoso, vissajjanasantosoti pannarasa santosā.",
  "atk-s0103a:790_0": "Tattha sādako bhikkhu mukhaṃ dhovitvā vitakketi. Piṇḍapātikena pana gaṇena saddhiṃ",
  "atk-s0103a:790_1": "caratā sāyaṃ therūpaṭṭhānakāle “sve kattha piṇḍāya carissāmāti asukagāme, bhante”ti,",
  "atk-s0103a:790_2": "ettakaṃ cintetvā tato paṭṭhāya na vitakketabbaṃ. Ekacārikena vitakkamāḷake ṭhatvā",
  "atk-s0103a:790_3": "vitakketabbaṃ. Tato paraṃ vitakkento ariyavaṃsā cuto hoti paribāhiro. Ayaṃ vitakkasantoso nāma.",
  "atk-s0103a:791": "Piṇḍāya pavisantena “kuhiṃ labhissāmī”ti acintetvā kammaṭṭhānasīsena gantabbaṃ. Ayaṃ gamanasantoso nāma.",
  "atk-s0103a:792": "Pariyesantena yaṃ vā taṃ vā agahetvā lajjiṃ pesalameva gahetvā pariyesitabbaṃ. Ayaṃ pariyesanasantoso nāma.",
  "atk-s0103a:793": "Dūratova āhariyamānaṃ disvā “etaṃ manāpaṃ, etaṃ amanāpa”nti cittaṃ na uppādetabbaṃ. Ayaṃ paṭilābhasantoso nāma.",
  "atk-s0103a:794": "“Imaṃ manāpaṃ gaṇhissāmi, imaṃ amanāpaṃ na gaṇhissāmī”ti acintetvā yaṃkiñci yāpanamattaṃ gahetabbameva, ayaṃ paṭiggahaṇasantoso nāma.",
  "atk-s0103a:795_0": "Ettha pana deyyadhammo bahu, dāyako appaṃ dātukāmo, appaṃ gahetabbaṃ. Deyyadhammo",
  "atk-s0103a:795_1": "bahu, dāyakopi bahuṃ dātukāmo, pamāṇeneva gahetabbaṃ. Deyyadhammo na bahu, dāyakopi",
  "atk-s0103a:795_2": "appaṃ dātukāmo, appaṃ gahetabbaṃ. Deyyadhammo na bahu, dāyako pana bahuṃ dātukāmo,",
  "atk-s0103a:795_3": "pamāṇena gahetabbaṃ. Paṭiggahaṇasmiñhi mattaṃ ajānanto manussānaṃ pasādaṃ makkheti,",
  "atk-s0103a:795_4": "saddhādeyyaṃ vinipāteti, sāsanaṃ na karoti, vijātamātuyāpi cittaṃ gahetuṃ na sakkoti.",
  "atk-s0103a:795_5": "Iti mattaṃ jānitvāva paṭiggahetabbanti ayaṃ mattappaṭiggahaṇasantoso nāma.",
  "atk-s0103a:796": "Saddhakulāniyeva agantvā dvārappaṭipāṭiyā gantabbaṃ. Ayaṃ loluppavivajjanasantoso nāma. Yathālābhasantosādayo cīvare vuttanayā eva.",
  "atk-s0103a:797": "Piṇḍapātaṃ paribhuñjitvā samaṇadhammaṃ anupālessāmīti evaṃ upakāraṃ ñatvā paribhuñjanaṃ upakārasantoso nāma.",
  "atk-s0103a:798": "Pattaṃ pūretvā ānītaṃ na paṭiggahetabbaṃ, anupasampanne sati tena gāhāpetabbaṃ, asati harāpetvā paṭiggahaṇamattaṃ gahetabbaṃ. Ayaṃ parimāṇasantoso nāma.",
  "atk-s0103a:799": "“Jighacchāya paṭivinodanaṃ idamettha nissaraṇa”nti evaṃ paribhuñjanaṃ paribhogasantoso nāma.",
  "atk-s0103a:800": "Nidahitvā na paribhuñjitabbanti ayaṃ sannidhiparivajjanasantoso nāma.",
  "atk-s0103a:801": "Mukhaṃ anoloketvā sāraṇīyadhamme ṭhitena vissajjetabbaṃ. Ayaṃ vissajjanasantoso nāma.",
  "atk-s0103a:802_0": "Piṇḍapātapaṭisaṃyuttāni pana pañca dhutaṅgāni – piṇḍapātikaṅgaṃ, sapadānacārikaṅgaṃ,",
  "atk-s0103a:802_1": "ekāsanikaṅgaṃ, pattapiṇḍikaṅgaṃ, khalupacchābhattikaṅganti. Tesaṃ vitthārakathā visuddhimagge",
  "atk-s0103a:802_2": "vuttā. Iti piṇḍapātasantosamahāariyavaṃsaṃ pūrayamāno bhikkhu imāni pañca dhutaṅgāni",
  "atk-s0103a:802_3": "gopeti. Imāni gopento piṇḍapātasantosamahāariyavaṃsena santuṭṭho hoti. “Vaṇṇavādī”tiādīni",
  "atk-s0103a:802_4": "vuttanayeneva veditabbāni.",
  "atk-s0103a:803_0": "Senāsanenāti idha senāsanaṃ jānitabbaṃ, senāsanakkhettaṃ jānitabbaṃ, senāsanasantoso",
  "atk-s0103a:803_1": "jānitabbo, senāsanapaṭisaṃyuttaṃ dhutaṅgaṃ jānitabbaṃ. Tattha senāsananti mañco,",
  "atk-s0103a:803_2": "pīṭhaṃ, bhisi, bimbohanaṃ, vihāro, aḍḍhayogo, pāsādo, hammiyaṃ, guhā, leṇaṃ, aṭṭo,",
  "atk-s0103a:803_3": "māḷo, veḷugumbo, rukkhamūlaṃ, yattha vā pana bhikkhū paṭikkamantīti imāni pannarasa senāsanāni.",
  "atk-s0103a:804": "Senāsanakkhettanti “saṅghato vā gaṇato vā ñātito vā mittato vā attano vā dhanena paṃsukūlaṃ vā”ti cha khettāni.",
  "atk-s0103a:805_0": "Senāsanasantosoti senāsane vitakkasantosādayo pannarasa santosā. Te piṇḍapāte vuttanayeneva",
  "atk-s0103a:805_1": "veditabbā. Senāsanapaṭisaṃyuttāni pana pañca dhutaṅgāni – āraññikaṅgaṃ, rukkhamūlikaṅgaṃ,",
  "atk-s0103a:805_2": "abbhokāsikaṅgaṃ, sosānikaṅgaṃ, yathāsantatikaṅganti. Tesaṃ vitthārakathā visuddhimagge",
  "atk-s0103a:805_3": "vuttā. Iti senāsanasantosamahāariyavaṃsaṃ pūrayamāno bhikkhu imāni pañca dhutaṅgāni",
  "atk-s0103a:805_4": "gopeti. Imāni gopento senāsanasantosamahāariyavaṃsena santuṭṭho hoti.",
  "atk-s0103a:806": "Gilānapaccayo pana piṇḍapāteyeva paviṭṭho. Tattha yathālābhayathābalayathāsāruppasantoseneva santussitabbaṃ. Nesajjikaṅgaṃ bhāvanārāmaariyavaṃsaṃ bhajati. Vuttampi cetaṃ –",
  "atk-s0103a:807": "“Pañca senāsane vuttā, pañca āhāranissitā;",
  "atk-s0103a:808": "Eko vīriyasaṃyutto, dve ca cīvaranissitā”ti.",
  "atk-s0103a:809_0": "Iti āyasmā dhammasenāpati sāriputtatthero pathaviṃ pattharamāno viya sāgarakucchiṃ",
  "atk-s0103a:809_1": "pūrayamāno viya ākāsaṃ vitthārayamāno viya ca paṭhamaṃ cīvarasantosaṃ ariyavaṃsaṃ",
  "atk-s0103a:809_2": "kathetvā candaṃ uṭṭhāpento viya sūriyaṃ ullaṅghento viya ca dutiyaṃ piṇḍapātasantosaṃ",
  "atk-s0103a:809_3": "kathetvā sineruṃ ukkhipento viya tatiyaṃ senāsanasantosaṃ ariyavaṃsaṃ kathetvā idāni",
  "atk-s0103a:809_4": "sahassanayappaṭimaṇḍitaṃ catutthaṃ bhāvanārāmaṃ ariyavaṃsaṃ kathetuṃ puna caparaṃ",
  "atk-s0103a:809_5": "āvuso bhikkhu pahānārāmo hotīti desanaṃ ārabhi.",
  "atk-s0103a:810_0": "Tattha āramanaṃ ārāmo, abhiratīti attho. Pañcavidhe pahāne ārāmo assāti pahānārāmo.",
  "atk-s0103a:810_1": "Kāmacchandaṃ pajahanto ramati, nekkhammaṃ bhāvento ramati, byāpādaṃ pajahanto ramati…pe…",
  "atk-s0103a:810_2": "sabbakilese pajahanto ramati, arahattamaggaṃ bhāvento ramatīti evaṃ pahāne ratoti",
  "atk-s0103a:810_3": "pahānarato. Vuttanayeneva bhāvanāya ārāmo assāti bhāvanārāmo. Bhāvanāya ratoti bhāvanārato.",
  "atk-s0103a:811_0": "Imesu pana catūsu ariyavaṃsesu purimehi tīhi terasannaṃ dhutaṅgānaṃ catupaccayasantosassa",
  "atk-s0103a:811_1": "ca vasena sakalaṃ vinayapiṭakaṃ kathitaṃ hoti. Bhāvanārāmena avasesaṃ piṭakadvayaṃ.",
  "atk-s0103a:811_2": "Imaṃ pana bhāvanārāmataṃ ariyavaṃsaṃ kathentena bhikkhunā paṭisambhidāmagge nekkhammapāḷiyā",
  "atk-s0103a:811_3": "kathetabbo. Dīghanikāye dasuttarasuttantapariyāyena kathetabbo. Majjhimanikāye satipaṭṭhānasuttantapariyāyena",
  "atk-s0103a:811_4": "kathetabbo. Abhidhamme niddesapariyāyena kathetabbo.",
  "atk-s0103a:812_0": "Tattha paṭisambhidāmagge nekkhammapāḷiyāti so nekkhammaṃ bhāvento ramati, kāmacchandaṃ",
  "atk-s0103a:812_1": "pajahanto ramati. Abyāpādaṃ byāpādaṃ. Ālokasaññaṃ, thinamiddhaṃ. Avikkhepaṃ uddhaccaṃ.",
  "atk-s0103a:812_2": "Dhammavavatthānaṃ, vicikicchaṃ. Ñāṇaṃ, avijjaṃ. Pāmojjaṃ, aratiṃ. Paṭhamaṃ jhānaṃ,",
  "atk-s0103a:812_3": "pañca nīvaraṇe. Dutiyaṃ jhānaṃ, vitakkavicāre. Tatiyaṃ jhānaṃ, pītiṃ. Catutthaṃ jhānaṃ,",
  "atk-s0103a:812_4": "sukhadukkhe. Ākāsānañcāyatanasamāpattiṃ bhāvento ramati, rūpasaññaṃ paṭighasaññaṃ",
  "atk-s0103a:812_5": "nānattasaññaṃ pajahanto ramati. Viññāṇañcāyatanasamāpattiṃ…pe… nevasaññānāsaññāyatanasamāpattiṃ",
  "atk-s0103a:812_6": "bhāvento ramati, ākiñcaññāyatanasaññaṃ pajahanto ramati.",
  "atk-s0103a:813_0": "Aniccānupassanaṃ bhāvento ramati, niccasaññaṃ pajahanto ramati. Dukkhānupassanaṃ,",
  "atk-s0103a:813_1": "sukhasaññaṃ. Anattānupassanaṃ, attasaññaṃ. Nibbidānupassanaṃ, nandiṃ. Virāgānupassanaṃ,",
  "atk-s0103a:813_2": "rāgaṃ. Nirodhānupassanaṃ, samudayaṃ. Paṭinissaggānupassanaṃ, ādānaṃ. Khayānupassanaṃ,",
  "atk-s0103a:813_3": "ghanasaññaṃ. Vayānupassanaṃ, āyūhanaṃ. Vipariṇāmānupassanaṃ, dhuvasaññaṃ. Animittānupassanaṃ,",
  "atk-s0103a:813_4": "nimittaṃ. Apaṇihitānupassanaṃ, paṇidhiṃ. Suññatānupassanaṃ abhinivesaṃ. Adhipaññādhammavipassanaṃ,",
  "atk-s0103a:813_5": "sārādānābhinivesaṃ. Yathābhūtañāṇadassanaṃ, sammohābhinivesaṃ. Ādīnavānupassanaṃ,",
  "atk-s0103a:813_6": "ālayābhinivesaṃ. Paṭisaṅkhānupassanaṃ, appaṭisaṅkhaṃ. Vivaṭṭānupassanaṃ, saṃyogābhinivesaṃ.",
  "atk-s0103a:813_7": "Sotāpattimaggaṃ, diṭṭhekaṭṭhe kilese. Sakadāgāmimaggaṃ, oḷārike kilese. Anāgāmimaggaṃ,",
  "atk-s0103a:813_8": "aṇusahagate kilese. Arahattamaggaṃ bhāvento ramati, sabbakilese pajahanto ramatīti",
  "atk-s0103a:813_9": "evaṃ paṭisambhidāmagge nekkhammapāḷiyā kathetabbo.",
  "atk-s0103a:814_0": "Dīghanikāye dasuttarasuttantapariyāyenāti ekaṃ dhammaṃ bhāvento ramati, ekaṃ dhammaṃ",
  "atk-s0103a:814_1": "pajahanto ramati…pe… dasa dhamme bhāvento ramati, dasa dhamme pajahanto ramati. Katamaṃ",
  "atk-s0103a:814_2": "ekaṃ dhammaṃ bhāvento ramati? Kāyagatāsatiṃ sātasahagataṃ. Imaṃ ekaṃ dhammaṃ bhāvento",
  "atk-s0103a:814_3": "ramati. Katamaṃ ekaṃ dhammaṃ pajahanto ramati? Asmimānaṃ. Imaṃ ekaṃ dhammaṃ pajahanto",
  "atk-s0103a:814_4": "ramati. Katame dve dhamme…pe… katame dasa dhamme bhāvento ramati? Dasa kasiṇāyatanāni.",
  "atk-s0103a:814_5": "Ime dasa dhamme bhāvento ramati. Katame dasa dhamme pajahanto ramati? Dasa micchatte.",
  "atk-s0103a:814_6": "Ime dasa dhamme pajahanto ramati. Evaṃ kho, bhikkhave, bhikkhu bhāvanārāmo hotīti",
  "atk-s0103a:814_7": "evaṃ dīghanikāye dasuttarasuttantapariyāyena kathetabbo.",
  "atk-s0103a:815_0": "Majjhimanikāye satipaṭṭhānasuttantapariyāyenāti ekāyano, bhikkhave, maggo sattānaṃ",
  "atk-s0103a:815_1": "visuddhiyā, sokaparidevānaṃ samatikkamāya, dukkhadomanassānaṃ atthaṅgamāya, ñāyassa",
  "atk-s0103a:815_2": "adhigamāya, nibbānassa sacchikiriyāya yadidaṃ cattāro satipaṭṭhānā. Katame cattāro?",
  "atk-s0103a:815_3": "Idha, bhikkhave, bhikkhu kāye kāyānupassī viharati… vedanāsu vedanānupassī… citte",
  "atk-s0103a:815_4": "cittānupassī… dhammesu dhammānupassī… ‘atthi dhammā’ti vā panassa sati paccupaṭṭhitā",
  "atk-s0103a:815_5": "hoti yāvadeva ñāṇamattāya paṭissatimattāya anissito ca viharati na ca kiñci loke",
  "atk-s0103a:815_6": "upādiyati. Evampi, bhikkhave, bhikkhu bhāvanārāmo hoti bhāvanārato, pahānārāmo hoti",
  "atk-s0103a:815_7": "pahānarato. Puna caparaṃ, bhikkhave, bhikkhu gacchanto vā gacchāmīti pajānāti…pe…",
  "atk-s0103a:815_8": "puna caparaṃ, bhikkhave, bhikkhu seyyathāpi passeyya sarīraṃ sivathikāya chaḍḍitaṃ…pe…",
  "atk-s0103a:815_9": "pūtīni cuṇṇakajātāni. So imameva kāyaṃ upasaṃharati, ayampi kho kāyo evaṃdhammo evaṃbhāvī",
  "atk-s0103a:815_10": "evaṃanatītoti. Iti ajjhattaṃ vā kāye kāyānupassī viharati…pe… evampi kho, bhikkhave,",
  "atk-s0103a:815_11": "bhikkhu bhāvanārāmo hotīti evaṃ majjhimanikāye satipaṭṭhānasuttantapariyāyena kathetabbo.",
  "atk-s0103a:816_0": "Abhidhamme niddesapariyāyenāti sabbepi saṅkhate aniccato dukkhato rogato gaṇḍato…pe…",
  "atk-s0103a:816_1": "saṃkilesikadhammato passanto ramati. Ayaṃ, bhikkhave, bhikkhu bhāvanārāmo hotīti",
  "atk-s0103a:816_2": "evaṃ niddesapariyāyena kathetabbo.",
  "atk-s0103a:817_0": "Neva attānukkaṃsetīti ajja me saṭṭhi vā sattati vā vassāni aniccaṃ dukkhaṃ anattāti",
  "atk-s0103a:817_1": "vipassanāya kammaṃ karontassa, ko mayā sadiso atthīti evaṃ attukkaṃsanaṃ na karoti.",
  "atk-s0103a:817_2": "Na paraṃ vambhetīti aniccaṃ dukkhanti vipassanāmattakampi natthi, kiṃ ime vissaṭṭhakammaṭṭhānā",
  "atk-s0103a:817_3": "carantīti evaṃ paraṃ vambhanaṃ na karoti. Sesaṃ vuttanayameva.",
  "atk-s0103a:818_0": "310. Padhānānīti uttamavīriyāni. Saṃvarapadhānanti cakkhādīni saṃvarantassa uppannavīriyaṃ.",
  "atk-s0103a:818_1": "Pahānapadhānanti kāmavitakkādayo pajahantassa uppannavīriyaṃ. Bhāvanāpadhānanti bojjhaṅge",
  "atk-s0103a:818_2": "bhāventassa uppannavīriyaṃ. Anurakkhaṇāpadhānanti samādhinimittaṃ anurakkhantassa uppannavīriyaṃ.",
  "atk-s0103a:819_0": "Vivekanissitantiādīsu viveko virāgo nirodhoti tīṇipi nibbānassa nāmāni. Nibbānañhi",
  "atk-s0103a:819_1": "upadhivivekattā viveko. Taṃ āgamma rāgādayo virajjantīti virāgo. Nirujjhantīti nirodho.",
  "atk-s0103a:819_2": "Tasmā “vivekanissita”ntiādīsu ārammaṇavasena adhigantabbavasena vā nibbānanissitanti",
  "atk-s0103a:819_3": "attho. Vossaggapariṇāminti ettha dve vossaggā pariccāgavossaggo ca pakkhandanavossaggo",
  "atk-s0103a:819_4": "ca. Tattha vipassanā tadaṅgavasena kilese ca khandhe ca pariccajatīti pariccāgavossaggo.",
  "atk-s0103a:819_5": "Maggo ārammaṇavasena nibbānaṃ pakkhandatīti pakkhandanavossaggo. Tasmā vossaggapariṇāminti",
  "atk-s0103a:819_6": "yathā bhāviyamāno satisambojjhaṅgo vossaggatthāya pariṇamati, vipassanābhāvañca maggabhāvañca",
  "atk-s0103a:819_7": "pāpuṇāti, evaṃ bhāvetīti ayamettha attho. Sesapadesupi eseva nayo.",
  "atk-s0103a:820_0": "Bhadrakanti bhaddakaṃ. Samādhinimittaṃ vuccati aṭṭhikasaññādivasena adhigato samādhiyeva.",
  "atk-s0103a:820_1": "Anurakkhatīti samādhiparibandhakadhamme rāgadosamohe sodhento rakkhati. Ettha ca",
  "atk-s0103a:820_2": "aṭṭhikasaññādikā pañceva saññā vuttā. Imasmiṃ pana ṭhāne dasapi asubhāni vitthāretvā",
  "atk-s0103a:820_3": "kathetabbāni. Tesaṃ vitthāro visuddhimagge vuttoyeva.",
  "atk-s0103a:821_0": "Dhamme ñāṇanti ekapaṭivedhavasena catusaccadhamme ñāṇaṃ catusaccabbhantare nirodhasacce",
  "atk-s0103a:821_1": "dhamme ñāṇañca. Yathāha – “tattha katamaṃ dhamme ñāṇaṃ? Catūsu maggesu catūsu phalesu",
  "atk-s0103a:821_2": "ñāṇa”nti. Anvaye ñāṇanti cattāri saccāni paccakkhato disvā yathā idāni, evaṃ atītepi",
  "atk-s0103a:821_3": "anāgatepi imeva pañcakkhandhā dukkhasaccaṃ, ayameva taṇhā samudayasaccaṃ, ayameva",
  "atk-s0103a:821_4": "nirodho nirodhasaccaṃ, ayameva maggo maggasaccanti evaṃ tassa ñāṇassa anugatiyaṃ",
  "atk-s0103a:821_5": "ñāṇaṃ. Tenāha – “so iminā dhammena ñātena diṭṭhena pattena viditena pariyogāḷhena",
  "atk-s0103a:821_6": "atītānāgatena nayaṃ netī”ti. Pariye ñāṇanti paresaṃ cittaparicchede ñāṇaṃ. Yathāha",
  "atk-s0103a:821_7": "– “tattha katamaṃ pariye ñāṇaṃ? Idha bhikkhu parasattānaṃ parapuggalānaṃ cetasā ceto",
  "atk-s0103a:821_8": "paricca jānātī”ti vitthāretabbaṃ. Ṭhapetvā pana imāni tīṇi ñāṇāni avasesaṃ sammutiñāṇaṃ",
  "atk-s0103a:821_9": "nāma. Yathāha – “tattha katamaṃ sammutiñāṇaṃ? Ṭhapetvā dhamme ñāṇaṃ ṭhapetvā anvaye",
  "atk-s0103a:821_10": "ñāṇaṃ ṭhapetvā paricchede ñāṇaṃ avasesaṃ sammutiñāṇa”nti.",
  "atk-s0103a:822_0": "Dukkhe ñāṇādīhi arahattaṃ pāpetvā ekassa bhikkhuno niggamanaṃ catusaccakammaṭṭhānaṃ",
  "atk-s0103a:822_1": "kathitaṃ. Tattha dve saccāni vaṭṭaṃ, dve vivaṭṭaṃ, vaṭṭe abhiniveso hoti, no vivaṭṭe.",
  "atk-s0103a:822_2": "Dvīsu saccesu ācariyasantike pariyattiṃ uggahetvā kammaṃ karoti, dvīsu saccesu “nirodhasaccaṃ",
  "atk-s0103a:822_3": "nāma iṭṭhaṃ kantaṃ manāpaṃ, maggasaccaṃ nāma iṭṭhaṃ kantaṃ manāpa”nti savanavasena",
  "atk-s0103a:822_4": "kammaṃ karoti. Dvīsu saccesu uggahaparipucchāsavanadhāraṇasammasanapaṭivedho vaṭṭati,",
  "atk-s0103a:822_5": "dvīsu savanapaṭivedho vaṭṭati. Tīṇi kiccavasena paṭivijjhati, ekaṃ ārammaṇavasena.",
  "atk-s0103a:822_6": "Dve saccāni duddasattā gambhīrāni, dve gambhīrattā duddasāni.",
  "atk-s0103a:823": "Sotāpattiyaṅgādicatukkavaṇṇanā",
  "atk-s0103a:824_0": "311. Sotāpattiyaṅgānīti sotāpattiyā aṅgāni, sotāpattimaggassa paṭilābhakāraṇānīti",
  "atk-s0103a:824_1": "attho. Sappurisasaṃsevoti buddhādīnaṃ sappurisānaṃ upasaṅkamitvā sevanaṃ. Saddhammassavananti",
  "atk-s0103a:824_2": "sappāyassa tepiṭakadhammassa savanaṃ. Yonisomanasikāroti aniccādivasena manasikāro.",
  "atk-s0103a:824_3": "Dhammānudhammappaṭipattīti lokuttaradhammassa anudhammabhūtāya pubbabhāgapaṭipattiyā paṭipajjanaṃ.",
  "atk-s0103a:825_0": "Aveccappasādenāti acalappasādena. “Itipi so bhagavā”tiādīni visuddhimagge vitthāritāni.",
  "atk-s0103a:825_1": "Phaladhātuāhāracatukkāni uttānatthāneva. Apicettha lūkhapaṇītavatthuvasena oḷārikasukhumatā veditabbā.",
  "atk-s0103a:826_0": "Viññāṇaṭṭhitiyoti viññāṇaṃ etāsu tiṭṭhatīti viññāṇaṭṭhitiyo. Ārammaṇaṭṭhitivasenetaṃ",
  "atk-s0103a:826_1": "vuttaṃ. Rūpūpāyanti rūpaṃ upagataṃ hutvā. Pañcavokārabhavasmiñhi abhisaṅkhāraviññāṇaṃ",
  "atk-s0103a:826_2": "rūpakkhandhaṃ nissāya tiṭṭhati. Taṃ sandhāyetaṃ vuttaṃ. Rūpārammaṇanti rūpakkhandhagocaraṃ",
  "atk-s0103a:826_3": "rūpapatiṭṭhitaṃ hutvā. Nandūpasecananti lobhasahagataṃ sampayuttanandiyāva upasittaṃ",
  "atk-s0103a:826_4": "hutvā. Itaraṃ upanissayakoṭiyā. Vuddhiṃ virūḷhiṃ vepullaṃ āpajjatīti saṭṭhipi sattatipi",
  "atk-s0103a:826_5": "vassāni evaṃ pavattamānaṃ vuddhiṃ virūḷhiṃ vepullaṃ āpajjati. Vedanūpāyādīsupi eseva",
  "atk-s0103a:826_6": "nayo. Imehi pana tīhi padehi catuvokārabhave abhisaṅkhāraviññāṇaṃ vuttaṃ. Tassa yāvatāyukaṃ",
  "atk-s0103a:826_7": "pavattanavasena vuddhiṃ virūḷhiṃ vepullaṃ āpajjanā veditabbā. Catukkavasena pana",
  "atk-s0103a:826_8": "desanāya āgatattā viññāṇūpāyanti na vuttaṃ. Evaṃ vuccamāne ca “katamaṃ nu kho ettha",
  "atk-s0103a:826_9": "kammaviññāṇaṃ, katamaṃ vipākaviññāṇa”nti sammoho bhaveyya, tasmāpi na vuttaṃ. Agatigamanāni vitthāritāneva.",
  "atk-s0103a:827_0": "Cīvarahetūti tattha manāpaṃ cīvaraṃ labhissāmīti cīvarakāraṇā uppajjati. Iti bhavābhavahetūti",
  "atk-s0103a:827_1": "ettha itīti nidassanatthe nipāto. Yathā cīvarādihetu, evaṃ bhavābhavahetūpīti attho.",
  "atk-s0103a:827_2": "Bhavābhavoti cettha paṇītapaṇītatarāni telamadhuphāṇitādīni adhippetāni. Imesaṃ pana",
  "atk-s0103a:827_3": "catunnaṃ taṇhuppādānaṃ pahānatthāya paṭipāṭiyāva cattāro ariyavaṃsā desitāti veditabbā.",
  "atk-s0103a:827_4": "Paṭipadācatukkaṃ heṭṭhā vuttameva. Akkhamādīsu padhānakaraṇakāle sītādīni na khamatīti",
  "atk-s0103a:827_5": "akkhamā. Khamatīti khamā. Indriyadamanaṃ damā. “Uppannaṃ kāmavitakkaṃ nādhivāsetī”tiādinā",
  "atk-s0103a:827_6": "nayena vitakkasamanaṃ samā.",
  "atk-s0103a:828_0": "Dhammapadānīti dhammakoṭṭhāsāni. Anabhijjhā dhammapadaṃ nāma alobho vā alobhasīsena",
  "atk-s0103a:828_1": "adhigatajjhānavipassanāmaggaphalanibbānāni vā. Abyāpādo dhammapadaṃ nāma akopo vā",
  "atk-s0103a:828_2": "mettāsīsena adhigatajjhānādīni vā. Sammāsati dhammapadaṃ nāma suppaṭṭhitasati vā",
  "atk-s0103a:828_3": "satisīsena adhigatajjhānādīni vā. Sammāsamādhi dhammapadaṃ nāma samāpatti vā aṭṭhasamāpattivasena",
  "atk-s0103a:828_4": "adhigatajjhānavipassanāmaggaphalanibbānāni vā. Dasāsubhavasena vā adhigatajjhānādīni",
  "atk-s0103a:828_5": "anabhijjhā dhammapadaṃ. Catubrahmavihāravasena adhigatāni abyāpādo dhammapadaṃ. Dasānussatiāhārepaṭikūlasaññāvasena",
  "atk-s0103a:828_6": "adhigatāni sammāsati dhammapadaṃ. Dasakasiṇaānāpānavasena adhigatāni sammāsamādhi dhammapadanti.",
  "atk-s0103a:829_0": "Dhammasamādānesu paṭhamaṃ acelakapaṭipadā. Dutiyaṃ tibbakilesassa arahattaṃ gahetuṃ",
  "atk-s0103a:829_1": "asakkontassa assumukhassāpi rudato parisuddhabrahmacariyacaraṇaṃ. Tatiyaṃ kāmesu",
  "atk-s0103a:829_2": "pātabyatā. Catutthaṃ cattāro paccaye alabhamānassāpi jhānavipassanāvasena sukhasamaṅgino",
  "atk-s0103a:829_3": "sāsanabrahmacariyaṃ.",
  "atk-s0103a:830": "Dhammakkhandhāti ettha guṇaṭṭho khandhaṭṭho. Sīlakkhandhoti sīlaguṇo. Ettha ca phalasīlaṃ adhippetaṃ. Sesapadesupi eseva nayo. Iti catūsupi ṭhānesu phalameva vuttaṃ.",
  "atk-s0103a:831": "Balānīti upatthambhanaṭṭhena akampiyaṭṭhena ca balāni. Tesaṃ paṭipakkhehi kosajjādīhi akampaniyatā veditabbā. Sabbānipi samathavipassanāmaggavasena lokiyalokuttarāneva kathitāni.",
  "atk-s0103a:832_0": "Adhiṭṭhānānīti ettha adhīti upasaggamattaṃ. Atthato pana tena vā tiṭṭhanti, tattha",
  "atk-s0103a:832_1": "vā tiṭṭhanti, ṭhānameva vā taṃtaṃguṇādhikānaṃ purisānaṃ adhiṭṭhānaṃ, paññāva adhiṭṭhānaṃ",
  "atk-s0103a:832_2": "paññādhiṭṭhānaṃ. Ettha ca paṭhamena aggaphalapaññā. Dutiyena vacīsaccaṃ. Tatiyena",
  "atk-s0103a:832_3": "āmisapariccāgo. Catutthena kilesūpasamo kathitoti veditabbo. Paṭhamena ca kammassakatapaññaṃ",
  "atk-s0103a:832_4": "vipassanāpaññaṃ vā ādiṃ katvā phalapaññā kathitā. Dutiyena vacīsaccaṃ ādiṃ katvā",
  "atk-s0103a:832_5": "paramatthasaccaṃ nibbānaṃ. Tatiyena āmisapariccāgaṃ ādiṃ katvā aggamaggena kilesapariccāgo.",
  "atk-s0103a:832_6": "Catutthena samāpattivikkhambhite kilese ādiṃ katvā aggamaggena kilesavūpasamo. Paññādhiṭṭhānena",
  "atk-s0103a:832_7": "vā ekena arahattaphalapaññā kathitā. Sesehi paramatthasaccaṃ. Saccādhiṭṭhānena vā",
  "atk-s0103a:832_8": "ekena paramatthasaccaṃ kathitaṃ. Sesehi arahattapaññāti mūsikābhayatthero āha.",
  "atk-s0103a:833": "Pañhabyākaraṇādicatukkavaṇṇanā",
  "atk-s0103a:834": "312. Pañhabyākaraṇāni mahāpadesakathāya vitthāritāneva.",
  "atk-s0103a:835_0": "Kaṇhanti kāḷakaṃ dasaakusalakammapathakammaṃ. Kaṇhavipākanti apāye nibbattanato kāḷakavipākaṃ.",
  "atk-s0103a:835_1": "Sukkanti paṇḍaraṃ kusalakammapathakammaṃ. Sukkavipākanti sagge nibbattanato paṇḍaravipākaṃ.",
  "atk-s0103a:835_2": "Kaṇhasukkanti missakakammaṃ. Kaṇhasukkavipākanti sukhadukkhavipākaṃ. Missakakammañhi",
  "atk-s0103a:835_3": "katvā akusalena tiracchānayoniyaṃ maṅgalahatthiṭṭhānādīsu uppanno kusalena pavatte",
  "atk-s0103a:835_4": "sukhaṃ vedayati. Kusalena rājakulepi nibbatto akusalena pavatte dukkhaṃ vedayati.",
  "atk-s0103a:835_5": "Akaṇhaasukkanti kammakkhayakaraṃ catumaggañāṇaṃ adhippetaṃ. Tañhi yadi kaṇhaṃ bhaveyya,",
  "atk-s0103a:835_6": "kaṇhavipākaṃ dadeyya. Yadi sukkaṃ bhaveyya, sukkavipākaṃ dadeyya. Ubhayavipākassa",
  "atk-s0103a:835_7": "pana adānato akaṇhāsukkavipākattā akaṇhaṃ asukkanti ayamettha attho.",
  "atk-s0103a:836": "Sacchikaraṇīyāti paccakkhakaraṇena ceva paṭilābhena ca sacchikātabbā. Cakkhunāti dibbacakkhunā. Kāyenāti sahajātanāmakāyena. Paññāyāti arahattaphalañāṇena.",
  "atk-s0103a:837_0": "Oghāti vaṭṭasmiṃ satte ohananti osīdāpentīti oghā. Tattha pañcakāmaguṇiko rāgo kāmogho.",
  "atk-s0103a:837_1": "Rūpārūpabhavesu chandarāgo bhavogho. Tathā jhānanikanti sassatadiṭṭhisahagato ca",
  "atk-s0103a:837_2": "rāgo. Dvāsaṭṭhi diṭṭhiyo diṭṭhogho.",
  "atk-s0103a:838": "Vaṭṭasmiṃ yojentīti yogā. Te oghā viya veditabbā.",
  "atk-s0103a:839_0": "Visaṃyojentīti visaññogā. Tattha asubhajjhānaṃ kāmayogavisaṃyogo. Taṃ pādakaṃ katvā",
  "atk-s0103a:839_1": "adhigato anāgāmimaggo ekanteneva kāmayogavisaññogo nāma. Arahattamaggo bhavayogavisaññogo",
  "atk-s0103a:839_2": "nāma. Sotāpattimaggo diṭṭhiyogavisaññogo nāma. Arahattamaggo avijjāyogavisaññogo nāma.",
  "atk-s0103a:840_0": "Ganthanavasena ganthā. Vaṭṭasmiṃ nāmakāyañceva rūpakāyañca ganthati bandhati palibundhatīti",
  "atk-s0103a:840_1": "kāyagantho. Idaṃsaccābhinivesoti idameva saccaṃ, moghamaññanti evaṃ pavatto diṭṭhābhiniveso.",
  "atk-s0103a:841_0": "Upādānānīti ādānaggahaṇāni. Kāmoti rāgo, soyeva gahaṇaṭṭhena upādānanti kāmupādānaṃ.",
  "atk-s0103a:841_1": "Diṭṭhīti micchādiṭṭhi, sāpi gahaṇaṭṭhena upādānanti diṭṭhupādānaṃ. Iminā suddhīti",
  "atk-s0103a:841_2": "evaṃ sīlavatānaṃ gahaṇaṃ sīlabbatupādānaṃ. Attāti etena vadati ceva upādiyati cāti attavādupādānaṃ.",
  "atk-s0103a:842_0": "Yoniyoti koṭṭhāsā. Aṇḍe jātāti aṇḍajā. Jalābumhi jātāti jalābujā. Saṃsede jātāti",
  "atk-s0103a:842_1": "saṃsedajā. Sayanasmiṃ pūtimacchādīsu ca nibbattānametaṃ adhivacanaṃ. Vegena āgantvā",
  "atk-s0103a:842_2": "upapatitā viyāti opapātikā. Tattha devamanussesu saṃsedajaopapātikānaṃ ayaṃ viseso.",
  "atk-s0103a:842_3": "Saṃsedajā mandā daharā hutvā nibbattanti. Opapātikā soḷasavassuddesikā hutvā. Manussesu",
  "atk-s0103a:842_4": "hi bhummadevesu ca imā catassopi yoniyo labbhanti. Tathā tiracchānesu supaṇṇanāgādīsu.",
  "atk-s0103a:842_5": "Vuttañhetaṃ – “tattha, bhikkhave, aṇḍajā supaṇṇā aṇḍajeva nāge haranti, na jalābuje",
  "atk-s0103a:842_6": "na saṃsedaje na opapātike”ti. Cātumahārājikato paṭṭhāya uparidevā opapātikāyeva.",
  "atk-s0103a:842_7": "Tathā nerayikā. Petesu catassopi labbhanti. Gabbhāvakkantiyo sampasādanīye kathitā eva.",
  "atk-s0103a:843_0": "Attabhāvapaṭilābhesu paṭhamo khiḍḍāpadosikavasena veditabbo. Dutiyo orabbhikādīhi",
  "atk-s0103a:843_1": "ghātiyamānaurabbhādivasena. Tatiyo manopadosikāvasena. Catuttho cātumahārājike upādāya",
  "atk-s0103a:843_2": "uparisesadevatāvasena. Te hi devā neva attasañcetanāya maranti, na parasañcetanāya.",
  "atk-s0103a:844": "Dakkhiṇāvisuddhādicatukkavaṇṇanā",
  "atk-s0103a:845": "313. Dakkhiṇāvisuddhiyoti dānasaṅkhātā dakkhiṇā visujjhanti mahapphalā honti etāhīti dakkhiṇāvisuddhiyo.",
  "atk-s0103a:846_0": "Dāyakato visujjhati, no paṭiggāhakatoti yattha dāyako sīlavā hoti, dhammenuppannaṃ",
  "atk-s0103a:846_1": "deyyadhammaṃ deti, paṭiggāhako dussīlo. Ayaṃ dakkhiṇā vessantaramahārājassa dakkhiṇāsadisā.",
  "atk-s0103a:846_2": "Paṭiggāhakato visujjhati, no dāyakatoti yattha paṭiggāhako sīlavā hoti, dāyako dussīlo,",
  "atk-s0103a:846_3": "adhammenuppannaṃ deti, ayaṃ dakkhiṇā coraghātakassa dakkhiṇāsadisā. Neva dāyakato",
  "atk-s0103a:846_4": "visujjhati, no paṭiggāhakatoti yattha ubhopi dussīlā deyyadhammopi adhammena nibbatto.",
  "atk-s0103a:846_5": "Vipariyāyena catutthā veditabbā.",
  "atk-s0103a:847": "Saṅgahavatthūnīti saṅgahakāraṇāni. Tāni heṭṭhā vibhattāneva.",
  "atk-s0103a:848": "Anariyavohārāti anariyānaṃ lāmakānaṃ vohārā.",
  "atk-s0103a:849": "Ariyavohārāti ariyānaṃ sappurisānaṃ vohārā.",
  "atk-s0103a:850": "Diṭṭhavāditāti diṭṭhaṃ mayāti evaṃ vāditā. Ettha ca taṃtaṃsamuṭṭhāpakacetanāvasena attho veditabbo.",
  "atk-s0103a:851": "Attantapādicatukkavaṇṇanā",
  "atk-s0103a:852": "314. Attantapādīsu paṭhamo acelako. Dutiyo orabbhikādīsu aññataro. Tatiyo yaññayājako. Catuttho sāsane sammāpaṭipanno.",
  "atk-s0103a:853_0": "Attahitāya paṭipannādīsu paṭhamo yo sayaṃ sīlādisampanno, paraṃ sīlādīsu na samādapeti",
  "atk-s0103a:853_1": "āyasmā vakkalitthero viya. Dutiyo yo attanā na sīlādisampanno, paraṃ sīlādīsu samādapeti",
  "atk-s0103a:853_2": "āyasmā upanando viya. Tatiyo yo nevattanā sīlādisampanno, paraṃ sīlādīsu na samādapeti",
  "atk-s0103a:853_3": "devadatto viya. Catuttho yo attanā ca sīlādisampanno parañca sīlādīsu samādapeti",
  "atk-s0103a:853_4": "āyasmā mahākassapo viya.",
  "atk-s0103a:854_0": "Tamādīsu tamoti andhakārabhūto. Tamaparāyaṇoti tamameva paraṃ ayanaṃ gati assāti",
  "atk-s0103a:854_1": "tamaparāyaṇo. Evaṃ sabbapadesu attho veditabbo. Ettha ca paṭhamo nīce caṇḍālādikule",
  "atk-s0103a:854_2": "dujjīvite hīnattabhāve nibbattitvā tīṇi duccaritāni paripūreti. Dutiyo tathāvidho",
  "atk-s0103a:854_3": "hutvā tīṇi sucaritāni paripūreti. Tatiyo uḷāre khattiyakule bahuannapāne sampannattabhāve",
  "atk-s0103a:854_4": "nibbattitvā tīṇi duccaritāni paripūreti. Catuttho tādisova hutvā tīṇi sucaritāni paripūreti.",
  "atk-s0103a:855_0": "Samaṇamacaloti samaṇaacalo. Ma-kāro padasandhimattaṃ. So sotāpanno veditabbo. Sotāpanno",
  "atk-s0103a:855_1": "hi catūhi vātehi indakhīlo viya parappavādehi akampiyo. Acalasaddhāya samannāgatoti",
  "atk-s0103a:855_2": "samaṇamacalo. Vuttampi cetaṃ – “katamo ca puggalo samaṇamacalo? Idhekacco puggalo",
  "atk-s0103a:855_3": "tiṇṇaṃ saṃyojanānaṃ parikkhayā”ti vitthāro. Rāgadosānaṃ pana tanubhūtattā sakadāgāmī",
  "atk-s0103a:855_4": "samaṇapadumo nāma. Tenāha – “katamo pana puggalo samaṇapadumo? Idhekacco puggalo",
  "atk-s0103a:855_5": "sakideva imaṃ lokaṃ āgantvā dukkhassantaṃ karoti, ayaṃ vuccati puggalo samaṇapadumo”ti.",
  "atk-s0103a:855_6": "Rāgadosānaṃ abhāvā khippameva pupphissatīti anāgāmī samaṇapuṇḍarīko nāma. Tenāha",
  "atk-s0103a:855_7": "– “katamo ca puggalo samaṇapuṇḍarīko? Idhekacco puggalo pañcannaṃ orambhāgiyānaṃ…pe…",
  "atk-s0103a:855_8": "ayaṃ vuccati puggalo samaṇapuṇḍarīko”ti. Arahā pana sabbesampi ganthakārakilesānaṃ",
  "atk-s0103a:855_9": "abhāvā samaṇesu samaṇasukhumālo nāma. Tenāha – “katamo ca puggalo samaṇesu samaṇasukhumālo?",
  "atk-s0103a:855_10": "Idhekacco āsavānaṃ khayā…pe… upasampajja viharati. Ayaṃ vuccati puggalo samaṇesu samaṇasukhumālo”ti.",
  "atk-s0103a:856": "“Ime kho, āvuso”tiādi vuttanayeneva yojetabbaṃ. Iti samapaññāsāya catukkānaṃ vasena dvepañhasatāni kathento thero sāmaggirasaṃ dassesīti.",
  "atk-s0103a:857": "Catukkavaṇṇanā niṭṭhitā.",
  "atk-s0103a:858": "Pañcakavaṇṇanā",
  "atk-s0103a:859_0": "315. Iti catukkavasena sāmaggirasaṃ dassetvā idāni pañcakavasena dassetuṃ puna desanaṃ",
  "atk-s0103a:859_1": "ārabhi. Tattha pañcasu khandhesu rūpakkhandho lokiyo. Sesā lokiyalokuttarā. Upādānakkhandhā",
  "atk-s0103a:859_2": "lokiyāva. Vitthārato pana khandhakathā visuddhimagge vuttā. Kāmaguṇā heṭṭhā vitthāritāva.",
  "atk-s0103a:860": "Sukatadukkaṭādīhi gantabbāti gatiyo. Nirayoti nirassādo. Sahokāsena khandhā kathitā. Tato paresu tīsu nibbattā khandhāva vuttā. Catutthe okāsopi.",
  "atk-s0103a:861_0": "Āvāse macchariyaṃ āvāsamacchariyaṃ. Tena samannāgato bhikkhu āgantukaṃ disvā “ettha",
  "atk-s0103a:861_1": "cetiyassa vā saṅghassa vā parikkhāro ṭhapito”tiādīni vatvā saṅghikampi āvāsaṃ nivāreti.",
  "atk-s0103a:861_2": "So kālaṅkatvā peto vā ajagaro vā hutvā nibbattati. Kule macchariyaṃ kulamacchariyaṃ.",
  "atk-s0103a:861_3": "Tena samannāgato bhikkhu tehi kāraṇehi attano upaṭṭhākakule aññesaṃ pavesanampi nivāreti.",
  "atk-s0103a:861_4": "Lābhe macchariyaṃ lābhamacchariyaṃ. Tena samannāgato bhikkhu saṅghikampi lābhaṃ maccharāyanto",
  "atk-s0103a:861_5": "yathā aññe na labhanti, evaṃ karoti. Vaṇṇe macchariyaṃ vaṇṇamacchariyaṃ. Vaṇṇoti",
  "atk-s0103a:861_6": "cettha sarīravaṇṇopi guṇavaṇṇopi veditabbo. Pariyattidhamme macchariyaṃ dhammamacchariyaṃ.",
  "atk-s0103a:861_7": "Tena samannāgato bhikkhu “imaṃ dhammaṃ pariyāpuṇitvā eso maṃ abhibhavissatī”ti aññassa",
  "atk-s0103a:861_8": "na deti. Yo pana dhammānuggahena vā puggalānuggahena vā na deti, na taṃ macchariyaṃ.",
  "atk-s0103a:862_0": "Cittaṃ nivārenti pariyonandhantīti nīvaraṇāni. Kāmacchando nīvaraṇapatto arahattamaggavajjho.",
  "atk-s0103a:862_1": "Kāmarāgānusayo kāmarāgasaṃyojanapatto anāgāmimaggavajjho. Thinaṃ cittagelaññaṃ. Middhaṃ",
  "atk-s0103a:862_2": "khandhattayagelaññaṃ. Ubhayampi arahattamaggavajjhaṃ. Tathā uddhaccaṃ. Kukkuccaṃ",
  "atk-s0103a:862_3": "anāgāmimaggavajjhaṃ. Vicikicchā paṭhamamaggavajjhā.",
  "atk-s0103a:863_0": "Saṃyojanānīti bandhanāni. Tehi pana baddhesu puggalesu rūpārūpabhave nibbattā sotāpannasakadāgāmino",
  "atk-s0103a:863_1": "antobaddhā bahisayitā nāma. Tesañhi kāmabhave bandhanaṃ. Kāmabhave anāgāmino bahibaddhā",
  "atk-s0103a:863_2": "antosayitā nāma. Tesañhi rūpārūpabhave bandhanaṃ. Kāmabhave sotāpannasakadāgāmino",
  "atk-s0103a:863_3": "antobaddhā antosayitā nāma. Rūpārūpabhave anāgāmino bahibaddhā bahisayitā nāma. Khīṇāsavo",
  "atk-s0103a:863_4": "sabbattha abandhano.",
  "atk-s0103a:864_0": "Sikkhitabbaṃ padaṃ sikkhāpadaṃ, sikkhākoṭṭhāsoti attho. Sikkhāya vā padaṃ sikkhāpadaṃ,",
  "atk-s0103a:864_1": "adhicittaadhipaññāsikkhāya adhigamupāyoti attho. Ayamettha saṅkhepo. Vitthārato pana",
  "atk-s0103a:864_2": "sikkhāpadakathā vibhaṅgappakaraṇe sikkhāpadavibhaṅge āgatā eva.",
  "atk-s0103a:865": "Abhabbaṭṭhānādipañcakavaṇṇanā",
  "atk-s0103a:866_0": "316. “Abhabbo, āvuso, khīṇāsavo bhikkhu sañcicca pāṇa”ntiādi desanāsīsameva, sotāpannādayopi",
  "atk-s0103a:866_1": "pana abhabbā. Puthujjanakhīṇāsavānaṃ nindāpasaṃsatthampi evaṃ vuttaṃ. Puthujjano",
  "atk-s0103a:866_2": "nāma gārayho, mātughātādīnipi karoti. Khīṇāsavo pana pāsaṃso, kunthakipillikaghātādīnipi na karotīti.",
  "atk-s0103a:867_0": "Byasanesu viyassatīti byasanaṃ, hitasukhaṃ khipati viddhaṃsetīti attho. Ñātīnaṃ byasanaṃ",
  "atk-s0103a:867_1": "ñātibyasanaṃ, corarogabhayādīhi ñātivināsoti attho. Bhogānaṃ byasanaṃ bhogabyasanaṃ,",
  "atk-s0103a:867_2": "rājacorādivasena bhogavināsoti attho. Rogo eva byasanaṃ rogabyasanaṃ. Rogo hi ārogyaṃ",
  "atk-s0103a:867_3": "byasati vināsetīti byasanaṃ, sīlassa byasanaṃ sīlabyasanaṃ. Dussīlyassetaṃ nāmaṃ.",
  "atk-s0103a:867_4": "Sammādiṭṭhiṃ vināsayamānā uppannā diṭṭhi eva byasanaṃ diṭṭhibyasanaṃ. Ettha ca ñātibyasanādīni",
  "atk-s0103a:867_5": "tīṇi neva akusalāni na tilakkhaṇāhatāni. Sīladiṭṭhibyasanadvayaṃ akusalaṃ tilakkhaṇāhataṃ.",
  "atk-s0103a:867_6": "Teneva “nāvuso, sattā ñātibyasanahetu vā”tiādimāha.",
  "atk-s0103a:868_0": "Ñātisampadāti ñātīnaṃ sampadā pāripūrī bahubhāvo. Bhogasampadāyapi eseva nayo. Ārogyassa",
  "atk-s0103a:868_1": "sampadā ārogyasampadā. Pāripūrī dīgharattaṃ arogatā. Sīladiṭṭhisampadāsupi eseva",
  "atk-s0103a:868_2": "nayo. Idhāpi ñātisampadādayo no kusalā, na tilakkhaṇāhatā. Sīladiṭṭhisampadā kusalā,",
  "atk-s0103a:868_3": "tilakkhaṇāhatā. Teneva “nāvuso, sattā ñātisampadāhetu vā”tiādimāha.",
  "atk-s0103a:869": "Sīlavipattisīlasampattikathā mahāparinibbāne vitthāritāva.",
  "atk-s0103a:870_0": "Codakenāti vatthusaṃsandassanā, āpattisaṃsandassanā, saṃvāsappaṭikkhepo, sāmīcippaṭikkhepoti",
  "atk-s0103a:870_1": "catūhi codanāvatthūhi codayamānena. Kālena vakkhāmi no akālenāti ettha cuditakassa",
  "atk-s0103a:870_2": "kālo kathito, na codakassa. Paraṃ codentena hi parisamajjhe vā uposathapavāraṇagge",
  "atk-s0103a:870_3": "vā āsanasālābhojanasālādīsu vā na codetabbaṃ. Divāṭṭhāne nisinnakāle “karotāyasmā",
  "atk-s0103a:870_4": "okāsaṃ, ahaṃ āyasmantaṃ vattukāmo”ti evaṃ okāsaṃ kāretvā codetabbaṃ. Puggalaṃ pana",
  "atk-s0103a:870_5": "upaparikkhitvā yo lolapuggalo abhūtaṃ vatvā bhikkhūnaṃ ayasaṃ āropeti, so okāsakammaṃ",
  "atk-s0103a:870_6": "vināpi codetabbo. Bhūtenāti tacchena sabhāvena. Saṇhenāti maṭṭhena mudukena. Atthasañhitenāti",
  "atk-s0103a:870_7": "atthakāmatāya hitakāmatāya upetena.",
  "atk-s0103a:871": "Padhāniyaṅgapañcakavaṇṇanā",
  "atk-s0103a:872_0": "317. Padhāniyaṅgānīti padhānaṃ vuccati padahanaṃ, padhānamassa atthīti padhāniyo,",
  "atk-s0103a:872_1": "padhāniyassa bhikkhuno aṅgāni padhāniyaṅgāni. Saddhoti saddhāya samannāgato. Saddhā",
  "atk-s0103a:872_2": "panesā āgamanasaddhā, adhigamanasaddhā, okappanasaddhā, pasādasaddhāti catubbidhā.",
  "atk-s0103a:872_3": "Tattha sabbaññubodhisattānaṃ saddhā abhinīhārato āgatattā āgamanasaddhā nāma. Ariyasāvakānaṃ",
  "atk-s0103a:872_4": "paṭivedhena adhigatattā adhigamanasaddhā nāma. Buddho dhammo saṅghoti vutte acalabhāvena",
  "atk-s0103a:872_5": "okappanaṃ okappanasaddhā nāma. Pasāduppatti pasādasaddhā nāma. Idha okappanasaddhā",
  "atk-s0103a:872_6": "adhippetā. Bodhinti catutthamaggañāṇaṃ. Taṃ suppaṭividdhaṃ tathāgatenāti saddahati.",
  "atk-s0103a:872_7": "Desanāsīsameva cetaṃ, iminā pana aṅgena tīsupi ratanesu saddhā adhippetā. Yassa hi",
  "atk-s0103a:872_8": "buddhādīsu pasādo balavā, tassa padhānavīriyaṃ ijjhati. Appābādhoti arogo. Appātaṅkoti",
  "atk-s0103a:872_9": "niddukkho. Samavepākiniyāti samavipācanīyā. Gahaṇiyāti kammajatejodhātuyā. Nātisītāya",
  "atk-s0103a:872_10": "nāccuṇhāyāti atisītagahaṇiko sītabhīrū hoti, accuṇhagahaṇiko uṇhabhīrū hoti, tesaṃ",
  "atk-s0103a:872_11": "padhānaṃ na ijjhati. Majjhimagahaṇikassa ijjhati. Tenāha – “majjhimāya padhānakkhamāyā”ti.",
  "atk-s0103a:872_12": "Yathābhūtaṃ attānaṃ āvikattāti yathābhūtaṃ attano aguṇaṃ pakāsetā. Udayatthagāminiyāti",
  "atk-s0103a:872_13": "udayañca atthaṅgamañca gantuṃ paricchindituṃ samatthāya, etena paññāsalakkhaṇapariggāhakaṃ",
  "atk-s0103a:872_14": "udayabbayañāṇaṃ vuttaṃ. Ariyāyāti parisuddhāya. Nibbedhikāyāti anibbiddhapubbe lobhakkhandhādayo",
  "atk-s0103a:872_15": "nibbijjhituṃ samatthāya. Sammā dukkhakkhayagāminiyāti tadaṅgavasena kilesānaṃ pahīnattā",
  "atk-s0103a:872_16": "yaṃ yaṃ dukkhaṃ khīyati, tassa tassa dukkhassa khayagāminiyā. Iti sabbehi imehi padehi",
  "atk-s0103a:872_17": "vipassanāpaññāva kathitā. Duppaññassa hi padhānaṃ na ijjhati.",
  "atk-s0103a:873": "Suddhāvāsādipañcakavaṇṇanā",
  "atk-s0103a:874": "318. Suddhāvāsāti suddhā idha āvasiṃsu āvasanti āvasissanti vāti suddhāvāsā. Suddhāti kilesamalarahitā anāgāmikhīṇāsavā. Avihātiādīsu yaṃ vattabbaṃ, taṃ mahāpadāne vuttameva.",
  "atk-s0103a:875_0": "Anāgāmīsu āyuno majjhaṃ anatikkamitvā antarāva kilesaparinibbānaṃ arahattaṃ patto",
  "atk-s0103a:875_1": "antarāparinibbāyī nāma. Majjhaṃ upahacca atikkamitvā patto upahaccaparinibbāyī nāma.",
  "atk-s0103a:875_2": "Asaṅkhārena appayogena akilamanto sukhena patto asaṅkhāraparinibbāyī nāma. Sasaṅkhārena",
  "atk-s0103a:875_3": "sappayogena kilamanto dukkhena patto sasaṅkhāraparinibbāyī nāma. Ime cattāro pañcasupi",
  "atk-s0103a:875_4": "suddhāvāsesu labbhanti. Uddhaṃsotoakaniṭṭhagāmīti ettha pana catukkaṃ veditabbaṃ.",
  "atk-s0103a:875_5": "Yo hi avihāto paṭṭhāya cattāro devaloke sodhetvā akaniṭṭhaṃ gantvā parinibbāyati,",
  "atk-s0103a:875_6": "ayaṃ uddhaṃsoto akaniṭṭhagāmī nāma. Yo avihāto dutiyaṃ vā tatiyaṃ vā catutthaṃ vā",
  "atk-s0103a:875_7": "devalokaṃ gantvā parinibbāyati, ayaṃ uddhaṃsoto na akaniṭṭhagāmī nāma. Yo kāmabhavato",
  "atk-s0103a:875_8": "akaniṭṭhesu nibbattitvā parinibbāyati, ayaṃ na uddhaṃsoto akaniṭṭhagāmī nāma. Yo",
  "atk-s0103a:875_9": "heṭṭhā catūsu devalokesu tattha tattheva nibbattitvā parinibbāyati, ayaṃ na uddhaṃsoto",
  "atk-s0103a:875_10": "na akaniṭṭhagāmī nāmāti.",
  "atk-s0103a:876": "Cetokhilapañcakavaṇṇanā",
  "atk-s0103a:877_0": "319. Cetokhilāti cittassa thaddhabhāvā. Satthari kaṅkhatīti satthu sarīre vā guṇe",
  "atk-s0103a:877_1": "vā kaṅkhati. Sarīre kaṅkhamāno “dvattiṃsamahāpurisavaralakkhaṇapaṭimaṇḍitaṃ nāma",
  "atk-s0103a:877_2": "sarīraṃ atthi nu kho natthī”ti kaṅkhati. Guṇe kaṅkhamāno “atītānāgatapaccuppannajānanasamatthaṃ",
  "atk-s0103a:877_3": "sabbaññutañāṇaṃ atthi nu kho natthī”ti kaṅkhati. Ātappāyāti vīriyakaraṇatthāya. Anuyogāyāti",
  "atk-s0103a:877_4": "punappunaṃ yogāya. Sātaccāyāti satatakiriyāya. Padhānāyāti padahanatthāya. Ayaṃ paṭhamo",
  "atk-s0103a:877_5": "cetokhiloti ayaṃ satthari vicikicchāsaṅkhāto paṭhamo cittassa thaddhabhāvo. Dhammeti",
  "atk-s0103a:877_6": "pariyattidhamme ca paṭivedhadhamme ca. Pariyattidhamme kaṅkhamāno “tepiṭakaṃ buddhavacanaṃ",
  "atk-s0103a:877_7": "caturāsītidhammakkhandhasahassānīti vadanti, atthi nu kho etaṃ natthī”ti kaṅkhati.",
  "atk-s0103a:877_8": "Paṭivedhadhamme kaṅkhamāno “vipassanānissando maggo nāma, magganissando phalaṃ nāma,",
  "atk-s0103a:877_9": "sabbasaṅkhārapaṭinissaggo nibbānaṃ nāmāti vadanti, taṃ atthi nu kho natthī”ti kaṅkhati.",
  "atk-s0103a:877_10": "Saṅghe kaṅkhatīti “ujuppaṭipannotiādīnaṃ padānaṃ vasena evarūpaṃ paṭipadaṃ paṭipanno",
  "atk-s0103a:877_11": "cattāro maggaṭṭhā cattāro phalaṭṭhāti aṭṭhannaṃ puggalānaṃ samūhabhūto saṅgho nāma",
  "atk-s0103a:877_12": "atthi nu kho natthī”ti kaṅkhati. Sikkhāya kaṅkhamāno “adhisīlasikkhā nāma, adhicittaadhipaññāsikkhā",
  "atk-s0103a:877_13": "nāmāti vadanti, sā atthi nu kho natthī”ti kaṅkhati. Ayaṃ pañcamoti ayaṃ sabrahmacārīsu",
  "atk-s0103a:877_14": "kopasaṅkhāto pañcamo cittassa thaddhabhāvo kacavarabhāvo khāṇukabhāvo.",
  "atk-s0103a:878": "Cetasovinibandhādipañcakavaṇṇanā",
  "atk-s0103a:879_0": "320. Cetasovinibandhāti cittaṃ bandhitvā muṭṭhiyaṃ katvā viya gaṇhantīti cetasovinibandhā.",
  "atk-s0103a:879_1": "Kāmeti vatthukāmepi kilesakāmepi. Kāyeti attano kāye. Rūpeti bahiddhārūpe. Yāvadatthanti",
  "atk-s0103a:879_2": "yattakaṃ icchati, tattakaṃ. Udarāvadehakanti udarapūraṃ. Tañhi udaraṃ avadehanato",
  "atk-s0103a:879_3": "“udarāvadehaka”nti vuccati. Seyyasukhanti mañcapīṭhasukhaṃ. Passasukhanti yathā samparivattakaṃ",
  "atk-s0103a:879_4": "sayantassa dakkhiṇapassavāmapassānaṃ sukhaṃ hoti, evaṃ uppannaṃ sukhaṃ. Middhasukhanti",
  "atk-s0103a:879_5": "niddāsukhaṃ. Anuyuttoti yuttappayutto viharati. Paṇidhāyāti patthayitvā. Brahmacariyenāti",
  "atk-s0103a:879_6": "methunaviratibrahmacariyena. Devo vā bhavissāmīti mahesakkhadevo vā bhavissāmi. Devaññataro",
  "atk-s0103a:879_7": "vāti appesakkhadevesu vā aññataro.",
  "atk-s0103a:880_0": "Indriyesu paṭhamapañcake lokiyāneva kathitāni. Dutiyapañcake paṭhamadutiyacatutthāni",
  "atk-s0103a:880_1": "lokiyāni, tatiyapañcamāni lokiyalokuttarāni. Tatiyapañcake samathavipassanāmaggavasena lokiyalokuttarāni.",
  "atk-s0103a:881": "Nissaraṇiyapañcakavaṇṇanā",
  "atk-s0103a:882_0": "321. Nissaraṇiyāti nissaṭā visaññuttā. Dhātuyoti attasuññasabhāvā. Kāme manasikarototi",
  "atk-s0103a:882_1": "kāme manasikarontassa, asubhajjhānato vuṭṭhāya agadaṃ gahetvā visaṃ vīmaṃsanto viya",
  "atk-s0103a:882_2": "vīmaṃsanatthaṃ kāmābhimukhaṃ cittaṃ pesentassāti attho. Na pakkhandatīti na pavisati.",
  "atk-s0103a:882_3": "Na pasīdatīti pasādaṃ nāpajjati. Na santiṭṭhatīti na patiṭṭhati. Na vimuccatīti nādhimuccati.",
  "atk-s0103a:882_4": "Yathā pana kukkuṭapattaṃ vā nhārudaddulaṃ vā aggimhi pakkhittaṃ patilīyati patikuṭati",
  "atk-s0103a:882_5": "pativattati na sampasāriyati; evaṃ patilīyati na pasāriyati. Nekkhammaṃ kho panāti",
  "atk-s0103a:882_6": "idha nekkhammaṃ nāma dasasu asubhesu paṭhamajjhānaṃ, tadassa manasikaroto cittaṃ",
  "atk-s0103a:882_7": "pakkhandati. Tassa taṃ cittanti tassa taṃ asubhajjhānacittaṃ. Sugatanti gocare gatattā",
  "atk-s0103a:882_8": "suṭṭhu gataṃ. Subhāvitanti ahānabhāgiyattā suṭṭhu bhāvitaṃ. Suvuṭṭhitanti kāmato",
  "atk-s0103a:882_9": "suṭṭhu vuṭṭhitaṃ. Suvimuttanti kāmehi suṭṭhu vimuttaṃ. Kāmapaccayā āsavā nāma kāmahetukā",
  "atk-s0103a:882_10": "cattāro āsavā. Vighātāti dukkhā. Pariḷāhāti kāmarāgapariḷāhā. Na so taṃ vedanaṃ vedetīti",
  "atk-s0103a:882_11": "so taṃ kāmavedanaṃ vighātapariḷāhavedanañca na vedayati. Idamakkhātaṃ kāmānaṃ nissaraṇanti",
  "atk-s0103a:882_12": "idaṃ asubhajjhānaṃ kāmehi nissaṭattā kāmānaṃ nissaraṇanti akkhātaṃ. Yo pana taṃ jhānaṃ",
  "atk-s0103a:882_13": "pādakaṃ katvā saṅkhāre sammasanto tatiyaṃ maggaṃ patvā anāgāmiphalena nibbānaṃ disvā",
  "atk-s0103a:882_14": "puna kāmā nāma natthīti jānāti, tassa cittaṃ accantanissaraṇameva. Sesapadesupi eseva nayo.",
  "atk-s0103a:883_0": "Ayaṃ pana viseso, dutiyavāre mettājhānāni byāpādassa nissaraṇaṃ nāma. Tatiyavāre",
  "atk-s0103a:883_1": "karuṇājhānāni vihiṃsāya nissaraṇaṃ nāma. Catutthavāre arūpajjhānāni rūpānaṃ nissaraṇaṃ",
  "atk-s0103a:883_2": "nāma. Accantanissaraṇe cettha arahattaphalaṃ yojetabbaṃ.",
  "atk-s0103a:884_0": "Pañcamavāre sakkāyaṃ manasikarototi suddhasaṅkhāre pariggaṇhitvā arahattaṃ pattassa",
  "atk-s0103a:884_1": "sukkhavipassakassa phalasamāpattito vuṭṭhāya vīmaṃsanatthaṃ pañcupādānakkhandhābhimukhaṃ",
  "atk-s0103a:884_2": "cittaṃ pesentassa. Idamakkhātaṃ sakkāyanissaraṇanti idaṃ arahattamaggena ca phalena",
  "atk-s0103a:884_3": "ca nibbānaṃ disvā ṭhitassa bhikkhuno puna sakkāyo natthīti uppannaṃ arahattaphalasamāpatticittaṃ",
  "atk-s0103a:884_4": "sakkāyassa nissaraṇanti akkhātaṃ.",
  "atk-s0103a:885": "Vimuttāyatanapañcakavaṇṇanā",
  "atk-s0103a:886_0": "322. Vimuttāyatanānīti vimuccanakāraṇāni. Atthapaṭisaṃvedinoti pāḷiatthaṃ jānantassa.",
  "atk-s0103a:886_1": "Dhammapaṭisaṃvedinoti pāḷiṃ jānantassa. Pāmojjanti taruṇapīti. Pītīti tuṭṭhākārabhūtā",
  "atk-s0103a:886_2": "balavapīti. Kāyoti nāmakāyo paṭipassambhati. Sukhaṃ vedayatīti sukhaṃ paṭilabhati.",
  "atk-s0103a:886_3": "Cittaṃ samādhiyatīti arahattaphalasamādhinā samādhiyati. Ayañhi taṃ dhammaṃ suṇanto",
  "atk-s0103a:886_4": "āgatāgataṭṭhāne jhānavipassanāmaggaphalāni jānāti, tassa evaṃ jānato pīti uppajjati.",
  "atk-s0103a:886_5": "So tassā pītiyā antarā osakkituṃ na dento upacārakammaṭṭhāniko hutvā vipassanaṃ vaḍḍhetvā",
  "atk-s0103a:886_6": "arahattaṃ pāpuṇāti. Taṃ sandhāya vuttaṃ – “cittaṃ samādhiyatī”ti. Sesesupi eseva",
  "atk-s0103a:886_7": "nayo. Ayaṃ pana viseso, samādhinimittanti aṭṭhatiṃsāya ārammaṇesu aññataro samādhiyeva",
  "atk-s0103a:886_8": "samādhinimittaṃ. Suggahitaṃ hotītiādīsu ācariyasantike kammaṭṭhānaṃ uggaṇhantena",
  "atk-s0103a:886_9": "suṭṭhu gahitaṃ hoti. Suṭṭhu manasikatanti suṭṭhu upadhāritaṃ. Suppaṭividdhaṃ paññāyāti",
  "atk-s0103a:886_10": "paññāya suṭṭhu paccakkhaṃ kataṃ. Tasmiṃ dhammeti tasmiṃ kammaṭṭhānapāḷidhamme.",
  "atk-s0103a:887_0": "Vimuttiparipācanīyāti vimutti vuccati arahattaṃ, taṃ paripācentīti vimuttiparipācanīyā.",
  "atk-s0103a:887_1": "Aniccasaññāti aniccānupassanāñāṇe uppannasaññā. Anicce dukkhasaññāti dukkhānupassanāñāṇe",
  "atk-s0103a:887_2": "uppannasaññā. Dukkhe anattasaññāti anattānupassanāñāṇe uppannasaññā. Pahānasaññāti",
  "atk-s0103a:887_3": "pahānānupassanāñāṇe uppannasaññā. Virāgasaññāti virāgānupassanāñāṇe uppannasaññā.",
  "atk-s0103a:888": "“Ime kho āvuso”tiādi vuttanayeneva yojetabbaṃ. Iti chabbīsatiyā pañcakānaṃ vasena tiṃsasatapañhe kathento thero sāmaggirasaṃ dassesīti.",
  "atk-s0103a:889": "Pañcakavaṇṇanā niṭṭhitā.",
  "atk-s0103a:890": "Chakkavaṇṇanā",
  "atk-s0103a:891_0": "323. Iti pañcakavasena sāmaggirasaṃ dassetvā idāni chakkavasena dassetuṃ puna desanaṃ",
  "atk-s0103a:891_1": "ārabhi. Tattha ajjhattikānīti ajjhattajjhattikāni. Bāhirānīti tato ajjhattajjhattato",
  "atk-s0103a:891_2": "bahibhūtāni. Vitthārato pana āyatanakathā visuddhimagge kathitāva. Viññāṇakāyāti",
  "atk-s0103a:891_3": "viññāṇasamūhā. Cakkhuviññāṇanti cakkhupasādanissitaṃ kusalākusalavipākaviññāṇaṃ.",
  "atk-s0103a:891_4": "Esa nayo sabbattha. Cakkhusamphassoti cakkhunissito samphasso. Sotasamphassādīsupi",
  "atk-s0103a:891_5": "eseva nayo. Manosamphassoti ime dasa samphasse ṭhapetvā seso sabbo manosamphasso",
  "atk-s0103a:891_6": "nāma. Vedanāchakkampi eteneva nayena veditabbaṃ. Rūpasaññāti rūpaṃ ārammaṇaṃ katvā",
  "atk-s0103a:891_7": "uppannā saññā. Etenupāyena sesāpi veditabbā. Cetanāchakkepi eseva nayo. Tathā taṇhāchakke.",
  "atk-s0103a:892_0": "Agāravoti gāravavirahito. Appatissoti appatissayo anīcavutti. Ettha pana yo bhikkhu",
  "atk-s0103a:892_1": "satthari dharamāne tīsu kālesu upaṭṭhānaṃ na yāti. Satthari anupāhane caṅkamante",
  "atk-s0103a:892_2": "saupāhano caṅkamati, nīce caṅkamante ucce caṅkamati, heṭṭhā vasante upari vasati,",
  "atk-s0103a:892_3": "satthudassanaṭṭhāne ubho aṃse pārupati, chattaṃ dhāreti, upāhanaṃ dhāreti, nahāyati,",
  "atk-s0103a:892_4": "uccāraṃ vā passāvaṃ vā karoti. Parinibbute pana cetiyaṃ vandituṃ na gacchati, cetiyassa",
  "atk-s0103a:892_5": "paññāyanaṭṭhāne satthudassanaṭṭhāne vuttaṃ sabbaṃ karoti, ayaṃ satthari agāravo nāma.",
  "atk-s0103a:892_6": "Yo pana dhammassavane saṃghuṭṭhe sakkaccaṃ na gacchati, sakkaccaṃ dhammaṃ na suṇāti,",
  "atk-s0103a:892_7": "samullapanto nisīdati, sakkaccaṃ na gaṇhāti, na vāceti, ayaṃ dhamme agāravo nāma.",
  "atk-s0103a:892_8": "Yo pana therena bhikkhunā anajjhiṭṭho dhammaṃ deseti, nisīdati, pañhaṃ katheti, vuḍḍhe",
  "atk-s0103a:892_9": "bhikkhū ghaṭṭento gacchati, tiṭṭhati, nisīdati, dussapallatthikaṃ vā hatthapallatthikaṃ",
  "atk-s0103a:892_10": "vā karoti, saṅghamajjhe ubho aṃse pārupati, chattupāhanaṃ dhāreti, ayaṃ saṅghe agāravo",
  "atk-s0103a:892_11": "nāma. Ekabhikkhusmimpi hi agārave kate saṅghe agāravo katova hoti. Tisso sikkhā pana",
  "atk-s0103a:892_12": "apūrayamānova sikkhāya agāravo nāma. Appamādalakkhaṇaṃ ananubrūhayamāno appamāde",
  "atk-s0103a:892_13": "agāravo nāma. Duvidhampi paṭisanthāraṃ akaronto paṭisanthāre agāravo nāma. Cha gāravā",
  "atk-s0103a:892_14": "vuttappaṭipakkhavasena veditabbā.",
  "atk-s0103a:893_0": "Somanassūpavicārāti somanassasampayuttā vicārā. Somanassaṭṭhāniyanti somanassakāraṇabhūtaṃ.",
  "atk-s0103a:893_1": "Upavicaratīti vitakkena vitakketvā vicārena paricchindati. Esa nayo sabbattha. Domanassūpavicārāpi",
  "atk-s0103a:893_2": "evameva veditabbā. Tathā upekkhūpavicārā. Sāraṇīyadhammā heṭṭhā vitthāritā. Diṭṭhisāmaññagatoti",
  "atk-s0103a:893_3": "iminā pana padena kosambakasutte paṭhamamaggo kathito. Idha cattāropi maggā.",
  "atk-s0103a:894": "Vivādamūlachakkavaṇṇanā",
  "atk-s0103a:895_0": "325. Vivādamūlānīti vivādassa mūlāni. Kodhanoti kujjhanalakkhaṇena kodhena samannāgato.",
  "atk-s0103a:895_1": "Upanāhīti veraappaṭinissaggalakkhaṇena upanāhena samannāgato. Ahitāya dukkhāya devamanussānanti",
  "atk-s0103a:895_2": "dvinnaṃ bhikkhūnaṃ vivādo kathaṃ devamanussānaṃ ahitāya dukkhāya saṃvattati. Kosambakakkhandhake",
  "atk-s0103a:895_3": "viya dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti. Tesaṃ",
  "atk-s0103a:895_4": "ovādaṃ gaṇhanto bhikkhunisaṅgho vivadati. Tato tesaṃ upaṭṭhākā vivadanti. Atha manussānaṃ",
  "atk-s0103a:895_5": "ārakkhadevatā dve koṭṭhāsā honti. Tattha dhammavādīnaṃ ārakkhadevatā dhammavādiniyo",
  "atk-s0103a:895_6": "honti adhammavādīnaṃ adhammavādiniyo. Tato ārakkhadevatānaṃ mittā bhummā devatā bhijjanti.",
  "atk-s0103a:895_7": "Evaṃ paramparā yāva brahmalokā ṭhapetvā ariyasāvake sabbe devamanussā dve koṭṭhāsā",
  "atk-s0103a:895_8": "honti. Dhammavādīhi pana adhammavādinova bahutarā honti. Tato “yaṃ bahukehi gahitaṃ,",
  "atk-s0103a:895_9": "taṃ taccha”nti dhammaṃ vissajjetvā bahutarāva adhammaṃ gaṇhanti. Te adhammaṃ purakkhatvā",
  "atk-s0103a:895_10": "vadantā apāyesu nibbattanti. Evaṃ dvinnaṃ bhikkhūnaṃ vivādo devamanussānaṃ ahitāya dukkhāya hoti.",
  "atk-s0103a:896": "Ajjhattaṃ vāti tumhākaṃ abbhantaraparisāya. Bahiddhā vāti paresaṃ parisāya.",
  "atk-s0103a:897_0": "Makkhīti paresaṃ guṇamakkhanalakkhaṇena makkhena samannāgato. Paḷāsīti yugaggāhalakkhaṇena",
  "atk-s0103a:897_1": "paḷāsena samannāgato. Issukīti parasakkārādīni issāyanalakkhaṇāya issāya samannāgato.",
  "atk-s0103a:897_2": "Maccharīti āvāsamacchariyādīhi samannāgato. Saṭhoti kerāṭiko. Māyāvīti katapāpapaṭicchādako.",
  "atk-s0103a:897_3": "Pāpicchoti asantasambhāvanicchako dussīlo. Micchādiṭṭhīti natthikavādī ahetukavādī",
  "atk-s0103a:897_4": "akiriyavādī. Sandiṭṭhiparāmāsīti sayaṃ diṭṭhimeva parāmasati. Ādhānaggāhīti daḷhaggāhī.",
  "atk-s0103a:897_5": "Duppaṭinissaggīti na sakkā hoti gahitaṃ vissajjāpetuṃ.",
  "atk-s0103a:898": "Pathavīdhātūti patiṭṭhādhātu. Āpodhātūti ābandhanadhātu. Tejodhātūti paripācanadhātu. Vāyodhātūti vitthambhanadhātu. Ākāsadhātūti asamphuṭṭhadhātu. Viññāṇadhātūti vijānanadhātu.",
  "atk-s0103a:899": "Nissaraṇiyachakkavaṇṇanā",
  "atk-s0103a:900_0": "326. Nissaraṇiyā dhātuyoti nissaṭadhātuyova. Pariyādāya tiṭṭhatīti pariyādiyitvā",
  "atk-s0103a:900_1": "hāpetvā tiṭṭhati. ‘Mā hevantissa vacanīyo’ti yasmā abhūtaṃ byākaraṇaṃ byākaroti,",
  "atk-s0103a:900_2": "tasmā mā evaṃ bhaṇīti vattabbo. Yadidaṃ mettācetovimuttīti yā ayaṃ mettācetovimutti,",
  "atk-s0103a:900_3": "idaṃ nissaraṇaṃ byāpādassa, byāpādato nissaṭāti attho. Yo pana mettāya tikacatukkajjhānato",
  "atk-s0103a:900_4": "vuṭṭhito saṅkhāre sammasitvā tatiyamaggaṃ patvā “puna byāpādo natthī”ti tatiyaphalena",
  "atk-s0103a:900_5": "nibbānaṃ passati, tassa cittaṃ accantaṃ nissaraṇaṃ byāpādassa. Etenupāyena sabbattha attho veditabbo.",
  "atk-s0103a:901_0": "Animittā cetovimuttīti arahattaphalasamāpatti. Sā hi rāganimittādīnañceva rūpanimittādīnañca",
  "atk-s0103a:901_1": "niccanimittādīnañca abhāvā “animittā”ti vuttā. Nimittānusārīti vuttappabhedaṃ nimittaṃ",
  "atk-s0103a:901_2": "anusaratīti nimittānusārī.",
  "atk-s0103a:902_0": "Asmīti asmimāno. Ayamahamasmīti pañcasu khandhesu ayaṃ nāma ahaṃ asmīti ettāvatā",
  "atk-s0103a:902_1": "arahattaṃ byākataṃ hoti. Vicikicchākathaṃkathāsallanti vicikicchābhūtaṃ kathaṃkathāsallaṃ.",
  "atk-s0103a:902_2": "‘Mā hevantissa vacanīyo’ti sace te paṭhamamaggavajjhā vicikicchā uppajjati, arahattabyākaraṇaṃ",
  "atk-s0103a:902_3": "micchā hoti, tasmā mā abhūtaṃ bhaṇīti vāretabbo. Asmimānasamugghātoti arahattamaggo.",
  "atk-s0103a:902_4": "Arahattamaggaphalavasena hi nibbāne diṭṭhe puna asmimāno natthīti arahattamaggo asmimānasamugghātoti vutto.",
  "atk-s0103a:903": "Anuttariyādichakkavaṇṇanā",
  "atk-s0103a:904_0": "327. Anuttariyānīti anuttarāni jeṭṭhakāni. Dassanesu anuttariyaṃ dassanānuttariyaṃ.",
  "atk-s0103a:904_1": "Sesapadesupi eseva nayo. Tattha hatthiratanādīnaṃ dassanaṃ na dassanānuttariyaṃ,",
  "atk-s0103a:904_2": "niviṭṭhasaddhassa pana niviṭṭhapemavasena dasabalassa vā bhikkhusaṅghassa vā kasiṇāsubhanimittādīnaṃ",
  "atk-s0103a:904_3": "vā aññatarassa dassanaṃ dassanānuttariyaṃ nāma. Khattiyādīnaṃ guṇakathāsavanaṃ na",
  "atk-s0103a:904_4": "savanānuttariyaṃ, niviṭṭhasaddhassa pana niviṭṭhapemavasena tiṇṇaṃ vā ratanānaṃ guṇakathāsavanaṃ",
  "atk-s0103a:904_5": "tepiṭakabuddhavacanasavanaṃ vā savanānuttariyaṃ nāma. Maṇiratanādilābho na lābhānuttariyaṃ,",
  "atk-s0103a:904_6": "sattavidhaariyadhanalābho pana lābhānuttariyaṃ nāma. Hatthisippādisikkhanaṃ na sikkhānuttariyaṃ,",
  "atk-s0103a:904_7": "sikkhattayapūraṇaṃ pana sikkhānuttariyaṃ nāma. Khattiyādīnaṃ pāricariyā na pāricariyānuttariyaṃ,",
  "atk-s0103a:904_8": "tiṇṇaṃ pana ratanānaṃ pāricariyā pāricariyānuttariyaṃ nāma. Khattiyādīnaṃ guṇānussaraṇaṃ",
  "atk-s0103a:904_9": "nānussatānuttariyaṃ, tiṇṇaṃ pana ratanānaṃ guṇānussaraṇaṃ anussatānuttariyaṃ nāma.",
  "atk-s0103a:905_0": "Anussatiyova anussatiṭṭhānāni nāma. Buddhānussatīti buddhassa guṇānussaraṇaṃ. Evaṃ",
  "atk-s0103a:905_1": "anussarato hi pīti uppajjati. So taṃ pītiṃ khayato vayato paṭṭhapetvā arahattaṃ pāpuṇāti.",
  "atk-s0103a:905_2": "Upacārakammaṭṭhānaṃ nāmetaṃ gihīnampi labbhati, esa nayo sabbattha. Vitthārakathā",
  "atk-s0103a:905_3": "panettha visuddhimagge vuttanayeneva veditabbā.",
  "atk-s0103a:906": "Satatavihārachakkavaṇṇanā",
  "atk-s0103a:907_0": "328. Satatavihārāti khīṇāsavassa niccavihārā. Cakkhunā rūpaṃ disvāti cakkhudvārārammaṇe",
  "atk-s0103a:907_1": "āpāthagate taṃ rūpaṃ cakkhuviññāṇena disvā javanakkhaṇe iṭṭhe arajjanto neva sumano",
  "atk-s0103a:907_2": "hoti, aniṭṭhe adussanto na dummano. Asamapekkhane mohaṃ anuppādento upekkhako viharati",
  "atk-s0103a:907_3": "majjhatto, satiyā yuttattā sato, sampajaññena yuttattā sampajāno. Sesapadesupi eseva",
  "atk-s0103a:907_4": "nayo. Iti chasupi dvāresu upekkhako viharatīti iminā chaḷaṅgupekkhā kathitā. Sampajānoti",
  "atk-s0103a:907_5": "vacanato pana cattāri ñāṇasampayuttacittāni labbhanti. Satatavihārāti vacanato aṭṭhapi",
  "atk-s0103a:907_6": "mahācittāni labbhanti arajjanto adussantoti vacanato dasapi cittāni labbhanti. Somanassaṃ",
  "atk-s0103a:907_7": "kathaṃ labbhatīti ce āsevanato labbhati.",
  "atk-s0103a:908": "Abhijātichakkavaṇṇanā",
  "atk-s0103a:909_0": "329. Abhijātiyoti jātiyo. Kaṇhābhijātiko samānoti kaṇhe nīcakule jāto hutvā. Kaṇhaṃ",
  "atk-s0103a:909_1": "dhammaṃ abhijāyatīti kāḷakaṃ dasadussīlyadhammaṃ pasavati karoti. So taṃ abhijāyitvā",
  "atk-s0103a:909_2": "niraye nibbattati. Sukkaṃ dhammanti ahaṃ pubbepi puññānaṃ akatattā nīcakule nibbatto.",
  "atk-s0103a:909_3": "Idāni puññaṃ karomīti puññasaṅkhātaṃ paṇḍaraṃ dhammaṃ abhijāyati. So tena sagge nibbattati.",
  "atk-s0103a:909_4": "Akaṇhaṃ asukkaṃ nibbānanti nibbānañhi sace kaṇhaṃ bhaveyya, kaṇhavipākaṃ dadeyya.",
  "atk-s0103a:909_5": "Sace sukkaṃ, sukkavipākaṃ dadeyya. Dvinnampi appadānato pana “akaṇhaṃ asukka”nti",
  "atk-s0103a:909_6": "vuttaṃ. Nibbānañca nāma imasmiṃ atthe arahattaṃ adhippetaṃ. Tañhi kilesanibbānante",
  "atk-s0103a:909_7": "jātattā nibbānaṃ nāma. Taṃ esa abhijāyati pasavati karoti. Sukkābhijātiko samānoti",
  "atk-s0103a:909_8": "sukke uccakule jāto hutvā. Sesaṃ vuttanayeneva veditabbaṃ.",
  "atk-s0103a:910": "Nibbedhabhāgiyachakkavaṇṇanā",
  "atk-s0103a:911": "Nibbedhabhāgiyāti nibbedho vuccati nibbānaṃ, taṃ bhajanti upagacchantīti nibbedhabhāgiyā. Aniccasaññādayo pañcake vuttā. Nirodhānupassanāñāṇe saññā nirodhasaññā nāma.",
  "atk-s0103a:912": "“Ime kho, āvuso”tiādi vuttanayeneva yojetabbaṃ. Iti dvāvīsatiyā chakkānaṃ vasena bāttiṃsasatapañhe kathento thero sāmaggirasaṃ dassesīti.",
  "atk-s0103a:913": "Chakkavaṇṇanā niṭṭhitā.",
  "atk-s0103a:914": "Sattakavaṇṇanā",
  "atk-s0103a:915": "330. Iti chakkavasena sāmaggirasaṃ dassetvā idāni sattakavasena dassetuṃ puna desanaṃ ārabhi.",
  "atk-s0103a:916_0": "Tattha sampattipaṭilābhaṭṭhena saddhāva dhanaṃ saddhādhanaṃ. Esa nayo sabbattha.",
  "atk-s0103a:916_1": "Paññādhanaṃ panettha sabbaseṭṭhaṃ. Paññāya hi ṭhatvā tīṇi sucaritāni pañcasīlāni",
  "atk-s0103a:916_2": "dasasīlāni pūretvā saggūpagā honti, sāvakapāramīñāṇaṃ, paccekabodhiñāṇaṃ, sabbaññutaññāṇañca",
  "atk-s0103a:916_3": "paṭivijjhanti. Imāsaṃ sampattīnaṃ paṭilābhakāraṇato paññā “dhana”nti vuttā. Sattapi",
  "atk-s0103a:916_4": "cetāni lokiyalokuttaramissakāneva kathitāni. Bojjhaṅgakathā kathitāva.",
  "atk-s0103a:917": "Samādhiparikkhārāti samādhiparivārā. Sammādiṭṭhādīni vuttatthāneva. Imepi satta parikkhārā lokiyalokuttarāva kathitā.",
  "atk-s0103a:918_0": "Asataṃ dhammā asantā vā dhammā lāmakā dhammāti asaddhammā. Vipariyāyena saddhammā",
  "atk-s0103a:918_1": "veditabbā. Sesamettha uttānatthameva. Saddhammesu pana saddhādayo sabbepi vipassakasseva",
  "atk-s0103a:918_2": "kathitā. Tesupi paññā lokiyalokuttarā. Ayaṃ viseso.",
  "atk-s0103a:919_0": "Sappurisānaṃ dhammāti sappurisadhammā. Tattha suttageyyādikaṃ dhammaṃ jānātīti dhammaññū.",
  "atk-s0103a:919_1": "Tassa tasseva bhāsitassa atthaṃ jānātīti atthaññū. “Ettakomhi sīlena samādhinā paññāyā”ti",
  "atk-s0103a:919_2": "evaṃ attānaṃ jānātīti attaññū. Paṭiggahaṇaparibhogesu mattaṃ jānātīti mattaññū. Ayaṃ",
  "atk-s0103a:919_3": "kālo uddesassa, ayaṃ kālo paripucchāya, ayaṃ kālo yogassa adhigamāyāti evaṃ kālaṃ",
  "atk-s0103a:919_4": "jānātīti kālaññū. Ettha ca pañca vassāni uddesassa kālo. Dasa paripucchāya. Idaṃ",
  "atk-s0103a:919_5": "atisambādhaṃ. Dasa vassāni pana uddesassa kālo. Vīsati paripucchāya. Tato paraṃ yoge",
  "atk-s0103a:919_6": "kammaṃ kātabbaṃ. Aṭṭhavidhaṃ parisaṃ jānātīti parisaññū. Sevitabbāsevitabbaṃ puggalaṃ",
  "atk-s0103a:919_7": "jānātīti puggalaññū.",
  "atk-s0103a:920_0": "331. Niddasavatthūnīti niddasādivatthūni. Niddaso bhikkhu, nibbīso, nittiṃso, niccattālīso,",
  "atk-s0103a:920_1": "nippaññāso bhikkhūti evaṃ vacanakāraṇāni. Ayaṃ kira pañho titthiyasamaye uppanno.",
  "atk-s0103a:920_2": "Titthiyā hi dasavassakāle mataṃ nigaṇṭhaṃ niddasoti vadanti. So kira puna dasavasso",
  "atk-s0103a:920_3": "na hoti. Na kevalañca dasavassova. Navavassopi…pe… ekavassopi na hoti. Eteneva nayena",
  "atk-s0103a:920_4": "vīsativassādikālepi mataṃ nibbīso, nittiṃso, niccattālīso, nippaññāsoti vadanti.",
  "atk-s0103a:920_5": "Āyasmā ānando gāme vicaranto taṃ kathaṃ sutvā vihāraṃ gantvā bhagavato ārocesi. Bhagavā āha –",
  "atk-s0103a:921_0": "“Na idaṃ, ānanda, titthiyānaṃ adhivacanaṃ mama sāsane khīṇāsavassetaṃ adhivacanaṃ.",
  "atk-s0103a:921_1": "Khīṇāsavo hi dasavassakāle parinibbuto puna dasavasso na hoti. Na kevalañca dasavassova,",
  "atk-s0103a:921_2": "navavassopi…pe… ekavassopi. Na kevalañca ekavassova, dasamāsikopi…pe… ekamāsikopi.",
  "atk-s0103a:921_3": "Ekadivasikopi. Ekamuhuttopi na hoti eva. Kasmā? Puna paṭisandhiyā abhāvā. Nibbīsādīsupi",
  "atk-s0103a:921_4": "eseva nayo. Iti bhagavā mama sāsane khīṇāsavassetaṃ adhivacana”nti –",
  "atk-s0103a:922_0": "Vatvā yehi kāraṇehi so niddaso hoti, tāni dassetuṃ satta niddasavatthūni deseti.",
  "atk-s0103a:922_1": "Theropi tameva desanaṃ uddharitvā satta niddasavatthūni idhāvuso, bhikkhu, sikkhāsamādānetiādimāha.",
  "atk-s0103a:922_2": "Tattha idhāti imasmiṃ sāsane. Sikkhāsamādāne tibbacchando hotīti sikkhattayapūraṇe",
  "atk-s0103a:922_3": "bahalacchando hoti. Āyatiñca sikkhāsamādāne avigatapemoti anāgate punadivasādīsupi",
  "atk-s0103a:922_4": "sikkhāpūraṇe avigatapemena samannāgato hoti. Dhammanisantiyāti dhammanisāmanāya.",
  "atk-s0103a:922_5": "Vipassanāyetaṃ adhivacanaṃ. Icchāvinayeti taṇhāvinayane. Paṭisallāneti ekībhāve.",
  "atk-s0103a:922_6": "Vīriyārambheti kāyikacetasikassa vīriyassa pūraṇe. Satinepakketi satiyañceva nepakkabhāve",
  "atk-s0103a:922_7": "ca. Diṭṭhipaṭivedheti maggadassane. Sesaṃ sabbattha vuttanayeneva veditabbaṃ.",
  "atk-s0103a:923_0": "Saññāsu asubhānupassanāñāṇe saññā asubhasaññā. Ādīnavānupassanāñāṇe saññā ādīnavasaññā",
  "atk-s0103a:923_1": "nāma. Sesā heṭṭhā vuttā eva. Balasattakaviññāṇaṭṭhitisattakapuggalasattakāni vuttanayāneva.",
  "atk-s0103a:923_2": "Appahīnaṭṭhena anusayantīti anusayā. Thāmagato kāmarāgo kāmarāgānusayo. Esa nayo",
  "atk-s0103a:923_3": "sabbattha. Saṃyojanasattakaṃ uttānatthameva.",
  "atk-s0103a:924": "Adhikaraṇasamathasattakavaṇṇanā",
  "atk-s0103a:925_0": "Adhikaraṇasamathesu adhikaraṇāni samenti vūpasamentīti adhikaraṇasamathā. Uppannuppannānanti",
  "atk-s0103a:925_1": "uppannānaṃ uppannānaṃ. Adhikaraṇānanti vivādādhikaraṇaṃ anuvādādhikaraṇaṃ āpattādhikaraṇaṃ",
  "atk-s0103a:925_2": "kiccādhikaraṇanti imesaṃ catunnaṃ. Samathāya vūpasamāyāti samathatthañceva vūpasamanatthañca.",
  "atk-s0103a:925_3": "Sammukhāvinayo dātabbo…pe… tiṇavatthārakoti ime satta samathā dātabbā.",
  "atk-s0103a:926_0": "Tatrāyaṃ vinicchayanayo. Adhikaraṇesu tāva dhammoti vā adhammoti vā aṭṭhārasahi vatthūhi",
  "atk-s0103a:926_1": "vivadantānaṃ bhikkhūnaṃ yo vivādo, idaṃ vivādādhikaraṇaṃ nāma. Sīlavipattiyā vā ācāradiṭṭhiājīvavipattiyā",
  "atk-s0103a:926_2": "vā anuvadantānaṃ anuvādo upavadanā ceva codanā ca, idaṃ anuvādādhikaraṇaṃ nāma. Mātikāya",
  "atk-s0103a:926_3": "āgatā pañca, vibhaṅge dveti sattapi āpattikkhandhā, idaṃ āpattādhikaraṇaṃ nāma. Saṅghassa",
  "atk-s0103a:926_4": "apalokanādīnaṃ catunnaṃ kammānaṃ karaṇaṃ, idaṃ kiccādhikaraṇaṃ nāma.",
  "atk-s0103a:927_0": "Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya",
  "atk-s0103a:927_1": "ca. Sammukhāvinayeneva sammamānaṃ yasmiṃ vihāre uppannaṃ tasmiṃyeva vā aññattha vūpasametuṃ",
  "atk-s0103a:927_2": "gacchantānaṃ antarāmagge vā yattha gantvā saṅghassa niyyātitaṃ tattha saṅghena vā",
  "atk-s0103a:927_3": "saṅghe vūpasametuṃ asakkonte tattheva ubbāhikāya sammatapuggalehi vā vinicchitaṃ",
  "atk-s0103a:927_4": "sammati. Evaṃ sammamāne ca panetasmiṃ yā saṅghasammukhatā dhammasammukhatā vinayasammukhatā",
  "atk-s0103a:927_5": "puggalasammukhatā, ayaṃ sammukhāvinayo nāma.",
  "atk-s0103a:928_0": "Tattha ca kārakasaṅghassa saṅghasāmaggivasena sammukhībhāvo saṅghasammukhatā. Sametabbassa",
  "atk-s0103a:928_1": "vatthuno bhūtatā dhammasammukhatā. Yathā taṃ sametabbaṃ, tatheva sammanaṃ vinayasammukhatā.",
  "atk-s0103a:928_2": "Yo ca vivadati, yena ca vivadati, tesaṃ ubhinnaṃ atthapaccatthikānaṃ sammukhībhāvo",
  "atk-s0103a:928_3": "puggalasammukhatā. Ubbāhikāya vūpasame panettha saṅghasammukhatā parihāyati. Evaṃ",
  "atk-s0103a:928_4": "tāva sammukhāvinayeneva sammati.",
  "atk-s0103a:929_0": "Sace panevampi na sammati, atha naṃ ubbāhikāya sammatā bhikkhū “na mayaṃ sakkoma",
  "atk-s0103a:929_1": "vūpasametu”nti saṅghasseva niyyātenti, tato saṅgho pañcaṅgasamannāgataṃ bhikkhuṃ",
  "atk-s0103a:929_2": "salākaggāhāpakaṃ sammannati. Tena guḷhakavivaṭakasakaṇṇajappakesu tīsu salākaggāhesu",
  "atk-s0103a:929_3": "aññataravasena salākaṃ gāhāpetvā sannipatitaparisāya dhammavādīnaṃ yebhuyyatāya yathā",
  "atk-s0103a:929_4": "te dhammavādino vadanti, evaṃ vūpasantaṃ adhikaraṇaṃ sammukhāvinayena ca yebhuyyasikāya ca vūpasantaṃ hoti.",
  "atk-s0103a:930_0": "Tattha sammukhāvinayo vuttanayo eva. Yaṃ pana yebhuyyasikākammassa karaṇaṃ, ayaṃ",
  "atk-s0103a:930_1": "yebhuyyasikā nāma. Evaṃ vivādādhikaraṇaṃ dvīhi samathehi sammati. Anuvādādhikaraṇaṃ",
  "atk-s0103a:930_2": "catūhi samathehi sammati – sammukhāvinayena ca sativinayena ca amūḷhavinayena ca",
  "atk-s0103a:930_3": "tassapāpiyasikāya ca. Sammukhāvinayeneva sammamānaṃ yo ca anuvadati, yañca anuvadati,",
  "atk-s0103a:930_4": "tesaṃ vacanaṃ sutvā sace kāci āpatti natthi, ubho khamāpetvā, sace atthi, ayaṃ nāmettha",
  "atk-s0103a:930_5": "āpattīti evaṃ vinicchitaṃ vūpasammati. Tattha sammukhāvinayalakkhaṇaṃ vuttanayameva.",
  "atk-s0103a:930_6": "Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ",
  "atk-s0103a:930_7": "yācamānassa saṅgho ñatticatutthena kammena sativinayaṃ deti, tadā sammukhāvinayena",
  "atk-s0103a:930_8": "ca sativinayena ca vūpasantaṃ hoti. Dinne pana sativinaye puna tasmiṃ puggale kassaci anuvādo na ruhati.",
  "atk-s0103a:931_0": "Yadā ummattako bhikkhu ummādavasena assāmaṇake ajjhācāre “saratāyasmā evarūpiṃ āpatti”nti",
  "atk-s0103a:931_1": "bhikkhūhi codiyamāno “ummattakena me, āvuso, etaṃ kataṃ, nāhaṃ taṃ sarāmī”ti bhaṇantopi",
  "atk-s0103a:931_2": "bhikkhūhi codiyamānova puna acodanatthāya amūḷhavinayaṃ yācati, saṅgho cassa ñatticatutthena",
  "atk-s0103a:931_3": "kammena amūḷhavinayaṃ deti, tadā sammukhāvinayena ca amūḷhavinayena ca vūpasantaṃ",
  "atk-s0103a:931_4": "hoti. Dinne pana amūḷhavinaye puna tasmiṃ puggale kassaci tappaccayā anuvādo na ruhati.",
  "atk-s0103a:932_0": "Yadā pana pārājikena vā pārājikasāmantena vā codiyamānassa aññenaññaṃ paṭicarato",
  "atk-s0103a:932_1": "pāpussannatāya pāpiyassa puggalassa “sacāyaṃ acchinnamūlo bhavissati, sammā vattitvā",
  "atk-s0103a:932_2": "osāraṇaṃ labhissati. Sace chinnamūlo ayamevassa nāsanā bhavissatī”ti maññamāno saṅgho",
  "atk-s0103a:932_3": "ñatticatutthena kammena tassapāpiyasikaṃ karoti, tadā sammukhāvinayena ca tassapāpiyasikāya",
  "atk-s0103a:932_4": "ca vūpasantaṃ hotīti. Evaṃ anuvādādhikaraṇaṃ catūhi samathehi sammati. Āpattādhikaraṇaṃ",
  "atk-s0103a:932_5": "tīhi samathehi sammati sammukhāvinayena ca paṭiññātakaraṇena ca tiṇavatthārakena",
  "atk-s0103a:932_6": "ca. Tassa sammukhāvinayeneva vūpasamo natthi. Yadā pana ekassa vā bhikkhuno santike",
  "atk-s0103a:932_7": "saṅghagaṇamajjhesu vā bhikkhu lahukaṃ āpattiṃ deseti, tadā āpattādhikaraṇaṃ sammukhāvinayena",
  "atk-s0103a:932_8": "ca paṭiññātakaraṇena ca vūpasammati.",
  "atk-s0103a:933": "Tattha sammukhāvinaye tāva yo ca deseti, yassa ca deseti, tesaṃ sammukhībhāvo puggalasammukhatā. Sesaṃ vuttanayameva.",
  "atk-s0103a:934_0": "Puggalassa gaṇassa ca desanākāle saṅghasammukhatā parihāyati. Yā panettha ahaṃ, bhante,",
  "atk-s0103a:934_1": "itthannāmaṃ āpattiṃ āpannoti ca āma, passāmīti ca paṭiññā, tāya paṭiññāya “āyatiṃ",
  "atk-s0103a:934_2": "saṃvareyyāsī”ti karaṇaṃ, taṃ paṭiññātakaraṇaṃ nāma. Saṅghādisese hi parivāsādiyācanā",
  "atk-s0103a:934_3": "paṭiññā. Parivāsādīnaṃ dānaṃ paṭiññātakaraṇaṃ nāma. Dve pakkhajātā pana bhaṇḍanakārakā",
  "atk-s0103a:934_4": "bhikkhū bahuṃ assāmaṇakaṃ ajjhācaritvā puna lajjidhamme uppanne sace mayaṃ imāhi",
  "atk-s0103a:934_5": "āpattīhi aññamaññaṃ kāressāma, siyāpi taṃ adhikaraṇaṃ kakkhaḷattāya saṃvatteyyāti",
  "atk-s0103a:934_6": "aññamaññaṃ āpattiyā kārāpane dosaṃ disvā yadā tiṇavatthārakakammaṃ karonti, tadā",
  "atk-s0103a:934_7": "āpattādhikaraṇaṃ sammukhāvinayena ca tiṇavatthārakena ca sammati.",
  "atk-s0103a:935_0": "Tattha hi yattakā hatthapāsūpagatā “na metaṃ khamatī”ti evaṃ diṭṭhāvikammaṃ akatvā",
  "atk-s0103a:935_1": "niddampi okkantā honti, sabbesaṃ ṭhapetvā thullavajjañca gihipaṭisaṃyuttañca sabbāpattiyo",
  "atk-s0103a:935_2": "vuṭṭhahanti, evaṃ āpattādhikaraṇaṃ tīhi samathehi sammati. Kiccādhikaraṇaṃ ekena",
  "atk-s0103a:935_3": "samathena sammati sammukhāvinayeneva. Imāni cattāri adhikaraṇāni yathānurūpaṃ imehi",
  "atk-s0103a:935_4": "sattahi samathehi sammanti. Tena vuttaṃ – uppannuppannānaṃ adhikaraṇānaṃ samathāya",
  "atk-s0103a:935_5": "vūpasamāya sammukhāvinayo dātabbo…pe… tiṇavatthārakoti. Ayamettha vinicchayanayo.",
  "atk-s0103a:935_6": "Vitthāro pana samathakkhandhake āgatoyeva. Vinicchayopissa samantapāsādikāyaṃ vutto.",
  "atk-s0103a:936": "“Ime kho, āvuso”tiādi vuttanayeneva yojetabbaṃ. Iti cuddasannaṃ sattakānaṃ vasena aṭṭhanavuti pañhe kathento thero sāmaggirasaṃ dassesīti.",
  "atk-s0103a:937": "Sattakavaṇṇanā niṭṭhitā.",
  "atk-s0103a:938": "Aṭṭhakavaṇṇanā",
  "atk-s0103a:939": "333. Iti sattakavasena sāmaggirasaṃ dassetvā idāni aṭṭhakavasena dassetuṃ puna desanaṃ ārabhi. Tattha micchattāti ayāthāvā micchāsabhāvā. Sammattāti yāthāvā sammāsabhāvā.",
  "atk-s0103a:940_0": "334. Kusītavatthūnīti kusītassa alasassa vatthūni patiṭṭhā kosajjakāraṇānīti attho.",
  "atk-s0103a:940_1": "Kammaṃ kattabbaṃ hotīti cīvaravicāraṇādikammaṃ kātabbaṃ hoti. Na vīriyaṃ ārabhatīti",
  "atk-s0103a:940_2": "duvidhampi vīriyaṃ nārabhati. Appattassāti jhānavipassanāmaggaphaladhammassa appattassa",
  "atk-s0103a:940_3": "pattiyā. Anadhigatassāti tasseva anadhigatassa adhigamatthāya. Asacchikatassāti tasseva",
  "atk-s0103a:940_4": "apaccakkhakatassa sacchikaraṇatthāya. Idaṃ paṭhamanti idaṃ handāhaṃ nipajjāmīti evaṃ",
  "atk-s0103a:940_5": "osīdanaṃ paṭhamaṃ kusītavatthu. Iminā nayena sabbattha attho veditabbo. “Māsācitaṃ",
  "atk-s0103a:940_6": "maññe”ti ettha pana māsācitaṃ nāma tintamāso. Yathā tintamāso garuko hoti, evaṃ garukoti",
  "atk-s0103a:940_7": "adhippāyo. Gilānā vuṭṭhito hotīti gilāno hutvā pacchā vuṭṭhito hoti.",
  "atk-s0103a:941": "335. Ārambhavatthūnīti vīriyakāraṇāni. Tesampi imināva nayena attho veditabbo.",
  "atk-s0103a:942_0": "336. Dānavatthūnīti dānakāraṇāni. Āsajja dānaṃ detīti patvā dānaṃ deti. Āgataṃ disvāva",
  "atk-s0103a:942_1": "muhuttaṃyeva nisīdāpetvā sakkāraṃ katvā dānaṃ deti, dassāmi dassāmīti na kilameti.",
  "atk-s0103a:942_2": "Iti ettha āsādanaṃ dānakāraṇaṃ nāma hoti. Bhayā dānaṃ detītiādīsupi bhayādīni dānakāraṇānīti",
  "atk-s0103a:942_3": "veditabbāni. Tattha bhayaṃ nāma ayaṃ adāyako akārakoti garahābhayaṃ vā apāyabhayaṃ",
  "atk-s0103a:942_4": "vā. Adāsi meti mayhaṃ pubbe esa idaṃ nāma adāsīti deti. Dassati meti anāgate idaṃ",
  "atk-s0103a:942_5": "nāma dassatīti deti. Sāhu dānanti dānaṃ nāma sādhu sundaraṃ, buddhādīhi paṇḍitehi",
  "atk-s0103a:942_6": "pasatthanti deti. Cittālaṅkāracittaparikkhāratthaṃ dānaṃ detīti samathavipassanācittassa",
  "atk-s0103a:942_7": "alaṅkāratthañceva parivāratthañca deti. Dānañhi cittaṃ mudukaṃ karoti. Yena laddhaṃ",
  "atk-s0103a:942_8": "hoti, sopi laddhaṃ meti muducitto hoti, yena dinnaṃ, sopi dinnaṃ mayāti muducitto",
  "atk-s0103a:942_9": "hoti, iti ubhinnampi cittaṃ mudukaṃ karoti, teneva “adantadamanaṃ dāna”nti vuccati. Yathāha –",
  "atk-s0103a:943": "“Adantadamanaṃ dānaṃ, adānaṃ dantadūsakaṃ;",
  "atk-s0103a:944": "Dānena piyavācāya, unnamanti namanti cā”ti.",
  "atk-s0103a:945": "Imesu pana aṭṭhasu dānesu cittālaṅkāradānameva uttamaṃ.",
  "atk-s0103a:946_0": "337. Dānūpapattiyoti dānapaccayā upapattiyo. Dahatīti ṭhapeti. Adhiṭṭhātīti tasseva",
  "atk-s0103a:946_1": "vevacanaṃ. Bhāvetīti vaḍḍheti. Hīne vimuttanti hīnesu pañcakāmaguṇesu vimuttaṃ. Uttari",
  "atk-s0103a:946_2": "abhāvitanti tato uttari maggaphalatthāya abhāvitaṃ. Tatrūpapattiyā saṃvattatīti yaṃ",
  "atk-s0103a:946_3": "patthetvā kusalaṃ kataṃ, tattha tattha nibbattanatthāya saṃvattati.",
  "atk-s0103a:947_0": "Vītarāgassāti maggena vā samucchinnarāgassa samāpattiyā vā vikkhambhitarāgassa. Dānamatteneva",
  "atk-s0103a:947_1": "hi brahmaloke nibbattituṃ na sakkā. Dānaṃ pana samādhivipassanācittassa alaṅkāro",
  "atk-s0103a:947_2": "parivāro hoti. Tato dānena muducitto brahmavihāre bhāvetvā brahmaloke nibbattati.",
  "atk-s0103a:947_3": "Tena vuttaṃ “vītarāgassa no sarāgassā”ti.",
  "atk-s0103a:948": "Khattiyānaṃ parisā khattiyaparisā, samūhoti attho. Esa nayo sabbattha.",
  "atk-s0103a:949_0": "Lokassa dhammā lokadhammā. Etehi mutto nāma natthi, buddhānampi hontiyeva. Vuttampi",
  "atk-s0103a:949_1": "cetaṃ – “aṭṭhime, bhikkhave, lokadhammā lokaṃ anuparivattanti, loko ca aṭṭha lokadhamme",
  "atk-s0103a:949_2": "anuparivattatī”ti. Lābho alābhoti lābhe āgate alābho āgato evāti veditabbo. Yasādīsupi eseva nayo.",
  "atk-s0103a:950": "338. Abhibhāyatanavimokkhakathā heṭṭhā kathitā eva.",
  "atk-s0103a:951": "“Ime kho, āvuso”tiādi vuttanayeneva yojetabbaṃ. Iti ekādasannaṃ aṭṭhakānaṃ vasena aṭṭhāsīti pañhe kathento thero sāmaggirasaṃ dassesīti.",
  "atk-s0103a:952": "Aṭṭhakavaṇṇanā niṭṭhitā.",
  "atk-s0103a:953": "Navakavaṇṇanā",
  "atk-s0103a:954_0": "340. Iti aṭṭhakavasena sāmaggirasaṃ dassetvā idāni navakavasena dassetuṃ puna desanaṃ",
  "atk-s0103a:954_1": "ārabhi. Tattha āghātavatthūnīti āghātakāraṇāni. Āghātaṃ bandhatīti kopaṃ bandhati karoti uppādeti.",
  "atk-s0103a:955_0": "Taṃ kutettha labbhāti taṃ anatthacaraṇaṃ mā ahosīti etasmiṃ puggale kuto labbhā,",
  "atk-s0103a:955_1": "kena kāraṇena sakkā laddhuṃ? Paro nāma parassa attano cittaruciyā anatthaṃ karotīti",
  "atk-s0103a:955_2": "evaṃ cintetvā āghātaṃ paṭivinodeti. Atha vā sacāhaṃ paṭikopaṃ kareyyaṃ, taṃ kopakaraṇaṃ",
  "atk-s0103a:955_3": "ettha puggale kuto labbhā, kena kāraṇena laddhabbanti attho. Kuto lābhātipi pāṭho,",
  "atk-s0103a:955_4": "sacāhaṃ ettha kopaṃ kareyyaṃ, tasmiṃ me kopakaraṇe kuto lābhā, lābhā nāma ke siyunti",
  "atk-s0103a:955_5": "attho. Imasmiñca atthe tanti nipātamattameva hoti.",
  "atk-s0103a:956_0": "341. Sattāvāsāti sattānaṃ āvāsā, vasanaṭṭhānānīti attho. Tattha suddhāvāsāpi sattāvāsova,",
  "atk-s0103a:956_1": "asabbakālikattā pana na gahitā. Suddhāvāsā hi buddhānaṃ khandhāvārasadisā. Asaṅkhyeyyakappe",
  "atk-s0103a:956_2": "buddhesu anibbattantesu taṃ ṭhānaṃ suññaṃ hotīti asabbakālikattā na gahitā. Sesamettha",
  "atk-s0103a:956_3": "yaṃ vattabbaṃ, taṃ heṭṭhā vuttameva.",
  "atk-s0103a:957_0": "342. Akkhaṇesu dhammo ca desiyatīti catusaccadhammo desiyati. Opasamikoti kilesūpasamakaro.",
  "atk-s0103a:957_1": "Parinibbānikoti kilesaparinibbānena parinibbānāvaho. Sambodhagāmīti catumaggañāṇapaṭivedhagāmī.",
  "atk-s0103a:957_2": "Aññataranti asaññabhavaṃ vā arūpabhavaṃ vā.",
  "atk-s0103a:958": "343. Anupubbavihārāti anupaṭipāṭiyā samāpajjitabbavihārā.",
  "atk-s0103a:959": "344. Anupubbanirodhāti anupaṭipāṭiyā nirodhā.",
  "atk-s0103a:960": "“Ime, kho āvuso”tiādi vuttanayeneva yojetabbaṃ. Iti channaṃ navakānaṃ vasena catupaṇṇāsa pañhe kathento thero sāmaggirasaṃ dassesīti.",
  "atk-s0103a:961": "Navakavaṇṇanā niṭṭhitā.",
  "atk-s0103a:962": "Dasakavaṇṇanā",
  "atk-s0103a:963_0": "345. Iti navakavasena sāmaggirasaṃ dassetvā idāni dasakavasena dassetuṃ puna desanaṃ",
  "atk-s0103a:963_1": "ārabhi. Tattha nāthakaraṇāti “sanāthā, bhikkhave, viharatha mā anāthā, dasa ime,",
  "atk-s0103a:963_2": "bhikkhave, dhammā nāthakaraṇā”ti evaṃ akkhātā attano patiṭṭhākarā dhammā.",
  "atk-s0103a:964_0": "Kalyāṇamittotiādīsu sīlādiguṇasampannā kalyāṇā assa mittāti kalyāṇamitto. Te cassa",
  "atk-s0103a:964_1": "ṭhānanisajjādīsu saha ayanato sahāyāti kalyāṇasahāyo. Cittena ceva kāyena ca kalyāṇamittesu",
  "atk-s0103a:964_2": "eva sampavaṅko onatoti kalyāṇasampavaṅko. Suvaco hotīti sukhena vattabbo hoti sukhena",
  "atk-s0103a:964_3": "anusāsitabbo. Khamoti gāḷhena pharusena kakkhaḷena vuccamāno khamati, na kuppati.",
  "atk-s0103a:964_4": "Padakkhiṇaggāhī anusāsaninti yathā ekacco ovadiyamāno vāmato gaṇhāti, paṭippharati",
  "atk-s0103a:964_5": "vā asuṇanto vā gacchati, evaṃ akatvā “ovadatha, bhante, anusāsatha, tumhesu anovadantesu",
  "atk-s0103a:964_6": "ko añño ovadissatī”ti padakkhiṇaṃ gaṇhāti.",
  "atk-s0103a:965_0": "Uccāvacānīti uccāni ca avacāni ca. Kiṃ karaṇīyānīti kiṃ karomīti evaṃ vatvā kattabbakammāni.",
  "atk-s0103a:965_1": "Tattha uccakammāni nāma cīvarassa karaṇaṃ rajanaṃ cetiye sudhākammaṃ uposathāgāracetiyagharabodhiyagharesu",
  "atk-s0103a:965_2": "kattabbanti evamādi. Avacakammaṃ nāma pādadhovanamakkhanādikhuddakakammaṃ. Tatrupāyāyāti",
  "atk-s0103a:965_3": "tatrupagamanīyā. Alaṃ kātunti kātuṃ samattho hoti. Alaṃ saṃvidhātunti vicāretuṃ samattho.",
  "atk-s0103a:966_0": "Dhamme assa kāmo sinehoti dhammakāmo, tepiṭakaṃ buddhavacanaṃ piyāyatīti attho. Piyasamudāhāroti",
  "atk-s0103a:966_1": "parasmiṃ kathente sakkaccaṃ suṇāti, sayañca paresaṃ desetukāmo hotīti attho. “Abhidhamme",
  "atk-s0103a:966_2": "abhivinaye”ti ettha dhammo abhidhammo, vinayo abhivinayoti catukkaṃ veditabbaṃ. Tattha",
  "atk-s0103a:966_3": "dhammoti suttantapiṭakaṃ. Abhidhammoti satta pakaraṇāni. Vinayoti ubhatovibhaṅgā.",
  "atk-s0103a:966_4": "Abhivinayoti khandhakaparivārā. Atha vā suttantapiṭakampi abhidhammapiṭakampi dhammo",
  "atk-s0103a:966_5": "eva. Maggaphalāni abhidhammo. Sakalaṃ vinayapiṭakaṃ vinayo. Kilesavūpasamakāraṇaṃ",
  "atk-s0103a:966_6": "abhivinayo. Iti sabbasmimpi ettha dhamme abhidhamme vinaye abhivinaye ca. Uḷārapāmojjoti",
  "atk-s0103a:966_7": "bahulapāmojjo hotīti attho.",
  "atk-s0103a:967": "Kusalesu dhammesūti kāraṇatthe bhummaṃ, catubhūmakakusaladhammakāraṇā, tesaṃ adhigamatthāya anikkhittadhuro hotīti attho.",
  "atk-s0103a:968_0": "346. Kasiṇadasake sakalaṭṭhena kasiṇāni. Tadārammaṇānaṃ dhammānaṃ khettaṭṭhena vā",
  "atk-s0103a:968_1": "adhiṭṭhānaṭṭhena vā āyatanāni. Uddhanti upari gaganatalābhimukhaṃ. Adhoti heṭṭhā",
  "atk-s0103a:968_2": "bhūmitalābhimukhaṃ. Tiriyanti khettamaṇḍalamiva samantā paricchinditvā. Ekacco hi",
  "atk-s0103a:968_3": "uddhameva kasiṇaṃ vaḍḍheti, ekacco adho, ekacco samantato. Tena tena vā kāraṇena",
  "atk-s0103a:968_4": "evaṃ pasāreti ālokamiva rūpadassanakāmo. Tena vuttaṃ “pathavīkasiṇameko sañjānāti",
  "atk-s0103a:968_5": "uddhaṃ adho tiriya”nti. Advayanti idaṃ pana ekassa aññabhāvānupagamanatthaṃ vuttaṃ.",
  "atk-s0103a:968_6": "Yathā hi udakaṃ paviṭṭhassa sabbadisāsu udakameva hoti, na aññaṃ, evameva pathavīkasiṇaṃ",
  "atk-s0103a:968_7": "pathavīkasiṇameva hoti, natthi tassa añño kasiṇasambhedoti. Esa nayo sabbattha. Appamāṇanti",
  "atk-s0103a:968_8": "idaṃ tassa tassa pharaṇaappamāṇavasena vuttaṃ. Tañhi cetasā pharanto sakalameva pharati,",
  "atk-s0103a:968_9": "na “ayamassa ādi, idaṃ majjha”nti pamāṇaṃ gaṇhātīti. Viññāṇakasiṇanti cettha kasiṇugghāṭimākāse",
  "atk-s0103a:968_10": "pavattaviññāṇaṃ. Tattha kasiṇavasena kasiṇugghāṭimākāse kasiṇugghāṭimākāsavasena",
  "atk-s0103a:968_11": "tattha pavattaviññāṇe uddhaṃ adho tiriyatā veditabbā. Ayamettha saṅkhepo. Kammaṭṭhānabhāvanānayena",
  "atk-s0103a:968_12": "panetāni pathavīkasiṇādīni vitthārato visuddhimagge vuttāneva.",
  "atk-s0103a:969": "Akusalakammapathadasakavaṇṇanā",
  "atk-s0103a:970_0": "347. Kammapathesu kammāneva sugatiduggatīnaṃ pathabhūtattā kammapathā nāma. Tesu",
  "atk-s0103a:970_1": "pāṇātipāto adinnādānaṃ musāvādādayo ca cattāro brahmajāle vitthāritā eva. Kāmesumicchācāroti",
  "atk-s0103a:970_2": "ettha pana kāmesūti methunasamācāresu methunavatthūsu vā. Micchācāroti ekantanindito",
  "atk-s0103a:970_3": "lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0103a:971_0": "Tattha agamanīyaṭṭhānaṃ nāma purisānaṃ tāva māturakkhitā, piturakkhitā, mātāpiturakkhitā,",
  "atk-s0103a:971_1": "bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā,",
  "atk-s0103a:971_2": "saparidaṇḍāti māturakkhitādayo dasa. Dhanakkītā, chandavāsinī, bhogavāsinī, paṭavāsinī,",
  "atk-s0103a:971_3": "odapattakinī, obhatacumbaṭā, dāsī ca bhariyā ca, kammakārī ca bhariyā ca, dhajāhaṭā,",
  "atk-s0103a:971_4": "muhuttikāti etā dhanakkītādayo dasāti vīsati. Itthīsu pana dvinnaṃ sārakkhasaparidaṇḍānaṃ",
  "atk-s0103a:971_5": "dasannañca dhanakkītādīnanti dvādasannaṃ itthīnaṃ aññe purisā. Idaṃ agamanīyaṭṭhānaṃ",
  "atk-s0103a:971_6": "nāma. So panesa micchācāro sīlādiguṇarahite agamanīyaṭṭhāne appasāvajjo. Sīlādiguṇasampanne",
  "atk-s0103a:971_7": "mahāsāvajjo. Tassa cattāro sambhārā agamanīyavatthu, tasmiṃ sevanacittaṃ, sevanappayogo,",
  "atk-s0103a:971_8": "maggenamaggappaṭipattiadhivāsananti. Eko payogo sāhatthiko eva.",
  "atk-s0103a:972_0": "Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.",
  "atk-s0103a:972_1": "Sā “aho vata idaṃ mamassā”ti evaṃ parabhaṇḍābhijjhāyanalakkhaṇā adinnādānaṃ viya",
  "atk-s0103a:972_2": "appasāvajjā mahāsāvajjā ca. Tassā dve sambhārā parabhaṇḍaṃ, attano pariṇāmanañca.",
  "atk-s0103a:972_3": "Parabhaṇḍavatthuke hi lobhe uppannepi na tāva kammapathabhedo hoti, yāva “aho vatīdaṃ",
  "atk-s0103a:972_4": "mamassā”ti attano na pariṇāmeti.",
  "atk-s0103a:973_0": "Hitasukhaṃ byāpādayatīti byāpādo. So paraṃ vināsāya manopadosalakkhaṇo pharusāvācā",
  "atk-s0103a:973_1": "viya appasāvajjo mahāsāvajjo ca. Tassa dve sambhārā parasatto ca, tassa vināsacintā",
  "atk-s0103a:973_2": "ca. Parasattavatthuke hi kodhe uppannepi na tāva kammapathabhedo hoti, yāva “aho",
  "atk-s0103a:973_3": "vatāyaṃ ucchijjheyya vinasseyyā”ti tassa vināsaṃ na cinteti.",
  "atk-s0103a:974_0": "Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā",
  "atk-s0103a:974_1": "nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica",
  "atk-s0103a:974_2": "aniyatā appasāvajjā, niyatā mahāsāvajjā. Tassā dve sambhārā vatthuno ca gahitākāraviparītatā,",
  "atk-s0103a:974_3": "yathā ca taṃ gaṇhāti, tathābhāvena tassūpaṭṭhānanti.",
  "atk-s0103a:975": "Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0103a:976": "Tattha dhammatoti etesu hi paṭipāṭiyā satta cetanādhammāva honti. Abhijjhādayo tayo cetanāsampayuttā.",
  "atk-s0103a:977_0": "Koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā eva honti,",
  "atk-s0103a:977_1": "no mūlāni. Abhijjhābyāpādā kammapathā ceva mūlāni ca. Abhijjhā hi mūlaṃ patvā lobho",
  "atk-s0103a:977_2": "akusalamūlaṃ hoti. Byāpādo doso akusalamūlaṃ hoti.",
  "atk-s0103a:978_0": "Ārammaṇatoti pāṇātipāto jīvitindriyārammaṇato saṅkhārārammaṇo hoti. Adinnādānaṃ sattārammaṇaṃ",
  "atk-s0103a:978_1": "vā saṅkhārārammaṇaṃ vā, micchācāro phoṭṭhabbavasena saṅkhārārammaṇo. “Sattārammaṇo”tipi",
  "atk-s0103a:978_2": "eke. Musāvādo sattārammaṇo vā saṅkhārārammaṇo vā, tathā pisuṇavācā. Pharusavācā sattārammaṇāva.",
  "atk-s0103a:978_3": "Samphappalāpo diṭṭhasutamutaviññātavasena sattārammaṇo vā saṅkhārārammaṇo vā. Tathā",
  "atk-s0103a:978_4": "abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇā.",
  "atk-s0103a:979_0": "Vedanātoti pāṇātipāto dukkhavedano hoti. Kiñcāpi hi rājāno coraṃ disvā hasamānāpi",
  "atk-s0103a:979_1": "“gacchatha naṃ ghātethā”ti vadanti, sanniṭṭhāpakacetanā pana dukkhasampayuttāva hoti.",
  "atk-s0103a:979_2": "Adinnādānaṃ tivedanaṃ. Micchācāro sukhamajjhattavasena dvivedano. Sanniṭṭhāpakacitte",
  "atk-s0103a:979_3": "pana majjhattavedano na hoti. Musāvādo tivedano. Tathā pisuṇavācā. Pharusavācā dukkhavedanā.",
  "atk-s0103a:979_4": "Samphappalāpo tivedano. Abhijjhā sukhamajjhattavasena dvivedanā tathā micchādiṭṭhi.",
  "atk-s0103a:979_5": "Byāpādo dukkhavedano.",
  "atk-s0103a:980_0": "Mūlatoti pāṇātipāto dosamohavasena dvimūlako hoti. Adinnādānaṃ dosamohavasena vā",
  "atk-s0103a:980_1": "lobhamohavasena vā. Micchācāro lobhamohavasena. Musāvādo dosamohavasena vā lobhamohavasena",
  "atk-s0103a:980_2": "vā tathā pisuṇavācā samphappalāpo ca. Pharusavācā dosamohavasena. Abhijjhā mohavasena",
  "atk-s0103a:980_3": "ekamūlā. Tathā byāpādo. Micchādiṭṭhi lobhamohavasena dvimūlāti.",
  "atk-s0103a:981": "Kusalakammapathadasakavaṇṇanā",
  "atk-s0103a:982": "Pāṇātipātā veramaṇiādīni samādānasampattasamucchedavirativasena veditabbāni.",
  "atk-s0103a:983": "Dhammato pana etesupi paṭipāṭiyā satta cetanāpi vattanti viratiyopi. Ante tayo cetanāsampayuttāva.",
  "atk-s0103a:984_0": "Koṭṭhāsatoti paṭipāṭiyā satta kammapathā eva, no mūlāni. Ante tayo kammapathā ceva",
  "atk-s0103a:984_1": "mūlāni ca. Anabhijjhā hi mūlaṃ patvā alobho kusalamūlaṃ hoti. Abyāpādo adoso kusalamūlaṃ.",
  "atk-s0103a:984_2": "Sammādiṭṭhi amoho kusalamūlaṃ.",
  "atk-s0103a:985_0": "Ārammaṇatoti pāṇātipātādīnaṃ ārammaṇāneva etesaṃ ārammaṇāni. Vītikkamitabbatoyeva",
  "atk-s0103a:985_1": "hi veramaṇī nāma hoti. Yathā pana nibbānārammaṇo ariyamaggo kilese pajahati, evaṃ",
  "atk-s0103a:985_2": "jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-s0103a:986": "Vedanātoti sabbe sukhavedanā honti majjhattavedanā vā. Kusalaṃ patvā hi dukkhavedanā nāma natthi.",
  "atk-s0103a:987_0": "Mūlatoti paṭipāṭiyā satta ñāṇasampayuttacittena viramantassa alobhaadosaamohavasena",
  "atk-s0103a:987_1": "timūlāni honti, ñāṇavippayuttacittena viramantassa dvimūlāni. Anabhijjhā ñāṇasampayuttacittena",
  "atk-s0103a:987_2": "viramantassa dvimūlā, ñāṇavippayuttacittena ekamūlā. Alobho pana attanāva attano",
  "atk-s0103a:987_3": "mūlaṃ na hoti. Abyāpādepi eseva nayo. Sammādiṭṭhi alobhādosavasena dvimūlā evāti.",
  "atk-s0103a:988": "Ariyavāsadasakavaṇṇanā",
  "atk-s0103a:989_0": "348. Ariyavāsāti ariyā eva vasiṃsu vasanti vasissanti etesūti ariyavāsā. Pañcaṅgavippahīnoti",
  "atk-s0103a:989_1": "pañcahi aṅgehi vippayuttova hutvā khīṇāsavo avasi vasati vasissatīti tasmā ayaṃ pañcaṅgavippahīnatā,",
  "atk-s0103a:989_2": "ariyassa vāsattā ariyavāsoti vutto. Esa nayo sabbattha.",
  "atk-s0103a:990_0": "Evaṃ kho, āvuso, bhikkhu chaḷaṅgasamannāgato hotīti chaḷaṅgupekkhāya samannāgato",
  "atk-s0103a:990_1": "hoti. Chaḷaṅgupekkhā nāma keti? Ñāṇādayo. “Ñāṇa”nti vutte kiriyato cattāri ñāṇasampayuttacittāni",
  "atk-s0103a:990_2": "labbhanti. “Satatavihāro”ti vutte aṭṭha mahācittāni. “Rajjanadussanaṃ natthī”ti vutte",
  "atk-s0103a:990_3": "dasa cittāni labbhanti. Somanassaṃ āsevanavasena labbhati.",
  "atk-s0103a:991_0": "Satārakkhena cetasāti khīṇāsavassa hi tīsu dvāresu sabbakālaṃ sati ārakkhakiccaṃ",
  "atk-s0103a:991_1": "sādheti. Tenevassa “carato ca tiṭṭhato ca suttassa ca jāgarassa ca satataṃ samitaṃ",
  "atk-s0103a:991_2": "ñāṇadassanaṃ paccupaṭṭhitaṃ hotī”ti vuccati.",
  "atk-s0103a:992_0": "Puthusamaṇabrāhmaṇānanti bahūnaṃ samaṇabrāhmaṇānaṃ. Ettha ca samaṇāti pabbajjupagatā.",
  "atk-s0103a:992_1": "Brāhmaṇāti bhovādino. Puthupaccekasaccānīti bahūni pāṭekkasaccāni, idameva dassanaṃ",
  "atk-s0103a:992_2": "saccaṃ, idameva dassanaṃ saccanti evaṃ pāṭiyekkaṃ gahitāni bahūni saccānīti attho.",
  "atk-s0103a:992_3": "Nunnānīti nihatāni. Paṇunnānīti suṭṭhu nihatāni. Cattānīti vissaṭṭhāni. Vantānīti",
  "atk-s0103a:992_4": "vamitāni. Muttānīti chinnabandhanāni katāni. Pahīnānīti pajahitāni. Paṭinissaṭṭhānīti",
  "atk-s0103a:992_5": "yathā na puna cittaṃ āruhanti, evaṃ paṭinissajjitāni. Sabbāneva tāni gahitaggahaṇassa",
  "atk-s0103a:992_6": "vissaṭṭhabhāvavevacanāni.",
  "atk-s0103a:993_0": "Samavayasaṭṭhesanoti ettha avayāti anūnā. Saṭṭhāti vissaṭṭhā. Sammā avayā saṭṭhā",
  "atk-s0103a:993_1": "esanā assāti samavayasaṭṭhesano. Sammā vissaṭṭhasabbaesanoti attho. Rāgā cittaṃ vimuttantiādīhi",
  "atk-s0103a:993_2": "maggassa kiccanipphatti kathitā.",
  "atk-s0103a:994": "Rāgo me pahīnotiādīhi paccavekkhaṇāya phalaṃ kathitaṃ.",
  "atk-s0103a:995": "Asekkhadhammadasakavaṇṇanā",
  "atk-s0103a:996_0": "Asekkhā sammādiṭṭhītiādayo sabbepi phalasampayuttadhammā eva. Ettha ca sammādiṭṭhi,",
  "atk-s0103a:996_1": "sammāñāṇanti dvīsu ṭhānesu paññāva kathitā. Sammāvimuttīti iminā padena vuttāvasesā.",
  "atk-s0103a:996_2": "Phalasamāpattidhammā saṅgahitāti veditabbā.",
  "atk-s0103a:997": "“Ime kho, āvuso”tiādi vuttanayeneva yojetabbaṃ. Iti channaṃ dasakānaṃ vasena samasaṭṭhi pañhe kathento thero sāmaggirasaṃ dassesīti.",
  "atk-s0103a:998": "Dasakavaṇṇanā niṭṭhitā.",
  "atk-s0103a:999": "Pañhasamodhānavaṇṇanā",
  "atk-s0103a:1000_0": "349. Idha pana ṭhatvā pañhā samodhānetabbā. Imasmiñhi sutte ekakavasena dve pañhā",
  "atk-s0103a:1000_1": "kathitā. Dukavasena sattati. Tikavasena asītisataṃ. Catukkavasena dvesatāni. Pañcakavasena",
  "atk-s0103a:1000_2": "tiṃsasataṃ. Chakkavasena bāttiṃsasataṃ. Sattakavasena aṭṭhanavuti. Aṭṭhakavasena",
  "atk-s0103a:1000_3": "aṭṭhāsīti. Navakavasena catupaṇṇāsa. Dasakavasena samasaṭṭhīti evaṃ sahassaṃ cuddasa pañhā kathitā.",
  "atk-s0103a:1001_0": "Imañhi suttantaṃ ṭhapetvā tepiṭake buddhavacane añño suttanto evaṃ bahupañhapaṭimaṇḍito",
  "atk-s0103a:1001_1": "natthi. Bhagavā imaṃ suttantaṃ ādito paṭṭhāya sakalaṃ sutvā cintesi – “dhammasenāpati",
  "atk-s0103a:1001_2": "sāriputto buddhabalaṃ dīpetvā appaṭivattiyaṃ sīhanādaṃ nadati. Sāvakabhāsitoti vutte",
  "atk-s0103a:1001_3": "okappanā na hoti, jinabhāsitoti vutte hoti, tasmā jinabhāsitaṃ katvā devamanussānaṃ",
  "atk-s0103a:1001_4": "okappanaṃ imasmiṃ suttante uppādessāmī”ti. Tato vuṭṭhāya sādhukāraṃ adāsi. Tena vuttaṃ",
  "atk-s0103a:1001_5": "“atha kho bhagavā vuṭṭhahitvā āyasmantaṃ sāriputtaṃ āmantesi, sādhu, sādhu, sāriputta,",
  "atk-s0103a:1001_6": "sādhu kho tvaṃ sāriputta, bhikkhūnaṃ saṅgītipariyāyaṃ abhāsī”ti.",
  "atk-s0103a:1002_0": "Tattha saṅgītipariyāyanti sāmaggiyā kāraṇaṃ. Idaṃ vuttaṃ hoti – “sādhu, kho tvaṃ,",
  "atk-s0103a:1002_1": "sāriputta, mama sabbaññutaññāṇena saṃsanditvā bhikkhūnaṃ sāmaggirasaṃ abhāsī”ti.",
  "atk-s0103a:1002_2": "Samanuñño satthā ahosīti anumodanena samanuñño ahosi. Ettakena ayaṃ suttanto jinabhāsito",
  "atk-s0103a:1002_3": "nāma jāto. Desanāpariyosāne imaṃ suttantaṃ manasikarontā te bhikkhū arahattaṃ pāpuṇiṃsūti.",
  "atk-s0103a:1003": "Sumaṅgalavilāsiniyā dīghanikāyaṭṭhakathāya",
  "atk-s0103a:1004_0": "350. Evaṃ me sutanti dasuttarasuttaṃ. Tatrāyaṃ apubbapadavaṇṇanā – āvuso bhikkhaveti",
  "atk-s0103a:1004_1": "sāvakānaṃ ālapanametaṃ. Buddhā hi parisaṃ āmantayamānā ‘bhikkhave’ti vadanti. Sāvakā",
  "atk-s0103a:1004_2": "satthāraṃ uccaṭṭhāne ṭhapessāmāti satthu ālapanena anālapitvā āvusoti ālapanti. Te",
  "atk-s0103a:1004_3": "bhikkhūti te dhammasenāpatiṃ parivāretvā nisinnā bhikkhū. Ke pana te bhikkhūti? Anibaddhavāsā",
  "atk-s0103a:1004_4": "disāgamanīyā bhikkhū. Buddhakāle dve vāre bhikkhū sannipatanti – upakaṭṭhavassūpanāyikakāle",
  "atk-s0103a:1004_5": "ca pavāraṇakāle ca. Upakaṭṭhavassūpanāyikāya dasapi vīsatipi tiṃsampi cattālīsampi",
  "atk-s0103a:1004_6": "paññāsampi bhikkhū vaggā vaggā kammaṭṭhānatthāya āgacchanti. Bhagavā tehi saddhiṃ",
  "atk-s0103a:1004_7": "sammoditvā kasmā, bhikkhave, upakaṭṭhāya vassūpanāyikāya vicarathāti pucchati. Atha",
  "atk-s0103a:1004_8": "te “bhagavā kammaṭṭhānatthaṃ āgatamha, kammaṭṭhānaṃ no dethā”ti yācanti.",
  "atk-s0103a:1005_0": "Satthā tesaṃ cariyavasena rāgacaritassa asubhakammaṭṭhānaṃ deti. Dosacaritassa mettākammaṭṭhānaṃ,",
  "atk-s0103a:1005_1": "mohacaritassa uddeso paripucchā – ‘kālena dhammassavanaṃ, kālena dhammasākacchā,",
  "atk-s0103a:1005_2": "idaṃ tuyhaṃ sappāya’nti ācikkhati. Vitakkacaritassa ānāpānassatikammaṭṭhānaṃ deti.",
  "atk-s0103a:1005_3": "Saddhācaritassa pasādanīyasuttante buddhasubodhiṃ dhammasudhammataṃ saṅghasuppaṭipattiñca",
  "atk-s0103a:1005_4": "pakāseti. Ñāṇacaritassa aniccatādipaṭisaṃyutte gambhīre suttante katheti. Te kammaṭṭhānaṃ",
  "atk-s0103a:1005_5": "gahetvā sace sappāyaṃ hoti, tattheva vasanti. No ce hoti, sappāyaṃ senāsanaṃ pucchitvā",
  "atk-s0103a:1005_6": "gacchanti. Te tattha vasantā temāsikaṃ paṭipadaṃ gahetvā ghaṭetvā vāyamantā sotāpannāpi",
  "atk-s0103a:1005_7": "honti sakadāgāminopi anāgāminopi arahantopi.",
  "atk-s0103a:1006_0": "Tato vutthavassā pavāretvā satthu santikaṃ gantvā “bhagavā ahaṃ tumhākaṃ santike",
  "atk-s0103a:1006_1": "kammaṭṭhānaṃ gahetvā sotāpattiphalaṃ patto…pe… ahaṃ aggaphalaṃ arahatta”nti paṭiladdhaguṇaṃ",
  "atk-s0103a:1006_2": "ārocenti. Tattha ime bhikkhū upakaṭṭhāya vassūpanāyikāya āgatā. Evaṃ āgantvā gacchante",
  "atk-s0103a:1006_3": "pana bhikkhū bhagavā aggasāvakānaṃ santikaṃ peseti, yathāha “apaloketha pana, bhikkhave,",
  "atk-s0103a:1006_4": "sāriputtamoggallāne”ti. Bhikkhū ca vadanti “kiṃ nu kho mayaṃ, bhante, apalokema sāriputtamoggallāne”ti.",
  "atk-s0103a:1006_5": "Atha ne bhagavā tesaṃ dassane uyyojesi. “Sevatha, bhikkhave, sāriputtamoggallāne;",
  "atk-s0103a:1006_6": "bhajatha, bhikkhave, sāriputtamoggallāne. Paṇḍitā bhikkhū anuggāhakā sabrahmacārīnaṃ.",
  "atk-s0103a:1006_7": "Seyyathāpi, bhikkhave, janetā evaṃ sāriputto. Seyyathāpi jātassa āpādetā evaṃ moggallāno.",
  "atk-s0103a:1006_8": "Sāriputto, bhikkhave, sotāpattiphale vineti, moggallāno uttamatthe”ti.",
  "atk-s0103a:1007_0": "Tadāpi bhagavā imehi bhikkhūhi saddhiṃ paṭisanthāraṃ katvā tesaṃ bhikkhūnaṃ āsayaṃ",
  "atk-s0103a:1007_1": "upaparikkhanto “ime bhikkhū sāvakavineyyā”ti addasa. Sāvakavineyyā nāma ye buddhānampi",
  "atk-s0103a:1007_2": "dhammadesanāya bujjhanti sāvakānampi. Buddhavineyyā pana sāvakā bodhetuṃ na sakkonti.",
  "atk-s0103a:1007_3": "Sāvakavineyyabhāvaṃ pana etesaṃ ñatvā katarassa bhikkhuno desanāya bujjhissantīti",
  "atk-s0103a:1007_4": "olokento sāriputtassāti disvā therassa santikaṃ pesesi. Thero te bhikkhū pucchi “satthu",
  "atk-s0103a:1007_5": "santikaṃ gatattha āvuso”ti. “Āma, gatamha satthārā pana amhe tumhākaṃ santikaṃ pesitā”ti.",
  "atk-s0103a:1007_6": "Tato thero “ime bhikkhū mayhaṃ desanāya bujjhissanti, kīdisī nu kho tesaṃ desanā",
  "atk-s0103a:1007_7": "vaṭṭatī”ti cintento “ime bhikkhū samaggārāmā, sāmaggirasassa dīpikā nesaṃ desanā",
  "atk-s0103a:1007_8": "vaṭṭatī”ti sanniṭṭhānaṃ katvā tathārūpaṃ desanaṃ desetukāmo dasuttaraṃ pavakkhāmītiādimāha.",
  "atk-s0103a:1007_9": "Tattha dasadhā mātikaṃ ṭhapetvā vibhattoti dasuttaro, ekakato paṭṭhāya yāva dasakā",
  "atk-s0103a:1007_10": "gatotipi dasuttaro, ekekasmiṃ pabbe dasa dasa pañhā visesitātipi dasuttaro, taṃ dasuttaraṃ.",
  "atk-s0103a:1007_11": "Pavakkhāmīti kathessāmi. Dhammanti suttaṃ. Nibbānapattiyāti nibbānapaṭilābhatthāya.",
  "atk-s0103a:1007_12": "Dukkhassantakiriyāyāti sakalassa vaṭṭadukkhassa pariyantakaraṇatthaṃ. Sabbaganthappamocananti",
  "atk-s0103a:1007_13": "abhijjhākāyaganthādīnaṃ sabbaganthānaṃ pamocanaṃ.",
  "atk-s0103a:1008_0": "Iti thero desanaṃ uccaṃ karonto bhikkhūnaṃ tattha pemaṃ janento evametaṃ uggahetabbaṃ",
  "atk-s0103a:1008_1": "pariyāpuṇitabbaṃ dhāretabbaṃ vācetabbaṃ maññissantīti catūhi padehi vaṇṇaṃ kathesi,",
  "atk-s0103a:1008_2": "“ekāyano ayaṃ, bhikkhave, maggo”tiādinā nayena tesaṃ tesaṃ suttānaṃ bhagavā viya.",
  "atk-s0103a:1009": "Ekadhammavaṇṇanā",
  "atk-s0103a:1010": "351. (Ka) tattha bahukāroti bahūpakāro.",
  "atk-s0103a:1011": "(Kha) bhāvetabboti vaḍḍhetabbo.",
  "atk-s0103a:1012": "(Ga) pariññeyyoti tīhi pariññāhi parijānitabbo.",
  "atk-s0103a:1013": "(Gha) pahātabboti pahānānupassanāya pajahitabbo.",
  "atk-s0103a:1014": "(Ṅa) hānabhāgiyoti apāyagāmiparihānāya saṃvattanako.",
  "atk-s0103a:1015": "(Ca) visesabhāgiyoti visesagāmivisesāya saṃvattanako.",
  "atk-s0103a:1016": "(Cha) duppaṭivijjhoti duppaccakkhakaro.",
  "atk-s0103a:1017": "(Ja) uppādetabboti nipphādetabbo.",
  "atk-s0103a:1018": "(Jha) abhiññeyyoti ñātapariññāya abhijānitabbo.",
  "atk-s0103a:1019": "(Ña) sacchikātabboti paccakkhaṃ kātabbo.",
  "atk-s0103a:1020_0": "Evaṃ sabbattha mātikāsu attho veditabbo. Iti āyasmā sāriputto yathā nāma dakkho veḷukāro",
  "atk-s0103a:1020_1": "sammukhībhūtaṃ veḷuṃ chetvā niggaṇṭhiṃ katvā dasadhā khaṇḍe katvā ekamekaṃ khaṇḍaṃ",
  "atk-s0103a:1020_2": "hīraṃ hīraṃ karonto phāleti, evameva tesaṃ bhikkhūnaṃ sappāyaṃ desanaṃ upaparikkhitvā",
  "atk-s0103a:1020_3": "dasadhā mātikaṃ ṭhapetvā ekekakoṭṭhāse ekekapadaṃ vibhajanto “katamo eko dhammo bahukāro,",
  "atk-s0103a:1020_4": "appamādo kusalesu dhammesūti”tiādinā nayena desanaṃ vitthāretuṃ āraddho.",
  "atk-s0103a:1021_0": "Tattha appamādo kusalesu dhammesūti sabbatthakaṃ upakārakaṃ appamādaṃ kathesi. Ayañhi",
  "atk-s0103a:1021_1": "appamādo nāma sīlapūraṇe, indriyasaṃvare, bhojane mattaññutāya, jāgariyānuyoge, sattasu",
  "atk-s0103a:1021_2": "saddhammesu, vipassanāgabbhaṃ gaṇhāpane, atthapaṭisambhidādīsu, sīlakkhandhādipañcadhammakkhandhesu,",
  "atk-s0103a:1021_3": "ṭhānāṭṭhānesu, mahāvihārasamāpattiyaṃ, ariyasaccesu, satipaṭṭhānādīsu, bodhipakkhiyesu,",
  "atk-s0103a:1021_4": "vipassanāñāṇādīsu aṭṭhasu vijjāsūti sabbesu anavajjaṭṭhena kusalesu dhammesu bahūpakāro.",
  "atk-s0103a:1022_0": "Teneva naṃ bhagavā “yāvatā, bhikkhave, sattā apadā vā…pe… tathāgato tesaṃ aggamakkhāyati.",
  "atk-s0103a:1022_1": "Evameva kho, bhikkhave, ye keci kusalā dhammā, sabbete appamādamūlakā appamādasamosaraṇā,",
  "atk-s0103a:1022_2": "appamādo tesaṃ dhammānaṃ aggamakkhāyatī”tiādinā nayena hatthipadādīhi opammehi opamento",
  "atk-s0103a:1022_3": "saṃyuttanikāye appamādavagge nānappakāraṃ thometi. Taṃ sabbaṃ ekapadeneva saṅgahetvā",
  "atk-s0103a:1022_4": "thero appamādo kusalesu dhammesūti āha. Dhammapade appamādavaggenāpissa bahūpakāratā",
  "atk-s0103a:1022_5": "dīpetabbā. Asokavatthunāpi dīpetabbā –",
  "atk-s0103a:1023_0": "(Ka) asokarājā hi nigrodhasāmaṇerassa “appamādo amatapada”nti gāthaṃ sutvā eva “tiṭṭha,",
  "atk-s0103a:1023_1": "tāta, mayhaṃ tayā tepiṭakaṃ buddhavacanaṃ kathita”nti sāmaṇere pasīditvā caturāsītivihārasahassāni",
  "atk-s0103a:1023_2": "kāresi. Iti thāmasampannena bhikkhunā appamādassa bahūpakāratā tīhi piṭakehi dīpetvā",
  "atk-s0103a:1023_3": "kathetabbā. Yaṃkiñci suttaṃ vā gāthaṃ vā appamādadīpanatthaṃ āharanto “aṭṭhāne ṭhatvā",
  "atk-s0103a:1023_4": "āharasi, atitthena pakkhando”ti na vattabbo. Dhammakathikassevettha thāmo ca balañca pamāṇaṃ.",
  "atk-s0103a:1024_0": "(Kha) kāyagatāsatīti ānāpānaṃ catuiriyāpatho satisampajaññaṃ dvattiṃsākāro catudhātuvavatthānaṃ",
  "atk-s0103a:1024_1": "dasa asubhā nava sivathikā cuṇṇikamanasikāro kesādīsu cattāri rūpajjhānānīti ettha",
  "atk-s0103a:1024_2": "uppannasatiyā etaṃ adhivacanaṃ. Sātasahagatāti ṭhapetvā catutthajjhānaṃ aññattha",
  "atk-s0103a:1024_3": "sātasahagatā hoti sukhasampayuttā, taṃ sandhāyetaṃ vuttaṃ.",
  "atk-s0103a:1025": "(Ga) sāsavo upādāniyoti āsavānañceva upādānānañca paccayabhūto. Iti tebhūmakadhammameva niyameti.",
  "atk-s0103a:1026": "(Gha) asmimānoti rūpādīsu asmīti māno.",
  "atk-s0103a:1027": "(Ṅa) ayoniso manasikāroti anicce niccantiādinā nayena pavatto uppathamanasikāro.",
  "atk-s0103a:1028": "(Ca) vipariyāyena yoniso manasikāro veditabbo.",
  "atk-s0103a:1029_0": "(Cha) ānantariko cetosamādhīti aññattha maggānantaraṃ phalaṃ ānantariko cetosamādhi",
  "atk-s0103a:1029_1": "nāma. Idha pana vipassanānantaro maggo vipassanāya vā anantarattā attano vā anantaraṃ",
  "atk-s0103a:1029_2": "phaladāyakattā ānantariko cetosamādhīti adhippeto.",
  "atk-s0103a:1030": "(Ja) akuppaṃ ñāṇanti aññattha phalapaññā akuppañāṇaṃ nāma. Idha paccavekkhaṇapaññā adhippetā.",
  "atk-s0103a:1031": "(Jha) āhāraṭṭhitikāti paccayaṭṭhitikā. Ayaṃ eko dhammoti yena paccayena tiṭṭhanti, ayaṃ eko dhammo ñātapariññāya abhiññeyyo.",
  "atk-s0103a:1032": "(Ña) akuppā cetovimuttīti arahattaphalavimutti.",
  "atk-s0103a:1033_0": "Imasmiṃ vāre abhiññāya ñātapariññā kathitā. Pariññāya tīraṇapariññā. Pahātabbasacchikātabbehi",
  "atk-s0103a:1033_1": "pahānapariññā. Duppaṭivijjhoti ettha pana maggo kathito. Sacchikātabboti phalaṃ kathitaṃ,",
  "atk-s0103a:1033_2": "maggo ekasmiṃyeva pade labbhati. Phalaṃ pana anekesupi labbhatiyeva.",
  "atk-s0103a:1034_0": "Bhūtāti sabhāvato vijjamānā. Tacchāti yāthāvā. Tathāti yathā vuttā tathāsabhāvā.",
  "atk-s0103a:1034_1": "Avitathāti yathā vuttā na tathā na honti. Anaññathāti vuttappakārato na aññathā.",
  "atk-s0103a:1034_2": "Sammā tathāgatena abhisambuddhāti tathāgatena bodhipallaṅke nisīditvā hetunā kāraṇena",
  "atk-s0103a:1034_3": "sayameva abhisambuddhā ñātā viditā sacchikatā. Iminā thero “ime dhammā tathāgatena",
  "atk-s0103a:1034_4": "abhisambuddhā, ahaṃ pana tumhākaṃ rañño lekhavācakasadiso”ti jinasuttaṃ dassento okappanaṃ janesi.",
  "atk-s0103a:1035": "Ekadhammavaṇṇanā niṭṭhitā.",
  "atk-s0103a:1036": "Dvedhammavaṇṇanā",
  "atk-s0103a:1037": "352. (Ka) ime dve dhammā bahukārāti ime dve satisampajaññā dhammā sīlapūraṇādīsu appamādo viya sabbattha upakārakā hitāvahā.",
  "atk-s0103a:1038": "(Kha) samatho ca vipassanā cāti ime dve saṅgītisutte lokiyalokuttarā kathitā. Imasmiṃ dasuttarasutte pubbabhāgā kathitā.",
  "atk-s0103a:1039_0": "(Cha) sattānaṃ saṃkilesāya sattānaṃ visuddhiyāti ayoniso manasikāro hetu ceva paccayo",
  "atk-s0103a:1039_1": "ca sattānaṃ saṃkilesāya, yoniso manasikāro visuddhiyā. Tathā dovacassatā pāpamittatā",
  "atk-s0103a:1039_2": "saṃkilesāya; sovacassatā kalyāṇamittatā visuddhiyā. Tathā tīṇi akusalamūlāni; tīṇi",
  "atk-s0103a:1039_3": "kusalamūlāni. Cattāro yogā cattāro visaṃyogā. Pañca cetokhilā pañcindriyāni. Cha",
  "atk-s0103a:1039_4": "agāravā cha gāravā. Satta asaddhammā satta saddhammā. Aṭṭha kusītavatthūni aṭṭha",
  "atk-s0103a:1039_5": "ārambhavatthūni. Nava āghātavatthūni nava āghātappaṭivinayā. Dasa akusalakammapathā",
  "atk-s0103a:1039_6": "dasa kusalakammapathāti evaṃ pabhedā ime dve dhammā duppaṭivijjhāti veditabbā.",
  "atk-s0103a:1040": "(Jha) saṅkhatā dhātūti paccayehi katā pañcakkhandhā. Asaṅkhatā dhātūti paccayehi akataṃ nibbānaṃ.",
  "atk-s0103a:1041": "(Ña) vijjā ca vimutti cāti ettha vijjāti tisso vijjā. Vimuttīti arahattaphalaṃ.",
  "atk-s0103a:1042": "Imasmiṃ vāre abhiññādīni ekakasadisāneva, uppādetabbapade pana maggo kathito, sacchikātabbapade phalaṃ.",
  "atk-s0103a:1043": "Dvedhammavaṇṇanā niṭṭhitā.",
  "atk-s0103a:1044": "Tayodhammavaṇṇanā",
  "atk-s0103a:1045_0": "353. (Cha) kāmānametaṃ nissaraṇaṃ yadidaṃ nekkhammanti ettha nekkhammanti anāgāmimaggo",
  "atk-s0103a:1045_1": "adhippeto. So hi sabbaso kāmānaṃ nissaraṇaṃ. Rūpānaṃ nissaraṇaṃ yadidaṃ āruppanti",
  "atk-s0103a:1045_2": "ettha āruppepi arahattamaggo. Puna uppattinivāraṇato sabbaso rūpānaṃ nissaraṇaṃ nāma.",
  "atk-s0103a:1045_3": "Nirodho tassa nissaraṇanti idha arahattaphalaṃ nirodhoti adhippetaṃ. Arahattaphalena",
  "atk-s0103a:1045_4": "hi nibbāne diṭṭhe puna āyatiṃ sabbasaṅkhārā na hontīti arahattaṃ saṅkhatanirodhassa",
  "atk-s0103a:1045_5": "paccayattā nirodhoti vuttaṃ.",
  "atk-s0103a:1046": "(Ja) atītaṃse ñāṇanti atītaṃsārammaṇaṃ ñāṇaṃ itaresupi eseva nayo.",
  "atk-s0103a:1047": "Imasmimpi vāre abhiññādayo ekakasadisāva. Duppaṭivijjhapade pana maggo kathito, sacchikātabbe phalaṃ.",
  "atk-s0103a:1048": "Tayodhammavaṇṇanā niṭṭhitā.",
  "atk-s0103a:1049": "Cattārodhammavaṇṇanā",
  "atk-s0103a:1050_0": "354. (Ka) cattāri cakkānīti ettha cakkaṃ nāma dārucakkaṃ, ratanacakkaṃ, dhammacakkaṃ,",
  "atk-s0103a:1050_1": "iriyāpathacakkaṃ, sampatticakkanti pañcavidhaṃ. Tattha “yaṃ panidaṃ samma, rathakāra,",
  "atk-s0103a:1050_2": "cakkaṃ chahi māsehi niṭṭhitaṃ, chārattūnehī”ti idaṃ dārucakkaṃ. “Pitarā pavattitaṃ",
  "atk-s0103a:1050_3": "cakkaṃ anuppavattetī”ti idaṃ ratanacakkaṃ. “Pavattitaṃ cakka”nti idaṃ dhammacakkaṃ.",
  "atk-s0103a:1050_4": "“Catucakkaṃ navadvāra”nti idaṃ iriyāpathacakkaṃ. “Cattārimāni, bhikkhave, cakkāni,",
  "atk-s0103a:1050_5": "yehi samannāgatānaṃ devamanussānaṃ catucakkaṃ pavattatī”ti idaṃ sampatticakkaṃ. Idhāpi etadeva adhippetaṃ.",
  "atk-s0103a:1051_0": "Patirūpadesavāsoti yattha catasso parisā sandissanti, evarūpe anucchavike dese vāso.",
  "atk-s0103a:1051_1": "Sappurisūpanissayoti buddhādīnaṃ sappurisānaṃ avassayanaṃ sevanaṃ bhajanaṃ. Attasammāpaṇidhīti",
  "atk-s0103a:1051_2": "attano sammā ṭhapanaṃ, sace pana pubbe assaddhādīhi samannāgato hoti, tāni pahāya",
  "atk-s0103a:1051_3": "saddhādīsu patiṭṭhāpanaṃ. Pubbe ca katapuññatāti pubbe upacitakusalatā. Idamevettha",
  "atk-s0103a:1051_4": "pamāṇaṃ. Yena hi ñāṇasampayuttacittena kusalaṃ kataṃ hoti, tadeva kusalaṃ taṃ purisaṃ",
  "atk-s0103a:1051_5": "patirūpadese upaneti, sappurise bhajāpesi. So eva ca puggalo attānaṃ sammā ṭhapeti.",
  "atk-s0103a:1051_6": "Catūsu āhāresu paṭhamo lokiyova. Sesā pana tayo saṅgītisutte lokiyalokuttaramissakā",
  "atk-s0103a:1051_7": "kathitā. Idha pubbabhāge lokiyā.",
  "atk-s0103a:1052": "(Ca) kāmayogavisaṃyogādayo anāgāmimaggādivasena veditabbā.",
  "atk-s0103a:1053_0": "(Cha) hānabhāgiyādīsu paṭhamassa jhānassa lābhī kāmasahagatā saññāmanasikārā samudācaranti",
  "atk-s0103a:1053_1": "hānabhāgiyo samādhi. Tadanudhammatā sati santiṭṭhati ṭhitibhāgiyo samādhi. Vitakkasahagatā",
  "atk-s0103a:1053_2": "saññāmanasikārā samudācaranti visesabhāgiyo samādhi. Nibbidāsahagatā saññāmanasikārā",
  "atk-s0103a:1053_3": "samudācaranti virāgūpasañhito nibbedhabhāgiyo samādhīti iminā nayena sabbasamāpattiyo",
  "atk-s0103a:1053_4": "vitthāretvā attho veditabbo. Visuddhimagge panassa vinicchayakathā kathitāva.",
  "atk-s0103a:1054": "Imasmimpi vāre abhiññādīni ekakasadisāneva. Abhiññāpade panettha maggo kathito. Sacchikātabbapade phalaṃ.",
  "atk-s0103a:1055": "Cattārodhammavaṇṇanā niṭṭhitā.",
  "atk-s0103a:1056": "Pañcadhammavaṇṇanā",
  "atk-s0103a:1057_0": "355. (Kha) pītipharaṇatādīsu pītiṃ pharamānā uppajjatīti dvīsu jhānesu paññā pītipharaṇatā",
  "atk-s0103a:1057_1": "nāma. Sukhaṃ pharamānaṃ uppajjatīti tīsu jhānesu paññā sukhapharaṇatā nāma. Paresaṃ",
  "atk-s0103a:1057_2": "ceto pharamānā uppajjatīti cetopariyapaññā cetopharaṇatā nāma. Ālokapharaṇe uppajjatīti",
  "atk-s0103a:1057_3": "dibbacakkhupaññā ālokapharaṇatā nāma. Paccavekkhaṇañāṇaṃ paccavekkhaṇanimittaṃ nāma.",
  "atk-s0103a:1057_4": "Vuttampi cetaṃ “dvīsu jhānesu paññā pītipharaṇatā, tīsu jhānesu paññā sukhapharaṇatā.",
  "atk-s0103a:1057_5": "Paracitte paññā cetopharaṇatā, dibbacakkhu ālokapharaṇatā. Tamhā tamhā samādhimhā",
  "atk-s0103a:1057_6": "vuṭṭhitassa paccavekkhaṇañāṇaṃ paccavekkhaṇanimitta”nti.",
  "atk-s0103a:1058_0": "Tattha pītipharaṇatā sukhapharaṇatā dve pādā viya. Cetopharaṇatā ālokapharaṇatā dve",
  "atk-s0103a:1058_1": "hatthā viya. Abhiññāpādakajjhānaṃ majjhimakāyo viya. Paccavekkhaṇanimittaṃ sīsaṃ",
  "atk-s0103a:1058_2": "viya. Iti āyasmā sāriputtatthero pañcaṅgikaṃ sammāsamādhiṃ aṅgapaccaṅgasampannaṃ",
  "atk-s0103a:1058_3": "purisaṃ katvā dassesi.",
  "atk-s0103a:1059_0": "(Ja) ayaṃ samādhi paccuppannasukho ce vātiādīsu arahattaphalasamādhi adhippeto. So",
  "atk-s0103a:1059_1": "hi appitappitakkhaṇe sukhattā paccuppannasukho. Purimo purimo pacchimassa pacchimassa",
  "atk-s0103a:1059_2": "samādhisukhassa paccayattā āyatiṃ sukhavipāko.",
  "atk-s0103a:1060_0": "Kilesehi ārakattā ariyo. Kāmāmisavaṭṭāmisalokāmisānaṃ abhāvā nirāmiso. Buddhādīhi",
  "atk-s0103a:1060_1": "mahāpurisehi sevitattā akāpurisasevito. Aṅgasantatāya ārammaṇasantatāya sabbakilesadarathasantatāya",
  "atk-s0103a:1060_2": "ca santo. Atappanīyaṭṭhena paṇīto. Kilesapaṭippassaddhiyā laddhattā kilesapaṭippassaddhibhāvaṃ",
  "atk-s0103a:1060_3": "vā laddhattā paṭippassaddhaladdho. Paṭippassaddhaṃ paṭippassaddhīti hi idaṃ atthato",
  "atk-s0103a:1060_4": "ekaṃ. Paṭippassaddhakilesena vā arahatā laddhattā paṭippassaddhaladdho. Ekodibhāvena",
  "atk-s0103a:1060_5": "adhigatattā ekodibhāvameva vā adhigatattā ekodibhāvādhigato. Appaguṇasāsavasamādhi",
  "atk-s0103a:1060_6": "viya sasaṅkhārena sappayogena cittena paccanīkadhamme niggayha kilese vāretvā anadhigatattā",
  "atk-s0103a:1060_7": "nasasaṅkhāraniggayhavāritagato. Tañca samādhiṃ samāpajjanto tato vā vuṭṭhahanto sativepullapattattā.",
  "atk-s0103a:1060_8": "Satova samāpajjati sato vuṭṭhahati. Yathāparicchinnakālavasena vā sato samāpajjati",
  "atk-s0103a:1060_9": "sato vuṭṭhahati. Tasmā yadettha “ayaṃ samādhi paccuppannasukho ceva āyatiñca sukhavipāko”ti",
  "atk-s0103a:1060_10": "evaṃ paccavekkhamānassa paccattaṃyeva aparappaccayaṃ ñāṇaṃ uppajjati, taṃ ekamaṅgaṃ.",
  "atk-s0103a:1060_11": "Esa nayo sesesupi. Evamimehi pañcahi paccavekkhaṇañāṇehi ayaṃ samādhi “pañcañāṇiko",
  "atk-s0103a:1060_12": "sammāsamādhī”ti vutto.",
  "atk-s0103a:1061": "Imasmiṃ vāre visesabhāgiyapade maggo kathito. Sacchikātabbapade phalaṃ. Sesaṃ purimasadisameva.",
  "atk-s0103a:1062": "Chadhammavaṇṇanā",
  "atk-s0103a:1063": "356. Chakkesu sabbaṃ uttānatthameva. Duppaṭivijjhapade panettha maggo kathito. Sesaṃ purimasadisaṃ.",
  "atk-s0103a:1064": "Sattadhammavaṇṇanā",
  "atk-s0103a:1065_0": "357. (Ña) sammappaññāya sudiṭṭhā hontīti hetunā nayena vipassanāñāṇena sudiṭṭhā honti.",
  "atk-s0103a:1065_1": "Kāmāti vatthukāmā ca kilesakāmā ca, dvepi sapariḷāhaṭṭhena aṅgārakāsu viya sudiṭṭhā",
  "atk-s0103a:1065_2": "honti. Vivekaninnanti nibbānaninnaṃ. Poṇaṃ pabbhāranti ninnassetaṃ vevacanaṃ. Byantībhūtanti",
  "atk-s0103a:1065_3": "niyatibhūtaṃ. Nittaṇhanti attho. Kuto? Sabbaso āsavaṭṭhānīyehi dhammehi tebhūmakadhammehīti",
  "atk-s0103a:1065_4": "attho. Idha bhāvetabbapade maggo kathito. Sesaṃ purimasadisameva.",
  "atk-s0103a:1066": "Aṭṭhadhammavaṇṇanā",
  "atk-s0103a:1067_0": "358. (Ka) ādibrahmacariyikāya paññāyāti sikkhattayasaṅgahassa maggabrahmacariyassa",
  "atk-s0103a:1067_1": "ādibhūtāya pubbabhāge taruṇasamathavipassanāpaññāya. Aṭṭhaṅgikassa vā maggassa ādibhūtāya",
  "atk-s0103a:1067_2": "sammādiṭṭhipaññāya. Tibbanti balavaṃ. Hirottappanti hirī ca ottappañca. Pemanti gehassitapemaṃ.",
  "atk-s0103a:1067_3": "Gāravoti garucittabhāvo. Garubhāvanīyañhi upanissāya viharato kilesā nuppajjanti",
  "atk-s0103a:1067_4": "ovādānusāsaniṃ labhati. Tasmā taṃ nissāya vihāro paññāpaṭilābhassa paccayo hoti.",
  "atk-s0103a:1068": "(Cha) akkhaṇesu yasmā petā asurānaṃ āvāhanaṃ gacchanti, vivāhanaṃ gacchanti, tasmā pettivisayeneva asurakāyo gahitoti veditabbo.",
  "atk-s0103a:1069_0": "(Ja) appicchassāti ettha paccayaappiccho, adhigamaappiccho, pariyattiappiccho, dhutaṅgaappicchoti",
  "atk-s0103a:1069_1": "cattāro appicchā. Tattha paccayaappiccho bahuṃ dente appaṃ gaṇhāti, appaṃ dente appataraṃ",
  "atk-s0103a:1069_2": "vā gaṇhāti, na vā gaṇhāti, na anavasesagāhī hoti. Adhigamaappiccho majjhantikatthero",
  "atk-s0103a:1069_3": "viya attano adhigamaṃ aññesaṃ jānituṃ na deti. Pariyattiappiccho tepiṭakopi samāno",
  "atk-s0103a:1069_4": "na bahussutabhāvaṃ jānāpetukāmo hoti sāketatissatthero viya. Dhutaṅgaappiccho dhutaṅgapariharaṇabhāvaṃ",
  "atk-s0103a:1069_5": "aññesaṃ jānituṃ na deti dvebhātikattheresu jeṭṭhakatthero viya. Vatthu visuddhimagge",
  "atk-s0103a:1069_6": "kathitaṃ. Ayaṃ dhammoti evaṃ santaguṇanigūhanena ca paccayapaṭiggahaṇe mattaññutāya",
  "atk-s0103a:1069_7": "ca appicchassa puggalassa ayaṃ navalokuttaradhammo sampajjati, no mahicchassa. Evaṃ",
  "atk-s0103a:1069_8": "sabbattha yojetabbaṃ.",
  "atk-s0103a:1070_0": "Santuṭṭhassāti catūsu paccayesu tīhi santosehi santuṭṭhassa. Pavivittassāti kāyacittaupadhivivekehi",
  "atk-s0103a:1070_1": "vivittassa. Tattha kāyaviveko nāma gaṇasaṅgaṇikaṃ vinodetvā aṭṭhaārambhavatthuvasena",
  "atk-s0103a:1070_2": "ekībhāvo. Ekībhāvamattena pana kammaṃ na nipphajjatīti kasiṇaparikammaṃ katvā aṭṭha",
  "atk-s0103a:1070_3": "samāpattiyo nibbatteti, ayaṃ cittaviveko nāma. Samāpattimatteneva kammaṃ na nipphajjatīti",
  "atk-s0103a:1070_4": "jhānaṃ pādakaṃ katvā saṅkhāre sammasitvā saha paṭisambhidāhi arahattaṃ pāpuṇāti,",
  "atk-s0103a:1070_5": "ayaṃ upadhiviveko nāma. Tenāha bhagavā – “kāyaviveko ca vivekaṭṭhakāyānaṃ nekkhammābhiratānaṃ.",
  "atk-s0103a:1070_6": "Cittaviveko ca parisuddhacittānaṃ paramavodānappattānaṃ. Upadhiviveko ca nirupadhīnaṃ",
  "atk-s0103a:1070_7": "puggalānaṃ visaṅkhāragatāna”nti.",
  "atk-s0103a:1071_0": "Saṅgaṇikārāmassāti gaṇasaṅgaṇikāya ceva kilesasaṅgaṇikāya ca ratassa. Āraddhavīriyassāti",
  "atk-s0103a:1071_1": "kāyikacetasikavīriyavasena āraddhavīriyassa. Upaṭṭhitasatissāti catusatipaṭṭhānavasena",
  "atk-s0103a:1071_2": "upaṭṭhitasatissa. Samāhitassāti ekaggacittassa. Paññavatoti kammassakatapaññāya paññavato.",
  "atk-s0103a:1071_3": "Nippapañcassāti vigatamānataṇhādiṭṭhipapañcassa.",
  "atk-s0103a:1072": "Idha bhāvetabbapade maggo kathito. Sesaṃ purimasadisameva.",
  "atk-s0103a:1073": "Navadhammavaṇṇanā",
  "atk-s0103a:1074_0": "359. (Kha) sīlavisuddhīti visuddhiṃ pāpetuṃ samatthaṃ catupārisuddhisīlaṃ. Pārisuddhipadhāniyaṅganti",
  "atk-s0103a:1074_1": "parisuddhabhāvassa padhānaṅgaṃ. Cittavisuddhīti vipassanāya padaṭṭhānabhūtā aṭṭha",
  "atk-s0103a:1074_2": "paguṇasamāpattiyo. Diṭṭhivisuddhīti sapaccayanāmarūpadassanaṃ. Kaṅkhāvitaraṇavisuddhīti",
  "atk-s0103a:1074_3": "paccayākārañāṇaṃ. Addhattayepi hi paccayavaseneva dhammā pavattantīti passato kaṅkhaṃ",
  "atk-s0103a:1074_4": "vitarati. Maggāmaggañāṇadassanavisuddhīti obhāsādayo na maggo, vīthippaṭipannaṃ udayabbayañāṇaṃ",
  "atk-s0103a:1074_5": "maggoti evaṃ maggāmagge ñāṇaṃ. Paṭipadāñāṇadassanavisuddhīti rathavinīte vuṭṭhānagāminivipassanā",
  "atk-s0103a:1074_6": "kathitā, idha taruṇavipassanā. Ñāṇadassanavisuddhīti rathavinīte maggo kathito, idha",
  "atk-s0103a:1074_7": "vuṭṭhānagāminivipassanā. Etā pana sattapi visuddhiyo vitthārena visuddhimagge kathitā.",
  "atk-s0103a:1074_8": "Paññāti arahattaphalapaññā. Vimuttipi arahattaphalavimuttiyeva.",
  "atk-s0103a:1075_0": "(Cha) dhātunānattaṃ paṭicca uppajjati phassanānattanti cakkhādidhātunānattaṃ paṭicca",
  "atk-s0103a:1075_1": "cakkhusamphassādinānattaṃ uppajjatīti attho. Phassanānattaṃ paṭiccāti cakkhusamphassādinānattaṃ",
  "atk-s0103a:1075_2": "paṭicca. Vedanānānattanti cakkhusamphassajādivedanānānattaṃ. Saññānānattaṃ paṭiccāti",
  "atk-s0103a:1075_3": "kāmasaññādinānattaṃ paṭicca. Saṅkappanānattanti kāmasaṅkappādinānattaṃ. Saṅkappanānattaṃ",
  "atk-s0103a:1075_4": "paṭicca uppajjati chandanānattanti saṅkappanānattatāya rūpe chando sadde chandoti",
  "atk-s0103a:1075_5": "evaṃ chandanānattaṃ uppajjati. Pariḷāhanānattanti chandanānattatāya rūpapariḷāho",
  "atk-s0103a:1075_6": "saddapariḷāhoti evaṃ pariḷāhanānattaṃ uppajjati. Pariyesanānānattanti pariḷāhanānattatāya",
  "atk-s0103a:1075_7": "rūpapariyesanādinānattaṃ uppajjati. Lābhanānattanti pariyesanānānattatāya rūpapaṭilābhādinānattaṃ uppajjati.",
  "atk-s0103a:1076_0": "(Ja) saññāsu maraṇasaññāti maraṇānupassanāñāṇe saññā. Āhārepaṭikūlasaññāti āhāraṃ",
  "atk-s0103a:1076_1": "pariggaṇhantassa uppannasaññā. Sabbalokeanabhiratisaññāti sabbasmiṃ vaṭṭe ukkaṇṭhantassa",
  "atk-s0103a:1076_2": "uppannasaññā. Sesā heṭṭhā kathitā eva. Idha bahukārapade maggo kathito. Sesaṃ purimasadisameva.",
  "atk-s0103a:1077": "Dasadhammavaṇṇanā",
  "atk-s0103a:1078_0": "360. (Jha) nijjaravatthūnīti nijjarakāraṇāni. Micchādiṭṭhi nijjiṇṇā hotīti ayaṃ heṭṭhā",
  "atk-s0103a:1078_1": "vipassanāyapi nijjiṇṇā eva pahīnā. Kasmā puna gahitāti asamucchinnattā. Vipassanāya",
  "atk-s0103a:1078_2": "hi kiñcāpi jiṇṇā, na pana samucchinnā, maggo pana uppajjitvā taṃ samucchindati, na",
  "atk-s0103a:1078_3": "puna vuṭṭhātuṃ deti. Tasmā puna gahitā. Evaṃ sabbapadesu nayo netabbo.",
  "atk-s0103a:1079_0": "Ettha ca sammādiṭṭhipaccayā catusaṭṭhi dhammā bhāvanāpāripūriṃ gacchanti. Katame",
  "atk-s0103a:1079_1": "catusaṭṭhi? Sotāpattimaggakkhaṇe adhimokkhaṭṭhena saddhindriyaṃ paripūreti, paggahaṭṭhena",
  "atk-s0103a:1079_2": "vīriyindriyaṃ paripūreti, anussaraṇaṭṭhena satindriyaṃ paripūreti, avikkhepaṭṭhena",
  "atk-s0103a:1079_3": "samādhindriyaṃ paripūreti, dassanaṭṭhena paññindriyaṃ paripūreti, vijānanaṭṭhena",
  "atk-s0103a:1079_4": "manindriyaṃ, abhinandanaṭṭhena somanassindriyaṃ, pavattasantatiadhipateyyaṭṭhena",
  "atk-s0103a:1079_5": "jīvitindriyaṃ paripūreti…pe… arahattaphalakkhaṇe adhimokkhaṭṭhena saddhindriyaṃ,",
  "atk-s0103a:1079_6": "pavattasantatiadhipateyyaṭṭhena jīvitindriyaṃ paripūretīti evaṃ catūsu maggesu catūsu",
  "atk-s0103a:1079_7": "phalesu aṭṭha aṭṭha hutvā catusaṭṭhi dhammā pāripūriṃ gacchanti. Idha abhiññeyyapade",
  "atk-s0103a:1079_8": "maggo kathito. Sesaṃ purimasadisameva.",
  "atk-s0103a:1080_0": "Idha ṭhatvā pañhā samodhānetabbā. Dasake sataṃ pañhā kathitā. Ekake ca navake ca",
  "atk-s0103a:1080_1": "sataṃ, duke ca aṭṭhake ca sataṃ, tike ca sattake ca sataṃ, catukke ca chakke ca sataṃ,",
  "atk-s0103a:1080_2": "pañcake paññāsāti aḍḍhachaṭṭhāni pañhasatāni kathitāni honti.",
  "atk-s0103a:1081_0": "“Idamavoca āyasmā sāriputto, attamanā te bhikkhū āyasmato sāriputtassa bhāsitaṃ abhinandu”nti",
  "atk-s0103a:1081_1": "sādhu, sādhūti abhinandantā sirasā sampaṭicchiṃsu. Tāya ca pana attamanatāya imameva",
  "atk-s0103a:1081_2": "suttaṃ āvajjamānā pañcasatāpi te bhikkhū saha paṭisambhidāhi aggaphale arahatte patiṭṭhahiṃsūti.",
  "atk-s0103a:1082": "Sumaṅgalavilāsiniyā dīghanikāyaṭṭhakathāya",
  "atk-s0103a:1083": "Niṭṭhitā ca pāthikavaggassa vaṇṇanāti.",
  "atk-s0103a:1084": "Nigamanakathā",
  "atk-s0103a:1085": "Ettāvatā ca –",
  "atk-s0103a:1086": "Āyācito sumaṅgala, pariveṇanivāsinā thiraguṇena;",
  "atk-s0103a:1087": "Dāṭhānāgasaṅghattherena, theravaṃsanvayena.",
  "atk-s0103a:1088": "Dīghāgamavarassa dasabala, guṇagaṇaparidīpanassa aṭṭhakathaṃ;",
  "atk-s0103a:1089": "Yaṃ ārabhiṃ sumaṅgala, vilāsiniṃ nāma nāmena.",
  "atk-s0103a:1090": "Sā hi mahāṭṭhakathāya, sāramādāya niṭṭhitā;",
  "atk-s0103a:1091": "Esā ekāsītipamāṇāya, pāḷiyā bhāṇavārehi.",
  "atk-s0103a:1092": "Ekūnasaṭṭhimatto, visuddhimaggopi bhāṇavārehi;",
  "atk-s0103a:1093": "Atthappakāsanatthāya, āgamānaṃ kato yasmā.",
  "atk-s0103a:1094": "Tasmā tena sahā’yaṃ, aṭṭhakathā bhāṇavāragaṇanāya;",
  "atk-s0103a:1095": "Suparimitaparicchinnaṃ, cattālīsasataṃ hoti.",
  "atk-s0103a:1096": "Sabbaṃ cattālīsādhikasata, parimāṇaṃ bhāṇavārato evaṃ;",
  "atk-s0103a:1097": "Samayaṃ pakāsayantiṃ, mahāvihāre nivāsinaṃ.",
  "atk-s0103a:1098": "Mūlakaṭṭhakathāsāra, mādāya mayā imaṃ karontena;",
  "atk-s0103a:1099": "Yaṃ puññamupacitaṃ tena, hotu sabbo sukhī lokoti.",
  "atk-s0103a:1100_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena",
  "atk-s0103a:1100_1": "sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede",
  "atk-s0103a:1100_2": "sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-s0103a:1100_3": "yuttamuttavādinā vādīvarena mahākavinā pabhinnapaṭisambhidāparivāre chaḷabhiññādippabhedaguṇapaṭimaṇḍite",
  "atk-s0103a:1100_4": "uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "atk-s0103a:1100_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "atk-s0103a:1100_6": "therena katā ayaṃ sumaṅgalavilāsinī nāma dīghanikāyaṭṭhakathā –",
  "atk-s0103a:1101": "Tāva tiṭṭhatu lokasmiṃ, lokanittharaṇesinaṃ;",
  "atk-s0103a:1102": "Dassentī kulaputtānaṃ, nayaṃ diṭṭhivisuddhiyā.",
  "atk-s0103a:1103": "Yāva buddhoti nāmampi, suddhacittassa tādino;",
  "atk-s0103a:1104": "Lokamhi lokajeṭṭhassa, pavattati mahesinoti.",
  "atk-s0103a:1105": "Sumaṅgalavilāsinī nāma",
  "atk-s0103a:1106": "Dīghanikāyaṭṭhakathā niṭṭhitā."
}