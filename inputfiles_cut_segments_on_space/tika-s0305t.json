{
  "tika-s0305t:0": "Namo tassa bhagavato arahato sammāsambuddhassa",
  "tika-s0305t:1": "Saṃyuttanikāye",
  "tika-s0305t:2": "Mahāvaggaṭīkā",
  "tika-s0305t:3": "1. Maggasaṃyuttaṃ",
  "tika-s0305t:4": "1. Avijjāvaggo",
  "tika-s0305t:5": "1-2. Avijjāsuttādivaṇṇanā",
  "tika-s0305t:6_0": "1-2. Pubbaṅgamāti pubbecarā. Avijjā hi aññāṇalakkhaṇā sammuyhanākārena ārammaṇe pavattatīti",
  "tika-s0305t:6_1": "sampayuttadhammānampi tadākārānuvidhānatāya paccayo hoti. Tathā hi te aniccāsubhadukkhānattasabhāvepi",
  "tika-s0305t:6_2": "dhamme niccādito gaṇhanti, ayamassā tesaṃ sahajātavasena pubbaṅgamatā. Yaṃ pana mohena",
  "tika-s0305t:6_3": "abhibhūto pāpakiriyāya ādīnavaṃ apassanto pāṇaṃ hanati, adinnaṃ ādiyati, kāmesu micchā",
  "tika-s0305t:6_4": "carati, musā bhaṇati, aññampi vividhaṃ dussīlyaṃ ācarati, ayamassa sahajātavasena",
  "tika-s0305t:6_5": "ca upanissayavasena ca pubbaṅgamatā. Samāpajjanāyāti tabbhāvāpajjanāya akusalappattiyā.",
  "tika-s0305t:6_6": "Sabhāvapaṭilābhāyāti attalābhāya. Tenāha “uppattiyā”ti. Sā panesā vuttākārena akusalānaṃ",
  "tika-s0305t:6_7": "pubbaṅgamabhūtā avijjā uppajjatīti sambandho. Yadetanti yaṃ etaṃ pāpājigucchanatāya",
  "tika-s0305t:6_8": "pāpato alajjanākārasaṇṭhitaṃ ahirikaṃ, pāpānutrāsatāya pāpato abhāyanākārasaṇṭhitañca",
  "tika-s0305t:6_9": "anottappaṃ, etaṃ dvayaṃ anudeva anvāgatameva. Anu-saddena cettha etanti upayogavacanaṃ.",
  "tika-s0305t:6_10": "Anudevāti etassa attho saheva ekatoti. Ettha avijjāya vuttanayānusārena tappaṭipakkhato",
  "tika-s0305t:6_11": "ca attho veditabbo. Ayaṃ pana viseso – tattha yathā akusalakammapathavasena pavattiyaṃ",
  "tika-s0305t:6_12": "pubbaṅgamatā avijjāya, evaṃ kusalakammapathavasena puññakiriyavatthuvasena ca pavattiyaṃ",
  "tika-s0305t:6_13": "vijjāya pubbaṅgamatā vattabbā. Vīmaṃsādhipativasena pavattiyaṃ ādhipaccākāravasena",
  "tika-s0305t:6_14": "ca pubbaṅgamatā veditabbā. Dvīhevāti ca avadhāraṇaṃ ādhipaccākārassa sahajāteneva saṅgahetabbato.",
  "tika-s0305t:7_0": "Lajjanākārasaṇṭhitāti pāpato jigucchanākārasaṇṭhitā. Bhāyanākārasaṇṭhitanti uttasanākārasaṇṭhitaṃ.",
  "tika-s0305t:7_1": "Etthāti hiriottappe. Vidati, vindatīti vā vijjā. Viddasūti ca sappaññapariyāyoti",
  "tika-s0305t:7_2": "āha “viddasunoti viduno”ti. Yāthāvadiṭṭhīti aviparītā diṭṭhi, saṃkilesato niyyānikadiṭṭhi.",
  "tika-s0305t:7_3": "Sammādiṭṭhi pahotīti ettha sā vijjā sammādiṭṭhi veditabbā. Na ekato sabbāni labbhanti",
  "tika-s0305t:7_4": "sammāvācākammantājīvānaṃ pubbābhisaṅkhārassa anekarūpattā. Lokuttaramaggakkhaṇe ekato",
  "tika-s0305t:7_5": "labbhanti kiccato bhinnānampi tāsaṃ tattha sarūpato abhinnattā. Ekā eva hi virati",
  "tika-s0305t:7_6": "maggakkhaṇe tissannampi viratīnaṃ kiccaṃ sādhentī pavattati, yathā ekā eva sammādiṭṭhi",
  "tika-s0305t:7_7": "parijānanādivasena catubbidhakiccaṃ sādhentī pavattati. Tāni ca kho sabbāni aṭṭhapi",
  "tika-s0305t:7_8": "paṭhamajjhānike magge labbhantīti yojanā. Paṭhamajjhāniketi paṭhamajhānavante.",
  "tika-s0305t:8_0": "Tathābhūtassāti ariyamaggasamaṅgino. Yasmā mahāsaḷāyatanasutte vuttaṃ “sammādiṭṭhiādīnaṃ",
  "tika-s0305t:8_1": "pañcannaṃ eva aṅgānaṃ vasenā”ti, tasmā pañcaṅgiko lokuttaramaggo hoti. “Pubbeva kho",
  "tika-s0305t:8_2": "panā”ti hi vacanaṃ tadā maggakkhaṇe viratīnaṃ abhāvaṃ ñāpeti, tasmā kāmāvacaracittesu",
  "tika-s0305t:8_3": "viya lokuttaracittesu virati aniyatāti adhippāyo. Parisuddhabhāvadassananti parisuddhasīlabhāvadassanatthaṃ.",
  "tika-s0305t:8_4": "Ayamattho dīpito, na ariyamagge viratīnaṃ abhāvo.",
  "tika-s0305t:9_0": "Yadi evaṃ kasmā abhidhamme maggavibhaṅge pañcaṅgikavāro āgatoti āha “yampi abhidhamme”tiādi.",
  "tika-s0305t:9_1": "Tanti “pañcaṅgiko maggo hotī”ti vacanaṃ. “Ekaṃ kiccantaraṃ dassetuṃ vutta”nti vatvā",
  "tika-s0305t:9_2": "taṃ dassetuṃ “yasmiñhi kāle”tiādi vuttaṃ. Yasmiñhi kāleti lokiyakāle. Tena “ekaṃ",
  "tika-s0305t:9_3": "kiccantara”nti vuttaṃ aṭṭhaṅgikakiccaṃ dasseti. Viratiuppādanena micchāvācādīni puggalena",
  "tika-s0305t:9_4": "maggasamaye pajahāpentīti sammādiṭṭhiādīni “pañca kārakaṅgānī”ti vuttāni. Sammāvācādikiriyā",
  "tika-s0305t:9_5": "hi virati, tañca etāni kārāpentīti. Virativasenāti viramaṇakiriyāvasena kārāpakabhāvena,",
  "tika-s0305t:9_6": "kattubhāvena vāti attho. “Viratittayavasenā”ti vā pāṭho.",
  "tika-s0305t:10_0": "Sammākammanto pūratīti imehi sammādiṭṭhiādīhi sammākammantakiccaṃ pūrati nāma tehi",
  "tika-s0305t:10_1": "vīriyādikehi tadatthasiddhito. Tampi sandhāya “ekaṃ kiccantaraṃ dassetu”nti vuttaṃ.",
  "tika-s0305t:10_2": "Imaṃ kiccantaraṃ dassetunti lokuttaramaggakkhaṇepi imāneva pañca sammāvācādiviratittayassa",
  "tika-s0305t:10_3": "ekakkhaṇe kārāpakaṅgānīti dassetuṃ. Evaṃ vuttanti “tasmiṃ samaye pañcaṅgiko maggo",
  "tika-s0305t:10_4": "hotī”ti evaṃ vuttaṃ. Lokiyamaggakkhaṇe pañceva honti, virati pana aniyatā, tasmā",
  "tika-s0305t:10_5": "“chaaṅgiko”ti avatvā “pañcaṅgiko”icceva vuttaṃ. Tayidaṃ abhidhamme pañcaṅgikavāradesanāya",
  "tika-s0305t:10_6": "kāraṇakittanamaggo, ariyamaggo pana aṭṭhaṅgikovāti dassetuṃ, “yā ca, bhikkhave”tiādimāha,",
  "tika-s0305t:10_7": "taṃ suviññeyyameva. Micchādiṭṭhiādikā dasa, tappaccayā akusalā ca dasāti vīsati akusalapakkhiyā,",
  "tika-s0305t:10_8": "sammādiṭṭhiādikā dasa, tappaccayā kusalā ca dasāti vīsati kusalapakkhiyā mahācattārīsakasutte",
  "tika-s0305t:10_9": "vuttā. Mahācattārīsakanti tassetaṃ nāmaṃ. Missakova kathito lokuttarassapi idha labbhamānattā.",
  "tika-s0305t:11_0": "Yasmā kosalasaṃyuttepi idha ca therena “upaḍḍhamidaṃ, bhante, brahmacariyassā”tiādinā",
  "tika-s0305t:11_1": "vuttaṃ “mā hevaṃ ānandā”tiādinā paṭikkhipitvā “sakalamevidaṃ ānandā”tiādinā bhagavatā",
  "tika-s0305t:11_2": "desitaṃ suttaṃ āgataṃ. Tassattho kosalasaṃyuttavaṇṇanāyaṃ vutto, tasmā vuttaṃ “kosalasaṃyutte vuttatthamevā”ti.",
  "tika-s0305t:12": "Avijjāsuttādivaṇṇanā niṭṭhitā.",
  "tika-s0305t:13": "3. Sāriputtasuttavaṇṇanā",
  "tika-s0305t:14_0": "3. Sāvakabodhi sāvakapāramiyo, tappariyāpannaṃ ñāṇaṃ sāvakapāramiñāṇaṃ, taṃ pana",
  "tika-s0305t:14_1": "dvinnaṃ aggasāvakānaṃ tatthapi dhammasenāpatino eva savisesaṃ matthakaṃ pattaṃ, na",
  "tika-s0305t:14_2": "itaresanti āha – “sāvaka…pe… appattatāyā”ti. Tasmā tassa matthakappattiyā maggabrahmacariye",
  "tika-s0305t:14_3": "ijjhante tassa ekadeso idha ijjhati, na sakalanti. Na hi addhabrahmacariyaṃ nāma",
  "tika-s0305t:14_4": "atthi, tasmā vuttaṃ, “sakalampi …pe… labbhatī”ti, taṃ pana bhaṇḍāgāriko nāññāsi ñāṇassa",
  "tika-s0305t:14_5": "sāvakavisayepi sappadesikattā, dhammasenāpati pana ñāṇassa tattha nippadesikattā",
  "tika-s0305t:14_6": "aññāsīti. Tenāha – “ānandatthero…pe… aññāsī”ti. Evamāhāti “sakalamidaṃ, bhante”ti evaṃ avoca.",
  "tika-s0305t:15": "Sāriputtasuttavaṇṇanā niṭṭhitā.",
  "tika-s0305t:16": "4. Jāṇussoṇibrāhmaṇasuttavaṇṇanā",
  "tika-s0305t:17_0": "4. Vaḷavābhi-saddo vaḷavāpariyāyoti āha “catūhi vaḷavāhi yuttarathenā”ti. Yodharathoti",
  "tika-s0305t:17_1": "yodhehi yujjhanatthaṃ ārohitabbaratho. Alaṅkāraratho maṅgaladivasesu alaṅkatapaṭiyattehi",
  "tika-s0305t:17_2": "ārohitabbaratho. Ghanadukulena parivāritoti rajatapaṭṭavaṇṇena setadukulena paṭicchādito.",
  "tika-s0305t:17_3": "Paṭicchādanattho hi idha parivārasaddo. Rajatapanāḷisuparikkhittā setabhāvakaraṇatthaṃ.",
  "tika-s0305t:18_0": "Channaṃ channaṃ māsānanti niddhāraṇe sāmivacanaṃ. Ekavāraṃ nagaraṃ padakkhiṇaṃ karotīti",
  "tika-s0305t:18_1": "idaṃ tasmiṃ ṭhānantare ṭhitena kātabbaṃ cārittaṃ. Nagarato na pakkantāti nagarato",
  "tika-s0305t:18_2": "bahi na gatā. Maṅgalavacane niyuttā maṅgalikā, suvatthivacane niyuttā sovatthikā.",
  "tika-s0305t:18_3": "Ādi-saddena thutimāgadhavandikācariyake saṅgaṇhāti. Sukapattasadisāni vaṇṇato.",
  "tika-s0305t:19_0": "Vaṇṇagītanti thutigītaṃ. Brahmabhūtaṃ seṭṭhabhūtaṃ yānaṃ, brahmabhūtānaṃ seṭṭhabhūtānaṃ",
  "tika-s0305t:19_1": "yānanti vā brahmayānaṃ. Vijitattā visesena jinanato. Rāgaṃ vinayamānā pariyosāpetīti",
  "tika-s0305t:19_2": "sabbampi rāgaṃ samucchedavinayavasena vineti, attano kiccaṃ pariyosāpeti. Kiccapariyosāpaneneva",
  "tika-s0305t:19_3": "hi sayampi pariyosānaṃ nipphattiṃ upagacchati. Tenāha “pariyosānaṃ gacchati nipphajjatī”ti.",
  "tika-s0305t:20_0": "Dhuranti bhummatthe upayogavacananti āha “tatramajjhattatāyuge yuttā”ti. Īsāti yugasandhārikā",
  "tika-s0305t:20_1": "dāruyugaḷā. Yathā vā bāhiraṃ yugaṃ dhāreti, tassā ṭhitāya eva kiccasiddhi, evaṃ kiriyāvasena",
  "tika-s0305t:20_2": "laddhabalena tatramajjhattatāyuge thiraṃ dhāreti, teheva ariyamaggarathassa pavattanaṃ.",
  "tika-s0305t:20_3": "Hiriggahaṇena cettha taṃsahacaraṇato ottappampi gahitaṃyeva hoti. Tenāha “attanā",
  "tika-s0305t:20_4": "saddhi”ntiādi. Nāḷiyā minamāno puriso viya ārammaṇaṃ minātīti mano. Kataraṃ pana",
  "tika-s0305t:20_5": "taṃ mano, kathañcassa yottasadisatāti āha “vipassanācitta”ntiādi. Tena yottaṃ viyāti",
  "tika-s0305t:20_6": "yottanti dasseti. Lokiyavipassanācittaṃ atirekapaññāsa kusaladhamme ekābaddhe ekasaṅgahite",
  "tika-s0305t:20_7": "karotīti sambandho. Te pana “phasso hoti…pe… avikkhepo hotī”ti cittaṅgavasena dhammasaṅgahe",
  "tika-s0305t:20_8": "āgatanayeneva veditabbā. Lokuttaravipassanācittanti maggacittaṃ āha. Atirekasaṭṭhīti",
  "tika-s0305t:20_9": "te eva sammākammantājīvehi anaññātaññassāmītindriyādīhi ca saddhiṃ atirekasaṭṭhi",
  "tika-s0305t:20_10": "kusaladhamme. Ekābaddheti ekasmiṃ eva ārammaṇe ābaddhe. Ekasaṅgaheti tatheva vipassanākiccavasena",
  "tika-s0305t:20_11": "ekasaṅgahe karoti. Pubbaṅgamabhāvena ārakkhaṃ sāretīti ārakkhasārathī. “Yathā hi",
  "tika-s0305t:20_12": "rathassa…pe… sārathī”ti vatvā taṃ dassetuṃ “yoggiyo”ti vuttaṃ. Dhuraṃ vāheti yogge.",
  "tika-s0305t:20_13": "Yojeti yogge samagatiyañca. Akkhaṃ abbhañjati sukhappavattanatthaṃ. Rathaṃ peseti",
  "tika-s0305t:20_14": "yoggacodanena. Nibbisevane karoti gamanavīthiyaṃ paṭipādanena sanniyojeti. Ārakkhapaccupaṭṭhānāti",
  "tika-s0305t:20_15": "ārakkhaṃ paccupaṭṭhapeti asammosasabhāvattā. Gatiyoti pavattiyo, nipphattiyo vā.",
  "tika-s0305t:20_16": "Samanvesatīti gavesati.",
  "tika-s0305t:21_0": "Ariyapuggalassa nibbānaṃ paṭimukhaṃ sampāpane ratho viyāti ratho. Parikaroti vibhūsayatīti",
  "tika-s0305t:21_1": "parikkhāro, vibhūsanaṃ, sīlañca ariyamaggassa vibhūsanaṭṭhāniyaṃ. Tena vuttaṃ “catupārisuddhisīlālaṅkāro”ti,",
  "tika-s0305t:21_2": "sīlabhūsanoti attho. Vipassanāsampayuttānanti lokiyāya lokuttarāya ca vipassanāya",
  "tika-s0305t:21_3": "sampayuttānaṃ. Vidhinā īretabbato pavattetabbato vīriyaṃ, sammāvāyāmo. Samaṃ sammā",
  "tika-s0305t:21_4": "ca dhiyatīti samādhi, dhurañca taṃ samādhi cāti dhurasamādhi, upekkhā dhurasamādhi",
  "tika-s0305t:21_5": "etassāti upekkhādhurasamādhi, ariyamaggo upekkhāsaṅkhātadhurasamādhīti attho. Aṭṭhakathāyaṃ",
  "tika-s0305t:21_6": "pana byañjanaṃ anādiyitvā dhurasamādhisaddānaṃ bhinnādhikaraṇatā vuttā. Payogamajjhatteti",
  "tika-s0305t:21_7": "vīriyasamatāya. Anicchāti icchāpaṭipakkhā. Tenāha “alobhasaṅkhātā”ti. Parivāraṇanti",
  "tika-s0305t:21_8": "parivāro, paricchadoti attho.",
  "tika-s0305t:22_0": "Mettāti mettācetovimutti. Tathā karuṇā. Pubbabhāgoti ubhinnampi upacāro. Dvepi kāyacittavivekā",
  "tika-s0305t:22_1": "viya pubbabhāgadhammavasena vuttā. Ariyamaggaratheti parisuddhamaggasaṅkhāte rathe.",
  "tika-s0305t:22_2": "Ariyamaggaratho ca maggaratho cāti ariyamaggaratho, evaṃ ekasesanayena vā attho veditabbo.",
  "tika-s0305t:22_3": "Tenāha “imasmiṃ lokiyalokuttaramaggarathe ṭhito”ti. Sannaddhacammoti yogāvacarassa",
  "tika-s0305t:22_4": "paṭimukkacammaṃ. Na naṃ te vijjhantīti vacanapathā na naṃ vijjhanti. Dhammabhedanavasena",
  "tika-s0305t:22_5": "na bhañjati, tassa ariyamaggassa rathassa sammā yojitassa antarā bhaṅgo natthīti attho.",
  "tika-s0305t:23_0": "Attano purisakāraṃ nissāya laddhattā attano santāneti adhippāyo. Anuttaranti uttararahitaṃ.",
  "tika-s0305t:23_1": "Tato eva seṭṭhayānaṃ, nassa kenaci sadisanti asadisaṃ. Dhitisampannatāya dhīrā paṇḍitapurisā",
  "tika-s0305t:23_2": "lokamhā niyyanti gacchanti. “Jayaṃ jaya”nti gāthāyaṃ vacanavipallāsena vuttanti āha",
  "tika-s0305t:23_3": "“jinantā jinantā”ti.",
  "tika-s0305t:24": "Jāṇussoṇibrāhmaṇasuttavaṇṇanā niṭṭhitā.",
  "tika-s0305t:25": "5-6. Kimatthiyasuttādivaṇṇanā",
  "tika-s0305t:26_0": "5-6. Niyamatthoti avadhāraṇattho. Tena niyamena avadhāraṇena – aññaṃ maggaṃ paṭikkhipati",
  "tika-s0305t:26_1": "ito aññassa niyyānikamaggassa abhāvato. “Dukkhassa pariññattha”nti vuttattā vaṭṭadukkhaṃ",
  "tika-s0305t:26_2": "kathitaṃ. Ariyamagge gahite tassa pubbabhāgamaggo vipassanāya gahito evāti “missakamaggo",
  "tika-s0305t:26_3": "kathito”ti vuttaṃ. Uttānameva apubbassa abhāvā. Ayaṃ pana viseso “rāgakkhayo”tiādīhi",
  "tika-s0305t:26_4": "yadipi nibbānaṃ vuttaṃ. Tathāpi arahattaṃ viya brahmacariyampi. Tena nibbānaṃ eva",
  "tika-s0305t:26_5": "vuccati “idaṃ brahmacariyapariyosāna”nti.",
  "tika-s0305t:27": "Kimatthiyasuttādivaṇṇanā niṭṭhitā.",
  "tika-s0305t:28": "7. Dutiyaaññatarabhikkhusuttavaṇṇanā",
  "tika-s0305t:29_0": "7. Rāgavinayādipadehi nibbānaṃ vāpi vucceyya arahattaṃ vāpi. Yasmā so bhikkhu ubhayatthapi",
  "tika-s0305t:29_1": "niviṭṭhabuddhi, tasmā bhagavā tassa ajjhāsayavasena “nibbānadhātuyā kho eta”ntiādinā",
  "tika-s0305t:29_2": "nibbānadhātuṃ vissajjetvā puna “āsavānaṃ khayo tena vuccatī”ti āha. Yasmā ariyamaggo",
  "tika-s0305t:29_3": "rāgādike samucchedavasena vineti, āsavañca sabbaso khepeti, tena ca vuttaṃ nibbānaṃ",
  "tika-s0305t:29_4": "arahattañca, tasmā tadubhayaṃ “rāgavinayotiādi nāmamevā”ti vuttaṃ. Anusandhikusalatāya",
  "tika-s0305t:29_5": "pucchanto etaṃ avocāti iminā “pucchānusandhi idha labbhatī”ti dīpitaṃ, ajjhāsayānusandhipi",
  "tika-s0305t:29_6": "ettha labbhatevāti daṭṭhabbaṃ.",
  "tika-s0305t:30": "Dutiyaaññatarabhikkhusuttavaṇṇanā niṭṭhitā.",
  "tika-s0305t:31": "8. Vibhaṅgasuttavaṇṇanā",
  "tika-s0305t:32_0": "8. Ekena pariyāyena aṭṭhaṅgikamaggaṃ vibhajitvāti “sammādiṭṭhī”tiādinā ekena pariyāyena",
  "tika-s0305t:32_1": "ariyaṃ aṭṭhaṅgikaṃ maggaṃ vibhāgena dassetvā “katamā ca, bhikkhave, sammādiṭṭhī”tiādinā",
  "tika-s0305t:32_2": "puna aparena pariyāyena vibhajitukāmo. Uggahadhāraṇaparicayañāṇānipi savanañāṇe eva",
  "tika-s0305t:32_3": "avarodhaṃ gacchantīti “savanasammasanapaṭivedhapaccavekkhaṇavasenā”ti vuttaṃ.",
  "tika-s0305t:33_0": "Kammaṭṭhānābhinivesoti kammaṭṭhānapaṭipatti. Purimāni dve saccāni uggaṇhitvāti sambandho.",
  "tika-s0305t:33_1": "Iṭṭhaṃ kantaṃ manāpanti nirodhamaggesu ninnabhāvaṃ dasseti, na abhinandanaṃ, tanninnabhāvo",
  "tika-s0305t:33_2": "eva ca tattha kammakaraṇaṃ daṭṭhabbaṃ. Ekenevākārena saccānaṃ paṭivedhanimittatā,",
  "tika-s0305t:33_3": "so eva abhimukhabhāvo tesaṃ samāgamoti ekābhisamayo.",
  "tika-s0305t:34_0": "Assāti ñāṇassa, yogino vā. Ettha ca keci “lokiyañāṇampi paṭivedho sabbassa yāthāvabodhabhāvato”ti",
  "tika-s0305t:34_1": "vadanti. Nanu uggahādipaṭivedho ca paṭivedhova, na ca so lokuttaroti? Taṃ na, kevalena",
  "tika-s0305t:34_2": "paṭivedha-saddena uggahādipaṭivedhānaṃ avacanīyattā, paṭivedhanimittattā vā uggahādivasena",
  "tika-s0305t:34_3": "pavattaṃ dukkhādīsu pubbabhāge ñāṇaṃ “paṭivedho”ti vuccati, na paṭivedhattā, paṭivedhabhūtameva",
  "tika-s0305t:34_4": "pana ñāṇaṃ ujukaṃ paṭivedhoti vattabbataṃ arahati. Kiccatoti pariññādikiccato. Ārammaṇapaṭivedhoti",
  "tika-s0305t:34_5": "sacchikiriyāpaṭivedhamāha. Kiccatoti asammohapaṭivedhaṃ. Uggahādīhi saccassa pariggaṇhanaṃ pariggaho.",
  "tika-s0305t:35_0": "Duddasattāti anadhigatañāṇena yāthāvasarasalakkhaṇato daṭṭhuṃ asakkuṇeyyattā uppattito",
  "tika-s0305t:35_1": "pākaṭānipi. Tenāha “dukkhasaccaṃ hī”tiādi. Ubhayanti purimaṃ saccadvayaṃ. Payogoti",
  "tika-s0305t:35_2": "kiriyā, vāyāmo vā. Tassa mahantatarassa icchitabbataṃ dukkarataratañca upamāhi dasseti",
  "tika-s0305t:35_3": "“bhavaggaggahaṇattha”ntiādinā. Yathā purimaṃ saccadvayaṃ viya kenaci pariyāyena apākaṭatāya",
  "tika-s0305t:35_4": "paramagambhīrattā uggahādivasena pubbabhāge pavattibhedaṃ gahetvā “dukkhe ñāṇa”ntiādinā",
  "tika-s0305t:35_5": "catubbidhaṃ katvā vuttaṃ. Ekameva taṃ ñāṇaṃ hoti ekābhisamayavaseneva pavattanato.",
  "tika-s0305t:36_0": "Kāmapaccanīkaṭṭhenāti kāmānaṃ ujupaccanīkabhāvena. Kāmato nissaṭabhāvenāti kāmehi",
  "tika-s0305t:36_1": "visaṃyuttabhāvena. Kāmaṃ sammasantassāti duvidhampi kāmaṃ aniccādito sammasantassa.",
  "tika-s0305t:36_2": "Pajjati pavattati etenāti padaṃ, kāmassa padanti kāmapadaṃ, kāmassa uppattikāraṇassa",
  "tika-s0305t:36_3": "ghāto samugghāto, taṃ kāmapadaghātaṃ. Tenāha “kāmavūpasama”nti. Kāmehi vivittaṃ kāmavivittaṃ.",
  "tika-s0305t:36_4": "So eva ca nesaṃ anto samucchedaviveketi katvā tasmiṃ sādhetabbe uppannoti vuttaṃ",
  "tika-s0305t:36_5": "“kāmavivittante uppanno”ti. Kāmato nikkhamatīti nikkhamo, so eva nekkhammasaṅkappo.",
  "tika-s0305t:36_6": "Imasmiñca nekkhammasaṅkappassa saddatthavibhāvena yathāvutto kāmapaccanīkaṭṭhādiko",
  "tika-s0305t:36_7": "atthaniddhāraṇaviseso antogadho.",
  "tika-s0305t:37_0": "Eseva nayoti iminā byāpādapaccanīkaṭṭhena vihiṃsāya paccanīkaṭṭhenātiādikaṃ abyāpādāvihiṃsāsaṅkappānaṃ",
  "tika-s0305t:37_1": "atthuddhāraṇavidhiṃ atidisati. Nekkhammasaṅkappādayoti ādi-saddena abyāpādaavihiṃsāsaṅkappe",
  "tika-s0305t:37_2": "eva saṅgaṇhāti. Kāma…pe… saññānanti kāmavitakkādiviratisampayuttānaṃ nekkhammādisaññānaṃ.",
  "tika-s0305t:37_3": "Nānattāti nānākhaṇikattā. Tīsu ṭhānesūti tippakāresu kāraṇesu. Uppannassāti uppajjanārahassa.",
  "tika-s0305t:37_4": "Bhūmiladdhauppannaṃ idhādhippetaṃ. Esa nayo ito paresupi. Padacchedatoti kāraṇupacchedato.",
  "tika-s0305t:37_5": "Padanti hi uppattikāraṇanti vuttovāyamattho. Anuppattisādhanavasenāti yathā saṅkappo",
  "tika-s0305t:37_6": "āyatiṃ nuppajjati, evaṃ anuppattisādhanavasena. Sammādiṭṭhi viya ekova kusalasaṅkappo uppajjati.",
  "tika-s0305t:38_0": "Catūsu ṭhānesūti visaṃvādanādīsu catūsu vītikkamaṭṭhānesu. Pabbajitānaṃ micchājīvo",
  "tika-s0305t:38_1": "nāma āhāranimittakoti āha “khādanīyabhojanīyādīnaṃ atthāyā”ti. Sabbaso anesanāya",
  "tika-s0305t:38_2": "pahānaṃ sammāājīvoti āha “buddhappasatthena ājīvenā”ti. Kammapathapattānaṃ vasena",
  "tika-s0305t:38_3": "“sattasu ṭhānesū”ti vuttaṃ. Akammapathapattāya hi anesanāya so padaghātaṃ karotiyeva.",
  "tika-s0305t:39_0": "Tathārūpe vā ārammaṇeti yasmiṃ ārammaṇe imassa pubbe kilesā na uppannā, tasmiṃ eva.",
  "tika-s0305t:39_1": "Anuppannānanti anuppādassapi patthanāvasena anuppannānaṃ. Vīriyacchandanti vīriyassa",
  "tika-s0305t:39_2": "nibbattetukāmatāchandaṃ. “Chandasampayuttavīriyañcā”ti vadanti. Vīriyameva pana anuppannākusalānuppādane",
  "tika-s0305t:39_3": "labbhamānachandatāya dhurasampaggahatāya chandapariyāyena vuttaṃ. Tathā hi vīriyaṃ",
  "tika-s0305t:39_4": "– “anikkhittachandatā anikkhittadhuratā”ti niddiṭṭhaṃ. Kosajjapakkhe patituṃ adatvā",
  "tika-s0305t:39_5": "cittaṃ paggahitaṃ karoti. Padhānanti padhānabhūtavīriyaṃ.",
  "tika-s0305t:40_0": "Uppattipabandhavasenāti nirantaruppādanavasena. Catūsu ṭhānesu kiccasādhanavasenāti",
  "tika-s0305t:40_1": "yathāvuttesu catūsu ṭhānesu padhānakiccassa nipphādanavasena anuppādanādivasena.",
  "tika-s0305t:40_2": "Kiccasādhanavasenāti kāyavedanācittadhammesu subhasukhaniccaattagāhavidhamanavasena",
  "tika-s0305t:40_3": "asubhadukkhāniccānattasādhanavasena.",
  "tika-s0305t:41_0": "Ayanti yathāvutto sadisāsadisatāviseso. Assāti maggassa. Ettha kathanti yadi rūpāvacaracatutthajjhānato",
  "tika-s0305t:41_1": "paṭṭhāya yāva sabbabhavaggā jhānaṅgamaggaṅgabojjhaṅgānaṃ sadisatā, evaṃ sante “āruppe",
  "tika-s0305t:41_2": "catukkapañcakajjhānaṃ uppajjati, tañca lokuttara”nti ettha kathaṃ attho gahetabboti",
  "tika-s0305t:41_3": "āha “etthāpī”tiādi. Taṃjhānikāvāti paṭhamajjhānādīsu yaṃ jhānaṃ maggapaṭilābhassa",
  "tika-s0305t:41_4": "pādakabhūtaṃ, taṃjhānikāva assa ariyassa uparipi tayo maggā. Evanti vuttākārena.",
  "tika-s0305t:41_5": "Pādakajjhānameva niyameti āruppe catukkapañcakajjhānuppattiyaṃ. Vipassanāya ārammaṇabhūtā",
  "tika-s0305t:41_6": "khandhāti sammasitakhandhe vadanti. Puggalajjhāsayo niyameti pādakasammasitajjhānānaṃ",
  "tika-s0305t:41_7": "bhede. Yasmā saṅkhārupekkhāñāṇameva ariyamaggassa bojjhaṅgādivisesaṃ niyameti, tato",
  "tika-s0305t:41_8": "dutiyādipādakajjhānato uppannassa saṅkhārupekkhāñāṇassa pādakajjhānātikkantānaṃ aṅgānaṃ",
  "tika-s0305t:41_9": "asamāpajjitukāmatāvirāgabhāvato itarassa ca atabbhāvato tīsupi vādesu vipassanāva",
  "tika-s0305t:41_10": "niyametīti veditabbo, tasmā vipassanāniyameneva hi paṭhamavādepi apādakajjhānādipādakāpi",
  "tika-s0305t:41_11": "maggā paṭhamajjhānikā honti. Itarehi ca pādakajjhānehi vipassanāniyamehi taṃtaṃjhānikāva.",
  "tika-s0305t:41_12": "Evaṃ sesavādesu vipassanāniyamo yathāsambhavaṃ yojetabbo. Dutiyavāde taṃtaṃjhānikatā",
  "tika-s0305t:41_13": "sammasitasaṅkhāravipassanāniyamehi hoti. Tatra hi vipassanā taṃtaṃvirāgabhāvanā bhāvetabbā,",
  "tika-s0305t:41_14": "na somanassasahagatā upekkhāsahagatā hutvā jhānaṅgādiniyamaṃ maggassa karotīti evaṃ",
  "tika-s0305t:41_15": "vipassanāniyamo vuttanayeneva veditabbo. Imasmiñca vāde pādakasammasitajjhānupanissayasabbhāve",
  "tika-s0305t:41_16": "ajjhāsayo ekantena hotīti “puggalajjhāsayo niyametīti vadantī”ti vuttaṃ, aṭṭhakathāyaṃ",
  "tika-s0305t:41_17": "pana visuddhimaggassa etissā aṭṭhakathāya ekasaṅgahitattā “tesaṃ vādavinicchayo…pe…",
  "tika-s0305t:41_18": "veditabbo”ti vuttaṃ. Pubbabhāgeti vipassanākkhaṇe.",
  "tika-s0305t:42": "Vibhaṅgasuttavaṇṇanā niṭṭhitā.",
  "tika-s0305t:43": "9. Sūkasuttavaṇṇanā",
  "tika-s0305t:44_0": "9. Sūkanti sāliyavādīnaṃ vālamāha. So hi nikantakasadiso paṭimukhagataṃ hatthaṃ vā",
  "tika-s0305t:44_1": "pādaṃ vā bhindati, tasmā bhedaṃ icchantena uddhaggaṃ katvā ṭhapitaṃ sammāpaṇihitaṃ",
  "tika-s0305t:44_2": "nāma, tathā aṭṭhapitaṃ micchāpaṇihitaṃ nāmāti vuttaṃ. Micchāpaṇihitāyāti kammassakatapaññāya",
  "tika-s0305t:44_3": "micchāṭhapanaṃ nāma – “ime sattā kammavasena sukhadukkhaṃ paccanubhavanti, taṃ pana",
  "tika-s0305t:44_4": "kammaṃ issarassa icchāvasena brahmā nimminātī”tiādinā micchāpakappanaṃ. Keci pana",
  "tika-s0305t:44_5": "“natthi dinnantiādinā nayena pavatti, tassa vā ñāṇassa appavattī”ti vadanti. Maggabhāvanāyāti",
  "tika-s0305t:44_6": "etthāpi micchāmaggassa pavattanaṃ, ariyamaggassa vā appavattanaṃ micchāṭhapanaṃ.",
  "tika-s0305t:44_7": "Tenāha “appavattitattā”ti. Avijjaṃ bhindissatīti avijjaṃ samucchindissati. Magganissitaṃ",
  "tika-s0305t:44_8": "katvā magge eva pakkhipitvā. Tañhi ñāṇaṃ maggassa mūlakāraṇaṃ magge siddhe tassa",
  "tika-s0305t:44_9": "kiccassa matthakappattito. “Sammāpaṇihitāya diṭṭhiyā sammāpaṇihitāya maggabhāvanāyā”ti",
  "tika-s0305t:44_10": "vuttattā missakamaggo kathito. Chavibhedasadiso cettha avijjābhedo, lohituppādasadiso",
  "tika-s0305t:44_11": "lokuttaramaggabhāvo daṭṭhabbo.",
  "tika-s0305t:45": "Sūkasuttavaṇṇanā niṭṭhitā.",
  "tika-s0305t:46": "10. Nandiyasuttavaṇṇanā",
  "tika-s0305t:47": "10. Channaparibbājako vatthacchādiyā channaṅgaparibbājako, na naggaparibbājako.",
  "tika-s0305t:48": "Avijjāvaggavaṇṇanā niṭṭhitā.",
  "tika-s0305t:49": "2. Vihāravaggo",
  "tika-s0305t:50": "1. Paṭhamavihārasuttavaṇṇanā",
  "tika-s0305t:51_0": "11. Aḍḍhamāsanti accantasaṃyoge upayogavacanaṃ. Paṭisallīyitunti yathāvuttaṃ kālaṃ",
  "tika-s0305t:51_1": "paṭi divase divase samāpattiyaṃ dhammacintāyaṃ cittaṃ nilīyituṃ. Vinetabboti samucchedavinayena",
  "tika-s0305t:51_2": "vinetabbo ariyamaggādhigantabbo. Tanti diṭṭhānugatiāpajjanaṃ. Assāti janatāya. Apagacchatīti",
  "tika-s0305t:51_3": "satthu santikato apeti. Sūti nipātamattaṃ.",
  "tika-s0305t:52_0": "Padesenāti ekadesena. Saha padesenāti sapadeso. Svāyaṃ sapadeso yasmā vedanāvaseneva",
  "tika-s0305t:52_1": "pāḷiyaṃ āgato, tasmā paramatthadhammakoṭṭhāse vedanā anavasesato labbhati, te gaṇhanto",
  "tika-s0305t:52_2": "“khandhapadeso”tiādimāha. Taṃ sabbanti khandhapadesādikaṃ sabbampi. “Sammasanto”ti",
  "tika-s0305t:52_3": "padassa atthadassanavasena “paccavekkhanto”ti āha. Paccavekkhaṇā idha sammasanaṃ",
  "tika-s0305t:52_4": "nāma, na vipassanā. Vipassanāsammasanaṃ pana bhagavato visākhapuṇṇamāyaṃ eva nipphannaṃ,",
  "tika-s0305t:52_5": "tasmā bhagavato aññabhūmikāpi vedanā aññabhūmikānaṃ sattānaṃ viruddhā uppajjatevāti",
  "tika-s0305t:52_6": "vuttaṃ “yāva bhavaggā pavattā sukhā vedanā”ti. Sabbākārenāti sarūpato samudayato",
  "tika-s0305t:52_7": "atthaṅgamato assādāditoti sabbākārena. Pariggaṇhanto upaparikkhanto.",
  "tika-s0305t:53_0": "Nippadesāneva anavasesāneva. Indriyasatipaṭṭhānapadeso suviññeyyoti anuddhato. Assāti",
  "tika-s0305t:53_1": "bhagavato. Ṭhāneti tasmiṃ tasmiṃ paccavekkhitabbasaṅkhāte okāse. Sā sā ca vihārasamāpattīti",
  "tika-s0305t:53_2": "khandhavasena āyatanādivasena ca pavattitvā tesaṃ ekadesabhūtaṃ vedanaṃyeva pariggahetvā",
  "tika-s0305t:53_3": "taṃ sammasitvā anukkamena samāpannā jhānasamāpatti phalasamāpatti ca. Phalasamāpatti",
  "tika-s0305t:53_4": "hi tathā sammasitvā punappunaṃ samāpajjanavasena atthato abhinnāpi adhiṭṭhānabhūtadhammabhedena",
  "tika-s0305t:53_5": "bhinnā viya vuccati, yato catuvīsatikoṭisatasahassabhedā devasikaṃ vaḷañjanasamāpattiyo",
  "tika-s0305t:53_6": "aṭṭhakathāyaṃ vuttā. Kāmaṃ aññadhammavasenapi jātā eva, vedanāvasena panettha abhiniveso",
  "tika-s0305t:53_7": "kato vedanānubhāvena jātā. Kasmā evaṃ jātāti? Buddhānaṃ ñāṇapadassa antaravibhāgattā.",
  "tika-s0305t:53_8": "Tathā hi bhagavā sakalampi aḍḍhamāsaṃ vedanāvaseneva sammasanaṃ pavatteti, tadanusārena",
  "tika-s0305t:53_9": "ca tā vihārasamāpattiyo samāpajji. Tayidaṃ acchariyaṃ anaññasādhāraṇaṃ bhikkhū pavedento",
  "tika-s0305t:53_10": "satthā – “yena svāha”ntiādimavoca.",
  "tika-s0305t:54_0": "Akusalāvāti pāṇātipāta-adinnādāna-kāmesumicchācāra-musāvāda-pisuṇavācāsamphappalāpa-abhijjhā-byāpādavasena",
  "tika-s0305t:54_1": "taṃtaṃmicchādassanavasena ca akusalā vedanā eva hoti. Brahmalokādīsu uppajjitvā tattha",
  "tika-s0305t:54_2": "niccā dhuvā bhavissāmāti evaṃ diṭṭhiṃ upanissāyāti yojetabbaṃ. Devakulādīsu devapūjatthaṃ,",
  "tika-s0305t:54_3": "sabbajanaparibhogatthaṃ vā mālāvacchaṃ ropenti. Vadhabandhanādīnīti ādi-saddena adinnādāna-micchācāra-musāvāda-pisuṇavācā-samphappalāpādīnaṃ",
  "tika-s0305t:54_4": "saṅgaho daṭṭhabbo. Diṭṭhadhammavipākassa apacurattā apākaṭattā ca “bhavantaragatāna”nti vuttaṃ.",
  "tika-s0305t:55_0": "Iti nesanti ettha iti-saddo ādiattho, pakārattho vā. Tena yathā pharusavācāvasena,",
  "tika-s0305t:55_1": "evaṃ tadaññesampi akusalakammānaṃ vasena sammādiṭṭhipaccayā akusalavedanāppavatti",
  "tika-s0305t:55_2": "yathārahaṃ nīharitvā vattabbā. Eseva nayoti iminā yathā micchādiṭṭhipaccayā sammādiṭṭhipaccayā",
  "tika-s0305t:55_3": "ca kusalākusalavipākavedanā sahajātakoṭiyā upanissayakoṭiyā ca vasena yathārahaṃ",
  "tika-s0305t:55_4": "yojetvā dassitā, evaṃ micchāsaṅkappapaccayādīsupi yathārahaṃ yojetvā dassetabbāti",
  "tika-s0305t:55_5": "imamatthaṃ atidisati. Chandapaccayāti ettha taṇhāchandasahito kattukāmatāchando adhippetoti",
  "tika-s0305t:55_6": "āha “chandapaccayātiādīsu pana chandapaccayā aṭṭhalobhasahagatacittasampayuttā vedanā",
  "tika-s0305t:55_7": "veditabbā”ti. Vitakkapaccayāti ettha appanāppattova vitakko adhippetoti vuttaṃ “vitakkapaccayā",
  "tika-s0305t:55_8": "paṭhamajjhānavedanāvā”ti. Vitakkapaccayā paṭhamajjhānavedanāya gahitattā “ṭhapetvā",
  "tika-s0305t:55_9": "paṭhamajjhāna”nti. Upari tisso rūpāvacarā, heṭṭhā tisso arūpāvacarā evaṃ sesā cha",
  "tika-s0305t:55_10": "saññāsamāpattivedanā.",
  "tika-s0305t:56_0": "Tiṇṇanti chandavitakkasaññānaṃ. Avūpasameti paṭipakkhena avūpasamite. Tiṇṇañhi tesaṃ",
  "tika-s0305t:56_1": "sahabhāvena paccayatā aṭṭhalobhasahagatacittesu eva. Tattha yaṃ vattabbaṃ taṃ vuttameva.",
  "tika-s0305t:56_2": "Chandamattassāti tesu tīsu chandamattassa. Vūpasame paṭhamajjhānavedanāva appanāppattassa",
  "tika-s0305t:56_3": "adhippetattā. Chandavitakkānaṃ vūpasame dutiyajjhānādivedanā adhippetā saññāya avūpasantattā.",
  "tika-s0305t:56_4": "Dutiyajjhānādivedanāgahaṇena hi sabbā saññāsamāpattiyo ca gahitāva honti. Tiṇṇampi",
  "tika-s0305t:56_5": "vūpasameti chandavitakkasaññānaṃ vūpasame nevasaññānāsaññāyatanavedanā adhippetā.",
  "tika-s0305t:56_6": "Bhavaggappattasaññā hi vūpasamanti chandasaṅkappānaṃ accantasukhumabhāvappattiyā.",
  "tika-s0305t:56_7": "Heṭṭhā “sammādiṭṭhipaccayā”ti ettha sammādiṭṭhiggahaṇena heṭṭhimamaggasammādiṭṭhipi",
  "tika-s0305t:56_8": "gahitāva hotīti āha – “appattassa pattiyāti arahattaphalassa pattatthāyā”ti. Atha",
  "tika-s0305t:56_9": "vā heṭṭhimamaggādhigamena vinā aggamaggo natthīti heṭṭhimamaggādhigamaṃ atthāpannaṃ",
  "tika-s0305t:56_10": "katvā “arahattaphalassa pattatthāyā”ti vuttaṃ. Āyameti phalena missito hoti etenāti",
  "tika-s0305t:56_11": "āyāmo, sammāvāyāmoti āha “atthi āyāmanti atthi vīriya”nti. Tassa vīriyārambhassāti",
  "tika-s0305t:56_12": "aññādhigamakāraṇassa sammāvāyāmassa vasena. Pāḷiyaṃ ṭhāna-saddo kāraṇapariyāyoti",
  "tika-s0305t:56_13": "āha – “arahattaphalassa kāraṇe”ti. Tappaccayāti ettha taṃ-saddena “ṭhāne”ti vuttakāraṇameva",
  "tika-s0305t:56_14": "paccāmaṭṭhanti āha – “arahattassa ṭhānapaccayā”ti. Catumaggasahajātāti etena “arahattaphalassa",
  "tika-s0305t:56_15": "pattatthāyā”ti ettha heṭṭhimamaggānaṃ atthāpattivasena gahitabhāvameva joteti. Keci",
  "tika-s0305t:56_16": "pana “catumaggasahajātāti vatvā nibbattitalokuttaravedanāti bhūtakathanaṃ visesanaṃ.",
  "tika-s0305t:56_17": "Nibbattitalokuttaravedanāti paṭhamaṃ apekkhitabbaṃ, pacchā catumaggasahajātā”ti vadanti.",
  "tika-s0305t:57": "Paṭhamavihārasuttavaṇṇanā niṭṭhitā.",
  "tika-s0305t:58": "2. Dutiyavihārasuttavaṇṇanā",
  "tika-s0305t:59_0": "12. Micchādiṭṭhi vūpasamati sabbaso pahīyati etenāti micchādiṭṭhivūpasamo. “Micchādiṭṭhivūpasamo",
  "tika-s0305t:59_1": "nāma sammādiṭṭhi. Bhavantare uppajjanto atidūreti maññamāno vipākavedanaṃ na gaṇhātī”ti",
  "tika-s0305t:59_2": "aṭṭhakathāyaṃ vuttaṃ. “Iminā nayenā”ti atidisitvāpi tamatthaṃ pākaṭataraṃ kātuṃ “yassa",
  "tika-s0305t:59_3": "yassā”tiādiṃ vatvā eva sāmaññavasena vuttamatthaṃ pacchimesu tīsu padesu sarūpatova",
  "tika-s0305t:59_4": "dassetuṃ “chandavūpasamapaccayā”tiādimāha, taṃ suviññeyyameva. Vuttatthāneva anantarasutte.",
  "tika-s0305t:60": "Dutiyavihārasuttavaṇṇanā niṭṭhitā.",
  "tika-s0305t:61": "3-7. Sekkhasuttādivaṇṇanā",
  "tika-s0305t:62_0": "13-17. Tissannampi sikkhānaṃ sikkhanaṃ sīlaṃ etassāti sikkhanasīlo. Sikkhatītipi",
  "tika-s0305t:62_1": "vā sekkho. Vuttañhetaṃ “sikkhatīti kho, bhikkhave, tasmā sekkhoti vuccati. Kiñca",
  "tika-s0305t:62_2": "sikkhati? Adhisīlampi sikkhatī”tiādi. Tīhi phalehi heṭṭhā. Sāpi catutthamaggena saddhiṃ",
  "tika-s0305t:62_3": "uppannasikkhāpi. Maggakkhaṇe hi sikkhākiccaṃ na niṭṭhitaṃ vippakatabhāvato, phalakkhaṇe",
  "tika-s0305t:62_4": "pana niṭṭhitaṃ nāma. Uttānatthāneva heṭṭhā vuttanayattā.",
  "tika-s0305t:63": "Sekkhasuttādivaṇṇanā niṭṭhitā.",
  "tika-s0305t:64": "Vihāravaggavaṇṇanā niṭṭhitā.",
  "tika-s0305t:65": "3. Micchattavaggavaṇṇanā",
  "tika-s0305t:66_0": "21-30. Micchāsabhāvanti ayāthāvasabhāvaṃ aniyyānikasabhāvaṃ. Sammāsabhāvanti yāthāvasabhāvaṃ",
  "tika-s0305t:66_1": "niyyānikasabhāvaṃ. Micchāpaṭipattādhikaraṇahetūti ettha adhi-saddo anatthakoti āha",
  "tika-s0305t:66_2": "– “micchāpaṭipattikaraṇahetū”ti. Ñāyati paṭividdhavasena nibbānaṃ gacchatīti ñāyo.",
  "tika-s0305t:66_3": "So eva taṃsamaṅgīnaṃ vaṭṭadukkhapātato dhāraṇaṭṭhena dhammoti āha – “ñāyaṃ dhammanti",
  "tika-s0305t:66_4": "ariyamaggadhamma”nti. Ñāṇassa micchāsabhāvo nāma natthīti viññāṇamevettha paccavekkhaṇavasena",
  "tika-s0305t:66_5": "pavattaṃ ñāṇa-saddena vuccatīti āha “micchāviññāṇo”ti. Micchāpaccavekkhaṇoti kiñci",
  "tika-s0305t:66_6": "pāpaṃ katvā “aho mayā kataṃ sukata”nti evaṃ pavatto micchāpaccavekkhaṇo. Gosīlagovatādipūraṇaṃ",
  "tika-s0305t:66_7": "muttīti evaṃ gaṇhato micchāvimutti nāma. Micchāpaṭipadādīhi vivaṭṭanti evaṃ vaṭṭavivaṭṭaṃ",
  "tika-s0305t:66_8": "kathitaṃ. Puggalo pucchitoti nigamito ca “ayaṃ vuccati, bhikkhave, asappuriso”tiādinā.",
  "tika-s0305t:66_9": "Kiñcāpi “micchādiṭṭhiko hotī”tiādinā puggalova niddiṭṭho, tathāpi puggalasīsenāyaṃ",
  "tika-s0305t:66_10": "dhammadesanāti āha “dhammo vibhatto”ti. Tenevāha “dhammena puggalo dassito”ti. Dhammenāti",
  "tika-s0305t:66_11": "micchādiṭṭhiādikena dhammena. Kalyāṇaputhujjanato paṭṭhāya sabbaso sappurisā nāma,",
  "tika-s0305t:66_12": "khīṇāsavo sappurisataro. Suppavattaniyoti sukhena pavattetuṃ sakkuṇeyyo. Dhāvatīti",
  "tika-s0305t:66_13": "gacchati. Paccayuppannena upecca nissitabbato upanisā, paccayo, ekassa sa-kārassa",
  "tika-s0305t:66_14": "lopaṃ katvā vāti āha – “saupanisaṃ sapaccaya”nti. Parikaraṇato parikkhāro, parivāroti",
  "tika-s0305t:66_15": "āha – “saparikkhāraṃ saparivāra”nti. Sahajātavasena upanissayavasena ca sapaccayatā",
  "tika-s0305t:66_16": "kiccasādhane nipphādane sahāyabhāvūpagamane ca saparivāratā daṭṭhabbā.",
  "tika-s0305t:67": "Micchattavaggavaṇṇanā niṭṭhitā.",
  "tika-s0305t:68": "4. Paṭipattivaggavaṇṇanā",
  "tika-s0305t:69_0": "31-40. Ayāthāvapaṭipatti, na yathāpaṭipatti, hetumhipi phalepi ayāthāvavatthusādhanato.",
  "tika-s0305t:69_1": "Ekaṃ suttaṃ dhammavasena kathitaṃ paṭipattivasena. Ekaṃ suttaṃ puggalavasena kathitaṃ",
  "tika-s0305t:69_2": "paṭipannakavasena. Saṃsāramahoghassa paratīrabhāvato yo naṃ adhigacchati, taṃ pāreti",
  "tika-s0305t:69_3": "gametīti pāraṃ, nibbānaṃ, tabbidhuratāya natthi ettha pāranti apāraṃ, saṃsāroti vuttaṃ",
  "tika-s0305t:69_4": "– “apārāpāranti vaṭṭato nibbāna”nti. Pāraṅgatāti asekkhe sandhāya. Yepi gacchantīti",
  "tika-s0305t:69_5": "sekkhe. Yepi gamissantīti kalyāṇaputhujjane. Pāragāminoti ettha kita-saddo tikālavācīti evaṃ vuttaṃ.",
  "tika-s0305t:70_0": "Tīranti orimatīramāha. Tena vuttaṃ “vaṭṭameva anudhāvatī”ti. Ekantakāḷakattā cittassa",
  "tika-s0305t:70_1": "apabhassarabhāvakaraṇato kaṇhābhijātihetuto ca vuttaṃ “kaṇhanti akusaladhamma”nti.",
  "tika-s0305t:70_2": "Vodānabhāvato cittassa pabhassarabhāvakaraṇato sukkābhijātihetuto ca vuttaṃ – “sukkanti",
  "tika-s0305t:70_3": "kusaladhamma”nti. Kilesamāra-abhisaṅkhāramāra-maccumārānaṃ pavattiṭṭhānatāya okaṃ",
  "tika-s0305t:70_4": "vuccati vaṭṭaṃ, tabbidhuratāya anokanti nibbānanti āha – “okā anokanti vaṭṭato nibbāna”nti.",
  "tika-s0305t:71_0": "Paramatthato samaṇā vuccanti ariyā, samaṇānaṃ bhāvo sāmaññaṃ, ariyamaggo, tena araṇīyato",
  "tika-s0305t:71_1": "upagantabbato sāmaññattho nibbānanti āha – “sāmaññatthanti nibbānaṃ, taṃ hī”tiādi.",
  "tika-s0305t:71_2": "Brahmaññatthanti etthāpi iminā nayena attho veditabbo. Brahmaññena ariyamaggena.",
  "tika-s0305t:71_3": "Rāgakkhayoti ettha iti-saddo ādisaddattho. Tena “dosakkhayo mohakkhayo”ti padadvayaṃ",
  "tika-s0305t:71_4": "saṅgaṇhāti. Vaṭṭatiyevāti vadanti “rāgakkhayo”ti. Pariyāyena hi arahattassa vattabbattāti.",
  "tika-s0305t:72": "Paṭipattivaggavaṇṇanā niṭṭhitā.",
  "tika-s0305t:73": "5. Aññatitthiyapeyyālavaggavaṇṇanā",
  "tika-s0305t:74_0": "41-48. Aparāparaṃ parivattamānena vattasampannena saṃsāraddhānapariññāvaseneva nibbānassa",
  "tika-s0305t:74_1": "pattabbattā vuttaṃ – “nibbānaṃ patvā pariññātaṃ nāma hotī”ti. Nibbānaṃ patvāti nibbānappattihetu.",
  "tika-s0305t:74_2": "Hetuattho hi ayaṃ tvā-saddo yathā – “ghataṃ pivitvā balaṃ hoti, sīhaṃ disvā bhayaṃ",
  "tika-s0305t:74_3": "hotī”ti. Tasmāti yasmā apariññeyyaparijānanakiccena nibbānassa pattiyā addhānapariññāsiddhi",
  "tika-s0305t:74_4": "ñāyati, tasmā upacāravasena nibbānaṃ “addhānapariññā”ti vuccati yathā “himasanti",
  "tika-s0305t:74_5": "sūriyaṃ uggametī”ti. Vijjāvimuttiphalasacchikiriyatthanti ettha vijjāti aggamaggavijjā.",
  "tika-s0305t:74_6": "Vimuttīti aggamaggasamādhi adhippeto. Tesaṃ phalaṃ aññāti āha – “vijjāvimuttiphalena",
  "tika-s0305t:74_7": "arahattaṃ kathita”nti. Yāthāvato jānanato paccakkhato dassanato ca ñāṇadassananti",
  "tika-s0305t:74_8": "idha phalanibbānapaccavekkhaṇā adhippetāti āha – “ñāṇadassanena paccavekkhaṇā kathitā”ti.",
  "tika-s0305t:74_9": "Sesehīti rāga-virāga-saṃyojanappahāna-anusayasamugghāta-addhānapariññā- āsavakkhaya-vijjā-vimutti-phalasacchikiriyā-ñāṇadassana-anupādāparinibbānapadehi.",
  "tika-s0305t:75": "Aññatitthiyapeyyālavaggavaṇṇanā niṭṭhitā.",
  "tika-s0305t:76": "6. Sūriyapeyyālavaggavaṇṇanā",
  "tika-s0305t:77_0": "49-62. Yathā aruṇuggaṃ sūriyuggamanassa ekantikaṃ pubbanimittaṃ, evaṃ kalyāṇamittatā",
  "tika-s0305t:77_1": "ariyamaggapātubhāvassāti sadisūpamā aruṇuggaṃ kalyāṇamittatāya. Kalyāṇamittoti cettha",
  "tika-s0305t:77_2": "ariyo, ariyamaggo vā daṭṭhabbo sūriyapātubhāvo viya tena vidhūpanīyandhakāravidhamanato.",
  "tika-s0305t:77_3": "Kusalakattukamyatāchando chandasampadā itarachandato sampannattā. Kārāpakaappamādassāti",
  "tika-s0305t:77_4": "saccapaṭivedhassa kārāpakassa. Evaṃ sabbattheva sampadāsaddā visesādhigamahetutāya",
  "tika-s0305t:77_5": "veditabbā. Aññenapi ākārenāti “vivekanissita”ntiādiākārato aññena “rāgavinayapariyosāna”ntiādinā ākārena.",
  "tika-s0305t:78": "Sūriyapeyyālavaggavaṇṇanā niṭṭhitā.",
  "tika-s0305t:79": "7. Ekadhammapeyyālavaggādivaṇṇanā",
  "tika-s0305t:80": "63-138. Tathā tathā vutte bujjhanakānaṃ ajjhāsayavasena kathito, tasmā “vutto eva attho, kasmā puna vutto”ti na codetabbaṃ.",
  "tika-s0305t:81": "Ekadhammapeyyālavaggādivaṇṇanā niṭṭhitā.",
  "tika-s0305t:82": "8. Appamādapeyyālavaggo",
  "tika-s0305t:83": "1. Tathāgatasuttavaṇṇanā",
  "tika-s0305t:84_0": "139. Kārāpakaappamādo nāma “ime akusalā dhammā pahātabbā, ime kusalā dhammā uppādetabbā”ti",
  "tika-s0305t:84_1": "vuttavajjetabbavajjanasampādetabbasampādanavasena pavatto appamādo. Esāti appamādo.",
  "tika-s0305t:84_2": "Lokiyova. Na lokuttaro. Ayanti esāti ca appamādameva vadati. Tesanti catubhūmakadhammānaṃ.",
  "tika-s0305t:84_3": "Paṭilābhakaṭṭhenāti paṭilābhāpanaṭṭhena.",
  "tika-s0305t:85": "Tathāgatasuttavaṇṇanā niṭṭhitā.",
  "tika-s0305t:86": "2. Padasuttavaṇṇanā",
  "tika-s0305t:87_0": "140. Jaṅgalānanti jaṅgalavāsīnaṃ. Jaṅgala-saddo cettha thaddhabhāvasāmaññena pathavīpariyāyo,",
  "tika-s0305t:87_1": "na anupaṭṭhānavidūradesavācī. Tenāha – “pathavītalavāsīna”nti. Padānaṃ vuccamānattā",
  "tika-s0305t:87_2": "“sapādakapāṇāna”nti visesetvā vuttaṃ. Samodhānanti antogadhabhāvaṃ. Tenāha – “odhānaṃ",
  "tika-s0305t:87_3": "upakkhepa”nti, upanetvā pakkhipitabbanti attho.",
  "tika-s0305t:88": "Padasuttavaṇṇanā niṭṭhitā.",
  "tika-s0305t:89": "3-10. Kūṭasuttādivaṇṇanā",
  "tika-s0305t:90_0": "141-148. Vassikāya pupphaṃ vassikaṃ yathā “āmalakiyā phalaṃ āmalaka”nti. Mahātalasminti",
  "tika-s0305t:90_1": "uparipāsāde. “Yāni kānicī”ti padehi itarāni samānādhikaraṇāni bhavituṃ yuttānīti",
  "tika-s0305t:90_2": "“paccatte sāmivacana”nti vatvā tathā vibhattivipariṇāmo kato. “Tantāvutāna”nti padaṃ",
  "tika-s0305t:90_3": "niddhāraṇe sāmivacananti tattha “vatthānī”ti vacanasesena atthaṃ dassetuṃ “atha vā”tiādi vuttaṃ.",
  "tika-s0305t:91": "Kūṭasuttādivaṇṇanā niṭṭhitā.",
  "tika-s0305t:92": "Appamādavaggavaṇṇanā niṭṭhitā.",
  "tika-s0305t:93": "9. Balakaraṇīyavaggo",
  "tika-s0305t:94": "1. Balasuttavaṇṇanā",
  "tika-s0305t:95": "149. Kammāniyeva kammantā yathā suttantā. Ariyaṃ aṭṭhaṅgikaṃ magganti ettha nānantariyakatāya vipassanāpi gahitā eva hotīti vuttaṃ “sahavipassana”nti.",
  "tika-s0305t:96": "2. Bījasuttavaṇṇanā",
  "tika-s0305t:97": "150. Pañcavidhampi samūhaṭṭhena bījagāmo nāma. Tadevāti mūlabījādi eva. Sampannanti sahajātamūlavantaṃ. Nīlabhāvato paṭṭhāyāti nīlabhāvāpattito paṭṭhāya.",
  "tika-s0305t:98": "3. Nāgasuttavaṇṇanā",
  "tika-s0305t:99_0": "151. Balaṃ gāhentīti attano sarīrabalaṃ gāhenti. Taṃ pana nāgānaṃ balappatti evāti",
  "tika-s0305t:99_1": "āha – “balaṃ gaṇhantī”ti. Sambhejjamukhadvāranti mahāsamuddena sambhedagatamahānadīnaṃ",
  "tika-s0305t:99_2": "mukhadvāraṃ. Nāgā kāyaṃ vaḍḍhentītiādi yasmā ca bhagavatā upamāvasena ābhataṃ, tasmā",
  "tika-s0305t:99_3": "evameva khoti etthātiādinā upamaṃ saṃsandati. Āgatesūtiādīsu tīsu padesu bhāvenabhāvalakkhaṇe.",
  "tika-s0305t:100": "5. Kumbhasuttavaṇṇanā",
  "tika-s0305t:101": "153. Na patiāvamatīti ca nikujjitabhāvena udakavamano ghaṭo, na taṃ puna mukhena gaṇhāti. Tenāha “na anto pavesetī”ti.",
  "tika-s0305t:102": "7. Ākāsasuttavaṇṇanā",
  "tika-s0305t:103": "155. Tenetaṃ vuttanti tena ariyamaggassa ijjhanena etesaṃ sabbesaṃ bodhipakkhiyadhammānaṃ ijjhanaṃ vuttaṃ.",
  "tika-s0305t:104": "8-9-10. Paṭhamameghasuttādivaṇṇanā",
  "tika-s0305t:105": "156-158. Paṃsurajojallanti bhūmireṇusahajātamalaṃ. Vāṇijakopameti vāṇijakopamapaṭhamasutte cāpi.",
  "tika-s0305t:106": "11-12. Āgantukasuttādivaṇṇanā",
  "tika-s0305t:107_0": "159-160. Sahavipassanassa ariyamaggassa bhāvanāya ijjhanena etaṃ abhiññāpariññeyyādidhammānaṃ",
  "tika-s0305t:107_1": "abhiññāparijānanādīnaṃ ijjhanaṃ vuttaṃ khattiyādīnaṃ visayaādikaṃ karontassa kathāya sajjitattā.",
  "tika-s0305t:108": "Balakaraṇīyavaggavaṇṇanā niṭṭhitā.",
  "tika-s0305t:109": "10. Esanāvaggo",
  "tika-s0305t:110": "1. Esanāsuttavaṇṇanā",
  "tika-s0305t:111_0": "161. Kāmānanti vatthukāmakilesakāmānaṃ. Kilesakāmopi hi kāmitanti parikappitena vidhinā",
  "tika-s0305t:111_1": "ca adhikarāgehi esanīyo. Bhavānanti tiṇṇaṃ gatīnaṃ. Diṭṭhigatikaparikappitassa brahmacariyassa",
  "tika-s0305t:111_2": "nimittabhāvato micchādiṭṭhi “brahmacariya”nti adhippetā.",
  "tika-s0305t:112": "2-11. Vidhāsuttādivaṇṇanā",
  "tika-s0305t:113": "162-171. Seyyohamasmītiādinā taṃtaṃvibhāgena dhīyanti vidhīyantīti vidhā, mānakoṭṭhāsā, mānaṭṭhapanā vā. Nīhanantīti vibādhenti.",
  "tika-s0305t:114": "Esanāvaggavaṇṇanā niṭṭhitā.",
  "tika-s0305t:115": "11. Oghavaggo",
  "tika-s0305t:116": "1-2. Oghasuttādivaṇṇanā",
  "tika-s0305t:117": "172-173. Vaṭṭe ohananti osīdāpentīti oghā. Rūpārūpabhaveti rūpabhave ca arūpabhave ca rūpārūpataṇhopanissayā rūpārūpāvacarakammanibbattā khandhā. Yojanaṭṭhena yogo.",
  "tika-s0305t:118": "3-4. Upādānasuttādivaṇṇanā",
  "tika-s0305t:119_0": "174-175. Kāmanavasena upādiyanato kāmupādānaṃ. Tenāha “kāmaggahaṇa”nti. Nāmakāyassāti",
  "tika-s0305t:119_1": "vedanādīnaṃ catunnaṃ arūpakkhandhānaṃ. Ghaṭanapabandhanakilesoti hetunā phalassa",
  "tika-s0305t:119_2": "kammavaṭṭassa vipākavaṭṭena dukkhappabandhasaññitassa ghaṭanassa sambajjhanassa nibbattakakileso.",
  "tika-s0305t:119_3": "Antaggāhikadiṭṭhi sassatucchedagāho.",
  "tika-s0305t:120": "Upādānasuttādivaṇṇanā niṭṭhitā.",
  "tika-s0305t:121": "5-10. Anusayasuttādivaṇṇanā",
  "tika-s0305t:122_0": "176-181. Thāmagataṭṭhenāti sattasantāne thirabhāvūpagamanabhāvena. Thāmagatanti ca",
  "tika-s0305t:122_1": "aññehi asādhāraṇo kāmarāgādīnaṃyeva āveṇiko sabhāvo daṭṭhabbo. Kāmarāgovāti kāmarāgo",
  "tika-s0305t:122_2": "eva appahīno. So sati paccayalābhe uppajjanārahatāya santāne anusetīti anusayo. Sesesupīti",
  "tika-s0305t:122_3": "paṭighānusayādīsu. Orambhāgo vuccati kāmadhātu rūpārūpabhāvato heṭṭhābhūtattā. Tattha",
  "tika-s0305t:122_4": "pavattiyā paccayabhāvato orambhāgiyāni yathā “pacchiyo goduhako”ti. Saṃyojentīti",
  "tika-s0305t:122_5": "saṃyojanāni, heṭṭhā viya attho vattabbo. Uddhambhāgo mahaggatabhāgo, tassa hitānīti",
  "tika-s0305t:122_6": "sabbaṃ heṭṭhā vuttanayattā na vuttanti adhippāyo.",
  "tika-s0305t:123": "Anusayasuttādivaṇṇanā niṭṭhitā.",
  "tika-s0305t:124": "Oghavaggavaṇṇanā niṭṭhitā.",
  "tika-s0305t:125": "Maggasaṃyuttavaṇṇanā niṭṭhitā.",
  "tika-s0305t:126": "2. Bojjhaṅgasaṃyuttaṃ",
  "tika-s0305t:127": "1. Pabbatavaggo",
  "tika-s0305t:128": "1.Himavantasuttavaṇṇanā",
  "tika-s0305t:129_0": "182. Bujjhati catusaccaṃ ariyasāvako etāyāti bodhaṃ, dhammasāmaggī, ariyasāvako pana",
  "tika-s0305t:129_1": "catusaccaṃ bujjhatīti bodhi. Aṅgāti kāraṇā. Yāya dhammasāmaggiyāti sambandho. Taṇhāvasena",
  "tika-s0305t:129_2": "patiṭṭhānaṃ, diṭṭhivasena āyūhanā. Sassatadiṭṭhiyā patiṭṭhānaṃ, ucchedadiṭṭhiyā āyūhanā.",
  "tika-s0305t:129_3": "Līnavasena patiṭṭhānaṃ, uddhaccavasena āyūhanā. Kāmasukhānuyogavasena patiṭṭhānaṃ,",
  "tika-s0305t:129_4": "attakilamathānuyogavasena āyūhanā. Oghataraṇasuttavaṇṇanāyaṃ –",
  "tika-s0305t:130_0": "“Kilesavasena patiṭṭhānaṃ, abhisaṅkhāravasena āyūhanā. Taṇhādiṭṭhīhi patiṭṭhānaṃ,",
  "tika-s0305t:130_1": "avasesakilesābhisaṅkhārehi āyūhanā, sabbākusalābhisaṅkhāravasena patiṭṭhānaṃ, sabbalokiyakusalābhisaṅkhāravasena āyūhanā”ti –",
  "tika-s0305t:131_0": "Vuttesu pakāresu idha avuttānaṃ vasena veditabbo. Kilesasantānaniddāya uṭṭhahatīti",
  "tika-s0305t:131_1": "etena sikhāpattavipassanāsahagatānampi satiādīnaṃ bojjhaṅgabhāvaṃ dasseti. Cattārītiādinā",
  "tika-s0305t:131_2": "maggaphalena sahagatānaṃ. Sattahi bojjhaṅgehi bhāvitehi saccapaṭivedho hotīti kathamidaṃ",
  "tika-s0305t:131_3": "jānitabbanti codanaṃ sandhāyāha “yathāhā”tiādi. Jhānaṅgamaggaṅgādayo viyāti etena",
  "tika-s0305t:131_4": "bodhibojjhaṅgasaddānaṃ samudāyāvayavavisayataṃ dasseti. Senaṅgarathaṅgādayo viyāti",
  "tika-s0305t:131_5": "etena puggalapaññattiyā avijjamānapaññattibhāvaṃ dasseti.",
  "tika-s0305t:132_0": "Bodhāya saṃvattantīti bojjhaṅgāti vuttaṃ “kāraṇattho aṅgasaddo”ti. Bujjhatīti bodhi,",
  "tika-s0305t:132_1": "bodhiyā eva aṅgāti bojjhaṅgāti vuttaṃ “bujjhantīti bojjhaṅgā”ti. Vipassanādīnaṃ kāraṇānaṃ",
  "tika-s0305t:132_2": "bujjhitabbānaṃ saccānaṃ anurūpaṃ paccakkhabhāvena paṭimukhaṃ aviparītaṃ sammā bujjhantīti",
  "tika-s0305t:132_3": "evaṃ vatthuvisesadīpakehi uparimaggehi anubujjhantītiādinā vuttabodhisaddehi nippadesena",
  "tika-s0305t:132_4": "vuttaṃ “bujjhanatāsāmaññena saṅgaṇhātī”ti. Ettha ca līnapatiṭṭhāna-kāmasukhallikānuyoga-ucchedābhinivesānaṃ",
  "tika-s0305t:132_5": "dhammavicaya-vīriyapītipadhāna-dhammasāmaggī paṭipakkho. Uddhaccāyūhanaattakilamathānuyoga-sassatābhinivesānaṃ",
  "tika-s0305t:132_6": "passaddhisamādhi-upekkhāpadhāna-dhammasāmaggī paṭipakkho. Sati pana ubhayatthāpi",
  "tika-s0305t:132_7": "icchitabbā. Tathā hi sā sabbatthikā vuttā.",
  "tika-s0305t:133_0": "Saṃ-saddo pasaṃsāyaṃ. Punadeva sundaro ca atthopīti āha “pasattho sundaro ca bojjhaṅgo”ti.",
  "tika-s0305t:133_1": "Abhinibbattetīti abhivisiṭṭhabhāvena nibbatteti savisesabhāvaṃ vadati. “Eke vaṇṇayantī”ti",
  "tika-s0305t:133_2": "vatvā tattha yathāvuttavivekattayato aññaṃ vivekadvayaṃ uddharitvā dassetuṃ “te hī”tiādi",
  "tika-s0305t:133_3": "vuttaṃ. Tattha jhānakkhaṇe tāva kiccato vikkhambhanavivekanissitaṃ, vipassanākkhaṇe",
  "tika-s0305t:133_4": "ajjhāsayato paṭippassaddhivivekanissitaṃ bhāvetīti. Tenāha – “anuttaraṃ vimokkhaṃ",
  "tika-s0305t:133_5": "upasampajja viharissāmī”ti. Tattha tattha nicchayatāya kasiṇajjhānaggahaṇena anuppādānampi gahaṇaṃ daṭṭhabbaṃ.",
  "tika-s0305t:134": "Himavantasuttavaṇṇanā niṭṭhitā.",
  "tika-s0305t:135": "2. Kāyasuttavaṇṇanā",
  "tika-s0305t:136_0": "183. Tiṭṭhanti etenāti ṭhiti, kāraṇaṃ. Kammautucittāhārasaññito catubbidho paccayo",
  "tika-s0305t:136_1": "ṭhiti etassāti paccayaṭṭhitiko. Āhārapaccayasaddā hi ekatthā. Subhampīti kāmacchando",
  "tika-s0305t:136_2": "paccayo, asubhe subhākārena pavattanato subhanti vuccati. Tena kāraṇena pavattanakassa",
  "tika-s0305t:136_3": "aññassa kāmacchandassa nimittattā subhanimittanti. Subhassāti yathāvuttassa subhassa.",
  "tika-s0305t:136_4": "Ārammaṇampīti subhākārena, iṭṭhākārena vā gayhamānaṃ rūpādiārammaṇampi subhanimittaṃ",
  "tika-s0305t:136_5": "vuttākārena. Anupāyamanasikāroti ākaṅkhitassa hitasukhassa anupāyabhūto manasikāro,",
  "tika-s0305t:136_6": "tato eva uppathamanasikāroti ayonisomanasikāro. Tasminti yathāniddhārite kāmacchandabhūte",
  "tika-s0305t:136_7": "tadārammaṇabhūte ca duvidhepi subhanimitte. Aṭṭhakathāyaṃ pana “subhārammaṇe”icceva",
  "tika-s0305t:136_8": "vuttaṃ. Atthi, bhikkhave, subhanimittantiādīti ādi-saddena kāmacchandanīvaraṇassa",
  "tika-s0305t:136_9": "āhāradassanapāḷi uttānāti katvā vuttaṃ – “evaṃ sabbanīvaraṇesu yojanā veditabbā”ti.",
  "tika-s0305t:137_0": "Paṭighopi paṭighanimittaṃ purimuppannassa pacchā uppajjanakassa nimittabhāvato. Paṭighārammaṇaṃ",
  "tika-s0305t:137_1": "nāma ekūnavīsati āghātavatthubhūtā sattasaṅkhārā. Aratīti pantasenāsanādīsu aramaṇaṃ.",
  "tika-s0305t:137_2": "Ukkaṇṭhitāti ukkaṇṭhabhāvo. Pantesūti dūresu, vivittesu vā. Adhikusalesūti samathavipassanādhammesu.",
  "tika-s0305t:137_3": "Arati ratipaṭipakkho. Aratitāti aramaṇākāro. Anabhiratīti anabhiratabhāvo. Anabhiramaṇāti",
  "tika-s0305t:137_4": "anabhiramaṇākāro. Ukkaṇṭhitāti ukkaṇṭhanākāro. Paritassitāti ukkaṇṭhanavaseneva paritassanā.",
  "tika-s0305t:138_0": "Āgantukaṃ, na sabhāvasiddhaṃ. Kāyālasiyanti nāmakāye alasabhāvo. Sammohavinodaniyaṃ",
  "tika-s0305t:138_1": "pana “tandīti jātiālasiya”nti vuttaṃ. Vadatīti etena atisītādipaccayā saṅkocāpattiṃ",
  "tika-s0305t:138_2": "dasseti. Yaṃ sandhāya vuttaṃ kilesavatthuvibhaṅge. Tandīti jātiālasiyaṃ. Tandiyanāti",
  "tika-s0305t:138_3": "tandiyanākāro. Tandimanakatāti tandiyā abhibhūtacittatā. Alasassa bhāvo ālasyaṃ.",
  "tika-s0305t:138_4": "Ālasyāyanākāro ālasyāyanā. Ālasyāyitassa bhāvo ālasyāyitattaṃ. Iti sabbehipi imehi",
  "tika-s0305t:138_5": "padehi kilesavasena kāyālasiyaṃ kathitaṃ.",
  "tika-s0305t:139_0": "Kilesavasenāti sammohavasena. Kāyavinamanāti kāyassa virūpato namanā. Jambhanāti",
  "tika-s0305t:139_1": "phandanā. Punappunaṃ jambhanā vijambhanā. Ānamanāti purato namanā. Vinamanāti pacchato",
  "tika-s0305t:139_2": "namanā. Sannamanāti samantato namanā. Paṇamanāti yathā hi tantato uṭṭhitapesakāro",
  "tika-s0305t:139_3": "kiñcideva upariṭṭhitaṃ gahetvā ujuṃ kāyaṃ ussāpeti, evaṃ kāyassa uddhaṃ ṭhapanā.",
  "tika-s0305t:139_4": "Byādhiyakanti uppannabyādhitā. Iti sabbehipi imehi padehi kilesavasena kāyaphandanameva kathitaṃ.",
  "tika-s0305t:140_0": "Bhattapariḷāhoti bhattavasena pariḷāhuppatti. Bhuttāvissāti bhuttavato. Bhattamucchāti",
  "tika-s0305t:140_1": "bhattagelaññaṃ. Atibhuttapaccayā hi mucchāpatto viya hoti. Bhattakilamathoti bhuttapaccayā",
  "tika-s0305t:140_2": "kilantabhāvo. Bhattapariḷāhoti bhattadaratho. Kucchipūraṃ bhuttavato hi pariḷāhuppattiyā",
  "tika-s0305t:140_3": "upahatindriyo viya hoti, kāyo khijjati. Kāyaduṭṭhullanti bhuttabhattaṃ nissāya kāyassa akammaññatā.",
  "tika-s0305t:141_0": "Cittassa līyanākāroti ārammaṇe cittassa saṅkocappatti. Cittassa akalyatāti cittassa",
  "tika-s0305t:141_1": "gilānabhāvo. Gilānoti akallako vuccati. Tathā cāha “nāhaṃ, bhante, akallako”ti. Akammaññatāti",
  "tika-s0305t:141_2": "cittagelaññasaṅkhāto akammaññanākāro. Olīyanāti olīyanākāro. Iriyāpathikampi cittaṃ",
  "tika-s0305t:141_3": "yassa vasena iriyāpathaṃ sandhāretuṃ asakkonto olīyati, tassa taṃ ākāraṃ sandhāya",
  "tika-s0305t:141_4": "vuttaṃ “olīyanā”ti. Dutiyapadaṃ upasaggena vaḍḍhitaṃ. Līnanti avipphārikatāya saṅkocappattaṃ.",
  "tika-s0305t:141_5": "Itare dve ākāraniddesā. Thinanti avipphārikatāya anussāhanā asaṅgahanasaṅgahanaṃ.",
  "tika-s0305t:141_6": "Thiyanākāro thiyanā. Thiyitattanti thiyitassa ākāro, avipphārikatāti attho.",
  "tika-s0305t:142_0": "Cetaso avūpasamoti cittassa avūpasantatā asannisinnabhāvo. Tenāha – “avūpasantākāro”ti.",
  "tika-s0305t:142_1": "Atthato panetanti svāyaṃ avūpasantākāro vikkhepasabhāvattā vikkhepahetutāya ca atthato",
  "tika-s0305t:142_2": "etaṃ uddhaccakukkuccameva.",
  "tika-s0305t:143_0": "Vicikicchāya ārammaṇadhammā nāma “buddhe kaṅkhatī”tiādinā āgataaṭṭhakaṅkhāvatthubhūtā",
  "tika-s0305t:143_1": "dhammā. Yasmā vicikicchā byāpādādayo viya anu anu uggahaṇapaccayā uppajjati, tasmā",
  "tika-s0305t:143_2": "kaṅkhāṭṭhānīyaṃ ārammaṇameva dassitaṃ “vicikicchāya ārammaṇadhammā”ti. Yasmā purimuppannā",
  "tika-s0305t:143_3": "vicikicchā pacchā vicikicchāya paccayo hoti, tasmā vicikicchāpi vicikicchāṭṭhānīyadhammā",
  "tika-s0305t:143_4": "veditabbā. Tatrāyaṃ vacanattho – tiṭṭhanti pavattanti etthāti ṭhānīyā, vicikicchā",
  "tika-s0305t:143_5": "eva ṭhānīyā vicikicchāṭṭhānīyā. Aṭṭhakathāyaṃ pana ārammaṇassapi tattha visesapaccayataṃ",
  "tika-s0305t:143_6": "upādāya “kāmacchando vicikicchāti ime dve dhammā ārammaṇena kathitā”ti vuttaṃ. Subhanimittassa",
  "tika-s0305t:143_7": "hi paccayabhāvamattaṃ sandhāyetaṃ vuttaṃ, tathāpi yathā “paṭighampi paṭighanimitta”nti",
  "tika-s0305t:143_8": "katvā “byāpādo upanissayena kathito”ti vuttaṃ, evaṃ subhampi subhanimittanti katvā",
  "tika-s0305t:143_9": "kāmacchando upanissayena kathitoti sakkā viññātuṃ. Sesā thinamiddhauddhaccakukkuccāni.",
  "tika-s0305t:143_10": "Tattha thinamiddhaṃ aññamaññaṃ sahajātādivasena paccayo, tathā uddhaccakukkuccanti.",
  "tika-s0305t:143_11": "Ubhayesampi upanissayakoṭiyā paccayabhāve vattabbameva natthīti āha “sahajātena ca upanissayena cā”ti.",
  "tika-s0305t:144_0": "Yasmā sati nāma “cattāro satipaṭṭhānā”tiādinā tesaṃ tesaṃ dhammānaṃ anussaraṇavasena",
  "tika-s0305t:144_1": "vattati, tasmā te dhammā satisambojjhaṅgaṭṭhānīyā nāma. Lokuttaradhamme ca anussavādivasena",
  "tika-s0305t:144_2": "gahetvā tathā pavattateva. Tena vuttaṃ “satiyā”tiādi.",
  "tika-s0305t:145_0": "Kosallaṃ vuccati paññā, tato uppannā kosallasambhūtā. Anavajjasukhavipākāti anavajjā",
  "tika-s0305t:145_1": "hutvā sukhavipākā vipaccanakā. Padadvayena paccayato sabhāvato kiccato phalato kusaladhammaṃ",
  "tika-s0305t:145_2": "dasseti. Akusalaniddesepi eseva nayo. Sāvajjāti gārayhā. Anavajjāti agārayhā. Hīnā",
  "tika-s0305t:145_3": "lāmakā. Paṇītā seṭṭhā. Kaṇhā kāḷakā asuddhā. Sukkā odātā suddhā. Paṭibhāga-saddo",
  "tika-s0305t:145_4": "paṭhame vikappe sadisakoṭṭhāsattho, dutiye paṭipakkhakoṭṭhāsattho, tatiye niggahetabbapaṭipakkhakoṭṭhāsattho daṭṭhabbo.",
  "tika-s0305t:146_0": "Kusalakiriyāya ādikammabhāvena pavattavīriyaṃ dhitisabhāvatāya dhātūti vuttanti āha",
  "tika-s0305t:146_1": "“ārambhadhātūti paṭhamārambhavīriya”nti. Laddhāsevanaṃ vīriyaṃ balappattaṃ hutvā",
  "tika-s0305t:146_2": "paṭipakkhaṃ vidhamatīti āha – “nikkamadhātūti kosajjato nikkhantattā tato balavatara”nti.",
  "tika-s0305t:146_3": "Adhimattādhimattatarānaṃ paṭipakkhadhammānaṃ vidhamanasamatthaṃ paṭupaṭutarādibhāvappattaṃ",
  "tika-s0305t:146_4": "hotīti āha – “parakkamadhātūti paraṃ paraṃ ṭhānaṃ akkamanatāya tatopi balavatara”nti.",
  "tika-s0305t:147_0": "Tiṭṭhati pavattati etthāti ṭhānīyā. Ārammaṇadhammā, pītisambojjhaṅgassa ṭhānīyāti",
  "tika-s0305t:147_1": "pītisambojjhaṅgaṭṭhānīyāti “pītiyā ārammaṇadhammā”ti vuttaṃ. Yasmā aparāparuppattiyā",
  "tika-s0305t:147_2": "pītipi tathā vattabbataṃ labhatīti vuttaṃ visuddhimagge “pītiyā eva taṃ nāma”nti.",
  "tika-s0305t:147_3": "Darathapassaddhīti daratho kilesapariḷāho, so passambhati etāyāti darathapassaddhi,",
  "tika-s0305t:147_4": "kāyapassaddhiyā vedanādikhandhattayassa viya rūpakāyassapi passambhanaṃ hoti, cittapassaddhiyā",
  "tika-s0305t:147_5": "cittasseva passambhanaṃ, tato evettha bhagavatā lahutādīnaṃ viya duvidhatā vuttā.",
  "tika-s0305t:147_6": "Tathā samāhitākāraṃ sallakkhetvā gayhamāno samathova samathanimittaṃ, tassa ārammaṇabhūtaṃ",
  "tika-s0305t:147_7": "paṭibhāganimittampi. Vividhaṃ aggaṃ etassāti byaggo, vikkhepo. Tathā hi so anavaṭṭhānaraso",
  "tika-s0305t:147_8": "bhantatāpaccupaṭṭhāno vutto. Ekaggabhāvato byaggapaṭipakkhoti abyaggo, samādhi, so",
  "tika-s0305t:147_9": "eva nimittanti pubbe viya vattabbaṃ. Tenāha “tasseva vevacana”nti.",
  "tika-s0305t:148_0": "Yo ārammaṇe iṭṭhāniṭṭhākāraṃ anādiyitvā gahetabbo majjhattākāro, yo ca pubbe upekkhāsambojjhaṅgassa",
  "tika-s0305t:148_1": "bhāvanāvasena uppanno majjhattākāro, duvidhopi so upekkhāya ārammaṇadhammoti adhippetoti",
  "tika-s0305t:148_2": "āha – “atthato pana majjhattākāro upekkhāṭṭhānīyā dhammāti veditabbo”ti. Ārammaṇena",
  "tika-s0305t:148_3": "kathitā ārammaṇasseva tesaṃ visesapaccayabhāvato. Sesāti vīriyādayo cattāro dhammā.",
  "tika-s0305t:148_4": "Tesañhi upanissayova sātisayo icchitabboti.",
  "tika-s0305t:149": "Kāyasuttavaṇṇanā niṭṭhitā.",
  "tika-s0305t:150": "3. Sīlasuttavaṇṇanā",
  "tika-s0305t:151_0": "184. Khīṇāsavassa lokuttaraṃ sīlaṃ nāma maggaphalapariyāpannā sammāvācākammantājīvā",
  "tika-s0305t:151_1": "sīlalakkhaṇappattā tadaññe cetanādayo. Lokiyaṃ pana kiriyābyākatacittapariyāpannaṃ",
  "tika-s0305t:151_2": "cārittasīlaṃ, vārittasīlassa pana sambhavo eva natthi viramaṇavasena pavattiyā abhāvato.",
  "tika-s0305t:151_3": "“Pubbabhāgasīlaṃ lokiyasīla”nti keci.",
  "tika-s0305t:152_0": "Cakkhudassananti cakkhūhi dassanaṃ. Lakkhaṇassa dassananti sabhāvadhammānaṃ saṅkhatānaṃ",
  "tika-s0305t:152_1": "paccattalakkhaṇassa ñātapariññāya, aniccādisāmaññalakkhaṇassa tīraṇapariññāya dassanaṃ.",
  "tika-s0305t:152_2": "Pajahantopi hi te pahātabbākārato passati nāma. Nibbānassa tathalakkhaṇaṃ maggaphalehi",
  "tika-s0305t:152_3": "dassanaṃ, taṃ pana paṭivijjhanaṃ. Jhānena pathavīkasiṇādīnaṃ, abhiññāhi rūpānaṃ dassanampi",
  "tika-s0305t:152_4": "ñāṇadassanameva. Cakkhudassanaṃ adhippetaṃ savanapayirupāsanānaṃ parato gahitattā.",
  "tika-s0305t:152_5": "Pañhapayirupāsananti pañhapucchanavasena payirupāsanaṃ aññakammatthāya upasaṅkamanassa",
  "tika-s0305t:152_6": "kevalaṃ upasaṅkamaneneva jotitattā.",
  "tika-s0305t:153_0": "Ariyānaṃ anussati nāma guṇavasena, tatthāpi laddhaovādāvajjanamukhena yathābhūtasīlādiguṇānussaraṇanti",
  "tika-s0305t:153_1": "dassetuṃ “jhānavipassanā”tiādi vuttaṃ. Aññesaṃyeva santiketi ariyehi aññesaṃ sāsanikānaṃyeva",
  "tika-s0305t:153_2": "santike. Tenāha – “anupabbajjā nāmā”ti. Aññesūti sāsanikehi aññesu tāpasaparibbājakādīsu.",
  "tika-s0305t:153_3": "Tattha hi pabbajjā ariyānaṃ anupabbajjā nāma na hotīti vuttaṃ.",
  "tika-s0305t:154_0": "Satasahassamattā ahesuṃ samantapāsādikattā mahātherassa. Laṅkādīpeti nissayasīsena",
  "tika-s0305t:154_1": "nissitasallakkhaṇaṃ. Na hi pabbajjā dīpapaṭiladdhā, atha kho dīpanivāsiācariyapaṭiladdhā.",
  "tika-s0305t:154_2": "Mahinda…pe… pabbajanti nāma tassa parivāratāya pabbajjāyāti.",
  "tika-s0305t:155_0": "Saratīti taṃ ovādānusāsanidhammaṃ cinteti citte karoti. Vitakkāhataṃ karotīti punappunaṃ",
  "tika-s0305t:155_1": "parivitakkanena tadatthaṃ vitakkanipphāditaṃ karoti. Āraddho hotīti sampādito hoti.",
  "tika-s0305t:155_2": "Taṃ pana sampādanaṃ pāripūri evāti āha “paripuṇṇo hotī”ti. Tatthāti yathāvutte dhamme.",
  "tika-s0305t:155_3": "Ñāṇacāravasenāti ñāṇassa pavattanavasena. Tesaṃ tesaṃ dhammānanti tasmiṃ tasmiṃ ovādadhamme",
  "tika-s0305t:155_4": "āgatānaṃ rūpārūpadhammānaṃ. Lakkhaṇanti visesalakkhaṇaṃ sāmaññalakkhaṇañca. Pavicinatīti",
  "tika-s0305t:155_5": "“idaṃ rūpaṃ ettakaṃ rūpa”ntiādinā vicayaṃ āpajjati. Ñāṇañca ropetīti “aniccaṃ calaṃ",
  "tika-s0305t:155_6": "palokaṃ pabhaṅgū”tiādinā ñāṇaṃ pavatteti. Vīmaṃsanaṃ…pe… āpajjatīti rūpasattakārūpasattakakkamena",
  "tika-s0305t:155_7": "vipassanaṃ paccakkhato viya aniccatādīnaṃ dassanaṃ sammasanaṃ āpajjati.",
  "tika-s0305t:156_0": "Ubhayampetanti phalānisaṃsāti vuttadvayaṃ. Atthato ekaṃ pariyāyasaddattā. Paṭikaccāti",
  "tika-s0305t:156_1": "pageva. Maraṇakāleti maraṇakālasamīpe. Samīpatthe hi idaṃ bhummanti āha “maraṇassa āsannakāle”ti.",
  "tika-s0305t:157_0": "So tividho hoti ñāṇassa tikkhamajjhamudubhāvena. Tenāha “kappasahassāyukesū”tiādi.",
  "tika-s0305t:157_1": "Upahaccaparinibbāyī nāma āyuvemajjhaṃ atikkamitvā parinibbāyanato. Yattha katthacīti",
  "tika-s0305t:157_2": "avihādīsu yattha katthaci. Sappayogenāti vipassanāñāṇasaṅkhārasaṅkhātena payogena,",
  "tika-s0305t:157_3": "saha vipassanāpayogenāti attho. Suddhāvāsabhūmiyaṃ uddhaṃyeva maggasoto etassāti",
  "tika-s0305t:157_4": "uddhaṃsoto. Paṭisandhivasena akaniṭṭhabhavaṃ gacchatīti akaniṭṭhagāmī.",
  "tika-s0305t:158_0": "Avihādīsu vattamānopi ekaṃsato uddhaṃgamanāraho puggalo akaniṭṭhagāmī eva nāmāti",
  "tika-s0305t:158_1": "vuttaṃ “eko uddhaṃsoto akaniṭṭhagāmīti pañca hontī”ti. Tesanti niddhāraṇe sāmivacanaṃ.",
  "tika-s0305t:158_2": "Uddhaṃsotabhāvato yadipi heṭṭhimādīsupi ariyabhūmi nibbattateva, tathāpi tattha bhūmīsu",
  "tika-s0305t:158_3": "āyuṃ aggahetvā akaniṭṭhabhave āyuvaseneva soḷasakappasahassāyukatā daṭṭhabbā. “Satta",
  "tika-s0305t:158_4": "phalā sattānisaṃsā pāṭikaṅkhā”ti vuttattā “arahattamaggassa pubbabhāgavipassanā bojjhaṅgā",
  "tika-s0305t:158_5": "kathitā”ti vuttaṃ. Sattannampi sahabhāvo labbhatīti “apubbaṃ acarimaṃ ekacittakkhaṇikā”ti",
  "tika-s0305t:158_6": "vuttaṃ. Tayidaṃ pāḷiyaṃ tattha tattha “tasmiṃ samaye”ti āgatavacanena viññāyati,",
  "tika-s0305t:158_7": "bojjhaṅgānaṃ pana nānāsabhāvattā “nānālakkhaṇā”ti vuttaṃ.",
  "tika-s0305t:159": "Sīlasuttavaṇṇanā niṭṭhitā.",
  "tika-s0305t:160": "4. Vatthasuttavaṇṇanā",
  "tika-s0305t:161_0": "185. “Satisambojjhaṅgo”ti evaṃ ce mayhaṃ hotīti satisambojjhaṅgo nāma seṭṭho uttamo",
  "tika-s0305t:161_1": "pavaro, tasmāhaṃ satisambojjhaṅgasīsena phalasamāpattiṃ appetvā viharissāmīti evaṃ",
  "tika-s0305t:161_2": "ce mayhaṃ pubbabhāge hotīti attho. “Appamāṇo”ti evaṃ mayhaṃ hotīti svāyaṃ satisambojjhaṅgo,",
  "tika-s0305t:161_3": "sabbaso pamāṇakarakilesābhāvato appamāṇadhammārammaṇato ca appamāṇoti evaṃ mayhaṃ",
  "tika-s0305t:161_4": "antosamāpattiyaṃ asammohavasena hoti. Suparipuṇṇoti bhāvanāpāripūriyā suṭṭhu paripuṇṇoti",
  "tika-s0305t:161_5": "evaṃ mayhaṃ antosamāpattiyaṃ asammohavasena hotīti. Tiṭṭhatīti yathākālaparicchedasamāpattiyā",
  "tika-s0305t:161_6": "avaṭṭhānena tappariyāpannatāya satisambojjhaṅgo tiṭṭhati paṭibandhavasena. Uppādaṃ",
  "tika-s0305t:161_7": "anāvajjitattāti uppādassa anāvajjanena asamannāhārena. Uppādasīsena cettha uppādavantova",
  "tika-s0305t:161_8": "saṅkhārā gahitā. Anuppādanti nibbānaṃ uppādābhāvato uppādavantehi ca vinissaṭattā.",
  "tika-s0305t:161_9": "Pavattanti vipākappavattaṃ. Appavattanti nibbānaṃ tappaṭikkhepato. Nimittanti sabbasaṅkhāranimittaṃ.",
  "tika-s0305t:161_10": "Animittanti nibbānaṃ. Saṅkhāreti uppādādianāmasanena kevalameva saṅkhāragahaṇaṃ.",
  "tika-s0305t:161_11": "Visaṅkhāranti nibbānaṃ. Āvajjitattā āvajjitakālato paṭṭhāya ārabbha pavattiyā satisambojjhaṅgo",
  "tika-s0305t:161_12": "tiṭṭhati. Aṭṭhahākārehīti aṭṭhahi kāraṇehi. Jānātīti samāpattito vuṭṭhitakāle pajānāti.",
  "tika-s0305t:161_13": "Aṭṭhahākārehīti uppādāvajjanādīhi ceva anuppādāvajjanādīhi ca vuttākāraviparītehi",
  "tika-s0305t:161_14": "aṭṭhahi ākārehi cavantaṃ samāpattivasena anavaṭṭhānatopi gacchantaṃ cavatīti thero pajānātīti.",
  "tika-s0305t:162_0": "Phalabojjhaṅgāti phalasamāpattipariyāpannā bojjhaṅgā. Kiṃ pana te visuṃ visuṃ pavattantīti",
  "tika-s0305t:162_1": "āha “yadā hī”tiādi. Sīsaṃ katvāti padhānaṃ seṭṭhaṃ katvā. Tadanvayāti tadanugatā",
  "tika-s0305t:162_2": "satisambojjhaṅgaṃ anugacchanakā. Tañca kho tathā katvā dhammaṃ paccavekkhaṇavasena.",
  "tika-s0305t:162_3": "Keci pana “taṃ paccavekkhaṇādikaṃ katvā”ti vadanti.",
  "tika-s0305t:163": "Vatthasuttavaṇṇanā niṭṭhitā.",
  "tika-s0305t:164": "5. Bhikkhusuttavaṇṇanā",
  "tika-s0305t:165_0": "186. Bodhāyāti ettha bodho nāma bujjhanaṃ, taṃ pana kissa kenāti pucchanto “kiṃ bujjhanatthāyā”ti",
  "tika-s0305t:165_1": "vatvā taṃ dassento “maggenā”tiādimāha. Maggena nibbānaṃ bujjhanatthāya saṃvattanti,",
  "tika-s0305t:165_2": "paccavekkhaṇāya katakiccataṃ bujjhanatthāya saṃvattanti, paṭhamavikappe sacchikiriyābhisamayo",
  "tika-s0305t:165_3": "eva dassitoti tena atuṭṭhe “maggena vā”ti dutiyavikappamāha. Vivekanissitaṃ virāganissitanti",
  "tika-s0305t:165_4": "padehi sabbaṃ maggakiccaṃ tassa phalañca dassitaṃ. Nirodhanissitanti iminā nibbānasacchikiriyā.",
  "tika-s0305t:165_5": "Kāmāsavāpi cittaṃ vimuccatītiādinā kilesappahānaṃ. Vimuttasmiṃ vimuttamiti ñāṇaṃ",
  "tika-s0305t:165_6": "hotītiādinā paccavekkhaṇā dassitā.",
  "tika-s0305t:166": "Bhikkhusuttavaṇṇanā niṭṭhitā.",
  "tika-s0305t:167": "6-7. Kuṇḍaliyasuttādivaṇṇanā",
  "tika-s0305t:168_0": "187-188. Nibaddhavāsavasena ārāme nisīdanasīloti ārāmanisādī. Parisaṃ ogāḷho hutvā",
  "tika-s0305t:168_1": "caratīti parisāvacaroti āha – “yo panā”tiādi. Evanti iminākārena. Gahaṇanti niggahaṇaṃ.",
  "tika-s0305t:168_2": "Tena pucchāpadassa atthaṃ vivarati. Nibbeṭhananti niggahanibbeṭhanaṃ. Tena vissajjanapadassa",
  "tika-s0305t:168_3": "atthaṃ vivarati. Iminā nayenāti etena “itivādo”ti ettha iti-saddassa atthaṃ dasseti.",
  "tika-s0305t:168_4": "Upārambhādhippāyo vadati etenāti vādo, doso. Itivādo hotīti evaṃ imassa upari vādāropanaṃ",
  "tika-s0305t:168_5": "hoti. Itivādappamokkhoti evaṃ tato pamokkho hoti. Evaṃ vādappamokkhānisaṃsaṃ parehi",
  "tika-s0305t:168_6": "āropitadosassa nibbeṭhanavasena dassetvā idāni dosapavedanavasena dassetuṃ “ayaṃ",
  "tika-s0305t:168_7": "pucchāya doso”tiādi vuttaṃ.",
  "tika-s0305t:169_0": "Ettakaṃ ṭhānantiādito paṭṭhāya yāva “tīṇi sucaritānī”ti ettakaṃ ṭhānaṃ. Imaṃ desananti",
  "tika-s0305t:169_1": "“indriyasaṃvaro kho”tiādinayappavattaṃ imaṃ desanaṃ. Nābhijjhāyatīti na abhijjhāyati.",
  "tika-s0305t:169_2": "Nābhihaṃsatīti na abhitussati. Gocarajjhatte ṭhitaṃ hotīti kammaṭṭhānārammaṇe samādhānavasena",
  "tika-s0305t:169_3": "ṭhitaṃ hoti avaṭṭhitaṃ. Tenāha “susaṇṭhita”nti. Susaṇṭhitanti sammā avikkhepavasena",
  "tika-s0305t:169_4": "ṭhitaṃ. Kammaṭṭhānavimuttiyāti kammaṭṭhānānuyuñjanavasena paṭipakkhato nīvaraṇato",
  "tika-s0305t:169_5": "vimuttiyā. Suṭṭhu vimuttanti suvimuttaṃ. Tasmiṃ amanāparūpadassane na maṅku vilakkho",
  "tika-s0305t:169_6": "na hoti. Kilesavasena dosavasena. Aṭṭhitacitto athaddhacitto. Kovesena hi cittaṃ",
  "tika-s0305t:169_7": "thaddhaṃ hoti, na mudukaṃ. Adīnamānasoti domanassavasena yo dīnabhāvo, tadabhāvena",
  "tika-s0305t:169_8": "niddosamānaso. Apūticittoti byāpajjābhāvena sītibhūtacitto.",
  "tika-s0305t:170_0": "Imesu chasu dvāresu aṭṭhārasa duccaritāni honti paccekaṃ kāyavacīmanoduccaritabhedena.",
  "tika-s0305t:170_1": "Tāni vibhāgena dassetuṃ “katha”ntiādi vuttaṃ. Tattha iṭṭhārammaṇe āpāthagateti nayadānamattametaṃ.",
  "tika-s0305t:170_2": "Tena “aniṭṭhārammaṇe āpāthagate dosaṃ uppādentassā”tiādinā tividhaduccaritaṃ nīharitvā",
  "tika-s0305t:170_3": "vattabbaṃ, tathā “majjhattārammaṇe mohaṃ uppādentassā”tiādinā ca. Manoduccaritādisāmaññena",
  "tika-s0305t:170_4": "pana tīṇiyeva duccaritāni hontīti veditabbaṃ.",
  "tika-s0305t:171_0": "Paññattivasenāti vatthuṃ anāmasitvā piṇḍagahaṇamukhena kevalaṃ paññattivaseneva.",
  "tika-s0305t:171_1": "Bhāvanāpaṭisaṅkhāneti bhāvanāsiddhe paṭisaṅkhāne, bhāvanāya paṭisaṅkhāne vāti attho.",
  "tika-s0305t:171_2": "Imānīti yathāvuttāni chadvārārammaṇāni. Duccaritānīti duccaritakāraṇāni. Appaṭisaṅkhāne",
  "tika-s0305t:171_3": "ṭhitassa duccaritāni sucaritāni katvā. Pariṇāmetīti parivatteti duccaritāni tattha",
  "tika-s0305t:171_4": "anuppādetvā sucaritāni uppādento. Evanti vuttappakārena. Indriyasaṃvaro…pe… veditabbo",
  "tika-s0305t:171_5": "indriyasaṃvarasampādanavasena tiṇṇaṃ sucaritānaṃ sijjhanato. Tenāha “ettāvatā”tiādi.",
  "tika-s0305t:171_6": "Ettāvatāti ādito paṭṭhāya yāva “tīṇi sucaritāni paripūrentī”ti padaṃ, ettāvatā. Sīlānurakkhakaṃ",
  "tika-s0305t:171_7": "indriyasaṃvarasīlanti catupārisuddhisīlassa anurakkhakaṃ indriyasaṃvarasīlaṃ kathikaṃ.",
  "tika-s0305t:171_8": "Kathaṃ pana tadeva tassa anurakkhakaṃ hotīti? Aparāparuppattiyā upanissayabhāvato.",
  "tika-s0305t:172_0": "Tīṇi sīlānīti indriyasaṃvara-ājīvapārisuddhi-paccayasannissita-sīlāni. Lokuttaramissakāti",
  "tika-s0305t:172_1": "lokiyāpi lokuttarāpi hontīti attho. Sattannaṃ bojjhaṅgānanti lokuttarānaṃ sattannaṃ",
  "tika-s0305t:172_2": "bojjhaṅgānaṃ. Mūlabhūtā satipaṭṭhānā pubbabhāgā, te sandhāya vuttaṃ “cattāro kho,",
  "tika-s0305t:172_3": "kuṇḍaliya, satipaṭṭhānā bhāvitā bahulīkatā satta bojjhaṅge paripūrentī”ti. Tepīti",
  "tika-s0305t:172_4": "yathāvuttasatipaṭṭhānā. Satipaṭṭhānamūlakā bojjhaṅgāti lokiyasatipaṭṭhānamūlakā bojjhaṅgāva.",
  "tika-s0305t:172_5": "Pubbabhāgāvāti ettha keci “pubbabhāgā cā”ti pāṭhaṃ katvā “pubbeva lokuttarā pubbabhāgā",
  "tika-s0305t:172_6": "cā”ti atthaṃ vadanti. Vijjāvimuttimūlakāti “satta kho, kuṇḍaliya, bojjhaṅgā bhāvitā",
  "tika-s0305t:172_7": "bahulīkatā vijjāvimuttiṃ paripūrentī”ti evaṃ vuttā bojjhaṅgā lokuttarāva vijjāvimuttisahagatabhāvato.",
  "tika-s0305t:173": "Kuṇḍaliyasuttādivaṇṇanā niṭṭhitā.",
  "tika-s0305t:174": "8. Upavānasuttavaṇṇanā",
  "tika-s0305t:175_0": "189. Paccattanti karaṇaniddeso ayanti āha – “attanāvā”ti. Kurumānoyevāti uppādento",
  "tika-s0305t:175_1": "eva. Kammaṭṭhānavimuttiyā suṭṭhu vimuttanti kammaṭṭhānamanasikārena nīvaraṇānaṃ dūrībhāvato",
  "tika-s0305t:175_2": "tehi suṭṭhu vimuttaṃ. Atthaṃ karitvāti bhāvanāmanasikāraṃ uttamaṃ katvā. “Mahā vata",
  "tika-s0305t:175_3": "me ayaṃ attho uppanno”ti atthiko hutvā.",
  "tika-s0305t:176": "9. Paṭhamauppannasuttavaṇṇanā",
  "tika-s0305t:177": "190. Tathāgatassa pātubhāvātiādinā buddhuppādakāle eva bojjhaṅgaratanapaṭilābhoti dasseti.",
  "tika-s0305t:178": "Pabbatavaggavaṇṇanā niṭṭhitā.",
  "tika-s0305t:179": "2. Gilānavaggo",
  "tika-s0305t:180": "1-3. Pāṇasuttādivaṇṇanā",
  "tika-s0305t:181_0": "192-194. Yesanti yesaṃ sattānaṃ. Cattāro iriyāpathā atthi labbhanti tadupagasarīrāvayavalābhena.",
  "tika-s0305t:181_1": "Etanti “cattāro iriyāpathe kappentī”ti etaṃ vacanaṃ. “Vivekanissita”ntiādivacanato",
  "tika-s0305t:181_2": "“sahavipassanake maggabojjhaṅge”icceva vuttaṃ. Dutiyatatiyāni uttānatthāneva heṭṭhā vuttanayattā.",
  "tika-s0305t:182": "4-10. Paṭhamagilānasuttādivaṇṇanā",
  "tika-s0305t:183_0": "195-201. Visuddhaṃ ahosi visabhāgadhātukkhobhaṃ vūpasamentaṃ. Tenāha – “pokkharapatte",
  "tika-s0305t:183_1": "…pe… vinivattitvā gato”ti. Eseva nayo pāḷito atthato ca catutthena pañcamachaṭṭhānaṃ",
  "tika-s0305t:183_2": "samānattā. Visarukkhavātasamphassenāti visarukkhasannissitavātasamphassena. Mandasītajaroti",
  "tika-s0305t:183_3": "muduko sītajaro. Sesanti vuttāvasesaṃ. Sabbatthāti sattamādīsu catūsu.",
  "tika-s0305t:184": "Gilānavaggavaṇṇanā niṭṭhitā.",
  "tika-s0305t:185": "3. Udāyivaggo",
  "tika-s0305t:186": "1-2. Bodhāyasuttādivaṇṇanā",
  "tika-s0305t:187_0": "202-203. Kittakena nu kho kāraṇena bujjhanakaaṅgā nāma vuccanti bujjhanakassa puggalassa",
  "tika-s0305t:187_1": "aṅgāti vattabbataṃ labhanti. Missakabojjhaṅgā kathitā sahavipassanā maggabojjhaṅgā",
  "tika-s0305t:187_2": "kathitāti katvā. Dhammaparicchedo kathito gaṇanāmattena paricchinditvā vuttattā na",
  "tika-s0305t:187_3": "bhūmantaraparicchedo, vipassanādiparicchedo vā.",
  "tika-s0305t:188": "3-5. Ṭhāniyasuttādivaṇṇanā",
  "tika-s0305t:189_0": "204-206. Kāmarāgena gadhitabbaṭṭhānabhūtā kāmarāgaṭṭhāniyāti āha “ārammaṇadhammāna”nti.",
  "tika-s0305t:189_1": "“Manasikārabahulīkārā”ti vuttattā “ārammaṇeneva kathita”nti vuttaṃ. Vuttaparicchedoti",
  "tika-s0305t:189_2": "etena na kevalaṃ ārammaṇavaseneva, atha kho upanissayavasenapettha attho labbhatīti",
  "tika-s0305t:189_3": "dasseti. Paṭhamavaggassa hi dutiye sutte upanissayavaseneva attho dassito. Missakabojjhaṅgā",
  "tika-s0305t:189_4": "kathitā avibhāgeneva kathitattā. Aparihāniyeti tīhi sikkhāhi aparihānāvahe.",
  "tika-s0305t:190": "6-7. Taṇhakkhayasuttādivaṇṇanā",
  "tika-s0305t:191_0": "207-208. “So maṃ pucchissatī”ti adhippāyena bhagavatā osāpitadesanaṃ. Patthaṭattā",
  "tika-s0305t:191_1": "bhāvanāpāripūriyā vitthāritaṃ gatattā. Mahantabhāvanti bhāvanāvaseneva mahattaṃ gatattā.",
  "tika-s0305t:191_2": "Tato eva vaḍḍhippamāṇā. Nīvaraṇavigame sambhavato paccayato byāpādo vigato hotīti",
  "tika-s0305t:191_3": "āha – “nīvaraṇānaṃ dūrībhāvena byāpādavirahitattā”ti. Taṇhāmūlakanti taṇhāpaccayaṃ.",
  "tika-s0305t:191_4": "Yañhi taṇhāsahagataṃ asahagatampi taṇhaṃ upanissāya nipphannaṃ, sabbaṃ taṃ taṇhāmūlakaṃ.",
  "tika-s0305t:191_5": "Pahīyati anuppādappahānena. Taṇhādīnaṃyeva khayā, na tesaṃ saṅkhārānaṃ khayā. Etehi",
  "tika-s0305t:191_6": "taṇhakkhayādipadehi.",
  "tika-s0305t:192": "8. Nibbedhabhāgiyasuttavaṇṇanā",
  "tika-s0305t:193_0": "209. Nibbijjhantīti nibbedhā, nibbijjhanadhammā dhammavinayādayo, tappariyāpannatāya",
  "tika-s0305t:193_1": "nibbedhabhāge gato nibbedhabhāgiyo, taṃ nibbedhabhāgiyaṃ. Tenāha “nibbijjhanakoṭṭhāsiya”nti.",
  "tika-s0305t:193_2": "Bhāvetvā ṭhitena cittena. Vipassanāmaggampi gahetvā “maggabojjhaṅgā missakā”ti vuttā.",
  "tika-s0305t:193_3": "Tehīti bojjhaṅgehi bhāvitaṃ cittaṃ. Te vā bojjhaṅge bhāvetvā ṭhitaṃ cittaṃ nāma phalacittaṃ,",
  "tika-s0305t:193_4": "tasmā nibbattitalokuttarameva. Tampīti phalacittampi maggānantaratāya magganissitaṃ",
  "tika-s0305t:193_5": "katvā missakameva kathetuṃ vaṭṭati “bodhāya saṃvattantī”ti vuttattā.",
  "tika-s0305t:194": "9. Ekadhammasuttavaṇṇanā",
  "tika-s0305t:195": "210. Saṃyojanasaṅkhātā vinibandhāti kāmarāgādisaṃyojanasaññitā bandhanā. Pariniṭṭhapetvā gahaṇāti gilitvā viya pariniṭṭhapetvā gahaṇākārā.",
  "tika-s0305t:196": "10. Udāyisuttavaṇṇanā",
  "tika-s0305t:197_0": "211. Bahukataṃ vuccati bahukāro bahumāno, natthi etassa bahukatanti abahukato, akatabahumāno.",
  "tika-s0305t:197_1": "Dhammo uppajjamāno ukkujjanto viya nirujjhamāno avakujjanto viya hotīti vuttaṃ “ukkujjaṃ",
  "tika-s0305t:197_2": "vuccati udayo, avakujjaṃ vayo”ti. Parivattentoti aniccātipi dukkhātipi anattātipi.",
  "tika-s0305t:197_3": "“Eso hi te udāyi maggo paṭiladdho, yo te…pe… tathattāya upanessatī”ti pariyosāne",
  "tika-s0305t:197_4": "bhagavato vacanañcettha sādhakaṃ daṭṭhabbaṃ. Tena tenākārena viharantanti yena sammasanākārena",
  "tika-s0305t:197_5": "vipassanāvihārena viharantaṃ. Tathābhāvāyāti khīṇāsavabhāvapaccavekkhaṇāya. Tenāha",
  "tika-s0305t:197_6": "– “khīṇā jātīti…pe… taṃ dassento evamāhā”ti.",
  "tika-s0305t:198": "Udāyivaggavaṇṇanā niṭṭhitā.",
  "tika-s0305t:199": "4. Nīvaraṇavaggo",
  "tika-s0305t:200": "3-4. Upakkilesasuttādivaṇṇanā",
  "tika-s0305t:201_0": "214-215. Na ca pabhāvantanti na ca pabhāsampannaṃ. Pabhijjanasabhāvanti tāpetvā tālane",
  "tika-s0305t:201_1": "pabhaṅgutaṃ. Avasesaṃ lohanti vuttāvasesaṃ jātilohaṃ, vijātilohaṃ, kittimalohanti",
  "tika-s0305t:201_2": "pabhedaṃ sabbampi lohaṃ. Uppajjituṃ appadānenāti ettha nanu lokiyakusalacittassapi",
  "tika-s0305t:201_3": "suvisuddhassa uppajjituṃ appadānena upakkilesatāti? Saccametaṃ, yasmiṃ pana santāne",
  "tika-s0305t:201_4": "nīvaraṇāni laddhapatiṭṭhāni, tattha mahaggatakusalassapi asambhavo, pageva lokuttarakusalassa,",
  "tika-s0305t:201_5": "parittakusalaṃ pana yathāpaccayaṃ uppajjati. Nīvaraṇe hi vūpasante santāne uppattiyā",
  "tika-s0305t:201_6": "aparisuddhaṃ hoti, upakkiliṭṭhaṃ nāma hoti, aparisuddhadīpakapallikavaṭṭhitelādisannissayo",
  "tika-s0305t:201_7": "dīpo viya, apica nippariyāyato uppajjituṃ appadāneneva tesaṃ upakkilesatāti dassento",
  "tika-s0305t:201_8": "“yadaggena hī”tiādimāha. Ārammaṇe vikkhittappattivasena cuṇṇavicuṇṇatā veditabbā.",
  "tika-s0305t:201_9": "Na āvarantīti kusaladhamme uppajjituṃ appadānavasena na āvaranti, atha kho tesaṃ",
  "tika-s0305t:201_10": "uppattiyā honti. Na paṭicchādentīti na vinandhanti. Catubhūmakacittassāti catutthabhūmakakusalacittassa",
  "tika-s0305t:201_11": "anupakkilesā, tehi akilissanato.",
  "tika-s0305t:202": "8. Āvaraṇanīvaraṇasuttavaṇṇanā",
  "tika-s0305t:203": "219. Paññā dubbalā hoti, na balavatī paṭipakkhena upakkiliṭṭhabhāvato. Tenāha “mandā avisadā”ti.",
  "tika-s0305t:204_0": "Pañca nīvaraṇā dūre honti āvaraṇābhāvato. Tameva pītinti sappāyadhammasavane uppannaṃ",
  "tika-s0305t:204_1": "pītiṃ. Tassā tadā uppannākārasallakkhaṇena avijahanto punappunaṃ tassā nibbattanena.",
  "tika-s0305t:204_2": "Tenāha “pañca nīvaraṇe vikkhambhetvā”ti. Idaṃ sandhāyāti ettake divasepi na vinassanti,",
  "tika-s0305t:204_3": "sā dhammapīti laddhapaccayā hutvā visesāvahāti imamatthaṃ sandhāya etaṃ “imassa pañca",
  "tika-s0305t:204_4": "nīvaraṇā tasmiṃ samaye na hontī”tiādi vuttaṃ. Pītipāmojjapakkhiyāti pītipāmojjapaccayā.",
  "tika-s0305t:204_5": "Nassantīti nirodhapaccayavasena pavattanato nassanti. Sabhāgapaccayavasena puna uppajjantāpi…pe…",
  "tika-s0305t:204_6": "vuccati kiccasādhanavasena pavattanato.",
  "tika-s0305t:205": "9. Rukkhasuttavaṇṇanā",
  "tika-s0305t:206": "220. Abhiruhanakāti samīparukkhe abhibhavitvā ruhanakā. Aṭṭhikacchakoti aṭṭhibahulakacchako. Kapithanasadisaphalattā kapitthanoti laddhanāmo.",
  "tika-s0305t:207": "10. Nīvaraṇasuttavaṇṇanā",
  "tika-s0305t:208_0": "221. Andhabhāvakaraṇā paññācakkhussa vibandhanato. Tathā hi te “acakkhukaraṇā paññānirodhikā”ti",
  "tika-s0305t:208_1": "vuttā. Vihanati vibādhatīti vighāto, dukkhanti āha “vighātapakkhiyāti dukkhapakkhikā”ti.",
  "tika-s0305t:208_2": "Nibbānatthāya na saṃvattantīti anibbānasaṃvattanikā. Missakabojjhaṅgāva kathitā pubbabhāgikānaṃ kathitattā.",
  "tika-s0305t:209": "Nīvaraṇavaggavaṇṇanā niṭṭhitā.",
  "tika-s0305t:210": "5. Cakkavattivaggo",
  "tika-s0305t:211": "1. Vidhāsuttavaṇṇanā",
  "tika-s0305t:212": "222. Vidhīyantīti vidhā, mānādibhāgā koṭṭhāsāti āha “tayo mānakoṭṭhāsā”ti. Tathā tathā vidahanatoti “seyyohamasmī”tiādinā tena tenākārena vidahanato ṭhapanato, ṭhapetabbato vā.",
  "tika-s0305t:213": "2. Cakkavattisuttavaṇṇanā",
  "tika-s0305t:214_0": "223. Sirisampattiyā rājati dippati sobhatīti rājā, dānapiyavacanaatthacariyāsamānattatāsaṅkhātehi",
  "tika-s0305t:214_1": "catūhi saṅgahavatthūhi. Rañjetīti rameti. Abbhuggatāyāti udīritā nibbattito tattha",
  "tika-s0305t:214_2": "tattha gacchanato. Cakkaṃ vattetīti cakkaratanaṃ pavatteti. Devaṭṭhānanti pūjanīyadevaṭṭhānaṃ.",
  "tika-s0305t:214_3": "Cittīkataṭṭhenāti pūjanīyabhāvena. Aggho natthi cirakālasambhavapuññānubhāvasiddharatanasabbhāvato.",
  "tika-s0305t:214_4": "Aññehi cakkavattino pariggahabhūtaratanehi. Loketi manussaloke. Tena tadaññalokaṃ",
  "tika-s0305t:214_5": "nivatteti. Vijjamānaggahaṇena atītānāgataṃ nivatteti. Buddhā ca kadāci karahaci uppajjanti",
  "tika-s0305t:214_6": "cakkavattinopi yebhuyyena tasmiṃyeva uppajjanatoti adhippāyo. Anomassāti alāmakassa",
  "tika-s0305t:214_7": "ukkaṭṭhassa. Sesāni ratanāni.",
  "tika-s0305t:215_0": "Tatrāti vākyopaññāsane nipāto, tasmiṃ pātubhāvavacane. “Ayutta”nti vatvā tattha adhippāyaṃ",
  "tika-s0305t:215_1": "vivaranto “uppannaṃ hī”tiādimāha. Tehi ratanehi cakkavattananiyamāpekkhatāya cakkavattivacanassa.",
  "tika-s0305t:215_2": "Niyamenāti ekantena. Vattabbataṃ āpajjati bhāvini bhūte viya upacāroti yathā – “agamā",
  "tika-s0305t:215_3": "rājagahaṃ buddho”ti. Laddhanāmassāti cakkavattīti loke laddhasamaññassa patthanīyassa",
  "tika-s0305t:215_4": "purisavisesassa. Mūluppattivacanatopīti “cakkavattissa pātubhāvā”ti etassa paṭhamuppattiyā",
  "tika-s0305t:215_5": "vacanatopi. Idāni tamatthaṃ vivaranto “yo hī”tiādimāha. Yo hi cakkavattirājā, tassa",
  "tika-s0305t:215_6": "uppattiyā cakkaratanassa uppajjanato cakkavattīti evaṃ nāmaṃ uppajjati. “Cakkaṃ vattessatī”ti",
  "tika-s0305t:215_7": "idaṃ pana niyāmaṃ anapekkhitvā tassa uppajjatīti ratanānuppattiṃ gahetvā vuttanayato",
  "tika-s0305t:215_8": "saññā uppajjati “cakkavattī”ti. Ekamevāti cakkaratanameva paṭhamaṃ pātubhavati. Yasmiṃ",
  "tika-s0305t:215_9": "bhūte rañño cakkavattisamaññā, atha pacchā ratanāni pātubhavantīti bahūnaṃ pātubhāvaṃ",
  "tika-s0305t:215_10": "upādāya bahulavacanatopi etaṃ “cakkavattissa pātubhāvā ratanānaṃ pātubhāvo”ti vuttaṃ.",
  "tika-s0305t:215_11": "Ayaṃ hetukattusaññito atthabhedo. Pātubhāvāti pātubhāvato. Puññasambhāro bhinnasantānatāya",
  "tika-s0305t:215_12": "ratanānampi pariyāyena upanissayahetūti vuttaṃ. Yuttamevetaṃ yathāvuttayuttiyuttattā.",
  "tika-s0305t:216_0": "Vattabbabhūto adhippāyo etassa atthīti adhippāyo, atthaniddeso, saṅkhepato adhippāyo",
  "tika-s0305t:216_1": "saṅkhepādhippāyo. Cakkaratanānubhāvena cakkavattissariyassa sijjhanato “dātuṃ samatthassā”ti",
  "tika-s0305t:216_2": "vuttaṃ. Yojanappamāṇe padese pavattattā yojanappamāṇaṃ andhakāraṃ. Atidīghātirassatādiṃ",
  "tika-s0305t:216_3": "chabbidhaṃ dosaṃ vivajjetvā ṭhitassāti vacanaseso.",
  "tika-s0305t:217_0": "Sabbesaṃ catubhūmakadhammānaṃ purecaraṃ kusalānaṃ dhammānaṃ gatiyo samanvesanavasena",
  "tika-s0305t:217_1": "pavattanato. Buddhādīhipi appahānīyatāya mahantadhammasabhāvattā dhammakāye ca jeṭṭhakaṭṭhena",
  "tika-s0305t:217_2": "dhammakāyūpapannaṃ. Paññāpāsādatāya cassa uparigataṭṭhena accuggataṃ. Vitthataṭṭhena",
  "tika-s0305t:217_3": "vipulaṃ. Mahantatāya mahantaṃ. Anādikālabhāvitassa kilesasantānassa khaṇeneva viddhaṃsanato",
  "tika-s0305t:217_4": "sīghaṃ lahu javanti pariyāyā. Bojjhaṅgadhammapariyāpannattā hi vuttaṃ “ekanta-kusalattā”ti.",
  "tika-s0305t:217_5": "Sampayuttavasena pītiyā ālokaviddhaṃsanabhāvavasenāti vuttaṃ “sahajātapaccayādī”tiādi.",
  "tika-s0305t:217_6": "Sabbasaṅgāhikadhammaparicchedoti catubhūmakattā sabbasaṅgāhako bojjhaṅgadhammaparicchedo kathito.",
  "tika-s0305t:218": "4-10. Duppaññasuttādivaṇṇanā",
  "tika-s0305t:219": "225-231. Eḷaṃ vuccati doso, eḷena mūgo viyāti eḷamūgoti imamatthaṃ dassento “mukhena vāca”ntiādimāha.",
  "tika-s0305t:220": "Cakkavattivaggavaṇṇanā niṭṭhitā.",
  "tika-s0305t:221": "6. Sākacchavaggo",
  "tika-s0305t:222": "1. Āhārasuttavaṇṇanā",
  "tika-s0305t:223_0": "232. Purimanayatoti “satisambojjhaṅgaṭṭhānīyānaṃ dhammāna”ntiādinā āgatanayato. Evanti",
  "tika-s0305t:223_1": "idāni vuccamānākārena. Sati ca sampajaññañca satisampajaññaṃ. Satipadhānaṃ vā abhikkantādīsu",
  "tika-s0305t:223_2": "satthakabhāvapariggaṇhakañāṇaṃ satisampajaññaṃ. Taṃ sabbattha satokārībhāvāvahattā",
  "tika-s0305t:223_3": "satisambojjhaṅgassa uppādāya saṃvattati. Yathā ca paccanīkadhammappahānaṃ anurūpadhammadesanā",
  "tika-s0305t:223_4": "ca anuppannānaṃ kusalānaṃ dhammānaṃ uppādāya hoti, evaṃ satirahitapuggalavajjanā",
  "tika-s0305t:223_5": "satokārīpuggalasevanā ca tattha ca yuttapayuttatā satisambojjhaṅgassa uppādāya hotīti",
  "tika-s0305t:223_6": "imamatthaṃ dasseti “satisampajañña”ntiādinā. Arahattamaggena bhāvanāpāripūrī hoti.",
  "tika-s0305t:223_7": "Tathā hi arahāva “sativepullappatto”ti vuccati.",
  "tika-s0305t:224_0": "Dhammānaṃ, dhammesu vā vicayo, so eva heṭṭhā vuttanayena sambojjhaṅgo, tassa dhammavicayasambojjhaṅgassa.",
  "tika-s0305t:224_1": "Paripucchakatāti ācariyaṃ payirupāsitvā pañcapi nikāye sahaṭṭhakathāya pariyogāhetvā",
  "tika-s0305t:224_2": "yaṃ yaṃ tattha gaṇṭhiṭṭhānaṃ, tassa tassa “idaṃ, bhante, kathaṃ imassa ko attho”ti",
  "tika-s0305t:224_3": "evaṃ khandhādīsu atthapucchakabhāvo. Tenāha “khandha…pe… bahulatā”ti.",
  "tika-s0305t:225_0": "Vatthuvisadakiriyāti cittacetasikānaṃ pavattiṭṭhānabhāvato sarīraṃ tappaṭibaddhāni",
  "tika-s0305t:225_1": "ca cīvarādīni idha “vatthūnī”ti adhippetāni, tāni yathā cittassa sukhāvahāni honti,",
  "tika-s0305t:225_2": "tathā karaṇaṃ tesaṃ visadabhāvakaraṇaṃ. Tena vuttaṃ “ajjhattikabāhirāna”ntiādi. Ussannadosanti",
  "tika-s0305t:225_3": "vātādiussannadosaṃ. Sedamalamakkhitanti sedena ceva jallikāsaṅkhātena sarīramalena",
  "tika-s0305t:225_4": "ca makkhitaṃ. Ca-saddena aññampi sarīrassa ca cittassa ca pīḷāvahaṃ saṅgaṇhāti. Senāsanaṃ",
  "tika-s0305t:225_5": "vāti vā-saddena pattādīnaṃ saṅgaho daṭṭhabbo. Avisade sati, visayabhūte vā. Kathaṃ",
  "tika-s0305t:225_6": "bhāvanamanuyuttassa tāni visayoti? Antarantarā pavattanakacittuppādavasena evaṃ vuttaṃ.",
  "tika-s0305t:225_7": "Te hi cittuppādā cittekaggatāya ijjhantiyāpi aparisuddhabhāvāya saṃvattanti. Cittacetasikesu",
  "tika-s0305t:225_8": "nissayādipaccayabhūtesu. Ñāṇampīti pi-saddo sampiṇḍane. Tena na kevalaṃ taṃ vatthuyeva,",
  "tika-s0305t:225_9": "atha kho tasmiṃ aparisuddhe ñāṇampi aparisuddhaṃ hotīti nissayāparisuddhiyā nissitāparisuddhi",
  "tika-s0305t:225_10": "viya visayassa aparisuddhatāya visayīnaṃ aparisuddhiṃ dasseti anvayato byatirekato ca.",
  "tika-s0305t:226_0": "Samabhāvakaraṇaṃ kiccato anūnādhikabhāvakaraṇaṃ. Yathāpaccayaṃ saddheyyavatthusmiṃ",
  "tika-s0305t:226_1": "adhimokkhakiccassa paṭutarabhāvena paññāya avisadatāya vīriyādīnañca anubalappadānasithilatādinā",
  "tika-s0305t:226_2": "saddhindriyaṃ balavaṃ hoti. Tenāha “itarāni mandānī”ti. Tatoti tasmā saddhindriyassa",
  "tika-s0305t:226_3": "balavabhāvato itaresañca mandattā. Kosajjapakkhe patituṃ adatvā sampayuttadhammānaṃ",
  "tika-s0305t:226_4": "paggaṇhanaṃ anubalappadānaṃ paggaho, paggahakiccaṃ kātuṃ na sakkotīti sambandhitabbaṃ.",
  "tika-s0305t:226_5": "Ārammaṇaṃ upagantvā ṭhānaṃ, anissajjanaṃ vā upaṭṭhānaṃ, vikkhepapaṭipakkho. Yena",
  "tika-s0305t:226_6": "vā sampayuttā avikkhittā honti, so avikkhepo. Rūpagataṃ viya cakkhunā yena yāthāvato",
  "tika-s0305t:226_7": "visayasabhāvaṃ passati, taṃ dassanakiccaṃ kātuṃ na sakkoti balavatā saddhindriyena",
  "tika-s0305t:226_8": "abhibhūtattā. Sahajātadhammesu hi indaṭṭhaṃ karontānaṃ saha pavattamānānaṃ dhammānaṃ",
  "tika-s0305t:226_9": "ekarasatāvaseneva atthasiddhi, na aññathā. Tasmāti vuttamevatthaṃ kāraṇabhāvena paccāmasati.",
  "tika-s0305t:226_10": "Tanti saddhindriyaṃ.",
  "tika-s0305t:227_0": "Dhammasabhāvapaccavekkhaṇenāti yassa saddheyyavatthuno uḷāratādiguṇe adhimuccanassa",
  "tika-s0305t:227_1": "sātisayappavattiyā saddhindriyaṃ balavaṃ jātaṃ, tassa paccayapaccayuppannatādivibhāgato",
  "tika-s0305t:227_2": "yāthāvato vīmaṃsanena. Evañhi evaṃdhammatānayena sabhāvasarasato pariggayhamāne savipphāro",
  "tika-s0305t:227_3": "adhimokkho na hoti – “ayaṃ imesaṃ dhammānaṃ sabhāvo”ti paññābyāpārassa sātisayattā.",
  "tika-s0305t:227_4": "Dhuriyadhammesu hi yathā saddhāya balavabhāve paññāya mandabhāvo hoti, evaṃ paññāya",
  "tika-s0305t:227_5": "balavabhāve saddhāya mandabhāvo hoti. Tena vuttaṃ – “taṃ dhammasabhāvapaccavekkhaṇena…pe…",
  "tika-s0305t:227_6": "hāpetabba”nti. Tathā amanasikaraṇenāti yenākārena bhāvanamanuyuñjantassa saddhindriyaṃ",
  "tika-s0305t:227_7": "balavaṃ jātaṃ, tenākārena bhāvanaṃ nānuyuñjanenāti vuttaṃ hoti. Idha duvidhena saddhindriyassa",
  "tika-s0305t:227_8": "balavabhāvo attano vā paccayavisesena kiccuttariyato vīriyādīnaṃ vā mandakiccatāya.",
  "tika-s0305t:227_9": "Tattha paṭhamavikappe hāpanavidhi dassito, dutiyavikappe pana yathā manasikaroto",
  "tika-s0305t:227_10": "vīriyādīnaṃ mandakiccatāya saddhindriyaṃ balavaṃ jātaṃ, tathā amanasikārena vīriyādīnaṃ",
  "tika-s0305t:227_11": "paṭutarabhāvāvahena manasikārena saddhindriyaṃ tehi samataṃ karontena hāpetabbaṃ.",
  "tika-s0305t:227_12": "Iminā nayena sesindriyesupi hāpanavidhi veditabbo.",
  "tika-s0305t:228_0": "Vakkalittheravatthūti so hi āyasmā saddhādhimutto tattha ca katādhikāro satthu rūpakāyadassane",
  "tika-s0305t:228_1": "pasuto eva hutvā viharanto satthārā – “kiṃ te, vakkali, iminā pūtikāyena diṭṭhena,",
  "tika-s0305t:228_2": "yo kho, vakkali, dhammaṃ passati, so maṃ passatī”tiādinā ovadiyamāno kammaṭṭhāne",
  "tika-s0305t:228_3": "niyojitopi taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi.",
  "tika-s0305t:228_4": "Atha naṃ satthā yathānisinnova obhāsavissajjanena attānaṃ dassetvā –",
  "tika-s0305t:229": "“Pāmojjabahulo bhikkhu, pasanno buddhasāsane;",
  "tika-s0305t:230": "Adhigacche padaṃ santaṃ, saṅkhārūpasamaṃ sukha”nti. –",
  "tika-s0305t:231_0": "Gāthaṃ vatvā “ehi, vakkalī”ti āha. So tena vacanena amateneva abhisitto haṭṭhatuṭṭho",
  "tika-s0305t:231_1": "hutvā vipassanaṃ paṭṭhapesi, saddhāya bahulabhāvato vipassanāvīthiṃ nārohati. Taṃ",
  "tika-s0305t:231_2": "ñatvā bhagavā indriyasamattapaṭipādanāya kammaṭṭhānaṃ sodhetvā adāsi. So satthārā",
  "tika-s0305t:231_3": "dinnanayena vipassanaṃ ussukkāpetvā maggapaṭipāṭiyā arahattaṃ pāpuṇi. Tena vuttaṃ",
  "tika-s0305t:231_4": "– “vakkalittheravatthu cettha nidassana”nti. Etthāti saddhindriyassa adhimattabhāve",
  "tika-s0305t:231_5": "sesindriyānaṃ sakiccākaraṇe.",
  "tika-s0305t:232_0": "Itarakiccabhedanti upaṭṭhānādikiccavisesaṃ. Passaddhādīti ādi-saddena samādhiupekkhāsambojjhaṅgānaṃ",
  "tika-s0305t:232_1": "saṅgaho daṭṭhabbo. Hāpetabbanti yathā saddhindriyassa balavabhāvo dhammasabhāvapaccavekkhaṇena",
  "tika-s0305t:232_2": "hāyati, evaṃ vīriyindriyassa adhimattatā passaddhiyādibhāvanāya hāyati samādhipakkhikattā",
  "tika-s0305t:232_3": "tassā. Tathā hi samādhindriyassa adhimattataṃ kosajjapātato rakkhantī vīriyādibhāvanā",
  "tika-s0305t:232_4": "viya vīriyindriyassa adhimattataṃ uddhaccapātato rakkhantī ekaṃsato hāpeti. Tena",
  "tika-s0305t:232_5": "vuttaṃ “passaddhādibhāvanāya hāpetabba”nti. Soṇattherassa vatthūti sukumārasoṇattherassa",
  "tika-s0305t:232_6": "vatthu. So hi āyasmāpi satthu santikā kammaṭṭhānaṃ gahetvā sītavane viharanto – “mama",
  "tika-s0305t:232_7": "sarīraṃ sukhumālaṃ, na ca sakkā sukheneva sukhaṃ adhigantuṃ, kāyaṃ kilametvāpi samaṇadhammo",
  "tika-s0305t:232_8": "kātabbo”ti ṭhānacaṅkamanameva adhiṭṭhāya padhānamanuyuñjanto pādatalesu phoṭesu uṭṭhitesupi",
  "tika-s0305t:232_9": "vedanaṃ ajjhupekkhitvā daḷhavīriyaṃ karonto accāraddhavīriyatāya visesaṃ pavattetuṃ",
  "tika-s0305t:232_10": "nāsakkhi. Satthā tattha gantvā vīṇopamovādena ovaditvā vīriyasamatāyojanavidhiṃ dassento",
  "tika-s0305t:232_11": "kammaṭṭhānaṃ sodhetvā gijjhakūṭaṃ gato. Theropi satthārā dinnanayena vīriyasamataṃ",
  "tika-s0305t:232_12": "yājetvā bhāvento vipassanaṃ ussukkāpetvā arahatteva patiṭṭhāsi. Tena vuttaṃ “soṇattherassa",
  "tika-s0305t:232_13": "vatthu dassetabba”nti. Sesesupīti satisamādhipaññindriyesupi.",
  "tika-s0305t:233_0": "Samatanti saddhāpaññānaṃ aññamaññaṃ anūnādhikabhāvaṃ, tathā samādhivīriyānañca. Yathā",
  "tika-s0305t:233_1": "hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññanātivattanaṃ",
  "tika-s0305t:233_2": "visesato icchitabbaṃ. Yato tesaṃ samadhuratāya appanā sampajjati, evaṃ samādhivīriyānaṃ",
  "tika-s0305t:233_3": "kosajjuddhaccapakkhikānaṃ samatāya sati aññamaññupatthambhanato sampayuttadhammānaṃ",
  "tika-s0305t:233_4": "antadvayapātābhāvena sammadeva appanā ijjhatīti. Balavasaddhotiādi vuttasseva atthassa",
  "tika-s0305t:233_5": "byatirekamukhena samatthanaṃ. Tassattho – yo balavatiyā saddhāya samannāgato avisadañāṇo,",
  "tika-s0305t:233_6": "so mudhappasanno hoti, na aveccappasanno. Tathā hi so avatthusmiṃ pasīdati, seyyathāpi",
  "tika-s0305t:233_7": "titthiyasāvakā. Kerāṭikapakkhanti sāṭheyyapakkhaṃ bhajati. Saddhāhīnāya paññāya atidhāvanto",
  "tika-s0305t:233_8": "“deyyavatthupariccāgena vinā cittuppādamattenapi dānamayaṃ puññaṃ hotī”tiādīni parikappeti",
  "tika-s0305t:233_9": "hetupatirūpakehi vañcito, evaṃbhūto ca lūkhatakkaviluttacitto paṇḍitānaṃ vacanaṃ",
  "tika-s0305t:233_10": "nādiyati, saññattiṃ na gacchati. Tenāha “bhesajjasamuṭṭhito viya rogo atekiccho hotī”ti.",
  "tika-s0305t:233_11": "Yathā cettha saddhāpaññānaṃ aññamaññaṃ samabhāvo atthāvaho, visamabhāvo anatthāvaho,",
  "tika-s0305t:233_12": "evaṃ samādhivīriyānaṃ aññamaññaṃ samabhāvo atthāvaho, itaro anatthāvaho, tathā samabhāvo",
  "tika-s0305t:233_13": "avikkhepāvaho, itaro vikkhepāvaho. Kosajjaṃ abhibhavati, tena appanaṃ na pāpuṇātīti",
  "tika-s0305t:233_14": "adhippāyo. Esa nayo uddhaccaṃ abhibhavatīti etthāpi. Tadubhayanti saddhāpaññādvayaṃ",
  "tika-s0305t:233_15": "samādhivīriyadvayañca. Samaṃ kātabbanti samataṃ kātabbaṃ.",
  "tika-s0305t:234_0": "Samādhikammikassāti samathakammaṭṭhānikassa. Evanti evaṃ sante, saddhāya thokaṃ balavabhāve",
  "tika-s0305t:234_1": "satīti attho. Saddahantoti “pathavī pathavīti manasikāramattena kathaṃ jhānuppattī”ti",
  "tika-s0305t:234_2": "acintetvā “addhā sambuddhena vuttavidhi ijjhatī”ti saddahanto saddhaṃ janento. Okappentoti",
  "tika-s0305t:234_3": "ārammaṇaṃ anupavisitvā viya adhimuccanavasena avakappento pakkhandanto. Ekaggatā",
  "tika-s0305t:234_4": "balavatī vaṭṭati samādhipadhānattā jhānassa. Ubhinnanti samādhipaññānaṃ. Samādhikammikassa",
  "tika-s0305t:234_5": "samādhino adhimattatāya paññāya adhimattatāpi icchitabbāti āha “samatāyapī”ti, samabhāvenāpīti",
  "tika-s0305t:234_6": "attho. Appanāti lokiyaappanā. Tathā hi “hotiyevā”ti sāsaṅkaṃ vadati, lokuttarappanā",
  "tika-s0305t:234_7": "pana tesaṃ samabhāveneva icchitā. Yathāha “samathavipassanaṃ yuganaddhaṃ bhāvetī”ti.",
  "tika-s0305t:234_8": "Yadi visesato saddhāpaññānaṃ samādhivīriyānañca samānataṃ icchati, kathaṃ satīti",
  "tika-s0305t:234_9": "āha – “sati pana sabbattha balavatī vaṭṭatī”ti. Sabbatthāti līnuddhaccapakkhikesu",
  "tika-s0305t:234_10": "pañcindriyesu. Uddhaccapakkhikekadese gaṇhanto “saddhāvīriyapaññāna”nti āha. Aññathā",
  "tika-s0305t:234_11": "pīti ca gahetabbā siyā. Tathā hi “kosajjapakkhikena samādhinā”icceva vuttaṃ, na ca",
  "tika-s0305t:234_12": "“passaddhisamādhiupekkhāhī”ti. Sāti sati. Sabbesu rājakammesu niyuttoti sabbakammiko.",
  "tika-s0305t:234_13": "Tenāti yena kāraṇena sabbattha icchitabbā, tena āha aṭṭhakathāyaṃ. Sabbattha niyuttā",
  "tika-s0305t:234_14": "sabbatthikā, sabbena vā līnuddhaccapakkhikena bojjhaṅgena atthetabbā sabbatthiyā,",
  "tika-s0305t:234_15": "sabbatthiyāva sabbatthikā. Cittanti kusalacittaṃ. Tassa hi satipaṭisaraṇaṃ parāyaṇaṃ",
  "tika-s0305t:234_16": "appattassa pattiyā anadhigatassa adhigamāya. Tenāha – “ārakkhapaccupaṭṭhānā”tiādi.",
  "tika-s0305t:235_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṃ.",
  "tika-s0305t:235_1": "Bahussutasevanā hi sutamayañāṇāvahā. Taruṇavipassanāsamaṅgīpi bhāvanāmayañāṇe ṭhitattā",
  "tika-s0305t:235_2": "ekaṃsato paññavā eva nāma hotīti āha – “samapaññāsa…pe… puggalasevanā”ti. Ñeyyadhammassa",
  "tika-s0305t:235_3": "gambhīrabhāvavasena tapparicchedakañāṇassa gambhīrabhāvagahaṇanti āha – “gambhīresu",
  "tika-s0305t:235_4": "khandhādīsu pavattāya gambhīrapaññāyā”ti. Tañhi ñeyyaṃ tādisāya paññāya caritabbato",
  "tika-s0305t:235_5": "gambhīrañāṇacariyaṃ, tassā vā paññāya tattha pabhedato pavatti gambhīrañāṇacariyā,",
  "tika-s0305t:235_6": "tassā paccavekkhaṇāti āha “gambhīrapaññāya pabhedapaccavekkhaṇā”ti. Yathā sativepullappatto",
  "tika-s0305t:235_7": "nāma arahā eva, evaṃ so eva paññāvepullappattopīti āha “arahattamaggena bhāvanāpāripūrī",
  "tika-s0305t:235_8": "hotī”ti. Vīriyādīsupi eseva nayoti.",
  "tika-s0305t:236_0": "“Tattaṃ ayokhilaṃ hatthe gamentī”tiādinā vuttapañcavidhabandhanakammakāraṇā niraye",
  "tika-s0305t:236_1": "nibbattasattassa sabbapaṭhamaṃ karontīti devadūtasuttādīsu, tassā ādito vuttattā",
  "tika-s0305t:236_2": "ca āha – “pañcavidhabandhanakammakāraṇato paṭṭhāyā”ti. Sakaṭavahanādikāleti ādi-saddena",
  "tika-s0305t:236_3": "tadaññamanussehi tiracchānehi ca vibādhanīyakālaṃ saṅgaṇhāti. Ekaṃ buddhantaranti",
  "tika-s0305t:236_4": "idaṃ aparāparaṃ petesu eva uppajjanakasattavasena vuttaṃ, ekaccānaṃ vā petānaṃ, ekaccatiracchānānaṃ",
  "tika-s0305t:236_5": "viya tathā dīghāyukatāpi siyāti tathā vuttaṃ. Tathā hi kālo nāgarājā catunnaṃ buddhānaṃ rūpadassāvī.",
  "tika-s0305t:237_0": "Evaṃ ānisaṃsadassāvinoti “vīriyāyatto eva sakalalokiyalokuttaravisesādhigamo”ti evaṃ",
  "tika-s0305t:237_1": "ānisaṃsadassanasīlassa. Gamanavīthinti sapubbabhāgaṃ nibbānagāminiṃ paṭipadaṃ. Saha",
  "tika-s0305t:237_2": "vipassanāya ariyamaggapaṭipāṭi, sattavisuddhiparamparā vā. Sā hi vaṭṭato niyyānāya",
  "tika-s0305t:237_3": "gantabbā paṭipadāti katvā gamanavīthi nāma.",
  "tika-s0305t:238_0": "Kāyadaḷhībahuloti kāyassa posanapasuto. Piṇḍanti raṭṭhapiṇḍaṃ. Paccayadāyakānaṃ attani",
  "tika-s0305t:238_1": "kārassa attano sammāpaṭipattiyā mahapphalabhāvassa karaṇena piṇḍāya bhikkhāya paṭipūjanā",
  "tika-s0305t:238_2": "piṇḍāpacāyanā. Nīharantoti pattatthavikato nīharanto. Taṃ saddaṃ sutvāti taṃ upāsikāya",
  "tika-s0305t:238_3": "vacanaṃ paṇṇasāladvāre ṭhitova pañcābhiññatāya dibbasotena sutvāti vadanti. Manussasampatti,",
  "tika-s0305t:238_4": "dibbasampatti, ante nibbānasampattīti tisso sampattiyo. Sitaṃ karontovāti “akiccheneva",
  "tika-s0305t:238_5": "mayā vaṭṭadukkhaṃ samatikkanta”nti paccavekkhaṇāvasāne sañjātapāmojjavasena sitaṃ karonto eva.",
  "tika-s0305t:239_0": "Alasānaṃ bhāvanāya nāmamattampi ajānantānaṃ kāyassa posanabahulānaṃ yāvadatthaṃ paribhuñjitvā",
  "tika-s0305t:239_1": "seyyasukhādiṃ anuyuñjantānaṃ tiracchānakathikānaṃ dūratova vajjanaṃ kusītapuggalaparivajjanā.",
  "tika-s0305t:239_2": "“Divasaṃ caṅkamena nisajjāyā”tiādinā bhāvanārambhavasena āraddhavīriyānaṃ daḷhaparakkamānaṃ",
  "tika-s0305t:239_3": "kālenakālaṃ upasaṅkamanā āraddhavīriyapuggalasevanā. Tenāha “kucchiṃ pūretvā”tiādi.",
  "tika-s0305t:240_0": "Visuddhimagge pana “jātimahattapaccavekkhaṇā, sabrahmacārimahattapaccavekkhaṇā”ti",
  "tika-s0305t:240_1": "idaṃ dvayaṃ na gahitaṃ, “thinamiddhavinodanatā, sammappadhānapaccavekkhaṇā”ti idaṃ",
  "tika-s0305t:240_2": "dvayaṃ gahitaṃ. Tattha ānisaṃsadassāvitāya eva sammappadhānapaccavekkhaṇā gahitā",
  "tika-s0305t:240_3": "lokiyalokuttaravisesādhigamassa vīriyāyattatādassanabhāvato. Thinamiddhavinodanaṃ",
  "tika-s0305t:240_4": "tadadhimuttatāya gahitaṃ, vīriyuppādane yuttapayuttassa thinamiddhavinodanaṃ atthato",
  "tika-s0305t:240_5": "siddhameva. Tattha thinamiddhavinodanaṃ kusītapuggalaparivajjana-āraddhavīriyapuggala-sevana-",
  "tika-s0305t:240_6": "tadadhimuttatāpaṭipakkhavidhamana-paccayūpasaṃhāravasena, apāyabhayapaccavekkhaṇādayo",
  "tika-s0305t:240_7": "samuttejanavasena vīriyasambojjhaṅgassa uppādakāti daṭṭhabbā.",
  "tika-s0305t:241_0": "Buddhānussatiyā upacārasamādhiniṭṭhattā vuttaṃ “yāva upacārā”ti. Sakalasarīraṃ pharamānoti",
  "tika-s0305t:241_1": "pītisamuṭṭhānehi paṇītarūpehi sakalasarīraṃ pharamāno. Dhammasaṅghaguṇe anussarantassapi",
  "tika-s0305t:241_2": "yāva upacārā sakalasarīraṃ pharamāno pītisambojjhaṅgo uppajjatīti yojanā. Evaṃ sesaanussatīsu",
  "tika-s0305t:241_3": "pasādanīyasuttantapaccavekkhaṇāya ca yojetabbaṃ tassāpi vimuttāyatanabhāvena taggatikattā.",
  "tika-s0305t:241_4": "Evarūpe kāleti dubbhikkhabhayādīsūti vuttakāle. Samāpattiyā…pe… na samudācarantīti",
  "tika-s0305t:241_5": "idaṃ upasamānussatiyā vasena vuttaṃ. Saṅkhārānañhi sappadesavūpasamepi nippadesavūpasame",
  "tika-s0305t:241_6": "viya tattha sapaññāya pavattanato bhāvanāmanasikāro kilesavikkhambhanasamattho hutvā",
  "tika-s0305t:241_7": "upacārasamādhiṃ āvahanto tathārūpapītisomanassasamannāgato pītisambojjhaṅgassa uppādāya",
  "tika-s0305t:241_8": "hotīti. Pasādanīyesu ṭhānesu pasādasinehābhāvena saṃsūcitahadayatā lūkhatā. Sā ca",
  "tika-s0305t:241_9": "tattha ādaragāravākaraṇena viññāyatīti āha “asakkaccakiriyāya saṃsūcitalūkhabhāve”ti.",
  "tika-s0305t:242_0": "Kāyacittadarathavūpasamalakkhaṇā passaddhi eva yathāvuttabodhiaṅgabhūto passaddhisambojjhaṅgo,",
  "tika-s0305t:242_1": "tassa passaddhisambojjhaṅgassa. Paṇītabhojanasevanatāti paṇītasappāyabhojanasevanatā.",
  "tika-s0305t:242_2": "Utuiriyāpathasukhaggahaṇehi sappāyautuiriyāpathaṃ gahitanti daṭṭhabbaṃ. Tañhi tividhampi",
  "tika-s0305t:242_3": "sappāyaṃ seviyamānaṃ kāyassa kallatāpādanavasena cittassa kallataṃ āvahantaṃ duvidhāyapi",
  "tika-s0305t:242_4": "passaddhiyā kāraṇaṃ hoti. Sattesu labbhamānaṃ sukhadukkhaṃ ahetukanti ayameko anto,",
  "tika-s0305t:242_5": "issarādivisamahetukanti ayaṃ dutiyo, ete ubho ante anupagamma yathāsakaṃ kammunā",
  "tika-s0305t:242_6": "hotīti ayaṃ majjhimā paṭipatti. Majjhatto payogo yassa so majjhattapayogo, tassa",
  "tika-s0305t:242_7": "bhāvo majjhattapayogatā. Ayañhi pahānasāraddhakāyatā-saṅkhātapassaddhakāyatāya kāraṇaṃ",
  "tika-s0305t:242_8": "hontī passaddhidvayaṃ āvahati. Eteneva sāraddhakāyapuggalaparivajjana-passaddhakāyapuggalasevanānaṃ",
  "tika-s0305t:242_9": "tadāvahanatā saṃvaṇṇitāti daṭṭhabbaṃ.",
  "tika-s0305t:243": "Vatthuvisadakiriyā indriyasamattapaṭipādanā ca “paññāvahā”ti vuttā. Samathāvahāpi tā honti samathāvahabhāveneva paññāvahattāti vuttaṃ “vatthuvisada…pe… veditabbā”ti.",
  "tika-s0305t:244_0": "Karaṇakosallabhāvanākosallānaṃ nānantariyabhāvato rakkhaṇakosallassa ca taṃmūlakattā",
  "tika-s0305t:244_1": "“nimittakusalatā nāma kasiṇanimittassa uggahaṇakusalatā”icceva vuttaṃ. Atisithilavīriyatādīhīti",
  "tika-s0305t:244_2": "ādi-saddena paññāpayogamandataṃ appamādavekallañca saṅgaṇhāti. Tassa paggaṇhananti",
  "tika-s0305t:244_3": "tassa līnassa cittassa dhammavicayasambojjhaṅgādisamuṭṭhāpanena layāpattito samuṭṭhāpanaṃ.",
  "tika-s0305t:244_4": "Vuttañhetaṃ bhagavatā –",
  "tika-s0305t:245_0": "“Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa",
  "tika-s0305t:245_1": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.",
  "tika-s0305t:245_2": "Taṃ kissa hetu? Līnaṃ, bhikkhave, cittaṃ, taṃ etehi dhammehi susamuṭṭhāpayaṃ hoti.",
  "tika-s0305t:245_3": "Seyyathāpi, bhikkhave, puriso parittaṃ aggiṃ ujjāletukāmo assa, so tattha sukkhāni",
  "tika-s0305t:245_4": "ceva tiṇāni pakkhipeyya, sukkhāni gomayāni pakkhipeyya, sukkhāni kaṭṭhāni pakkhipeyya,",
  "tika-s0305t:245_5": "mukhavātañca dadeyya, na ca paṃsukena okireyya, bhabbo nu kho so puriso parittaṃ",
  "tika-s0305t:245_6": "aggiṃ ujjāletunti. Evaṃ, bhante”ti.",
  "tika-s0305t:246": "Ettha ca yathāsakaṃ āhāravasena dhammavicayasambojjhaṅgādīnaṃ bhāvanā samuṭṭhāpanāti veditabbā, sā anantaraṃ vibhāvitā eva.",
  "tika-s0305t:247_0": "Accāraddhavīriyatādīhīti ādi-saddena paññāpayogabalavataṃ pamoduppilāvanañca saṅgaṇhāti.",
  "tika-s0305t:247_1": "Tassa niggaṇhananti tassa uddhatassa cittassa samādhisambojjhaṅgādisamuṭṭhāpanena",
  "tika-s0305t:247_2": "uddhatāpattito nisedhanaṃ. Vuttampi cetaṃ bhagavatā –",
  "tika-s0305t:248_0": "“Yasmiñca kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa",
  "tika-s0305t:248_1": "bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.",
  "tika-s0305t:248_2": "Taṃ kissa hetu? Uddhataṃ, bhikkhave, cittaṃ, taṃ etehi dhammehi suvūpasamayaṃ hoti.",
  "tika-s0305t:248_3": "Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha",
  "tika-s0305t:248_4": "allāni ceva tiṇāni….pe… paṃsukena ca okireyya, bhabbo nu kho so puriso mahantaṃ aggikkhandhaṃ",
  "tika-s0305t:248_5": "nibbāpetunti. Evaṃ, bhante”ti.",
  "tika-s0305t:249_0": "Etthāpi yathāsakaṃ āhāravasena passaddhisambojjhaṅgādīnaṃ bhāvanā samuṭṭhāpanāti",
  "tika-s0305t:249_1": "veditabbā. Tattha passaddhisambojjhaṅgassa bhāvanā vuttā eva, samādhisambojjhaṅgassa",
  "tika-s0305t:249_2": "vuccamānā, itarassa anantaraṃ vakkhati. Paññāpayogamandatāyāti paññābyāpārassa appabhāvena.",
  "tika-s0305t:249_3": "Yathā hi dānaṃ alobhappadhānaṃ, sīlaṃ adosappadhānaṃ, evaṃ bhāvanā amohappadhānā.",
  "tika-s0305t:249_4": "Tattha yadā paññā na balavatī hoti, tadā bhāvanā pubbenāparaṃ visesāvahā na hoti,",
  "tika-s0305t:249_5": "anabhisaṅkhato viya āhāro purisassa yogino cittassa abhiruciṃ na uppādeti, tena taṃ",
  "tika-s0305t:249_6": "nirassādaṃ hoti. Tathā bhāvanāya sammadeva vīthipaṭipattiyā abhāvena upasamasukhaṃ",
  "tika-s0305t:249_7": "na vindati, tenapi cittaṃ nirassādaṃ hoti. Tena vuttaṃ “paññāpayoga…pe… nirassādaṃ hotī”ti.",
  "tika-s0305t:250_0": "Tassa saṃveguppādanañca pasāduppādanañca tikicchananti taṃ dassento “aṭṭha saṃvegavatthūnī”tiādimāha.",
  "tika-s0305t:250_1": "Tattha jātijarābyādhimaraṇāni yathārahaṃ sugatiyaṃ duggatiyañca hontīti tadaññameva",
  "tika-s0305t:250_2": "pañcavidhabandhanādikhuppipāsādiaññamaññavibādhanādihetukaṃ apāyadukkhaṃ daṭṭhabbaṃ.",
  "tika-s0305t:250_3": "Tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte anāgate",
  "tika-s0305t:250_4": "ca kāle vaṭṭamūlakadukkhāni visuṃ gahitāniyeva. Ye pana sattā āhārūpajīvino tattha",
  "tika-s0305t:250_5": "ca uṭṭhānaphalūpajīvino, tesaṃ aññehi asādhāraṇaṃ jīvikadukkhaṃ aṭṭhamaṃ saṃvegavatthu",
  "tika-s0305t:250_6": "gahitanti daṭṭhabbaṃ. Ayaṃ vuccati samaye sampahaṃsanāti ayaṃ sampahaṃsitabbasamaye",
  "tika-s0305t:250_7": "vuttanayena saṃvegajananavasena ceva pasāduppādanavasena ca sammadeva pahaṃsanā,",
  "tika-s0305t:250_8": "saṃvegajananapubbakapasāduppādanena bhāvanācittassa tosanātiattho.",
  "tika-s0305t:251": "Sammāpaṭipattiṃ āgammāti līnuddhaccavirahena samathavīthipaṭipattiyā ca sammadeva bhāvanāpaṭipattiṃ āgamma.",
  "tika-s0305t:252_0": "Alīnantiādīsu kosajjapakkhikānaṃ dhammānaṃ anadhimattatāya alīnaṃ, uddhaccapakkhikānaṃ",
  "tika-s0305t:252_1": "anadhimattatāya anuddhataṃ, paññāpayogasampattiyā upasamasukhādhigamena ca anirassādaṃ,",
  "tika-s0305t:252_2": "tato eva ārammaṇe samappavattaṃ samathavīthipaṭipannañca. Tattha alīnatāya paggahe,",
  "tika-s0305t:252_3": "anuddhatāya ca niggahe, anirassādatāya sampahaṃsane na byāpāraṃ āpajjati. Alīnānuddhaccatāhi",
  "tika-s0305t:252_4": "ārammaṇe samappavattaṃ, anirassādatāya samathavīthipaṭipannaṃ, samappavattiyā vā",
  "tika-s0305t:252_5": "alīnaṃ anuddhataṃ, samathavīthipaṭipattiyā anirassādanti daṭṭhabbaṃ. Ayaṃ vuccati",
  "tika-s0305t:252_6": "samaye ajjhupekkhanatāti ayaṃ ajjhupekkhitabbasamaye cittassa paggahaniggahasampahaṃsanesu",
  "tika-s0305t:252_7": "byāvaṭatāsaṅkhātaṃ paṭipakkhaṃ abhibhuyya upekkhanā vuccati. Esāti samādhibojjhaṅgo",
  "tika-s0305t:252_8": "anuppanno uppajjati. Arahattamaggena bhāvanāpāripūrī hotīti etena nippariyāyato samādhivepullappattopi",
  "tika-s0305t:252_9": "arahā evāti dasseti.",
  "tika-s0305t:253_0": "Anurodhavirodhapahānavasena majjhattabhāvo upekkhāsambojjhaṅgassa kāraṇaṃ tasmiṃ",
  "tika-s0305t:253_1": "sati sijjhanato, asati ca asijjhanato, so ca majjhattabhāvo visayavasena duvidhoti",
  "tika-s0305t:253_2": "āha “sattamajjhattatā saṅkhāramajjhattatā”ti. Tadubhayavasena cassa virujjhanaṃ passaddhisambojjhaṅgassa",
  "tika-s0305t:253_3": "bhāvanāya eva dūrīkatanti anurujjhanasseva pahānavidhiṃ dassento “sattamajjhattatā”tiādimāha.",
  "tika-s0305t:253_4": "Tathā hissa sattasaṅkhārakelāyanapuggalaparivajjanaṃ “uppattiyā kāraṇa”nti vuccati.",
  "tika-s0305t:253_5": "Upekkhāya hi visesato rāgo paṭipakkho, tato rāgabahulassa puggalassa upekkhā “visuddhimaggo”ti",
  "tika-s0305t:253_6": "vuccati. Dvīhākārehīti kammassakatāpaccavekkhaṇaṃ attasuññatāpaccavekkhaṇanti imehi",
  "tika-s0305t:253_7": "dvīhi kāraṇehi. Dvīhevāti avadhāraṇaṃ saṅkhārasahitāya saṅkhyāsamānatāya dassanatthaṃ.",
  "tika-s0305t:253_8": "Saṅkhyā eva hettha samānaṃ, na saṅkhyeyyaṃ sabbathā samānanti. Assāmikabhāvo anattaniyatā.",
  "tika-s0305t:253_9": "Sati hi attani tassa kiñcanabhāvena cīvaraṃ aññaṃ vā kiñci attaniyaṃ nāma siyā, so",
  "tika-s0305t:253_10": "pana koci natthevāti adhippāyo. Anaddhaniyanti, na addhānakkhamaṃ, na ciraṭṭhāyi",
  "tika-s0305t:253_11": "ittaraṃ aniccanti attho. Tāvakālikanti tasseva vevacanaṃ.",
  "tika-s0305t:254_0": "Mamāyatīti mamattaṃ karoti. Mamāti taṇhāya pariggayha tiṭṭhati. Dhanāyantāti dhanaṃ",
  "tika-s0305t:254_1": "dabbaṃ karontā. Assāti upekkhāsambojjhaṅgassa arahattamaggena bhāvanāpāripūrī hoti.",
  "tika-s0305t:254_2": "Tathā hi arahato eva chaḷaṅgupekkhānipphatti.",
  "tika-s0305t:255_0": "Asubhārammaṇā dhammāti asubhappakārā asubhajhānassa ārammaṇabhūtā dhammā. Kāmaṃ indriyabaddhāpi",
  "tika-s0305t:255_1": "kesādayo asubhappakārā eva, visesato pana jigucchitabbe jigucchāvahe gaṇhanto “dasā”ti",
  "tika-s0305t:255_2": "āha. Yathā manasikaroto sabhāvasarasato tattha asubhasaññā santiṭṭhati, tathā pavatto",
  "tika-s0305t:255_3": "manasikāro upāyamanasikāro. Asubhe asubhapaṭikkūlākārassa uggaṇhanaṃ, yathā vā tattha",
  "tika-s0305t:255_4": "uggahanimittaṃ uppajjati, tathā manasikāro asubhanimittassa uggaho. Upacārappanāvahāya",
  "tika-s0305t:255_5": "asubhabhāvanāya anuyuñjanā asubhabhāvanānuyogo.",
  "tika-s0305t:256_0": "Manacchaṭṭhānaṃ indriyānaṃ suṭṭhu susaṃvaraṇe sati avasaraṃ alabhanto kāmacchando",
  "tika-s0305t:256_1": "pahīyateva, tathā bhojane mattaññuno mitāhārassa thinamiddhābhibhavābhāvā otāraṃ",
  "tika-s0305t:256_2": "alabhamāno kāmacchando pahīyati. Yo pana āhāre paṭikkūlasaññaṃ tabbipariṇāmassa tadādhārassa",
  "tika-s0305t:256_3": "tassa ca udariyabhūtassa ativiya jegucchataṃ, kāyassa ca āhāratiṭṭhakataṃ sammadeva",
  "tika-s0305t:256_4": "jānāti, so sabbaso bhojane pamāṇassa jānanena visesato bhojane mattaññū nāma. Tassa",
  "tika-s0305t:256_5": "kāmacchando pahīyateva, aṭṭhakathāyaṃ pana appāhārataṃyeva dassetuṃ “catunna”ntiādi",
  "tika-s0305t:256_6": "vuttaṃ. Asubhakammikatissatthero dantaṭṭhidassāvī. Pahīnassāti vikkhambhanavasena",
  "tika-s0305t:256_7": "pahīnassa. Abhidhammapariyāyena sabbopi lobho kāmacchandanīvaraṇanti “arahattamaggena",
  "tika-s0305t:256_8": "āyatiṃ anuppādo”ti vuttaṃ.",
  "tika-s0305t:257_0": "Mejjati hitapharaṇavasena siniyhatīti mitto, hitesī puggalo, tasmiṃ mitte bhavā,",
  "tika-s0305t:257_1": "mittassa vā esāti mettā, hitesitā. Sā eva paṭipakkhato cetaso vimuttīti mettācetovimutti.",
  "tika-s0305t:257_2": "Tattha mettāyanassa sattesu hitapharaṇassa uppādanaṃ pavattanaṃ mettānimittassa uggaho.",
  "tika-s0305t:257_3": "Tenāha “odissakā”tiādi.",
  "tika-s0305t:258_0": "Tattha attapiyasahāyamajjhattaverivasena odissakatā. Sīmāsambhede kate anodissakatā.",
  "tika-s0305t:258_1": "Ekādidisāpharaṇavasena disāpharaṇatā mettāya uggaṇhane veditabbā. Uggaho yāva upacārā",
  "tika-s0305t:258_2": "daṭṭhabbo. Uggahitāya āsevanā bhāvanā, sabbā itthiyo purisā ariyā anariyā devā manussā",
  "tika-s0305t:258_3": "vinipātikāti sattodhikaraṇavasena pavattā sattavidhā, aṭṭhavīsatividhā vā, dasahi",
  "tika-s0305t:258_4": "disāhi disodhikaraṇavasena pavattā dasavidhā, ekekāya disāya sattādiitthādiaverādibhedena",
  "tika-s0305t:258_5": "asītādhikacatusatappabhedā ca odhisopharaṇamettā. Sabbe sattā, pāṇā, bhūtā, puggalā,",
  "tika-s0305t:258_6": "attabhāvapariyāpannāti etesaṃ vasena pañcavidhā. Ekekasmiṃ averā hontu, abyāpajjā,",
  "tika-s0305t:258_7": "anīghā, sukhī attānaṃ pariharantūti catudhā pavattiyā vīsatividhā anodhisopharaṇamettā,",
  "tika-s0305t:258_8": "taṃ sandhāyāha – “odhiso…pe… bhāventassapī”ti. Tvaṃ etassātiādinā kammassakatāpaccavekkhaṇaṃ",
  "tika-s0305t:258_9": "dasseti. Paṭisaṅkhāne ṭhitassāti kodhe yathāvuttassa ādīnavassa tappaṭipakkhato akodhe",
  "tika-s0305t:258_10": "mettāya ānisaṃsassa ca paṭisaṅkhāne sammadeva jānane. Sevantassāti bhajantassa byāpādo pahīyati.",
  "tika-s0305t:259_0": "Atibhojane nimittaggāhoti āhārassa adhikabhojane thinamiddhassa nimittaggāho, “ettake",
  "tika-s0305t:259_1": "bhutte thinamiddhaṃ uppajjati, ettake no”ti thinamiddhassa kāraṇākāraṇaggāhoti attho.",
  "tika-s0305t:259_2": "Divā sūriyālokanti divā gahitanimittaṃ sūriyālokaṃ, rattiyaṃ manasikarontassapīti",
  "tika-s0305t:259_3": "evamettha attho veditabbo. Dhutaṅgānaṃ vīriyanissitattā vuttaṃ “dhutaṅganissitasappāyakathāyapī”ti.",
  "tika-s0305t:260_0": "Kukkuccampi katākatānusocanavasena pavattamānaṃ cetaso avūpasamāvahatāya uddhaccena",
  "tika-s0305t:260_1": "samānalakkhaṇamevāti tadubhayassa pahānakāraṇaṃ dassento bhagavā – “atthi, bhikkhave,",
  "tika-s0305t:260_2": "cetaso vūpasamo”tiādimāha. Tasmā bāhusaccādi tassa pahānakāraṇanti dassetuṃ “apica",
  "tika-s0305t:260_3": "cha dhammā”tiādimāha. Tattha bahussutassa ganthato, atthato dhammaṃ vicārentassa",
  "tika-s0305t:260_4": "attavedādipaṭilābhasambhavato vikkhepo na hoti. Yathāvihitapaṭipattiyā yathādhammapaṭikārappattiyā",
  "tika-s0305t:260_5": "ca vippaṭisāro anavasarovāti “bāhusaccenapi…pe… uddhaccakukkuccaṃ pahīyatī”ti vuttaṃ.",
  "tika-s0305t:260_6": "Yadaggena bahussutassa paṭisaṅkhānavato uddhaccakukkuccaṃ pahīyati, tadaggena paripucchakatāvinayapakataññutāhipi",
  "tika-s0305t:260_7": "taṃ pahīyatīti daṭṭhabbaṃ. Vuddhasevitā ca vuddhasīlitaṃ āvahatīti cetaso vūpasamakarattā",
  "tika-s0305t:260_8": "uddhaccakukkuccassa pahānakārī vuttā, vuddhabhāvaṃ pana anapekkhitvā vinayadharā",
  "tika-s0305t:260_9": "kukkuccavinodakā kalyāṇamittāti daṭṭhabbā. Vikkhepo ca bhikkhūnaṃ yebhuyyena kukkuccahetuko",
  "tika-s0305t:260_10": "hotīti “kappiyākappiyaparipucchābahulassā”tiādinā vinayanayeneva paripucchakatādayo",
  "tika-s0305t:260_11": "niddiṭṭhā. Pahīne uddhaccakukkucceti niddhāraṇe bhummaṃ. Kukkuccassa domanassasahagatattā",
  "tika-s0305t:260_12": "anāgāmimaggena āyatiṃ anuppādo vutto.",
  "tika-s0305t:261_0": "Kusalākusalā dhammātiādīsu yaṃ vattabbaṃ, taṃ heṭṭhā vuttameva. Kāmaṃ bāhusaccaparipucchakatāhi",
  "tika-s0305t:261_1": "aṭṭhavatthukāpi vicikicchā pahīyati, tathāpi ratanattayavicikicchāmūlikā sesavicikicchāti",
  "tika-s0305t:261_2": "katvā vuttaṃ “tīṇi ratanāni ārabbhā”tiādi. Vinaye pakataññutāya ca sati sikkhāya",
  "tika-s0305t:261_3": "kaṅkhāya asambhavo eva, tathā ratanattayaguṇāvabodhe sati pubbantādīsu saṃsayassāti",
  "tika-s0305t:261_4": "āha – “vinaye”tiādi. Okappanīyasaddhā saddheyyavatthuṃ anupavisitvā viya adhimuccanaṃ,",
  "tika-s0305t:261_5": "tañca tathā adhimokkhuppādanameva. Saddhāya ninnapoṇapabbhāratā adhimutti. Arahattena",
  "tika-s0305t:261_6": "kūṭaṃ gaṇhi sattapi bojjhaṅge vitthāretvā desanāya osāpitattā.",
  "tika-s0305t:262": "Āhārasuttavaṇṇanā niṭṭhitā.",
  "tika-s0305t:263": "2. Pariyāyasuttavaṇṇanā",
  "tika-s0305t:264_0": "233. Sambahulāti vuccanti saṅghasamaññāya abhāvato. Tato paranti tiṇṇaṃ janānaṃ upari",
  "tika-s0305t:264_1": "saṅgho catuvaggakaraṇīyādisaṅghakammavasena kammappattattā. Pavisiṃsūti bhāvini pavisane",
  "tika-s0305t:264_2": "bhūte viya katvā upacārena vuttanti āha – “paviṭṭhā”ti. Bhāvini hi bhūte viya upacāro.",
  "tika-s0305t:264_3": "Tenāha – “te panā”tiādi, te pana bhikkhūti attho. Puna te panāti titthiyā titthiyasāvakā ca.",
  "tika-s0305t:265_0": "Imasmiṃ paññāpaneti “pañca nīvaraṇe pahāyā”tiādinayappavatte imasmiṃ pakāre atthapaññāpane.",
  "tika-s0305t:265_1": "Visissati aññamaññato pabhijjatīti viseso, bhedo. Svāyaṃ idha antogadhādhikabhāvo",
  "tika-s0305t:265_2": "adhippetoti āha – “ko visesoti kiṃ adhika”nti. Adhikaṃ payasanaṃ payuñjananti adhippayāso,",
  "tika-s0305t:265_3": "adhikappayogo. Nānā karīyati etenāti nānākaraṇaṃ, bhedoti āha – “kiṃ nānatta”nti.",
  "tika-s0305t:265_4": "Dutiyapadeti “anusāsaniyā vā anusāsani”nti etasmiṃ pade. Eseva nayoti yathā paṭhamasmiṃ",
  "tika-s0305t:265_5": "pade atthayojanā, evaṃ dutiyapadepi yojetabbā.",
  "tika-s0305t:266_0": "Tīṇi ṭhānānīti devamārabrahmaṭṭhānāni tīṇi “sadevake loke”tiādinā loke pakkhipitvā.",
  "tika-s0305t:266_1": "“Sassamaṇabrāhmaṇiyā pajāya sadevamanussāyā”ti dve ṭhānāni. “Pajāyā”ti ettha pakkhipitvā",
  "tika-s0305t:266_2": "iti pañcahi padehi. Uddesanti uddisitabbataṃ. Gaṇananti eko kāmacchandoti gahetabbataṃ",
  "tika-s0305t:266_3": "gacchati. Attano hatthapādādīsūti nidassanamattaṃ daṭṭhabbaṃ samudāyaṃ ārabbha paṭighassa",
  "tika-s0305t:266_4": "uppajjanato. Attano khandhesu vimati “ahaṃ nu khosmī”tiādinā.",
  "tika-s0305t:267_0": "Kiñcāpi sabbaṃ vīriyaṃ cetasikameva, yaṃ pana kāyakammādhiṭṭhānādivasena manasi kāyikapayogasamuṭṭhāpanaṃ",
  "tika-s0305t:267_1": "vīriyaṃ kāyikanti laddhapariyāyanti tato visesetvā cetasikanti yathādhippetadutiyatādassanatthaṃ.",
  "tika-s0305t:267_2": "Yadipi yathākappitairiyāpathasandhāraṇavasena pavattamānaṃ vīriyaṃ kāyassa tathāpavattassa",
  "tika-s0305t:267_3": "paccayabhūtanti na sakkā vattuṃ, tathāpi na tādiso kāyapayogo, tadā pavatto natthīti",
  "tika-s0305t:267_4": "vuttaṃ “kāyapayogaṃ vinā uppannavīriya”nti. Satisambojjhaṅgasadiso vāti iminā ajjhattike",
  "tika-s0305t:267_5": "saṅkhāre ajjhupekkhanavasena pavattā ajjhattadhammesu upekkhātiādinayaṃ atidisati.",
  "tika-s0305t:268_0": "“Missakabojjhaṅgā kathitā”ti vatvā tamatthaṃ vibhāvetuṃ “etesū”tiādi vuttaṃ. Caṅkamantenapi",
  "tika-s0305t:268_1": "ariyamaggaṃ adhigantuṃ sakkāti katvā vuttaṃ “maggaṃ apattaṃ kāyikavīriya”nti. Bojjhaṅgā",
  "tika-s0305t:268_2": "na labbhantīti nippariyāyabojjhaṅgā na labbhantī. Bojjhaṅge uddharanti pariyāyatoti",
  "tika-s0305t:268_3": "adhippāyo. Sesāti bahiddhādhammesu sati-dhammavicaya-upekkhā-cetasika-vīriya-savitakka-savicāra-pīti-samādhī",
  "tika-s0305t:268_4": "dve passaddhiyo ca. Ayaṃ pana nayo pacurappavattivasena aṭṭhakathānayeneva vutto.",
  "tika-s0305t:268_5": "Theravādavasena pana avitakkaavicāramattā pītisamādhisambojjhaṅgā rūpāvacarāpi atthīti",
  "tika-s0305t:268_6": "tepi gahetvā dasa missakāva hontīti vattabbaṃ siyāti.",
  "tika-s0305t:269": "Pariyāyasuttavaṇṇanā niṭṭhitā.",
  "tika-s0305t:270": "3. Aggisuttavaṇṇanā",
  "tika-s0305t:271_0": "234. Loṇadhūpananti loṇañca dhūpanañca loṇadhūpanaṃ. Yodhakammanti yodhapuggalena",
  "tika-s0305t:271_1": "kattabbaṃ kammaṃ. Mantakammanti rājakiccamantanaṃ. Paṭihārakammanti rañño santikaṃ",
  "tika-s0305t:271_2": "āgatānaṃ vacanaṃ rañño nivedetvā tato nesaṃ paṭiharaṇakammaṃ. Tasmāti sabbatthikattā",
  "tika-s0305t:271_3": "satiyā. Evaṃ “satiñca khvāha”ntiādikaṃ avoca. Pubbabhāgavipassanā bojjhaṅgāva kathitā",
  "tika-s0305t:271_4": "paggahaniggahavinoditattā.",
  "tika-s0305t:272": "Aggisuttavaṇṇanā niṭṭhitā.",
  "tika-s0305t:273": "4. Mettāsahagatasuttavaṇṇanā",
  "tika-s0305t:274_0": "235. Kīdisā gati nibbatti etissāti kiṃgatikā, kiṃniṭṭhāti vuttaṃ hoti. Kīdisī paramā",
  "tika-s0305t:274_1": "uttamā koṭi etissāti kiṃparamā. Kīdisaṃ phalaṃ ānisaṃsaṃ udayo etissāti kiṃphalā.",
  "tika-s0305t:274_2": "Saṃsaṭṭhaṃ sampayuttanti idaṃ sahagata-saddassa atthadassanamattaṃ, idha pana mettājhānaṃ",
  "tika-s0305t:274_3": "pādakaṃ katvā vipassanāpubbabhāgabojjhaṅgā ca “mettāsahagataṃ satisambojjhaṅga”ntiādinā",
  "tika-s0305t:274_4": "vuttāti veditabbaṃ. Sabbatthāti sabbesu bojjhaṅgesu sabbesu ca brahmavihāresu.",
  "tika-s0305t:275_0": "Paṭikūleti virajjatīti paṭikūlaṃ, aniṭṭhaṃ. Na paṭikūlaṃ appaṭikūlaṃ, iṭṭhaṃ. Tenāha",
  "tika-s0305t:275_1": "“iṭṭhe vatthusmi”nti. Etthāti appaṭikūlavatthusmiṃ. Evanti paṭikūlasaññī. Satte appaṭikūle",
  "tika-s0305t:275_2": "asubhapharaṇaṃ, saṅkhāre appaṭikūle aniccanti manasikāraṃ karonto. Asubhāyāti asubhasaññāya.",
  "tika-s0305t:275_3": "Aniccato vā upasaṃharatīti aniccanti manasikāraṃ pavatteti. “Eseva nayo”ti saṅkhepato",
  "tika-s0305t:275_4": "vuttamatthaṃ vivarituṃ “appaṭikūlapaṭikūlesū”tiādi vuttaṃ. Chaḷaṅgupekkhanti chasu",
  "tika-s0305t:275_5": "ārammaṇesu pahīnānurodhassa uppattiyā chaḷaṅgavantaṃ upekkhaṃ.",
  "tika-s0305t:276_0": "Mettāyāti mettābhāvanāya. Paṭikūlādīsu vatthūsu icchitavihārena viharituṃ samatthatā",
  "tika-s0305t:276_1": "ariyānaṃ eva, tattha ca arahato eva ijjhanato ariyiddhi nāma. Tassā ariyiddhiyā ca",
  "tika-s0305t:276_2": "dassitattā desanā vinivaṭṭetabbā pariyosānetabbā siyā. Arahattaṃ pāpuṇituṃ na sakkoti",
  "tika-s0305t:276_3": "indriyānaṃ aparipakkattā nikantiyā ca duppariyādānato. Ayaṃ desanāti “mettāsahagataṃ",
  "tika-s0305t:276_4": "bojjhaṅgaṃ bhāvetī”tiādinā ayaṃ desanā āraddhā. Yo hi mettājhānaṃ pādakaṃ katvā sammasanaṃ",
  "tika-s0305t:276_5": "ārabhitvā arahattaṃ pāpuṇituṃ asakkonto parisuddhesu vaṇṇakasiṇesu vimokkhasaṅkhātaṃ",
  "tika-s0305t:276_6": "rūpāvacarajjhānaṃ nibbatteti, taṃ sandhāyāha bhagavā – “subhaṃ kho pana vimokkhaṃ",
  "tika-s0305t:276_7": "upasampajja viharatī”ti.",
  "tika-s0305t:277_0": "Subhaparamanti subhavimokkhaparamaṃ. Idha loke eva paññā assa. Tenāha “lokiyapaññassāti",
  "tika-s0305t:277_1": "attho”ti. Arahattaparamāva mettā arahattamaggassa pādakattā. Karuṇādīsupi eseva nayoti",
  "tika-s0305t:277_2": "karuṇādijhānaṃ pādakaṃ katvā saṅkhāre sammasanto arahattaṃ pattuṃ sakkoti, tassa",
  "tika-s0305t:277_3": "arahatthaparamā karuṇā hoti, evaṃ muditāupekkhāsupi vattabbanti imamatthaṃ atidisati.",
  "tika-s0305t:277_4": "Puna desanārambhapayojanaṃ pana “iminā nayenā”ti heṭṭhā atidiṭṭhameva.",
  "tika-s0305t:278_0": "Subhaparamāditāti mettākaruṇāmuditāupekkhānaṃ subhaparamatā ākāsānañcāyatanaparamatā,",
  "tika-s0305t:278_1": "viññāṇañcāyatanaparamatā, ākiñcaññāyatanaparamatā. Tassa tassāti subhavimokkhassa",
  "tika-s0305t:278_2": "heṭṭhā tiṇṇaṃ arūpajjhānānañca yathākkamaṃ upanissayattā. Appaṭikūlaparicayāti iṭṭhārammaṇe",
  "tika-s0305t:278_3": "manasikārabahulīkārā. Appakasirenevāti sukheneva. Tatthāti visuddhatāya iṭṭhesu vaṇṇakasiṇesu.",
  "tika-s0305t:278_4": "Cittanti bhāvanāmayacittaṃ pakkhandati appanāvasena. Tato paranti tato subhavimokkhato",
  "tika-s0305t:278_5": "paraṃ vimokkhānaṃ upanissayo nāma na hoti, mettāsahagatabhāvo daṭṭhabbo.",
  "tika-s0305t:279_0": "Sattadukkhaṃ samanupassantassāti daṇḍena abhihaṭappattarūpahetuṃ sattesu uppajjanakadukkhaṃ",
  "tika-s0305t:279_1": "ñāṇena vīmaṃsantassa. Tayidaṃ rūpanimittakaṃ sattesu uppajjanakaṃ dukkhaṃ ñāṇena",
  "tika-s0305t:279_2": "karuṇāvihārissa visesato pakkhandatīti katvā vuttaṃ “appakasireneva tattha cittaṃ",
  "tika-s0305t:279_3": "pakkhandatī”ti, na pana sabbaso arūpe ānisaṃsadassanato.",
  "tika-s0305t:280": "Viññāṇaṃ samanupassantassāti idaṃ pāmojjagahaṇamukhena tannissayaviññāṇassa gahaṇaṃ sambhavatīti katvā vuttaṃ. Viññāṇaggahaṇaparicitanti vuttanayena viññāṇaggahaṇe paricitaṃ.",
  "tika-s0305t:281_0": "Upekkhāvihārissāti upekkhābrahmavihāraṃ viharato. Ābhogābhāvatoti sukhādivasena ābhujanābhāvato.",
  "tika-s0305t:281_1": "Sukha…pe… sambhavatoti sukhadukkhāti paramatthakammaggahaṇe vimukhatāsambhavato.",
  "tika-s0305t:281_2": "Avijjamānaggahaṇadukkhanti paramatthato avijjamānasattapaññattigahaṇaparicitaṃ tassa",
  "tika-s0305t:281_3": "tassa abhāvamattakassa gahaṇampi dukkhaṃ kusalampi hoti. Sesaṃ suviññeyyameva.",
  "tika-s0305t:282": "Mettāsahagatasuttavaṇṇanā niṭṭhitā.",
  "tika-s0305t:283": "5. Saṅgāravasuttavaṇṇanā",
  "tika-s0305t:284_0": "236. Paṭhamaññevāti puretaraṃyeva. Asajjhāyakatānaṃ mantānaṃ appaṭibhānaṃ pageva",
  "tika-s0305t:284_1": "paṭhamaṃyeva siddhaṃ, tattha vattabbameva natthīti adhippāyo. Pariyuṭṭhānaṃ nāma",
  "tika-s0305t:284_2": "abhibhavo gahaṇanti āha – “kāmarāgapariyuṭṭhitenāti kāmarāgagahitenā”ti. Vikkhambheti",
  "tika-s0305t:284_3": "apanetīti vikkhambhanaṃ, paṭipakkhato nissarati etenāti nissaraṇaṃ, vikkhambhanañca",
  "tika-s0305t:284_4": "taṃ nissaraṇañcāti vikkhambhananissaraṇaṃ. Tenāha – “tatthā”tiādi. Sesapadadvayepi",
  "tika-s0305t:284_5": "eseva nayo. Attanā araṇiyo pattabbo attattho, tathā parattho veditabbo.",
  "tika-s0305t:285_0": "“Aniccato anupassanto niccasaññaṃ pajahatī”tiādīsu byāpādādīnaṃ anāgatattā abyāpādavāre",
  "tika-s0305t:285_1": "tadaṅganissaraṇaṃ na gahitaṃ. Kiñcāpi na gahitaṃ, paṭisaṅkhānavasena pana tassa vinodetabbatāya",
  "tika-s0305t:285_2": "tadaṅganissaraṇampi labbhatevāti sakkā viññātuṃ. Ālokasaññā upacārappattā, appanāppattā",
  "tika-s0305t:285_3": "vā, yo koci kasiṇajjhānādibhedo samatho. Dhammavavatthānaṃ upacārappanāppattavasena gahetabbaṃ.",
  "tika-s0305t:286_0": "Kuthitoti tatto. Usmudakajātoti tasseva kuthitabhāvassa usmudakataṃ accuṇhataṃ patto.",
  "tika-s0305t:286_1": "Tenāha “usumajāto”ti. Tilabījakādibhedenāti tilabījakakaṇṇikakesarādibhedena. Sevālena…pe…",
  "tika-s0305t:286_2": "paṇakenāti udakapicchilena. Appasanno ākulatāya. Asannisinno kalaluppattiyā. Anālokaṭṭhāneti ālokarahite ṭhāne.",
  "tika-s0305t:287": "Saṅgāravasuttavaṇṇanā niṭṭhitā.",
  "tika-s0305t:288": "6. Abhayasuttavaṇṇanā",
  "tika-s0305t:289_0": "237. Ekaṃsena bhagavā nīvaraṇāti ekaṃsato eva bhagavā ete dhammā nīvaraṇā citte kusalappavattiyā",
  "tika-s0305t:289_1": "nīvaraṇato. Kāyakilamathoti kāyaparissamo, so pana aṭṭhuppattiyā paccayattā “daratho”ti",
  "tika-s0305t:289_2": "vutto. Cittakilamatho tappaccayajāto daṭṭhabbo. Tenāha – “tassa kirā”tiādi. Cittadarathopi",
  "tika-s0305t:289_3": "paṭippassambhīti ānetvā sambandho. Maggenevāti yathādhigatena ariyamaggeneva. Assāti",
  "tika-s0305t:289_4": "abhayassa rājakumārassa. Etaṃ kāyacittadarathadvayaṃ.",
  "tika-s0305t:290": "Abhayasuttavaṇṇanā niṭṭhitā.",
  "tika-s0305t:291": "Sākacchavaggavaṇṇanā niṭṭhitā.",
  "tika-s0305t:292": "7. Ānāpānavaggo",
  "tika-s0305t:293": "1. Aṭṭhikamahapphalasuttādivaṇṇanā",
  "tika-s0305t:294_0": "238. Uppannasaññāti saññāsīsena upacārajjhānaṃ vadati. Tenāha “taṃ paneta”ntiādi.",
  "tika-s0305t:294_1": "Chavicammampi upaṭṭhātīti idaṃ saviññāṇakaṃ aviññāṇakampi kāyasāmaññato gahetvā vuttaṃ.",
  "tika-s0305t:294_2": "Sati vā upādiseseti ettha upādiyati attano ārammaṇaṃ gaṇhātīti upādi, upādānaṃ, etassa",
  "tika-s0305t:294_3": "ekadese appahīne satīti attho.",
  "tika-s0305t:295": "Ānāpānavaggavaṇṇanā niṭṭhitā.",
  "tika-s0305t:296": "8. Nirodhavaggo",
  "tika-s0305t:297": "1-10. Asubhasuttādivaṇṇanā",
  "tika-s0305t:298_0": "248-257. Anabhiratinti anabhiramaṇaṃ anapekkhitaṃ. Accantanirodhabhūte nibbāne pavattasaññā",
  "tika-s0305t:298_1": "nirodhasaññā. Tattha sā maggasahagatā lokuttarā, yā pana nibbāne ninnabhāvena pavattā,",
  "tika-s0305t:298_2": "upasamānussatisahagatā ca, sā lokiyāti āha – “nirodhasaññā missakā”ti. “Tesaṃ navasū”tiādi",
  "tika-s0305t:298_3": "pamādapāṭho. “Ekādasasu appanā hoti, nava upacārajjhānikā”ti pāṭho gahetabbo. Vīsati",
  "tika-s0305t:298_4": "kammaṭṭhānānīti idampi idhāgatanayo, na visuddhimaggādīsu āgatanayo. Ettha ca ārammaṇādīsu",
  "tika-s0305t:298_5": "yathāyogaṃ appanaṃ upacāraṃ vā pāpuṇitvā arahattappattassa pubbabhāgabhūtā vipassanāmaggabojjhaṅgā kathitā.",
  "tika-s0305t:299": "Nirodhavaggavaṇṇanā niṭṭhitā.",
  "tika-s0305t:300": "Bojjhaṅgasaṃyuttavaṇṇanā niṭṭhitā.",
  "tika-s0305t:301": "3. Satipaṭṭhānasaṃyuttaṃ",
  "tika-s0305t:302": "1. Ambapālivaggo",
  "tika-s0305t:303": "1. Ambapālisuttavaṇṇanā",
  "tika-s0305t:304_0": "367. Ekāyanvāyanti sandhivasena vuttaṃ o-kārassa va-kāraṃ a-kārassa dīghaṃ katvā.",
  "tika-s0305t:304_1": "Ayaṃ kira saṃyuttābhilāpo, tattha ayana-saddo maggapariyāyo. Na kevalaṃ ayameva,",
  "tika-s0305t:304_2": "atha kho aññepi maggapariyāyāti paduddhāraṃ karonto “maggassa hī”tiādiṃ vatvā yadi",
  "tika-s0305t:304_3": "maggapariyāyo āyana-saddo, kasmā puna maggoti vuttanti codanaṃ sandhāyāha “tasmā”tiādi.",
  "tika-s0305t:304_4": "Tattha ekamaggoti ekova maggo. Na hi nibbānagāmimaggo añño atthīti. Nanu satipaṭṭhānaṃ",
  "tika-s0305t:304_5": "idha maggoti adhippetaṃ, tadaññepi bahū maggadhammā atthīti? Saccaṃ atthi, te pana",
  "tika-s0305t:304_6": "satipaṭṭhānaggahaṇeneva gahitā tadavinābhāvato. Tathā hi ñāṇavīriyādayo niddese gahitā,",
  "tika-s0305t:304_7": "uddese satiyā eva gahaṇaṃ veneyyajjhāsayavasenāti daṭṭhabbaṃ, satiyā maggabhāvadassanatthañca.",
  "tika-s0305t:304_8": "Na dvedhāpathabhūtoti iminā imassa dvayabhāvābhāvaṃ viya anibbānagāmibhāvābhāvañca",
  "tika-s0305t:304_9": "dasseti. Nibbānagamanaṭṭhenāti nibbānaṃ gacchati etenāti nibbānagamanaṃ, so eva aviparītabhāvanāya",
  "tika-s0305t:304_10": "attho, tena nibbānagamanaṭṭhena, nibbānādhigamūpāyatāyāti attho. Magganīyaṭṭhenāti gavesitabbatāya.",
  "tika-s0305t:305_0": "Rāgādīhīti “rāgo malaṃ, doso malaṃ, moho mala”nti evaṃ vuttehi rāgādīhi malehi. Sā",
  "tika-s0305t:305_1": "panāyaṃ saṃkiliṭṭhacittānaṃ visuddhi sijjhamānā yasmā sokādīnaṃ anuppādāya saṃvattati,",
  "tika-s0305t:305_2": "tasmā vuttaṃ “sokaparidevānaṃ samatikkamāyā”tiādi. Tattha socanaṃ ñātibyasanādinimittaṃ",
  "tika-s0305t:305_3": "cetaso santāpo antonijjhānaṃ soko. Ñātibyasanādinimittameva sokādhikatājanito “kahaṃ",
  "tika-s0305t:305_4": "ekaputtakā”tiādinā paridevanavasena vācāvippalāpo paridevanaṃ paridevo. Tassa āyatiṃ",
  "tika-s0305t:305_5": "anuppajjanaṃ idha samatikkamoti āha “pahānāyā”ti. Dukkhadomanassānanti ettha cetasikadukkhatāya",
  "tika-s0305t:305_6": "domanassassapi dukkhasaddeneva gahaṇe siddhe saddena anivattanato sāmaññajotanāya",
  "tika-s0305t:305_7": "visesavacanaṃ seṭṭhanti “domanassāna”nteva vuttaṃ. Cetasikadomanassassāti bhūtakathanaṃ",
  "tika-s0305t:305_8": "daṭṭhabbaṃ. Ñāyati etena yāthāvato paṭivijjhīyati catusaccanti ñāyo vuccati ariyamaggo.",
  "tika-s0305t:305_9": "Nanu ayampi maggo, kiṃ maggo eva maggassa adhigamāya hotīti codanaṃ sandhāyāha –",
  "tika-s0305t:305_10": "“ayaṃ hī”tiādi. Taṇhāva kammakilesavipākānaṃ vinanaṭṭhena saṃsibbanaṭṭhena vānaṃ.",
  "tika-s0305t:305_11": "Tena taṇhāvānena virahitattā tassa abhāvāti attho. Attapaccakkhāyāti attapaccakkhatthāya.",
  "tika-s0305t:306_0": "Vaṇṇabhāsananti pasaṃsāvacanaṃ. Visuddhinti visujjhanaṃ kilesappahānaṃ. Uggahetabbanti",
  "tika-s0305t:306_1": "ettha vācuggatakaraṇaṃ uggaho. Paricayakaraṇaṃ paripucchāmūlakattā taggahaṇeneva",
  "tika-s0305t:306_2": "gahitanti daṭṭhabbaṃ.",
  "tika-s0305t:307_0": "Na tato heṭṭhāti idha adhippetakāyādīnaṃ vedanādisabhāvattābhāvā kāyavedanācittavimuttassa",
  "tika-s0305t:307_1": "tebhūmakadhammassa visuṃ vipallāsavatthantarabhāvena gahitattā ca heṭṭhā gahaṇesu",
  "tika-s0305t:307_2": "vipallāsavatthūnaṃ aniṭṭhānaṃ sandhāya vuttaṃ. Pañcamassa pana vipallāsavatthuno",
  "tika-s0305t:307_3": "abhāvena “na uddha”nti āha. Ārammaṇavibhāgena hettha satipaṭṭhānavibhāgoti. Tayo",
  "tika-s0305t:307_4": "satipaṭṭhānāti satipaṭṭhānasaddassa atthuddhāradassanaṃ, na idha pāḷiyaṃ vuttassa",
  "tika-s0305t:307_5": "satipaṭṭhānasaddassa atthadassanaṃ. Ādīsu hīti ettha ādi-saddena “phassasamudayā",
  "tika-s0305t:307_6": "vedanānaṃ samudayo, nāmarūpasamudayā cittassa samudayo, manasikārasamudayā dhammānaṃ",
  "tika-s0305t:307_7": "samudayo”ti satipaṭṭhānāti vuttānaṃ satigocarānaṃ pakāsake suttapadese saṅgaṇhāti.",
  "tika-s0305t:307_8": "Evaṃ paṭisambhidāmaggapāḷiyampi avasesapāḷipadesadassanattho ādi-saddo daṭṭhabbo.",
  "tika-s0305t:307_9": "Satiyā paṭṭhānanti satiyā patiṭṭhātabbaṭṭhānaṃ.",
  "tika-s0305t:308": "Ariyoti ārakattādinā ariyaṃ sammāsambuddhamāha. Etthāti etasmiṃ saḷāyatanavibhaṅgasutte. Tattha hi –",
  "tika-s0305t:309_0": "“Tayo satipaṭṭhānā yadariyo…pe… marahatīti iti kho panetaṃ vuttaṃ, kiñcetaṃ paṭicca",
  "tika-s0305t:309_1": "vuttaṃ. Idha, bhikkhave, satthā sāvakānaṃ dhammaṃ deseti anukampako hitesī anukampaṃ",
  "tika-s0305t:309_2": "upādāya – ‘idaṃ vo hitāya idaṃ vo sukhāyā’ti. Tassa sāvakā na sussūsanti, na sotaṃ",
  "tika-s0305t:309_3": "odahanti, na aññā cittaṃ upaṭṭhapenti, vokkamma ca satthusāsanā vattanti. Tatra,",
  "tika-s0305t:309_4": "bhikkhave, tathāgato na ceva anattamano hoti, na ca anattamanataṃ paṭisaṃvedeti,",
  "tika-s0305t:309_5": "anavassuto ca viharati sato sampajāno. Idaṃ, bhikkhave, paṭhamaṃ satipaṭṭhānaṃ. Yadariyo",
  "tika-s0305t:309_6": "sevati…pe... marahati. Puna caparaṃ, bhikkhave, satthā …pe… idaṃ vo sukhāyāti. Tassa",
  "tika-s0305t:309_7": "ekacce sāvakā na sussūsanti…pe… ekacce sāvakā sussūsanti…pe… na ca vokkamma satthusāsanā",
  "tika-s0305t:309_8": "vattanti. Tatra, bhikkhave, tathāgato na ceva anattamano hoti, na ca anattamanataṃ",
  "tika-s0305t:309_9": "paṭisaṃvedeti, na ceva attamano hoti, na ca attamanataṃ paṭisaṃvedeti. Anattamanatañca",
  "tika-s0305t:309_10": "attamanatañca tadubhayaṃ abhinivajjetvā upekkhako viharati sato sampajāno. Idaṃ,",
  "tika-s0305t:309_11": "bhikkhave, dutiyaṃ satipaṭṭhānaṃ…pe… marahati. Puna caparaṃ, bhikkhave,…pe… sukhāyāti,",
  "tika-s0305t:309_12": "tassa sāvakā sussūsanti…pe… vattanti. Tatra, bhikkhave, tathāgato attamano ceva hoti,",
  "tika-s0305t:309_13": "attamanatañca paṭisaṃvedeti, anavassuto ca viharati sato sampajāno. Idaṃ, bhikkhave,",
  "tika-s0305t:309_14": "tatiyaṃ satipaṭṭhāna”nti –",
  "tika-s0305t:310_0": "Evaṃ paṭighānunayehi anavassutatā niccaṃ upaṭṭhitassatitāya tadubhayavītivattatā",
  "tika-s0305t:310_1": "“satipaṭṭhāna”nti vuttā. Buddhānaṃyeva hi niccaṃ upaṭṭhitassatitā hoti āveṇikadhammabhāvato,",
  "tika-s0305t:310_2": "na paccekabuddhādīnaṃ. Pa-saddo ārambhaṃ joteti, ārambho ca pavattīti katvā āha “pavattayitabbatoti",
  "tika-s0305t:310_3": "attho”ti. Satiyā karaṇabhūtāya paṭṭhānaṃ paṭṭhapetabbaṃ satipaṭṭhānaṃ. Ana-saddo",
  "tika-s0305t:310_4": "hi bahulavacanena kammatthopi hotīti.",
  "tika-s0305t:311_0": "Tathāssa kattuatthopi labbhatīti “patiṭṭhātīti paṭṭhāna”nti vuttaṃ. Upaṭṭhātīti ettha",
  "tika-s0305t:311_1": "upa-saddo bhusatthavisiṭṭhaṃ pakkhandanaṃ dīpetīti “okkanditvā pakkhanditvā pavattatīti",
  "tika-s0305t:311_2": "attho”ti vuttaṃ. Puna bhāvatthaṃ satisaddaṃ paṭṭhānasaddañca vaṇṇento “atha vā”tiādimāha.",
  "tika-s0305t:311_3": "Tena purimavikappe sati-saddo paṭṭhāna-saddo ca kattuatthoti viññāyati. Saraṇaṭṭhenāti",
  "tika-s0305t:311_4": "cirakatassa cirabhāsitassa ca anussaraṇaṭṭhena. Idanti yaṃ “satiyeva satipaṭṭhāna”nti",
  "tika-s0305t:311_5": "vuttaṃ, idaṃ idha imasmiṃ suttapadese adhippetaṃ.",
  "tika-s0305t:312_0": "Yadi evanti yadi sati eva satipaṭṭhānaṃ, sati nāma eko dhammo, evaṃ sante kasmā satipaṭṭhānāti",
  "tika-s0305t:312_1": "bahuvacananti āha “satīnaṃ bahuttā”tiādi. Yadi bahukā tā satiyo, atha kasmā maggoti",
  "tika-s0305t:312_2": "ekavacananti yojanā. Magganaṭṭhenāti niyyānaṭṭhena. Niyyāniko hi maggadhammo, teneva",
  "tika-s0305t:312_3": "niyyānikabhāvena ekattupagato ekantato nibbānaṃ gacchati, atthikehi ca tadatthaṃ",
  "tika-s0305t:312_4": "maggīyatīti āha “vuttañheta”ntiādi. Tattha catassopi cetāti kāyānupassanādivasena",
  "tika-s0305t:312_5": "catubbidhāpi ca etā satiyo. Aparabhāgeti ariyamaggakkhaṇe. Kiccaṃ sādhayamānāti pubbabhāge",
  "tika-s0305t:312_6": "kāyādīsu ārammaṇesu subhasaññādividhamanavasena visuṃ visuṃ pavattitvā maggakkhaṇe",
  "tika-s0305t:312_7": "sakiṃyeva tattha catubbidhassapi vipallāsassa samucchedavasena pahānakiccaṃ sādhayamānā",
  "tika-s0305t:312_8": "ārammaṇakaraṇavasena nibbānaṃ gacchanti, tamevassa catukiccasādhanataṃ upādāya bahuvacananiddeso,",
  "tika-s0305t:312_9": "tathāpi atthato bhedābhāvato maggoti ekavacanena vuccati. Tenāha – “tasmā catassopi",
  "tika-s0305t:312_10": "eko maggoti vuttā”ti.",
  "tika-s0305t:313_0": "Kathetukamyatāpucchā itarāsaṃ pucchānaṃ idha asambhavato niddesādivasena desetukāmatāya",
  "tika-s0305t:313_1": "ca tathā vuttattā. “Ayañceva kāyo bahiddhā ca nāmarūpa”ntiādīsu khandhapañcakaṃ,",
  "tika-s0305t:313_2": "“sukhañca kāyena paṭisaṃvedetī”tiādīsu vedanādayo tayo arūpakkhandhā, “yā tasmiṃ",
  "tika-s0305t:313_3": "samaye kāyassa passaddhi paṭippassaddhī”tiādīsu vedanādayo tayo cetasikā khandhā",
  "tika-s0305t:313_4": "“kāyo”ti vuccanti, tato visesanatthaṃ “kāyeti rūpakāye”ti āha. Kāyānupassīti ettha",
  "tika-s0305t:313_5": "tassīlatthaṃ dassento “kāyaṃ anupassanasīlo”ti āha. Aniccato anupassatīti catusamuṭṭhānikakāyaṃ",
  "tika-s0305t:313_6": "“anicca”nti anupassati, evaṃ passanto eva cassa aniccākārampi anupassatīti vuccati,",
  "tika-s0305t:313_7": "tathābhūtassa cassa niccagāhassa visesopi na hotīti vuttaṃ “no niccato”ti. Tathā",
  "tika-s0305t:313_8": "hesa “niccasaññaṃ pajahatī”ti vutto. Ettha ca aniccato eva anupassatīti evakāro luttaniddiṭṭhoti",
  "tika-s0305t:313_9": "tena nivattitamatthaṃ dassetuṃ “no niccato”ti vuttaṃ. Na cettha dukkhānupassanādinivattanamāsaṅkitabbaṃ",
  "tika-s0305t:313_10": "paṭiyoginivattanaparattā eva-kārassa, upari desanāāruḷhattā ca tāsaṃ. Dukkhato anupassatītiādīsupi",
  "tika-s0305t:313_11": "eseva nayo. Ayaṃ pana viseso – aniccassa dukkhattā tameva kāyaṃ dukkhato anupassati,",
  "tika-s0305t:313_12": "dukkhassa anattattā anattato anupassatīti.",
  "tika-s0305t:314_0": "Yasmā pana yaṃ aniccaṃ dukkhaṃ anattā, na taṃ abhinanditabbaṃ, yañca na abhinanditabbaṃ,",
  "tika-s0305t:314_1": "na tattha rajjitabbaṃ, tasmā vuttaṃ “aniccato anupassati, no niccato, dukkhato anupassati,",
  "tika-s0305t:314_2": "no sukhato, anattato anupassati, no attato, nibbindati, no nandati, virajjati, no",
  "tika-s0305t:314_3": "rajjatī”ti. So evaṃ arajjanto rāgaṃ nirodheti, no samudeti, samudayaṃ na karotīti",
  "tika-s0305t:314_4": "attho. Evaṃ paṭipanno ca paṭinissajjati, no ādiyati. Ayañhi aniccādianupassanā tadaṅgavasena",
  "tika-s0305t:314_5": "saddhiṃ kāyatannissayakhandhābhisaṅkhārehi kilesānaṃ pariccajanato saṅkhatadosadassanena",
  "tika-s0305t:314_6": "tabbiparīte nibbāne tanninnatāya pakkhandanato “pariccāgapaṭinissaggo ceva pakkhandanapaṭinissaggo",
  "tika-s0305t:314_7": "cā”ti vuccati. Tasmā tāya samannāgato bhikkhu vuttanayena kilese ca pariccajati,",
  "tika-s0305t:314_8": "nibbāne ca pakkhandati, tathābhūto ca pariccajanavasena kilese na ādiyati, nāpi adosadassitāvasena",
  "tika-s0305t:314_9": "saṅkhatārammaṇaṃ. Tena vuttaṃ “paṭinissajjati, no ādiyatī”ti. Idāni nissitāhi anupassanāhi",
  "tika-s0305t:314_10": "yesaṃ dhammānaṃ pahānaṃ hoti, taṃ dassetuṃ “aniccato anupassanto niccasaññaṃ pajahatī”tiādi",
  "tika-s0305t:314_11": "vuttaṃ. Tattha niccasaññanti saṅkhārā niccāti evaṃ pavattaṃ viparītasaññaṃ. Diṭṭhicittavipallāsapahānamukheneva",
  "tika-s0305t:314_12": "saññāvipallāsappahānanti saññāgahaṇaṃ, saññāsīsena vā tesampi gahaṇaṃ daṭṭhabbaṃ.",
  "tika-s0305t:314_13": "Nandinti sappītikataṇhaṃ. Sesaṃ vuttanayameva.",
  "tika-s0305t:315_0": "Viharatīti iminā kāyānupassanāsamaṅgino iriyāpathavihāro vuttoti āha – “iriyatī”ti,",
  "tika-s0305t:315_1": "iriyāpathaṃ pavattetīti attho. Ārammaṇakaraṇavasena abhibyāpanato “tīsu bhavesū”ti",
  "tika-s0305t:315_2": "vuttaṃ, uppajjanavasena pana kilesā parittabhūmakā evāti. Yadipi kilesānaṃ pahānaṃ",
  "tika-s0305t:315_3": "ātāpananti taṃ sammādiṭṭhiādīnampi attheva, ātappa-saddoviya pana ātāpa-saddopi vīriye",
  "tika-s0305t:315_4": "eva niruḷhoti vuttaṃ “vīriyassetaṃ nāma”nti. Atha vā paṭipakkhappahāne sampayuttadhammānaṃ",
  "tika-s0305t:315_5": "abbhussahanavasena pavattamānassa vīriyassa sātisayaṃ tadātāpananti vīriyameva tathā",
  "tika-s0305t:315_6": "vuccati, na aññe dhammā.",
  "tika-s0305t:316_0": "Ātāpīti cāyamīkāro pasaṃsāya, atisayassa vā dīpakoti ātāpīgahaṇena sammappadhānasamaṅgitaṃ",
  "tika-s0305t:316_1": "dasseti. Sammā samantato sāmañca pajānanto sampajāno, asammissato vavatthāne aññadhammānupassitābhāvena",
  "tika-s0305t:316_2": "sammā aviparītaṃ, sabbākārapajānanena samantato, uparūpari visesāvahabhāvena pavattiyā",
  "tika-s0305t:316_3": "sāmaṃ pajānantoti attho. Yadi paññāya anupassati, kathaṃ satipaṭṭhānatāti āha “na",
  "tika-s0305t:316_4": "hī”tiādi. Tasmā satiyā laddhupakārāya eva paññāya ettha yathāvutte kāye kammaṭṭhāniko",
  "tika-s0305t:316_5": "bhikkhu anupassako, tasmā “kāyānupassī”ti vuccati. Antosaṅkhepo antolīnatā, kosajjanti",
  "tika-s0305t:316_6": "attho. Upāyapariggahoti ettha sīlavisodhanādi gaṇanādi uggahakosallādi ca upāyo,",
  "tika-s0305t:316_7": "tabbipariyāyato anupāyo veditabbo. Yasmā ca upaṭṭhitassatī yathāvuttaṃ upāyaṃ na",
  "tika-s0305t:316_8": "pariccajati, anupāyañca na upādiyati, tasmā vuttaṃ “muṭṭhassati…pe… asamattho hotī”ti.",
  "tika-s0305t:316_9": "Tenāti upāyānupāyānaṃ pariggahaparivajjanesu apariccāgāpariggahesu ca asamatthabhāvena. Assa yogino.",
  "tika-s0305t:317_0": "Yasmā satiyevettha satipaṭṭhānaṃ vuttā, tasmāssa sampayuttadhammā vīriyādayo aṅganti",
  "tika-s0305t:317_1": "āha – “sampayogaṅgañcassa dassetvā”ti. Aṅga-saddo cettha kāraṇapariyāyo daṭṭhabbo.",
  "tika-s0305t:317_2": "Satiggahaṇenevettha sammāsamādhissapi gahaṇaṃ daṭṭhabbaṃ tassā samādhikkhandhe saṅgahitattā.",
  "tika-s0305t:317_3": "Yasmā vā satisīsenāyaṃ desanā. Na hi kevalāya satiyā kilesappahānaṃ sambhavati, nibbānādhigamo",
  "tika-s0305t:317_4": "vā, nāpi kevalā sati pavattati, tasmāssa jhānadesanāyaṃ savitakkādivacanassa viya",
  "tika-s0305t:317_5": "sampayogaṅgadassanatāti aṅga-saddassa avayavapariyāyatā daṭṭhabbā. Pahānaṅganti “vivicceva",
  "tika-s0305t:317_6": "kāmehī”tiādīsu viya pahātabbaṅgaṃ dassetuṃ. Yasmā ettha pubbabhāgamaggo adhippeto,",
  "tika-s0305t:317_7": "na lokuttaramaggo, tasmā pubbabhāgiyameva vinayaṃ dassento “tadaṅgavinayena vā vikkhambhanavinayena",
  "tika-s0305t:317_8": "vā”ti āha. Assāti yogino. Tesaṃ dhammānanti vedanādidhammānaṃ. Tesañhi tattha anadhippetattā",
  "tika-s0305t:317_9": "“atthuddhāranayenetaṃ vutta”nti āha. Yaṃ panāti vibhaṅge, vibhaṅgapakaraṇeti adhippāyo.",
  "tika-s0305t:317_10": "Etthāti “loke”ti etasmiṃ pade, tā ca lokiyā eva anupassanā nāma sammasananti katvā.",
  "tika-s0305t:318_0": "Dukkhatoti vipariṇāmasaṅkhāradukkhatāhi dukkhasabhāvato, dukkhāti anupassitabbāti",
  "tika-s0305t:318_1": "attho. Sesapadadvayepi eseva nayo. Yo sukhaṃ dukkhato addāti yo bhikkhu sukhaṃ vedanaṃ",
  "tika-s0305t:318_2": "vipariṇāmadukkhatāya dukkhanti paññācakkhunā addakkhi. Dukkhamaddakkhi sallatoti",
  "tika-s0305t:318_3": "dukkhavedanaṃ pīḷājananato antotudanato dunnīharaṇato ca sallanti addakkhi passi.",
  "tika-s0305t:318_4": "Adukkhamasukhanti upekkhāvedanaṃ. Santanti sukhadukkhānaṃ viya anoḷārikatāya paccayavasena",
  "tika-s0305t:318_5": "vūpasantasabhāvattā ca santaṃ. Aniccatoti hutvā abhāvato udayabbayavantato tāvakālikato",
  "tika-s0305t:318_6": "niccapaṭikkhepato ca aniccanti yo addakkhi. Sa ve sammaddaso bhikkhūti so bhikkhu",
  "tika-s0305t:318_7": "ekaṃsena, paribyattaṃ vā vedanāya sammā passanakoti attho.",
  "tika-s0305t:319_0": "Dukkhātipīti saṅkhāradukkhatāya dukkhā itipi. Sabbaṃ taṃ vedayitaṃ dukkhasmiṃ antogadhaṃ",
  "tika-s0305t:319_1": "pariyāpannanti vadāmi saṅkhāradukkhanti vattabbato. Sukhadukkhatopi cāti sukhādīnaṃ",
  "tika-s0305t:319_2": "ṭhitivipariṇāmañāṇasukhatāya ca vipariṇāmaṭṭhitiaññāṇadukkhatāya ca vuttattā tissopi",
  "tika-s0305t:319_3": "sukhato tissopi ca dukkhato anupassitabbāti attho. Satta anupassanā heṭṭhā pakāsitā eva.",
  "tika-s0305t:320_0": "Ārammaṇā…pe… bhedānanti rūpādiārammaṇanānattassa nīlāditabbhedassa, chandādiadhipatinānattassa",
  "tika-s0305t:320_1": "hīnāditabbhedassa, ñāṇajhānādisahajātanānattassa sasaṅkhārikāsaṅkhārika-savitakka-savicārāditabbhedassa,",
  "tika-s0305t:320_2": "kāmāvacarādibhūminānattassa, ukkaṭṭhamajjhimāditabbhedassa, kusalādikammanānattassa,",
  "tika-s0305t:320_3": "devagatisaṃvattaniyatāditabbhedassa, kaṇhasukkavipākanānattassa, diṭṭhadhammavedanīyatāditabbhedassa,",
  "tika-s0305t:320_4": "parittabhūmakādikiriyānānattassa, tihetukāditabbhedassa vasena anupassitabbanti yojanā.",
  "tika-s0305t:320_5": "Ādi-saddena savatthukāvatthukādinānattassa puggalattayasādhāraṇāditabbhedassa ca",
  "tika-s0305t:320_6": "saṅgaho daṭṭhabbo. Sarāgādīnanti mahāsatipaṭṭhānasutte āgatānaṃ sarāgavītarāgādibhedānaṃ.",
  "tika-s0305t:320_7": "Salakkhaṇa-sāmaññalakkhaṇānanti phusanāditaṃtaṃsalakkhaṇānañceva aniccatādisāmaññalakkhaṇānañca vasenāti yojanā.",
  "tika-s0305t:321_0": "Suññatadhammassāti anattatāsaṅkhātasuññatasabhāvassa. “Salakkhaṇa-sāmaññalakkhaṇāna”nti",
  "tika-s0305t:321_1": "hi iminā yo ito bāhirakehi sāminivāsīkārakavedakaadhiṭṭhāyakabhāvena parikappito",
  "tika-s0305t:321_2": "attā, tassa saṅkhāresu niccatā sukhatā viya katthacipi abhāvo vibhāvito. Natthi etesaṃ",
  "tika-s0305t:321_3": "attāti anattā, yasmā pana saṅkhāresu ekadhammopi attā na hoti, tasmā te na attātipi",
  "tika-s0305t:321_4": "anattāti ayaṃ tesaṃ suññatadhammo. Tassa suññatadhammassa, yaṃ vibhāvetuṃ abhidhamme",
  "tika-s0305t:321_5": "“tasmiṃ kho pana samaye dhammā hontī”tiādinā suññatavāradesanā vuttā. Sesaṃ suviññeyyameva.",
  "tika-s0305t:322": "Ambapālisuttavaṇṇanā niṭṭhitā.",
  "tika-s0305t:323": "2. Satisuttavaṇṇanā",
  "tika-s0305t:324_0": "368. Saratīti sato. Ayaṃ pana na yāya kāyaci satiyā sato, atha kho edisāyāti dassento",
  "tika-s0305t:324_1": "“kāyādianupassanāsatiyā”ti āha. Catusampajaññapaññāyāti catubbidhasampajaññapaññāya,",
  "tika-s0305t:324_2": "abhikkamanaṃ abhikkantanti āha – “abhikkantaṃ vuccati gamana”nti. Tathā paṭikkamanaṃ",
  "tika-s0305t:324_3": "paṭikkantanti vuttaṃ – “paṭikkantaṃ nivattana”nti. Nivattanañca nivattimattaṃ, nivattitvā",
  "tika-s0305t:324_4": "pana gamanaṃ gamanameva. Kāyaṃ abhiharanto abhigamanavasena kāyaṃ nāmento. Ṭhānanisajjāsayanesu",
  "tika-s0305t:324_5": "yo gamanādividhinā kāyassa purato abhihāro, so abhikkamo, pacchato apaharaṇaṃ paṭikkamoti",
  "tika-s0305t:324_6": "dassento “ṭhānepī”tiādimāha. Āsanassāti pīṭhakādiāsanassa. Purimaaṅgābhimukhoti aṭanikādipurimāvayavābhimukho.",
  "tika-s0305t:324_7": "Saṃsarantoti saṃsappanto. Paccāsaṃsarantoti paṭiāsappanto. Eseva nayoti iminā sarīrasseva",
  "tika-s0305t:324_8": "abhimukhasaṃsappanapaṭiāsappanāni nidasseti.",
  "tika-s0305t:325_0": "Sammā pajānanaṃ sampajānaṃ. Tena attanā kātabbakiccassa karaṇasīlo sampajānakārīti",
  "tika-s0305t:325_1": "āha – “sampajaññena sabbakiccakārī”ti. Sampajānameva hi sampajaññaṃ. Sampajaññasseva",
  "tika-s0305t:325_2": "vā kārīti sampajaññasseva karaṇasīlo. Sampajaññaṃ karotevāti abhikkantādīsu asammohaṃ",
  "tika-s0305t:325_3": "uppādeti eva, sampajānasseva vā kāro etassa atthīti sampajānakārī.",
  "tika-s0305t:326_0": "Dhammato vaḍḍhitasaṅkhātena saha atthena vattatīti sātthakaṃ, abhikkantādi, sātthakassa",
  "tika-s0305t:326_1": "sampajānanaṃ sātthakasampajaññaṃ. Sappāyassa attano upakārāvahassa hitassa sampajānanaṃ",
  "tika-s0305t:326_2": "sappāyasampajaññaṃ. Abhikkamādīsu bhikkhācāragocare, aññatthāpi ca pavattesu avijahite",
  "tika-s0305t:326_3": "kammaṭṭhānasaṅkhāte gocare sampajaññaṃ gocarasampajaññaṃ. Abhikkamādīsu asammuyhanameva",
  "tika-s0305t:326_4": "sampajaññaṃ asammohasampajaññaṃ. Pariggaṇhitvāti tulayitvā tīretvā, paṭisaṅkhāyāti",
  "tika-s0305t:326_5": "attho. Saṅghadassaneneva uposathapavāraṇādiatthaṃ gamanaṃ saṅgahitaṃ. Asubhadassanādīti",
  "tika-s0305t:326_6": "ādi-saddena kasiṇaparikammādīnaṃ saṅgaho daṭṭhabbo. Saṅkhepato vuttamatthaṃ vivarituṃ",
  "tika-s0305t:326_7": "“cetiyaṃ disvāpi hī”tiādi vuttaṃ. Arahattaṃ pāpuṇātīti ukkaṭṭhaniddeso eso. Samathavipassanuppādanampi",
  "tika-s0305t:326_8": "hi bhikkhuno vuddhi eva. Dakkhiṇadvāreti cetiyaṅgaṇassa dakkhiṇadvāre, tathā pacchimadvāretiādīsu.",
  "tika-s0305t:326_9": "Abhayavāpi pāḷiyanti abhayavāpiyā puratthimatīre.",
  "tika-s0305t:327_0": "Buddhavaṃsa-ariyavaṃsa-cetiyavaṃsa-dīpavaṃsādivaṃsakathanato mahāariyavaṃsabhāṇako",
  "tika-s0305t:327_1": "thero. Paññāyanaṭṭhāneti cetiyassa paññāyanaṭṭhāne. Ekapaduddhāreti paduddhārapatiṭṭhānaparivattanaṃ",
  "tika-s0305t:327_2": "akatvā ekasmiṃyeva avaṭṭhāne. Kecīti abhayagirivāsino.",
  "tika-s0305t:328_0": "Tasmiṃ panāti sātthakasampajaññavasena pariggahitaatthepi gamane. Attho nāma dhammato",
  "tika-s0305t:328_1": "vaḍḍhīti yaṃ sātthakanti adhippetaṃ gamanaṃ, taṃ sappāyamevāti siyā kassaci āsaṅkāti",
  "tika-s0305t:328_2": "tannivattanatthaṃ “cetiyadassanaṃ tāvā”tiādi āraddhaṃ. Cittakammarūpakāni viyāti",
  "tika-s0305t:328_3": "cittakammakatā paṭimāyo viya, yantapayogena vā vicittakammā paṭimāya sadisā yantarūpakā",
  "tika-s0305t:328_4": "viya. Asamapekkhanaṃ gehassitaaññāṇupekkhāvasena ārammaṇe ayoniso olokanādi. Yaṃ",
  "tika-s0305t:328_5": "sandhāya vuttaṃ “cakkhunā rūpaṃ disvā uppajjati upekkhā bālassa mūḷhassa puthujjanassā”tiādi.",
  "tika-s0305t:328_6": "Hatthiādisammaddena jīvitantarāyo. Visabhāgarūpadassanādinā brahmacariyantarāyo.",
  "tika-s0305t:329_0": "Pabbajitadivasato paṭṭhāya bhikkhūnaṃ anuvattanakathā āciṇṇā, ananuvattanakathā pana",
  "tika-s0305t:329_1": "tassā aparā dutiyā nāma hotīti āha – “dve kathā nāma na kathitapubbā”ti. Evanti iminā",
  "tika-s0305t:329_2": "“sace panā”tiādikaṃ sabbampi vuttākāraṃ paccāmasati, na “purisassa mātugāmāsubha”ntiādikaṃ vuccamānaṃ.",
  "tika-s0305t:330_0": "Yogakammassa pavattiṭṭhānatāya bhāvanāya ārammaṇaṃ kammaṭṭhānaṃ vuccatīti āha “kammaṭṭhānasaṅkhātaṃ",
  "tika-s0305t:330_1": "gocara”nti. Uggahetvāti yathā uggahanimittaṃ uppajjati, evaṃ uggahakosallassa sampādanavasena uggahetvā.",
  "tika-s0305t:331_0": "Haratīti kammaṭṭhānaṃ pavatteti, yāva piṇḍapātapaṭikkamā anuyuñjatīti attho. Na paccāharatīti",
  "tika-s0305t:331_1": "āhārūpabhogato yāva divāṭṭhānupasaṅkamanā kammaṭṭhānaṃ na paṭineti. Samādāya vattati",
  "tika-s0305t:331_2": "sammā ādiyitvā tesaṃ vattānaṃ paripūraṇavasena vattati. Sarīraparikammanti mukhadhovanādisarīrapaṭijagganaṃ.",
  "tika-s0305t:331_3": "Dve tayo pallaṅketi dve tayo nisajjāvāre dve tīṇi uṇhāsanāni. Tenāha – “usumaṃ gāhāpento”ti.",
  "tika-s0305t:331_4": "Kammaṭṭhānasīsenevāti kammaṭṭhānamukheneva kammaṭṭhānaṃ avijahanto eva. Tena “pattopi",
  "tika-s0305t:331_5": "acetano”tiādinā pavattetabbakammaṭṭhānaṃ, yathāparihariyamānaṃ vā kammaṭṭhānaṃ avijahitvāti",
  "tika-s0305t:331_6": "dasseti. Tathevāti tikkhattumeva. Paribhogacetiyato sarīracetiyaṃ garutaranti katvā",
  "tika-s0305t:331_7": "“cetiyaṃ vanditvā”ti cetiyavandanāya paṭhamaṃ karaṇīyatā vuttā. Tathā hi aṭṭhakathāyaṃ",
  "tika-s0305t:331_8": "– “cetiyaṃ bādhayamānā bodhisākhā haritabbā”ti vuttā. Buddhaguṇānussaraṇavaseneva",
  "tika-s0305t:331_9": "bodhiñca paṇipātakaraṇanti āha – “buddhassa bhagavato sammukhā viya nipaccakāraṃ",
  "tika-s0305t:331_10": "dassetvā”ti. Gāmasamīpeti gāmassa upacāraṭṭhāne.",
  "tika-s0305t:332_0": "Janasaṅgahaṇatthanti “mayi akathente etesaṃ ko kathessatī”ti dhammānuggahena janasaṅgahaṇatthaṃ.",
  "tika-s0305t:332_1": "Tasmāti yasmā “dhammakathā nāma kathetabbā evā”ti aṭṭhakathācariyā vadanti, yasmā",
  "tika-s0305t:332_2": "ca dhammakathā kammaṭṭhānavinimuttā nāma natthi, tasmā. Kammaṭṭhānasīsenevāti attanā",
  "tika-s0305t:332_3": "parihariyamānaṃ kammaṭṭhānaṃ avijahanto tadanuguṇaṃyeva dhammakathaṃ kathetvā. Anumodanaṃ",
  "tika-s0305t:332_4": "katvāti etthāpi “kammaṭṭhānasīsenevā”ti ānetvā sambandhitabbaṃ. Sampattaparicchedenevāti",
  "tika-s0305t:332_5": "paricito aparicitotiādivibhāgaṃ akatvā sampattakoṭiyā eva, samāgamamattenevāti attho.",
  "tika-s0305t:332_6": "Bhayeti paracakkādibhaye.",
  "tika-s0305t:333_0": "Kammajatejoti gahaṇiṃ sandhāyāha. Kammaṭṭhānavīthiṃ nārohati khudāparissamena kilantakāyattā",
  "tika-s0305t:333_1": "samādhānābhāvato. Avasesaṭṭhāneti yāguyā aggahitaṭṭhāne. Poṅkhānupoṅkhanti kammaṭṭhānupaṭṭhānassa",
  "tika-s0305t:333_2": "aviccheda-dassanametaṃ, yathā poṅkhānupoṅkhaṃ pavattāya sarapaṭipāṭiyā anavicchedo,",
  "tika-s0305t:333_3": "evametassapi kammaṭṭhānupaṭṭhānassāti vuttaṃ hoti.",
  "tika-s0305t:334_0": "Nikkhittadhuro bhāvanānuyoge. Vattapaṭipattiyā apūraṇena sabbavattāni bhinditvā.",
  "tika-s0305t:334_1": "Kāme avītarāgo hoti. Kāye avītarāgo. Rūpe avītarāgo. Yāvadatthaṃ udarāvadehaṃ bhuñjitvā",
  "tika-s0305t:334_2": "seyyasukhaṃ passasukhaṃ middhasukhaṃ anuyutto viharati. Aññataraṃ devanikāyaṃ paṇidhāya",
  "tika-s0305t:334_3": "brahmacariyaṃ caratī”ti evaṃ vuttaṃ pañcavidhacetovinibandhacitto. Caritvāti pavattitvā.",
  "tika-s0305t:335_0": "Gatapaccāgatikavattavasenāti bhāvanāsahitaṃyeva bhikkhāya gatapaccāgataṃ gamanapaccāgamanaṃ",
  "tika-s0305t:335_1": "etassa atthīti gatapaccāgatikaṃ, tadeva vattaṃ, tassa vasena. Attano hitasukhaṃ kāmenti",
  "tika-s0305t:335_2": "icchantīti attakāmā, dhammacchandavanto. “Dhammo”ti hi hitaṃ taṃnimittakañca sukhanti.",
  "tika-s0305t:335_3": "Atha vā viññūnaṃ dhammānaṃ attaniyattā attabhāvaparicchannattā ca attā nāma dhammo.",
  "tika-s0305t:335_4": "Tenāha bhagavā – “attadīpā, bhikkhave, viharatha attasaraṇā”tiādi. Taṃ kāmenti icchantīti",
  "tika-s0305t:335_5": "attakāmā. Usabhaṃ nāma vīsati yaṭṭhiyo. Tāya saññāyāti tāya pāsāṇasaññāya, “ettakaṃ",
  "tika-s0305t:335_6": "ṭhānamāgatā”ti jānantāti adhippāyo. So eva nayo ayaṃ bhikkhūtiādiko yo ṭhāne vutto,",
  "tika-s0305t:335_7": "so eva nisajjāyapi nayo. Pacchato āgacchantānaṃ chinnabhattabhāvabhayenapi yonisomanasikāraṃ paribrūheti.",
  "tika-s0305t:336_0": "Maddantāti dhaññakaraṇaṭṭhāne sālisīsāni maddantā. Mahāpadhānaṃ pūjessāmīti amhākaṃ",
  "tika-s0305t:336_1": "atthāya lokanāthena cha vassāni kataṃ dukkaracariyaṃ evāhaṃ yathāsatti pūjessāmīti.",
  "tika-s0305t:336_2": "Paṭipattipūjā hi satthupūjā, na āmisapūjāti. Ṭhānacaṅkamamevāti adhiṭṭhātabbairiyāpathakālavasena",
  "tika-s0305t:336_3": "vuttaṃ, na bhojanādikālesu avassaṃ kātabbanisajjāya paṭikkhepavasena.",
  "tika-s0305t:337_0": "Vīthiṃ otaritvā ito cito anoloketvā paṭhamameva vīthiyo sallakkhetabbāti āha “vīthiyo",
  "tika-s0305t:337_1": "sallakkhetvā”ti. Yaṃ sandhāya vuccati – “pāsādikena abhikkantenā”tiādi. Taṃ dassetuṃ",
  "tika-s0305t:337_2": "“tattha cā”tiādi vuttaṃ. Āhāre paṭikūlasaññaṃ upaṭṭhapetvātiādīsu yaṃ vattabbaṃ,",
  "tika-s0305t:337_3": "taṃ heṭṭhā vuttameva. Aṭṭhaṅgasamannāgatanti “yāvadeva imassa kāyassa ṭhitiyā”tiādinā",
  "tika-s0305t:337_4": "vuttehi aṭṭhahi aṅgehi samannāgataṃ katvā. Neva davāyātiādi pana paṭikkhepadassanaṃ.",
  "tika-s0305t:338_0": "Paccekabodhiṃ sacchikaroti, yadi upanissayasampanno hotīti sambandho. Idañca yathā",
  "tika-s0305t:338_1": "heṭṭhā tīsu ṭhānesu, evaṃ ito paresu ṭhānesu upanetvā sambandhitabbaṃ. Tattha paccekabodhiyā",
  "tika-s0305t:338_2": "upanissayasampadā kappānaṃ dve asaṅkhyeyyāni satasahassañca tajjaṃ puññañāṇasambhārasambharaṇaṃ,",
  "tika-s0305t:338_3": "sāvakabodhiyaṃ aggasāvakānaṃ ekaṃ asaṅkhyeyyaṃ kappasatasahassañca, mahāsāvakānaṃ",
  "tika-s0305t:338_4": "kappasatasahassameva tajjaṃ sambhārasambharaṇaṃ, itaresaṃ atītāsu jātīsu vivaṭṭasannissayavasena",
  "tika-s0305t:338_5": "nibbattitaṃ nibbedhabhāgiyaṃ kusalaṃ. Bāhiyo dārucīriyoti bāhiyavisaye jātasaṃvaddhatāya",
  "tika-s0305t:338_6": "bāhiyo, dārucīrapariharaṇena dārucīriyoti laddhasamañño. So hi āyasmā “tasmātiha",
  "tika-s0305t:338_7": "te, bāhiya, evaṃ sikkhitabbaṃ – diṭṭhe diṭṭhamattaṃ bhavissatī”tiādivasappavattena",
  "tika-s0305t:338_8": "saṃkhitteneva ovādena khippataraṃ visesaṃ adhigacchi. Tena vuttaṃ “khippābhiñño vā",
  "tika-s0305t:338_9": "hoti seyyathāpi thero bāhiyo dārucīriyo”ti. Evaṃ mahāpañño vātiādīsu yathārahaṃ vattabbanti.",
  "tika-s0305t:339_0": "Tanti asammuyhanaṃ. Evanti idāni vuccamānākāradassanaṃ. Attā abhikkamatīti iminā",
  "tika-s0305t:339_1": "andhaputhujjanassa diṭṭhiggāhavasena abhikkame sammuyhanaṃ dasseti, ahaṃ abhikkamāmīti",
  "tika-s0305t:339_2": "pana iminā mānaggāhavasena, tadubhayaṃ pana taṇhāya vinā na hotīti taṇhāggāhavasenapi",
  "tika-s0305t:339_3": "sammuyhanaṃ dassitameva hoti, “tathā asammuyhanto”ti vatvā taṃ asammuyhanaṃ yena",
  "tika-s0305t:339_4": "ghanavinibbhogena hoti, taṃ dassento “abhikkamāmīti citte uppajjamāne”tiādimāha.",
  "tika-s0305t:339_5": "Tattha yasmā vāyodhātuyā anugatā tejodhātu uddharaṇassa paccayo. Uddharaṇagatikā",
  "tika-s0305t:339_6": "hi tejodhātūti uddharaṇe vāyodhātuyā tassā anugatabhāvo, tasmā imāsaṃ dvinnamettha",
  "tika-s0305t:339_7": "dhātūnaṃ sāmatthiyato adhimattatā, itarāsañca omattatāti dassento “ekekapāduddharaṇe…pe…",
  "tika-s0305t:339_8": "balavatiyo”ti āha. Yasmā pana tejodhātuyā anugatā vāyodhātu atiharaṇavītiharaṇānaṃ",
  "tika-s0305t:339_9": "paccayo. Tiriyagatikāya hi vāyodhātuyā atiharaṇavītiharaṇesu sātisayo byāpāroti tejodhātuyā",
  "tika-s0305t:339_10": "tassānugatabhāvo, tasmā imāsaṃ dvinnamettha sāmatthiyato adhimattatā, itarāsañca",
  "tika-s0305t:339_11": "omattatāti dassento “tathā atiharaṇavītiharaṇesū”ti āha. Satipi anugamanānugantabbatāvisese",
  "tika-s0305t:339_12": "tejodhātuvāyodhātubhāvamattaṃ sandhāya tathā-saddaggahaṇaṃ.",
  "tika-s0305t:340_0": "Tattha akkantaṭṭhānato pādassa ukkhipanaṃ uddharaṇaṃ, ṭhitaṭṭhānaṃ atikkamitvā purato",
  "tika-s0305t:340_1": "haraṇaṃ atiharaṇaṃ. Rukkhakhāṇuādipariharaṇatthaṃ, patiṭṭhitapādaghaṭṭanapariharaṇatthaṃ",
  "tika-s0305t:340_2": "vā passena haraṇaṃ vītiharaṇaṃ. Yāva patiṭṭhitapādo, tāva āharaṇaṃ atiharaṇaṃ, tato",
  "tika-s0305t:340_3": "paraṃ haraṇaṃ vītiharaṇanti ayaṃ vā etesaṃ viseso. Yasmā pathavīdhātuyā anugatā āpodhātu",
  "tika-s0305t:340_4": "vossajjanassa paccayo. Garutarasabhāvā hi āpodhātūti vossajjane pathavīdhātuyā tassānugatabhāvo,",
  "tika-s0305t:340_5": "tasmā tāsaṃ dvinnamettha sāmatthiyato adhimattatā, itarāsañca omattatāti dassento",
  "tika-s0305t:340_6": "āha “vossajjane…pe… balavatiyo”ti. Yasmā pana āpodhātuyā anugatā pathavīdhātu sannikkhepanassa",
  "tika-s0305t:340_7": "paccayo. Patiṭṭhābhāve viya patiṭṭhāpanepi tassā sātisayakiccattā āpodhātuyā tassā",
  "tika-s0305t:340_8": "anugatabhāvo, tathā ghaṭṭanakiriyāya pathavīdhātuyā vasena sannirumbhanassa sijjhanato",
  "tika-s0305t:340_9": "tatthāpi pathavīdhātuyā āpodhātuanugatabhāvo, tasmā vuttaṃ – “tathā sannikkhepanasannirumbhanesū”ti.",
  "tika-s0305t:341_0": "Tatthāti tasmiṃ abhikkamane, tesu vā vuttesu uddharaṇādīsu chasu koṭṭhāsesu. Uddharaṇeti",
  "tika-s0305t:341_1": "uddharaṇakkhaṇe. Rūpārūpadhammāti uddharaṇākārena pavattā rūpadhammā taṃsamuṭṭhāpakā",
  "tika-s0305t:341_2": "arūpadhammā ca. Atiharaṇaṃ na pāpuṇanti khaṇamattāvaṭṭhānato. Tattha tatthevāti yattha",
  "tika-s0305t:341_3": "yattha uppannā, tattha tattheva. Na hi dhammānaṃ desantarasaṅkamanaṃ atthi. Pabbaṃ",
  "tika-s0305t:341_4": "pabbantiādi uddharaṇādikoṭṭhāse sandhāya sabhāgasantativasena vuttanti veditabbaṃ.",
  "tika-s0305t:341_5": "Atiittaro hi rūpadhammānampi pavattikkhaṇo, gamanassādānaṃ devaputtānaṃ heṭṭhupariyāyena",
  "tika-s0305t:341_6": "paṭimukhaṃ dhāvantānaṃ sirasi pāde ca baddhakhuradhārāsamāgamatopi sīghataro. Yathā",
  "tika-s0305t:341_7": "tilānaṃ bhajjiyamānānaṃ taṭataṭāyanena bhedo lakkhīyati, evaṃ saṅkhatadhammānaṃ uppādenāti",
  "tika-s0305t:341_8": "dassanatthaṃ “taṭataṭāyantā”ti vuttaṃ. Uppannā hi ekantato bhijjantīti.",
  "tika-s0305t:342_0": "Saddhiṃ rūpenāti idaṃ tassa tassa cittassa nirodhena saddhiṃ nirujjhanakarūpadhammavasena",
  "tika-s0305t:342_1": "vuttaṃ, yaṃ tato sattarasamacittassa uppādakkhaṇe uppannaṃ. Aññathā yadi rūpārūpadhammā",
  "tika-s0305t:342_2": "samānakkhaṇā siyuṃ, “rūpaṃ garupariṇāmaṃ dandhanirodha”ntiādivacanehi virodho siyā.",
  "tika-s0305t:342_3": "Tathā – “nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ,",
  "tika-s0305t:342_4": "yathayidaṃ citta”nti evamādipāḷiyā ca. Cittacetasikā hi sārammaṇasabhāvā yathābalaṃ",
  "tika-s0305t:342_5": "attano ārammaṇapaccayabhūtamatthaṃ vibhāventāyeva uppajjantīti tesaṃ taṃsabhāvanipphattianantaraṃ",
  "tika-s0305t:342_6": "nirodho, rūpadhammā pana anārammaṇā pakāsetabbā. Evaṃ tesaṃ pakāsetabbabhāvanipphatti",
  "tika-s0305t:342_7": "soḷasahi cittehi hotīti taṅkhaṇāyukatā tesaṃ icchitā, lahukaviññāṇassa visayasaṅgatimattapaccayatāya",
  "tika-s0305t:342_8": "tiṇṇaṃ khandhānaṃ, visayasaṅgatimattatāya ca viññāṇassa lahuparivattitā, dandhamahābhūtapaccayatāya",
  "tika-s0305t:342_9": "rūpadhammānaṃ dandhaparivattitā. Nānādhātuyā yathābhūtañāṇaṃ kho pana tathāgatasseva,",
  "tika-s0305t:342_10": "tena ca purejātapaccayo rūpadhammova vutto, pacchājātapaccayo ca tassevāti rūpārūpadhammānaṃ",
  "tika-s0305t:342_11": "samānakkhaṇatā na yujjateva, tasmā vuttanayenevettha attho veditabbo.",
  "tika-s0305t:343_0": "Aññaṃ uppajjate cittaṃ, aññaṃ cittaṃ nirujjhatīti yaṃ purimuppannaṃ cittaṃ, taṃ aññaṃ,",
  "tika-s0305t:343_1": "taṃ pana nirujjhantaṃ aparassa anantarādipaccayo hutvā eva nirujjhatīti tathāladdhapaccayaṃ",
  "tika-s0305t:343_2": "aññaṃ uppajjate cittaṃ. Yadi evaṃ tesaṃ antaro labbheyyāti, noti āha “avīcimanupabandho”ti.",
  "tika-s0305t:343_3": "Yathā vīci antaro na labbhati, “tadeveta”nti avisesavidū maññanti, evaṃ anu anu pabandho",
  "tika-s0305t:343_4": "cittasantāno rūpasantāno ca nadīsotova nadiyaṃ udakappavāho viya vattati.",
  "tika-s0305t:344_0": "Abhimukhaṃ lokitaṃ ālokitanti āha “puratopekkhana”nti. Yasmā yaṃdisābhimukho gacchati",
  "tika-s0305t:344_1": "tiṭṭhati nisīdati vā, tadabhimukhaṃ pekkhanaṃ ālokitaṃ, tasmā tadanugataṃ vidisālokanaṃ",
  "tika-s0305t:344_2": "vilokitanti āha “vilokitaṃ nāma anudisāpekkhana”nti. Sammajjanaparibhaṇḍādikaraṇe",
  "tika-s0305t:344_3": "olokitassa, ullokāharaṇādīsu ullokitassa, pacchato āgacchantassa parissayassa parivajjanādivasena",
  "tika-s0305t:344_4": "apalokitassa ca siyā sambhavoti āha – “iminā vā mukhena sabbānipi tāni gahitānevā”ti.",
  "tika-s0305t:345_0": "Kāyasakkhinti kāyena sacchikatavantaṃ, paccakkhakārinanti attho. Sohāyasmā vipassanākāle",
  "tika-s0305t:345_1": "eva “yamevāhaṃ indriyesu aguttadvārataṃ nissāya sāsane anabhiratiādivippakāraṃ patto,",
  "tika-s0305t:345_2": "tameva suṭṭhu niggahessāmī”ti ussāhajāto balavahirottappo, tattha ca katādhikārattā",
  "tika-s0305t:345_3": "indriyasaṃvare ukkaṃsapāramippatto, teneva naṃ satthā – “etadaggaṃ, bhikkhave, mama",
  "tika-s0305t:345_4": "sāvakānaṃ bhikkhūnaṃ indriyesu guttadvārānaṃ yadidaṃ nando”ti etadagge ṭhapesi.",
  "tika-s0305t:346_0": "Sātthakatā ca sappāyatā ca veditabbā ālokitavilokitassāti ānetvā sambandho. Tasmāti",
  "tika-s0305t:346_1": "kammaṭṭhānāvijahanasseva gocarasampajaññabhāvatoti vuttamevatthaṃ hetubhāvena paccāmasati.",
  "tika-s0305t:346_2": "Attano kammaṭṭhānavaseneva ālokanavilokanaṃ kātabbaṃ, khandhādikammaṭṭhānikehi añño",
  "tika-s0305t:346_3": "upāyo na gavesitabboti adhippāyo. Yasmā ālokitādisamaññāpi dhammamattasseva pavattiviseso,",
  "tika-s0305t:346_4": "tasmā tassa yāthāvato pajānanaṃ asammohasampajaññanti dassetuṃ “abbhantare”tiādi",
  "tika-s0305t:346_5": "vuttaṃ. Cittakiriyavāyodhātuvipphāravasenāti kiriyamayacittasamuṭṭhānavāyodhātuyā",
  "tika-s0305t:346_6": "calanākārapavattivasena. Adho sīdatīti thokaṃ otarati. Uddhaṃ laṅghetīti laṅghantaṃ",
  "tika-s0305t:346_7": "viya upari gacchati.",
  "tika-s0305t:347_0": "Aṅgakiccaṃ sādhayamānanti padhānabhūtaṃ aṅgakiccaṃ nipphādentaṃ, upapattibhavassa",
  "tika-s0305t:347_1": "sarīraṃ hutvāti attho. Paṭhamajavanepi…pe… sattamajavanepi na hotīti idaṃ pañcadvāraviññāṇavīthiyaṃ",
  "tika-s0305t:347_2": "“itthī puriso”ti rajjanādīnaṃ abhāvaṃ sandhāya vuttaṃ. Tattha hi āvajjanavoṭṭhabbanānaṃ",
  "tika-s0305t:347_3": "ayoniso āvajjanavoṭṭhabbanavasena iṭṭhe itthirūpādimhi lobhamattaṃ, aniṭṭhe paṭighamattaṃ",
  "tika-s0305t:347_4": "uppajjati. Manodvāre pana “itthī puriso”ti rajjanādi hoti, tassa pañcadvārajavanaṃ",
  "tika-s0305t:347_5": "mūlaṃ, yathāvuttaṃ vā sabbaṃ bhavaṅgādi. Evaṃ manodvārajavanassa mūlabhūtadhammaparijānanavaseneva",
  "tika-s0305t:347_6": "mūlapariññā vuttā, āgantukatāvakālikatā pana pañcadvārajavanasseva apubbabhāvavasena",
  "tika-s0305t:347_7": "ceva ittarabhāvavasena ca vuttā. Heṭṭhupariyavasena bhijjitvā patitesūti heṭṭhimassa",
  "tika-s0305t:347_8": "uparimassa ca aparāparaṃ bhaṅgappattimāha.",
  "tika-s0305t:348": "Tanti javanaṃ. Tassa javanassa na yuttanti sambandho. Āgantuko abbhāgato. Udayabbayaparicchinno tāvatako kālo etesanti tāvakālikāni.",
  "tika-s0305t:349_0": "Etaṃ asammohasampajaññaṃ. Samavāyeti sāmaggiyaṃ. Tatthāti pañcakkhandhavasena ālokanavilokane",
  "tika-s0305t:349_1": "paññāyamāne tabbinimutto – ko eko āloketi, ko viloketi. Upanissayapaccayoti idaṃ",
  "tika-s0305t:349_2": "suttantanayena pariyāyato vuttaṃ. Sahajātapaccayoti nidassanamattametaṃ aññamaññasampayuttaatthiavigatādipaccayānampi labbhanato.",
  "tika-s0305t:350": "Kāleti samiñjituṃ yuttakāle samiñjantassa, tathā pasāretuṃ yuttakāle pasārentassa. “Maṇisappo nāma ekā sappajātī”ti vadanti. Laḷananti kampanaṃ, līḷākaraṇaṃ vā.",
  "tika-s0305t:351_0": "Uṇhapakatiko pariḷāhabahulakāyo. Sīlassa vidūsanena ahitāvahattā micchājīvavasena",
  "tika-s0305t:351_1": "uppannaṃ asappāyaṃ. “Cīvarampi acetana”ntiādinā cīvarassa viya kāyopi acetanoti kāyassa",
  "tika-s0305t:351_2": "attasuññatāvibhāvanena “abbhantare”tiādinā vuttamevatthaṃ paridīpento itarītarasantosassa",
  "tika-s0305t:351_3": "kāraṇaṃ dasseti. Tenāha “tasmā”tiādi.",
  "tika-s0305t:352": "Catupañcagaṇṭhikāhatoti āhatacatupañcagaṇṭhiko, catupañcagaṇṭhikāhi vā hatasobho.",
  "tika-s0305t:353_0": "Aṭṭhavidhopi atthoti aṭṭhavidhopi payojanaviseso. Mahāsivattheravādavasena “imassa",
  "tika-s0305t:353_1": "kāyassa ṭhitiyā”tiādinā nayena vutto daṭṭhabbo. Imasmiṃ pakkhe “neva davāyātiādinā",
  "tika-s0305t:353_2": "nayenā”ti pana idaṃ paṭikkhepaṅgadassanamukhena pāḷi āgatāti katvā vuttanti daṭṭhabbaṃ.",
  "tika-s0305t:354_0": "Pathavīsandhārakajalassa taṃsandhārakavāyunā viya paribhuttassa āhārassa vāyodhātuyāva",
  "tika-s0305t:354_1": "āsaye avaṭṭhānanti āha – “vāyodhātuvaseneva tiṭṭhatī”ti. Atiharatīti yāva mukhā abhiharati.",
  "tika-s0305t:354_2": "Vītiharatīti tato kucchiyaṃ vimissaṃ karonto harati. Atiharatīti vā mukhadvāraṃ atikkāmento",
  "tika-s0305t:354_3": "harati. Vītiharatīti kucchigataṃ passato harati. Parivattetīti aparāparaṃ cāreti.",
  "tika-s0305t:354_4": "Ettha ca āhārassa dhāraṇaparivattanasañcuṇṇanavisosanāni pathavīdhātusahitā eva vāyodhātu",
  "tika-s0305t:354_5": "karoti, na kevalāti tāni pathavīdhātuyā kiccabhāvena vuttāni, sā eva dhāraṇādīni",
  "tika-s0305t:354_6": "kiccāni karontassa sādhāraṇāti vuttāni. Allattañca anupāletīti yathā vāyodhātuādīhi",
  "tika-s0305t:354_7": "aññehi visosanaṃ na hoti, tathā anupāleti allabhāvaṃ. Tejodhātūti gahaṇīsaṅkhātā",
  "tika-s0305t:354_8": "tejodhātu. Sā hi antopaviṭṭhaṃ āhāraṃ paripāceti. Añjaso hotīti āhārassa pavisanādīnaṃ",
  "tika-s0305t:354_9": "maggo hoti. Ābhujatīti pariyesanavasena, ajjhoharaṇajiṇṇājiṇṇatādipaṭisaṃvedanavasena",
  "tika-s0305t:354_10": "ca āvajjeti, vijānātīti attho. Taṃtaṃvijānanassa paccayabhūtoyeva hi payogo “sammāpayogo”ti",
  "tika-s0305t:354_11": "vutto. Yena hi payogena pariyesanādi nipphajjati, so tabbisayavijānanampi nipphādeti",
  "tika-s0305t:354_12": "nāma tadavinābhāvato. Atha vā sammāpayogaṃ sammāpaṭipattiṃ anvāya āgamma ābhujati",
  "tika-s0305t:354_13": "samannāharati. Ābhogapubbako hi sabbopi viññāṇabyāpāroti tathā vuttaṃ.",
  "tika-s0305t:355_0": "Gamanatoti bhikkhācāravasena gocaragāmaṃ uddissa gamanato. Pariyesanatoti gocaragāme",
  "tika-s0305t:355_1": "bhikkhatthaṃ āhiṇḍanato. Paribhogatoti āhārassa paribhuñjanato. Āsayatoti pittādiāsayato.",
  "tika-s0305t:355_2": "Āsayati ettha ekajjhaṃ pavattamānopi kammabalavavatthito hutvā mariyādavasena aññamaññaṃ",
  "tika-s0305t:355_3": "asaṅkarato sayati tiṭṭhati pavattatīti āsayo, āmāsayassa upari tiṭṭhanako pittādiko.",
  "tika-s0305t:355_4": "Mariyādattho hi ayamākāro. Nidheti yathābhutto āhāro nicito hutvā tiṭṭhati etthāti",
  "tika-s0305t:355_5": "nidhānaṃ, āmāsayo, tato nidhānato. Aparipakkatoti gahaṇīsaṅkhātena kammajatejena",
  "tika-s0305t:355_6": "avipakkato. Paripakkatoti yathābhuttassa āhārassa vipakkabhāvato. Phalatoti nipphattito.",
  "tika-s0305t:355_7": "Nissandatoti ito cito ca vissandanato. Sammakkhanatoti sabbaso makkhanato. Ayamettha",
  "tika-s0305t:355_8": "saṅkhepo, vitthāro pana visuddhimaggasaṃvaṇṇanāya gahetabbo.",
  "tika-s0305t:356_0": "Sarīrato sedā muccantīti vegasandhāraṇena uppannapariḷāhato sarīrato sedā muccanti.",
  "tika-s0305t:356_1": "Aññe ca rogā kaṇṇasūlabhagandarādayo. Aṭṭhāneti manussāmanussapariggahe ayuttaṭṭhāne",
  "tika-s0305t:356_2": "khettadevāyatanādike. Kuddhā hi manussā amanussāpi vā jīvitakkhayaṃ pāpenti. Vissaṭṭhattā",
  "tika-s0305t:356_3": "neva tassa bhikkhuno attano, kassaci anissajjitattā jigucchanīyattā ca na parassa,",
  "tika-s0305t:356_4": "udakatumbatoti veḷunāḷiādiudakabhājanato. Tanti chaḍḍitaudakaṃ.",
  "tika-s0305t:357_0": "Ettha ca eko iriyāpatho dvīsu ṭhānesu āgato, so pubbe abhikkamapaṭikkamagahaṇena.",
  "tika-s0305t:357_1": "“Gamanepi purato pacchato ca kāyassa abhiharaṇaṃ vuttanti idha gamanameva gahita”nti",
  "tika-s0305t:357_2": "apare. Yasmā idha sampajaññakathāyaṃ asammohasampajaññameva dhuraṃ, tasmā antarantare",
  "tika-s0305t:357_3": "iriyāpathe pavattānaṃ rūpārūpadhammānaṃ tattha tattheva nirodhadassanavasena sampajānakāritā",
  "tika-s0305t:357_4": "gahitāti. Majjhimabhāṇakā pana evaṃ vadanti – eko hi bhikkhu gacchanto aññaṃ cintento,",
  "tika-s0305t:357_5": "aññaṃ vitakkento gacchati, eko kammaṭṭhānaṃ avissajjetvāva gacchati, tathā eko tiṭṭhanto,",
  "tika-s0305t:357_6": "nisīdanto, sayanto aññaṃ cintento, aññaṃ vitakkento sayati, eko kammaṭṭhānaṃ avissajjetvāva",
  "tika-s0305t:357_7": "sayati. Ettakena pana na pākaṭaṃ hotīti caṅkamanena dīpenti. Yo bhikkhu caṅkamanaṃ",
  "tika-s0305t:357_8": "otaritvā caṅkamanakoṭiyaṃ ṭhito pariggaṇhāti – “pācīnacaṅkamanakoṭiyaṃ pavattā rūpārūpadhammā",
  "tika-s0305t:357_9": "pacchimacaṅkamanakoṭiṃ appatvā ettheva niruddhā, pacchimacaṅkamanakoṭiyaṃ pavattāpi",
  "tika-s0305t:357_10": "pācīnacaṅkamanakoṭiṃ appatvā ettheva niruddhā, caṅkamanamajjhe pavattā ubho koṭiyo",
  "tika-s0305t:357_11": "appatvā ettheva niruddhā, caṅkamane pavattā rūpārūpadhammā ṭhānaṃ appatvā ettheva",
  "tika-s0305t:357_12": "niruddhā, ṭhāne pavattā nisajjaṃ appatvā ettheva niruddhā, nisajjāya pavattā sayanaṃ",
  "tika-s0305t:357_13": "appatvā ettheva niruddhā”ti, evaṃ pariggaṇhanto pariggaṇhanto eva cittaṃ bhavaṅgaṃ",
  "tika-s0305t:357_14": "otāreti, uṭṭhahanto pana kammaṭṭhānaṃ gahetvāva uṭṭhahati. Ayaṃ bhikkhu gatādīsu",
  "tika-s0305t:357_15": "sampajānakārī nāma hotīti.",
  "tika-s0305t:358_0": "Evampi sutte kammaṭṭhānaṃ avibhūtaṃ hoti, kammaṭṭhānaṃ avibhūtaṃ na kātabbaṃ, tasmā",
  "tika-s0305t:358_1": "so bhikkhu yāva sakkoti, tāva caṅkamitvā ṭhatvā nisīditvā sayamāno evaṃ pariggahetvā",
  "tika-s0305t:358_2": "sayati – “kāyo acetano mañco acetano, kāyo na jānāti ‘ahaṃ mañce sayito’ti, mañcopi",
  "tika-s0305t:358_3": "na jānāti ‘mayi kāyo sayito’ti, acetano kāyo acetane mañce sayito”ti, evaṃ pariggaṇhanto",
  "tika-s0305t:358_4": "eva cittaṃ bhavaṅgaṃ otāreti, pabujjhanto kammaṭṭhānaṃ gahetvāva pabujjhatīti ayaṃ",
  "tika-s0305t:358_5": "sutte sampajānakārī nāma hoti. Kāyikādikiriyānibbattanena tammayattā āvajjanakiriyānibbattakattā",
  "tika-s0305t:358_6": "āvajjanakiriyāsamuṭṭhitattā ca javanaṃ, sabbampi vā chadvārappavattaṃ kiriyāmayapavattaṃ",
  "tika-s0305t:358_7": "nāma, tasmiṃ sati jāgaritaṃ nāma hotīti pariggaṇhanto jāgarite sampajānakārī nāma.",
  "tika-s0305t:358_8": "Apica rattindivaṃ cha koṭṭhāse katvā pañca koṭṭhāse jaggantopi jāgarite sampajānakārī nāma hotīti.",
  "tika-s0305t:359_0": "Vimuttāyatanasīse ṭhatvā dhammaṃ desentopi bāttiṃsatiracchānakathaṃ pahāya dasakathāvatthunissitasappāyakathaṃ",
  "tika-s0305t:359_1": "kathentopi bhāsite sampajānakārī nāma hoti. Aṭṭhatiṃsāya ārammaṇesu cittaruciyaṃ",
  "tika-s0305t:359_2": "ārammaṇaṃ manasikāraṃ pavattentopi dutiyajjhānaṃ samāpannopi tuṇhībhāve sampajānakārī",
  "tika-s0305t:359_3": "nāma. Dutiyañhi jhānaṃ vacīsaṅkhārappahānato visesato tuṇhībhāvo nāmāti. Oṭṭhe cātiādīsu",
  "tika-s0305t:359_4": "ca-saddena kaṇṭhasīsanābhiādīnaṃ saṅgaho daṭṭhabbo. Tadanurūpaṃ payoganti tassa uppattiyā",
  "tika-s0305t:359_5": "anucchavikaṃ cittassa pavattiākārasaññitaṃ payogaṃ, yato sabbe vicārādayo nipphajjanti.",
  "tika-s0305t:359_6": "Upādārūpapavattiyāti viññattivikārasahitasaddāyatanuppattiyā. Evanti vuttappakārena.",
  "tika-s0305t:359_7": "Sattasupi ṭhānesu asammuyhanavasena “missaka”nti vuttaṃ. Maggasammāsatiyāpi kāyānupassanādianurūpattā",
  "tika-s0305t:359_8": "sampajaññānurūpapubbabhāgaṃ sattaṭṭhāniyassa ekantalokiyattā.",
  "tika-s0305t:360": "Satisuttavaṇṇanā niṭṭhitā.",
  "tika-s0305t:361": "3. Bhikkhusuttavaṇṇanā",
  "tika-s0305t:362_0": "369. Yasmā so bhikkhu “desetu me, bhante, bhagavā saṃkhittena dhamma”nti saṃkhittena",
  "tika-s0305t:362_1": "dhammadesanaṃ yāci, tassa saṃkhittarucibhāvato, tasmā saṃkhitteneva dhammaṃ desetukāmo",
  "tika-s0305t:362_2": "bhagavā “tasmātihā”tiādimāhāti vuttaṃ – “yasmā saṃkhittena desanaṃ yācasi, tasmā”ti.",
  "tika-s0305t:362_3": "Kammassakatādiṭṭhikasseva lokiyalokuttaraguṇavisesā ijjhanti, na diṭṭhivipannassa,",
  "tika-s0305t:362_4": "tasmā vuttaṃ “diṭṭhīti kammassakatādiṭṭhī”ti.",
  "tika-s0305t:363": "4. Sālasuttavaṇṇanā",
  "tika-s0305t:364_0": "370. Yathānusiṭṭhaṃ paṭipajjamāne apāyadukkhe apātanavasena dhāraṇaṭṭhena dhammo,",
  "tika-s0305t:364_1": "sāsanabrahmacariyaṃ, tadeva tadaṅgādivasena kilesānaṃ vinayanaṭṭhena vinayoti āha",
  "tika-s0305t:364_2": "– “dhammoti vā…pe… nāma”nti. Paṭipakkhadhammehi anabhibhūtatāya eko udetīti ekodīti",
  "tika-s0305t:364_3": "laddhanāmo samādhi bhūto jāto etesanti ekodibhūtā. Ettha ca ekodibhūtāti etena upacārajjhānāvaho",
  "tika-s0305t:364_4": "pubbabhāgiko samādhi vutto. Samāhitāti etena upacārappanāsamādhi. Ekaggacittāti etena",
  "tika-s0305t:364_5": "subhāvito vasippatto appanāsamādhi vuttoti veditabbo. Navakabhikkhūhi bhāvitasatipaṭṭhānā",
  "tika-s0305t:364_6": "pubbabhāgā. Te hi yathābhūtañāṇāya bhāvitā. Yathābhūtañāṇanti hi sotāpattimaggañāṇaṃ",
  "tika-s0305t:364_7": "idhādhippetaṃ. Khīṇāsavehi bhāvitasatipaṭṭhānāpi pubbabhāgā. Tesañhi katakaraṇīyānaṃ",
  "tika-s0305t:364_8": "diṭṭhadhammasukhavihārāya satipaṭṭhānabhāvanā, sekkhānaṃ pana satipaṭṭhānabhāvanā",
  "tika-s0305t:364_9": "pariññatthāya pavattā lokiyā, parijānanavasena pavattā lokuttarāti “missakā”ti vuttaṃ.",
  "tika-s0305t:365": "5. Akusalarāsisuttavaṇṇanā",
  "tika-s0305t:366": "371. Pañcame kevaloti kusaladhammehi asammisso, tato eva sakalo sukkapakkho anavajjaṭṭho. Sesaṃ vuttanayameva.",
  "tika-s0305t:367": "6. Sakuṇagghisuttavaṇṇanā",
  "tika-s0305t:368_0": "372. Pākatikasakuṇakulesu balavabhāvato tesaṃ hananato sakuṇagghi. Senoti vuttaṃ",
  "tika-s0305t:368_1": "“senassetaṃ adhivacana”nti, senaviseso pana so veditabbo. Āmisatthāya pattattā “lobhasāhasena",
  "tika-s0305t:368_2": "pattā”ti vuttaṃ, lobhanimittena sāhasākārena pattāti attho. Naṅgalena kaṭṭhaṃ kasitaṃ",
  "tika-s0305t:368_3": "naṅgalakaṭṭhaṃ, taṃ karīyati etthāti naṅgalakaṭṭhakaraṇanti āha – “adhunā kaṭṭhaṃ",
  "tika-s0305t:368_4": "khettaṭṭhāna”nti. Leḍḍuyo tiṭṭhanti etthāti leḍḍuṭṭhānaṃ, leḍḍunimittaṃ kasitaṭṭhānaṃ.",
  "tika-s0305t:368_5": "Vajjatīti vadaṃ, vacanaṃ. Kucchitaṃ vadaṃ avadaṃ. Garahane hi ayaṃ a-kāro yathā –",
  "tika-s0305t:368_6": "“aputto abhariyā”ti. Avadaṃ mānetīti avadamānā, attano balamadena lāpaṃ atimaññitvā",
  "tika-s0305t:368_7": "vadantīti attho. Tenevāha “gaccha kho, tvaṃ lāpa, tatrapi me gantvā na mokkhasī”ti.",
  "tika-s0305t:368_8": "Yaṃ pana aṭṭhakathāyaṃ vuttaṃ “attano balassa suṭṭhu vaṇṇaṃ vadamānā”ti, tattha attato",
  "tika-s0305t:368_9": "āpannaṃ gahetvā vuttaṃ. “Vadamāno”ti vā pāṭho, sārambhavasena avhāyantoti attho.",
  "tika-s0305t:368_10": "Tenāha “ehi kho dāni sakuṇagghī”ti. Suṭṭhu ṭhapetvāti jiyāmuttasarassa viya sīghapātayogyatākaraṇena",
  "tika-s0305t:368_11": "ubho pakkhe sammā ṭhapetvā. Ayanti sakuṇagghi. Ñatvāti yathābhūtadassanena attano",
  "tika-s0305t:368_12": "ñāṇena jānitvā. Phālīyitthāti phālacchedatikhiṇasikhare sukkhaleḍḍusmiṃ bhijjittha.",
  "tika-s0305t:369": "7. Makkaṭasuttavaṇṇanā",
  "tika-s0305t:370_0": "373. Sañcāroti sañcaraṇaṃ. Lepanti silesasadisaṃ ālepanaṃ. Kājasikkā viyāti kājadaṇḍake",
  "tika-s0305t:370_1": "olaggetabbā sikkā viya. Apica catasso rajjuyo upari bandhanaṭṭhānañcāti pañcaṭṭhānaṃ.",
  "tika-s0305t:370_2": "Oḍḍitoti olambito. Thunantoti nitthunanto.",
  "tika-s0305t:371": "8. Sūdasuttavaṇṇanā",
  "tika-s0305t:372_0": "374. Āhārasampādanena taṃtaṃāhāravatthugate sūdeti paggharetīti sūdo, bhattakārako.",
  "tika-s0305t:372_1": "Daharehi manāpataraṃ accetabbato atikkamitabbato accayā, bhojane rasavisesā, tasmā",
  "tika-s0305t:372_2": "nānaccayehīti nānappakārarasavisesehīti attho. Tena vuttaṃ “nānaccayehī”tiādi. Aggīyati",
  "tika-s0305t:372_3": "asaṅkarato vibhajīyatīti aggo, ambilameva aggo ambilaggoti āha – “ambilaggehīti ambilakoṭṭhāsehī”ti.",
  "tika-s0305t:372_4": "Dātuṃ abhiharitabbatāya abhihārā, deyyadhammā. Tenāha – “abhihaṭānaṃ dāyāna”nti.",
  "tika-s0305t:372_5": "Idaṃ me kammaṭṭhānaṃ anulomaṃvāti idaṃ mama kammaṭṭhānaṃ evaṃ pavattamānaṃ anulomāvasānameva",
  "tika-s0305t:372_6": "hutvā tiṭṭhati. Evaṃ puna pavattamānaṃ ussakkitvā visesanibbattanatthameva hotīti",
  "tika-s0305t:372_7": "evaṃ nimittaṃ gahetuṃ na sakkoti bālo abyatto, paṇḍito pana sakkoti. Attano cittassāti",
  "tika-s0305t:372_8": "attano bhāvanācittassa. Pubbabhāgavipassanā satipaṭṭhānāva kathitā “sakassa cittassa",
  "tika-s0305t:372_9": "nimittaṃ uggaṇhātī”ti vuttattā.",
  "tika-s0305t:373": "9. Gilānasuttavaṇṇanā",
  "tika-s0305t:374_0": "375. Pādagāmoti nagarassa padasadiso mahantagāmo. Tenevāha “vesāliyaṃ viharati veḷuvagāmake”ti.",
  "tika-s0305t:374_1": "Ahitanisedhana-hitaniyojana-byasanapariccajana-lakkhaṇo mittabhāvo yesu atthi, te",
  "tika-s0305t:374_2": "mittā. Ye pana diṭṭhamattasahāyā, te sandiṭṭhā. Ye savisesaṃ bhattimanto, te sambhattāti",
  "tika-s0305t:374_3": "dassento “mittāti mittāvā”tiādimāha. Assāti bhagavato. Pañcamiyaṃ aṭṭhamiyaṃ cātuddasiyaṃ",
  "tika-s0305t:374_4": "pañcadasiyanti ekekasmiṃ pakkhe cattāro vāre katvā māsassa aṭṭhavāre.",
  "tika-s0305t:375_0": "Vedanānaṃ balavabhāvena kharo pharuso kakkhaḷo. Ābādhoti pubbakammahetutāya kammasamuṭṭhāno",
  "tika-s0305t:375_1": "ābādho saṅkhāradukkhatāsaṅkhāto sabbakālikattā sarīrassa sabhāgarogo nāma. Nāyamīdiso",
  "tika-s0305t:375_2": "ābādho, ayaṃ pana bahalatarabyādhitāya “visabhāgarogo”ti vutto. Anta-saddo samīpapavattoti",
  "tika-s0305t:375_3": "āha – “maraṇantaṃ maraṇasantika”nti. Vedanā…pe… akaronto ukkaṃsagatabhāvitakāyāditāya.",
  "tika-s0305t:375_4": "Apīḷiyamānoti apīḷiyamāno viya. Ovādameva bhikkhusaṅghassa apalokananti āha – “ovādānusāsaniṃ",
  "tika-s0305t:375_5": "adatvāti vuttaṃ hotī”ti. Pubbabhāgavīriyaṃ nāma phalasamāpattiyā parikammabhūtavipassanāvīriyaṃ.",
  "tika-s0305t:375_6": "Jīvitampi jīvitasaṅkhāro patituṃ adatvā attabhāvassa abhisaṅkharaṇato.",
  "tika-s0305t:376_0": "“Ettakaṃ kālaṃ atikkamitvā vuṭṭhahissāmī”ti khaṇaparicchedavatī samāpatti khaṇikasamāpatti.",
  "tika-s0305t:376_1": "Niggumbaṃ nijjaṭaṃ katvāti rūpasattakārūpasattakavasena pavattiyamānaṃ vipassanābhāvanaṃ",
  "tika-s0305t:376_2": "sabbaso khilavirahena niggumbaṃ, abyākulatāya nijjaṭaṃ katvā. Mahāvipassanāvasenāti",
  "tika-s0305t:376_3": "paccekaṃ savisesaṃ vitthāritānaṃ aṭṭhārasādīnaṃ mahāvipassanānaṃ vasena vipassitvā",
  "tika-s0305t:376_4": "samāpannā yā samāpatti, sā suṭṭhu vikkhambheti vedanaṃ mahābalavatāya pubbārammaṇassa,",
  "tika-s0305t:376_5": "mahānubhāvatāya tathāpavattitavipassanāvīriyassa. Yathā nāmātiādinā tassa nidassanaṃ",
  "tika-s0305t:376_6": "dasseti. Vedanāti dukkhavedanā. Cuddasahākārehīti tasseva sattakadvayassa vasena",
  "tika-s0305t:376_7": "vadati. Sannetvāti antarantarā samāpannajjhānasamāpattisambhūtena vipassanāpītisinehena",
  "tika-s0305t:376_8": "temetvā. Samāpattīti phalasamāpatti.",
  "tika-s0305t:377_0": "Gilānā vuṭṭhitoti gilānabhāvato vuṭṭhito. Sarīrassa garuthaddhabhāvappatti madhurakatāti",
  "tika-s0305t:377_1": "āha – “sañjātagarubhāvo sañjātathaddhabhāvo”ti. Nānākāratoti puratthimādibhedato.",
  "tika-s0305t:377_2": "Satipaṭṭhānadhammāti pubbe attanā bhāviyamānā satipaṭṭhānadhammā. Pākaṭā na honti",
  "tika-s0305t:377_3": "kāyacittānaṃ akammaññatāya. Tanti dhammāti pariyattidhammā na ñāyanti.",
  "tika-s0305t:378_0": "Anantaraṃ abāhiranti dhammavasena puggalavasena ca antarabāhiraṃ akatvā. Ettakantiādinā",
  "tika-s0305t:378_1": "vuttamevatthaṃ vivarati. Daharakāleti attano daharakāle. Na evaṃ hotīti “ahaṃ bhikkhusaṅghaṃ",
  "tika-s0305t:378_2": "pariharissāmī”tiādiko mānataṇhāmūlako issāmacchariyānaṃ pavattiākāro tathāgatassa",
  "tika-s0305t:378_3": "na hoti, nattheva pageva tesaṃ samucchinnattāti āha – “bodhipallaṅkeyevā”tiādi. Paṭisaṅkharaṇena",
  "tika-s0305t:378_4": "veṭhena missakena. Maññeti yathāvuttaṃ paṭisaṅkharaṇasaññitena veṭhamissakena viya",
  "tika-s0305t:378_5": "jarasakaṭaṃ. Arahattaphalaveṭhenāti arahattaphalasamāpattisaññitena atthabhāvaveṭhena.",
  "tika-s0305t:379_0": "Phalasamāpattiyā adhippetattā “ekaccānaṃ vedanānanti lokiyānaṃ vedanāna”nti vuttaṃ.",
  "tika-s0305t:379_1": "Attadīpāti ettha atta-saddena dhammo eva vutto, svāyamattho heṭṭhā vibhāvito eva.",
  "tika-s0305t:379_2": "Navavidho lokuttaradhammo veditabbo. So hi catūhi oghehi anajjhottharaṇīyato “dīpo”ti",
  "tika-s0305t:379_3": "vutto. Tamaaggeti tamayogābhāvena sadevakassa lokassa agge. Sabbesanti sabbesaṃ sikkhākāmānaṃ.",
  "tika-s0305t:379_4": "Te “dhammadīpā viharathā”ti vuttā catusatipaṭṭhānagocarāva bhikkhū agge bhavissanti.",
  "tika-s0305t:380": "10. Bhikkhunupassayasuttavaṇṇanā",
  "tika-s0305t:381": "376. Kammaṭṭhānakammikāti kammaṭṭhānamanuyuttā. Visesetīti viseso, atisayo, svāyaṃ pubbāparaviseso upādāyupādāya gahetabboti taṃ dassetuṃ “tatthā”tiādimāha.",
  "tika-s0305t:382_0": "Uppajjati kilesapariḷāhoti kāye asubhādivasena manasikāraṃ adahantassa manasikārassa",
  "tika-s0305t:382_1": "vīthiyaṃ apaṭipannatā subhādivasena kāyārammaṇo kilesapariḷāho ca uppajjati. Vīriyārambhassa",
  "tika-s0305t:382_2": "abhāvena tasmiṃ ārammaṇe cetaso vā līnattaṃ hoti, gocarajjhattato bahiddhā puthuttārammaṇe",
  "tika-s0305t:382_3": "cittaṃ vikkhipati. Evaṃ kilesapariḷāhe cātiādinā tividhampi bhāvanānuyogassa kilesavatthubhāvaṃ",
  "tika-s0305t:382_4": "upādāya samuccayavasena aṭṭhakathāyaṃ vuttaṃ. Yasmā pana te pariḷāhalīnattavikkhepā",
  "tika-s0305t:382_5": "ekajjhaṃ na pavattanti, tasmā pāḷiyaṃ “kāyārammaṇo vā”tiādinā aniyamattho vā-saddo",
  "tika-s0305t:382_6": "gahito. Kilesānurañjitenāti kilesavivaṇṇitacittena hutvā na vattitabbaṃ. Kathaṃ pana",
  "tika-s0305t:382_7": "vattitabbanti āha “kismiñcidevā”ti. Na ca vitakketi na ca vicāretīti kilesasahagate",
  "tika-s0305t:382_8": "vitakkavicāre na pavatteti. Sukhitoti jhānasukhena sukhito.",
  "tika-s0305t:383_0": "Imassa bhikkhuno bhāvanā pavattāti sambandho. Yasmā hi imassa bhikkhuno taṃ mūlakammaṭṭhānaṃ",
  "tika-s0305t:383_1": "paripanthe sati ṭhapetvā buddhaguṇādianussaraṇena cittaṃ pasādetvā mūlakammaṭṭhānabhāvanā",
  "tika-s0305t:383_2": "pavattā, tasmā paṇidhāya bhāvanāti vuttanti sambandho. Aṭṭhapetvāti cittaṃ appavattetvāti",
  "tika-s0305t:383_3": "attho veditabbo. Kammaṭṭhānādīnaṃ tiṇṇampi vasena atthayojanā sambhavati. Tenāha",
  "tika-s0305t:383_4": "“tatthā”tiādi. Sārento viyāti rathaṃ vāhayanto viya. Samappamāṇato aṭṭhakādivasena",
  "tika-s0305t:383_5": "sutacchitaṃ pakkhipanto viya. Sukheneva kilesānaṃ okāsaṃ adento antarā asajjanto",
  "tika-s0305t:383_6": "alagganto. Vipassanācārassa āraddhavuttitaṃ aparipanthatañca dassento opammadvayamāha.",
  "tika-s0305t:383_7": "Byābhaṅgiyāti kājadaṇḍena. Kilesapariḷāhādīnanti kilesapariḷāhalīnattavikkhepānaṃ.",
  "tika-s0305t:384": "Guḷakhaṇḍādīnīti guḷakhaṇḍasakkharakhaṇḍādīni ucchuvikārabhūtāni. “Kāye kāyānupassī viharāmī”tiādivacanato “pubbabhāgavipassanā kathitā”ti vuttaṃ.",
  "tika-s0305t:385": "Ambapālivaggavaṇṇanā niṭṭhitā.",
  "tika-s0305t:386": "2. Nālandavaggo",
  "tika-s0305t:387": "2. Nālandasuttavaṇṇanā",
  "tika-s0305t:388": "378. Dutiyavagge paṭhamasuttaṃ heṭṭhā vuttanayattā suviññeyyanti taṃ laṅghitvā “dutiye”ti vuttaṃ.",
  "tika-s0305t:389_0": "Bhiyyataro abhiññātoti sambodhiyā seṭṭhataroti abhilakkhito. Bhiyyatarābhiññoti sabbasattesu",
  "tika-s0305t:389_1": "adhikatarapañño. Tenāha “uttaritarañāṇo”ti. Sammā anavasesato bujjhati etenāti sambodhīti",
  "tika-s0305t:389_2": "āha – “sambodhiyanti sabbaññutaññāṇe”ti. Nippadesā gahitāti anavasesā buddhaguṇā",
  "tika-s0305t:389_3": "gahitā aggamaggasiddhiyāva bhagavato sabbaguṇānaṃ siddhattā. Na kevalañca buddhānaṃ,",
  "tika-s0305t:389_4": "atha kho aggasāvakapaccekabuddhānampi taṃtaṃguṇasamijjhanaṃ aggamaggādhigamenevāti",
  "tika-s0305t:389_5": "dassento “dvepi aggasāvakā”tiādimāha.",
  "tika-s0305t:390_0": "Aparo nayo – pasannoti iminā pasādassa vattamānatā dīpitāti uppannasaddhoti imināpi",
  "tika-s0305t:390_1": "saddhāya paccuppannatā pakāsitāti āha – “evaṃ saddahāmīti attho”ti. Abhijānāti abhimukhabhāvena",
  "tika-s0305t:390_2": "sabbaññeyyaṃ jānātīti abhiñño, bhiyyo adhiko abhiññoti bhiyyobhiñño. So eva atisayavacanicchāvasena",
  "tika-s0305t:390_3": "bhiyyobhiññataroti vuttoti āha – “bhiyyataro abhiññāto”ti. Dutiyavikappe pana abhijānātīti",
  "tika-s0305t:390_4": "abhiññā, abhivisiṭṭhā paññā. Bhiyyo abhiññā etassāti bhiyyobhiñño, so eva atisayavacanicchāvasena",
  "tika-s0305t:390_5": "bhiyyobhiññataro. Svāyaṃ assa atisayo abhiññāya bhiyyobhāvakatoti āha – “bhiyyatarābhiñño",
  "tika-s0305t:390_6": "vā”ti. Sambujjhati etāyāti sambodhi, sabbaññutaññāṇaṃ aggamaggañāṇañca. Sabbaññutaññāṇapadaṭṭhānañhi",
  "tika-s0305t:390_7": "aggamaggañāṇaṃ, aggamaggañāṇapadaṭṭhānañca sabbaññutaññāṇaṃ sambodhi nāma. Tattha",
  "tika-s0305t:390_8": "padhānavasena tadatthadassane paṭhamavikappo, padaṭṭhānavasena dutiyavikappo. Kasmā",
  "tika-s0305t:390_9": "panettha arahattamaggañāṇasseva gahaṇaṃ, nanu heṭṭhimānipi bhagavato maggañāṇāni",
  "tika-s0305t:390_10": "savāsanameva yathāsakaṃ paṭipakkhavidhamanavasena pavattāni. Savāsanappahānañhi ñeyyāvaraṇappahānanti?",
  "tika-s0305t:390_11": "Saccametaṃ, taṃ pana aparipuṇṇaṃ paṭipakkhavidhamanassa vippakatabhāvatoti āha “arahattamaggañāṇe",
  "tika-s0305t:390_12": "vā”ti. Sabbanti sammāsambuddhena adhigantabbaṃ sabbaṃ.",
  "tika-s0305t:391_0": "Khādanīyānaṃ uḷāratā sātarasānubhāvenāti āha “madhure āgacchatī”ti. Pasaṃsāya uḷāratā",
  "tika-s0305t:391_1": "visiṭṭhabhāvenāti āha – “seṭṭhe”ti. Obhāsassa uḷāratā mahantabhāvenāti vuttaṃ – “vipule”ti.",
  "tika-s0305t:391_2": "Usabhassa ayanti āsabhī, idha pana āsabhī viyāti āsabhī. Tenāha – “usabhassa vācāsadisī”ti.",
  "tika-s0305t:391_3": "Yena guṇena sā taṃsadisā, taṃ dassetuṃ “acalā asampavedhī”ti vuttaṃ. Yato kutoci",
  "tika-s0305t:391_4": "anussavanaṃ anussavo. Vijjāṭṭhānādīsu kataparicayānaṃ ācariyānaṃ taṃ taṃ atthaṃ ñāpentī",
  "tika-s0305t:391_5": "paveṇī ācariyaparamparā. Kevalaṃ attano matiyā “iti kira evaṃ kirā”ti parikappanā",
  "tika-s0305t:391_6": "itikirā. Piṭakassa ganthassa sampadānato bhūtato tassa gahaṇaṃ piṭakasampadānaṃ.",
  "tika-s0305t:391_7": "Yathāsutānaṃ attānaṃ ākārassa parivitakkanaṃ ākāraparivitakko. Tathevassa “evameta”nti",
  "tika-s0305t:391_8": "diṭṭhiyā nijjhānakkhamanaṃ diṭṭhinijjhānakkhanti. Āgamādhigamehi vinā kevalaṃ anussutato",
  "tika-s0305t:391_9": "takkamaggaṃ nissāya takkanaṃ takko. Anumānavidhiṃ nissāya gahaṇaṃ nayaggāho. Yasmā",
  "tika-s0305t:391_10": "buddhavisaye ṭhatvā bhagavato ayaṃ therassa codanā therassa ca so avisayo, tasmā",
  "tika-s0305t:391_11": "“paccakkhato ñāṇena paṭivijjhitvā viyā”ti vuttaṃ. Sīhanādo viyāti sīhanādo. Taṃsadisatā",
  "tika-s0305t:391_12": "cassa seṭṭhabhāvena, so cettha evaṃ veditabboti dassento “sīhanādo”tiādimāha. Unnādayantenāti",
  "tika-s0305t:391_13": "asanisadisaṃ karontena.",
  "tika-s0305t:392_0": "Anuyogadāpanatthanti anuyogaṃ sodhāpetuṃ. Vimaddakkhamañhi sīhanādaṃ nadanto atthato",
  "tika-s0305t:392_1": "anuyogaṃ sodheti nāma, anuyujjhanto ca naṃ sodhāpeti nāma. Dātunti sodhetuṃ. Keci",
  "tika-s0305t:392_2": "“dānattha”nti atthaṃ vadanti, taṃ na yuttaṃ. Na hi yo sīhadānaṃ nadati, so eva tattha",
  "tika-s0305t:392_3": "anuyogaṃ detīti yujjati. Nighaṃsananti vimaddanaṃ. Dhamamānanti tāpayamānaṃ. Tāpanañcettha",
  "tika-s0305t:392_4": "gaggariyā dhammāpanasīsena vadati.",
  "tika-s0305t:393_0": "Sabbe teti sabbe te atīte niruddhe sammāsambuddhe. Tenetaṃ dasseti – ye te ahesuṃ",
  "tika-s0305t:393_1": "atītamaddhānaṃ tava abhinīhārato oraṃ sammāsambuddhā, tesaṃ tāva sāvakañāṇagocare",
  "tika-s0305t:393_2": "dhamme paricchindanto mārādayo viya ca buddhānaṃ lokiyacittācāraṃ tvaṃ jāneyyāsi.",
  "tika-s0305t:393_3": "Ye pana te abbhatītā, tato parato chinnavaṭumā chinnapapañcā pariyādinnavaṭṭā sabbadukkhavītivattā",
  "tika-s0305t:393_4": "sammāsambuddhā, tesaṃ sabbesampi tava sāvakañāṇassa avisayabhūte dhamme kathaṃ jānissasīti.",
  "tika-s0305t:393_5": "Tenāti sambodhisaṅkhātena sabbaññutaññāṇapadaṭṭhānena arahattamaggañāṇena. Evaṃsīlāti",
  "tika-s0305t:393_6": "tādisasīlā. Samādhipakkhāti samādhi ca samādhipakkhā ca samādhipakkhā ekadesasarūpekasesanayena.",
  "tika-s0305t:393_7": "Tattha samādhipakkhāti vīriyasatiyo tadanuguṇā ca dhammā veditabbā. Jhānasamāpattīsu",
  "tika-s0305t:393_8": "yebhuyyena vihāravohāro, jhānasamāpattiyo samādhippadhānāti vuttaṃ “samādhipakkhānaṃ",
  "tika-s0305t:393_9": "dhammānaṃ gahitattā vihāro gahito”ti.",
  "tika-s0305t:394_0": "Yathā pana heṭṭhā gahitāpi samādhipaññā paṭipakkhato vimuttattā vimuccana-saṅkhāta-kiccavisesa-dassanavasena",
  "tika-s0305t:394_1": "vimuttipariyāyena puna gahitā “evaṃvimuttā”ti, evaṃ dibbavihāro dibbavihāravisesadassanavasena",
  "tika-s0305t:394_2": "puna gahito “evaṃvihārī”ti, tasmā sabbesaṃ samāpattivihārānaṃ vasenettha attho yujjatīti",
  "tika-s0305t:394_3": "daṭṭhabbaṃ. Vimuttīti saṅkhaṃ gacchanti vimuccitthāti katvā. Esa nayo sesesupi. Paṭippassaddhanteti",
  "tika-s0305t:394_4": "paṭippassambhanosāpanena. Sabbakilesehi nissaṭattā asaṃsaṭṭhattā vimuttattā ca nissaraṇavimutti nibbānaṃ.",
  "tika-s0305t:395_0": "Anāgatabuddhānaṃ panāti pana-saddo visesatthajotano. Tena atītesu tāva khandhānaṃ",
  "tika-s0305t:395_1": "bhūtapubbattā tattha siyā ñāṇassa savisaye gati, anāgatesu pana sabbaso asañjātesu",
  "tika-s0305t:395_2": "kathanti imamatthaṃ joteti. Tenāha “anāgatāpī”tiādi. “Attano cetasā paricchinditvā",
  "tika-s0305t:395_3": "viditā”ti kasmā vuttaṃ? Nanu atītānāgate sattāhe eva pavattaṃ cittaṃ cetopariyañāṇassa",
  "tika-s0305t:395_4": "visayo, na tato paranti? Nayidaṃ cetopariyañāṇakiccavasena vuttaṃ, atha kho pubbenivāsaanāgataṃsañāṇānaṃ",
  "tika-s0305t:395_5": "vasena vuttaṃ, tasmā nāyaṃ doso. Viditaṭṭhāne na karoti sikkhāpadeneva tādisassa",
  "tika-s0305t:395_6": "paṭikkhepassa paṭikkhittattā setughātato ca. Kathaṃ pana thero dvayasambhave paṭikkhepameva",
  "tika-s0305t:395_7": "akāsi, na vibhajja byākāsīti āha “thero kirā”tiādi. Pāraṃ pariyantaṃ minotīti pāramī,",
  "tika-s0305t:395_8": "sā eva ñāṇanti pāramiñāṇaṃ, sāvakānaṃ pāramiñāṇaṃ sāvakapāramiñāṇaṃ. Tasmiṃ sāvakānaṃ",
  "tika-s0305t:395_9": "ukkaṃsapariyantagate jānane nāyamanuyogo, atha kho sabbaññutaññāṇe sabbaññutāya jānane.",
  "tika-s0305t:395_10": "Keci pana “sāvakapāramiñāṇeti sāvakapāramiñāṇavisaye”ti atthaṃ vadanti, tathā sesapadesupi.",
  "tika-s0305t:395_11": "Sīla…pe… samatthanti sīlasamādhipaññāvimuttiñāṇasaṅkhātānaṃ kāraṇānaṃ jānanasamatthaṃ.",
  "tika-s0305t:395_12": "Buddhasīlādayo hi buddhānaṃ buddhakiccassa parehi ete buddhāti jānanassa ca kāraṇaṃ.",
  "tika-s0305t:396_0": "Anumānañāṇaṃ viya saṃsayaṭṭhitaṃ ahutvā idamidanti yathāsabhāvato ñeyyaṃ dhāreti",
  "tika-s0305t:396_1": "nicchinotīti dhammo, paccakkhañāṇanti āha “dhammassa paccakkhato ñāṇassā”ti. Anuetīti",
  "tika-s0305t:396_2": "anvayoti āha “anuyogaṃ anugantvā”ti. Paccakkhasiddhañhi atthaṃ anugantvā anumānañāṇassa",
  "tika-s0305t:396_3": "pavatti “diṭṭhena adiṭṭhassa anumāna”nti veditabbā. Vidite vedakampi ñāṇaṃ atthato",
  "tika-s0305t:396_4": "viditameva hotīti “anumānañāṇaṃ nayaggāho vidito”ti vuttaṃ. Viditoti viddho paṭiladdho,",
  "tika-s0305t:396_5": "adhigatoti attho. Appamāṇoti aparimāṇo mahāvisayattā. Tenāha “apariyanto”ti. Tenāti",
  "tika-s0305t:396_6": "apariyantattā. Tena vā apariyantena ñāṇena. Etena thero yaṃ yaṃ anumeyyamatthaṃ ñātukāmo",
  "tika-s0305t:396_7": "hoti, tattha tattha tassa asaṅgamappaṭihataṃ anumānañāṇaṃ pavattetīti dasseti. Tenāha",
  "tika-s0305t:396_8": "“so iminā”tiādi. Tattha imināti iminā kāraṇena.",
  "tika-s0305t:397_0": "Pākārassa thirabhāvaṃ uddhamuddhaṃ āpetīti uddhāpaṃ, pākāramūlaṃ. Ādi-saddena pākāradvārabandhaparikhādīnaṃ",
  "tika-s0305t:397_1": "saṅgaho veditabbo. Paccante bhavaṃ paccantimaṃ. Paṇḍitadovārikaṭṭhāniyaṃ katvā thero",
  "tika-s0305t:397_2": "attānaṃ dassetīti dassento “ekadvāranti kasmā āhā”ti codanaṃ samuṭṭhāpesi.",
  "tika-s0305t:398_0": "Yassā paññāya vasena puriso paṇḍitoti vuccati, taṃ paṇḍiccanti āha – “paṇḍiccena",
  "tika-s0305t:398_1": "samannāgato”ti. Taṃtaṃitikattabbatāsu chekabhāvo byattabhāvo veyyattiyaṃ. Medhati",
  "tika-s0305t:398_2": "aññāṇaṃ hiṃsati vidhamatīti medhā, sā etassa atthīti medhāvī. Ṭhāne ṭhāne uppatti",
  "tika-s0305t:398_3": "etissā atthīti ṭhānuppattikā, ṭhānaso uppajjanapaññā. Anupariyāyanti etenāti anupariyāyo,",
  "tika-s0305t:398_4": "so eva pathoti anupariyāyapatho, parito pākārassa anuyāyanamaggo. Pākārabhāgā sambandhitabbā",
  "tika-s0305t:398_5": "etthāti pākārasandhi, pākārassa phullitapadeso. So pana heṭṭhimantena dvinnampi iṭṭhakānaṃ",
  "tika-s0305t:398_6": "vigamena evaṃ vuccatīti āha – “dvinnaṃ iṭṭhakānaṃ apagataṭṭhāna”nti. Chinnaṭṭhānanti",
  "tika-s0305t:398_7": "chinnabhinnapadesaṃ, chinnaṭṭhānaṃ vā. Tañhi “vivara”nti vuccati. Kīliṭṭhanti malīnaṃ.",
  "tika-s0305t:398_8": "Upatāpentīti kilesapariḷāhena santāpenti. Vibādhentīti pīḷenti. Uppannāya paññāya",
  "tika-s0305t:398_9": "nīvaraṇehi na kiñci kātuṃ sakkāti āha “anuppannāya paññāya uppajjituṃ na dentī”ti.",
  "tika-s0305t:398_10": "Tasmāti paccayūpaghātena uppajjituṃ appadānato. Catūsu satipaṭṭhānesu suṭṭhu ṭhapitacittāti",
  "tika-s0305t:398_11": "catubbidhāyapi satipaṭṭhānabhāvanāya sammadeva ṭhapitacittā appitacittā. Yathāsabhāvena",
  "tika-s0305t:398_12": "bhāvetvāti yāthāvato sammadeva yathā paṭipakkhā samucchijjanti, evaṃ bhāvetvā.",
  "tika-s0305t:399_0": "Purimanaye satipaṭṭhānāni bojjhaṅgā ca missakā adhippetāti tato aññathā vattuṃ “apicetthā”tiādi",
  "tika-s0305t:399_1": "vuttaṃ. Missakāti samathavipassanāmaggavasena missakā. “Catūsu satipaṭṭhānesu suppatiṭṭhitacittāti",
  "tika-s0305t:399_2": "paṭhamaṃ vuttattā satipaṭṭhānesu vipassanaṃ gahetvā satta bojjhaṅge yathābhūtaṃ bhāvetvāti",
  "tika-s0305t:399_3": "vuttattā maggapariyāpannānaṃyeva ca nesaṃ nippariyāyabojjhaṅgabhāvato tesu ca adhigatameva",
  "tika-s0305t:399_4": "hotīti bojjhaṅge maggo ca sabbaññutaññāṇañcāti gahite sundaro pañho bhaveyyā”ti mahāsivatthero",
  "tika-s0305t:399_5": "āha. Na panevaṃ gahitaṃ porāṇehīti adhippāyo. Itīti vuttappakāraparāmasanaṃ. Theroti sāriputtatthero.",
  "tika-s0305t:400_0": "Tatthāti tesu paccantanagarādīsu. Nagaraṃ viya nibbānaṃ tadatthikehi upagantabbato",
  "tika-s0305t:400_1": "upagatānañca parissayarahitasukhādhigamaṭṭhānato. Pākāro viya sīlaṃ tadupagatānaṃ",
  "tika-s0305t:400_2": "parito ārakkhabhāvato. Anupariyāyapatho viya hirī sīlapākārassa adhiṭṭhānabhāvato.",
  "tika-s0305t:400_3": "Vuttañhetaṃ – “pariyāyapathoti kho bhikkhu hiriyā etaṃ adhivacana”nti. Dvāraṃ viya",
  "tika-s0305t:400_4": "ariyamaggo nibbānanagarappavesane añjasabhāvato. Paṇḍitadovāriko viya dhammasenāpati",
  "tika-s0305t:400_5": "nibbānanagaraṃ paviṭṭhapavisanakānaṃ sattānaṃ sallakkhaṇato. Dinnoti dāpito, sodhitoti",
  "tika-s0305t:400_6": "attho. Sesaṃ suviññeyyameva.",
  "tika-s0305t:401": "3. Cundasuttavaṇṇanā",
  "tika-s0305t:402_0": "379. Pubbe sāvatthito veḷuvagāmassa gatattā vuttaṃ “āgatamaggeneva paṭinivattanto”ti.",
  "tika-s0305t:402_1": "Sattannanti upaseno, revato, khadiravaniyo, cundo, samaṇuddeso ahanti catunnaṃ, cālā,",
  "tika-s0305t:402_2": "upacālā, sīsūpacālāti, tissannanti imesaṃ sattannaṃ arahantānaṃ. Natthi nu khoti",
  "tika-s0305t:402_3": "etthāpi “olokento”ti ānetvā sambandho sīhāvalokanañāyena. Bhavissanti me vattāro",
  "tika-s0305t:402_4": "harituṃ nāsakkhīti sambandho. Idaṃ dāni pacchimadassananti bhūtakathanamattaṃ, na",
  "tika-s0305t:402_5": "tattha sālayatādassanaṃ yathā tathāgatassa vesāliyā nikkhamitvā nāgāpalokitaṃ.",
  "tika-s0305t:403_0": "Tassa tassa visesassa adhiṭṭhānavaseneva iddhibhedadassanaṃ iddhivikubbanaṃ. Sīhassa",
  "tika-s0305t:403_1": "vijambhanādivasena kīḷitvā nādasadisī ayaṃ dhammakathāti vuttaṃ “sīhavikīḷito dhammapariyāyo”ti.",
  "tika-s0305t:403_2": "Gamanakālo mayhantīti ettha iti-saddo parisamāpane. Tena therena yathārambhassa vacanapabandhassa",
  "tika-s0305t:403_3": "samāpitabhāvaṃ joteti. Esa nayo sesesupi edisesu sabbaṭṭhānesu. Yugandharādayo paribhaṇḍapabbatāti",
  "tika-s0305t:403_4": "veditabbā. Ekappahārenevāti ekappahārena iva. Svāyaṃ iva-saddo na sakkomīti ettha",
  "tika-s0305t:403_5": "ānetvā sambandhitabbo.",
  "tika-s0305t:404_0": "Paṭipādessāmīti ṭhitakāyaṃ paṭipādessāmi. Patthanākāle anomadassissa bhagavato vacanasutānusārena",
  "tika-s0305t:404_1": "ñāṇena diṭṭhamattataṃ sandhāya “taṃ paṭhamadassana”nti vuttaṃ. Dhāretuṃ asakkontī",
  "tika-s0305t:404_2": "guṇasāraṃ. Esa maggoti eso jātānaṃ sattānaṃ maraṇaniṭṭhito pantho. Punapi evaṃbhāvino",
  "tika-s0305t:404_3": "nāma saṅkhārāti saṅkhārā nāma evaṃbhāvino, maraṇapariyosānāti attho. Ettakanti ettakaṃ",
  "tika-s0305t:404_4": "kālaṃ. Saṅkaḍḍhitvā saṃharitvā. Mukhaṃ pidhāyāti mukhaṃ chādetvā. Agghikasatānīti",
  "tika-s0305t:404_5": "makuḷaṅkuracetiyasatāni.",
  "tika-s0305t:405_0": "Purimadivaseti atītadivase. Yasmā dhammasenāpatino arahattappattadivaseyeva satthu",
  "tika-s0305t:405_1": "sāvakasannipāto ahosi, tasmā “pūritasāvakasannipāto esa bhikkhū”ti vuttaṃ. Pañca",
  "tika-s0305t:405_2": "jātisatānīti bhummatthe, accantasaṃyoge vā upayogavacanaṃ.",
  "tika-s0305t:406": "Kaḷopihatthoti vilīvamayabhājanahattho. “Cammamayabhājanahattho”ti ca vadanti. Purantareti nagaramajjhe. Vaneti araññe.",
  "tika-s0305t:407_0": "Osakkanākāravirahitoti dhammadesanāya saṅkocahetuvirahito. Visāradoti sāradavirahito.",
  "tika-s0305t:407_1": "Dhammojanti dhammarasaṃ, ojavantaṃ desanādhammanti attho. Dhammabhoganti dhammaparibhogaṃ,",
  "tika-s0305t:407_2": "parehi saddhiṃ saṃvibhajanavasena pavattaṃ dhammasambhoganti desanādhammameva vadati.",
  "tika-s0305t:407_3": "Tena vuttaṃ “ubhayenapi dhammaparibhogova kathito”ti.",
  "tika-s0305t:408_0": "Piyāyitabbato piyehi. Manassa vaḍḍhanato manāpehi. Jātiyāti khattiyādijātiyā. Nānābhāvo",
  "tika-s0305t:408_1": "asahabhāvo visuṃbhāvo. Aññathābhāvo aññathattaṃ. Sarīranti rūpadhammakāyasaṅkhātaṃ",
  "tika-s0305t:408_2": "sarīraṃ. Rūpakāye hi bhijjante bhijjanteva. So bhijjeyyāti so mahantataro khandho bhijjeyya.",
  "tika-s0305t:409_0": "Dakkhiṇadisaṃ gatoti dakkhiṇadisāmukhe pavatto. Mahākhandho viyāti mahanto sāravanto",
  "tika-s0305t:409_1": "sākhākhandho viya. Sākhakhandhā hi disābhimukhapavattākārā, mūlakhandho pana uddhamuggato.",
  "tika-s0305t:409_2": "Soḷasannaṃ pañhānanti soḷasannaṃ aparāpariyapavattaniyānaṃ atthānaṃ. Ñātuṃ icchito hi attho pañho.",
  "tika-s0305t:410": "4-5. Ukkacelasuttādivaṇṇanā",
  "tika-s0305t:411": "380-381. Amāvasuposatheti amāvasiuposathe, kālapakkhauposatheti attho. Purimanayenevāti anantarasutte vuttanayeneva.",
  "tika-s0305t:412": "6. Uttiyasuttavaṇṇanā",
  "tika-s0305t:413": "382. Maccudheyyassāti maccuno pavattiṭṭhānassa.",
  "tika-s0305t:414": "8. Brahmasuttavaṇṇanā",
  "tika-s0305t:415_0": "384. Tasmiṃ kāleti paṭhamābhisambodhiyaṃ. Bhikkhuyeva natthi dhammacakkassa appavattitattā,",
  "tika-s0305t:415_1": "bhikkhuyeva bhikkhulakkhaṇayogato. Ekako maggo, na dvedhāpathabhūtoti ekamaggo, taṃ",
  "tika-s0305t:415_2": "ekamaggaṃ. Jātiyā khayo vaṭṭadukkhassa antabhūtoti jātikkhayanto, nibbānaṃ, taṃ diṭṭhattā",
  "tika-s0305t:415_3": "jātikkhayantadassīti evamettha attho daṭṭhabbo.",
  "tika-s0305t:416": "9. Sedakasuttavaṇṇanā",
  "tika-s0305t:417_0": "385. Ayaṃ tassa laddhīti ayaṃ idāni vuccamānā tassa ācariyassa laddhi. Tato anāmentoti",
  "tika-s0305t:417_1": "yena vaṃso namati, tena kāyaṃ anāmento. Tathā namanto hi patitvā cuṇṇavicuṇṇaṃ hoti.",
  "tika-s0305t:417_2": "Tanti kāyaṃ, taṃ vaṃsaṃ vā. Ākaḍḍhento viyāti namitaṭṭhānato parabhāgena ākaḍḍhento",
  "tika-s0305t:417_3": "viya. Ekatobhāgiyaṃ katvāti yathāvuttaṃ satiṃ sūpaṭṭhitaṃ katvā onataṃ viya katvā.",
  "tika-s0305t:417_4": "Tathā karaṇaṃ pana tathā vātūpatthambhagāhāpanenāti āha – “vātūpatthambhaṃ gāhāpetvā”ti.",
  "tika-s0305t:417_5": "Tañca satiyā tadatthaṃ upaṭṭhānenāti vuttaṃ “satiṃ sūpaṭṭhitaṃ katvā”ti. Niccalova",
  "tika-s0305t:417_6": "nisīdanto antevāsī ācariyaṃ rakkhati, ettakaṃ ācariyassa laddhivasena vuttaṃ. “Ācariyo",
  "tika-s0305t:417_7": "vaṃsaṃ suggahitaṃ gaṇhanto”tiādi sabbaṃ heṭṭhā vuttanayameva.",
  "tika-s0305t:418_0": "“Attānameva rakkhatī”ti idaṃ attano rakkhaṇaṃ padhānaṃ katvā vuttaṃ, na antevāsikanti",
  "tika-s0305t:418_1": "avadhāraṇaphalaṃ. Attarakkhāya panettha sijjhamānāya antevāsikarakkhāpi siddhā eva",
  "tika-s0305t:418_2": "hotīti. Dutiyapakkhepi eseva nayo. So tattha ñāyoti yā attano eva rakkhā, sā atthato",
  "tika-s0305t:418_3": "pararakkhāpi hotīti ayamettha ñāyo yuttappayogo. Anuvaḍḍhiyāti yathāvaḍḍhitassa anuanuvaḍḍhiyā.",
  "tika-s0305t:418_4": "Etena paṭiladdhasampayuttapamodanākāro dassitoti āha – “sapubbabhāgāya muditāyāti",
  "tika-s0305t:418_5": "attho”ti. Āsevanāyātiādīni padāni anudayatāpariyosānāni (yasmā satipaṭṭhānaṃ sevantassa",
  "tika-s0305t:418_6": "siddhaṃ attano ca parassa ca rakkhaṇaṃ pakāsenti, tasmā) – “attānaṃ, bhikkhave, rakkhissāmīti",
  "tika-s0305t:418_7": "satipaṭṭhānaṃ sevitabba”ntiādi vuttaṃ.",
  "tika-s0305t:419": "10. Janapadakalyāṇīsuttavaṇṇanā",
  "tika-s0305t:420_0": "386. Janapadasmiṃ kalyāṇīti sakalajanapade bhaddā rūpasampattiyā sikkhāsampattiyā",
  "tika-s0305t:420_1": "ca sundarā seṭṭhā. Rūpasampatti ca nāma sabbaso rūpadosābhāvena rūpaguṇapāripūriyā",
  "tika-s0305t:420_2": "hotīti tadubhayaṃ dassetuṃ “chasarīradosarahitā pañcakalyāṇasamannāgatā”ti vuttaṃ.",
  "tika-s0305t:420_3": "Taṃ duvidhampi vivaranto “sā hī”tiādimāha. Pañcakalyāṇasamannāgatāti pañcavidhasarīraguṇasampadāhi",
  "tika-s0305t:420_4": "samannāgatā. Nātidīghā nātirassāti pamāṇamajjhimā dīghatarappamāṇā na hoti, na atirassā,",
  "tika-s0305t:420_5": "lakuṇḍakarūpā na hoti. Nātikisāti ativiya kisathaddhamaṃsalohitā dissamānā aṭṭhisarīrā",
  "tika-s0305t:420_6": "jālasarīrā na hoti. Nātithūlāti bhāriyamaṃsā mahodarā na hoti. Nātikāḷā nāccodātāti",
  "tika-s0305t:420_7": "ativiya kāḷavaṇṇā jhāmaṅgāro viya, dadhitakkādīhi pamajjitamattakaṃsalohavaṇṇā na",
  "tika-s0305t:420_8": "hoti. Manussaloke tādisiyā rūpasampattiyā abhāvato atikkantā manussavaṇṇaṃ. Yathā",
  "tika-s0305t:420_9": "pamāṇayuttā, evaṃ ārohapariṇāhayogato ca paresaṃ pasādāvahā nātidīghatādayo. Evaṃ",
  "tika-s0305t:420_10": "manussānaṃ dibbarūpatāsampattīpīti vuttaṃ “appattā dibbavaṇṇa”nti. Ettha ca nātidīghanātirassatāvacanena",
  "tika-s0305t:420_11": "ārohasampatti vuttā ubbedhena pāsādikabhāvato. Kisathūladosābhāvavacanena pariṇāhasampatti",
  "tika-s0305t:420_12": "vuttā. Ubhayenapi saṇṭhānasampadā vibhāvitā, nātikāḷatāvacanena vaṇṇasampatti vuttā",
  "tika-s0305t:420_13": "vivaṇṇatābhāvato. Piyaṅgusāmāti pariṇatapiyaṅgupupphasadisasarīranibhāsā. Mukhapariyosānanti",
  "tika-s0305t:420_14": "adharoṭṭhamāha. Ayaṃ yathāvuttā sarīravaṇṇasampatti. Assāti janapadakalyāṇiyā. Chavikalyāṇatā",
  "tika-s0305t:420_15": "chavisampattihetukattā tassā. Esa nayo sesesupi. Nakhā eva pattasadisatāya nakhapattāni.",
  "tika-s0305t:421_0": "(Pasāvo sarīrāvayavena iriyananti āha – “pavattīti attho”ti, pasāvo yathāparitameva",
  "tika-s0305t:421_1": "kanatanti, na sabhāvasandhānaṃ. Yathāvibhāvasena uttamameva naccaṃ naccati. Te vā",
  "tika-s0305t:421_2": "vīsatiyāsūtiraṃ dhānappattiyā pavattiyā pavattimakatamandatā vibhāvasuṭatassa uttamameva",
  "tika-s0305t:421_3": "gītañca gāyatīti attho.) [Etthantare pāṭho asuddho dussodhanīyo ca. Suddhapāṭho gavesitabbo.]",
  "tika-s0305t:421_4": "Samatittiko telapattoti mukhavattisamaṃ telānaṃ pūritattā samatittikamukhaṃ telabhājanaṃ.",
  "tika-s0305t:421_5": "Antarena ca mahāsamajjaṃ antarena ca janapadakalyāṇinti janapadakalyāṇiyā, tassā",
  "tika-s0305t:421_6": "ca naccagītaṃ pekkhituṃ sannipatitamahājanasamūhassa majjhato pariharitabbo netabbo.",
  "tika-s0305t:421_7": "Nanti telaṃ. Āhareyyāti āpajjeyya. Tatridaṃ opammasaṃsandanaṃ – telapattaṃ viya kāyagatāsati,",
  "tika-s0305t:421_8": "tassa pariharaṇapuggalo viya vipassako, janakāyā viya puthuttārammaṇāni, asipuriso",
  "tika-s0305t:421_9": "viya mano, telassa cajanaṃ viya kilesuppādanaṃ, sīsapātanaṃ viya ariyamaggañāṇasīsānuppatti.",
  "tika-s0305t:421_10": "“Kāyagatā sati no bhāvitā…pe… sikkhitabba”nti vuttattā “pubbabhāgavipassanāva kathitā”ti vuttaṃ.",
  "tika-s0305t:422": "Nālandavaggavaṇṇanā niṭṭhitā.",
  "tika-s0305t:423": "3. Sīlaṭṭhitivaggo",
  "tika-s0305t:424": "1-2. Sīlasuttādivaṇṇanā",
  "tika-s0305t:425_0": "387-388. Sīlānīti bahuvacanaṃ anekavidhattā sīlassa. Tañhi sīlanaṭṭhena ekavidhampi",
  "tika-s0305t:425_1": "cārittādivasena anekavidhaṃ. Tenāha – “catupārisuddhisīlānī”ti. Pañhamaggoti ñātuṃ",
  "tika-s0305t:425_2": "icchitassa atthassa vīmaṃsanaṃ. Tenāha – “pañhagavesana”nti.",
  "tika-s0305t:426": "3-5. Parihānasuttādivaṇṇanā",
  "tika-s0305t:427": "389-391. Puggalavasena parihānaṃ hoti na dhammavasena. Yo na bhāveti, tasseva parihāyati. Tenāha “yo hī”tiādi.",
  "tika-s0305t:428": "6. Padesasuttavaṇṇanā",
  "tika-s0305t:429": "392. Padesato bhāvitattāti ekadesato bhāvitattā bhāvanāpāripūriyā ananuppattattā. Tenāha – “cattāro hi magge”tiādi.",
  "tika-s0305t:430": "7. Samattasuttavaṇṇanā",
  "tika-s0305t:431": "393. Samattā bhāvitattāti pariyattā bhāvitattā.",
  "tika-s0305t:432": "8-10. Lokasuttādivaṇṇanā",
  "tika-s0305t:433_0": "394-396. Mahāvisayattā mahatiyo abhiññā etassāti mahābhiñño, tassa bhāvoti sabbaṃ",
  "tika-s0305t:433_1": "vattabbaṃ. “Satatavihāravasena vutta”nti vatvā tamatthaṃ pākaṭaṃ kātuṃ “thero kirā”tiādi",
  "tika-s0305t:433_2": "vuttaṃ. Tassāti therassa. Āvajjanassa gatinti ekāvajjanasseva gamanavīthiṃ. Anubandhati",
  "tika-s0305t:433_3": "cakkavāḷānaṃ sahassaṃ ekāvajjaneneva sahassalokadhātuyā icchitamatthaṃ jānituṃ samatthoti dasseti.",
  "tika-s0305t:434": "Sīlaṭṭhitivaggavaṇṇanā niṭṭhitā.",
  "tika-s0305t:435": "4. Ananussutavaggavaṇṇanā",
  "tika-s0305t:436_0": "397-407. Yā vedanā sammasitvāti yā tebhūmakavedanā sammasitvā. Tāvassāti tā tebhūmakavedanā",
  "tika-s0305t:436_1": "eva assa bhikkhuno. Sadisavasena cetaṃ vuttaṃ, aniccādisammasanavasena viditā pubbabhāge",
  "tika-s0305t:436_2": "sammasanakāle upaṭṭhahanti. Pariggahitesūti parijānanavasena paricchijja gahitesu.",
  "tika-s0305t:436_3": "“Vedanā taṇhāpapañcassa, vitakko mānapapañcassa, saññā diṭṭhipapañcassa mūlavasena",
  "tika-s0305t:436_4": "sammasanaṃ vuttā”ti vadanti. “Vedanāvitakkasaññā taṇhāmānadiṭṭhipapañcānaṃ mūladassanavasenā”ti apare.",
  "tika-s0305t:437": "Ananussutavaggavaṇṇanā niṭṭhitā.",
  "tika-s0305t:438": "5. Amatavaggo",
  "tika-s0305t:439": "2. Samudayasuttavaṇṇanā",
  "tika-s0305t:440": "408. Sārammaṇasatipaṭṭhānāti ārammaṇalakkhitā satipaṭṭhānā kathitā, na satilakkhaṇā.",
  "tika-s0305t:441": "4. Satisuttavaṇṇanā",
  "tika-s0305t:442": "410. Suddhikaṃ katvā visuṃ visuṃ katvā. Tathā ca vuttaṃ pāḷiyaṃ “kāye vā bhikkhū”ti.",
  "tika-s0305t:443": "6. Pātimokkhasaṃvarasuttavaṇṇanā",
  "tika-s0305t:444_0": "412. Jeṭṭhakasīlanti padhānakasīlaṃ. Sīlaggahaṇañhi pāḷiyaṃ pātimokkhasaṃvaravaseneva",
  "tika-s0305t:444_1": "āgataṃ. Tenāha “tipiṭakacūḷanāgatthero panā”tiādi. Tattha pātimokkhasaṃvarova sīlanti",
  "tika-s0305t:444_2": "avadhāraṇaṃ itaresaṃ tiṇṇaṃ ekadesena pātimokkhantogadhabhāvaṃ dīpeti. Tathā hi anolokiyolokane",
  "tika-s0305t:444_3": "ājīvahetu ca chasikkhāpadavītikkamane gilānapaccayassa appaccavekkhitaparibhoge ca",
  "tika-s0305t:444_4": "āpatti vihitāti. Tīṇīti indriyasaṃvarādīni. Sīlanti vuttaṭṭhānaṃ nāma natthīti sīlapariyāyena",
  "tika-s0305t:444_5": "tesaṃ katthaci sutte gahitaṭṭhānaṃ nāma natthīti nippariyāyasīlataṃ tesaṃ paṭikkhipati.",
  "tika-s0305t:444_6": "Chadvārarakkhaṇamattamevāti tassa sallahukatamāha cittādhiṭṭhānamattena paṭipākatikabhāvappattito.",
  "tika-s0305t:444_7": "Itaradvayepi eseva nayo. Paccayuppattimattakanti phalena hetuṃ dasseti. Uppādanahetukā",
  "tika-s0305t:444_8": "hi paccayānaṃ uppatti. Idamatthanti idaṃ payojanaṃ imassa paccayassa paribhuñjaneti",
  "tika-s0305t:444_9": "adhippāyo. Nippariyāyenāti iminā indriyasaṃvarādīni tīṇi padhānasīlassa paripālanaparisodhanavasena",
  "tika-s0305t:444_10": "pavattiyā pariyāyasīlāni nāmāti dasseti. Idāni pātimokkhasīlasseva padhānabhāvaṃ",
  "tika-s0305t:444_11": "byatirekato anvayato ca upamāya vibhāvetuṃ “yassā”tiādimāha. Tattha soti pātimokkhasaṃvaro.",
  "tika-s0305t:444_12": "Sesāni indriyasaṃvarādīni. Pātimokkhasaddassa attho pana visuddhimaggasaṃvaṇṇanādīsu",
  "tika-s0305t:444_13": "vitthārito, tasmā tattha vuttanayeneva veditabbo.",
  "tika-s0305t:445_0": "Ācārena ca gocarena ca sampannoti kāyikacetasikaavītikkamasaṅkhātena ācārena ca navesiyādigocaratādisaṅkhātena",
  "tika-s0305t:445_1": "gocarena ca sampanno, sampannaācāragocaroti attho. Appamattakesūti atiparittakesu",
  "tika-s0305t:445_2": "anāpattigamanīyesu. “Dukkaṭadubbhāsitamattesū”ti apare. Vajjesūti akaraṇīyesu gārayhesu.",
  "tika-s0305t:445_3": "Te pana ekantato akusalā hontīti āha – “akusaladhammesū”ti. Bhayadassāvīti bhayato",
  "tika-s0305t:445_4": "dassanasīlo, paramāṇumattampi vajjaṃ sineruppamāṇaṃ viya katvā dassanasīlo. Sammā",
  "tika-s0305t:445_5": "ādiyitvāti sammadeva sakkaccaṃ sabbaso ca ādiyitvā. Sikkhāpadesūti niddhāraṇe bhummanti",
  "tika-s0305t:445_6": "samudāyato avayavaniddhāraṇaṃ dassento “sikkhāpadesu taṃ taṃ sikkhāpada”ntiādimāha.",
  "tika-s0305t:445_7": "Sikkhāpadaṃ samādātabbaṃ sikkhitabbañcāti adhippāyo. Sikkhāti adhisīlasikkhā. Pubbe",
  "tika-s0305t:445_8": "pada-saddo adhiṭṭhānaṭṭho, idha bhāgatthoti daṭṭhabbanti āha – “sikkhākoṭṭhāsesū”ti.",
  "tika-s0305t:445_9": "Mūlapaññattianupaññattiādibhedaṃ yaṃkiñci sikkhitabbaṃ pūretabbaṃ sīlaṃ, taṃ pana",
  "tika-s0305t:445_10": "dvāravasena duvidhamevāti āha – “kāyikaṃ vā vācasikaṃ vā”ti. Imasmiṃ atthavikappe",
  "tika-s0305t:445_11": "sikkhāpadesūti ādhāre bhummaṃ sikkhābhāgesu kassaci visuṃ aggahaṇato. Tenāha – “taṃ",
  "tika-s0305t:445_12": "taṃ sabba”nti. “Tato tvaṃ bhikkhu sīlaṃ nissāyā”ti vacanato anabhijjhā abyāpādasammādiṭṭhiyopi",
  "tika-s0305t:445_13": "sīlanti vuttā, tasmā imasmiṃ sutte “pātimokkhasaṃvarasīlameva kathita”nti vuttaṃ.",
  "tika-s0305t:446": "7. Duccaritasuttavaṇṇanā",
  "tika-s0305t:447_0": "413. Etthāpi manosucaritaṃ sīlaṃ nāmāti dassetīti katvā vuttaṃ “pacchimāpi tayo”ti.",
  "tika-s0305t:447_1": "Anabhijjhāabyāpādasammādiṭṭhidhammā sīlaṃ hotīti veditabbā kāyavacīsucaritehi saddhiṃ",
  "tika-s0305t:447_2": "manosucaritampi vatvā “tato tvaṃ bhikkhu sīlaṃ nissāya sīle patiṭṭhāyā”ti vuttattā.",
  "tika-s0305t:447_3": "Sesaṃ vuttanayameva. Chaṭṭhasattamesūti chaṭṭhasattamavaggesu apubbaṃ natthi. Tena",
  "tika-s0305t:447_4": "vuttaṃ “heṭṭhā vuttanayeneva attho veditabbo”ti. Vaggapeyyālato pana imasmiṃ satipaṭṭhānasaṃyutte",
  "tika-s0305t:447_5": "katipayavaggā saṅgahaṃ ārūḷhā, tathāpi tesaṃ atthavisesābhāvato ekaccesu potthakesu",
  "tika-s0305t:447_6": "mukhamattaṃ dassetvā saṃkhittā, ekaccesu atisaṃkhittāva, te saṅkhepavasena dve katvā",
  "tika-s0305t:447_7": "“chaṭṭhasattamesū”ti vuttaṃ.",
  "tika-s0305t:448": "Amatavaggavaṇṇanā niṭṭhitā.",
  "tika-s0305t:449": "Satipaṭṭhānasaṃyuttavaṇṇanā niṭṭhitā.",
  "tika-s0305t:450": "4. Indriyasaṃyuttaṃ",
  "tika-s0305t:451": "1. Suddhikavaggo",
  "tika-s0305t:452": "1. Suddhikasuttavaṇṇanā",
  "tika-s0305t:453_0": "471. Catubhūmaka …pe… labbhanti kusalābyākatabhāvato tesaṃ tiṇṇaṃ indriyānaṃ. Vīriyindriyasamādhindriyāni…pe…",
  "tika-s0305t:453_1": "sabbattha labbhanti kusalattikasādhāraṇattā. Catubhūmaka …pe… vasenāti catubhūmakadhammaparicchedavasena",
  "tika-s0305t:453_2": "ceva kusalādīhi sabbasaṅgāhakadhammaparicchedavasena ca vuttanti attho.",
  "tika-s0305t:454": "Dutiyasamaṇabrāhmaṇasuttavaṇṇanā",
  "tika-s0305t:455_0": "477. Dukkhasaccavasenāti dukkhasaccabhāvena na pajānanti. Tañhi pariññeyyatāya dukkhasaccasaṅgahaṃ.",
  "tika-s0305t:455_1": "Samudayasaccavasenāti taṇhāvijjādiṃ saddhindriyassa samudayasaccabhāvena na pajānanti.",
  "tika-s0305t:455_2": "Nirodhanti saddhindriyassa anupādāya nirodhanimittaṃ nibbānaṃ. Paṭipadanti saddhindriyanirodhagāminiṃ",
  "tika-s0305t:455_3": "paṭipadaṃ ariyamaggaṃ. Sesesūti vīriyindriyādīsu.",
  "tika-s0305t:456_0": "Sukkapakkheti “saddhindriyaṃ pajānantī”tiādinayappavatte anavajjapakkhe. Adhimokkhavasena",
  "tika-s0305t:456_1": "āvajjanasamudayāti “atthi dinna”ntiādinayappavattapubbabhāgabhūtasaddhādhimokkhavasena",
  "tika-s0305t:456_2": "āvajjanuppattiyā. Tasmā paṭhamuppannā saddhā eva hettha “āvajjana”nti vuttā, na manodvārāvajjanaṃ.",
  "tika-s0305t:456_3": "Esa nayo sesesupi. Tasmā paṭhamuppannā āvajjanā paggahuppattiṭṭhānānaṃ tikkhānaṃ",
  "tika-s0305t:456_4": "vīriyindriyādīnaṃ paṭhamuppattiyā āvajjanapariyāyena vuttāti daṭṭhabbaṃ. Dubbalā",
  "tika-s0305t:456_5": "hi paṭhamuppannā paggahābhāvato vīriyindriyādīnaṃ samudayoti balavabhāvappattavīriyindriyādikassa",
  "tika-s0305t:456_6": "āvajjanaṭṭhāniyāni hontīti tesaṃ samudayoti vuttā, pubbe adhimuccanādivasena pavattassa",
  "tika-s0305t:456_7": "āvajjanassa samudayāti attho. Puna chandavasenāti kattukāmatākusalacchandavasena",
  "tika-s0305t:456_8": "saddhādīnaṃ uppādetukāmatākārappavattassa chandassa vasena. Manasikāravasena āvajjanasamudayāti",
  "tika-s0305t:456_9": "saddhindriyādivasena pavattassa dubbalassa tassa nibbattakayonisomanasikāravasena",
  "tika-s0305t:456_10": "āvajjanassa uppattiyā. Evampīti “adhimokkhavasenā”tiādinā vuttākārenapi. Chasu suttesūti",
  "tika-s0305t:456_11": "dutiyato paṭṭhāya chasu suttesu. Catusaccameva kathitaṃ. Assādaggahaṇena hi samudayasaccaṃ,",
  "tika-s0305t:456_12": "ādīnavaggahaṇena dukkhasaccaṃ, nissaraṇaggahaṇena nirodhamaggasaccāni gahitānīti.",
  "tika-s0305t:456_13": "Paṭhamasutte pana indriyānaṃ sarūpadassanamevāti.",
  "tika-s0305t:457": "8. Dabbasuttavaṇṇanā",
  "tika-s0305t:458_0": "478. Soto āpajjīyati etenāti sotāpatti, anāgataṃ pati paṭhamamaggo. Sototi ariyamaggasoto",
  "tika-s0305t:458_1": "daṭṭhabbo. Āpajjīyatītiādito paṭipajjīyati. Paṭhamamaggapaṭilābhanimittāni sotāpannassa",
  "tika-s0305t:458_2": "aṅgāni idha “sotāpattiyaṅgānī”ti vuttāni. Tāni pana tīsu ṭhānesu saddhā ariyakantasīlañcāti",
  "tika-s0305t:458_3": "veditabbāni. Savisayeti sakavisaye. Jeṭṭhakabhāvadassanatthanti padhānabhāvadassanatthaṃ.",
  "tika-s0305t:458_4": "Yattha saddhādiindriyānaṃ sātisayakiccaṃ, tesaṃ kiccātirekataṃ dassetunti attho.",
  "tika-s0305t:458_5": "Idāni tamatthaṃ upamāhi vibhāvetuṃ “yathā hī”tiādi vuttaṃ. Patvāti attano kiccātirekaṭṭhānaṃ",
  "tika-s0305t:458_6": "paṭilabhitvā. Pubbaṅgamanti saddahanakiccesu purecāraṃ dhorayhaṃ. Sesāni vīriyindriyādīni.",
  "tika-s0305t:458_7": "Tadanvayānīti tadanugatāni tassa saddhindriyādikassa pakkhikāni. Esa nayo sesesupi.",
  "tika-s0305t:458_8": "Jhānavimokkheti jhānasaṅkhāte vimokkhe samādhipadhānatāya jhānānaṃ. Evañca katvā",
  "tika-s0305t:458_9": "“sotāpattiyaṅgāni patvā”ti idañca vacanaṃ samatthitaṃ hoti. Saddhūpanisañhi sīlanti.",
  "tika-s0305t:458_10": "Ariyasaccāni patvāti cattāri saccāni abhisametabbāni pāpuṇitvā.",
  "tika-s0305t:459": "9-10. Paṭhamavibhaṅgasuttādivaṇṇanā",
  "tika-s0305t:460_0": "479-480. Nepakkaṃ vuccati paññāti āha – “paññāyetaṃ nāma”nti. Nipāyati saṃkilesadhamme",
  "tika-s0305t:460_1": "visoseti nikkhāmetīti nipako, thiratikkhasatipuggalo, tassa bhāvo nepakkanti satiyāpi",
  "tika-s0305t:460_2": "nepakkabhāvo yujjateva. Evañhi “satinepakkenā”ti idaṃ vacanaṃ samatthitaṃ hoti, satiyā",
  "tika-s0305t:460_3": "ca nepakkenāti evaṃ vuccamānena satiniddeso nāma kato hotiyeva. Asukaṃ nāma suttaṃ",
  "tika-s0305t:460_4": "vā kammaṭṭhānaṃ vā me bhāsitanti. Vossajjīyati saṅkhāragataṃ etasmiṃ adhigateti vossaggo,",
  "tika-s0305t:460_5": "nibbānaṃ. Taṃ ārammaṇaṃ karitvāti āha – “nibbānārammaṇaṃ katvā”ti. Gacchantiyāti",
  "tika-s0305t:460_6": "saṅkhārānaṃ udayañca vayañca udayabbayaṃ gacchantiyā bujjhantiyā. Tenāha “udayabbayapariggāhikāyā”ti.",
  "tika-s0305t:460_7": "Saddhāsatipaññindriyāni pubbabhāgāni “itipi so bhagavā arahaṃ, cirakatampi cirabhāsitampi",
  "tika-s0305t:460_8": "saritā anussaritā, udayatthagāminiyā paññāyā”ti ca vuttattā. “Āraddhavīriyo viharati,",
  "tika-s0305t:460_9": "so anuppannāna”ntiādinā ca vuttattā vīriyindriyaṃ missakaṃ. “Vossaggārammaṇaṃ karitvā”ti",
  "tika-s0305t:460_10": "vuttattā samādhindriyaṃ nibbattitalokuttarameva. Ayamevāti yvāyaṃ navame vutto. Ayameva",
  "tika-s0305t:460_11": "pubbabhāgamissakalokuttarattadhammaparicchedo.",
  "tika-s0305t:461": "Suddhikavaggavaṇṇanā niṭṭhitā.",
  "tika-s0305t:462": "2. Mudutaravaggo",
  "tika-s0305t:463": "1. Paṭilābhasuttavaṇṇanā",
  "tika-s0305t:464_0": "481. Sammappadhāne ārabbhāti sammappadhāne bhāvanāvasena ārabbha. Tenāha “bhāvento”ti.",
  "tika-s0305t:464_1": "Yathā vīriyindriyaniddese “cattāro sammappadhāne ārabbha vīriyaṃ paṭilabhatī”ti desanā",
  "tika-s0305t:464_2": "āgatā, evaṃ satindriyaniddese “cattāro satipaṭṭhāne ārabbha satiṃ paṭilabhatī”ti,",
  "tika-s0305t:464_3": "tasmā “satindriyepi eseva nayo”ti vuttaṃ. Saddhindriyādiniddesesu pana na tathā deseti.",
  "tika-s0305t:465": "2. Paṭhamasaṃkhittasuttavaṇṇanā",
  "tika-s0305t:466_0": "482. Indriyānaṃ tikkhādibhāvo vipassanāvasena vā maggavasena vā phalavasena vā gahetabboti",
  "tika-s0305t:466_1": "vuttaṃ “tatoti…pe… veditabba”nti. Nanu cettha mudubhāvo eva pāḷiyaṃ gahitoti? Saccametaṃ,",
  "tika-s0305t:466_2": "taṃ pana tikkhabhāve asati na hoti tikkhādibhāvoti vuttaṃ. Yato hi ayaṃ mudu, ito",
  "tika-s0305t:466_3": "taṃ tikkhanti vattabbataṃ labhati apekkhāsiddhattā tikkhamudubhāvānaṃ pārāpāraṃ viya.",
  "tika-s0305t:466_4": "Idāni “tato”tiādinā saṅkhepato vuttamatthaṃ vitthārato dassetuṃ “samattānī”tiādi",
  "tika-s0305t:466_5": "vuttaṃ. Tattha samattānīti sampannāni. Itaraṃ tasseva vevacanaṃ. Samattānīti vā pariyattāni,",
  "tika-s0305t:466_6": "samattānīti attho. “Tato mudutarāni dhammānusārīmaggassā”ti kasmā vuttaṃ? Tatoti",
  "tika-s0305t:466_7": "hi sotāpattimaggavipassanindriyāni adhippetāniyeva, “tato mudutarānī”ti vuttapaṭhamamaggo",
  "tika-s0305t:466_8": "dhammānusārī vā siyā saddhānusārī vāti byabhicarati? Nāyaṃ doso, sotāpattimaggekadesavaseneva",
  "tika-s0305t:466_9": "laddhabbapaṭhamamaggāpekkhāya vipassanāya vibhāgassa adhippetattā. Yo hi sotāpanno",
  "tika-s0305t:466_10": "hutvā iriyāpathaṃ akopetvā yathānisinnova sakadāgāmimaggaṃ pāpuṇāti, tassa vipassanindriyāni",
  "tika-s0305t:466_11": "sandhāya avibhāgena vuttaṃ – “tato mudutarāni sotāpattimaggassa vipassanindriyāni",
  "tika-s0305t:466_12": "nāmā”ti. Yo pana sotāpanno hutvā kālantarena sakadāgāmī hoti, tassa sotāpattimaggatthāya",
  "tika-s0305t:466_13": "pavattāni vipassanindriyāni nāma honti. So ce dhammānusārīgotto, tassa yathāvuttavipassanindriyato",
  "tika-s0305t:466_14": "mudutarānīti “tato mudutarāni dhammānusārīmaggassā”ti vuttaṃ. Vipassanindriyāni nāmāti",
  "tika-s0305t:466_15": "ānetvā sambandho. Dhammānusārīvipassanindriyato saddhānusārīvipassanindriyānaṃ mudubhāvassa",
  "tika-s0305t:466_16": "kāraṇaṃ sayameva vakkhati. Dhammena paññāya maggasotaṃ anussaratīti dhammānusārī,",
  "tika-s0305t:466_17": "paññuttaro ariyo. Saddhāya maggasotaṃ anussaratīti saddhānusārī, saddhuttaro ariyo.",
  "tika-s0305t:467_0": "Evaṃ vipassanāvasena dassetvā maggavasena dassetuṃ “tathā”tiādi āraddhaṃ. Sampayogato",
  "tika-s0305t:467_1": "sabhāvato ca arahattamaggapariyāpannāni arahattamaggindriyāni. Arahattaphalindriyānīti etthāpi eseva nayo.",
  "tika-s0305t:468_0": "Idāni phalavasena dassetuṃ “samattāni paripuṇṇānī”tiādi vuttaṃ. Sotāpattimaggaṭṭhapuggalavasena",
  "tika-s0305t:468_1": "nānattaṃ jātaṃ, tasmā te dvepi idha tatiyavāre na labbhantīti adhippāyo. Dhammānusārīsaddhānusārīnaṃ",
  "tika-s0305t:468_2": "nānattaṃ kathaṃ jātanti āha “āgamanenapi maggenapī”ti. Tadubhayaṃ dassento “saddhānusārīpuggalo”tiādimāha.",
  "tika-s0305t:468_3": "Uddisāpentoti uddesaṃ gaṇhanto.",
  "tika-s0305t:469_0": "Maggo tikkho hoti upanissayindriyānaṃ tikkhavisadabhāvato. Tenāha “sūraṃ ñāṇaṃ vahatī”ti.",
  "tika-s0305t:469_1": "Asaṅkhārenāti saraseneva. Appayogenāti tasseva vevacanaṃ. Dhammānusārīpuggalo hi",
  "tika-s0305t:469_2": "āgamanamhi kilese vikkhambhento appadukkhena appakasirena akilamantova vikkhambhetuṃ",
  "tika-s0305t:469_3": "sakkoti. Saddhānusārīpuggalo pana dukkhena kasirena kilamanto hutvā vikkhambhetuṃ",
  "tika-s0305t:469_4": "sakkoti, tasmā dhammānusārissa pubbabhāgamaggakkhaṇe kilesacchedakañāṇaṃ adandhaṃ",
  "tika-s0305t:469_5": "tikhiṇaṃ hutvā vahati, yathā nāma tikhiṇena asinā kadaliṃ chindantassa chinnaṭṭhānaṃ",
  "tika-s0305t:469_6": "maṭṭhaṃ hoti, asi khippaṃ vahati, saddo na suyyati, balavavāyāmakiccaṃ na hoti, evarūpā",
  "tika-s0305t:469_7": "dhammānusārino pubbabhāgabhāvanā hoti, saddhānusārino pana pubbabhāgakkhaṇe kilesacchedakañāṇaṃ",
  "tika-s0305t:469_8": "dandhaṃ na tikhiṇaṃ asūraṃ hutvā vahati, yathā nāma nātitikhiṇena asinā kadaliṃ chindantassa",
  "tika-s0305t:469_9": "chinnaṭṭhānaṃ na maṭṭhaṃ hoti, asi sīghaṃ na vahati, saddo suyyati, balavavāyāmakiccaṃ",
  "tika-s0305t:469_10": "icchitabbaṃ hoti, evarūpā saddhānusārino pubbabhāgabhāvanā hoti. Evaṃ santepi kilesakkhaye",
  "tika-s0305t:469_11": "nānattaṃ natthi. Tenāha “kilesakkhaye panā”tiādi. Avasesā ca kilesā khīyanti saṃyojanakkhayāya yogattā.",
  "tika-s0305t:470": "3. Dutiyasaṃkhittasuttavaṇṇanā",
  "tika-s0305t:471_0": "483. Tatoti phalato phalavemattatāya cariyamānattā. Indriyavemattatā saddhādīnaṃ",
  "tika-s0305t:471_1": "indriyānaṃ nānattena. Phalanānattanti arahattaphalādinānattaṃ. Puggalanānattanti",
  "tika-s0305t:471_2": "anāgāmiādipuggalanānattaṃ.",
  "tika-s0305t:472": "4. Tatiyasaṃkhittasuttavaṇṇanā",
  "tika-s0305t:473_0": "484. Sīlakkhandhādīhi saddhindriyādīhi ca parito pūraṇena paripūraṃ arahattamaggaṃ",
  "tika-s0305t:473_1": "karonto nipphattito arahattaphalaṃ ārādheti nipphādeti. Tayo padesamaggeti sīlakkhandhādīnaṃ",
  "tika-s0305t:473_2": "apāripūriyā ekadesabhūte tayo heṭṭhimamagge. Padesaṃ heṭṭhimaphalattayaṃ. Catūsūti",
  "tika-s0305t:473_3": "imasmiṃ vagge paṭhamādīsu catūsu suttesu. Kāmañcettha tatiye “tatoti phalavasena",
  "tika-s0305t:473_4": "nissakka”nti vuttaṃ, catutthe “paripūraṃ paripūrakārī ārādheti, padesaṃ padesakārī”ti,",
  "tika-s0305t:473_5": "“catūsupi suttesu missakāneva indriyāni kathitānī”ti pana vacanato vipassanāvasenapi",
  "tika-s0305t:473_6": "yojanā labbhatevāti daṭṭhabbaṃ.",
  "tika-s0305t:474": "5-7. Paṭhamavitthārasuttādivaṇṇanā",
  "tika-s0305t:475_0": "485-487. Vipassanāvasena nissakkaṃ veditabbaṃ, na maggaphalavasena, imasmiṃ sutte",
  "tika-s0305t:475_1": "sabbasova vipassanindriyānaṃ eva adhippetattā. Idāni tamatthaṃ pākaṭaṃ kātuṃ “paripuṇṇāni",
  "tika-s0305t:475_2": "hī”tiādi vuttaṃ. Avihādīsu pañcasu suddhāvāsesu tattha tattha āyuvemajjhaṃ anatikkamitvā",
  "tika-s0305t:475_3": "antarā kilesaparinibbānena parinibbāyanato antarāparinibbāyī, asaṅkhārena appayogena",
  "tika-s0305t:475_4": "sarasatova parinibbāyanato asaṅkhāraparinibbāyī, tabbipariyāyato sasaṅkhāraparinibbāyī,",
  "tika-s0305t:475_5": "uddhaṃ vāhibhāvena uddhamassa taṇhāsotaṃ vaṭṭasotaṃ vāti uddhaṃsoto, uddhaṃ vā gantvā",
  "tika-s0305t:475_6": "paṭilabhitabbato uddhamassa maggasotanti uddhaṃsoto, akaniṭṭhabhavaṃ gacchatīti akaniṭṭhagāmīti",
  "tika-s0305t:475_7": "evamettha saddattho daṭṭhabbo.",
  "tika-s0305t:476_0": "Imasmiṃ pana ṭhāneti “vipassanāvasena nissakka”nti vuttaṭṭhāne. Arahattamaggeyeva",
  "tika-s0305t:476_1": "ṭhatvāti imasmiṃyeva bhave arahattamaggeyeva, na vipassanāya ca ṭhatvā. Pañca nissakkāni",
  "tika-s0305t:476_2": "nīharitabbānīti “tato mudutarehi antarāparinibbāyī hotī”tiādīni pañca nissakkāni",
  "tika-s0305t:476_3": "niddhāretvā kathetabbāni. Idāni tamatthaṃ vivaranto “arahattamaggassa hī”tiādimāha.",
  "tika-s0305t:476_4": "Tattha avihādīsu uppajjitvā uppannasamanantarāya parinibbāyanato paṭhamaantarāparinibbāyī.",
  "tika-s0305t:476_5": "Tattha āyuppamāṇavemajjhaṃ appatvāva parinibbāyanato dutiyaantarāparinibbāyī, āyuvemajjhaṃ",
  "tika-s0305t:476_6": "patvā parinibbāyanato tato paraṃ tatiyaantarāparinibbāyī veditabbo. “Pañca nissakkānī”ti",
  "tika-s0305t:476_7": "kasmā vuttaṃ? Nanu asaṅkhārasasaṅkhāraparinibbāyīti vattabbanti? Na vattabbanti dassento",
  "tika-s0305t:476_8": "āha “asaṅkhāraparinibbāyissa sasaṅkhāraparinibbāyinopi eteva pañca janā”ti.",
  "tika-s0305t:477_0": "Tīṇi nissakkānīti “tato mudutarehi sotāpanno hotī”tiādīni tīṇi nissakkapadāni. Idha",
  "tika-s0305t:477_1": "sakadāgāmī na gahito, so anāgāmimagge ṭhatvā nīharitabbo, anāgāmimaggassa vipassanindriyehi",
  "tika-s0305t:477_2": "mudutarehi sakadāgāmī hoti. Sakadā…pe… mudutarānīti idaṃ sakadāgāmimaggassa vipassanindriyehi",
  "tika-s0305t:477_3": "ekabījisaṅkhātasotāpannavipassanindriyāni mudutarāni hontīti tīṇi katvā vuttaṃ. Dhammānusārītiādidvayaṃ",
  "tika-s0305t:477_4": "kolaṃkolādidvayena gahitaṃ hotīti. Sakadāgāmimaggassa hītiādi vuttasseva atthassa",
  "tika-s0305t:477_5": "vivaraṇaṃ. Sesaṃ heṭṭhā vuttanayameva. Chaṭṭhasattamāni vuttanayānevāti chaṭṭhasattamāni",
  "tika-s0305t:477_6": "suttāni dutiyatatiyesu vuttanayāneva. Tattha pana missakāni indriyāni kathitāni,",
  "tika-s0305t:477_7": "idha pubbabhāgavipassanindriyāni kathitānīti ayameva viseso.",
  "tika-s0305t:478": "8. Paṭipannasuttavaṇṇanā",
  "tika-s0305t:479_0": "488. Tanti maggaphalavasena nissakkaṃ. Pāḷiyaṃ vuttameva “arahattaphalasacchikiriyāya",
  "tika-s0305t:479_1": "paṭipanno hotī”tiādinā. Aṭṭhahīti catūhi phalehi catūhi ca maggehīti aṭṭhahi. Bahibhūto",
  "tika-s0305t:479_2": "na antobhāvo. Lokuttarāneva indriyāni kathitāni maggaphalacittuppādapariyāpannattā.",
  "tika-s0305t:480": "9-10. Sampannasuttādivaṇṇanā",
  "tika-s0305t:481": "489-490. Indriyasampannoti ettha sampannasaddo paripūriatthoti āha “paripuṇṇindriyo”ti. Missakāni indriyāni kathitāni sāmaññatova desitattā.",
  "tika-s0305t:482": "Mudutaravaggavaṇṇanā niṭṭhitā.",
  "tika-s0305t:483": "3. Chaḷindriyavaggo",
  "tika-s0305t:484": "2. Jīvitindriyasuttavaṇṇanā",
  "tika-s0305t:485_0": "492. Itthibhāveti itthitāya. Indaṭṭhaṃ karoti tathāsattajanasāmaññakāraṇabhāvato.",
  "tika-s0305t:485_1": "Itthiyā eva indriyaṃ itthindriyaṃ. Esa nayo purisindriye. Jīviteti sahajātadhammānaṃ",
  "tika-s0305t:485_2": "jīvane pālane pavattane. Vaṭṭindriyānīti vaṭṭahetubhūtāni indriyāni. Imesu hi upādinnaindriyesu",
  "tika-s0305t:485_3": "sati vaṭṭaṃ vattati paññāyati.",
  "tika-s0305t:486": "3. Aññindriyasuttavaṇṇanā",
  "tika-s0305t:487_0": "493. Ajānitapubbaṃ dhammanti catusaccadhammamāha, tathā tesaṃyeva ñātadhammānanti.",
  "tika-s0305t:487_1": "Ayaṃ panettha attho – ājānātīti aññā, paṭhamamaggena ñātamanatikkamitvā jānātīti",
  "tika-s0305t:487_2": "attho. Sotāpannādīnaṃ chaariyānaṃ etaṃ nāmaṃ. Aññassa indriyāni aññindriyāni. Aññātāvīsūti",
  "tika-s0305t:487_3": "ājānitavantesu. Yasmā aggaphaladhammesu ñāṇakiccaṃ sātisayaṃ, tasmā taṃ kiccaṃ sesadhammesupi",
  "tika-s0305t:487_4": "samāropetvā vuttaṃ “aññātāvīsu arahattaphaladhammesū”ti. Tattha tattha tesu tesu",
  "tika-s0305t:487_5": "maggaphalesu. Tena tenākārenāti anaññātajānanādiākārena.",
  "tika-s0305t:488": "4. Ekabījisuttavaṇṇanā",
  "tika-s0305t:489_0": "494. Vipassanato nissakkanti vipassanindriyehi nissakkaṃ. Idāni tameva saṅkhepato",
  "tika-s0305t:489_1": "vuttamatthaṃ vivaranto “samattānī”tiādimāha. Tīṇi nissakkāni evamidha pañca nissakkāni",
  "tika-s0305t:489_2": "nīharitabbāni ekabījiādivibhāvanato. Tenāha “sakadāgāmimaggassa hī”tiādi. Sotāpattimaggassa",
  "tika-s0305t:489_3": "vipassanindriyāni nāma tenattabhāvena sakadāgāmimaggaṃ pattuṃ gacchantassa sotāpannassa",
  "tika-s0305t:489_4": "vipassanindriyāni. Pañcapi te sotāpattimaggassa bhedāyevāti “sakadāgāmimagge ṭhatvā",
  "tika-s0305t:489_5": "nīharitabbānī”ti vuttaṃ.",
  "tika-s0305t:490_0": "Ekabījīti ettha khandhabījaṃ nāma kathitaṃ. Yassa hi sotāpannassa ekaṃ khandhabījaṃ",
  "tika-s0305t:490_1": "atthi, ekaṃ attabhāvaggahaṇaṃ, so ekabīji nāma. Tenāha – “sotāpanno hutvā”tiādi.",
  "tika-s0305t:490_2": "Mānusakaṃ bhavanti idaṃ panettha desanāmattaṃ, devabhavaṃ nibbattetītipi vattuṃ vaṭṭatiyeva.",
  "tika-s0305t:490_3": "Bhagavatā gahitanāmānetāni. Ettakañhi pamāṇaṃ gato sattakkhattuparamo nāma hoti,",
  "tika-s0305t:490_4": "ettakaṃ kolaṃkolo, ettakaṃ ekabījīti bhagavatā etesaṃ nāmaṃ gahitaṃ.",
  "tika-s0305t:491_0": "Dve tayo bhaveti devamanussesu eva dve tayo bhave. Sambodhicatusaccadhammo paraṃ",
  "tika-s0305t:491_1": "ayanaṃ nissayo gati etassāti sambodhiparāyaṇo. Kulato kulaṃ gacchatīti kolaṃkolo.",
  "tika-s0305t:491_2": "Sotāpattiphalasacchikiriyato paṭṭhāya hi nīcakule uppatti nāma natthi, mahābhogesu",
  "tika-s0305t:491_3": "kulesu eva nibbattatīti attho. Kevalopi hi kula-saddo mahābhogakulameva vadati. Dve",
  "tika-s0305t:491_4": "vā tīṇi vā kulānīti devamanussavasena dve vā tayo vā bhaveti ayampi missakabhavena",
  "tika-s0305t:491_5": "kathito. Jātassa kumārassa viya ariyāya jātiyā jātassa nāmametaṃ, yadidaṃ niyatoti",
  "tika-s0305t:491_6": "sattakkhattuparamādikoti ca samaññāti dassento āha “bhagavatā gahitanāmavasenevā”tiādi.",
  "tika-s0305t:492_0": "Yadi pubbahetuniyamato sotāpanno ca niyatoti sotāpattimaggato uddhaṃ tiṇṇaṃ maggānaṃ",
  "tika-s0305t:492_1": "upanissayābhāvato pubbahetukiccaṃ natthīti sotāpattimaggassa upanissayabhāvo āpajjati.",
  "tika-s0305t:492_2": "Yadi tassapi pubbahetuupanissayo siyā, tāva niyamato sotāpattimagguppattito pubbe",
  "tika-s0305t:492_3": "eva niyamito, yāvañca akaniṭṭhaṃ tassa pubbahetu nāma, ahetukatā āpannā, iccassa",
  "tika-s0305t:492_4": "ahetu appaccayā nipphatti pāpuṇāti. Kiñca hetu ce? Niyamato sotāpanno ca niyatoti",
  "tika-s0305t:492_5": "paṭhamamaggādhigameneva anukkamena upari tiṇṇaṃ maggānaṃ kiccāni nipphajjanti, evaṃ",
  "tika-s0305t:492_6": "sattakkhattuparamatādiniyame sati sattamabhavādito uddhaṃ pavattatāya dukkhassa mūlabhūtā",
  "tika-s0305t:492_7": "kilesā paṭhamamaggeneva khīṇāti upari tayo maggā akiccā siyuṃ. Tenāha “paṭhamamaggassa",
  "tika-s0305t:492_8": "upanissayo kato nāmā”tiādi.",
  "tika-s0305t:493_0": "Yadi upari tayo maggā sattakkhattuparamāditaṃ niyamenti, tato ca añño sotāpanno natthīti",
  "tika-s0305t:493_1": "sotāpattimaggassa akiccakatā nippayojanatā āpajjeyya. Atha sakkāyadiṭṭhiādippahānaṃ",
  "tika-s0305t:493_2": "tassa kiccaṃ, tesaṃ tesaṃ pahānena sattakkhattuparamādiniyamatāya. Bhavitabbaṃ, yāva",
  "tika-s0305t:493_3": "uparimaggā eva hontīti sattabhavādito uddhamapavattanato tena vinānena sakkāyadiṭṭhiādippahānena",
  "tika-s0305t:493_4": "ca tena vinā bhavitabbanti āha – “paṭhamamagge anuppanneva upari tayo maggā uppannāti",
  "tika-s0305t:493_5": "āpajjatī”ti. Tiṇṇaṃ maggānanti upari tiṇṇaṃ maggānaṃ. Vipassanā niyametīti yujjatīti",
  "tika-s0305t:493_6": "vuttamatthaṃ vivaranto “sace hī”tiādimāha.",
  "tika-s0305t:494_0": "Sotāpanno vaṭṭajjhāsayo. Tatrekacce pākaṭe paññāte dassento “anāthapiṇḍiko”tiādimāha.",
  "tika-s0305t:494_1": "Idhaṭṭhakavokiṇṇasukkhavipassakassāti yo imasmiṃ kāmabhave ṭhito manussadevavasena",
  "tika-s0305t:494_2": "vokiṇṇabhavūpapattiko sukkhavipassako ca, tassa vasena. Nāmaṃ kathitanti sattakkhattuparamoti",
  "tika-s0305t:494_3": "nāmaṃ kathitaṃ. Keci pana “kāmabhave sattakkhattuṃyeva uppajjati, na tato”ti vadanti, taṃ vīmaṃsitabbaṃ.",
  "tika-s0305t:495_0": "Sodhessāmīti jambudīpe kenaci tepiṭakena bhikkhunā saddhiṃ piṭakattayameva mayhaṃ",
  "tika-s0305t:495_1": "uggahaparipucchāvasena sodheyyāmīti paratīraṃ jambudīpaṃ gato. Yo bhikkhu sakkotīti",
  "tika-s0305t:495_2": "yojanā. Aniccānupassanādīsu ekamukhena abhiniviṭṭhenapi abhidhammapariyāyena tīhi",
  "tika-s0305t:495_3": "eva vimokkhehi maggaṃ labhatīti abhinivesabhedena tayo puggalā suññatato vuṭṭhitā,",
  "tika-s0305t:495_4": "tathā tayo appaṇihitato vuṭṭhitāti cha honti, teva saddhādhurapaññādhuravasena dvādasa",
  "tika-s0305t:495_5": "sakadāgāmino. Tathā arahanto, tayo antarāparinibbāyino eko upahaccaparinibbāyī eko",
  "tika-s0305t:495_6": "uddhaṃsoto akaniṭṭhagāmīti pañca, te asaṅkhārasasaṅkhāraparinibbāyibhedena dasāti",
  "tika-s0305t:495_7": "avihādīsu catūsupi cattālīsa, akaniṭṭhe pana uddhaṃsoto natthīti aṭṭhacattālīsa anāgāmino.",
  "tika-s0305t:495_8": "Vipassanā kathitā sammasanacārassa kathitattā.",
  "tika-s0305t:496": "5-10. Suddhakasuttādivaṇṇanā",
  "tika-s0305t:497_0": "495-500. Yathā cakkhussa sahajātatadindriyanissitadhammesu adhipateyyaṃ anuvattanīyattā,",
  "tika-s0305t:497_1": "evaṃ taṃdvārikadhammesupi adhipateyyaṃ tehi anuvattanīyattāti vuttaṃ – “adhipateyyasaṅkhātena",
  "tika-s0305t:497_2": "indaṭṭhenā”ti. Esa nayo sesindriyādīsupi. Catusaccavasena kathitāni sabhāvādivibhāvanassa kathitattā.",
  "tika-s0305t:498": "Chaḷindriyavaggavaṇṇanā niṭṭhitā.",
  "tika-s0305t:499": "4. Sukhindriyavaggo",
  "tika-s0305t:500": "1-5. Suddhikasuttādivaṇṇanā",
  "tika-s0305t:501_0": "501-505. Yathā cakkhu dassane adhipateyyaṭṭhena cakkhundriyaṃ, evaṃ sukhavedanā sukhane",
  "tika-s0305t:501_1": "adhipateyyaṭṭhena sukhindriyaṃ. Esa nayo sesesupi. Sesaṃ tebhūmakanti sesaṃ bhūmittayavasena tebhūmakaṃ.",
  "tika-s0305t:502": "6. Paṭhamavibhaṅgasuttavaṇṇanā",
  "tika-s0305t:503_0": "506. Kāyikanti ayamassa nissayavasena niddesoti āha – “kāyapasādavatthuka”nti. Sarūpaniddeso",
  "tika-s0305t:503_1": "sukhaṃ sukhindriyassa sarūpanti. Sādanīyaṭṭhena dhammapadāni attani assādayatīti",
  "tika-s0305t:503_2": "sātaṃ, madhuraṃ. Vedayitanti vediyanaṃ, anubhavananti attho. Aññadhammavisiṭṭhoti",
  "tika-s0305t:503_3": "phassādīhi aññehi dhammehi visadiso. Kāyikanti pasādakāyasannissitaṃ. Cetasikanti",
  "tika-s0305t:503_4": "cetosannissitaṃ, tena vuttaṃ “ettha panā”tiādi. Kāyapasāda…pe… natthi, tasmā “cattāro",
  "tika-s0305t:503_5": "pasādakāye vatthuṃ katvā”ti vuttaṃ.",
  "tika-s0305t:504": "9. Kaṭṭhopamasuttavaṇṇanā",
  "tika-s0305t:505_0": "509. Dvinnaṃ araṇīnanti adharuttarāraṇīnaṃ. Kiñci dvayaṃ saṅghaṭṭitamattaṃ hutvā",
  "tika-s0305t:505_1": "na samodhānagataṃ hotīti taṃnivattanatthaṃ “saṅghaṭṭanasamodhānā”ti vuttaṃ. Punappunaṃ",
  "tika-s0305t:505_2": "saṅghaṭṭanena hi tejopātubhāvo. Adharāraṇī viya vatthārammaṇaṃ asatipi vāyāme tajjasamphassapaccayato.",
  "tika-s0305t:505_3": "Uttarāraṇī viya phasso vatthārammaṇādiphassena pavattanato. Saṅghaṭṭo viya phassasaṅghaṭṭanaṃ",
  "tika-s0305t:505_4": "araṇidvayasaṅghaṭṭanā viya phassasseva vatthārammaṇesu saṅghaṭṭanākārena pavattito.",
  "tika-s0305t:505_5": "Aggi viya vedanā anudahanaṭṭhena khaṇikāvāyañca. Vatthārammaṇaṃ vā uttarāraṇī viya",
  "tika-s0305t:505_6": "indhanāpātagahaṇādīsu ussāhassa viya pavattisambhavato. Phasso adharāraṇī viya nirussāhanirīhatāvasena attasādhanato.",
  "tika-s0305t:506": "10. Uppaṭipāṭikasuttavaṇṇanā",
  "tika-s0305t:507_0": "510. Rasanaṃ bhañjanaṃ nirujjhanaṃ raso. Yo yo dhammānaṃ raso yathādhammaraso, tena",
  "tika-s0305t:507_1": "yathādhammarasena. Paṭipāṭiyāti kamena, ubhayenapi dhammānaṃ pahānakkamenāti vuttaṃ",
  "tika-s0305t:507_2": "hoti. Imasmiṃ indriyavibhaṅgeti imasmiṃ indriyasaṃyuttasaññite indriyavibhaṅge. Adesitattāti",
  "tika-s0305t:507_3": "sesasuttāni viya “sukhindriya”ntiādinā adesitattā idaṃ uppaṭipāṭikasuttaṃ nāma. Valiyā",
  "tika-s0305t:507_4": "kharasamphassāya phuṭṭhassa. Tanti kaṇṭakavedanādiṃ. Etassa dukkhindriyassa.",
  "tika-s0305t:508": "Tesaṃ tesanti domanassindriyādīnaṃ. Kāraṇavasenevāti taṃtaṃasādhāraṇakāraṇavasena. Tesañhi visesakāraṇaṃ dassento “pattacīvarādīnaṃ vā”ti āha.",
  "tika-s0305t:509_0": "Ekatovāti punappunaṃ paduddhāraṇaṃ akatvā ekajjhameva. Dutiyajjhānādīnaṃ upacārakkhaṇe",
  "tika-s0305t:509_1": "eva nirujjhantīti ānetvā sambandho. Tesaṃ dukkhindriyadomanassādīnaṃ. Atisayanirodhoti",
  "tika-s0305t:509_2": "suṭṭhu pahānaṃ ujuppaṭipakkhena vūpasamo. Nirodhoyevāti nirodhamattameva. Nānāvajjaneti",
  "tika-s0305t:509_3": "yena āvajjanena appanāvīthi hoti, tato bhijjāvajjane, anekāvajjane vā. Appanāvīthiyañhi",
  "tika-s0305t:509_4": "upacāro ekāvajjano, itaro anekāvajjano anekakkhattuṃ pavattanato. Visamanisajjāya",
  "tika-s0305t:509_5": "uppannakilamatho visamāsanupatāpo. Pītipharaṇenāti pītiyā pharaṇarasattā. Pītisamuṭṭhānānaṃ",
  "tika-s0305t:509_6": "vā paṇītarūpānaṃ kāyassa byāpanato vuttaṃ. Tenāha “sabbo kāyo sukhokkanto hotī”ti.",
  "tika-s0305t:509_7": "Vitakkavicārapaccayepīti pi-saddo aṭṭhānapayutto, so “pahīnassā”ti ettha ānetvā sambandhitabbo",
  "tika-s0305t:509_8": "“pahīnassapi domanassindriyassā”ti. Etaṃ domanassindriyaṃ uppajjatīti sambandho.",
  "tika-s0305t:509_9": "“Tassa mayhaṃ aticiraṃ vitakkayato vicārayato kāyopi kilami, cittampi vihaññī”ti",
  "tika-s0305t:509_10": "ca vacanato kāyacittakhedānaṃ vitakkavicārapaccayatā veditabbā. Vitakkavicārabhāve",
  "tika-s0305t:509_11": "uppajjati domanassindriyanti ānetvā sambandhitabbaṃ. Tatthassa siyā uppattīti tattha",
  "tika-s0305t:509_12": "dutiyajjhānupacāre assa domanassassa uppatti bhaveyya. “Tatthassa siyā uppattī”ti",
  "tika-s0305t:509_13": "idaṃ parikappavacanaṃ upacārakkhaṇe domanassassa suppahīnabhāvadassanatthaṃ. Tathā",
  "tika-s0305t:509_14": "hi vuttaṃ “na tveva dutiyajjhāne pahīnapaccayattā”ti. Pahīnampi somanassindriyaṃ",
  "tika-s0305t:509_15": "pīti viya na dūreti katvā “āsannattā”ti vuttaṃ. Nānāvajjanupacāre pahīnampi pahānaṅgaṃ",
  "tika-s0305t:509_16": "paṭipakkhena avihatattā antarantarā uppajjeyyāti imamatthaṃ dassento “appanāppattāyā”tiādimāha.",
  "tika-s0305t:509_17": "“Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva",
  "tika-s0305t:509_18": "pavattanti, evamidhāpi appanāvārato pubbe dve tayo javanavārā upekkhāsahagatāva pavattantī”ti",
  "tika-s0305t:509_19": "vadanti. Aparisesanti suvikkhambhitanti katvā vikkhambhanena anavasesaṃ.",
  "tika-s0305t:510_0": "Tathattāyāti tathabhāvāya paṭhamajjhānasamaṅgitāya. Sā panassa uppādanena vā uppannassa",
  "tika-s0305t:510_1": "samāpajjanena vā hotīti vuttaṃ “uppādanatthāya samāpajjanatthāyā”ti. Dvīsūti navamadasamesu suttantesu.",
  "tika-s0305t:511": "Sukhindriyavaggavaṇṇanā niṭṭhitā.",
  "tika-s0305t:512": "5. Jarāvaggo",
  "tika-s0305t:513": "1. Jarādhammasuttavaṇṇanā",
  "tika-s0305t:514_0": "511. Pamukhe, pāsādassa ca pacchimabhāge ātapo pacchātapo, tasmiṃ pacchātape. So",
  "tika-s0305t:514_1": "hi pāsādassa pamukhabhāvena kato. Kiṃ pana bhagavato vajirasāraṃ sarīraṃ otāpetabbaṃ",
  "tika-s0305t:514_2": "hotīti āha – “sammāsambuddhassā”tiādi. Ayañca imaṃ suttaṃ desitasamaye. Na sakkoti",
  "tika-s0305t:514_3": "byāmappabhāya kāyaci pabhāya anabhibhavanīyattā. Kiñcāpi buddhābhā sūriyābhāya anabhibhavanīyā,",
  "tika-s0305t:514_4": "ghammasabhāvatāya pana rasmīnaṃ parito pharantī sūriyābhā tikhiṇā uṇhāti āha “rasmiteja”nti.",
  "tika-s0305t:514_5": "Idāni tamatthaṃ upamāya vibhāvetuṃ “yatheva hī”tiādi vuttaṃ.",
  "tika-s0305t:515_0": "Suvaṇṇāvaṭṭaṃ viyāti acche suvaṇṇapatte vinivattaāvaṭṭaṃ viya. Garahaṇacchariyaṃ",
  "tika-s0305t:515_1": "nāma kiretaṃ “acchariyametaṃ avisicchephalavada”ntiādīsu viya. Na evametarahīti attano",
  "tika-s0305t:515_2": "pākaṭavasena vadati, na itaresampīti. Sirājālāti sirāsantānā. Evarūpaṃ na hotīti",
  "tika-s0305t:515_3": "aññesaṃ pākatikasattānaṃ vuttākāraṃ viya na hoti puññasambhārassa uḷāratamattā vipaccanassa",
  "tika-s0305t:515_4": "pariyantagatattā. Tenāha “aññesaṃ apākaṭa”nti. Valiyāvaṭṭakanti appakaṃ valiyāvaṭṭaṃ.",
  "tika-s0305t:515_5": "Tenāha “kesaggappamāṇa”nti. Sabbānīti sirājālāni. Purato vaṅkoti thokaṃ purato natamattaṃ",
  "tika-s0305t:515_6": "sandhāyāha. Tena vuttaṃ “svāyaṃ aññesaṃ apākaṭo”ti. Nayaggāhatoti anumānato. Dhī",
  "tika-s0305t:515_7": "tanti dhī-saddayoge upayogavacanaṃ. Dhīti jigucchanatthe nipāto. Dhikkāroti jigucchāpayogo.",
  "tika-s0305t:515_8": "Taṃ phusatūti tuyhaṃ pāpuṇātu.",
  "tika-s0305t:516": "2. Uṇṇābhabrāhmaṇasuttavaṇṇanā",
  "tika-s0305t:517": "512. Aññamaññassāti añño aññassa. Na paccanubhoti attano avisayabhāvato. Idāni taṃ aññavisayataṃ anvayato byatirekato vibhāvetuṃ “sace hī”tiādi vuttaṃ.",
  "tika-s0305t:518_0": "Visayāni paṭisaranti etthāti paṭisaraṇaṃ. Indriyaviññāṇāni hi asatipi tādise adhippāye",
  "tika-s0305t:518_1": "attano ārammaṇassa yāthāvato sampajānanato pavedanavijānanāni karontāni viya pavattanti,",
  "tika-s0305t:518_2": "tathā lokassa aññattha siddhito. Tenāha bhagavā – “mano paṭisaraṇaṃ, manova nesaṃ",
  "tika-s0305t:518_3": "gocaravisayaṃ paccanubhotī”ti manodvārikajavanamano hi savisesaṃ manovisayaṃ paccanubhoti,",
  "tika-s0305t:518_4": "pañcadvārikajavanamano mananamattameva paccanubhavati. Rajjanādiggahaṇañcettha nidassanamattaṃ,",
  "tika-s0305t:518_5": "tasmā saddahanādipi gahitamevāti daṭṭhabbaṃ, pañcadvārappavattivasena tathā vuttaṃ.",
  "tika-s0305t:518_6": "Ekasmiṃ pana dvāreti cakkhudvāre.",
  "tika-s0305t:519_0": "Dubbalabhojakāti appānubhāvā rājabhoggā. Āyanti bhoguppattiṭṭhānaṃ. Yottabandhādinimittaṃ",
  "tika-s0305t:519_1": "laddhabbakahāpaṇo yottakahāpaṇo. Addubandhādinimittaṃ gahetabbakahāpaṇo addukahāpaṇo.",
  "tika-s0305t:519_2": "Māghātaghosanāya katāya hiṃsānimittaṃ gahetabbakahāpaṇo māpahārakahāpaṇo. Tassa parimāṇaṃ",
  "tika-s0305t:519_3": "dassetuṃ “aṭṭhakahāpaṇo”tiādi vuttaṃ. Satavatthukanti satakarīsavatthukaṃ.",
  "tika-s0305t:520_0": "Maggasatīti ariyamaggasati. Bhāvanamanuyuñjantassa hi javanamano ussakkitvāva maggasatiṃ",
  "tika-s0305t:520_1": "paṭisarati tappariyosānattā. Tanti nibbānaṃ. Sāti phalavimutti. Paṭisarati aggamaggasatiyā.",
  "tika-s0305t:520_2": "Phalavimutti nibbānanti ubhayaṃ maggassa siddhāyevāti. Ārammaṇavasena natthi etassa",
  "tika-s0305t:520_3": "paṭisaraṇanti appaṭisaraṇaṃ asaṅkhatāmatassa santiniccasabhāvattā. Sayaṃ pana sabbesaṃyeva",
  "tika-s0305t:520_4": "ariyānaṃ paṭisaraṇaṃ. Tenāha “nibbānaṃ arahato gatī”ti. Nibbānaṃ anupaviṭṭhaṃ nibbānanissayattā.",
  "tika-s0305t:520_5": "Na tato paraṃ gacchati gatassa aññassa tādisassa abhāvā. Nibbānaṃ pari sabbaso osānanti nibbānapariyosānaṃ.",
  "tika-s0305t:521_0": "Mūlajātā jātamūlā. Tato eva patiṭṭhitā. Kā panassāti āha “maggena āgatasaddhā”ti.",
  "tika-s0305t:521_1": "Maggo daḷhāya asaṃhāriyasaddhāya mūlaṃ diṭṭhisampayuttāni ceva vicikicchācittañcāti",
  "tika-s0305t:521_2": "pañca akusalacittāni samucchedavasena pahīnāni. Pañca nīvaraṇānīti ettha apāyagamanīyāni",
  "tika-s0305t:521_3": "paṭhamamaggeneva pahīnāni, itarāni vikkhambhanavasena jhānena pahīnānīti pañcasu",
  "tika-s0305t:521_4": "orambhāgiyakilesasaṃyojanesu ekadesavigameneva bahiddhāsaṃyojano viya jātoti vuttaṃ",
  "tika-s0305t:521_5": "“jhānaanāgāmiṭṭhāne ṭhito”ti. Tenāha “so aparihīna…pe… nibbāyeyyā”ti.",
  "tika-s0305t:522": "5. Paṭhamapubbārāmasuttavaṇṇanā",
  "tika-s0305t:523": "515. Pubbakoṭṭhake evaṃ āgatasuttaṃ ādiṃ katvā phalindriyāneva kathitāni aggaphalavasena desanāya āgatattā.",
  "tika-s0305t:524": "10. Āpaṇasuttavaṇṇanā",
  "tika-s0305t:525_0": "520. Upari saha vipassanāya tayo maggāti vipassanāya saha sotāpattiphalato upari",
  "tika-s0305t:525_1": "tayo maggā. Maggādhigamena idāni paccakkhabhūtattā “ime kho te dhammā”ti vuttā. Tattha",
  "tika-s0305t:525_2": "yaṃ aggabhūtaṃ, tassa vasena dassetuṃ “arahattaphalindriyaṃ nāmā”ti vuttaṃ indriyabhāvasāmaññena",
  "tika-s0305t:525_3": "ekajjhaṃ katvā. Ativijjhitvā passāmīti sacchikatvā yāthāvato passāmi. Catūhi indriyehīti",
  "tika-s0305t:525_4": "vīriyindriyādīhi catūhi indriyehi. Sā vipassanāmaggaphalasahagatā siyāti missakā vuttā.",
  "tika-s0305t:526": "Jarāvaggavaṇṇanā niṭṭhitā.",
  "tika-s0305t:527": "6. Sūkarakhatavaggo",
  "tika-s0305t:528": "1. Sālasuttavaṇṇanā",
  "tika-s0305t:529": "521. Sūrabhāvenāti atisūrabhāvena. Bujjhanatthāyāti saccapaṭivedhāya.",
  "tika-s0305t:530": "2. Mallikasuttavaṇṇanā",
  "tika-s0305t:531_0": "522. Cattāri indriyānīti paññindriyaṃ ṭhapetvā sesāni cattāri. “Ariyañāṇaṃ lokuttara”nti",
  "tika-s0305t:531_1": "vuttaṃ maggañāṇaṃ katvā. Ariya-saddo pana yathā tathā visuddhepi hotīti tādisaṃ sandhāya",
  "tika-s0305t:531_2": "vuttaṃ “tampi panā”tiādi. Yathā hi cattārindriyāni missakāni, evaṃ paññindriyampi",
  "tika-s0305t:531_3": "missakanti vuccamāne na koci virodhoti adhippāyenāha “tampi pana…pe… vaṭṭatī”ti.",
  "tika-s0305t:532": "3. Sekhasuttavaṇṇanā",
  "tika-s0305t:533": "523. Na sakkoti indriyānaṃ aparipakkattā. Atthīti pajānāti nayaggāhena, na paccakkhato. Na hi ariyāpi anadhigataṃ maggaphalaṃ paccavekkhituṃ sakkonti.",
  "tika-s0305t:534": "6. Patiṭṭhitasuttavaṇṇanā",
  "tika-s0305t:535": "526. Sāsavesūti caturāsavavinimuttesu sesadhammesu ārammaṇesu. Tesupi uppajjanakaanatthato cittaṃ rakkhati nāma.",
  "tika-s0305t:536": "8. Sūkarakhatasuttavaṇṇanā",
  "tika-s0305t:537_0": "528. Taṃ sandhāyāti taṃ sūkarakhataleṇaṃ sandhāya. Etaṃ “sūkarakhatāya”nti vacanaṃ",
  "tika-s0305t:537_1": "vuttaṃ. Bhāvanapuṃsakanti bhāvajotakaṃ napuṃsakavacanaṃ yathā “visamaṃ vātā vāyanti,",
  "tika-s0305t:537_2": "ekamantaṃ nisīdī”ti. Kiccapaṭipatti tesaṃ saṃkāsanaṭṭhena sapatiso, sapatiso eva",
  "tika-s0305t:537_3": "sappatisso, sajeṭṭhakoti āha “sappatissoti sajeṭṭhako”ti.",
  "tika-s0305t:538": "Sūkarakhatavaggavaṇṇanā niṭṭhitā.",
  "tika-s0305t:539": "7. Bodhipakkhiyavaggavaṇṇanā",
  "tika-s0305t:540_0": "531-650. Sattānaṃ phalānaṃ hetubhūtāni “imesaṃ kho, bhikkhave, pañcannaṃ indriyānaṃ",
  "tika-s0305t:540_1": "bhāvitattā”tiādinā vuttāni, pañcindriyāniyeva phalūpacārena “satta phalānī”ti vuttāni.",
  "tika-s0305t:540_2": "Tāni ca pubbabhāgāni “imesaṃ, bhikkhave, pañcannaṃ indriyānaṃ bhāvitattā…pe… sattānisaṃsā",
  "tika-s0305t:540_3": "pāṭikaṅkhā”ti vacanato. Tesanti sattānaṃ phalānaṃ. “Dvinnaṃ phalānaṃ aññataraṃ phala”nti",
  "tika-s0305t:540_4": "evaṃ atītasutte vuttāni heṭṭhā dve phalāni nāmāti vadanti. Yehi pana indriyehi aññatra",
  "tika-s0305t:540_5": "pana antarāparinibbāyiṃ sesāni phalāni honti, tāni cattāri sapubbabhāgāni lokuttarānīti vuttaṃ siyā.",
  "tika-s0305t:541": "Indriyasaṃyuttavaṇṇanā niṭṭhitā.",
  "tika-s0305t:542": "5. Sammappadhānasaṃyuttavaṇṇanā",
  "tika-s0305t:543": "651-704. Sammappadhānasaṃyutte pubbabhāgavipassanāva kathitā “akusalānaṃ dhammānaṃ pahānāyā”tiādivacanato.",
  "tika-s0305t:544": "Sammappadhānasaṃyuttavaṇṇanā niṭṭhitā.",
  "tika-s0305t:545": "6. Balasaṃyuttavaṇṇanā",
  "tika-s0305t:546": "705-812. Balasaṃyutte balāni missakāneva kathitāni “vivekanissita”nti vacanato.",
  "tika-s0305t:547": "Balasaṃyuttavaṇṇanā niṭṭhitā.",
  "tika-s0305t:548": "7. Iddhipādasaṃyuttaṃ",
  "tika-s0305t:549": "1. Cāpālavaggo",
  "tika-s0305t:550": "1. Apārasuttavaṇṇanā",
  "tika-s0305t:551_0": "813. Chandaṃ nissāya pavatto samādhīti kattukamyatāchandaṃ adhipatiṃ katvā paṭiladdhasamādhi",
  "tika-s0305t:551_1": "chandhasamādhi. Padhānasaṅkhārāti catukiccasādhakassa sammappadhānavīriyassetaṃ adhivacanaṃ.",
  "tika-s0305t:551_2": "Tehīti chandasamādhipadhānasaṅkhārehi. Iddhiyā pādanti nipphattipariyāyena ijjhanaṭṭhena,",
  "tika-s0305t:551_3": "ijjhanti etāya saddhā iddhā vuddhā ukkaṃsagatā hontīti iminā vā pariyāyena “iddhī”ti",
  "tika-s0305t:551_4": "saṅkhātānaṃ upacārajjhānādikusalacittasampayuttānaṃ chandasamādhipadhānasaṅkhārānaṃ",
  "tika-s0305t:551_5": "adhiṭṭhānaṭṭhena pādabhūtaṃ, sesacittacetasikarāsinti attho. Sā eva ca yathāvuttaiddhi",
  "tika-s0305t:551_6": "yasmā heṭṭhimā heṭṭhimā uparimāya uparimāya pādabhūtā, tasmā vuttaṃ “iddhibhūtaṃ",
  "tika-s0305t:551_7": "vā pādanti iddhipāda”nti. Sesesūti vīriyasamādhiādīsu. Tattha hi vīriyaṃ cittaṃ vīmaṃsaṃ",
  "tika-s0305t:551_8": "adhipatiṃ katvā paṭiladdhasamādhi vīmaṃsāsamādhīti attho veditabbo. Idhāti imasmiṃ",
  "tika-s0305t:551_9": "iddhipādasaṃyutte. Ekaparicchedova atthaniddeso.",
  "tika-s0305t:552": "5. Iddhipadesasuttavaṇṇanā",
  "tika-s0305t:553": "817. Iddhipadesanti iddhiyā ekadesaṃ. Ko pana soti āha – “tayo ca magge tīṇi ca phalānī”ti.",
  "tika-s0305t:554": "6. Samattasuttavaṇṇanā",
  "tika-s0305t:555": "818. Samattanti sāmaññassa samaṃ attanaṃ ijjhanaṃ samattaṃ paripuṇṇaṃ. Vivaṭṭapādakā eva iddhipādā kathitā “apārā pāraṃ gamanāya saṃvattantī”tiādivacanato.",
  "tika-s0305t:556": "10. Cetiyasuttavaṇṇanā",
  "tika-s0305t:557_0": "822. Udenayakkhassa cetiyaṭṭhāneti udenassa nāma yakkhassa devāyatanasaṅkhepena iṭṭhakāhi",
  "tika-s0305t:557_1": "kate mahājanassa cittīkataṭṭhāne. Katavihāroti bhagavantaṃ uddissa tattha katavihāro.",
  "tika-s0305t:557_2": "Vuccatīti purimavohārena “udenacetiya”nti vuccati. Gotamakādīsupīti gotamakacetiyanti",
  "tika-s0305t:557_3": "evamādīsupi. Eseva nayoti cetiyaṭṭhāne katavihārabhāvaṃ atidisati. Vaḍḍhitāti bhāvanāpāripūrivasena",
  "tika-s0305t:557_4": "paribrūhitā. Punappunaṃ katāti bhāvanāya bahulīkaraṇavasena aparāparaṃ pavattitā",
  "tika-s0305t:557_5": "ānītā. Yuttayānaṃ viya katāti yathā yuttamājaññayānaṃ chekena sārathinā adhiṭṭhitaṃ",
  "tika-s0305t:557_6": "yathāruci pavattimarahati, evaṃ yathāruci pavattanārahataṃ gamitā. Patiṭṭhānaṭṭhenāti",
  "tika-s0305t:557_7": "adhiṭṭhānaṭṭhena. Vatthu viya katāti sabbaso upakkilesavisodhanena iddhivisesānaṃ",
  "tika-s0305t:557_8": "pavattiṭṭhānabhāvato suvisodhitaparissayavatthu viya katā. Adhiṭṭhitāti paṭipakkhadūrībhāvato",
  "tika-s0305t:557_9": "subhāvitabhāvena taṃtaṃadhiṭṭhānayogyatāya ṭhapitā. Samantato citāti sabbabhāgena",
  "tika-s0305t:557_10": "bhāvanupacayaṃ gamitā. Tenāha “suvaḍḍhitā”ti. Suṭṭhu samāraddhāti iddhibhāvanāya",
  "tika-s0305t:557_11": "sikhappattiyā sammadeva saṃsevitā.",
  "tika-s0305t:558_0": "Aniyamenāti “yassa kassacī”ti aniyatavacanena. Niyametvāti “tathāgatassā”ti sarūpaggahaṇena",
  "tika-s0305t:558_1": "niyametvā. Āyuppamāṇanti paramāyuppamāṇaṃ vadati. Tasseva gahaṇe kāraṇaṃ brahmajālavaṇṇanāyaṃ",
  "tika-s0305t:558_2": "vuttanayeneva veditabbaṃ. Mahāsīvatthero pana mahābodhisattānaṃ carimabhave paṭisandhidāyino",
  "tika-s0305t:558_3": "kammassa asaṅkheyyāyukatāsaṃvattanasamatthataṃ hadaye ṭhapetvā buddhānaṃ āyusaṅkhārassa",
  "tika-s0305t:558_4": "parissayavikkhambhanasamatthatā pāḷiyaṃ āgatā evāti imaṃ bhaddakappameva tiṭṭheyyāti avoca.",
  "tika-s0305t:559_0": "Khaṇḍiccādīhi abhisuyyatīti etena yathā iddhibalena jarāya na paṭighāto, evaṃ tena",
  "tika-s0305t:559_1": "maraṇassapi na paṭighātoti atthato āpannamevāti. “Kva saro khitto, kvacani patito”ti",
  "tika-s0305t:559_2": "aññathā vuṭṭhitenapi theravādena aṭṭhakathāvacanameva samatthitanti daṭṭhabbaṃ. Tenāha",
  "tika-s0305t:559_3": "“so pana na ruccati…pe… niyamita”nti.",
  "tika-s0305t:560_0": "Pariyuṭṭhitacittoti yathā kiñci atthānatthaṃ sallakkhetuṃ na sakkā, evaṃ abhibhūtacitto.",
  "tika-s0305t:560_1": "So pana abhibhavo mahatā udakoghena appakassa udakassa ajjhottharaṇaṃ viya ahosīti",
  "tika-s0305t:560_2": "vuttaṃ “ajjhotthaṭacitto”ti. Aññoti therato, ariyehi vā añño yo koci paro puthujjano.",
  "tika-s0305t:560_3": "Puthujjanaggahaṇañcettha yathā sabbena sabbaṃ appahīnavipallāso mārena pariyuṭṭhitacitto",
  "tika-s0305t:560_4": "kiñci atthānatthaṃ sallakkhetuṃ na sakkoti, evaṃ thero bhagavatā kataṃ nimittobhāsaṃ",
  "tika-s0305t:560_5": "sabbaso na sallakkhesīti dassanatthaṃ. Tenāha “māro hī”tiādi. Cattāro vipallāsāti",
  "tika-s0305t:560_6": "asubhe “subha”nti saññāvipallāso, cittavipallāso, dukkhe “sukha”nti saññāvipallāso,",
  "tika-s0305t:560_7": "cittavipallāsoti ime cattāro vipallāsā. Tenāti yadipi itare aṭṭha vipallāsā pahīnā,",
  "tika-s0305t:560_8": "yathāvuttānaṃ catunnaṃ vipallāsānaṃ appahīnabhāvena. Assāti therassa.",
  "tika-s0305t:561_0": "Maddatīti phusanamattena maddanto viya hoti, aññathā tena maddite sattānaṃ maraṇameva",
  "tika-s0305t:561_1": "siyā, kiṃ sakkhissati na sakkhissatīti adhippāyo. Kasmā na sakkhissati? Nanu esa",
  "tika-s0305t:561_2": "aggasāvakassa mahiddhikassa mahānubhāvassa kucchiṃ paviṭṭhoti? Saccaṃ paviṭṭho, tañca",
  "tika-s0305t:561_3": "kho attano mahānubhāvassa dassanatthaṃ, na vibādhanādhippāyena. Vibādhanādhippāyena",
  "tika-s0305t:561_4": "pana idha “kiṃ sakkhissatī”ti vuttaṃ hadayamaddanassa adhikatattā. Nimittobhāsanti",
  "tika-s0305t:561_5": "ettha “tiṭṭhatu bhagavā kappa”nti sakalakappaṃ avaṭṭhānayācanāya “yassa kassaci,",
  "tika-s0305t:561_6": "ānanda, cattāro iddhipādā bhāvitā”tiādinā aññāpadesena attano caturiddhipādabhāvanānubhāvena",
  "tika-s0305t:561_7": "kappaṃ avaṭṭhānasamatthatāvasena saññuppādanaṃ nimittaṃ. Tathā pana pariyāyaggahaṇaṃ",
  "tika-s0305t:561_8": "muñcitvā ujukaṃyeva attano adhippāyavibhāvanaṃ obhāso. Jānantoyevāti mārena pariyuṭṭhitabhāvaṃ",
  "tika-s0305t:561_9": "jānanto eva. Attano aparādhahetuko sattānaṃ soko tanuko hoti, na balavāti āha – “dosāropanena",
  "tika-s0305t:561_10": "sokatanukaraṇattha”nti. Kiṃ pana thero mārena pariyuṭṭhitacittakāle pavattiṃ pacchā",
  "tika-s0305t:561_11": "jānātīti? Na jānāti sabhāvena, buddhānubhāvena pana jānāti.",
  "tika-s0305t:562_0": "Anatthe niyojento guṇamāraṇena māreti, virāgavibandhanena vā jātinimittatāya tattha",
  "tika-s0305t:562_1": "tattha jātaṃ mārento viya hotīti “māretīti māro”ti vuttaṃ. Atipāpattā pāpimā. Kaṇhadhammasamannāgato",
  "tika-s0305t:562_2": "kaṇho. Virāgādiguṇānaṃ antakaraṇato antako. Sattānaṃ anatthāvahaṃ paṭipattiṃ na muñcatīti",
  "tika-s0305t:562_3": "namuci. Attano mārapāsena pamatte bandhati, pamattā vā bandhū etassāti pamattabandhu.",
  "tika-s0305t:562_4": "Sattamasattāhato paraṃ satta ahāni sandhāyāha “aṭṭhame sattāhe”ti, na pana pallaṅkasattāhādi",
  "tika-s0305t:562_5": "viya niyatakiccassa aṭṭhamasattāhassa nāma labbhanato. Sattamasattāhassa hi parato",
  "tika-s0305t:562_6": "ajapālanigrodhamūle brahmuno sakkassa ca paṭiññātadhammadesanaṃ bhagavantaṃ ñatvā",
  "tika-s0305t:562_7": "“idāni satte dhammadesanāya mama visayaṃ atikkāmessatī”ti sañjātadomanasso hutvā",
  "tika-s0305t:562_8": "ṭhito cintesi, “handāhaṃ dāni naṃ upāyena parinibbāpessāmi, evamassa manoratho aññathattaṃ",
  "tika-s0305t:562_9": "gamissati, mama manoratho ijjhissatī”ti cintetvā bhagavantaṃ upasaṅkamitvā ekamantaṃ",
  "tika-s0305t:562_10": "ṭhito – “parinibbātu dāni, bhante, bhagavā”tiādinā parinibbānaṃ yāci. Taṃ sandhāya",
  "tika-s0305t:562_11": "vuttaṃ “aṭṭhame sattāhe”tiādi. Tattha ajjāti āyusaṅkhāravossajjanadivasaṃ sandhāyāha.",
  "tika-s0305t:562_12": "Bhagavā cassa atibandhanādhippāyaṃ jānantopi taṃ anāvikatvā parinibbānassa akālabhāvameva",
  "tika-s0305t:562_13": "pakāsento yācanaṃ paṭikkhipi. Tenāha “na tāvāha”ntiādi.",
  "tika-s0305t:563_0": "Maggavasena byattāti saccapaṭivedhaveyyattiyena byattā. Tatheva vinītāti maggavasena",
  "tika-s0305t:563_1": "kilesānaṃ samucchedavinayena vinītā. Tathā visāradāti ariyamaggādhigameneva satthusāsane",
  "tika-s0305t:563_2": "vesārajjappattiyā visāradā, sārajjakarānaṃ diṭṭhivicikicchādipāpadhammānaṃ vigamena",
  "tika-s0305t:563_3": "visāradabhāvaṃ pattāti attho. Yassa sutassa vasena vaṭṭadukkhato nissaraṇaṃ sambhavati,",
  "tika-s0305t:563_4": "taṃ idha ukkaṭṭhaniddesena “suta”nti adhippetanti āha “tepiṭakavasenā”ti. Tiṇṇaṃ",
  "tika-s0305t:563_5": "piṭakānaṃ samūho tepiṭakaṃ, tīṇi vā piṭakāni tipiṭakaṃ, tipiṭakameva tepiṭakaṃ, tassa",
  "tika-s0305t:563_6": "vasena. Tadevāti yaṃ taṃ tepiṭakaṃ sotabbabhāvena sutanti vuttaṃ, tameva. Dhammanti",
  "tika-s0305t:563_7": "pariyattidhammaṃ. Dhārentīti suvaṇṇabhājane pakkhittasīhavasaṃ viya avinassantaṃ",
  "tika-s0305t:563_8": "katvā suppaguṇasuppavattibhāvena dhārenti hadaye ṭhapenti. Iti pariyattidhammavasena",
  "tika-s0305t:563_9": "bahussutadhammadharabhāvaṃ dassetvā idāni paṭivedhavasenapi taṃ dassento “atha vā”tiādi",
  "tika-s0305t:563_10": "vuttaṃ. Ariyadhammassāti maggaphaladhammassa, navavidhassa vā lokuttaradhammassa.",
  "tika-s0305t:563_11": "Anudhammabhūtanti adhigamāyānurūpaṃ dhammabhūtaṃ. Anucchavikapaṭipadanti tameva vipassanādhammamāha,",
  "tika-s0305t:563_12": "chabbidhā visuddhiyo vā. Anudhammanti nibbānadhammassa anudhammo, yathāvuttapaṭipadā,",
  "tika-s0305t:563_13": "tassānurūpaṃ abhisallekhitaṃ appicchatādidhammaṃ. Caraṇasīlāti samādāya vattanasīlā.",
  "tika-s0305t:563_14": "Anumaggaphaladhammo etissāti vā anudhammā, vuṭṭhānagāminivipassanā, tassa caraṇasīlā.",
  "tika-s0305t:563_15": "Attano ācariyavādanti attano ācariyassa sammāsambuddhassa vādaṃ. Sadevakassa lokassa",
  "tika-s0305t:563_16": "ācārasikkhāpanena ācariyo, bhagavā, tassa vādo, catusaccadesanā.",
  "tika-s0305t:564_0": "Ācikkhissantīti ādito kathessanti, attanā uggahitaniyāmena pare uggaṇhāpessantīti",
  "tika-s0305t:564_1": "attho. Desessantīti vācessanti, pāḷiṃ sammā pabodhessantīti attho. Paññapessantīti",
  "tika-s0305t:564_2": "pajānāpessanti, saṅkāsessantīti attho. Paṭṭhapessantīti pakārehi ṭhapessanti, pakāsessantīti",
  "tika-s0305t:564_3": "attho. Vivarissantīti vivaṭaṃ karissanti. Vibhajissantīti vibhattaṃ karissanti. Uttānīkarissantīti",
  "tika-s0305t:564_4": "anuttānaṃ gambhīraṃ uttānaṃ pākaṭaṃ karissanti. Sahadhammenāti ettha dhamma-saddo",
  "tika-s0305t:564_5": "kāraṇapariyāyo “hetumhi ñāṇaṃ dhammapaṭisambhidā”tiādīsu viyāti āha “sahetukena sakāraṇena vacanenā”ti.",
  "tika-s0305t:565_0": "Sappāṭihāriyanti sanissaraṇaṃ. Yathā paravādaṃ bhañjitvā sakavādo patiṭṭhahati, evaṃ",
  "tika-s0305t:565_1": "hetudāharaṇehi yathādhigatamatthaṃ sampādetvā dhammaṃ kathessanti. Tenāha “niyyānikaṃ",
  "tika-s0305t:565_2": "katvā dhammaṃ desessantī”ti, navavidhaṃ lokuttaraṃ dhammaṃ pabodhessantīti attho.",
  "tika-s0305t:565_3": "Ettha ca “paññapessantī”tiādīhi chahi padehi cha atthapadāni dassitāni, ādito pana",
  "tika-s0305t:565_4": "dvīhi padehi cha byañjanapadāni. Ettāvatā tepiṭakaṃ buddhavacanaṃ saṃvaṇṇanānayena",
  "tika-s0305t:565_5": "saṅgahetvā dassitaṃ hoti. Vuttañhetaṃ nettiyaṃ “dvādasa padāni suttaṃ, taṃ sabbaṃ",
  "tika-s0305t:565_6": "byañjanañca attho cā”ti.",
  "tika-s0305t:566_0": "Sikkhattayasaṅgahitanti adhisīlasikkhādisikkhattayasaṅgahaṃ. Sakalaṃ sāsanabrahmacariyanti",
  "tika-s0305t:566_1": "anavasesaṃ satthusāsanabhūtaṃ seṭṭhacariyaṃ. Samiddhanti sammadeva vaḍḍhitaṃ. Jhānassādavasenāti",
  "tika-s0305t:566_2": "tehi tehi bhikkhūhi samadhigatajhānasukhavasena. Vuḍḍhippattanti uḷārapaṇītabhāvūpagamanena",
  "tika-s0305t:566_3": "sabbaso parivuḍḍhimupagataṃ. Sabbapāliphullaṃ viya abhiññāsampadāhi sāsanābhivuḍḍhiyā",
  "tika-s0305t:566_4": "matthakappattito. Patiṭṭhitavasenāti patiṭṭhānavasena, patiṭṭhappattiyāti attho.",
  "tika-s0305t:566_5": "Paṭivedhavasena bahuno janassa hitaṃ bāhujaññaṃ. Tenāha “mahājanābhisamayavasenā”ti.",
  "tika-s0305t:566_6": "Puthu puthulaṃ bhūtaṃ jātaṃ, puthuttaṃ bhūtaṃ pattanti vā puthubhūtaṃ. Tenāha “sabbākārena",
  "tika-s0305t:566_7": "puthulabhāvappatta”nti. Suṭṭhu pakāsitanti sammadeva ādikalyāṇādibhāvena paveditaṃ.",
  "tika-s0305t:567_0": "Satiṃ sūpaṭṭhitaṃ katvāti ayaṃ kāyādivibhāgo attabhāvasaññito dukkhabhāro mayā ettakaṃ",
  "tika-s0305t:567_1": "kālaṃ vahito, idāni pana na vahitabbo, etassa avahanatthaṃ cirataraṃ kālaṃ ariyamaggasambhāro",
  "tika-s0305t:567_2": "sambhato, svāyaṃ ariyamaggo paṭividdho, yato ime kāyādayo asubhādito sabhāvādito",
  "tika-s0305t:567_3": "sammadeva pariññātāti catubbidhampi satiṃ yathātathaṃ visaye suṭṭhu upaṭṭhitaṃ katvā.",
  "tika-s0305t:567_4": "Ñāṇena paricchinditvāti yasmā imassa attabhāvasaññitassa dukkhabhārassa vahane payojanabhūtaṃ",
  "tika-s0305t:567_5": "attahitaṃ bodhimūle eva parisamāpitaṃ, parahitaṃ pana buddhaveneyyavinayanaṃ parisamāpitaṃ",
  "tika-s0305t:567_6": "matthakappattaṃ, taṃ dāni māsattayeneva parisamāpanaṃ pāpuṇissati, tasmā āha “visākhapuṇṇamāyaṃ",
  "tika-s0305t:567_7": "parinibbāyissāmī”ti, evaṃ buddhañāṇena paricchinditvā saccabhāgena vinicchayaṃ katvā.",
  "tika-s0305t:567_8": "Āyusaṅkhāraṃ vissajīti āyuno jīvitassa abhisaṅkharaṇaṃ phalasamāpattidhammaṃ na samāpajjissāmīti",
  "tika-s0305t:567_9": "vissaji, taṃ vissajjaneneva tena abhisaṅkharīyamānaṃ jīvitasaṅkhāraṃ na pavattayissāmīti",
  "tika-s0305t:567_10": "vissaji. Tenāha “tatthā”tiādi.",
  "tika-s0305t:568_0": "Ṭhānamahantatāyapi pavattiākāramahantatāyapi mahanto pathavīkampo. Tattha ṭhānamahantatāya",
  "tika-s0305t:568_1": "bhūmicālassa mahantataṃ dassetuṃ “tadā…pe… akampitthā”ti vuttaṃ, sā pana jātikhettabhūtā",
  "tika-s0305t:568_2": "dasasahassī lokadhātu eva, na yā kāci. Yā mahābhinīhāramahājātiādīsupi akampittha,",
  "tika-s0305t:568_3": "tadāpi tattakāya eva kampane kiṃ kāraṇaṃ? Jātikhettabhāvena tasseva ādito pariggahassa",
  "tika-s0305t:568_4": "katattā, pariggahaṇañcassa dhammatāvasena veditabbaṃ. Tathā hi purimabuddhānampi",
  "tika-s0305t:568_5": "tattakameva jātikhettaṃ ahosi. Tathā hi vuttaṃ “dasasahassī lokadhātu nissaddā hoti",
  "tika-s0305t:568_6": "nirākulā…pe… mahāsamuddo ābhujati, dasasahassī pakampatī”ti ca ādi. Udakapariyantaṃ",
  "tika-s0305t:568_7": "katvā chappakārappavedhanena. Avītarāge bhiṃsetīti bhiṃsano, so eva bhiṃsanakoti",
  "tika-s0305t:568_8": "āha “bhayajanako”ti. Devabheriyoti devadundubhisaddassa pariyāyavacanamattaṃ, na",
  "tika-s0305t:568_9": "cettha kāci bherī devadundubhīti adhippetā, atha kho uppātabhāvena labbhamāno ākāsato",
  "tika-s0305t:568_10": "nigghosasaddo. Tenāha “devo”tiādi. Devoti megho. Tassa hi tadā acchabhāvena ākāsassa",
  "tika-s0305t:568_11": "vassābhāvena sukkhagajjitasaññite sadde niccharante devadundubhisamaññā. Tenāha “devo",
  "tika-s0305t:568_12": "sukkhagajjitaṃ gajjī”ti.",
  "tika-s0305t:569_0": "Pītivegavissaṭṭhanti “evaṃ ciratarakālaṃ vahito ayaṃ attabhāvasaññito dukkhabhāro,",
  "tika-s0305t:569_1": "dāni na cirasseva nikkhipissāmī”ti sañjātasomanasso bhagavā sabhāveneva pītivegavissaṭṭhaṃ",
  "tika-s0305t:569_2": "udānaṃ udāneti, evaṃ udānentena ayampi attho sādhito hotīti dassanatthaṃ aṭṭhakathāyaṃ",
  "tika-s0305t:569_3": "“kasmā”tiādi vuttaṃ.",
  "tika-s0305t:570_0": "Tulīyatīti tulanti tula-saddo kammasādhanoti dassetuṃ “tulita”nti vuttaṃ. Appānubhāvatāya",
  "tika-s0305t:570_1": "paricchinnaṃ. Tathā hi taṃ paṭipakkhena parito khaṇḍitabhāvena parittanti vuccati.",
  "tika-s0305t:570_2": "Paṭipakkhavikkhambhanato dīghasantānatāya vipulaphalatāya ca na tulaṃ na paricchinnaṃ.",
  "tika-s0305t:570_3": "Yehi kāraṇehi pubbe avisesato “mahaggataṃ atula”nti vuttaṃ, tāni kāraṇāni rūpāvacarato",
  "tika-s0305t:570_4": "āruppassa sātisayaṃ vijjantīti arūpāvacaraṃ atulanti vuttaṃ, itarañca tulanti. Appavipākanti",
  "tika-s0305t:570_5": "tīsupi kammesu yaṃ appavipākaṃ hīnaṃ, taṃ tulaṃ. Bahuvipākanti yaṃ mahāvipākaṃ paṇītaṃ,",
  "tika-s0305t:570_6": "taṃ atulaṃ. Yaṃ panettha majjhimaṃ, taṃ hīnaṃ ukkaṭṭhanti dvidhā bhinditvā dvīsu",
  "tika-s0305t:570_7": "bhāgesu pakkhipitabbaṃ. Hīnattikavaṇṇanāyaṃ vuttanayeneva appabahuvipākataṃ niddhāretvā",
  "tika-s0305t:570_8": "tassa vasena tulātulabhāvo veditabbo. Sambhavati etasmāti sambhavoti āha “sambhava^",
  "tika-s0305t:570_9": "hetubhūta”nti. Niyakajjhattaratoti sasantānadhammesu vipassanāvasena gocarāsevanāya",
  "tika-s0305t:570_10": "ca rato. Savipākaṃ samānaṃ pavattivipākamattadāyikammaṃ savipākaṭṭhena sambhavaṃ,",
  "tika-s0305t:570_11": "na ca taṃ kāmādi^ bhavābhisaṅkhārakanti tato visesanatthaṃ sambhavanti vatvā “bhavasaṅkhāra”nti",
  "tika-s0305t:570_12": "vuttaṃ. Ossajīti ariyamaggena avassaji. Kavacaṃ viya attabhāvaṃ pariyonandhitvā ṭhitaṃ",
  "tika-s0305t:570_13": "attani sambhūtattā attasambhavaṃ kilesañca abhindīti kilesabhedasahabhāvikammossajjanaṃ",
  "tika-s0305t:570_14": "dassento tadubhayassa kāraṇamāha “ajjhattarato samāhito”ti.",
  "tika-s0305t:571_0": "Paṭhamavikappe avasajjanameva vuttaṃ. Ettha avasajjanākāroti taṃ dassento “atha vā”tiādimāha.",
  "tika-s0305t:571_1": "Tattha tīrentoti “uppādo bhayaṃ, anuppādo khema”ntiādinā vīmaṃsanto. Tulento tīrentotiādinā",
  "tika-s0305t:571_2": "saṅkhepato vuttamatthaṃ vitthārato dassetuṃ “pañcakkhandhā”tiādiṃ vatvā bhavasaṅkhārassa",
  "tika-s0305t:571_3": "avasajjanākāraṃ sarūpato dasseti. Evantiādinā pana udānagāthāvaṇṇanāyaṃ ādito vuttamatthaṃ",
  "tika-s0305t:571_4": "nigamanavasena dasseti. Abhītabhāvañāpanatthañcāti ayampi attho saṅgahitoti daṭṭhabbaṃ.",
  "tika-s0305t:572": "Cāpālavaggavaṇṇanā niṭṭhitā.",
  "tika-s0305t:573": "2. Pāsādakampanavaggo",
  "tika-s0305t:574": "1-2. Pubbasuttādivaṇṇanā",
  "tika-s0305t:575_0": "823-824. Parato imasmiṃ pāsādakampanavagge dasamasutte āvi bhavissanti. Chaabhiññāpādakāti",
  "tika-s0305t:575_1": "channaṃ abhiññānaṃ pādakabhūtā padhānabhūtā. Yathā paṭhamasutte, tathā dutiyatatiyasuttesupi",
  "tika-s0305t:575_2": "ca chaabhiññāpādakā iddhipādā kathitāti attho.",
  "tika-s0305t:576": "3. Chandasamādhisuttavaṇṇanā",
  "tika-s0305t:577_0": "825. Yo samādhissa nissayabhūto chando, so idhādhippetoti āha “chandanti kattukamyatāchanda”nti.",
  "tika-s0305t:577_1": "Tassa ca adhipateyyaṭṭho nissayaṭṭho, na vinā taṃ chandaṃ nissāyāti āha – “nissāyāti",
  "tika-s0305t:577_2": "nissayaṃ katvā, adhipatiṃ katvāti attho”ti. Padhānabhūtāti seṭṭhabhūtā, seṭṭhabhāvo",
  "tika-s0305t:577_3": "ca ekassapi catukiccasādhanavasena pavattiyā, tato eva bahuvacananiddeso, padhānasaṅkhāraṭṭhena",
  "tika-s0305t:577_4": "padhānasaṅkharaṇato. “Chandaṃ ce nissāya…pe… ayaṃ vuccati chandasamādhī”ti imāya",
  "tika-s0305t:577_5": "pāḷiyā chandādhipati samādhi chandasamādhīti adhipatisaddalopaṃ katvā samāso vuttoti",
  "tika-s0305t:577_6": "viññāyati, adhipatisaddatthadassanavasena vā chandahetuko, chandādhiko vā samādhi",
  "tika-s0305t:577_7": "chandasamādhi. Tena “chandasamādhinā ceva padhānasaṅkhārehi padhānabhūtasaṅkhārehi",
  "tika-s0305t:577_8": "ca samannāgatā”ti vakkhati, taṃ ānetvā sambandho. Padhānabhūtāti vīriyabhūtā. Keci",
  "tika-s0305t:577_9": "vadanti – “saṅkhatasaṅkhārādinivattanatthaṃ padhānaggahaṇa”nti. Atha vā taṃ taṃ visesaṃ",
  "tika-s0305t:577_10": "saṅkharotīti saṅkhāro, sabbampi vīriyaṃ. Tattha catukiccasādhakato tadaññassa nivattanatthaṃ",
  "tika-s0305t:577_11": "padhānaggahaṇanti. Yathā chando chandasamādhinā ceva padhānasaṅkhārehi ca samannāgato,",
  "tika-s0305t:577_12": "evaṃ chandasamādhi chandena ceva padhānasaṅkhārehi ca samannāgato. Padhānasaṅkhārāpi",
  "tika-s0305t:577_13": "chandena ceva chandasamādhinā ca samannāgatāti tīsupi padesu samannāgatasaddo yojetabbo.",
  "tika-s0305t:577_14": "Tasmāti yasmā tayopi chandādayo ekacittuppādapariyāpannā, tasmā sabbe te dhammā ekato",
  "tika-s0305t:577_15": "katvā “ayaṃ vuccati…pe… iddhipādo”ti vuttanti. Evaṃ chandādīnaṃyeva cettha iddhipādabhāvo",
  "tika-s0305t:577_16": "vutto, vibhaṅge pana tesaṃ iddhibhāvo sampayuttānaṃ iddhipādabhāvo vuttoti dassento",
  "tika-s0305t:577_17": "“iddhipādavibhaṅge panā”tiādimāha.",
  "tika-s0305t:578_0": "Idāni nesaṃ iddhipādatāpi sambhavatīti dassento “apicā”tiādimāha. Tattha chandañhi",
  "tika-s0305t:578_1": "bhāvayato padhānaṃ katvā bhāventassa tathā pavattapubbābhisaṅkhāravasena ijjhamāno",
  "tika-s0305t:578_2": "chando iddhi nāma, tassa nissayabhūtā padhānasaṅkhārā iddhipādo nāma. Sesadvayepi",
  "tika-s0305t:578_3": "eseva nayo. Tathā bhāvayantassa mukhyatāmattaṃ sandhāya vuttaṃ, ijjhanattho pana",
  "tika-s0305t:578_4": "sabbesaṃ samānanti dassento “sampayutta…pe… ijjhantiyevā”ti āha.",
  "tika-s0305t:579_0": "Iddhipāde asaṅkarato dassetuṃ “apicā”tiādi vuttaṃ. Tattha chandādayoti chandasamādhipadhānasaṅkhārā.",
  "tika-s0305t:579_1": "Sesiddhipādesūti vīriyiddhipādādīsu. Tattha vīriyasamādhipadhānasaṅkhārasamannāgatoti",
  "tika-s0305t:579_2": "dvikkhattuṃ vīriyaṃ āgataṃ, tattha purimaṃ samādhivisesaṃ, vīriyādhipatisamādhi eva",
  "tika-s0305t:579_3": "vīriyasamādhīti dutiyaṃ samannāgamaṅgadassanaṃ. Dveyeva hi sabbattha samannāgamaṅgāni",
  "tika-s0305t:579_4": "samādhi padhānasaṅkhāro ca, chandādayo samādhivisesanāni, padhānasaṅkhāro pana padhānavacaneneva",
  "tika-s0305t:579_5": "visesito, na chandādīhīti na idha vīriyādhipatitā padhānasaṅkhārassa vuttā hoti.",
  "tika-s0305t:579_6": "Vīriyañca samādhiṃ visesetvā ṭhitameva samannāgamaṅgavasena padhānasaṅkhāravacanena",
  "tika-s0305t:579_7": "vuttanti nāpi dvīhi vīriyehi samannāgamo vutto hoti. Yasmā pana chandādīhi visiṭṭho",
  "tika-s0305t:579_8": "samādhi, tathāpi visiṭṭheneva ca tena sampayutto padhānasaṅkhāro sesadhammā ca, tasmā",
  "tika-s0305t:579_9": "samādhivisesanānaṃ vasena cattāro iddhipādā vuttā, visesanabhāvo ca chandādīnaṃ taṃtaṃavassayadassanavasena",
  "tika-s0305t:579_10": "hotīti “chandasamādhi…pe… iddhipādo”ti ettha nissayatthepi pāda-sadde upādāyaṭṭhena",
  "tika-s0305t:579_11": "chandādīnaṃ iddhipādatā vuttā hoti, teneva abhidhamme uttaracūḷabhājaniye “cattāro",
  "tika-s0305t:579_12": "iddhipādā chandiddhipādo”tiādinā chandādīnaṃyeva iddhipādatā vuttā, pañhapucchake",
  "tika-s0305t:579_13": "ca – “cattāro iddhipādā idha bhikkhu chandasamādhī”tiādināva uddesaṃ katvāpi puna",
  "tika-s0305t:579_14": "chandādīnaṃyeva kusalādibhāvo vibhatto. Upāyiddhipādadassanatthameva hi nissayiddhipādadassanaṃ",
  "tika-s0305t:579_15": "kataṃ, aññathā catubbidhatā na hotīti ayamettha pāḷivasena atthavinicchayo. Tattha",
  "tika-s0305t:579_16": "upāyiddhipādadassanatthamevāti chandādike dhure jeṭṭhake pubbaṅgame katvā nibbattitasamādhi",
  "tika-s0305t:579_17": "chandādhipatisamādhīti chandādīnaṃ iddhiyā adhigamūpāyadassanaṃ upāyiddhipādadassanaṃ,",
  "tika-s0305t:579_18": "tadatthameva “tathābhūtassa vedanākkhandho…pe… viññāṇakkhandho”ti tattha tattha pāḷiyaṃ",
  "tika-s0305t:579_19": "nissayiddhipādadassanaṃ kataṃ chandādivisiṭṭhānaṃyeva vedanākkhandhādīnaṃ adhippetattā.",
  "tika-s0305t:579_20": "Evañcetaṃ sampaṭicchitabbaṃ, aññathā kevalaṃ iddhisampayuttānaṃyeva khandhānaṃ vasena",
  "tika-s0305t:579_21": "iddhipādabhāve gayhamāne tesaṃ catubbidhatā na hoti visesakāraṇabhāvatoti adhippāyo.",
  "tika-s0305t:580_0": "Kecīti uttaravihāravāsino. Anibbattoti hetupaccayehi na nibbatto, na sabhāvadhammo,",
  "tika-s0305t:580_1": "paññattimattanti adhippāyo. Vādamaddanatthāya hoti, abhidhamme ca āgato uttaracūḷavāroti",
  "tika-s0305t:580_2": "yojanā. Cattāro iddhipādātiādi uttaracūḷavāradassanaṃ. Ime pana uttaracūḷavāre āgatā iddhipādā.",
  "tika-s0305t:581_0": "Raṭṭhapālatthero chande sati kathaṃ nānujānissantīti sattāhāni bhattāni abhuñjitvā",
  "tika-s0305t:581_1": "mātāpitaro anujānāpetvā pabbajitvā chandameva nissāya arahattaṃ pāpuṇīti āha – “raṭṭhapālatthero",
  "tika-s0305t:581_2": "chandaṃ dhuraṃ katvā lokuttaradhammaṃ nibbattesī”ti. Soṇattheroti sukhumālasoṇatthero.",
  "tika-s0305t:581_3": "So hi āyasmā attano sukhumālabhāvaṃ acintetvā ativelaṃ caṅkamanena pādesu uṭṭhitesupi",
  "tika-s0305t:581_4": "ussāhaṃ avissajjento vīriyaṃ dhuraṃ katvā lokuttaradhammaṃ nibbattesi. Sambhutatthero",
  "tika-s0305t:581_5": "“cittavato ce alamariyañāṇadassanaviseso ijjheyya, mayhaṃ ijjheyyāti cittaṃ dhuraṃ",
  "tika-s0305t:581_6": "katvā lokuttaradhammaṃ nibbattesi. Mogharājā “paññavato ce maggabhāvanā ijjheyya,",
  "tika-s0305t:581_7": "mayhaṃ ijjheyyā”ti paññāpubbaṅgamaṃ paññādhuraṃ paññājeṭṭhakaṃ katvā arahattaṃ pāpuṇīti",
  "tika-s0305t:581_8": "āha “mogharājā vīmaṃsaṃ dhuraṃ katvā lokuttaradhammaṃ nibbattesī”ti. Idāni nesaṃ",
  "tika-s0305t:581_9": "ariyānaṃ upaṭṭhānussāhamantajātisampadaṃ nissāya rañño santike laddhavisese amaccaputte",
  "tika-s0305t:581_10": "nidassanabhāvena dassetuṃ “tattha yathā”tiādimāha. Ettha ca punappunaṃ chanduppādanaṃ",
  "tika-s0305t:581_11": "tosanaṃ viya hotīti chandassa upaṭṭhānasadisatā vuttā, thāmabhāvato ca vīriyassa",
  "tika-s0305t:581_12": "sūrattasadisatā, cintanappadhānattā cittassa mantasaṃvidhānasadisatā, yonisomanasikāra-sambhūtesu",
  "tika-s0305t:581_13": "kusaladhammesu paññā seṭṭhāti vīmaṃsāya jātisampattisadisatā vuttā.",
  "tika-s0305t:582": "4. Moggallānasuttavaṇṇanā",
  "tika-s0305t:583_0": "826. Uddhaccapakatikāti vikkhittasabhāvā, vibbhantacittāti attho. Anavaṭṭhitatāya",
  "tika-s0305t:583_1": "vipphanditacittatāya vipphandamānacittā. Tucchatāya naḷo viyāti naḷo, māno, uggato",
  "tika-s0305t:583_2": "naḷo etesanti unnaḷāti āha – “unnaḷāti…pe… vuttaṃ hotī”ti. Capalāti cāpalyatā nāma",
  "tika-s0305t:583_3": "lolabhāvo. Murāti kharavacanā, pharusavacanāti attho. Vikiṇṇavācā nāma samphappalāpinoti",
  "tika-s0305t:583_4": "vuttaṃ “asaṃyatavacanā”tiādi. Paṭipattidhamme pamuṭṭhā vinaṭṭhā paṭivinaṭṭhā sati",
  "tika-s0305t:583_5": "etesanti muṭṭhasatīti āha – “naṭṭhassatino”ti. Ubbhantacittāti samādhino abhāvena",
  "tika-s0305t:583_6": "uddhacceneva uparūpari bhantacittā. Pākatindriyā abhāvitakāyatāya gāmadārakā viya",
  "tika-s0305t:583_7": "pakatibhūtaindriyā. Nemo vuccati bhūmiyā baddhabhāvanimittapadeso, gambhīro nemo",
  "tika-s0305t:583_8": "etassāti gambhīranemo. Suṭṭhu nikhātotiādi tassa pādassa suppatiṭṭhitabhāvadassanaṃ.",
  "tika-s0305t:584": "5. Uṇṇābhabrāhmaṇasuttavaṇṇanā",
  "tika-s0305t:585": "827. Pahānatthanti anuppādapahānatthaṃ.",
  "tika-s0305t:586": "9. Iddhādidesanāsuttavaṇṇanā",
  "tika-s0305t:587": "831. Abhiññāpādakaṃ catutthajjhānaṃ adhippetaṃ “iddhilābhāya pavattatī”ti vacanato.",
  "tika-s0305t:588": "10. Vibhaṅgasuttavaṇṇanā",
  "tika-s0305t:589": "832. Chandaṃ uppādetvāti bhāvanāchandaṃ uppādetvā. Līnākāroti bhāvanācittassa layāpatti. Kosajjena vokiṇṇāpajjanaṃ vuttaṃ.",
  "tika-s0305t:590_0": "Evaṃ pasādābhāvena cittassa vikkhepāpatti, tattha pasāduppādanena yaṃ sampahaṃsanaṃ",
  "tika-s0305t:590_1": "icchitabbaṃ, tassa uppādanākāraṃ dassetuṃ vuttaṃ “so buddhadhammasaṅghaguṇe āvajjetvā”tiādi.",
  "tika-s0305t:590_2": "Vatthukāme ārabbha vikkhitto punappunaṃ vikkhitto hotiyevāti vuttaṃ “anuvikkhitto”ti.",
  "tika-s0305t:590_3": "Uppathaṃ paṭipannassa cittassa daṇḍanaṭṭhena niggaṇhanaṭṭhena suttāni eva daṇḍoti",
  "tika-s0305t:590_4": "suttadaṇḍo, tena suttadaṇḍena cittaṃ tajjetvā. Pañcakāmaguṇe ārabbha pavatto cittavikkhepo",
  "tika-s0305t:590_5": "punappunaṃ uppajjatevāti vuttaṃ “anuvikkhitto anuvisaṭo”ti.",
  "tika-s0305t:591_0": "Purepacchābhāvo kammaṭṭhānassa manasikāravasena uggahavasena vāti tadubhayaṃ dassetuṃ",
  "tika-s0305t:591_1": "“katha”ntiādi vuttaṃ. Atilīnādīsu catūsu ṭhānesūti atilīnātipaggahitasaṃkhittaanuvikkhittasaññitesu",
  "tika-s0305t:591_2": "catūsu ṭhānesu. Tattha bhāvanaṃ anajjhogāhetvāva saṅkoco atilīnatā, ajjhogāhetvā",
  "tika-s0305t:591_3": "anto saṅkoco saṃkhittatā, antosaṅkhepo atipaggahitatā, accāraddhavīriyatā anuvikkhittatā.",
  "tika-s0305t:591_4": "Bahiddhā visamavitakkānubhāvanaṃ āpajjanto dvattiṃsākāravasena aṭṭhikasaññāvasena",
  "tika-s0305t:591_5": "vā gahetabbanti āha – “sarīravasena veditabba”nti. Tenāha “uddhaṃ pādatalā”tiādi.",
  "tika-s0305t:592_0": "Aññamaññaṃ asaṅkarato ākirīyanti pakārato ṭhapīyantīti ākārā, bhāgāti āha – “yehi",
  "tika-s0305t:592_1": "ākārehīti yehi koṭṭhāsehī”ti. Liṅgīyati sallakkhīyatīti liṅgaṃ, saṇṭhānaṃ. Nimīyati",
  "tika-s0305t:592_2": "niddhāretvā paricchindīyatīti nimittaṃ, upaṭṭhānaṃ. Yo bhikkhūtiādi ālokasaññaṃ yo",
  "tika-s0305t:592_3": "uggaṇhāti, taṃ dassanaṃ. Aṅgaṇeti vivaṭaṅgaṇe. Ālokasaññaṃ manasikaroti rattiyaṃ.",
  "tika-s0305t:592_4": "Vīriyādīsupīti yathā “idha bhikkhu chandaṃ uppādetvā”ti chande vitthāranayo vutto,",
  "tika-s0305t:592_5": "vīriyādīsupi eso eva vitthāranayo yojetabbo.",
  "tika-s0305t:593": "Pāsādakampanavaggavaṇṇanā niṭṭhitā.",
  "tika-s0305t:594": "3. Ayoguḷavaggo",
  "tika-s0305t:595": "2. Ayoguḷasuttavaṇṇanā",
  "tika-s0305t:596_0": "834. Iminā catumahābhūtamayenāti iminā sabbalokapaccakkhena catūhi mahābhūtehi nibbattena",
  "tika-s0305t:596_1": "catumahābhūtamayena. Manomayo pana nimmitakāyo bhagavato rucivasena paresaṃ paccakkho",
  "tika-s0305t:596_2": "hoti. Omātīti avamāti. Ava-pubbo hi mā-saddo sattiatthopi hotīti “pahoti sakkotī”ti",
  "tika-s0305t:596_3": "attho vutto. Asambhinnapadanti asādhāraṇapadaṃ aññattha anāgatattā. Kāyassa citte",
  "tika-s0305t:596_4": "samodahanaṃ āropanaṃ tannissitatākaraṇañca atthato cittagatiyā pavattanamevāti āha",
  "tika-s0305t:596_5": "“cittagatiyā pesetī”ti.",
  "tika-s0305t:597_0": "Tattha cittagatigamanaṃ nāma cittavasena kāyassa pariṇāmanena “ayaṃ kāyo imaṃ cittaṃ",
  "tika-s0305t:597_1": "viya hotū”ti kāyassa cittena samānagatikatāṭhapanaṃ. Kathaṃ pana kāyo dandhapavattiko",
  "tika-s0305t:597_2": "lahupavattinā cittena samānagatiko hotīti? Na sabbathā samānagatiko. Yatheva hi kāyavasena",
  "tika-s0305t:597_3": "cittapariṇāmane cittaṃ sabbathā kāyena samānagatikaṃ na hoti. Na hi kadāci taṃ sabhāvasiddhena",
  "tika-s0305t:597_4": "attano khaṇena avattitvā dandhavuttikassa rūpadhammassa vasena pavattituṃ sakkoti,",
  "tika-s0305t:597_5": "“idaṃ cittaṃ ayaṃ kāyo viya hotū”ti pana adhiṭṭhānena dandhagatikassa kāyassa anuvattanato",
  "tika-s0305t:597_6": "yāva icchitaṭṭhānappatti, tāva kāyagatianulomeneva hutvā santānavasena pavattamānaṃ",
  "tika-s0305t:597_7": "cittaṃ kāyagatiyā pariṇāmitaṃ nāma hoti. Evaṃ “ayaṃ kāyo idaṃ cittaṃ viya hotū”ti",
  "tika-s0305t:597_8": "adhiṭṭhānena pageva sukhalahusaññāya sampāditattā abhāvitiddhipādānaṃ viya dandhaṃ",
  "tika-s0305t:597_9": "avattitvā yathā lahukaṃ katipayacittavāreneva icchitaṭṭhānappatti hoti, evaṃ pavattamāno",
  "tika-s0305t:597_10": "kāyo cittagatiyā pariṇāmito nāma hoti, na ekacittakkhaṇeneva icchitaṭṭhānappattiyā,",
  "tika-s0305t:597_11": "evañca katvā bāhāsamiñjanapasāraṇūpamāpi upacārena vinā suṭṭhutaraṃ yuttā hotīti.",
  "tika-s0305t:597_12": "Aññathā dhammatāvilomatā siyā, nāpi dhammānaṃ lakkhaṇaññathattaṃ iddhibalena kātuṃ",
  "tika-s0305t:597_13": "sakkā, bhāvaññathattameva pana kātuṃ sakkāti.",
  "tika-s0305t:598": "3-10. Bhikkhusuttādivaṇṇanā",
  "tika-s0305t:599": "835-842. “Dvinnaṃ phalāna”nti āgatasuttaṃ sandhāya “dve phalāni ādiṃ katvā”ti vuttaṃ. Sesaṃ suviññeyyameva.",
  "tika-s0305t:600": "Ayoguḷavaggavaṇṇanā niṭṭhitā.",
  "tika-s0305t:601": "Iddhipādasaṃyuttavaṇṇanā niṭṭhitā.",
  "tika-s0305t:602": "8. Anuruddhasaṃyuttaṃ",
  "tika-s0305t:603": "1. Rahogatavaggo",
  "tika-s0305t:604": "1-2. Paṭhamarahogatasuttādivaṇṇanā",
  "tika-s0305t:605_0": "899-900. Chattiṃsāya ṭhānesūti ajjhattaṃ kāye samudayadhammānupassī, vayo, samudayavayo,",
  "tika-s0305t:605_1": "bahiddhā samudayo, vayo, samudayavayo, ajjhattabahiddhā samudayo, vayo, samudayavayadhammānupassīti",
  "tika-s0305t:605_2": "nava anupassanā, tathā vedanāya citte dhammesūti evaṃ chattiṃsāya ṭhānesu. Dutiye",
  "tika-s0305t:605_3": "dvādasasu ṭhānesūti kāye ajjhattaṃ bahiddhā ajjhattabahiddhā, vedanāya citte dhammesūti",
  "tika-s0305t:605_4": "evaṃ dvādasasu ṭhānesu.",
  "tika-s0305t:606": "3. Sutanusuttavaṇṇanā",
  "tika-s0305t:607": "901. Imāya pāḷiyāti imāya hīnattikapāḷiyā. Ime dhammā hīnā lāmakaṭṭhena. Ime dhammā majjhimā hīnapaṇītānaṃ majjhe bhavāti. Uttamaṭṭhena attappakaṭṭhena padhānabhāvaṃ nītāti paṇītā.",
  "tika-s0305t:608": "4-7. Paṭhamakaṇḍakīsuttādivaṇṇanā",
  "tika-s0305t:609_0": "902-905. Kaṇḍakā etissā atthīti kaṇḍakī, karamandagaccho. Osadhibhāvāpekkhāya itthiliṅganiddeso,",
  "tika-s0305t:609_1": "tabbahulatāya taṃ vanaṃ “kaṇḍakīvana”nteva paññāyittha. Sahassalokanti sahassacakkavāḷalokaṃ.",
  "tika-s0305t:609_2": "Dasacakkavāḷasahassaṃ ekāvajjanassa āpāthaṃ āgacchati tathā ālokavaḍḍhanassa katattā.",
  "tika-s0305t:610": "9. Ambapālivanasuttavaṇṇanā",
  "tika-s0305t:611": "907. Arahattabhāvadīpakanti arahattassa atthibhāvadīpakaṃ. “Arahattabhāvadīpika”nti vā pāṭho.",
  "tika-s0305t:612": "Rahogatavaggavaṇṇanā niṭṭhitā.",
  "tika-s0305t:613": "2. Dutiyavaggavaṇṇanā",
  "tika-s0305t:614_0": "909-922. Dasabalañāṇanti dasavidhabalañāṇaṃ. Ekadesenāti padesavasena. Sāvakānampi",
  "tika-s0305t:614_1": "attano abhinīhārānurūpaṃ ñāṇaṃ pavattatīti te kālapadesavasena ceva yathāparicayasattapadesavasena",
  "tika-s0305t:614_2": "ca ṭhānānīti jānanti, sammāsambuddhānaṃ pana anantañāṇatāya sabbattheva appaṭihatameva",
  "tika-s0305t:614_3": "ñāṇanti āha – “sabbaññubuddhānaṃ panā”tiādi. Etaṃ dasabalañāṇaṃ anantavisayattā nippadesaṃ",
  "tika-s0305t:614_4": "anūnatāya sabbākāraparipūraṃ.",
  "tika-s0305t:615": "Dutiyavaggavaṇṇanā niṭṭhitā.",
  "tika-s0305t:616": "Anuruddhasaṃyuttavaṇṇanā niṭṭhitā.",
  "tika-s0305t:617": "9. Jhānasaṃyuttavaṇṇanā",
  "tika-s0305t:618": "923. Jhānasaṃyuttaṃ suviññeyyameva, missakanti vadanti.",
  "tika-s0305t:619": "Jhānasaṃyuttavaṇṇanā niṭṭhitā.",
  "tika-s0305t:620": "10. Ānāpānasaṃyuttaṃ",
  "tika-s0305t:621": "1. Ekadhammavaggo",
  "tika-s0305t:622": "1. Ekadhammasuttavaṇṇanā",
  "tika-s0305t:623": "977. Etthāti etasmiṃ paṭhamasutte. Vuttameva, tasmā tattha vuttanayeneva veditabbanti adhippāyo.",
  "tika-s0305t:624": "6. Ariṭṭhasuttavaṇṇanā",
  "tika-s0305t:625_0": "982. No-saddo pucchāyaṃ, tasmā nūti iminā samānatthoti āha “bhāvetha nū”ti. Kāmacchandoti",
  "tika-s0305t:625_1": "vatthukāmesu icchāti āha “pañcakāmaguṇikarāgo”ti. Dvādasasu āyatanadhammesu saparasantatipariyāpannesu.",
  "tika-s0305t:625_2": "Iminā kāmacchandappahānakittanena paṭighasaññāpaṭivinayakittanena ca anāgāmimaggaṃ",
  "tika-s0305t:625_3": "katheti pañcorambhāgiyasaññojanasamucchedassa byākatattā. Vipassanaṃ dassentoti “vipassanaṃ",
  "tika-s0305t:625_4": "anuyuñjathā”ti dassento.",
  "tika-s0305t:626": "8. Padīpopamasuttavaṇṇanā",
  "tika-s0305t:627_0": "984. “Neva kāyopi kilamati na cakkhūnī”ti aṭṭhakathāyaṃ paduddhāro kato. “Kāyopi",
  "tika-s0305t:627_1": "kilamati, cakkhūnipi vihaññantī”ti vatvā yattha yathā hoti, tāni dassetuṃ “dhātukammaṭṭhānasmiṃ",
  "tika-s0305t:627_2": "hī”tiādi vuttaṃ. Cakkhūni phandanti kilamantītiādi ativelaṃ upanijjhāyane hotīti",
  "tika-s0305t:627_3": "katvā vuttaṃ. Imasmiṃ pana kammaṭṭhāneti ānāpānakammaṭṭhāne. Evamāhāti “bhikkhu cepi",
  "tika-s0305t:627_4": "ākaṅkheyya, neva kāyo kilameyyā”ti evamāha.",
  "tika-s0305t:628_0": "Labbhatīti aṭṭhakathādhippāye ṭhatvā vuttaṃ, parato āgatena theravādena so anicchito.",
  "tika-s0305t:628_1": "Na hi tārakarūpamuttāvaḷikādisadisaṃ nimittūpaṭṭhānākāramattaṃ khaṇamattaṭṭhāyinaṃ",
  "tika-s0305t:628_2": "kasiṇanimittesu viya ugghāṭanaṃ kātuṃ sakkoti. Tenāha “na labbhatevā”ti. Ānisaṃsadassanatthaṃ",
  "tika-s0305t:628_3": "gahito, ānāpānassatisamādhismiṃ siddhe ayaṃ guṇo sukheneva ijjhatīti. Yasmā bhikkhūti",
  "tika-s0305t:628_4": "imasmiṃ vāre nāgatanti yathā purimavāre “bhikkhu cepi ākaṅkheyyā”ti āgataṃ, evaṃ",
  "tika-s0305t:628_5": "idha “bhāvite kho, bhikkhave, ānāpānassatisamādhimhī”ti āgatavāre bhikkhuggahaṇamakataṃ,",
  "tika-s0305t:628_6": "tasmā “so”ti na vuttaṃ.",
  "tika-s0305t:629": "9. Vesālīsuttavaṇṇanā",
  "tika-s0305t:630_0": "985. Pākāraparikkhepavaḍḍhanenāti pākāraparikkhepena bhūmiyā vaḍḍhanena. Rājagahasāvatthiyo",
  "tika-s0305t:630_1": "viya idampi ca nagaraṃ…pe… sabbākāravepullataṃ pattaṃ. Anekapariyāyenāti ettha pariyāyasaddo",
  "tika-s0305t:630_2": "kāraṇavacanoti āha “anekehi kāraṇehī”ti, ayaṃ kāyo aviññāṇakopi saviññāṇakopi evampi",
  "tika-s0305t:630_3": "asubho evampi asubhoti nānāvidhehi kāraṇehīti attho. Asubhākārasandassanappavattanti",
  "tika-s0305t:630_4": "kesādivasena tatthāpi vaṇṇādito asubhākārassa sabbaso dassanavasena pavattaṃ. Kāyavicchandanīyakathanti",
  "tika-s0305t:630_5": "attano parassa ca karajakāye vicchandanuppādanakathaṃ. Muttaṃ vātiādinā byatirekamukhena",
  "tika-s0305t:630_6": "kāyassa amanuññataṃ dasseti. Tattha ādito tīhi padehi adassanīyatāya asārakatāya",
  "tika-s0305t:630_7": "ca, majjhe catūhi duggandhatāya, ante ekena lesamattenapi manuññatābhāvamassa dasseti.",
  "tika-s0305t:630_8": "Atha khotiādinā anvayato sarūpeneva amanuññatāya dassanaṃ. “Kesalomādī”ti saṅkhepato",
  "tika-s0305t:630_9": "vuttamatthaṃ vibhāgena dassetuṃ “yepī”tiādi vuttaṃ.",
  "tika-s0305t:631": "Vaṇṇentoti vitthārento. Asubhāyāti asubhamātikāya. Phātikammanti bahulīkāro. Kilesacorehi anabhibhavanīyattā jhānaṃ “cittamañjūsa”nti vuttaṃ. Nissāyāti pādakaṃ katvā.",
  "tika-s0305t:632_0": "Apare pana “tasmiṃ kira addhamāse na koci buddhaveneyyo ahosi, tasmā bhagavā evamāha",
  "tika-s0305t:632_1": "– ‘icchāmahaṃ, bhikkhave’tiādī”ti vadanti. Pare kirāti kira-saddo arucisaṃsūcanattho.",
  "tika-s0305t:632_2": "Tenāha “idaṃ pana icchāmatta”nti.",
  "tika-s0305t:633_0": "Anekakāraṇasammissoti ettha kāraṇaṃ nāma kāyassa asuciduggandhajegucchapaṭikūlatāva.",
  "tika-s0305t:633_1": "Sabbamakaṃsūti puthujjanā nāma sāvajjepi tattha anavajjasaññino hutvā karaṇakārāpanasamanuññatābhedaṃ",
  "tika-s0305t:633_2": "sabbaṃ pāpaṃ akaṃsu. Kāmaṃ dasānussatiggahaṇeneva ānāpānassati gahitā, sā pana tattha",
  "tika-s0305t:633_3": "sannipatitabhikkhūsu bahūnaṃ sappāyā sātthikā ca, tasmā puna gahitā. Tathā hi bhagavā",
  "tika-s0305t:633_4": "tameva kammaṭṭhānaṃ imasmiṃ sutte kathesi. Āhāre paṭikūlasaññā asubhakammaṭṭhānasadisā,",
  "tika-s0305t:633_5": "cattāro pana āruppā ādikammikānaṃ ayogyāti tesaṃ idha aggahaṇaṃ daṭṭhabbaṃ.",
  "tika-s0305t:634_0": "Vesāliṃ upanissāyāti vesālīnagaraṃ gocaragāmaṃ katvā. Muhuttenevāti satthari saddhamme",
  "tika-s0305t:634_1": "ca gāravena upagatabhikkhūnaṃ vacanasamanantarameva uṭṭhahiṃsūti katvā vuttaṃ. Buddhakāle",
  "tika-s0305t:634_2": "kira bhikkhū bhagavato sandesaṃ sirasā sampaṭicchituṃ ohitasotā viharanti.",
  "tika-s0305t:635_0": "Ānāpānapariggāhikāyāti assāsapassāse pariggaṇhanavasena pavattāya satiyā. Sampayutto",
  "tika-s0305t:635_1": "samādhīti tāya sampayuttaaññamaññapaccayabhūtāya uppanno samādhi. Ānāpānassatiyaṃ",
  "tika-s0305t:635_2": "vā samādhīti iminā upanissayapaccayasabhāvampi dasseti, ubhayatthāpi sahajātādīnaṃ",
  "tika-s0305t:635_3": "sattannampi paccayānaṃ vasena paccayabhāvaṃ dasseti. “Yathāpaṭipannā me sāvakā cattāro",
  "tika-s0305t:635_4": "satipaṭṭhāne bhāventī”tiādīsu uppādanavaḍḍhanaṭṭhena bhāvanāti vuccatīti tadubhayavasena",
  "tika-s0305t:635_5": "atthaṃ dassento “bhāvitoti uppādito vaḍḍhito vā”ti āha. Tattha bhāvaṃ vijjamānataṃ",
  "tika-s0305t:635_6": "ito gatoti bhāvito, uppādito paṭiladdhamattoti attho. Uppanno pana laddhāsevano bhāvito,",
  "tika-s0305t:635_7": "paguṇabhāvaṃ āpādito vaḍḍhitoti attho. Bahulīkatoti bahulaṃ pavattito. Tena āvajjanādivasībhāvappattimāha.",
  "tika-s0305t:635_8": "Yo hi vasībhāvamāpādito, so icchiticchitakkhaṇe samāpajjitabbato punappunaṃ pavattissati.",
  "tika-s0305t:635_9": "Tena vuttaṃ “punappunaṃ kato”ti. Yathā “idheva, bhikkhave, samaṇo, vivicceva kāmehī”ti",
  "tika-s0305t:635_10": "ca evamādīsu paṭhamapade vutto eva-saddo dutiyādīsupi vuttoyeva hoti, evamidhāpīti",
  "tika-s0305t:635_11": "āha “ubhayattha evasaddena niyamo veditabbo”ti. Ubhayattha niyamena laddhaguṇaṃ dassetuṃ",
  "tika-s0305t:635_12": "“ayaṃ hī”tiādi vuttaṃ.",
  "tika-s0305t:636_0": "Asubhakammaṭṭhānanti asubhārammaṇaṃ jhānamāha. Tañhi asubhesu yogakammabhāvato yogino",
  "tika-s0305t:636_1": "sukhavisesānaṃ kāraṇabhāvato ca “asubhakammaṭṭhāna”nti vuccati. Kevalanti iminā ārammaṇaṃ",
  "tika-s0305t:636_2": "nivatteti. Paṭivedhavasenāti jhānapaṭivedhavasena. Jhānañhi bhāvanāvisesena ijjhantaṃ",
  "tika-s0305t:636_3": "attano visayaṃ paṭivijjhantameva pavattati yathāsabhāvato paṭivijjhiyati cāti paṭivedhoti",
  "tika-s0305t:636_4": "vuccati. Oḷārikārammaṇattāti bībhacchārammaṇattā. Paṭikūlārammaṇattāti jigucchitabbārammaṇattā.",
  "tika-s0305t:636_5": "Pariyāyenāti kāraṇena, lesantarena vā. Ārammaṇasantatāyāti anukkamena vicitabbataṃ",
  "tika-s0305t:636_6": "pattārammaṇassa paramasukhumataṃ sandhāyāha. Santehi sannisinne ārammaṇe pavattamāno",
  "tika-s0305t:636_7": "dhammo sayampi sannisinnova hoti. Tenāha “santo vūpasanto nibbuto”ti, nibbutasabbapariḷāhoti",
  "tika-s0305t:636_8": "attho. Ārammaṇasantatāya tadārammaṇānaṃ dhammānaṃ santatā lokuttaradhammārammaṇāhi",
  "tika-s0305t:636_9": "paccavekkhaṇāhi veditabbā.",
  "tika-s0305t:637_0": "Nāssa santapaṇītabhāvāvahaṃ kiñci secananti asecanako. Asecanakattā anāsittako, anāsittakattā",
  "tika-s0305t:637_1": "eva abbokiṇṇo, asammisso parikammādinā. Tato eva pāṭiyekko visuṃyeveko. Āveṇiko asādhāraṇo.",
  "tika-s0305t:637_2": "Sabbametaṃ sarasato eva santabhāvaṃ dassetuṃ vuttaṃ, parikammaṃ vā santabhāvanimittaṃ.",
  "tika-s0305t:637_3": "Parikammanti ca kasiṇakaraṇādinimittuppādapariyosānaṃ, tādisaṃ ettha natthīti adhippāyo.",
  "tika-s0305t:637_4": "Tadā hi kammaṭṭhānaṃ nirassādattā asantaṃ appaṇītaṃ siyā. Upacāre vā natthi ettha",
  "tika-s0305t:637_5": "santatāti yojanā. Yathā upacārakkhaṇe nīvaraṇādivigamena aṅgapātubhāvena ca paresaṃ",
  "tika-s0305t:637_6": "santatā hoti, na evamimassa. Ayaṃ pana ādisamannā…pe… paṇīto cāti yojanā. Kecīti",
  "tika-s0305t:637_7": "uttaravihāravāsino. Anāsittakoti upasecanena anāsittako. Tenāha – “ojavanto”ti ojavantasadisoti",
  "tika-s0305t:637_8": "attho. Madhuroti iṭṭho. Cetasikasukhapaṭilābhasaṃvattanaṃ tikacatukkajjhānavasena,",
  "tika-s0305t:637_9": "upekkhāya vā santabhāvena sukhagatikattā sabbesampi jhānānaṃ vasena veditabbaṃ. Jhānasamuṭṭhānapaṇītarūpaphuṭṭhasarīratāvasena",
  "tika-s0305t:637_10": "pana kāyikasukhapaṭilābhasaṃvattanaṃ daṭṭhabbaṃ, tañca kho jhānato vuṭṭhitakāle.",
  "tika-s0305t:637_11": "Imasmiṃ pakkhe “appitappitakkhaṇe”ti idaṃ hetumhi bhummavacanaṃ daṭṭhabbaṃ.",
  "tika-s0305t:638_0": "Avikkhambhiteti jhānena sakasantānato anīhate appahīne. Akosallasambhūteti akosallaṃ",
  "tika-s0305t:638_1": "vuccati avijjā, tato sambhūte. Avijjāpubbaṅgamā hi sabbe pāpadhammā. Khaṇenevāti",
  "tika-s0305t:638_2": "attano pavattikkhaṇeneva. Antaradhāpetīti ettha antaradhāpanaṃ vināsanaṃ, taṃ pana",
  "tika-s0305t:638_3": "jhānakattukaṃ idhādhippetanti pariyuṭṭhānappahānaṃ hotīti āha – “vikkhambhetī”ti.",
  "tika-s0305t:638_4": "Vūpasametīti visesena upasameti. Visesena upasamanaṃ pana sammadeva upasamanaṃ hotīti",
  "tika-s0305t:638_5": "āha “suṭṭhu upasametī”ti. Sāsanikassa jhānabhāvanā yebhuyyena nibbedhabhāgiyā hotīti",
  "tika-s0305t:638_6": "āha “nibbedhabhāgiyattā”ti. Ariyamaggassa pādakabhūto ayaṃ samādhi anukkamena vaḍḍhitvā",
  "tika-s0305t:638_7": "ariyamaggabhāvaṃ upagato viya hotīti āha “anupubbena ariyamaggavuḍḍhippatto”ti. Ayaṃ",
  "tika-s0305t:638_8": "panattho virāganirodhapaṭinissaggānupassanānaṃ vasena sammadeva yujjati. Sesaṃ suviññeyyameva.",
  "tika-s0305t:639": "10. Kimilasuttavaṇṇanā",
  "tika-s0305t:640_0": "986. Theroti ānandatthero. Ayaṃ desanāti “kathaṃ vibhāvito nu kho kimilā”tiādinā",
  "tika-s0305t:640_1": "pavattā desanā. Kāyaññataranti rūpakāye aññatarakoṭṭhāse. Evanti yathā ānāpānaṃ anussaranto",
  "tika-s0305t:640_2": "bhikkhu kāye kāyānupassī jāto, evaṃ sabbattha vāresu vedanānupassītiādi attho veditabbo.",
  "tika-s0305t:641_0": "Desanāsīsanti desanāpadesaṃ. Manasikārapadesena vedanā vuttāti taṃ sabbaṃ sarūpato",
  "tika-s0305t:641_1": "aññāpadesato apadisati. Yatheva hītiādinā tattha nidassanaṃ dasseti. Cittasaṅkhārapadadvayeti",
  "tika-s0305t:641_2": "“cittasaṅkhārapaṭisaṃvedī passambhayaṃ cittasaṅkhāra”nti etasmiṃ padadvaye.",
  "tika-s0305t:642_0": "Evaṃ santepīti pītimanasikāracittasaṅkhārapadesena yadi vedanā vuttā, evaṃ santepi.",
  "tika-s0305t:642_1": "Esā yathāvuttā vedanā ārammaṇaṃ na hoti. Vedanārammaṇā ca anupassanā, tasmā vedanānupassanā",
  "tika-s0305t:642_2": "na yujjati. Yadi evaṃ mahāsatipaṭṭhānādīsu “vedanā vediyatī”ti vuttaṃ, taṃ kathanti",
  "tika-s0305t:642_3": "āha – “mahāsatipaṭṭhānādīsupī”tiādi. Tattha sukhādīnaṃ vatthunti sukhādīnaṃ uppattiyā",
  "tika-s0305t:642_4": "vatthubhūtaṃ rūpasaddādiṃ ārammaṇaṃ katvā vedanā vediyati, na puggalo puggalasseva",
  "tika-s0305t:642_5": "abhāvato. Vedanāppavattiṃ upādāya nissāya yathā “puggalo vedanaṃ vediyatī”ti vohāramattaṃ",
  "tika-s0305t:642_6": "hoti. Evaṃ idhāpi vedanāya assāsapassāse ārabbha pavatti, tathā pavattamanasikārasīsena",
  "tika-s0305t:642_7": "“vedanāsu vedanānupassī bhikkhu tasmiṃ samaye viharatī”ti vutto. Taṃ sandhāyāti taṃ",
  "tika-s0305t:642_8": "vedanāya ārammaṇabhāvaṃ sandhāya. Ādīnaṃ padānaṃ. Etassa “vedanānupassanā na yujjatī”ti vuttaanuyogassa.",
  "tika-s0305t:643_0": "Sappītike dve jhāne samāpajjatīti pītisahagatāni paṭhamadutiyajjhānāni paṭipāṭiyā",
  "tika-s0305t:643_1": "samāpajjati. Tassāti tena. Paṭisaṃviditasaddāpekkhāya hi kattuatthe etaṃ sāmivacanaṃ.",
  "tika-s0305t:643_2": "Samāpattikkhaṇeti samāpajjanakkhaṇe. Jhānapaṭilābhenāti jhānena samaṅgībhāvena. Ārammaṇatoti",
  "tika-s0305t:643_3": "ārammaṇamukhena tadārammaṇajhānapariyāpannā pīti paṭisaṃviditā hoti, ārammaṇassa",
  "tika-s0305t:643_4": "paṭisaṃviditattāti vuttaṃ hoti. Yathā nāma sappapariyesanaṃ carantena tassa āsaye",
  "tika-s0305t:643_5": "paṭisaṃvidite sopi paṭisaṃvidito hoti mantāgadabalena tassa gahaṇassa sukarattā,",
  "tika-s0305t:643_6": "evaṃ pītiyā āsayabhūte ārammaṇe paṭisaṃvidite sā pīti paṭisaṃviditāva hoti salakkhaṇato",
  "tika-s0305t:643_7": "sāmaññalakkhaṇato ca tassā gahaṇassa sukarattā. Vipassanakkhaṇeti vipassanāpaññāya",
  "tika-s0305t:643_8": "tikkhavisadabhāvappattāya visayato dassanakkhaṇe. Lakkhaṇappaṭivedhenāti pītiyā salakkhaṇassa",
  "tika-s0305t:643_9": "sāmaññalakkhaṇassa ca paṭivijjhanena. Yañhi pītiyā visesato sāmaññato ca lakkhaṇaṃ,",
  "tika-s0305t:643_10": "tasmiṃ vidite sā yāthāvato viditā eva hoti. Tenāha “asammohato pīti paṭisaṃviditā hotī”ti.",
  "tika-s0305t:644_0": "Idāni tamatthaṃ pāḷiyā eva vibhāvetuṃ “vuttañheta”ntiādimāha. Tattha dīghaṃ assāsavasenāti",
  "tika-s0305t:644_1": "dīghassa assāsassa ārammaṇabhūtassa vasena. Pajānato sā pīti paṭisaṃviditā hotīti",
  "tika-s0305t:644_2": "sambandho. Cittassa ekaggataṃ avikkhepaṃ pajānatoti jhānapariyāpannaṃ “avikkhepo”ti",
  "tika-s0305t:644_3": "laddhanāmaṃ cittassekaggataṃ taṃsampayuttāya paññāya pajānato. Yathā hi ārammaṇamukhena",
  "tika-s0305t:644_4": "pīti paṭisaṃviditā hoti, evaṃ taṃsampayuttadhammāpi ārammaṇamukhena paṭisaṃviditā",
  "tika-s0305t:644_5": "eva hontīti. Sati upaṭṭhitā hotīti dīghaṃ assāsavasena jhānasampayuttā sati tasmiṃ",
  "tika-s0305t:644_6": "ārammaṇe upaṭṭhitā ārammaṇamukhena jhānepi upaṭṭhitā nāma hoti. Tāya satiyāti evaṃ",
  "tika-s0305t:644_7": "upaṭṭhitāya tāya satiyā yathāvuttena tena ñāṇena suppaṭividitattā ārammaṇassa tassa",
  "tika-s0305t:644_8": "vasena tadārammaṇā sā pīti paṭisaṃviditā hoti. Dīghaṃ passāsavasenātiādīsupi imināva",
  "tika-s0305t:644_9": "nayena attho veditabbo. Tena vuttaṃ “eteneva nayena avasesapadānipi atthato veditabbānī”ti.",
  "tika-s0305t:645_0": "Yathevātiādīsu ayaṃ saṅkhepattho – jhānapaṭilābhena yathā ārammaṇato pītiādayo paṭisaṃviditā",
  "tika-s0305t:645_1": "honti tena vinā tesaṃ appavattanato. Evaṃ jhānasampayuttena taṃpariyāpannena vedanāsaṅkhātamanasikārapaṭilābhena",
  "tika-s0305t:645_2": "ārammaṇato vedanā paṭisaṃviditā hoti aruṇuggamena viya sūriyassa tena vinā vedanāya",
  "tika-s0305t:645_3": "appavattanato. Tasmā vuttanayena atisayappavatti vedanā suppaṭividitā, tasmā suvuttametanti",
  "tika-s0305t:645_4": "pubbe vuttacodanaṃ nirākaroti.",
  "tika-s0305t:646_0": "Ārammaṇeti assāsapassāsanimittaṃ vadati. Cittānupassīyeva nāmesa hoti asammohato",
  "tika-s0305t:646_1": "cittassa paṭisaṃviditattā. Tenāha “tasmā”tiādi. Cittapaṭisaṃviditavasenāti ādi-saddena",
  "tika-s0305t:646_2": "itarā tissopi cittānupassanā saṅgaṇhāti.",
  "tika-s0305t:647_0": "Soti dhammānupassanaṃ anuyutto bhikkhu. Yaṃ taṃ pahānaṃ pahāyakañāṇaṃ. Paññāyāti",
  "tika-s0305t:647_1": "aparāya vipassanāpaññāya aniccavirāgādito disvā duvidhāyapi ajjhupekkhitā hoti. Idañhi",
  "tika-s0305t:647_2": "catukkanti aniccānupassanādivasena vuttaṃ catukkaṃ. Tassāpi dhammānupassanāya. Pajahatīti",
  "tika-s0305t:647_3": "pahānanti āha “niccasaññaṃ…pe… pahānakarañāṇaṃ adhippeta”nti. Vipassanāparamparanti",
  "tika-s0305t:647_4": "paṭipāṭiyā vipassanamāha. Pathapaṭipannaṃ ajjhupekkhatīti majjhimāya paṭipattiyā",
  "tika-s0305t:647_5": "sammadeva vīthipaṭipannaṃ bhāvanācittaṃ paggahaniggahānaṃ akaraṇena ajjhupekkhati.",
  "tika-s0305t:647_6": "Ekato upaṭṭhānanti yasmā majjhimasamathavīthinātivattiyā tattha ca pakkhandanena",
  "tika-s0305t:647_7": "indriyānaṃ ekarasabhāvena, tatramajjhattatāya bhāvato avisesaṃ ekaggabhāvūpagamanena",
  "tika-s0305t:647_8": "ekantato upaṭṭhāti, tasmā na tattha kiñci kātabbanti ajjhupekkhati. Tatthāti evaṃ",
  "tika-s0305t:647_9": "ajjhupekkhane. Sahajātānampi ajjhupekkhanā hoti tesaṃ pavattanākārassa ajjhupekkhanato.",
  "tika-s0305t:647_10": "“Paññāya disvā”ti vuttattā ārammaṇaajjhupekkhanā adhippetā. Na kevalaṃ nīvaraṇādidhamme",
  "tika-s0305t:647_11": "ajjhupekkhitā, atha kho abhijjhā …pe… paññāya disvā ajjhupekkhitā hotīti yojanā.",
  "tika-s0305t:648_0": "Paṃsupuñjaṭṭhāniyassa kilesassa uppattiṭṭhānadassanatthaṃ “catumahāpatho viya cha",
  "tika-s0305t:648_1": "āyatanāni”icceva vuttaṃ. Kāyādayo cattāro ārammaṇasatipaṭṭhānā. Catūsu ārammaṇesūti",
  "tika-s0305t:648_2": "kāyādīsu catūsu ārammaṇesu pavattā cattāro satipaṭṭhānā paṃsupuñjaṭṭhāniyassa kilesassa upahananato.",
  "tika-s0305t:649": "Ekadhammavaggavaṇṇanā niṭṭhitā.",
  "tika-s0305t:650": "2. Dutiyavaggo",
  "tika-s0305t:651": "1-2. Icchānaṅgalasuttādivaṇṇanā",
  "tika-s0305t:652": "987-988. Kasmātiādi vihārasamāpattiācikkhaṇe kāraṇaṃ vibhāvetuṃ āraddhaṃ.",
  "tika-s0305t:653_0": "Eva-vākāroti eva-kāro vā-kāro ca. Ekantasantattā ekantena santamanasikārabhāvato.",
  "tika-s0305t:653_1": "Sekkhavacaneneva tesaṃ sikkhitabbassa atthibhāve siddhepi sikkhitabbarahitesu tesupi",
  "tika-s0305t:653_2": "sekkhapariyāyassa vuccamānattā sikkhitabbasaddena sekkhe visesetvā vuttā. Āsavakkhayatthaṃ",
  "tika-s0305t:653_3": "sikkhitabbassa abhāvepi diṭṭhadhammasukhavihāratthaṃ jhānādisikkhanena vinā sikkhitabbābhāvā",
  "tika-s0305t:653_4": "“asekkhā nāmā”ti vuttā. Buddhānaṃ pana sabbaso sammadeva pariniṭṭhitasikkhattā “sikkhāmī”ti",
  "tika-s0305t:653_5": "na vuttaṃ. Ānāpānajjhānaphalasamāpatti tathāgatavihāro.",
  "tika-s0305t:654": "3-10. Paṭhamaānandasuttādivaṇṇanā",
  "tika-s0305t:655": "989-996. Aniccādivasenāti aniccadukkhānattavasena. Pavicinati pakārehi vicinati. Nikkilesāti apagatakilesā vikkhambhitakilesā. Pītisambojjhaṅgo, passaddhisambojjhaṅgoti pāṭho.",
  "tika-s0305t:656": "Yāya anosakkanaṃ anativattanañca hoti, ayaṃ tatramajjhattupekkhā majjhattākāroti vuttā. Ekacittakkhaṇikāti ekacittuppādapariyāpannattā.",
  "tika-s0305t:657_0": "Cattunnaṃ catukkānaṃ vasena soḷasakkhattukā. Ānāpānasannissayena pavattattā ārammaṇavasena",
  "tika-s0305t:657_1": "pavattā ānāpānārammaṇāpi aparabhāge sati ānāpānassatīti pariyāyena vattabbataṃ arahatīti",
  "tika-s0305t:657_2": "“ānāpānassati missakā kathitā”ti vuttaṃ. Ānāpānamūlakāti ānāpānasannissayena pavattā",
  "tika-s0305t:657_3": "satipaṭṭhānā. Tesaṃ mūlabhūtāti tesaṃ satipaṭṭhānānaṃ mūlakāraṇabhūtā. Bojjhaṅgamūlakāti",
  "tika-s0305t:657_4": "bojjhaṅgapaccayabhūtā. Tepi bojjhaṅgāti ete vīsati satipaṭṭhānahetukā bojjhaṅgā.",
  "tika-s0305t:657_5": "Vijjāvimuttipūrakāti tatiyavijjāya tassa phalassa ca paripūraṇavasena pavattā bojjhaṅgā.",
  "tika-s0305t:657_6": "Phalasampayuttāti catutthaphalasampayuttā, catubbidhaphalasampayuttā vā.",
  "tika-s0305t:658": "Dutiyavaggavaṇṇanā niṭṭhitā.",
  "tika-s0305t:659": "Ānāpānasaṃyuttavaṇṇanā niṭṭhitā.",
  "tika-s0305t:660": "11. Sotāpattisaṃyuttaṃ",
  "tika-s0305t:661": "1. Veḷudvāravaggo",
  "tika-s0305t:662": "1. Cakkavattirājasuttavaṇṇanā",
  "tika-s0305t:663_0": "997. Anuggahagarahaṇesu nipātoti anuggaṇhanagarahatthajotako nipāto. Kimettha anuggaṇhāti,",
  "tika-s0305t:663_1": "kiṃ vā garahatīti āha “catunna”ntiādi. Tattha anuggaṇhanto anucchavikaṃ katvā gaṇhanto.",
  "tika-s0305t:663_2": "Garahanto nindanto. Issarasīlo issaro, tassa bhāvo issariyaṃ, pabhutā. Adhīnaṃ pati",
  "tika-s0305t:663_3": "adhipati, tassa bhāvo ādhipaccaṃ, sāmibhāvoti āha – “issariyādhipacca”ntiādi. Anantakānīti antarahitāni.",
  "tika-s0305t:664_0": "Aveccappasādenāti vatthuttayassa guṇe yāthāvato avecca pavisitvā pasādo. So pana",
  "tika-s0305t:664_1": "kenaci calanarahitoti āha “acalappasādenā”ti. Maggenāti ariyamaggena. Āgatappasādo",
  "tika-s0305t:664_2": "tassa adhigamena laddhappasādo. Apubbaṃ acarimanti ekajjhaṃ. Ariyasāvakānañhi ariyamaggo",
  "tika-s0305t:664_3": "uppajjantova tīsu vatthūsu aveccappasādaṃ āvahanto eva uppajjati. Tesanti visayabhūtānaṃ",
  "tika-s0305t:664_4": "tiṇṇaṃ vatthūnaṃ vasena tidhā vutto. Yasmā ca atthato eko, tasmāva ninnānākaraṇo",
  "tika-s0305t:664_5": "hoti pavattaṭṭhānabhede satipi. Ariyasāvakassa hītiādinā nayena tamatthaṃ vivarati.",
  "tika-s0305t:664_6": "Pasādo okappanā. Pemaṃ bhatti. Gāravaṃ garukaraṇaṃ. Mahantaṃ uḷāraṃ. Etaṃ vibhāgena",
  "tika-s0305t:664_7": "natthi sabbattha samānattā.",
  "tika-s0305t:665_0": "Evanti bhavantarepi akopanīyatāya. Sadisavasenāti aññehi akhaṇḍādīhi sadisavasena.",
  "tika-s0305t:665_1": "Tenāha “mukhavaṭṭi yañhi chinne”tiādi. Khaṇḍā etissā atthīti khaṇḍā. Esa nayo sesesupi.",
  "tika-s0305t:665_2": "Pātimokkhe āgatānukkamena sīlassa ādimajjhavibhāgo veditabbo. Dvinnaṃ vā tiṇṇaṃ vāti",
  "tika-s0305t:665_3": "sīlakoṭṭhāsānaṃ. Ekantaraṃ bhinnanti abhinnena ekantaraṃ hutvā bhinnaṃ. Tesaṃ khaṇḍādīnaṃ.",
  "tika-s0305t:665_4": "“Bhujissehī”ti uttarapadalopena niddesoti āha “bhujissabhāvakarehī”ti. Idaṃ vītikkantanti",
  "tika-s0305t:665_5": "idampi sīlaṃ vītikkantaṃ. “Ayaṃ sīlassa vītikkamo”ti evaṃ parāmasituṃ asakkuṇeyyehi.",
  "tika-s0305t:666": "2. Brahmacariyogadhasuttavaṇṇanā",
  "tika-s0305t:667_0": "998. Yesanti aniyamato saddhādīnamādhārabhūtapuggaladassanaṃ. Buddhe pasādo gahito.",
  "tika-s0305t:667_1": "So hi itarehi paṭhamaṃ gahetabboti. Ariyakantāni sīlāni gahitāni sotāpannassa sīlānaṃ",
  "tika-s0305t:667_2": "adhippetattā. Saṅghe pasādo gahito dhammappasādassa anantaraṃ vuccamānattā. Dhamme",
  "tika-s0305t:667_3": "pasādo gahito aveccappasādabhāvato. Sotaṃ ariyamaggaṃ ādito patti sotāpatti, tassā",
  "tika-s0305t:667_4": "aṅgāni sotāpattiyaṅgāni. Paccentīti pajāyanti adhigacchanti. Tenāha “pāpuṇantī”ti.",
  "tika-s0305t:667_5": "Brahmacariyanti maggabrahmacariyaṃ. Katarapasādo vattamānoti adhippāyo. Maggappasādoti",
  "tika-s0305t:667_6": "maggasampayutto pasādo. Āgatamaggassāti adhigatamaggassa. Missakappasādo esoti tasmā",
  "tika-s0305t:667_7": "ubhopi therā paṇḍitā bahussutā.",
  "tika-s0305t:668": "3. Dīghāvuupāsakasuttavaṇṇanā",
  "tika-s0305t:669_0": "999. Yadaggena tasmiṃ upāsake yathāvuttāni sotāpattiyaṅgāni saṃvijjanti, tadaggena",
  "tika-s0305t:669_1": "so tesu vattissatīti āha “catūsu sotāpattiyaṅgesu sandissasī”ti. Vijjaṃ bhajantīti",
  "tika-s0305t:669_2": "vijjābhāgiyā, tesu koṭṭhāsesu pariyāpannāti vuttaṃ “vijjābhāgiyeti vijjākoṭṭhāsike”ti.",
  "tika-s0305t:670": "4-5. Paṭhamasāriputtasuttādivaṇṇanā",
  "tika-s0305t:671_0": "1000-1001. “Sotāpattī”ti paṭhamamaggo adhippeto, tassa adhigamūpāyo sotāpattiyaṅgaṃ.",
  "tika-s0305t:671_1": "Tenāha “sotāpattiyā pubbabhāgapaṭilābhaṅga”nti. Sotāpattiatthāyāti sotāpattimaggatthāya.",
  "tika-s0305t:671_2": "Aṅganti kāraṇaṃ. Itare ratanattayappasādādayo. Pubbabhāgiyāya sotāpattiyā aṅgaṃ kāraṇanti.",
  "tika-s0305t:672": "6. Thapatisuttavaṇṇanā",
  "tika-s0305t:673_0": "1002. (Vitānaṃ kāyānaṃ kālanakāya, kāraṇassa upagatānaṃ sātapariyā sijjhati. Tattha",
  "tika-s0305t:673_1": "kāyaparipajjhāyamukhena tantiṃ ṭhapesi bhagavā. Na hi passatha namatthehi karaṇe",
  "tika-s0305t:673_2": "niratthako piti vattati. “Niyatattā”ti vuttaṃ. Tameva niyamaṃ “majjhimapadeseyevā”ti",
  "tika-s0305t:673_3": "avadhāraṇena vibhāveti. Mahāmaṇḍalacārikaṃ carantopi majjhimapadesassa antanteneva",
  "tika-s0305t:673_4": "carati. Tattha ca vineyyajanassa samosaraṇatā mattapanavācamahatthasupananti.) [Etthantare",
  "tika-s0305t:673_5": "pāṭho asuddho dussodhanīyo ca, suddhapāṭho gavesitabbo.] Aruṇuṭṭhāpanampi tattheva",
  "tika-s0305t:673_6": "hoti. Paccantapadese pana dūre vineyyajanā honti, tattha gantvā maggaphalesu patiṭṭhāpetvā",
  "tika-s0305t:673_7": "tato paccāgantvā majjhimapadese eva vāsaṃ upagacchati, tattha manussehi katānaṃ kārānaṃ",
  "tika-s0305t:673_8": "mahapphalabhāvaniyamanatthanti daṭṭhabbaṃ. “Āsanne no bhagavā”ti idaṃ nidassanamattanti",
  "tika-s0305t:673_9": "dassento “na kevala”nti ādimāha.",
  "tika-s0305t:674": "Sakiñcanasapalibodhanaṭṭhenāti ettha kiñcanaṃ palibodho asamāpitakiccatā, tadubhayassa atthibhāvenāti attho. Mahāvāseti mahāgehe.",
  "tika-s0305t:675_0": "Dvepi janāti isidattapurāṇā. Sitaṃ nāma mandahasitaṃ. Hasitaṃ nāma vissaṭṭhahasitaṃ.",
  "tika-s0305t:675_1": "Muttacāgotiādīsu yaṃ vattabbaṃ, taṃ visuddhimaggaṭīkāyaṃ vuttanayena veditabbaṃ.",
  "tika-s0305t:675_2": "Saṃvibhāgeti parassa dānavasena saṃvibhajane. Akatavibhāganti deyyadhammavasena na",
  "tika-s0305t:675_3": "katavibhāgaṃ. Puggalavasena pana “sīlavantehī”ti vuttattā katavibhāgameva mahapphalatākaraṇena.",
  "tika-s0305t:675_4": "Tenāha “sabbaṃ dātabbameva hutvā ṭhita”nti.",
  "tika-s0305t:676": "(Etthantare pāṭho asuddho dussodhanīyo ca, suddhapāṭho gavesitabbo.)",
  "tika-s0305t:677": "7. Veḷudvāreyyasuttavaṇṇanā",
  "tika-s0305t:678_0": "1003. Paveṇiāgatassāti anekapurisayugavasena paramparāgatassa. Attani upanetabbanti",
  "tika-s0305t:678_1": "attani netvā parasmiṃ upanetabbaṃ. Tenāha “yo kho myāyaṃ dhammo appiyo amanāpo, parassapeso",
  "tika-s0305t:678_2": "dhammo appiyo amanāpo”tiādi. Amantabhāsenāti samphassa samphappalāpassa amantāya",
  "tika-s0305t:678_3": "mantārahitabhāsanena.",
  "tika-s0305t:679": "8-9. Paṭhamagiñjakāvasathasuttādivaṇṇanā",
  "tika-s0305t:680_0": "1004-5. Dve gāmā dvinnaṃ ñātīnaṃ gāmāti katvā. Ñātiketi evaṃladdhanāme ekasmiṃ gāmake.",
  "tika-s0305t:680_1": "Giñjakāvasatheti giñjakā vuccanti iṭṭhakā, giñjakāhi eva kato āvasatho, tasmiṃ. So",
  "tika-s0305t:680_2": "kira āvāso yathā sudhāhi parikammena payojanaṃ natthi, evaṃ iṭṭhakāhi eva cinitvā",
  "tika-s0305t:680_3": "kato. Tena vuttaṃ “iṭṭhakāmaye āvasathe”ti. Tulāthambhadvārabandhakavāṭaphalakāni",
  "tika-s0305t:680_4": "pana dārumayā eva. Oraṃ vuccati kāmadhātu, paccayabhāvena taṃ oraṃ bhajantīti orambhāgiyāni,",
  "tika-s0305t:680_5": "orambhāgassa vā hitāni orambhāgiyāni. Tenāha “heṭṭhābhāgiyāna”ntiādi. Tīhi maggehīti",
  "tika-s0305t:680_6": "heṭṭhimehi tīhi maggehi. Tehi pahātabbatāya hi tesaṃ saññojanānaṃ orambhāgiyatā,",
  "tika-s0305t:680_7": "oraṃ bhañjiyāni vā orambhāgiyāni vuttāni niruttinayena. Idāni byatirekamukhena nesaṃ",
  "tika-s0305t:680_8": "orambhāgiyabhāvaṃ vibhāvetuṃ “tatthā”tiādi vuttaṃ. Vikkhambhitāni samatthatāvighātena",
  "tika-s0305t:680_9": "puthujjanānaṃ, samucchinnāni sabbaso abhāvena ariyānaṃ rūpārūpabhavūpapattiyā vibandhanāya",
  "tika-s0305t:680_10": "na hontīti vuttaṃ “avikkhambhitāni maggena vā asamucchinnānī”ti. Nibbattivasenāti",
  "tika-s0305t:680_11": "paṭisandhiggahaṇavasena gantuṃ na denti. Mahaggatabhavagāmikammāyūhanassa vibandhanato",
  "tika-s0305t:680_12": "sakkāyadiṭṭhiādīni tīṇi saññojanāni kāmacchandabyāpādā viya mahaggatabhavūpapattiyā",
  "tika-s0305t:680_13": "visesapaccayattā tattha mahaggatabhave nibbattampi tannibbattihetukammaparikkhaye",
  "tika-s0305t:680_14": "kāmabhavūpapattipaccayatāya mahaggatabhavato ānetvā idheva kāmabhave eva nibbattāpenti.",
  "tika-s0305t:680_15": "Tasmā sabbānipi pañcapi saṃyojanāni orambhāgiyāneva. Paṭisandhivasena anāgamanasabhāvoti",
  "tika-s0305t:680_16": "paṭisandhiggahaṇavasena tasmā lokā idha na āgamanasabhāvo. Buddhadassana-theradassana-dhammassavanānaṃ",
  "tika-s0305t:680_17": "pana atthāya assa āgamanaṃ anivāritaṃ.",
  "tika-s0305t:681_0": "Kadāci uppattiyā viraḷākāratā, pariyuṭṭhānamandatāya abahalatāti dvedhāpi tanubhāvo.",
  "tika-s0305t:681_1": "Abhiṇhanti bahuso. Bahalabahalāti tibbatibbā. Yattha uppajjanti, taṃ santānaṃ maddantā",
  "tika-s0305t:681_2": "pharantā sādhentā andhakāraṃ karontā uppajjanti, dvīhi pana maggehi pahīnattā tanukatanukā",
  "tika-s0305t:681_3": "mandamandā uppajjanti. Puttadhītaro hontīti idaṃ akāraṇaṃ. Tathā hi aṅgapaccaṅgaparāmasanamattenapi",
  "tika-s0305t:681_4": "te honti. Idanti “rāgadosamohānaṃ tanuttā”ti idaṃ vacanaṃ. Bhavatanukavasenāti appakabhavavasena.",
  "tika-s0305t:681_5": "Tanti mahāsīvattherassa vacanaṃ paṭikkhittanti sambandho. Ye bhavā ariyānaṃ labbhanti,",
  "tika-s0305t:681_6": "te paripuṇṇalakkhaṇabhavā eva. Ye na labbhanti, tattha kīdisaṃ taṃ bhavatanukaṃ.",
  "tika-s0305t:681_7": "Tasmā ubhayathāpi bhavatanukassa asambhavo evāti dassetuṃ “sotāpannassā”tiādi vuttaṃ.",
  "tika-s0305t:681_8": "Aṭṭhame bhave bhavatanukaṃ natthi aṭṭhamasseva bhavassa sabbasseva abhāvato. Sesesupi eseva nayo.",
  "tika-s0305t:682_0": "Kāmāvacaralokaṃ sandhāya vuttaṃ itarassa lokassa vasena tathā vattuṃ asakkuṇeyyattā.",
  "tika-s0305t:682_1": "Yo hi sakadāgāmī devamanussalokesu vomissakavasena nibbattati, sopi kāmabhavavaseneva",
  "tika-s0305t:682_2": "paricchinditabbo. Bhagavatā ca kāmaloke ṭhatvā – “sakideva imaṃ lokaṃ āgantvā”ti",
  "tika-s0305t:682_3": "vuttaṃ. Imaṃ lokaṃ āgantvāti ca iminā pañcasu sakadāgāmīsu cattāro vajjetvā ekova",
  "tika-s0305t:682_4": "gahito. Ekacco hi idha sakadāgāmiphalaṃ patvā idheva parinibbāyati, ekacco idha patvā",
  "tika-s0305t:682_5": "devaloke parinibbāyati, ekacco devaloke patvā tattheva parinibbāyati, ekacco devaloke",
  "tika-s0305t:682_6": "patvā idhūpapajjitvā parinibbāyati, ime cattāro idha na labbhanti. Yo pana idha patvā",
  "tika-s0305t:682_7": "devaloke yāvatāyukaṃ vasitvā puna idhūpapajjitvā parinibbāyati, ayamidha adhippeto.",
  "tika-s0305t:682_8": "Aṭṭhakathāyaṃ pana “imaṃ lokanti kāmabhavo adhippeto”ti imamatthaṃ vibhāvetuṃ “sace",
  "tika-s0305t:682_9": "hī”tiādinā aññaṃyeva catukkaṃ dassitaṃ.",
  "tika-s0305t:683_0": "Catūsu…pe… sabhāvoti attho apāyagamanīyānaṃ pāpadhammānaṃ sabbaso pahīnattā. Dhammaniyāmenāti",
  "tika-s0305t:683_1": "maggadhammaniyāmena niyato uparimaggādhigamassa avassaṃbhāvibhāvato. Tenāha “sambodhiparāyaṇo”ti.",
  "tika-s0305t:683_2": "Tesaṃ tesaṃ ñāṇagatinti tesaṃ tesaṃ sattānaṃ “asuko sotāpanno, asuko sakadāgāmī”tiādinā",
  "tika-s0305t:683_3": "taṃtaṃñāṇādhigamanaṃ ñāṇūpapattiṃ. Ñāṇābhisamparāyanti tato parampi – “niyato sambodhiparāyaṇo",
  "tika-s0305t:683_4": "sakideva imaṃ lokaṃ āgantvā dukkhassantaṃ karissatī”tiādinā ñāṇasahitaṃ upapattipaccayabhavaṃ.",
  "tika-s0305t:683_5": "Olokentassa ñāṇacakkhunā apekkhantassa. Kevalaṃ kāyakilamathova, na tena kāci paresaṃ",
  "tika-s0305t:683_6": "atthasiddhīti adhippāyo. Cittavihesā cittakhedo, sā kilesūpasaṃhitattā buddhānaṃ natthi.",
  "tika-s0305t:684_0": "Ādissati ālokīyati attā etenāti ādāsaṃ, dhammabhūtaṃ ādāsaṃ dhammādāsaṃ, ariyamaggañāṇassetaṃ",
  "tika-s0305t:684_1": "adhivacanaṃ. Tena hi ariyasāvako catūsu ariyasaccesu viddhastasammohattā attānaṃ",
  "tika-s0305t:684_2": "yāthāvato ñatvā yāthāvato byākareyya, tappakāsanato pana dhammapariyāyassa suttassa",
  "tika-s0305t:684_3": "dhammādāsatā veditabbāti. Yena dhammādāsenāti idha pana maggadhammameva vadati. Sesaṃ",
  "tika-s0305t:684_4": "uttānatthattā suviññeyyamevāti.",
  "tika-s0305t:685": "Veḷudvāravaggavaṇṇanā niṭṭhitā.",
  "tika-s0305t:686": "2. Rājakārāmavaggo",
  "tika-s0305t:687": "1. Sahassabhikkhunisaṅghasuttavaṇṇanā",
  "tika-s0305t:688": "1007. Dhammikattā desavāsīhi anukampito rājāti rājako, tassa ārāmo rājakārāmo, tasmiṃ. Bhūmisīsaṃ seṭṭhappadeso, yattha vasanto lābhaggayasaggappatto hotīti tesaṃ adhippāyo.",
  "tika-s0305t:689_0": "Vārāpehīti paṭisedhehi. Yujjhāpetunti kalahaṃ kārāpetuṃ. Puna āgacchantāti aparasmiṃ",
  "tika-s0305t:689_1": "saṃvacchare āgacchantā. Ubbaṭṭetvāti mahatī vīciyo ubbaṭṭetvā. Yathā tassa sakalameva",
  "tika-s0305t:689_2": "raṭṭhaṃ ekodakībhūtaṃ hoti, evaṃ katvā samuddameva jātaṃ. Tena vuttaṃ “samuddameva akaṃsū”ti.",
  "tika-s0305t:690_0": "Isīnamantaraṃ katvāti isīnaṃ kāraṇaṃ katvā, isīnaṃ hetūti attho, isīnaṃ vā antarabhedaṃ",
  "tika-s0305t:690_1": "katvā. Tathā loke kolāhalassa patthaṭataṃ vibhāvento bhagavā “me suta”nti āha paccakkhato",
  "tika-s0305t:690_2": "jānampi. Ucchinnoti kulacchedena ucchinno. Na kevalaṃ sayameva, atha kho saha raṭṭhehi.",
  "tika-s0305t:690_3": "Vibhavanti vināsaṃ upagato.",
  "tika-s0305t:691": "Taṃ sandhāyetaṃ vuttanti taṃ yathāvuttaṃ pasenadinā kosalarājena kāritaṃ vihāraṃ sandhāya etaṃ “rājakārāme”ti vuttaṃ.",
  "tika-s0305t:692": "2-3. Brāhmaṇasuttādivaṇṇanā",
  "tika-s0305t:693": "1008-9. Udayagāmininti ārambhato paṭṭhāya sampattiāvahaṃ.",
  "tika-s0305t:694": "4. Duggatibhayasuttavaṇṇanā",
  "tika-s0305t:695": "1010. Duṭṭhā gati nipphatti duggati, duggatabhāvo dāliddiyaṃ, tadeva bhayaṃ, taṃ sabbaṃ anavasesaṃ vā duggatibhayaṃ daliddabhayaṃ. Sammadeva atikkantoti samatikkanto.",
  "tika-s0305t:696": "6. Paṭhamamittāmaccasuttavaṇṇanā",
  "tika-s0305t:697_0": "1012. Vohāramittāti taṃtaṃdānaggahaṇavasena vohārakā mittā. Āmantanapaṭimantanairiyāpathādīsupīti",
  "tika-s0305t:697_1": "ālāpasallāpagamananisajjādiatthasaṃvidhānādīsu. Ekato pavattakiccāti saha pavattakattabbā.",
  "tika-s0305t:697_2": "Amā saha bhavantīti amaccā. “Amhākaṃ ime”ti ñāyantīti ñātī, āvāhavivāhasambaddhā.",
  "tika-s0305t:697_3": "Tenāha “sassusasurapakkhikā”ti. Yonisambandhā vā sālohitā. Tenāha “bhātibhaginimātulādayo”ti.",
  "tika-s0305t:698": "7. Dutiyamittāmaccasuttavaṇṇanā",
  "tika-s0305t:699_0": "1013. Kismiñci kassaci ca tathā tathā uppannassa pasādassa aññathābhāvo pasādaññathattaṃ.",
  "tika-s0305t:699_1": "Bhūtasaṅghātassa ghanaādikassa aññathābhāvo bhāvaññathattaṃ. Nirayādigatiantaraupapatti",
  "tika-s0305t:699_2": "gatiaññathattaṃ. Sabhāvadhammānaṃ kakkhaḷaphusanādilakkhaṇassa aññathābhāvo lakkhaṇaññathattaṃ.",
  "tika-s0305t:699_3": "“Ṭhitassa aññathattaṃ paññāyatī”ti evaṃ vuttaṃ aññathattaṃ vipariṇāmaññathattaṃ.",
  "tika-s0305t:699_4": "Lakkhaṇaññathattaṃ na labbhati. Tenāha “lakkhaṇaṃ pana na vigacchatī”ti, sesaṃ labbhatīti.",
  "tika-s0305t:699_5": "Pathavīdhātuyāti sasambhārapathavīdhātuyā. Āpodhātuyāti etthāpi eseva nayo. Purimabhāvoti",
  "tika-s0305t:699_6": "ghanakaṭhinabhāvo. Bhāvaññathattaṃ rasaññathattasabhāvo. Gatiaññathattaṃ uggatūpapatti.",
  "tika-s0305t:699_7": "Tenāha “tañhi ariyasāvakassa natthī”ti. Pasādaññathattampi natthiyeva ariyasāvakassa.",
  "tika-s0305t:700": "Rājakārāmavaggavaṇṇanā niṭṭhitā.",
  "tika-s0305t:701": "3. Saraṇānivaggo",
  "tika-s0305t:702": "1-2. Paṭhamamahānāmasuttādivaṇṇanā",
  "tika-s0305t:703_0": "1017-18. Samiddhanti sampuṇṇaṃ. Supupphitanti upasobhitatāya supupphitasadisattā.",
  "tika-s0305t:703_1": "Byūhā nāma yehi eva pavisanti, tehi eva nikkhamanti. Tenāha “byūhā vuccanti avinibbiddharacchāyo”ti.",
  "tika-s0305t:703_2": "Uddhatacārināti yaṭṭhantarā.",
  "tika-s0305t:704": "3. Godhasakkasuttavaṇṇanā",
  "tika-s0305t:705_0": "1019. Tīhīti ratanattaye uppannehi tīhi pasādadhammehi. Catūhīti tehi eva saddhiṃ",
  "tika-s0305t:705_1": "sīlena. Kocidevātiādi parikappavasena vuttaṃ bhagavati attano saddhāya uḷāratamabhāvadassanatthaṃ.",
  "tika-s0305t:705_2": "Tenāha “bhagavato sabbaññutāyā”tiādi. Dhammo samuppādoti vivādadhammauppattihetu.",
  "tika-s0305t:705_3": "Tadeva hi sandhāyāha “kiñcideva kāraṇa”nti. Kāraṇanti nānākāraṇaṃ. Kalyāṇakusalavimuttanti",
  "tika-s0305t:705_4": "akalyāṇaṃ akusalaṃ, tadidaṃ yathāvuttaappasādanena apanītaatthadassanatthaṃ. Assāti",
  "tika-s0305t:705_5": "mahānāmasakkassa. Anavajjanadoso esoti catūsu dhammesu ekenapi samannāgato sotāpanno",
  "tika-s0305t:705_6": "hotīti anujānitvā catūhipi samannāgatena ācikkhitabbanti yāthāvato anavajjanadosoti attho.",
  "tika-s0305t:706": "4. Paṭhamasaraṇānisakkasuttavaṇṇanā",
  "tika-s0305t:707_0": "1020. Pamāṇenāti ekena pamāṇena, na sabbaso. Olokanaṃ khamantīti dassanamaggena catusaccadhammā",
  "tika-s0305t:707_1": "paccattaṃ passitabbā paṭivijjhitabbā. Paṭhamamaggakkhaṇe hi catusaccadhammā ekadesatova",
  "tika-s0305t:707_2": "diṭṭhā nāma honti. “Parimuccatī”ti pana vattuṃ vaṭṭati paṭivijjhanakiriyāya vattamānattā.",
  "tika-s0305t:707_3": "Agantvā apāyesu anuppattirahattā. Tenāha “na gacchatī”ti, na uppajjatīti attho. Mahāsārarukkhe",
  "tika-s0305t:707_4": "dassento āha – “yo koci viññujātiko mama ce gocaraṃ gacchati, ekassa āgamanaṃ avañjhaṃ",
  "tika-s0305t:707_5": "amogha”nti dassetuṃ.",
  "tika-s0305t:708": "5. Dutiyasaraṇānisakkasuttavaṇṇanā",
  "tika-s0305t:709_0": "1021. Dukkhettaṃ nirojakaṃ, tāya eva dukkhettatāya visamaṃ hotīti āha “visamakhetta”nti.",
  "tika-s0305t:709_1": "Loṇūpahatanti jātasabhāvena loṇena ūsarena upahataṃ. Khaṇḍānīti khaṇḍitāni. Temetvāti",
  "tika-s0305t:709_2": "temitattā. Vātātapahatānīti cirakālaṃ vātena ceva ātapena ca upahatāni ābādhitāni.",
  "tika-s0305t:710": "6. Paṭhamaanāthapiṇḍikasuttavaṇṇanā",
  "tika-s0305t:711_0": "1022. Ṭhānanti ṭhānaso. Tenāha “khaṇenā”ti. Niyyānikanti pavattaṃ ñāṇapaṭirūpakaṃ",
  "tika-s0305t:711_1": "pakatipurisantarajānanādimicchāñāṇaṃ. Taṃ pana aniyyānikaṃ “niyyānika”nti paccavekkhaṇavasena",
  "tika-s0305t:711_2": "pavatteyyāti āha “micchāpaccavekkhaṇenā”ti. Guṇaviyuttassa attano sakattani avaṭṭhānasaṅkhātā",
  "tika-s0305t:711_3": "vimutti micchāvimutti.",
  "tika-s0305t:712": "7. Dutiyaanāthapiṇḍikasuttavaṇṇanā",
  "tika-s0305t:713": "1023. Yathākammaṃ samparetabbato samparāyo, peccabhavo, samparāyahetukaṃ samparāyikaṃ, maraṇabhayaṃ.",
  "tika-s0305t:714": "Saraṇānivaggavaṇṇanā niṭṭhitā.",
  "tika-s0305t:715": "4. Puññābhisandavaggo",
  "tika-s0305t:716": "1. Paṭhamapuññābhisandasuttavaṇṇanā",
  "tika-s0305t:717": "1027. Avicchedena niccappavattiyamānāni puññāni abhisandanaṭṭhena “puññābhisandā”ti vuttā, tena puññanadiyoti attho vutto. Sukhassa āharaṇato ānayanato sukhassāhāro.",
  "tika-s0305t:718": "4. Paṭhamadevapadasuttavaṇṇanā",
  "tika-s0305t:719_0": "1030. Devānanti visuddhidevānaṃ. Devapadānīti tesaṃ padāni devapadāni, devoti vā",
  "tika-s0305t:719_1": "sammāsambuddho. Devassa ñāṇena akkantapadānīti paṭivedhañāṇena ceva desanāñāṇena",
  "tika-s0305t:719_2": "ca akkantapadāni. Devā nāma jātidevā. Tesampi devaṭṭhena devoti devadevo, sambuddho.",
  "tika-s0305t:720": "8. Vassasuttavaṇṇanā",
  "tika-s0305t:721_0": "1034. Pāraṃ vuccati nibbānaṃ saṃsāramahoghassa paratīrabhāvato. Tenāha – “tiṇṇo pāraṅgato,",
  "tika-s0305t:721_1": "thale tiṭṭhati brāhmaṇo, ye janā pāragāmino”ti ca. Atha vā pāti rakkhatīti pāraṃ,",
  "tika-s0305t:721_2": "nibbānaṃ. Yo paṭivijjhati, taṃ vaṭṭadukkhato pāti rakkhati, accantahitena ca vimuttisukhena",
  "tika-s0305t:721_3": "ca rameti, tasmā pāranti vuccati. Gacchamānā evāti pāraṃ nibbānaṃ gacchamānā eva.",
  "tika-s0305t:721_4": "Te dhammā āsavānaṃ khayāya saṃvattanti sacchikiriyāpahānapaṭivedhānaṃ samakālattā.",
  "tika-s0305t:722": "10. Nandiyasakkasuttavaṇṇanā",
  "tika-s0305t:723": "1036. Pavivekatthāyāti pavivekasukhatthāya. Paṭisallānatthāyāti bahiddhā nānārammaṇato cittaṃ paṭinivattetvā kammaṭṭhāne sammadeva līnatthāya.",
  "tika-s0305t:724": "Puññābhisandavaggavaṇṇanā niṭṭhitā.",
  "tika-s0305t:725": "5. Sagāthakapuññābhisandavaggo",
  "tika-s0305t:726": "1. Paṭhamaabhisandasuttavaṇṇanā",
  "tika-s0305t:727_0": "1037. Saṅkhyā atthi heṭṭhā mahāpathaviyā, upari ākāsena, parito cakkavāḷapabbatena,",
  "tika-s0305t:727_1": "majjhe tattha tattha ṭhitehi dīpapabbatapariyantehi paricchinnattā. Jānantena yojanato",
  "tika-s0305t:727_2": "saṅkhātuṃ sakkāti adhippāyo. Mahāsarīramaccha-kumbhīla-yakkha-rakkhasa-mahānāgadānavādīnaṃ",
  "tika-s0305t:727_3": "saviññāṇakānaṃ, baḷavāmukhapātālādīnaṃ aviññāṇakānaṃ bheravārammaṇānaṃ vasena bahubheravaṃ.",
  "tika-s0305t:728": "2. Dutiyaabhisandasuttavaṇṇanā",
  "tika-s0305t:729_0": "1038. Sambhedeti sambhedaṃ samodhānaṃ gataṭṭhāne. Yatthimā mahānadiyo saṃsandanti",
  "tika-s0305t:729_1": "samentīti parikappavacanametaṃ. Tādisāsu hi mahānadīsu kāci puratthimasamuddaṃ paviṭṭhā, kāci pacchimaṃ.",
  "tika-s0305t:730": "3. Tatiyaabhisandasuttavaṇṇanā",
  "tika-s0305t:731_0": "1039. “Kusale patiṭṭhito”ti ettha yaṃ accantikaṃ kusale patiṭṭhānaṃ. Taṃ dassento",
  "tika-s0305t:731_1": "“maggakusale patiṭṭhito”ti āha, heṭṭhimamaggakusaleti adhippāyo. Tenāha “bhāveti",
  "tika-s0305t:731_2": "magga”nti. Ariyaphalaṃyeva dhammasāro. Kilesā khīyanti etthāti kilesakkhayo, nibbānaṃ,",
  "tika-s0305t:731_3": "tasmiṃ kilesakkhaye rato.",
  "tika-s0305t:732": "4. Paṭhamamahaddhanasuttavaṇṇanā",
  "tika-s0305t:733_0": "1040. Ariyānaṃ buddhānaṃ dhanantipi ariyadhanaṃ, nibbānanti keci. Anayatopi visuddhaṭṭhena",
  "tika-s0305t:733_1": "ariyañca taṃ dhanañca dhanāyitaṭṭhenāti ariyadhanaṃ, tena ariyadhanena. Teneva bhogenāti ariyadhanabhogena.",
  "tika-s0305t:734": "Sagāthakapuññābhisandavaggavaṇṇanā niṭṭhitā.",
  "tika-s0305t:735": "6. Sappaññavaggo",
  "tika-s0305t:736": "2. Vassaṃvutthasuttavaṇṇanā",
  "tika-s0305t:737_0": "1048. Samodhānetvāti yehi indriyādīhi bhāviyamānehi sotāpattimaggo anuppatto, tāneva.",
  "tika-s0305t:737_1": "Dhammasamānatāya cetaṃ vuttaṃ. Aññāneva hi atthato taṃ taṃ maggaṃ sādhakāni indriyādīni.",
  "tika-s0305t:737_2": "Tanti paveṇī kathitāti yaṃ kañci vineyyapuggalaṃ anapekkhitvā kevalaṃ tantivasena ṭhiti kathitā.",
  "tika-s0305t:738": "3. Dhammadinnasuttavaṇṇanā",
  "tika-s0305t:739_0": "1049. Sattasu janesūti sattasu kittiyamānesu upāsakajanesu. Gambhīrātiādīsu dhammagambhīrāti",
  "tika-s0305t:739_1": "pāḷigatiyā gambhīrā, tathā ca sallasuttaṃ heṭṭhā pakāsitameva. “Cetanāhaṃ, bhikkhave,",
  "tika-s0305t:739_2": "kammaṃ vadāmī”tiādinā āgataṃ cetanāsuttaṃ. Tattha “cetanāsahajātaṃ nānākkhaṇika”ntiādinā",
  "tika-s0305t:739_3": "paṭṭhāne āgatanayena, suttesu ca “diṭṭhadhammavedanīya”ntiādinā āgatanayena gambhīrabhāvo",
  "tika-s0305t:739_4": "veditabbo, nibbānassa ceva ariyamaggassa ca pakāsanato asaṅkhatasaṃyuttassa lokuttaratthadīpakatā.",
  "tika-s0305t:739_5": "“Atītaṃpāhaṃ rūpena khajjiṃ, etarahi khajjāmī”tiādinā pañcannaṃ khandhānaṃ khādakabhāvassa,",
  "tika-s0305t:739_6": "puggalassa khāditabbatāya vibhāvanena khajjanīyapariyāye visesato nissattanijjīvatā",
  "tika-s0305t:739_7": "dīpitāti vuttaṃ “sattasuññatādīpakā khajjanikasuttantādayo”ti. Upasampajja viharissāmāti",
  "tika-s0305t:739_8": "ye tesu suttesu vuttapaṭipadaṃ sammadeva paripūrenti, te tesu upasampajja viharanti",
  "tika-s0305t:739_9": "nāma. Etthāti “na kho neta”nti ettha na-kāro “aññamañña”nti ettha ma-kāro viya byañjanasandhimattameva, nāssa koci attho.",
  "tika-s0305t:740": "4. Gilānasuttavaṇṇanā",
  "tika-s0305t:741_0": "1050. Na kho panetanti na kho etaṃ, noti ca amhehīti atthoti āha “na kho amhehī”tiādi.",
  "tika-s0305t:741_1": "Assasantīti assāsanīyāti āha “assāsakarehī”ti. Marissatīti māriso, ekantabhāvimaraṇo,",
  "tika-s0305t:741_2": "so pana maraṇādhīnavuttikoti vuttaṃ “maraṇapaṭibaddho”ti. Adhimuccehīti adhimuttiṃ",
  "tika-s0305t:741_3": "uppādehi. Taṃ pana tathā cittassa paṇidhānaṃ ṭhapananti āha “ṭhapehī”ti. Āgamanīyaguṇesūti",
  "tika-s0305t:741_4": "pubbabhāgaguṇesu. Pamāṇaṃ nāma natthi anantāparimāṇattā. Nānākaraṇaṃ natthi vimuttiyā ninnānattā.",
  "tika-s0305t:742": "9. Paññāpaṭilābhasuttavaṇṇanā",
  "tika-s0305t:743": "1055. Paññāpaṭilābhāyāti maggaphalapaññāya paṭilābhatthaṃ. Tenāha “satta sekkhā”tiādi.",
  "tika-s0305t:744": "Sappaññavaggavaṇṇanā niṭṭhitā.",
  "tika-s0305t:745": "7. Mahāpaññavaggo",
  "tika-s0305t:746": "1. Mahāpaññasuttavaṇṇanā",
  "tika-s0305t:747": "1058. Mahante atthe pariggaṇhātīti saccapaṭiccasamuppādādike mahāvitthāre atthe paricchijja asesetvā muṭṭhigate viya katvā gaṇhāti. Sesaṃ heṭṭhā vuttanayameva.",
  "tika-s0305t:748": "Mahāpaññavaggavaṇṇanā niṭṭhitā.",
  "tika-s0305t:749": "Sotāpattisaṃyuttavaṇṇanā niṭṭhitā.",
  "tika-s0305t:750": "12. Saccasaṃyuttaṃ",
  "tika-s0305t:751": "1. Samādhivaggo",
  "tika-s0305t:752": "1. Samādhisuttavaṇṇanā",
  "tika-s0305t:753_0": "1071. Cittekaggatāyāti nissakkavacanaṃ “parihāyantī”ti padaṃ apekkhitvā. Yathābhūtādivasenāti",
  "tika-s0305t:753_1": "yathāgatādivasena. Yathābhūtaṃ nāma imasmiṃ sutte “samāhito, bhikkhave, bhikkhu yathābhūtaṃ",
  "tika-s0305t:753_2": "pajānātī”tiādi. Ādi-saddena “tathā yasmā”tiādisaṅgaho daṭṭhabbo. Tathā hi yathābhūtavasena",
  "tika-s0305t:753_3": "kāraṇacchedo kato “tathā yasmā”tiādivacanehi. Vaṇṇāti akkharā, “guṇā”ti keci. Padabyañjanānīti",
  "tika-s0305t:753_4": "nāmādipadāni ceva taṃsamudāyabhūtabyañjanāni ca.",
  "tika-s0305t:754": "3. Paṭhamakulaputtasuttādivaṇṇanā",
  "tika-s0305t:755_0": "1073-75. Sāsanāvacarā adhippetā bāhirakānaṃ saccābhisamayassa abhāvato. Tathāti iminā",
  "tika-s0305t:755_1": "catutthapañcamesu atthavisesābhāvaṃ dasseti. Yadi evaṃ kasmā visuṃ visuṃ desanāti",
  "tika-s0305t:755_2": "āha “tena tena abhilāpenā”tiādi.",
  "tika-s0305t:756": "10. Tiracchānakathāsuttavaṇṇanā",
  "tika-s0305t:757_0": "1080. Duggatito saṃsārato ca niyyāti etenāti niyyānaṃ, saggamaggo mokkhamaggo ca.",
  "tika-s0305t:757_1": "Tasmiṃ niyyāne niyuttā, taṃ ettha atthīti niyyānikā. Vacīduccaritasaṃkilesato vā",
  "tika-s0305t:757_2": "niyyātīti ī-kārassa rassattaṃ ya-kārassa ka-kāraṃ katvā niyyānikā. Cetanāya saddhiṃ",
  "tika-s0305t:757_3": "samphappalāpā veramaṇi. Tappaṭipakkhato aniyyānikā, tassa bhāvo aniyyānikattaṃ. Tiracchānabhūtanti",
  "tika-s0305t:757_4": "tirokaraṇabhūtaṃ. Kammaṭṭhānabhāveti aniccatāpaṭisaṃyuttacatusaccakammaṭṭhānabhāve.",
  "tika-s0305t:757_5": "Sātthakanti dānasīlādinissitattā hitapaṭisaṃyuttaṃ.",
  "tika-s0305t:758_0": "Visikhāti gharasanniveso. Visikhāgahaṇena ca gāmādigahaṇe viya tannivāsino visesato",
  "tika-s0305t:758_1": "gahitā “āgato gāmo”tiādīsu viya. Tenāha “sūrā samatthā”ti. Kumbhaṭṭhānāpadesena kumbhadāsiyo",
  "tika-s0305t:758_2": "vuttāti āha – “kumbhadāsikathā”ti. Ayāthāvato uppattiṭṭhitisaṃhārādivasena loko akkhāyati",
  "tika-s0305t:758_3": "etenāti lokakkhāyikā. Iti iminā pakārena bhavo, iminā abhavoti evaṃ pavattāya itibhavābhavakathāya saddhiṃ.",
  "tika-s0305t:759": "Samādhivaggavaṇṇanā niṭṭhitā.",
  "tika-s0305t:760": "2. Dhammacakkappavattanavaggo",
  "tika-s0305t:761": "1. Dhammacakkappavattanasuttavaṇṇanā",
  "tika-s0305t:762": "1081. “Isīnaṃ patanuppatanavasena osīdanauppatanaṭṭhānavasena evaṃ ‘isipatana’nti ‘laddhanāme’ti saṅkhepato vuttamatthaṃ vivarituṃ ‘ettha hī”’tiādi vuttaṃ.",
  "tika-s0305t:763_0": "Āmantesīti ettha yasmā dhammacakkappavattanatthaṃ ayaṃ āmantanā, tasmā samudāgamato",
  "tika-s0305t:763_1": "paṭṭhāya satthu pubbacaritaṃ saṅkhepeneva pakāsetuṃ vaṭṭatīti “dīpaṅkarapādamūle",
  "tika-s0305t:763_2": "katābhinīhārato paṭṭhāyā”tiādi āraddhaṃ. Tattha mārabalaṃ bhinditvāti mārañca mārabalañca",
  "tika-s0305t:763_3": "bhañjitvā. Atha vā mārassa abbhantaraṃ bāhirañcāti duvidhaṃ balaṃ bhañjitvā. “Dveme,",
  "tika-s0305t:763_4": "bhikkhave, antā”ti ettha anta-saddo “pubbante ñāṇaṃ aparante ñāṇa”ntiādīsu viya bhāgapariyāyoti",
  "tika-s0305t:763_5": "āha “dve ime, bhikkhave, koṭṭhāsā”ti. Saha samudāhārenāti uccāraṇasamakālaṃ. Pattharitvā",
  "tika-s0305t:763_6": "aṭṭhāsi buddhānubhāvena. Brahmāno samāgacchiṃsu paripakkakusalamūlā saccābhisambodhāya katādhikārā.",
  "tika-s0305t:764_0": "Gihisaññojananti gihibandhanaṃ. Chinditvāti haritvā. Na vaḷañjetabbāti nānuyuñjetabbā.",
  "tika-s0305t:764_1": "Kilesakāmasukhassāti kilesakāmayuttassa sukhassa. Anuyogoti anubhavo. Gāmavāsīhi",
  "tika-s0305t:764_2": "sevitabbattā gāmavāsīnaṃ santako. Attanoti attabhāvassa. Āhito ahaṃmāno etthāti attā,",
  "tika-s0305t:764_3": "attabhāvo. Dukkhakaraṇanti dukkhuppādanaṃ. Attamāraṇehīti attabādhanehi. Upasamāyāti",
  "tika-s0305t:764_4": "kilesavūpasamo adhippeto, tadatthasampadānavacananti āha “kilesūpasamatthāyā”ti. Esa nayo sesesupi.",
  "tika-s0305t:765_0": "Saccañāṇādivasena tayo parivaṭṭā etassāti tiparivaṭṭaṃ, ñāṇadassanaṃ. Tenāha “saccañāṇā”tiādi.",
  "tika-s0305t:765_1": "Yathābhūtaṃ ñāṇanti paṭivedhañāṇaṃ āha. Tesuyeva saccesu. Ñāṇena kattabbassa ca pariññāpaṭivedhādikiccassa",
  "tika-s0305t:765_2": "ca jānanañāṇaṃ, “tañca kho paṭivedhato pagevā”ti keci. Pacchāti apare. Tathā katañāṇaṃ.",
  "tika-s0305t:765_3": "Dvādasākāranti dvādasavidhaākārabhedaṃ. Aññatthāti aññesu suttesu.",
  "tika-s0305t:766_0": "Paṭivedhañāṇampi desanāñāṇampi dhammacakkanti idaṃ tattha ñāṇakiccaṃ padhānanti katvā",
  "tika-s0305t:766_1": "vuttaṃ. Saddhindriyādidhammasamudāyo pana pavattanaṭṭhena cakkanti dhammacakkaṃ.",
  "tika-s0305t:766_2": "Atha vā cakkanti āṇā, dhammato anapetattā dhammañca taṃ cakkañca, dhammena ñāyena",
  "tika-s0305t:766_3": "cakkantipi dhammacakkaṃ. Yathāha “dhammañca pavatteti cakkañcāti dhammacakkaṃ, cakkañca",
  "tika-s0305t:766_4": "pavatteti dhammañcāti dhammacakkaṃ, dhammena pavattatīti dhammacakkaṃ, dhammacariyāya",
  "tika-s0305t:766_5": "pavattatīti dhammacakka”ntiādi. Ubhayampīti paṭivedhañāṇaṃ desanāñāṇanti ubhayampi.",
  "tika-s0305t:766_6": "Etanti tadubhayaṃ. Imāya desanāyāti iminā suttena pakāsentena bhagavatā yathāvuttañāṇadvayasaṅkhātaṃ",
  "tika-s0305t:766_7": "dhammacakkaṃ pavattitaṃ nāma pavattanakiccassa aniṭṭhitattā. Patiṭṭhiteti aññāsi",
  "tika-s0305t:766_8": "koṇḍaññattherena sotāpattiphale patiṭṭhite. Pavattitaṃ nāma kassapasammāsambuddhassa",
  "tika-s0305t:766_9": "sāsanantaradhānato paṭṭhāya yāva buddhuppādo, ettakaṃ kālaṃ appavattapubbassa pavattitattā,",
  "tika-s0305t:766_10": "uparimaggādhigamo panassa atthaṅgato evāti.",
  "tika-s0305t:767_0": "Ekappahārenāti ekeneva pahārasaññitena kālena. Divasassa hi tatiyo bhāgo pahāro nāma.",
  "tika-s0305t:767_1": "Pāḷiyaṃ pana “tena khaṇena tena layena tena muhuttenā”ti vuttaṃ. Taṃ pahārakkhaṇasallakkhaṇameva.",
  "tika-s0305t:767_2": "Sabbaññutaññāṇobhāsoti sabbaññutaññāṇānubhāvena pavatto obhāso cittaṃ paṭicca utusamuṭṭhāno",
  "tika-s0305t:767_3": "veditabbo. Yasmā bhagavato dhammacakkappavattanassa ārambhe viya parisamāpane ativiya",
  "tika-s0305t:767_4": "uḷāratamaṃ pītisomanassaṃ udapādi, tasmā “imassapi udānassā”tiādi vuttaṃ.",
  "tika-s0305t:768": "9. Saṅkāsanasuttavaṇṇanā",
  "tika-s0305t:769_0": "1089. Atthasaṃvaṇṇane vaṇṇīyanteti vaṇṇā. Teyeva pariyāyena akkharaṇato akkharāni.",
  "tika-s0305t:769_1": "Atthaṃ byañjentīti byañjanāni. Yasmā pana akārādike sarasamaññā, kakārādike byañjanasamaññā,",
  "tika-s0305t:769_2": "ubhayattha vaṇṇasamaññā, tasmā vuttaṃ “vaṇṇānaṃ vā ekadesā yadidaṃ byañjanā nāmā”ti.",
  "tika-s0305t:769_3": "Nettiyaṃ pana vākye byañjanasamaññā. Byañjanaggahaṇeneva cettha ākāraniruttiniddesā",
  "tika-s0305t:769_4": "gahitā evāti daṭṭhabbaṃ. Saṅkāsanāti atthassa ñāpanā bhāgaso. Tenāha “vibhattiyo”ti.",
  "tika-s0305t:769_5": "Saṅkāsanaggahaṇeneva cettha pakāsanā vuttā hoti. Vibhattiyo hi atthavacaneneva vivaranti,",
  "tika-s0305t:769_6": "tāhi kāraṇapaññattiyo vuttāyevāti, tāhipi atthapadāni gahitāneva honti. Ayamettha",
  "tika-s0305t:769_7": "saṅkhepo, vitthāro pana visuddhimaggavaṇṇanāyaṃ nettiaṭṭhakathāyañca vuttanayena",
  "tika-s0305t:769_8": "veditabbo. Sabbākārenāti sabhāgādivibhāvanākārena. Vaṇṇādīnanti tasmiṃ pana vitthāre",
  "tika-s0305t:769_9": "pavattavaṇṇādīnaṃ. Tasmāti vaṇṇādīnaṃ antaabhāvato. Evamāhāti “aparimāṇā vaṇṇā byañjanā",
  "tika-s0305t:769_10": "saṅkāsanā”ti evamāha.",
  "tika-s0305t:770": "10. Tathasuttavaṇṇanā",
  "tika-s0305t:771_0": "1090. Sabhāvāvijahanaṭṭhenāti attano dukkhasabhāvassa kadācipi apariccajanena tathasabhāvaṃ.",
  "tika-s0305t:771_1": "Tenāha “dukkhañhi dukkhameva vutta”nti. Sabhāvassāti dukkhasabhāvassa. Amoghatāyāti",
  "tika-s0305t:771_2": "avañjhatāya. Avitathanti na vitathaṃ. Tenāha “na hi dukkhaṃ adukkhaṃ nāma hotī”ti.",
  "tika-s0305t:771_3": "Aññabhāvānupagamenāti samudayādisabhāvānupagamanena musā na hotīti añño aññathā na",
  "tika-s0305t:771_4": "hotīti anaññathaṃ. Tenāha “na hī”tiādi.",
  "tika-s0305t:772": "Dhammacakkappavattanavaggavaṇṇanā niṭṭhitā.",
  "tika-s0305t:773": "3. Koṭigāmavaggo",
  "tika-s0305t:774": "1. Koṭigāmasuttavaṇṇanā",
  "tika-s0305t:775": "1091. Ananubodhāti paṭivedhassa anurūpabodhābhāvena. Appaṭivedhāti saccānaṃ paṭimukhaṃ vedhābhāvena.",
  "tika-s0305t:776": "2. Dutiyakoṭigāmasuttavaṇṇanā",
  "tika-s0305t:777": "1092. Phalasamādhiphalapaññānanti aggaphalasamādhiaggaphalapaññānaṃ.",
  "tika-s0305t:778": "7. Tathasuttavaṇṇanā",
  "tika-s0305t:779": "1097. Ariyānanti buddhānaṃ ariyānaṃ. Tenāha “na hī”tiādi.",
  "tika-s0305t:780": "8. Lokasuttavaṇṇanā",
  "tika-s0305t:781": "1098. Paṭividdhattā desitattā cāti iminā paṭivedhañāṇena desanāñāṇena ca pariggahitattā ariyasantakāni honti ariyassa bhagavato santakabhāvato.",
  "tika-s0305t:782": "10. Gavampatisuttavaṇṇanā",
  "tika-s0305t:783": "1100. Ekappaṭivedhoti ekeneva ñāṇena catunnaṃ ariyasaccānaṃ ekajjhaṃ paṭivedho.",
  "tika-s0305t:784": "Koṭigāmavaggavaṇṇanā niṭṭhitā.",
  "tika-s0305t:785": "4. Sīsapāvanavaggo",
  "tika-s0305t:786": "3. Daṇḍasuttavaṇṇanā",
  "tika-s0305t:787": "1101. Punappunaṃ vaṭṭasmiṃyeva nibbattanti adiṭṭhattā catunnaṃ ariyasaccānaṃ.",
  "tika-s0305t:788": "5. Sattisatasuttavaṇṇanā",
  "tika-s0305t:789": "1105. Bhaveyya ceti dukkhadomanassāni ajjhupekkhitvā sahitehi tehi saccābhisamayo bhaveyyāti evaṃ parikappanā na kātabbāti.",
  "tika-s0305t:790": "9. Indakhīlasuttavaṇṇanā",
  "tika-s0305t:791_0": "1109. Ajjhāsayanti sassatādibhedaṃ ajjhāsayaṃ. So hi “idameva saccaṃ moghamañña”nti",
  "tika-s0305t:791_1": "gāhassa mukhabhūtattā mukhanti adhippeto. Tañca apare adiṭṭhasaccā olokenti, diṭṭhasaccā pana neva olokenti.",
  "tika-s0305t:792": "10. Vādatthikasuttavaṇṇanā",
  "tika-s0305t:793": "1110. Kukkuko pamāṇamajjhimassa purisassa hatthoti attho. Kukkūti tasseva nāmaṃ.",
  "tika-s0305t:794": "Sīsapāvanavaggavaṇṇanā niṭṭhitā.",
  "tika-s0305t:795": "5. Papātavaggo",
  "tika-s0305t:796": "1. Lokacintāsuttavaṇṇanā",
  "tika-s0305t:797_0": "1111. Lokacintanti lokasannivesapaṭisaṃyuttavīmaṃsāva. “Lokacitta”ntipi pāṭho, taṃtaṃlokapariyāpannaṃ",
  "tika-s0305t:797_1": "cittanti attho. Nāḷikerādayoti ādi-saddena avuttānaṃ osadhitiṇavanappatiādīnaṃ saṅgaho.",
  "tika-s0305t:797_2": "Evarūpanti edisaṃ aññampi taṃtaṃlokacittaṃ.",
  "tika-s0305t:798_0": "Vigatacittoti attatthaparatthato apagatavitakko addasa evaṃ adhiṭṭhahiṃsūti sambandho.",
  "tika-s0305t:798_1": "Sambarimāyanti sambarena asurindena uppāditaṃ asuramāyaṃ, yaṃ “indajāla”ntipi vuccati",
  "tika-s0305t:798_2": "indassa mohanatthaṃ uppāditattā. Samparivattetvāti paridhāvetvā. Yathā neti ne asure",
  "tika-s0305t:798_3": "yathā so puriso passati, evaṃ adhiṭṭhahiṃsu. Kasmā panete evaṃ adhiṭṭhahiṃsūti? Taṃ",
  "tika-s0305t:798_4": "purisaṃ tattha tathānisinnaṃ disvā “ayañca devo”ti āsaṅkantā tathā adhiṭṭhahitvā",
  "tika-s0305t:798_5": "bhisamuḷālachiddehi pavisitvā attano asurabhavanaṃ gatā. Tenāha bhagavā – “devānaṃyeva mohayamānā”ti.",
  "tika-s0305t:799": "2-3. Papātasuttādivaṇṇanā",
  "tika-s0305t:800_0": "1112-3. Mariyādapāsāṇoti gijjhakūṭapabbatassa mariyādapākārasadiso mahanto pāsāṇo.",
  "tika-s0305t:800_1": "Aniṭṭharūpanti ettha rūpa-saddo sabhāvattho “piyarūpe sātarūpe”tiādīsu viyāti āha",
  "tika-s0305t:800_2": "– “aniṭṭhasabhāva”nti.",
  "tika-s0305t:801": "5. Vālasuttavaṇṇanā",
  "tika-s0305t:802_0": "1115. Upāsananti ācariyaupāsanaṃ, ācariyaṃ antevāsinā vā divase divase sikkhanavasena",
  "tika-s0305t:802_1": "upāsitabbato upāsananti laddhanāmaṃ kaṇḍakhipanasippaṃ. Kaṇḍaṃ atikkamanteti saraṃ",
  "tika-s0305t:802_2": "khipante. Poṅkhānupoṅkhanti poṅkhasaddatthaṃ pākaṭaṃ katvā dassetuṃ “ekaṃ kaṇḍaṃ",
  "tika-s0305t:802_3": "khipitvā”tiādi vuttaṃ. Aparaṃ anupoṅkhanti ettha aparanti tatiyakaṇḍaṃ. Anupoṅkhaṃ",
  "tika-s0305t:802_4": "nāma idanti dassetuṃ “anupoṅkhaṃ nāma dutiyassa poṅkha”nti vuttaṃ. Tañhi tatiyena",
  "tika-s0305t:802_5": "sarena vijjhīyati. Puna aparaṃ tassa poṅkhanti idaṃ pana aparāparaṃ avirajjhanaṃ",
  "tika-s0305t:802_6": "dassetuṃ vuttaṃ. Durabhisambhavataranti abhibhavituṃ asakkuṇeyyataraṃ. Vālanti kesaṃ.",
  "tika-s0305t:802_7": "Sattadhā bhinditvāti sattakkhattuṃ viphāletvā. Tassa ekaṃ bhedanti tassa kesassa",
  "tika-s0305t:802_8": "ekaṃ aṃsusaṅkhātaṃ bhedaṃ gahetvā. Vātiṅgaṇamajjhe bandhitvāti vātiṅgaṇaphalassa",
  "tika-s0305t:802_9": "majjhaṭṭhāne bandhitvā. Aparaṃ bhedanti aparaṃ kesassa aṃsusaṅkhātaṃ bhedaṃ. Aggakoṭiyaṃ",
  "tika-s0305t:802_10": "bandhitvāti yathā tassa vālabhedassa ūkāmattaṃ likhāmattaṃ vā kaṇḍassa aggakoṭiṃ",
  "tika-s0305t:802_11": "adhikaṃ hutvā tiṭṭhati, evaṃ bandhitvā. Usabhamatteti vīsatiyaṭṭhimatte ṭhāne ṭhito.",
  "tika-s0305t:802_12": "Kaṇḍabaddhāya koṭiyāti kaṇḍabaddhāya vālassa koṭiyā vātiṅgaṇabandhanavālassa koṭiṃ paṭivijjheyya.",
  "tika-s0305t:803": "8. Dutiyachiggaḷayugasuttavaṇṇanā",
  "tika-s0305t:804_0": "1118. Adhiccuppattikanti yadicchāvasena uppajjanakaṃ. Chiggaḷenāti chiggaḷapadesena.",
  "tika-s0305t:804_1": "Chiggaḷuparīti heṭṭhimayugassa chiggaḷapadesassa upari. Āruḷhassa chiggaḷenāti ubhinnampi",
  "tika-s0305t:804_2": "chiddena. Gīvappavesanaṃ viyāti catunnaṃ yugānaṃ chiddapadeseneva uparūpari ṭhitānaṃ",
  "tika-s0305t:804_3": "chiddantarena kāṇakacchapassa gīvappavesanaṃ adhiccatarasambhavaṃ. Tatopi adhiccatarasambhavo",
  "tika-s0305t:804_4": "manussattalābho, tato adhiccatamasambhavo ariyamaggapaṭilābhoti dassento āha “catusaccapaṭivedho",
  "tika-s0305t:804_5": "ativiya adhiccatarasambhavo”ti.",
  "tika-s0305t:805": "Papātavaggavaṇṇanā niṭṭhitā.",
  "tika-s0305t:806": "6. Abhisamayavaggavaṇṇanā",
  "tika-s0305t:807": "1121. Abhisamayasaṃyutte vitthāritova, tasmā tattha vuttanayeneva tassa attho veditabbo.",
  "tika-s0305t:808": "7. Paṭhamaāmakadhaññapeyyālavaggo",
  "tika-s0305t:809": "3. Paññāsuttavaṇṇanā",
  "tika-s0305t:810": "1133. Lokiyampi visuddhatthena “ariya”nti vattabbataṃ labhatīti “lokiyalokuttarenā”ti vuttaṃ.",
  "tika-s0305t:811": "4. Surāmerayasuttavaṇṇanā",
  "tika-s0305t:812_0": "1134. Piṭṭhasurāti piṭṭhena kātabbasurā, tathā odanasurā pūvasurā, majjarasādibhūte",
  "tika-s0305t:812_1": "kiṇṇe pakkhipitvā kattabbā surā kiṇṇapakkhittasurā. Sambhārasaṃyuttāti mūlabhesajjasambhārehi",
  "tika-s0305t:812_2": "saṃyuttā. Pupphāsavoti nāḷikerapupphādito assavanakaāsavo. Muddikaphalādito assavanakaāsavo",
  "tika-s0305t:812_3": "phalāsavo. Itītiādiattho. Tena madhvāsavaguḷāsavasambhārasaṃyutte saṅgaṇhāti. Surāsavavinimuttanti",
  "tika-s0305t:812_4": "yathāvuttasurāsavavinimuttaṃ.",
  "tika-s0305t:813": "10. Pacāyikasuttavaṇṇanā",
  "tika-s0305t:814": "1140. Nīcavuttinoti kule jeṭṭhānaṃ mahāpitucūḷapitujeṭṭhabhātikādīnaṃ abhivādanapaccuṭṭhānaañjalikammasāmīcikammādivasena nīcavuttino.",
  "tika-s0305t:815": "8. Dutiyaāmakadhaññapeyyālavaggo",
  "tika-s0305t:816": "8. Bījagāmasuttavaṇṇanā",
  "tika-s0305t:817_0": "1148. “Mūlabīja”ntiādīsu mūlameva bījanti mūlabījaṃ, mūlabījaṃ etassātipi mūlabījaṃ.",
  "tika-s0305t:817_1": "Tattha purimena bījagāmo vutto “bījānaṃ samūho”ti katvā, dutiyena bhūtagāmo. Duvidhopeso",
  "tika-s0305t:817_2": "sāmaññaniddesena, “mūlabījañca mūlabījañca mūlabīja”nti ekasesanayena vā bījattho",
  "tika-s0305t:817_3": "veditabbo. Esa nayo sesesupi. Phaḷubījanti pabbabījaṃ. Bāhirapaccayantarasamavāye",
  "tika-s0305t:817_4": "sadisaphaluppattiyā visesakāraṇabhāvato viruhanasamatthe sāraphale niruḷho bīja-saddo.",
  "tika-s0305t:817_5": "Tadatthasiddhiyā mūlādīsupi kesuci pavattatīti tato nivattanatthaṃ ekena bīja-saddena",
  "tika-s0305t:817_6": "visesetvā vuttaṃ “bījabīja”nti “rūparūpaṃ, dukkhadukkha”nti ca yathā. Nīlatiṇarukkhādikassāti",
  "tika-s0305t:817_7": "allatiṇassa ceva allarukkhādikassa ca. Ādi-saddena osadhigacchalatādīnaṃ gahaṇaṃ.",
  "tika-s0305t:818": "9. Vikālabhojanasuttavaṇṇanā",
  "tika-s0305t:819": "1149. Aruṇuggamanato paṭṭhāya yāva majjhanhiko, ayaṃ buddhādiariyānaṃ āciṇṇasamāciṇṇo bhojanassa kālo, tadañño vikāloti āha – “vikālabhojanāti kālātikkantabhojanā”ti.",
  "tika-s0305t:820": "10. Gandhavilepanasuttavaṇṇanā",
  "tika-s0305t:821": "1150. Yaṃ kiñci pupphanti ganthimaṃ aganthimaṃ vā yaṃ kiñci pupphajātaṃ, tathā pisitādibhedaṃ yaṃ kiñci gandhajātaṃ.",
  "tika-s0305t:822": "9. Tatiyaāmakadhaññapeyyālavaggo",
  "tika-s0305t:823": "1. Naccagītasuttavaṇṇanā",
  "tika-s0305t:824_0": "1151. Saṅkhepato “sabbapāpassa akaraṇa”ntiādinayappavattaṃ (dī.ni. 2.90; dha.pa.",
  "tika-s0305t:824_1": "183) bhagavato sāsanaṃ accantachandarāgapavattito naccādīnaṃ dassanaṃ na anulometīti",
  "tika-s0305t:824_2": "āha “sāsanassa ananulomattā”ti. Attanā parehi ca payojiyamānaṃ payojāpiyamānañca",
  "tika-s0305t:824_3": "eteneva nacca-saddena gahitaṃ, tathā gītavāditasaddehi cāti āha – “naccananaccāpanādivasenā”ti.",
  "tika-s0305t:824_4": "Ādi-saddena gāyana-gāyāpana-vādana-vādāpanādīni saṅgaṇhāti. Dassanena cettha savanampi",
  "tika-s0305t:824_5": "saṅgahitaṃ virūpekasesanayena. Yathāsakaṃ visayassa ālocanasabhāvatāya vā pañcannaṃ",
  "tika-s0305t:824_6": "viññāṇānaṃ savanakiriyāyapi dassanasaṅkhepasabbhāvato “dassanā”icceva vuttaṃ. Avisūkabhūtassa",
  "tika-s0305t:824_7": "gītassa savanaṃ kadāci vaṭṭatīti āha – “visūkabhūtā dassanā cā”ti. Tathā hi vuttaṃ",
  "tika-s0305t:824_8": "paramatthajotikāya khuddakaaṭṭhakathāya – “dhammūpasaṃhitaṃ gītaṃ vaṭṭati, gītūpasaṃhito",
  "tika-s0305t:824_9": "dhammo na vaṭṭatī”ti.",
  "tika-s0305t:825": "2. Uccāsayanasuttavaṇṇanā",
  "tika-s0305t:826_0": "1152. Uccāti ucca-saddena samānatthaṃ ekaṃ saddantaraṃ. Seti etthāti sayanaṃ, uccāsayanaṃ",
  "tika-s0305t:826_1": "mahāsayanañca samaṇasārupparahitaṃ paṭikkhittanti āha – “pamāṇātikkantaṃ akappiyattharaṇa”nti.",
  "tika-s0305t:826_2": "Āsandādiāsanañcettha sayaneneva saṅgahitaṃ. Yasmā pana ādhāre paṭikkhitte tadādhārakiriyā",
  "tika-s0305t:826_3": "paṭikkhittāva hoti, tasmā “uccāsayanamahāsayanā”icceva vuttaṃ. Atthato pana tadupabhogabhūtanisajjānipajjanehi",
  "tika-s0305t:826_4": "virati dassitāti daṭṭhabbaṃ. Atha vā uccāsayanamahāsayanañca uccāsayanamahāsayanañcāti",
  "tika-s0305t:826_5": "uccāsayanamahāsayananti etasmiṃ atthe ekasesanayena ayaṃ niddeso kato yathā – “nāmarūpapaccayā",
  "tika-s0305t:826_6": "saḷāyatana”nti. Āsanakiriyāpubbakattā vā sayanakiriyāya sayanaggahaṇeneva āsanampi",
  "tika-s0305t:826_7": "gahitanti daṭṭhabbaṃ.",
  "tika-s0305t:827": "3. Jātarūpasuttavaṇṇanā",
  "tika-s0305t:828_0": "1153. Aññepi uggahāpane upanikkhittasādiyane ca paṭiggahaṇattho labbhatīti āha –",
  "tika-s0305t:828_1": "“na uggaṇhāpenti, na upanikkhittaṃ sādiyantī”ti. Atha vā tividhaṃ paṭiggahaṇaṃ kāyena",
  "tika-s0305t:828_2": "vācāya manasāti. Tattha kāyena paṭiggahaṇaṃ uggahaṇaṃ, vācāya paṭiggahaṇaṃ uggahāpaṇaṃ,",
  "tika-s0305t:828_3": "manasā paṭiggahaṇaṃ sādiyanaṃ. Tividhampi paṭiggahaṇaṃ sāmaññaniddesena, ekasesanayena",
  "tika-s0305t:828_4": "vā gahetvā “paṭiggahaṇā”ti vuttanti āha – “neva naṃ uggaṇhantī”tiādi. Esa nayo “āmakadhaññapaṭiggahaṇā”tiādīsupi.",
  "tika-s0305t:829": "4. Āmakadhaññasuttavaṇṇanā",
  "tika-s0305t:830": "1154. Nīvārādiupadhaññassa sāliādimūladhaññantogadhattā vuttaṃ “sattavidhassā”ti.",
  "tika-s0305t:831": "5. Āmakamaṃsasuttavaṇṇanā",
  "tika-s0305t:832_0": "1155. “Anujānāmi, bhikkhave, pañca vasāni bhesajjāni – acchavasaṃ, macchavasaṃ, susukāvasaṃ,",
  "tika-s0305t:832_1": "sūkaravasaṃ, gadrabhavasa”nti vuttattā idaṃ uddissa anuññātaṃ nāma. Tassa pana “kāle",
  "tika-s0305t:832_2": "paṭiggahita”nti vuttattā paṭiggahaṇaṃ vaṭṭatīti āha – “aññatra uddissa anuññātā”ti.",
  "tika-s0305t:832_3": "Vinayavasena upaparikkhitabbo, tasmā samantapāsādikāya vinayaṭṭhakathāya vuttanayenettha",
  "tika-s0305t:832_4": "vinicchayo veditabbo.",
  "tika-s0305t:833": "10. Catutthaāmakadhaññapeyyālavaggo",
  "tika-s0305t:834": "2-3. Kayavikkayasuttādivaṇṇanā",
  "tika-s0305t:835": "1162-63. Kassaci bhaṇḍassa gahaṇaṃ kayo, dānaṃ vikkayo. Tattha tatthāti gāmantare santike ca gamanaṃ dūtakammanti vuccatīti yojanā. Pahiṇagamanaṃ khuddakagamanaṃ.",
  "tika-s0305t:836": "4. Tulākūṭasuttavaṇṇanā",
  "tika-s0305t:837_0": "1164. Rūpakūṭaṃ sarūpena sadisena chalavohāro. Aṅgakūṭaṃ attano hatthādinā aṅgānaṃ",
  "tika-s0305t:837_1": "chalakaraṇaṃ. Gahaṇakūṭaṃ mānesu gahaṇavasena. Paṭicchannakūṭaṃ ayacuṇṇādinā paṭicchannena",
  "tika-s0305t:837_2": "chalakaraṇaṃ. Mahatiyā tulāya. Pacchābhāgeti tulāya pacchimabhāge. Hatthenāti hatthapadesena.",
  "tika-s0305t:837_3": "Akkamatīti uṭṭhātuṃ adento gaṇhāti. Dadanto pubbabhāgeti paresaṃ dadanto pubbabhāge",
  "tika-s0305t:837_4": "hatthena tulaṃ akkamati. Tanti ayacuṇṇaṃ.",
  "tika-s0305t:838_0": "Lohapātiyoti tambalohapātiyo. Suvaṇṇavaṇṇā karontīti asanikhādasuvaṇṇakanakalimpitā",
  "tika-s0305t:838_1": "suvaṇṇavaṇṇā karonti. Mānabhājanassa hadayabhūtassa abbhantarassa bhinnaṃ hadayabhedo.",
  "tika-s0305t:838_2": "Nimiyamānassa tilataṇḍulādikassa sikhāya aggakoṭiyā bhinnaṃ sikhābhedo. Khettādīnaṃ",
  "tika-s0305t:838_3": "minanarajjuyā aññathākaraṇaṃ rajjubhedo. Rajjugahaṇeneva cettha daṇḍakassa gahaṇaṃ",
  "tika-s0305t:838_4": "katamevāti daṭṭhabbaṃ.",
  "tika-s0305t:839": "6-11. Chedanasuttādivaṇṇanā",
  "tika-s0305t:840_0": "1166-71. Vadhoti muṭṭhippahārakasātāḷanādīhi hiṃsanaṃ, viheṭhananti attho. Viheṭhanatthopi",
  "tika-s0305t:840_1": "hi vadha-saddo dissati “atthānaṃ vadhitvā vadhitvā rodeyyā”tiādīsu. Aṭṭhakathāyaṃ",
  "tika-s0305t:840_2": "pana “māraṇa”nti vuttaṃ, taṃ pana pothanaṃ sandhāyāti sakkā viññātuṃ māraṇasaddassa",
  "tika-s0305t:840_3": "vihiṃsanepi dissanato. Sesaṃ suviññeyyameva.",
  "tika-s0305t:841": "Āmakadhaññapeyyālavaggavaṇṇanā niṭṭhitā.",
  "tika-s0305t:842": "Sāratthappakāsiniyā saṃyuttanikāya-aṭṭhakathāya",
  "tika-s0305t:843": "Mahāvaggavaṇṇanāya līnatthappakāsanā niṭṭhitā.",
  "tika-s0305t:844": "Nigamanakathāvaṇṇanā",
  "tika-s0305t:845_0": "Sakalarūpārūpasammasane saṇhasukhumavisayañāṇatāya vipassanācāranipuṇabuddhīnaṃ susaṃyatakāyavacīsamācāratāya",
  "tika-s0305t:845_1": "samathavipassanāsu sammadeva yatanato ca yatīnaṃ bhikkhūnaṃ khandhāyatanadhātusaccindriyapaṭiccasamuppādabhede",
  "tika-s0305t:845_2": "paramatthadhamme nānānayehi ñāṇavibhāgassa sannissayena bahukārassa saṃyuttāgamavarassa",
  "tika-s0305t:845_3": "atthasaṃvaṇṇanaṃ kātuṃ sāratthappakāsanato eva nipuṇā yā mayā aṭṭhakathā āraddhāti",
  "tika-s0305t:845_4": "sambandho. Savisesaṃ paññāvahaguṇattā eva hissa ganthārambhe āditopi “paññāpabhedajananassā”ti",
  "tika-s0305t:845_5": "vuttaṃ. Mahāaṭṭhakathāya sāranti saṃyuttamahāaṭṭhakathāya sāraṃ. Ekūnasaṭṭhimattoti",
  "tika-s0305t:845_6": "thokaṃ ūnabhāvato matta-saddaggahaṇaṃ.",
  "tika-s0305t:846_0": "Mūlaṭṭhakathāya sāranti pubbe vuttasaṃyuttamahāaṭṭhakathāya sārameva puna nigamanavasena",
  "tika-s0305t:846_1": "vuttanti. Atha vā mūlaṭṭhakathāya sāranti porāṇaṭṭhakathāsu atthasāraṃ. Tena etaṃ",
  "tika-s0305t:846_2": "dasseti “saṃyuttamahāaṭṭhakathāya atthasāraṃ ādāya imaṃ sāratthappakāsiniṃ karontena",
  "tika-s0305t:846_3": "sesamahānikāyānampi mūlaṭṭhakathāsu idha viyogakkhamaṃ atthasāraṃ ādāya akāsi”nti.",
  "tika-s0305t:846_4": "“Mahāvihārādhivāsīna”nti ca idaṃ purimapacchimapadehi saddhiṃ sambandhitabbaṃ “mahāvihārādhivāsīnaṃ",
  "tika-s0305t:846_5": "samayaṃ pakāsayantiṃ mahāvihārādhivāsīnaṃ mūlaṭṭhakathāya sāraṃ ādāyā”ti ca. Tena",
  "tika-s0305t:846_6": "puññena. Hotu sabbo sukhī lokoti kāmāvacarādivibhāgo sabbo sattaloko yathārahaṃ bodhittayādhigamavasena",
  "tika-s0305t:846_7": "sampayuttena nibbānasukhena sukhito hotūti sadevakassa lokassa accantaṃ sukhādhigamāya",
  "tika-s0305t:846_8": "attano puññaṃ pariṇāmeti.",
  "tika-s0305t:847": "Ettāvatā sāratthappakāsiniyā",
  "tika-s0305t:848": "Saṃyuttanikāya-aṭṭhakathāya līnatthappakāsanā niṭṭhitā.",
  "tika-s0305t:849": "Saṃyuttaṭīkā samattā."
}