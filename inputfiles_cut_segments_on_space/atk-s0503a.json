{
  "atk-s0503a:0": "Namo tassa bhagavato arahato sammāsambuddhassa",
  "atk-s0503a:1": "Khuddakanikāye",
  "atk-s0503a:2": "Udāna-aṭṭhakathā",
  "atk-s0503a:3": "Ganthārambhakathā",
  "atk-s0503a:4": "Mahākāruṇikaṃ nāthaṃ, ñeyyasāgarapāraguṃ;",
  "atk-s0503a:5": "Vande nipuṇagambhīra-vicitranayadesanaṃ.",
  "atk-s0503a:6": "Vijjācaraṇasampannā, yena nīyanti lokato;",
  "atk-s0503a:7": "Vande tamuttamaṃ dhammaṃ, sammāsambuddhapūjitaṃ.",
  "atk-s0503a:8": "Sīlādiguṇasampanno, ṭhito maggaphalesu yo;",
  "atk-s0503a:9": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0503a:10": "Vandanājanitaṃ puññaṃ, iti yaṃ ratanattaye;",
  "atk-s0503a:11": "Hatantarāyo sabbattha, hutvāhaṃ tassa tejasā.",
  "atk-s0503a:12": "Tena tena nidānena, desitāni hitesinā;",
  "atk-s0503a:13": "Yāni suddhāpadānena, udānāni mahesinā.",
  "atk-s0503a:14": "Tāni sabbāni ekajjhaṃ, āropentehi saṅgahaṃ;",
  "atk-s0503a:15": "Udānaṃ nāma saṅgītaṃ, dhammasaṅgāhakehi yaṃ.",
  "atk-s0503a:16": "Jinassa dhammasaṃvega-pāmojjaparidīpanaṃ;",
  "atk-s0503a:17": "Somanassasamuṭṭhāna-gāthāhi paṭimaṇḍitaṃ.",
  "atk-s0503a:18": "Tassa gambhīrañāṇehi, ogāhetabbabhāvato;",
  "atk-s0503a:19": "Kiñcāpi dukkarā kātuṃ, atthasaṃvaṇṇanā mayā.",
  "atk-s0503a:20": "Sahasaṃvaṇṇanaṃ yasmā, dharate satthusāsanaṃ;",
  "atk-s0503a:21": "Pubbācariyasīhānaṃ, tiṭṭhateva vinicchayo.",
  "atk-s0503a:22": "Tasmā taṃ avalambitvā, ogāhetvāna pañcapi;",
  "atk-s0503a:23": "Nikāye upanissāya, porāṇaṭṭhakathānayaṃ.",
  "atk-s0503a:24": "Suvisuddhaṃ asaṃkiṇṇaṃ, nipuṇatthavinicchayaṃ;",
  "atk-s0503a:25": "Mahāvihāravāsīnaṃ, samayaṃ avilomayaṃ.",
  "atk-s0503a:26": "Punappunāgataṃ atthaṃ, vajjayitvāna sādhukaṃ;",
  "atk-s0503a:27": "Yathābalaṃ karissāmi, udānassatthavaṇṇanaṃ.",
  "atk-s0503a:28": "Iti ākaṅkhamānassa, saddhammassa ciraṭṭhitiṃ;",
  "atk-s0503a:29": "Vibhajantassa tassatthaṃ, sādhu gaṇhantu sādhavoti.",
  "atk-s0503a:30_0": "Tattha udānanti kenaṭṭhena udānaṃ? Udānanaṭṭhena. Kimidaṃ udānaṃ nāma? Pītivegasamuṭṭhāpito",
  "atk-s0503a:30_1": "udāhāro. Yathā hi yaṃ telādi minitabbavatthu mānaṃ gahetuṃ na sakkoti, vissanditvā",
  "atk-s0503a:30_2": "gacchati, taṃ “avaseko”ti vuccati. Yañca jalaṃ taḷākaṃ gahetuṃ na sakkoti, ajjhottharitvā",
  "atk-s0503a:30_3": "gacchati, taṃ “ogho”ti vuccati. Evameva yaṃ pītivegasamuṭṭhāpitaṃ vitakkavipphāraṃ",
  "atk-s0503a:30_4": "antohadayaṃ sandhāretuṃ na sakkoti, so adhiko hutvā anto asaṇṭhahitvā bahi vacīdvārena",
  "atk-s0503a:30_5": "nikkhanto paṭiggāhakanirapekkho udāhāraviseso “udāna”nti vuccati. Dhammasaṃvegavasenapi",
  "atk-s0503a:30_6": "ayamākāro labbhateva.",
  "atk-s0503a:31_0": "Tayidaṃ katthaci gāthābandhavasena katthaci vākyavasena pavattaṃ. Yaṃ pana aṭṭhakathāsu",
  "atk-s0503a:31_1": "“somanassañāṇamayikagāthāpaṭisaṃyuttā”ti udānalakkhaṇaṃ vuttaṃ, taṃ yebhuyyavasena",
  "atk-s0503a:31_2": "vuttaṃ. Yebhuyyena hi udānaṃ gāthābandhavasena bhāsitaṃ pītisomanassasamuṭṭhāpitañca.",
  "atk-s0503a:31_3": "Itarampi pana “atthi, bhikkhave, tadāyatanaṃ, yattha neva pathavī na āpo”tiādīsu",
  "atk-s0503a:31_4": "“sukhakāmāni bhūtāni, yo daṇḍena vihiṃsatī”ti, “sace bhāyatha dukkhassa, sace vo",
  "atk-s0503a:31_5": "dukkhamappiya”nti evamādīsu ca labbhati.",
  "atk-s0503a:32_0": "Evaṃ tayidaṃ sabbaññubuddhabhāsitaṃ, paccekabuddhabhāsitaṃ, sāvakabhāsitanti tividhaṃ",
  "atk-s0503a:32_1": "hoti. Tattha paccekabuddhabhāsitaṃ – “sabbesu bhūtesu nidhāya daṇḍaṃ, aviheṭhayaṃ",
  "atk-s0503a:32_2": "aññatarampi tesa”ntiādinā khaggavisāṇasutte āgatameva. Sāvakabhāsitānipi –",
  "atk-s0503a:33": "“Sabbo rāgo pahīno me, sabbo doso samūhato;",
  "atk-s0503a:34": "Sabbo me vihato moho, sītibhūtosmi nibbuto”ti. –",
  "atk-s0503a:35": "Ādinā theragāthāsu –",
  "atk-s0503a:36": "“Kāyena saṃvutā āsiṃ, vācāya uda cetasā;",
  "atk-s0503a:37": "Samūlaṃ taṇhamabbuyha, sītibhūtāsmi nibbutā”ti. –",
  "atk-s0503a:38_0": "Ādinā therīgāthāsu ca āgatāni. Tāni pana tesaṃ therānaṃ therīnañca na kevalaṃ udānāni",
  "atk-s0503a:38_1": "eva, atha kho sīhanādāpi honti. Sakkādīhi devehi bhāsitāni “aho dānaṃ paramadānaṃ,",
  "atk-s0503a:38_2": "kassape suppatiṭṭhita”ntiādīni, ārāmadaṇḍabrāhmaṇādīhi manussehi ca bhāsitāni “namo",
  "atk-s0503a:38_3": "tassa bhagavato”tiādīni tisso saṅgītiyo ārūḷhāni udānāni santi eva, na tāni idha",
  "atk-s0503a:38_4": "adhippetāni. Yāni pana sammāsambuddhena sāmaṃ āhacca bhāsitāni jinavacanabhūtāni,",
  "atk-s0503a:38_5": "yāni sandhāya bhagavatā pariyattidhammaṃ navadhā vibhajitvā uddisantena udānanti",
  "atk-s0503a:38_6": "vuttāni, tāneva dhammasaṅgāhakehi “udāna”nti saṅgītanti tadevettha saṃvaṇṇetabbabhāvena gahitaṃ.",
  "atk-s0503a:39_0": "Yā pana “anekajātisaṃsāra”ntiādigāthāya dīpitā bhagavatā bodhimūle udānavasena pavattitā",
  "atk-s0503a:39_1": "anekasatasahassānaṃ sammāsambuddhānaṃ avijahitaudānagāthā ca, etā aparabhāge pana",
  "atk-s0503a:39_2": "dhammabhaṇḍāgārikassa bhagavatā desitattā dhammasaṅgāhakehi udānapāḷiyaṃ saṅgahaṃ",
  "atk-s0503a:39_3": "anāropetvā dhammapade saṅgītā. Yañca “aññāsi vata, bho koṇḍañño, aññāsi vata, bho",
  "atk-s0503a:39_4": "koṇḍañño”ti udānavacanaṃ dasasahassilokadhātuyā devamanussānaṃ pavedanasamatthanigghosavipphāraṃ",
  "atk-s0503a:39_5": "bhagavatā bhāsitaṃ, tadapi dhammacakkappavattanasuttantadesanāpariyosāne attanā adhigatadhammekadesassa",
  "atk-s0503a:39_6": "yathādesitassa ariyamaggassa sāvakesu sabbapaṭhamaṃ therena adhigatattā attano parissamassa",
  "atk-s0503a:39_7": "saphalabhāvapaccavekkhaṇahetukaṃ paṭhamabodhiyaṃ sabbesaṃ eva bhikkhūnaṃ sammāpaṭipattipaccavekkhaṇahetukaṃ",
  "atk-s0503a:39_8": "“ārādhayiṃsu vata maṃ bhikkhū ekaṃ samaya”ntiādivacanaṃ viya pītisomanassajanitaṃ",
  "atk-s0503a:39_9": "udāhāramattaṃ, “yadā have pātubhavanti dhammā”tiādivacanaṃ viya pavattiyā nivattiyā",
  "atk-s0503a:39_10": "vā na pakāsananti, na dhammasaṅgāhakehi udānapāḷiyaṃ saṅgītanti daṭṭhabbaṃ.",
  "atk-s0503a:40_0": "Taṃ panetaṃ udānaṃ vinayapiṭakaṃ, suttantapiṭakaṃ, abhidhammapiṭakanti tīsu piṭakesu",
  "atk-s0503a:40_1": "suttantapiṭakapariyāpannaṃ, dīghanikāyo, majjhimanikāyo, saṃyuttanikāyo, aṅguttaranikāyo,",
  "atk-s0503a:40_2": "khuddakanikāyoti pañcasu nikāyesu khuddakanikāyapariyāpannaṃ, suttaṃ, geyyaṃ, veyyākaraṇaṃ,",
  "atk-s0503a:40_3": "gāthā, udānaṃ, itivuttakaṃ, jātakaṃ, abbhutadhammaṃ, vedallanti navasu sāsanaṅgesu udānasaṅgahaṃ.",
  "atk-s0503a:41": "“Dvāsīti buddhato gaṇhiṃ, dve sahassāni bhikkhuto;",
  "atk-s0503a:42": "Caturāsīti sahassāni, ye me dhammā pavattino”ti. –",
  "atk-s0503a:43_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.",
  "atk-s0503a:43_1": "Bodhivaggo, mucalindavaggo, nandavaggo, meghiyavaggo, soṇavaggo, jaccandhavaggo,",
  "atk-s0503a:43_2": "cūḷavaggo, pāṭaligāmiyavaggoti vaggato aṭṭhavaggaṃ; suttato asītisuttasaṅgahaṃ, gāthāto",
  "atk-s0503a:43_3": "pañcanavutiudānagāthāsaṅgahaṃ. Bhāṇavārato aḍḍhūnanavamattā bhāṇavārā. Anusandhito",
  "atk-s0503a:43_4": "bodhisutte pucchānusandhivasena ekānusandhi, suppavāsāsutte pucchānusandhiyathānusandhivasena",
  "atk-s0503a:43_5": "dve anusandhī, sesesu yathānusandhivasena ekekova anusandhi, ajjhāsayānusandhi panettha",
  "atk-s0503a:43_6": "natthi. Evaṃ sabbathāpi ekāsītianusandhisaṅgahaṃ. Padato satādhikāni ekavīsa padasahassāni,",
  "atk-s0503a:43_7": "gāthāpādato tevīsati catussatādhikāni aṭṭha sahassāni, akkharato sattasahassādhikāni",
  "atk-s0503a:43_8": "saṭṭhi sahassāni tīṇi ca satāni dvāsīti ca akkharāni. Tenetaṃ vuccati –",
  "atk-s0503a:44": "“Asīti eva suttantā, vaggā aṭṭha samāsato;",
  "atk-s0503a:45": "Gāthā ca pañcanavuti, udānassa pakāsitā.",
  "atk-s0503a:46": "“Aḍḍhūnanavamattā ca, bhāṇavārā pamāṇato;",
  "atk-s0503a:47": "Ekādhikā tathāsīti, udānassānusandhiyo.",
  "atk-s0503a:48": "“Ekavīsasahassāni, satañceva vicakkhaṇo;",
  "atk-s0503a:49": "Padānetānudānassa, gaṇitāni viniddise”.",
  "atk-s0503a:50": "Gāthāpādato pana –",
  "atk-s0503a:51": "“Aṭṭhasahassamattāni, cattāreva satāni ca;",
  "atk-s0503a:52": "Pādānetānudānassa, tevīsati ca niddise.",
  "atk-s0503a:53": "“Akkharānaṃ sahassāni, saṭṭhi satta satāni ca;",
  "atk-s0503a:54": "Tīṇi dvāsīti ca tathā, udānassa paveditā”ti.",
  "atk-s0503a:55_0": "Tassa aṭṭhasu vaggesu bodhivaggo ādi, suttesu paṭhamaṃ bodhisuttaṃ, tassāpi evaṃ",
  "atk-s0503a:55_1": "me sutantiādikaṃ āyasmatā ānandena paṭhamamahāsaṅgītikāle vuttanidānamādi. Sā panāyaṃ",
  "atk-s0503a:55_2": "paṭhamamahāsaṅgīti vinayapiṭake tantimārūḷhā eva. Yo panettha nidānakosallatthaṃ",
  "atk-s0503a:55_3": "vattabbo kathāmaggo sopi sumaṅgalavilāsiniyaṃ dīghanikāyaṭṭhakathāyaṃ vutto evāti",
  "atk-s0503a:55_4": "tattha vuttanayeneva veditabbo.",
  "atk-s0503a:56": "1. Bodhivaggo",
  "atk-s0503a:57": "1. Paṭhamabodhisuttavaṇṇanā",
  "atk-s0503a:58_0": "1. Yaṃ panettha “evaṃ me suta”ntiādikaṃ nidānaṃ, tattha evanti nipātapadaṃ. Metiādīni",
  "atk-s0503a:58_1": "nāmapadāni. Uruvelāyaṃ viharatīti ettha vīti upasaggapadaṃ, haratīti ākhyātapadanti",
  "atk-s0503a:58_2": "imināva nayena sabbattha padavibhāgo veditabbo.",
  "atk-s0503a:59_0": "Atthato pana evaṃsaddo tāva upamūpadesasampahaṃsanagarahaṇavacanasampaṭiggahākāra-",
  "atk-s0503a:59_1": "nidassanāvadhāraṇapucchāidamatthaparimāṇādi anekatthappabhedo. Tathā hesa “evaṃ jātena",
  "atk-s0503a:59_2": "maccena, kattabbaṃ kusalaṃ bahu”nti evamādīsu upamāyaṃ āgato. “Evaṃ te abhikkamitabbaṃ,",
  "atk-s0503a:59_3": "evaṃ te paṭikkamitabba”ntiādīsu upadese. “Evametaṃ bhagavā, evametaṃ sugatā”tiādīsu",
  "atk-s0503a:59_4": "sampahaṃsane. “Evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa",
  "atk-s0503a:59_5": "vaṇṇaṃ bhāsatī”tiādīsu garahaṇe. “Evaṃ, bhanteti kho te bhikkhū bhagavato paccassosu”ntiādīsu",
  "atk-s0503a:59_6": "vacanasampaṭiggahe. “Evaṃ byā kho ahaṃ, bhante, bhagavatā dhammaṃ desitaṃ ājānāmī”tiādīsu",
  "atk-s0503a:59_7": "ākāre. “Ehi tvaṃ, māṇavaka, yena samaṇo ānando tenupasaṅkama, upasaṅkamitvā mama",
  "atk-s0503a:59_8": "vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha",
  "atk-s0503a:59_9": "‘subho māṇavo todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ",
  "atk-s0503a:59_10": "phāsuvihāraṃ pucchatī’ti, evañca vadehi ‘sādhu kira bhavaṃ ānando yena subhassa māṇavassa",
  "atk-s0503a:59_11": "todeyyaputtassa nivesanaṃ, tenupasaṅkamatu anukampaṃ upādāyā’ti”ādīsu nidassane.",
  "atk-s0503a:59_12": "“‘Taṃ kiṃ maññatha, kālāmā, ime dhammā kusalā vā akusalā vā’ti? ‘Akusalā, bhante’.",
  "atk-s0503a:59_13": "‘Sāvajjā vā anavajjā vā’ti? ‘Sāvajjā, bhante’. ‘Viññūgarahitā vā viññuppasatthā vā’ti?",
  "atk-s0503a:59_14": "‘Viññūgarahitā, bhante’. ‘Samattā samādinnā ahitāya dukkhāya saṃvattanti, no’vā?",
  "atk-s0503a:59_15": "‘Kathaṃ vo ettha hotī’ti? ‘Samattā, bhante, samādinnā ahitāya dukkhāya saṃvattanti,",
  "atk-s0503a:59_16": "evaṃ no ettha hotīti”’ādīsu avadhāraṇe. “Evamete sunhātā suvilittā kappitakesamassū",
  "atk-s0503a:59_17": "āmuttamālābharaṇā”tiādīsu pucchāyaṃ. “Evaṃgatāni puthusippāyatanāni, evaṃvidho evamākāro”tiādīsu",
  "atk-s0503a:59_18": "idaṃsaddassa atthe. Gatasaddo hi pakārapariyāyo, tathā vidhākārasaddā. Tathā hi vidhayuttagatasadde",
  "atk-s0503a:59_19": "lokiyā pakāratthe vadanti. “Evaṃ lahuparivattaṃ evamāyupariyanto”tiādīsu parimāṇe.",
  "atk-s0503a:60_0": "Nanu ca “evaṃ vitakkitaṃ no tumhehi, evamāyupariyanto”ti cettha evaṃsaddena pucchanākāraparimāṇākārānaṃ",
  "atk-s0503a:60_1": "vuttattā ākārattho eva evaṃsaddoti. Na, visesasabbhāvato. Ākāramattavācako hettha",
  "atk-s0503a:60_2": "evaṃsaddo ākāratthoti adhippeto. “Evaṃ byā kho”tiādīsu pana ākāravisesavacano. Ākāravisesavācino",
  "atk-s0503a:60_3": "cete evaṃsaddā pucchanākāraparimāṇākārānaṃ vācakattā. Evañca katvā “evaṃ jātena maccenā”tiādīni",
  "atk-s0503a:60_4": "upamānaudāharaṇāni yujjanti. Tattha hi –",
  "atk-s0503a:61": "“Yathāpi puppharāsimhā, kayirā mālāguṇe bahū;",
  "atk-s0503a:62": "Evaṃ jātena maccena, kattabbaṃ kusalaṃ bahu”nti. –",
  "atk-s0503a:63_0": "Ettha puppharāsiṭṭhānīyato manussuppatti sappurisūpanissayasaddhammassavanayonisomanasikārabhogasampattiādito",
  "atk-s0503a:63_1": "dānādipuññakiriyāhetusamudāyato sobhāsugandhatādiguṇavisesayogato mālāguṇasadisiyo",
  "atk-s0503a:63_2": "bahukā puññakiriyā maritabbasabhāvatāya maccena kattabbāti abhedatāya puppharāsi",
  "atk-s0503a:63_3": "mālāguṇā ca upamā, tesaṃ upamānākāro yathāsaddena aniyamato vutto. Puna evaṃsaddena",
  "atk-s0503a:63_4": "niyamanavasena vutto. So pana upamākāro niyamiyamāno atthato upamā eva hotīti vuttaṃ “upamāyaṃ āgato”ti.",
  "atk-s0503a:64_0": "Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya",
  "atk-s0503a:64_1": "ākappasampattiyā yo tattha upadesākāro, so atthato upadesoyevāti vuttaṃ – “evaṃ te",
  "atk-s0503a:64_2": "abhikkamitabbaṃ, evaṃ te paṭikkamitabbantiādīsu upadese”ti.",
  "atk-s0503a:65_0": "“Evametaṃ bhagavā, evametaṃ sugatā”ti ettha bhagavatā yathāvuttamatthaṃ aviparītato",
  "atk-s0503a:65_1": "jānantehi kataṃ yaṃ tattha vijjamānaguṇānaṃ pakārehi haṃsanaṃ udaggatākaraṇaṃ sampahaṃsanaṃ,",
  "atk-s0503a:65_2": "so tattha pahaṃsanākāroti vuttanayena yojetabbaṃ.",
  "atk-s0503a:66_0": "“Evamevaṃ panāya”nti ettha garahaṇākāroti vuttanayena yojetabbaṃ. So ca garahaṇākāro",
  "atk-s0503a:66_1": "“vasalī”tiādikhuṃsanasaddasannidhānato idha evaṃsaddena pakāsitoti viññāyati. Yathā",
  "atk-s0503a:66_2": "cettha, evaṃ upamākārādayopi upamādivasena vuttānaṃ puppharāsiādisaddānaṃ sannidhānato vuttāti veditabbaṃ.",
  "atk-s0503a:67_0": "“Evaṃ no”ti etthāpi tesaṃ yathāvuttadhammānaṃ ahitadukkhāvahabhāvena sanniṭṭhānajananatthaṃ",
  "atk-s0503a:67_1": "anumatiggahaṇavasena “no vā kathaṃ vo ettha hotī”ti pucchāya katāya “evaṃ no ettha",
  "atk-s0503a:67_2": "hotī”ti vuttattā tadākārasanniṭṭhānaṃ evaṃsaddena āvikataṃ. So pana tesaṃ dhammānaṃ",
  "atk-s0503a:67_3": "ahitāya dukkhāya saṃvattanākāro niyamiyamāno avadhāraṇattho hotīti vuttaṃ – “evaṃ",
  "atk-s0503a:67_4": "no ettha hotītiādīsu avadhāraṇe”ti.",
  "atk-s0503a:68": "“Evañca vadehī”ti yathāhaṃ vadāmi evaṃ samaṇaṃ ānandaṃ vadehīti vadanākāro idāni vattabbo evaṃsaddena nidassīyatīti “nidassanattho”ti vuttaṃ.",
  "atk-s0503a:69_0": "Evamākāravisesavācīnampi etesaṃ evaṃsaddānaṃ upamādivisesatthavuttitāya upamādiatthatā",
  "atk-s0503a:69_1": "vuttā. “Evaṃ, bhante”ti pana dhammassa sādhukaṃ savanamanasikāre niyojitehi bhikkhūhi",
  "atk-s0503a:69_2": "tattha patiṭṭhitabhāvassa paṭijānanavasena vuttattā tattha evaṃsaddo vacanasampaṭiggahattho.",
  "atk-s0503a:69_3": "Tena evaṃ, bhanteti sādhu, bhante, suṭṭhu, bhanteti vuttaṃ hoti. Svāyamidha ākāranidassanāvadhāraṇesu daṭṭhabbo.",
  "atk-s0503a:70_0": "Tattha ākāratthena evaṃsaddena etamatthaṃ dīpeti – nānānayanipuṇamanekajjhāsayasamuṭṭhānaṃ",
  "atk-s0503a:70_1": "atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ",
  "atk-s0503a:70_2": "sakasakabhāsānurūpato sotapathamāgacchantaṃ tassa bhagavato vacanaṃ sabbappakārena",
  "atk-s0503a:70_3": "ko samattho viññātuṃ, sabbathāmena pana sotukāmataṃ janetvāpi evaṃ me sutaṃ, mayāpi",
  "atk-s0503a:70_4": "ekenākārena sutanti.",
  "atk-s0503a:71_0": "Ettha ca ekattanānattaabyāpāraevaṃdhammatāsaṅkhātā nandiyāvattatipukkhalasīhavikkīḷitadisālocanaaṅkusasaṅkhātā",
  "atk-s0503a:71_1": "ca assādādivisayādibhedena nānāvidhā nayā nānānayā. Nayā vā pāḷigatiyo, tā ca paññattianupaññattādivasena",
  "atk-s0503a:71_2": "saṃkilesabhāgiyādilokiyāditadubhayavomissakādivasena kusalādivasena khandhādivasena,",
  "atk-s0503a:71_3": "saṅgahādivasena, samayavimuttādivasena, ṭhapanādivasena, kusalamūlādivasena, tikapaṭṭhānādivasena",
  "atk-s0503a:71_4": "ca nānappakārāti nānānayā, tehi nipuṇaṃ saṇhaṃ sukhumanti nānānayanipuṇaṃ.",
  "atk-s0503a:72_0": "Āsayova ajjhāsayo, so ca sassatādibhedena apparajakkhatādibhedena ca anekavidho.",
  "atk-s0503a:72_1": "Attajjhāsayādiko eva vā aneko ajjhāsayo anekajjhāsayo. So samuṭṭhānaṃ uppattihetu",
  "atk-s0503a:72_2": "etassāti anekajjhāsayasamuṭṭhānaṃ.",
  "atk-s0503a:73_0": "Sīlādiatthasampattiyā tabbibhāvanabyañjanasampattiyā saṅkāsanapakāsanavivaraṇavibhajanauttānīkaraṇapaññattivasena",
  "atk-s0503a:73_1": "chahi atthapadehi akkharapadabyañjanākāraniruttiniddesavasena chahi byañjanapadehi",
  "atk-s0503a:73_2": "ca samannāgatattā atthabyañjanasampannaṃ.",
  "atk-s0503a:74_0": "Iddhiādesanānusāsanībhedena tesu ca ekekassa visayādibhedena vividhaṃ bahuvidhaṃ",
  "atk-s0503a:74_1": "vā pāṭihāriyaṃ etassāti vividhapāṭihāriyaṃ. Tattha paṭipakkhaharaṇato rāgādikilesāpanayanato",
  "atk-s0503a:74_2": "pāṭihāriyanti atthe sati bhagavato na paṭipakkhā rāgādayo santi ye haritabbā, puthujjanānampi",
  "atk-s0503a:74_3": "vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati,",
  "atk-s0503a:74_4": "tasmā tattha pavattavohārena ca na sakkā idha pāṭihāriyanti vattuṃ. Sace pana mahākāruṇikassa",
  "atk-s0503a:74_5": "bhagavato veneyyagatā ca kilesā paṭipakkhā, tesaṃ haraṇato pāṭihāriyanti vuttaṃ,",
  "atk-s0503a:74_6": "evaṃ sati yuttametaṃ. Atha vā bhagavato ceva sāsanassa ca paṭipakkhā titthiyā, tesaṃ",
  "atk-s0503a:74_7": "haraṇato pāṭihāriyaṃ. Te hi diṭṭhiharaṇavasena diṭṭhippakāsane asamatthabhāvena ca",
  "atk-s0503a:74_8": "iddhiādesanānusāsanīhi haritā apanītā honti. Paṭīti vā ayaṃ saddo pacchāti etassa",
  "atk-s0503a:74_9": "atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya. Tasmā",
  "atk-s0503a:74_10": "samāhite citte vigatūpakkilese katakiccena pacchā haritabbaṃ pavattetabbanti paṭihāriyaṃ.",
  "atk-s0503a:74_11": "Attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ.",
  "atk-s0503a:74_12": "Iddhiādesanānusāsaniyo vigatūpakkilesena katakiccena sattahitatthaṃ puna pavattetabbā,",
  "atk-s0503a:74_13": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni",
  "atk-s0503a:74_14": "bhavanti. Paṭihāriyameva pāṭihāriyaṃ, paṭihāriye vā iddhiādesanānusāsanīsamudāye",
  "atk-s0503a:74_15": "bhavaṃ ekekaṃ pāṭihāriyanti vuccati. Paṭihāriyaṃ vā catutthajjhānaṃ maggo ca paṭipakkhaharaṇato.",
  "atk-s0503a:74_16": "Tattha jātaṃ nimittabhūtato tato vā āgatanti pāṭihāriyanti attho veditabbo.",
  "atk-s0503a:75_0": "Yasmā pana tantiatthadesanā tabbohārābhisamayasaṅkhātā hetuhetuphalatadubhayapaññattipaṭivedhasaṅkhātā",
  "atk-s0503a:75_1": "vā dhammatthadesanāpaṭivedhā gambhīrā, sasādīhi viya mahāsamuddo anupacitakusalasambhārehi",
  "atk-s0503a:75_2": "alabbhaneyyappatiṭṭhā duppariyogāhā ca, tasmā tehi catūhi gambhīrabhāvehi yuttanti",
  "atk-s0503a:75_3": "bhagavato vacanaṃ dhammatthadesanāpaṭivedhagambhīraṃ.",
  "atk-s0503a:76_0": "Eko eva bhagavato dhammadesanāghoso, ekasmiṃ khaṇe pavattamāno nānābhāsānaṃ sattānaṃ",
  "atk-s0503a:76_1": "attano attano bhāsāvasena apubbaṃ acarimaṃ gahaṇūpago hoti. Acinteyyo hi buddhānaṃ",
  "atk-s0503a:76_2": "buddhānubhāvoti sabbasattānaṃ sakasakabhāsānurūpato sotapathaṃ āgacchatīti veditabbaṃ.",
  "atk-s0503a:77": "Nidassanatthena “nāhaṃ sayambhū, na mayā idaṃ sacchikata”nti attānaṃ parimocento “evaṃ me sutaṃ, mayāpi evaṃ suta”nti idāni vattabbaṃ sakalaṃ suttaṃ nidasseti.",
  "atk-s0503a:78_0": "Avadhāraṇatthena “etadaggaṃ, bhikkhave, mama sāvakānaṃ bhikkhūnaṃ bahussutānaṃ yadidaṃ",
  "atk-s0503a:78_1": "ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti",
  "atk-s0503a:78_2": "evaṃ bhagavatā, “āyasmā ānando atthakusalo, dhammakusalo, byañjanakusalo, niruttikusalo,",
  "atk-s0503a:78_3": "pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ",
  "atk-s0503a:78_4": "dassento sattānaṃ sotukāmataṃ janeti. “Evaṃ me sutaṃ, tañca kho atthato vā byañjanato",
  "atk-s0503a:78_5": "vā anūnamanadhikaṃ, evameva na aññathā daṭṭhabba”nti. Aññathāti bhagavato sammukhā",
  "atk-s0503a:78_6": "sutākārato aññathā na pana bhagavatā desitākārato. Acinteyyānubhāvā hi bhagavato",
  "atk-s0503a:78_7": "desanā, sā neva sabbākārena sakkā viññātunti vuttovāyamattho. Sutākārāvirujjhanameva hi dhāraṇabalaṃ.",
  "atk-s0503a:79_0": "Mesaddo tīsu atthesu dissati. Tathā hissa “gāthābhigītaṃ me abhojaneyya”ntiādīsu",
  "atk-s0503a:79_1": "mayāti attho. “Sādhu me, bhante, bhagavā saṃkhittena dhammaṃ desetū”tiādīsu mayhanti",
  "atk-s0503a:79_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā",
  "atk-s0503a:79_3": "sutaṃ, mama suta”nti ca atthadvaye yujjati.",
  "atk-s0503a:80_0": "Ettha ca yo paro na hoti, so attāti evaṃ vattabbe niyakajjhattasaṅkhāte sasantāne",
  "atk-s0503a:80_1": "vattanato tividhopi mesaddo kiñcāpi ekasmiṃyeva atthe dissati, karaṇasampadānādivisesasaṅkhāto",
  "atk-s0503a:80_2": "pana viññāyatevāyaṃ atthabhedoti “me-saddo tīsu atthesu dissatī”ti vuttoti daṭṭhabbaṃ.",
  "atk-s0503a:81_0": "Sutanti ayaṃ sutasaddo saupasaggo anupasaggo ca gamanavissutakilinnūpacitānuyogasotaviññeyya",
  "atk-s0503a:81_1": "sotadvārānusāra viññātādianekatthappabhedo. Kiñcāpi hi upasaggo kiriyaṃ viseseti,",
  "atk-s0503a:81_2": "jotakabhāvato pana satipi tasmiṃ sutasaddo eva taṃ tamatthaṃ vadatīti anupasaggassa",
  "atk-s0503a:81_3": "sutasaddassa atthuddhāre saupasaggassa gahaṇaṃ na virujjhati.",
  "atk-s0503a:82_0": "Tattha “senāya pasuto”tiādīsu gacchantoti attho. “Sutadhammassa passato”tiādīsu vissutadhammassāti",
  "atk-s0503a:82_1": "attho. “Avassutā avassutassā”tiādīsu kilesena kilinnā kilinnassāti attho. “Tumhehi",
  "atk-s0503a:82_2": "puññaṃ pasutaṃ anappaka”ntiādīsu upacitanti attho. “Ye jhānappasutā dhīrā”tiādīsu",
  "atk-s0503a:82_3": "jhānānuyuttāti attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo",
  "atk-s0503a:82_4": "sutasannicayo”tiādīsu sotadvārānusāraviññātadharoti attho. Idha panassa “sotadvārānusārena",
  "atk-s0503a:82_5": "upadhārita”nti vā “upadhāraṇa”nti vā attho. Me-saddassa hi mayāti atthe sati “evaṃ",
  "atk-s0503a:82_6": "mayā sutaṃ sotadvārānusārena upadhārita”nti yujjati. Mamāti atthe sati “evaṃ mama",
  "atk-s0503a:82_7": "sutaṃ sotadvārānusārena upadhāraṇa”nti yujjati.",
  "atk-s0503a:83_0": "Evametesu tīsu padesu yasmā sutasaddasannidhāne payuttena evaṃsaddena savanakiriyājotakena",
  "atk-s0503a:83_1": "bhavitabbaṃ, tasmā evanti sotaviññāṇasampaṭicchanādisotadvārikaviññāṇānantaraṃ uppannamanodvārikaviññāṇakiccanidassanaṃ.",
  "atk-s0503a:83_2": "Meti vuttaviññāṇasamaṅgīpuggalanidassanaṃ. Sabbāni hi vākyāni evakāratthasahitāniyeva",
  "atk-s0503a:83_3": "avadhāraṇaphalattā tesaṃ. Sutanti assavanabhāvappaṭikkhepato anūnānadhikāviparītaggahaṇanidassanaṃ.",
  "atk-s0503a:83_4": "Yathā hi sutaṃ sutamevāti vattabbataṃ arahati tathā taṃ sammā sutaṃ anūnaggahaṇaṃ",
  "atk-s0503a:83_5": "anadhikaggahaṇaṃ aviparītaggahaṇañca hotīti. Atha vā saddantaratthāpohanavasena saddo",
  "atk-s0503a:83_6": "atthaṃ vadatīti etasmiṃ pakkhe yasmā sutanti etassa asutaṃ na hotīti ayamattho vutto,",
  "atk-s0503a:83_7": "tasmā sutanti assavanabhāvappaṭikkhepato anūnānadhikāviparītaggahaṇanidassanaṃ. Idaṃ",
  "atk-s0503a:83_8": "vuttaṃ hoti – evaṃ me sutaṃ, na mayā idaṃ diṭṭhaṃ, na sayambhūñāṇena sacchikataṃ,",
  "atk-s0503a:83_9": "na aññathā vā upaladdhaṃ. Api ca sutaṃva, tañca kho sammadevāti. Avadhāraṇatthe vā",
  "atk-s0503a:83_10": "evaṃsadde ayamatthayojanā, tadapekkhassa sutasaddassa niyamattho sambhavatīti tadapekkhassa",
  "atk-s0503a:83_11": "sutasaddassa assavanabhāvappaṭikkhepo anūnānadhikāviparītaggahaṇanidassanatā ca veditabbā.",
  "atk-s0503a:83_12": "Iti savanahetusavanavisesavasenapi sutasaddassa atthayojanā katāti daṭṭhabbaṃ.",
  "atk-s0503a:84_0": "Tathā evanti tassā sotadvārānusārena pavattāya viññāṇavīthiyā nānatthabyañjanaggahaṇato",
  "atk-s0503a:84_1": "nānappakārena ārammaṇe pavattibhāvappakāsanaṃ ākārattho evaṃsaddoti karitvā. Meti",
  "atk-s0503a:84_2": "attappakāsanaṃ. Sutanti dhammappakāsanaṃ yathāvuttāya viññāṇavīthiyā pariyattidhammārammaṇattā.",
  "atk-s0503a:84_3": "Ayañhettha saṅkhepo – nānappakārena ārammaṇe pavattāya viññāṇavīthiyā karaṇabhūtāya",
  "atk-s0503a:84_4": "mayā na aññaṃ kataṃ, idaṃ pana kataṃ, ayaṃ dhammo sutoti.",
  "atk-s0503a:85_0": "Tathā evanti nidassitabbappakāsanaṃ nidassanattho evaṃsaddoti katvā nidassetabbassa",
  "atk-s0503a:85_1": "niddisitabbabhāvato. Tasmā evaṃsaddena sakalampi suttaṃ paccāmaṭṭhanti veditabbaṃ.",
  "atk-s0503a:85_2": "Meti puggalappakāsanaṃ. Sutanti puggalakiccappakāsanaṃ. Sutasaddena hi labbhamānā",
  "atk-s0503a:85_3": "savanakiriyā savanaviññāṇappabandhappaṭibaddhā, tattha ca puggalavohāro, na ca puggalavohārarahite",
  "atk-s0503a:85_4": "dhammappabandhe savanakiriyā labbhati. Tassāyaṃ saṅkhepattho – yaṃ suttaṃ niddisissāmi,",
  "atk-s0503a:85_5": "taṃ mayā evaṃ sutanti.",
  "atk-s0503a:86_0": "Tathā evanti yassa cittasantānassa nānārammaṇappavattiyā nānatthabyañjanaggahaṇaṃ",
  "atk-s0503a:86_1": "hoti, tassa nānākāraniddeso ākārattho eva evaṃsaddoti katvā. Evanti hi ayamākārapaññatti",
  "atk-s0503a:86_2": "dhammānaṃ taṃ taṃ pavattiākāraṃ upādāya paññapetabbasabhāvattā. Meti kattuniddeso.",
  "atk-s0503a:86_3": "Sutanti visayaniddeso, sotabbo hi dhammo savanakiriyākattupuggalassa savanakiriyāvasena",
  "atk-s0503a:86_4": "pavattiṭṭhānaṃ hoti. Ettāvatā nānappakārena pavattena cittasantānena taṃsamaṅgino",
  "atk-s0503a:86_5": "kattu visaye gahaṇasanniṭṭhānaṃ dassitaṃ hoti.",
  "atk-s0503a:87_0": "Atha vā evanti puggalakiccaniddeso, sutānañhi dhammānaṃ gahitākārassa nidassanassa",
  "atk-s0503a:87_1": "avadhāraṇassa vā pakāsanasabhāvena evaṃsaddena tadākārādidhāraṇassa puggalavohārupādānadhammabyāpārabhāvato",
  "atk-s0503a:87_2": "puggalakiccaṃnāma niddiṭṭhaṃ hotīti. Sutanti viññāṇakiccaniddeso, puggalavādinopi",
  "atk-s0503a:87_3": "hi savanakiriyā viññāṇanirapekkhā na hotīti. Meti ubhayakiccayuttapuggalaniddeso.",
  "atk-s0503a:87_4": "Meti hi saddappavatti ekanteneva sattavisesavisayā viññāṇakiccañca tattheva samodahitabbanti.",
  "atk-s0503a:87_5": "Ayaṃ panettha saṅkhepo – mayā savanakiccaviññāṇasamaṅginā puggalena viññāṇavasena",
  "atk-s0503a:87_6": "laddhasavanakiccavohārena sutanti.",
  "atk-s0503a:88_0": "Tathā evanti ca meti ca saccikaṭṭhaparamatthavasena avijjamānapaññatti. Sabbassa",
  "atk-s0503a:88_1": "hi saddādhigamanīyassa atthassa paññattimukheneva paṭipajjitabbattā sabbapaññattīnañca",
  "atk-s0503a:88_2": "vijjamānādīsu chasu paññattīsu avarodho, tasmā yo māyāmarīciādayo viya abhūtattho",
  "atk-s0503a:88_3": "anussavādīhi gahetabbo viya anuttamatthopi na hoti. So rūpasaddādiko ruppanānubhavanādiko",
  "atk-s0503a:88_4": "ca paramatthasabhāvo saccikaṭṭhaparamatthavasena vijjati. Yo pana evanti ca meti",
  "atk-s0503a:88_5": "ca vuccamāno ākārattho, so aparamatthasabhāvo saccikaṭṭhaparamatthavasena anupalabbhamāno",
  "atk-s0503a:88_6": "avijjamānapaññatti nāma. Tasmā kiñhettha taṃ paramatthato atthi, yaṃ evanti vā meti",
  "atk-s0503a:88_7": "vā niddesaṃ labhetha? Sutanti vijjamānapaññatti, yañhi taṃ ettha sotena upaladdhaṃ,",
  "atk-s0503a:88_8": "taṃ paramatthato vijjamānanti.",
  "atk-s0503a:89_0": "Tathā evanti sotapathamāgate dhamme upādāya tesaṃ upadhāritākārādīnaṃ paccāmasanavasena.",
  "atk-s0503a:89_1": "Meti sasantatipariyāpanne khandhe karaṇādivisesavisiṭṭhe upādāya vattabbato upādāpaññatti.",
  "atk-s0503a:89_2": "Sutanti diṭṭhādīni upanidhāya vattabbato upanidhāpaññatti. Diṭṭhādisabhāvarahite",
  "atk-s0503a:89_3": "saddāyatane pavattamānopi sutavohāro dutiyaṃ tatiyantiādiko viya paṭhamādīni, diṭṭhamutaviññāte",
  "atk-s0503a:89_4": "apekkhitvā sutanti viññeyyattā diṭṭhādīni upanidhāya vattabbo hoti. Asutaṃ na hotīti",
  "atk-s0503a:89_5": "hi sutanti pakāsitoyamatthoti.",
  "atk-s0503a:90_0": "Ettha ca evantivacanena asammohaṃ dīpeti. Paṭividdhā hi attanā sutassa pakāravisesā",
  "atk-s0503a:90_1": "evanti idha āyasmatā ānandena paccāmaṭṭhā, tenassa asammoho dīpito hoti. Na hi sammūḷho",
  "atk-s0503a:90_2": "nānappakārapaṭivedhasamattho hoti, paccayākāravasena nānappakārā duppaṭividdhā ca",
  "atk-s0503a:90_3": "suttantāti dīpitanti. Sutantivacanena sutassa asammosaṃ dīpeti, sutākārassa yāthāvato",
  "atk-s0503a:90_4": "dassiyamānattā. Yassa hi sutaṃ sammuṭṭhaṃ hoti, na so kālantare mayā sutanti paṭijānāti.",
  "atk-s0503a:90_5": "Iccassa asammohena paññāsiddhi, sammohābhāvena paññāya eva vā savanakālasambhūtāya",
  "atk-s0503a:90_6": "taduttarikālapaññāsiddhi, tathā asammosena satisiddhi. Tattha paññāpubbaṅgamāya satiyā",
  "atk-s0503a:90_7": "byañjanāvadhāraṇasamatthatā. Byañjanānañhi paṭivijjhitabbo ākāro nātigambhīro, yathāsutaṃ",
  "atk-s0503a:90_8": "dhāraṇameva tattha karaṇīyanti satiyā byāpāro adhiko, paññā tattha guṇībhūtā hoti",
  "atk-s0503a:90_9": "paññāya pubbaṅgamāti katvā. Satipubbaṅgamāya paññāya atthappaṭivedhasamatthatā. Atthassa",
  "atk-s0503a:90_10": "hi paṭivijjhitabbo ākāro gambhīroti paññāya byāpāro adhiko, sati tattha guṇībhūtāyevāti",
  "atk-s0503a:90_11": "satiyā pubbaṅgamāyāti katvā. Tadubhayasamatthatāyogena atthabyañjanasampannassa dhammakosassa",
  "atk-s0503a:90_12": "anupālanasamatthatāya dhammabhaṇḍāgārikattasiddhi.",
  "atk-s0503a:91_0": "Aparo nayo – evantivacanena yonisomanasikāraṃ dīpeti, tena ca vuccamānānaṃ ākāranidassanāvadhāraṇatthānaṃ",
  "atk-s0503a:91_1": "upari vakkhamānānaṃ nānappakārappaṭivedhajotakānaṃ aviparītasiddhi dhammavisayattā.",
  "atk-s0503a:91_2": "Na hi ayoniso manasikaroto nānappakārappaṭivedho sambhavati. Sutantivacanena avikkhepaṃ",
  "atk-s0503a:91_3": "dīpeti, “paṭhamabodhisuttaṃ kattha bhāsita”ntiādipucchāvasena pakaraṇapattassa vakkhamānassa",
  "atk-s0503a:91_4": "suttassa savanaṃ samādhānamantarena na sambhavati vikkhittacittassa savanābhāvato.",
  "atk-s0503a:91_5": "Tathā hi vikkhittacitto puggalo sabbasampattiyā vuccamānopi “na mayā sutaṃ, puna",
  "atk-s0503a:91_6": "bhaṇathā”ti bhaṇati. Yonisomanasikārena cettha attasammāpaṇidhiṃ pubbe ca katapuññataṃ",
  "atk-s0503a:91_7": "sādheti sammā appaṇihitattassa pubbe akatapuññassa vā tadabhāvato. Avikkhepena saddhammassavanaṃ",
  "atk-s0503a:91_8": "sappurisūpanissayañca sādheti assutavato sappurisūpanissayavirahitassa ca tadabhāvato.",
  "atk-s0503a:91_9": "Na hi vikkhitto sotuṃ sakkoti, na ca sappurise anupanissayamānassa savanaṃ atthīti.",
  "atk-s0503a:92_0": "Aparo nayo – “yassa cittasantānassa nānappakārappavattiyā nānatthabyañjanaggahaṇaṃ",
  "atk-s0503a:92_1": "hoti, tassa nānākāraniddeso”ti vuttaṃ. Yasmā ca so bhagavato vacanassa atthabyañjanappabhedaparicchedavasena",
  "atk-s0503a:92_2": "sakalasāsanasampattiogāhanena niravasesaṃ parahitapāripūrīkaraṇabhūto evaṃ bhaddako",
  "atk-s0503a:92_3": "ākāro na sammā appaṇihitattassa pubbe akatapuññassa vā hoti. Tasmā evanti iminā bhaddakena",
  "atk-s0503a:92_4": "ākārena pacchimacakkadvayasampattimattano dīpeti, sutanti savanayogena purimacakkadvayasampattiṃ.",
  "atk-s0503a:92_5": "Na hi appatirūpe dese vasato sappurisūpanissayavirahitassa ca savanaṃ atthi. Iccassa",
  "atk-s0503a:92_6": "pacchimacakkadvayasiddhiyā āsayasuddhi siddhā hoti. Sammā paṇihitacitto pubbe ca",
  "atk-s0503a:92_7": "katapuñño visuddhāsayo hoti tadasuddhihetūnaṃ kilesānaṃ dūrībhāvato. Tathā hi vuttaṃ",
  "atk-s0503a:92_8": "“sammā paṇihitaṃ cittaṃ, seyyaso naṃ tato kare”ti “katapuññosi tvaṃ, ānanda, padhānamanuyuñja,",
  "atk-s0503a:92_9": "khippaṃ hohisi anāsavo”ti ca. Purimacakkadvayasiddhiyā payogasuddhi. Patirūpadesavāsena",
  "atk-s0503a:92_10": "hi sappurisūpanissayena ca sādhūnaṃ diṭṭhānugatiāpajjanena parisuddhappayogo hoti.",
  "atk-s0503a:92_11": "Tāya ca āsayasuddhiyā adhigamabyattisiddhi, pubbeyeva taṇhādiṭṭhisaṃkilesānaṃ visodhitattā",
  "atk-s0503a:92_12": "payogasuddhiyā āgamabyattisiddhi. Suparisuddhakāyavacīpayogo hi vippaṭisārābhāvato",
  "atk-s0503a:92_13": "avikkhittacitto pariyattiyaṃ visārado hoti. Iti payogāsayasuddhassa āgamādhigamasampannassa",
  "atk-s0503a:92_14": "vacanaṃ aruṇuggamanaṃ viya sūriyassa udayato yonisomanasikāro viya ca kusalakammassa",
  "atk-s0503a:92_15": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.",
  "atk-s0503a:93_0": "Aparo nayo – evanti iminā pubbe vuttanayeneva nānappakārappaṭivedhadīpakena vacanena",
  "atk-s0503a:93_1": "attano atthapaṭibhānapaṭisambhidāsampattisabbhāvaṃ dīpeti. Sutanti iminā evaṃsaddasannidhānato",
  "atk-s0503a:93_2": "vakkhamānāpekkhāya vā sotabbabhedappaṭivedhadīpakena dhammaniruttipaṭisambhidāsampattisabbhāvaṃ",
  "atk-s0503a:93_3": "dīpeti. Evanti ca idaṃ vuttanayeneva yonisomanasikāradīpakavacanaṃ bhāsamāno “ete",
  "atk-s0503a:93_4": "dhammā mayā manasānupekkhitā diṭṭhiyā suppaṭividdhā”ti dīpeti. Pariyattidhammo hi",
  "atk-s0503a:93_5": "“idha sīlaṃ kathitaṃ, idha samādhi, idha paññā, ettakā ettha anusandhiyo”tiādinā",
  "atk-s0503a:93_6": "nayena manasā anupekkhito anussavākāraparivitakkasahitāya dhammanijjhānakkhantibhūtāya",
  "atk-s0503a:93_7": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ, ettakaṃ",
  "atk-s0503a:93_8": "rūpa”ntiādinā nayena suṭṭhu vavatthapetvā paṭividdho attano ca paresañca hitasukhāvaho",
  "atk-s0503a:93_9": "hotīti. Sutanti idaṃ savanayogadīpakavacanaṃ bhāsamāno “bahū mayā dhammā sutā dhātā",
  "atk-s0503a:93_10": "vacasā paricitā”ti dīpeti. Sotāvadhānappaṭibaddhā hi pariyattidhammassa savanadhāraṇaparicayā.",
  "atk-s0503a:93_11": "Tadubhayenapi dhammassa svākkhātabhāvena, atthabyañjanapāripūriṃ dīpento savane ādaraṃ",
  "atk-s0503a:93_12": "janeti. Atthabyañjanaparipuṇṇañhi dhammaṃ ādarena assuṇanto mahatā hitā paribāhiro",
  "atk-s0503a:93_13": "hotīti ādaraṃ janetvā sakkaccaṃ dhammo sotabbo.",
  "atk-s0503a:94_0": "“Evaṃ me suta”nti iminā pana sakalena vacanena āyasmā ānando tathāgatappaveditaṃ",
  "atk-s0503a:94_1": "dhammaṃ attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ",
  "atk-s0503a:94_2": "okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ",
  "atk-s0503a:94_3": "sutamevetaṃ mayā, tasseva pana bhagavato vacana”nti dīpento attānaṃ parimoceti, satthāraṃ",
  "atk-s0503a:94_4": "apadisati, jinavacanaṃ appeti, dhammanettiṃ patiṭṭhāpeti.",
  "atk-s0503a:95_0": "Apica “evaṃ me suta”nti attanā uppāditabhāvaṃ appaṭijānanto purimassavanaṃ vivaranto",
  "atk-s0503a:95_1": "“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa",
  "atk-s0503a:95_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0503a:95_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa,",
  "atk-s0503a:95_4": "na ettha atthe vā dhamme vā pade vā byañjane vā kaṅkhā vā vimati vā kattabbā”ti sabbadevamanussānaṃ",
  "atk-s0503a:95_5": "imasmiṃ dhamme assaddhiyaṃ vināseti, saddhāsampadaṃ uppādeti. Tenetaṃ vuccati –",
  "atk-s0503a:96": "“Vināsayati assaddhaṃ, saddhaṃ vaḍḍheti sāsane;",
  "atk-s0503a:97": "Evaṃ me sutamiccevaṃ, vadaṃ gotamasāvako”ti.",
  "atk-s0503a:98_0": "Ekanti gaṇanaparicchedaniddeso. Ayañhi ekasaddo aññaseṭṭhāsahāyasaṅkhyādīsu dissati.",
  "atk-s0503a:98_1": "Tathā hi ayaṃ “sassato attā ca loko ca, idameva saccaṃ moghamaññanti ittheke abhivadantī”tiādīsu",
  "atk-s0503a:98_2": "aññe dissati. “Cetaso ekodibhāva”ntiādīsu seṭṭhe. “Eko vūpakaṭṭho”tiādīsu asahāye.",
  "atk-s0503a:98_3": "“Ekova kho, bhikkhave, khaṇo ca samayo ca brahmacariyavāsāyā”tiādīsu saṅkhyāyaṃ,",
  "atk-s0503a:98_4": "idhāpi saṅkhyāyameva daṭṭhabbo. Tena vuttaṃ – “ekanti gaṇanaparicchedaniddeso”ti.",
  "atk-s0503a:99": "Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –",
  "atk-s0503a:100": "“Samavāye khaṇe kāle, samūhe hetudiṭṭhisu;",
  "atk-s0503a:101": "Paṭilābhe pahāne ca, paṭivedhe ca dissati”.",
  "atk-s0503a:102_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu",
  "atk-s0503a:102_1": "samavāyo attho, yuttakālañca paccayasāmaggiñca labhitvāti hi adhippāyo, tasmā paccayasamavāyoti",
  "atk-s0503a:102_2": "veditabbo. “Ekova kho, bhikkhave, khaṇo ca samayo ca brahmacariyavāsāyā”tiādīsu khaṇo,",
  "atk-s0503a:102_3": "okāsoti attho. Tathāgatuppādādiko hi maggabrahmacariyassa okāso tappaccayappaṭilābhahetuttā,",
  "atk-s0503a:102_4": "khaṇo eva ca samayo, yo khaṇoti ca samayoti ca vuccati, so eko yevāti hi attho. “Uṇhasamayo",
  "atk-s0503a:102_5": "pariḷāhasamayo”tiādīsu kālo. “Mahāsamayo pavanasmi”ntiādīsu samūho. Mahāsamayoti",
  "atk-s0503a:102_6": "hi bhikkhūnaṃ devatānañca mahāsannipātoti attho. “Samayopi kho te, bhaddāli, appaṭividdho",
  "atk-s0503a:102_7": "ahosi, bhagavā kho sāvatthiyaṃ viharati, bhagavāpi maṃ jānissati ‘bhaddāli nāma bhikkhu",
  "atk-s0503a:102_8": "satthusāsane sikkhāya na paripūrakārī’ti, ayampi kho te, bhaddāli, samayo appaṭividdho",
  "atk-s0503a:102_9": "ahosī”tiādīsu hetu. Sikkhāpadassa kāraṇañhi idha samayoti adhippetaṃ. “Tena kho pana",
  "atk-s0503a:102_10": "samayena uggāhamāno paribbājako samaṇamuṇḍikāputto samayappavādake tindukācīre ekasālake",
  "atk-s0503a:102_11": "mallikāya ārāme paṭivasatī”tiādīsu diṭṭhi. Tattha hi nisinnā titthiyā attano attano",
  "atk-s0503a:102_12": "diṭṭhisaṅkhātaṃ samayaṃ pavadantīti so paribbājakārāmo “samayappavādako”ti vuccati.",
  "atk-s0503a:103": "“Diṭṭhe dhamme ca yo attho, yo cattho samparāyiko;",
  "atk-s0503a:104": "Atthābhisamayā dhīro, paṇḍitoti pavuccatī”ti. –",
  "atk-s0503a:105_0": "Ādīsu paṭilābho. Atthābhisamayāti hi atthassa adhigamāti attho. “Sammā mānābhisamayā",
  "atk-s0503a:105_1": "antamakāsi dukkhassā”tiādīsu pahānaṃ. Adhikaraṇaṃ samayaṃ vūpasamanaṃ apagamoti abhisamayo",
  "atk-s0503a:105_2": "pahānaṃ. “Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu",
  "atk-s0503a:105_3": "paṭivedho. Paṭivedhoti hi abhisametabbato abhisamayo, abhisamayova attho abhisamayaṭṭhoti",
  "atk-s0503a:105_4": "pīḷanādīni abhisametabbabhāvena ekībhāvaṃ upanetvā vuttāni, abhisamayassa vā paṭivedhassa",
  "atk-s0503a:105_5": "visayabhūto attho abhisamayaṭṭhoti tāneva tathā ekantena vuttāni. Tattha pīḷanaṃ",
  "atk-s0503a:105_6": "dukkhasaccassa taṃsamaṅgino hiṃsanaṃ avipphārikatākaraṇaṃ. Santāpo dukkhadukkhatādivasena",
  "atk-s0503a:105_7": "santappanaṃ paridahanaṃ.",
  "atk-s0503a:106_0": "Ettha ca sahakārīkāraṇasannijjhaṃ sameti samavetīti samavāyo samayo. Sameti samāgacchati",
  "atk-s0503a:106_1": "ettha maggabrahmacariyaṃ tadādhārapuggalehīti khaṇo samayo. Sameti ettha etena vā",
  "atk-s0503a:106_2": "saṃgacchati satto sabhāvadhammo vā uppādādīhi sahajātādīhi vāti kālo samayo. Dhammappavattimattatāya",
  "atk-s0503a:106_3": "atthato abhūtopi hi kālo dhammappavattiyā adhikaraṇaṃ karaṇaṃ viya ca kappanāmattasiddhenānurūpena",
  "atk-s0503a:106_4": "voharīyatīti. Samaṃ, saha vā avayavānaṃ ayanaṃ pavatti avaṭṭhānanti samūho samayo",
  "atk-s0503a:106_5": "yathā samudāyoti. Avayavasahāvaṭṭhānameva hi samūho. Avasesapaccayānaṃ samāgame sati",
  "atk-s0503a:106_6": "eti phalametasmā uppajjati pavattatīti samayo hetu yathā samudayoti. Sameti saṃyojanabhāvato",
  "atk-s0503a:106_7": "sambandho eti attano visaye pavattati, daḷhaggahaṇabhāvato vā saṃyuttā ayanti pavattanti",
  "atk-s0503a:106_8": "sattā yathābhinivesaṃ etenāti samayo diṭṭhi. Diṭṭhisaṃyojanena hi sattā ativiya bajjhantīti.",
  "atk-s0503a:106_9": "Samiti saṅgati samodhānanti samayo paṭilābho. Samayanaṃ upasamayanaṃ apagamoti samayo",
  "atk-s0503a:106_10": "pahānaṃ. Samucchedappahānabhāvato pana adhiko samayoti abhisamayo yathā abhidhammoti.",
  "atk-s0503a:106_11": "Abhimukhaṃ ñāṇena sammā etabbo abhisametabboti abhisamayo, dhammānaṃ aviparītasabhāvo.",
  "atk-s0503a:106_12": "Abhimukhabhāvena sammā eti gacchati bujjhatīti abhisamayo, dhammānaṃ yathābhūtasabhāvāvabodho.",
  "atk-s0503a:106_13": "Evaṃ tasmiṃ tasmiṃ atthe samayasaddassa pavatti veditabbā.",
  "atk-s0503a:107_0": "Samayasaddassa atthuddhāre abhisamayasaddassa gahaṇe kāraṇaṃ vuttanayeneva veditabbaṃ.",
  "atk-s0503a:107_1": "Idha panassa kālo attho samavāyādīnaṃ asambhavato. Desadesakaparisā viya hi desanāya",
  "atk-s0503a:107_2": "nidānabhāve kālo eva icchitabboti. Yasmā panettha samayoti kālo adhippeto, tasmā",
  "atk-s0503a:107_3": "saṃvaccharautumāsaddhamāsarattidivasapubbaṇhamajjhanhikasāyanhapaṭhamayāma- majjhimayāmapacchimayāmamuhuttādīsu",
  "atk-s0503a:107_4": "kālabhedabhūtesu samayesu ekaṃ samayanti dīpeti.",
  "atk-s0503a:108_0": "Kasmā panettha aniyamitavaseneva kālo niddiṭṭho, na utusaṃvaccharādivasena niyametvā",
  "atk-s0503a:108_1": "niddiṭṭhoti ce? Kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ",
  "atk-s0503a:108_2": "saṃvacchare utumhi māse pakkhe rattibhāge divasabhāge vā vuttaṃ, sabbampi taṃ therassa",
  "atk-s0503a:108_3": "suviditaṃ suvavatthāpitaṃ paññāya. Yasmā pana “evaṃ me sutaṃ asukasaṃvacchare asukautumhi",
  "atk-s0503a:108_4": "asukamāse asukapakkhe asukarattibhāge asukadivasabhāge vā”ti evaṃ vutte na sakkā",
  "atk-s0503a:108_5": "sukhena dhāretuṃ vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva",
  "atk-s0503a:108_6": "padena tamatthaṃ samodhānetvā “ekaṃ samaya”nti āha.",
  "atk-s0503a:109_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo",
  "atk-s0503a:109_1": "māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti",
  "atk-s0503a:109_2": "evamādayo bhagavato devamanussesu ativiya pakāsā anekakālappabhedā eva samayā, tesu",
  "atk-s0503a:109_3": "samayesu desanāsamayasaṅkhātaṃ ekaṃ samayanti dīpeti. Yo vāyaṃ ñāṇakaruṇākiccasamayesu",
  "atk-s0503a:109_4": "karuṇākiccasamayo, attahitaparahitappaṭipattisamayesu parahitappaṭipattisamayo, sannipatitānaṃ",
  "atk-s0503a:109_5": "karaṇīyadvayasamayesu dhammakathāsamayo, desanāpaṭipattisamayesu desanāsamayo, tesu",
  "atk-s0503a:109_6": "samayesu aññatarasamayaṃ sandhāya “ekaṃ samaya”nti āha.",
  "atk-s0503a:110_0": "Kasmā panettha yathā abhidhamme “yasmiṃ samaye kāmāvacaraṃ kusalaṃ cittaṃ uppannaṃ",
  "atk-s0503a:110_1": "hotī”ti ca ito aññesu suttapadesu “yasmiṃ samaye, bhikkhave, bhikkhu vivicceva kāmehi",
  "atk-s0503a:110_2": "vivicca akusalehi dhammehī”ti ca bhummavacanena niddeso kato, vinaye ca “tena samayena",
  "atk-s0503a:110_3": "buddho bhagavā”ti karaṇavacanena niddeso kato, tathā akatvā “ekaṃ samaya”nti accantasaṃyogatthe",
  "atk-s0503a:110_4": "upayogavacanena niddeso katoti? Tattha tathā, idha ca aññathā atthasambhavato. Tattha",
  "atk-s0503a:110_5": "hi abhidhamme ito aññesu ca suttantesu ādhāravisayasaṅkhāto adhikaraṇattho kiriyāya",
  "atk-s0503a:110_6": "kiriyantaralakkhaṇasaṅkhāto bhāvenabhāvalakkhaṇattho ca sambhavatīti. Adhikaraṇañhi",
  "atk-s0503a:110_7": "kālattho samūhattho ca samayo tattha vuttānaṃ phassādidhammānaṃ, tathā kālo sabhāvadhammappavattimattatāya",
  "atk-s0503a:110_8": "paramatthato avijjamānopi ādhārabhāvena paññāto taṅkhaṇappavattānaṃ tato pubbe parato",
  "atk-s0503a:110_9": "ca abhāvato yathā “pubbaṇhe jāto sāyanhe jāto”tiādīsu. Samūhotipi avayavavinimutto",
  "atk-s0503a:110_10": "paramatthato avijjamānopi kappanāmattasiddhena rūpena avayavānaṃ ādhārabhāvena paññāpīyati,",
  "atk-s0503a:110_11": "yathā “rukkhe sākhā, yavo yavarāsimhi samuṭṭhito”tiādīsu. Yasmiṃ kāle dhammapuñje",
  "atk-s0503a:110_12": "ca kāmāvacaraṃ kusalaṃ cittaṃ uppannaṃ hoti, tasmiṃyeva kāle dhammapuñje ca phassādayopi",
  "atk-s0503a:110_13": "hontīti ayañhi tattha attho. Tathā khaṇasamavāyahetusaṅkhātassa samayassa bhāvena",
  "atk-s0503a:110_14": "tattha vuttānaṃ phassādidhammānaṃ bhāvo lakkhīyati. Yathā hi “gāvīsu duyhamānāsu",
  "atk-s0503a:110_15": "gato, duddhāsu āgato”ti ettha gāvīnaṃ dohanakiriyāya gamanakiriyā lakkhīyati, evaṃ",
  "atk-s0503a:110_16": "idhāpi yasmiṃ samayeti vutte ca padatthassa sattāvirahābhāvato satīti ayamattho viññāyamāno",
  "atk-s0503a:110_17": "eva hotīti samayassa sattākiriyāya cittassa uppādakiriyā phassādīnaṃ bhavanakiriyā",
  "atk-s0503a:110_18": "ca lakkhīyati. Tathā yasmiṃ samaye yasmiṃ navame khaṇe yasmiṃ yonisomanasikārādihetumhi",
  "atk-s0503a:110_19": "paccayasamavāye vā sati kāmāvacaraṃ kusalaṃ cittaṃ uppannaṃ hoti, tasmiṃ samaye khaṇe",
  "atk-s0503a:110_20": "hetumhi paccayasamavāye ca phassādayopi hontīti. Tasmā tadatthajotanatthaṃ bhummavacanena niddeso kato.",
  "atk-s0503a:111_0": "Vinaye ca “annena vasati, ajjhenena vasatī”tiādīsu viya hetuattho, “pharasunā chindati,",
  "atk-s0503a:111_1": "kudālena khaṇatī”tiādīsu viya karaṇattho ca sambhavati. Yo hi sikkhāpadapaññattisamayo",
  "atk-s0503a:111_2": "dhammasenāpatiādīhipi dubbiññeyyo, tena samayena karaṇabhūtena hetubhūtena ca vītikkamaṃ",
  "atk-s0503a:111_3": "sutvā bhikkhusaṅghaṃ sannipātāpetvā otiṇṇavatthukaṃ puggalaṃ paṭipucchitvā vigarahitvā",
  "atk-s0503a:111_4": "ca taṃ taṃ vatthuṃ otiṇṇasamayasaṅkhātaṃ kālaṃ anatikkamitvā sikkhāpadāni paññāpento",
  "atk-s0503a:111_5": "tatiyapārājikādīnaṃ viya sikkhāpadapaññattiyā hetuṃ apekkhamāno tattha tattha vihāsi,",
  "atk-s0503a:111_6": "tasmā tadatthajotanatthaṃ vinaye karaṇavacanena niddeso kato.",
  "atk-s0503a:112_0": "Idha pana aññasmiñca evaṃjātike accantasaṃyogattho sambhavati. Yasmiñhi samaye saha",
  "atk-s0503a:112_1": "samuṭṭhānahetunā idaṃ udānaṃ uppannaṃ, accantameva taṃ samayaṃ ariyavihārapubbaṅgamāya",
  "atk-s0503a:112_2": "dhammapaccavekkhaṇāya bhagavā vihāsi, tasmā “māsaṃ ajjhetī”tiādīsu viya upayogatthajotanatthaṃ",
  "atk-s0503a:112_3": "idha upayogavacanena niddeso kato. Tenetaṃ vuccati –",
  "atk-s0503a:113": "“Taṃ taṃ atthamapekkhitvā, bhummena karaṇena ca;",
  "atk-s0503a:114": "Aññatra samayo vutto, upayogena so idhā”ti.",
  "atk-s0503a:115_0": "Porāṇā pana vaṇṇayanti – “yasmiṃ samaye”ti vā “tena samayenā”ti vā “ekaṃ samaya”nti",
  "atk-s0503a:115_1": "vā abhilāpamattabhedo esa niddeso, sabbattha bhummameva atthoti. Tasmā “ekaṃ samaya”nti",
  "atk-s0503a:115_2": "vuttepi ekasmiṃ samayeti attho veditabbo.",
  "atk-s0503a:116": "Bhagavāti garu. Garuñhi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā bhagavāti veditabbo. Porāṇehipi vuttaṃ –",
  "atk-s0503a:117": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0503a:118": "Garu gāravayutto so, bhagavā tena vuccatī”ti.",
  "atk-s0503a:119_0": "Tattha seṭṭhavācakavacanaṃ seṭṭhanti vuttaṃ seṭṭhaguṇasahacaraṇato. Atha vā vuccatīti",
  "atk-s0503a:119_1": "vacanaṃ, attho. Bhagavāti vacanaṃ seṭṭhanti bhagavāti iminā vacanena vacanīyo yo",
  "atk-s0503a:119_2": "attho, so seṭṭhoti attho. Bhagavāti vacanamuttamanti etthāpi vuttanayeneva attho",
  "atk-s0503a:119_3": "veditabbo. Gāravayuttoti garubhāvayutto garuguṇayogato visesagarukaraṇārahatāya vā",
  "atk-s0503a:119_4": "gāravayutto. Evaṃ guṇavisiṭṭhasattuttamagarugāravādhivacanaṃ bhagavāti idaṃ vacananti veditabbaṃ. Apica –",
  "atk-s0503a:120": "“Bhagī bhajī bhāgī vibhattavā iti,",
  "atk-s0503a:121": "Akāsi bhagganti garūti bhāgyavā;",
  "atk-s0503a:122": "Bahūhi ñāyehi subhāvitattano,",
  "atk-s0503a:123": "Bhavantago so bhagavāti vuccatī”ti. –",
  "atk-s0503a:124": "Niddese āgatanayena –",
  "atk-s0503a:125": "“Bhāgyavā bhaggavā yutto, bhagehi ca vibhattavā;",
  "atk-s0503a:126": "Bhattavā vantagamano, bhavesu bhagavā tato”ti. –",
  "atk-s0503a:127": "Imāya gāthāya ca vasena bhagavāti padassa attho veditabbo. So panāyaṃ attho sabbākārena visuddhimagge vutto, tasmā tattha vuttanayeneva vivaritabbo.",
  "atk-s0503a:128_0": "Apica bhāge vani, bhage vā vamīti bhagavā. Tathāgato hi dānasīlādipāramidhamme jhānavimokkhādiuttarimanussadhamme",
  "atk-s0503a:128_1": "vani bhaji sevi bahulamakāsi, tasmā bhagavā. Atha vā teyeva “veneyyasattasantānesu",
  "atk-s0503a:128_2": "kathaṃ nu kho uppajjeyyu”nti vani abhipatthayīti bhagavā. Atha vā bhagasaṅkhātaṃ",
  "atk-s0503a:128_3": "issariyaṃ yasañca vami uggiri kheḷapiṇḍaṃ viya anapekkho chaḍḍayīti bhagavā. Tathā",
  "atk-s0503a:128_4": "hi tathāgato hatthagataṃ cakkavattisiriṃ devalokādhipaccasadisaṃ cātuddīpissariyaṃ,",
  "atk-s0503a:128_5": "cakkavattisampattisannissayañca sattaratanasamujjalaṃ yasaṃ tiṇāyapi amaññamāno nirapekkho",
  "atk-s0503a:128_6": "pahāya abhinikkhamitvā sammāsambodhiṃ abhisambuddho, tasmā ime siriādike bhage vamīti",
  "atk-s0503a:128_7": "bhagavā. Atha vā bhāni nāma nakkhattāni, tehi samaṃ gacchanti pavattantīti bhagā.",
  "atk-s0503a:128_8": "Sineruyugandharauttarakuruhimavantādibhājanalokavisesasannissayasobhā kappaṭṭhitibhāvato,",
  "atk-s0503a:128_9": "tepi bhage vami, tannivāsisattāvāsasamatikkamanato tappaṭibaddhachandarāgappahānena",
  "atk-s0503a:128_10": "pajahīti. Evampi bhage vamīti bhagavāti evamādinā nayena bhagavāti padassa attho veditabbo.",
  "atk-s0503a:129_0": "Ettāvatā cettha evaṃ me sutanti vacanena yathāsutaṃ dhammaṃ savanavasena bhāsanto",
  "atk-s0503a:129_1": "bhagavato dhammasarīraṃ paccakkhaṃ karoti, tena “nayidaṃ atikkantasatthukaṃ pāvacanaṃ,",
  "atk-s0503a:129_2": "ayaṃ vo satthā”ti satthu adassanena ukkaṇṭhitaṃ janaṃ samassāseti. Vuttañhetaṃ bhagavatā",
  "atk-s0503a:129_3": "“yo kho, ānanda, mayā dhammo ca vinayo ca desito paññatto, so vo mamaccayena satthā”ti.",
  "atk-s0503a:129_4": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento",
  "atk-s0503a:129_5": "rūpakāyaparinibbānaṃ sādheti, tena “evaṃvidhassa nāma dhammassa desetā dasabaladharo",
  "atk-s0503a:129_6": "vajirasaṅghātasamānakāyo sopi bhagavā parinibbuto, kenaññena jīvite āsā janetabbā”ti",
  "atk-s0503a:129_7": "jīvitamadamattaṃ janaṃ saṃvejeti, saddhamme cassa ussāhaṃ janeti.",
  "atk-s0503a:130_0": "Evanti ca bhaṇanto desanāsampattiṃ niddisati, vakkhamānassa sakalasuttassa evanti",
  "atk-s0503a:130_1": "nidassanato. Me sutanti sāvakasampattiṃ savanasampattiñca niddisati, paṭisambhidāpattena",
  "atk-s0503a:130_2": "pañcasu ṭhānesu bhagavatā etadagge ṭhapitena dhammabhaṇḍāgārikena sutabhāvadīpanato",
  "atk-s0503a:130_3": "“tañca kho mayāva sutaṃ, na anussutikaṃ, na paramparābhata”nti imassa catthassa dīpanato.",
  "atk-s0503a:130_4": "Ekaṃ samayanti kālasampattiṃ niddisati bhagavato uruvelāyaṃ viharaṇasamayabhāvena",
  "atk-s0503a:130_5": "buddhuppādappaṭimaṇḍitabhāvadīpanato. Buddhuppādaparamā hi kālasampadā. Bhagavāti",
  "atk-s0503a:130_6": "desakasampattiṃ niddisati guṇavisiṭṭhasattuttamagarubhāvadīpanato.",
  "atk-s0503a:131": "Uruvelāyanti mahāvelāyaṃ, mahante vālukārāsimhīti attho. Atha vā urūti vālukā vuccati, velāti mariyādā. Velātikkamanahetu ābhatā uru uruvelāti evampettha attho daṭṭhabbo.",
  "atk-s0503a:132_0": "Atīte kira anuppanne buddhe dasasahassatāpasā tasmiṃ padese viharantā “kāyakammavacīkammāni",
  "atk-s0503a:132_1": "paresampi pākaṭāni honti, manokammaṃ pana apākaṭaṃ. Tasmā yo micchāvitakkaṃ vitakketi,",
  "atk-s0503a:132_2": "so attanāva attānaṃ codetvā pattapuṭena vālukaṃ āharitvā imasmiṃ ṭhāne ākiratu, idamassa",
  "atk-s0503a:132_3": "daṇḍakamma”nti katikavattaṃ katvā tato paṭṭhāya yo tādisaṃ vitakkaṃ vitakketi, so",
  "atk-s0503a:132_4": "tattha pattapuṭena vālukaṃ āharitvā ākirati. Evaṃ tattha anukkamena mahāvālukārāsi",
  "atk-s0503a:132_5": "jāto, tato naṃ pacchimā janatā parikkhipitvā cetiyaṭṭhānamakāsi. Taṃ sandhāya vuttaṃ",
  "atk-s0503a:132_6": "– “uruvelāyanti mahāvelāyaṃ, mahante vālukārāsimhīti attho daṭṭhabbo”ti.",
  "atk-s0503a:133_0": "Viharatīti avisesena iriyāpathadibbabrahmaariyavihāresu aññataravihārasamaṅgitāparidīpanaṃ.",
  "atk-s0503a:133_1": "Idha pana ṭhānanisajjāgamanasayanappabhedesu iriyāpathesu āsanasaṅkhātairiyāpathasamāyogaparidīpanaṃ",
  "atk-s0503a:133_2": "ariyavihārasamaṅgitāparidīpanañcāti veditabbaṃ. Tattha yasmā ekaṃ iriyāpathabādhanaṃ",
  "atk-s0503a:133_3": "aññena iriyāpathena vicchinditvā aparipatantaṃ attabhāvaṃ harati pavatteti, tasmā",
  "atk-s0503a:133_4": "viharatīti padassa iriyāpathavihāravasenettha attho veditabbo. Yasmā pana bhagavā",
  "atk-s0503a:133_5": "dibbavihārādīhi sattānaṃ vividhaṃ hitaṃ harati upaharati upaneti uppādeti, tasmā",
  "atk-s0503a:133_6": "tesampi vasena vividhaṃ haratīti evamattho veditabbo.",
  "atk-s0503a:134_0": "Najjāti nadati sandatīti nadī, tassā najjā, nadiyā ninnagāyāti attho. Nerañjarāyāti",
  "atk-s0503a:134_1": "nelaṃ jalamassāti “nelañjalāyā”ti vattabbe lakārassa rakāraṃ katvā “nerañjarāyā”ti",
  "atk-s0503a:134_2": "vuttaṃ, kaddamasevālapaṇakādidosarahitasalilāyāti attho. Keci “nīlajalāyāti vattabbe",
  "atk-s0503a:134_3": "nerañjarāyāti vutta”nti vadanti. Nāmameva vā etaṃ etissā nadiyāti veditabbaṃ. Tassā",
  "atk-s0503a:134_4": "nadiyā tīre yattha bhagavā vihāsi, taṃ dassetuṃ “bodhirukkhamūle”ti vuttaṃ. Tattha",
  "atk-s0503a:134_5": "“bodhi vuccati catūsu maggesu ñāṇa”nti ettha maggañāṇaṃ bodhīti vuttaṃ. “Pappoti",
  "atk-s0503a:134_6": "bodhiṃ varabhūrimedhaso”ti ettha sabbaññutaññāṇaṃ. Tadubhayampi bodhiṃ bhagavā ettha",
  "atk-s0503a:134_7": "pattoti rukkhopi bodhirukkhotveva nāmaṃ labhi. Atha vā satta bojjhaṅge bujjhīti bhagavā",
  "atk-s0503a:134_8": "bodhi, tena bujjhantena sannissitattā so rukkhopi bodhirukkhoti nāmaṃ labhi, tassa",
  "atk-s0503a:134_9": "bodhirukkhassa. Mūleti samīpe. Ayañhi mūlasaddo “mūlāni uddhareyya antamaso usīranāḷamattānipī”tiādīsu",
  "atk-s0503a:134_10": "mūlamūle dissati. “Lobho akusalamūla”ntiādīsu asādhāraṇahetumhi. “Yāvatā majjhanhike",
  "atk-s0503a:134_11": "kāle chāyā pharati, nivāte paṇṇāni patanti, ettāvatā rukkhamūla”ntiādīsu samīpe.",
  "atk-s0503a:134_12": "Idhāpi samīpe adhippeto, tasmā bodhirukkhassa mūle samīpeti evamettha attho daṭṭhabbo.",
  "atk-s0503a:135_0": "Paṭhamābhisambuddhoti paṭhamaṃ abhisambuddho hutvā, sabbapaṭhamaṃyevāti attho. Ettāvatā",
  "atk-s0503a:135_1": "dhammabhaṇḍāgārikena udānadesanāya nidānaṃ ṭhapentena kāladesadesakāpadesā saha visesena pakāsitā honti.",
  "atk-s0503a:136_0": "Etthāha “kasmā dhammavinayasaṅgahe kayiramāne nidānavacanaṃ vuttaṃ, nanu bhagavatā",
  "atk-s0503a:136_1": "bhāsitavacanasseva saṅgaho kātabbo”ti? Vuccate – desanāya ciraṭṭhitiasammosasaddheyyabhāvasampādanatthaṃ.",
  "atk-s0503a:136_2": "Kāladesadesakavatthuādīhi upanibandhitvā ṭhapitā hi desanā ciraṭṭhitikā hoti asammosā",
  "atk-s0503a:136_3": "saddheyyā ca desakālakattuhetunimittehi upanibaddho viya vohāravinicchayo. Teneva",
  "atk-s0503a:136_4": "ca āyasmatā mahākassapena “paṭhamaṃ, āvuso ānanda, udānaṃ kattha bhāsita”ntiādinā",
  "atk-s0503a:136_5": "desādīsu pucchāya katāya vissajjanaṃ karontena dhammabhaṇḍāgārikena “evaṃ me suta”ntiādinā",
  "atk-s0503a:136_6": "udānassa nidānaṃ bhāsitanti.",
  "atk-s0503a:137_0": "Apica satthu sampattipakāsanatthaṃ nidānavacanaṃ. Tathāgatassa hi bhagavato pubbaracanānumānāgamatakkābhāvato",
  "atk-s0503a:137_1": "sambuddhattasiddhi. Na hi sammāsambuddhassa pubbaracanādīhi attho atthi sabbattha",
  "atk-s0503a:137_2": "appaṭihatañāṇacāratāya ekappamāṇattā ñeyyadhammesu. Tathā ācariyamuṭṭhidhammamacchariyasāsanasāvakānurāgābhāvato",
  "atk-s0503a:137_3": "khīṇāsavattasiddhi. Na hi sabbaso parikkhīṇāsavassa katthacipi ācariyamuṭṭhiādīnaṃ",
  "atk-s0503a:137_4": "sambhavoti suvisuddhassa parānuggahappavatti. Iti desakadosabhūtānaṃ diṭṭhisīlasampattidūsakānaṃ",
  "atk-s0503a:137_5": "accantaṃ avijjātaṇhānaṃ abhāvasaṃsūcakehi ñāṇasampadāpahānasampadābhibyañjakehi ca",
  "atk-s0503a:137_6": "sambuddhavisuddhabhāvehi purimavesārajjadvayasiddhi, tato ca antarāyikaniyyānikadhammesu",
  "atk-s0503a:137_7": "sammohābhāvasiddhito pacchimavesārajjadvayasiddhīti bhagavato catuvesārajjasamannāgamo",
  "atk-s0503a:137_8": "attahitaparahitappaṭipatti ca nidānavacanena pakāsitā honti, tattha tattha sampattaparisāya",
  "atk-s0503a:137_9": "ajjhāsayānurūpaṃ ṭhānuppattikappaṭibhānena dhammadesanādīpanato. Idha pana vimuttisukhappaṭisaṃvedanapaṭiccasamuppādamanasikārapakāsanenāti",
  "atk-s0503a:137_10": "yojetabbaṃ. Tena vuttaṃ – “satthu sampattipakāsanatthaṃ nidānavacana”nti.",
  "atk-s0503a:138_0": "Tathā sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa",
  "atk-s0503a:138_1": "hi bhagavato natthi niratthakā paṭipatti attahitā vā. Tasmā paresaṃyeva atthāya pavattasabbakiriyassa",
  "atk-s0503a:138_2": "sammāsambuddhassa sakalampi kāyavacīmanokammaṃ yathāpavattaṃ vuccamānaṃ diṭṭhadhammikasamparāyikaparamatthehi",
  "atk-s0503a:138_3": "yathārahaṃ sattānaṃ anusāsanaṭṭhena sāsanaṃ, na kabbaracanā. Tayidaṃ satthu caritaṃ",
  "atk-s0503a:138_4": "kāladesadesakaparisāpadesādīhi saddhiṃ tattha tattha nidānavacanena yathārahaṃ pakāsīyati,",
  "atk-s0503a:138_5": "idha pana abhisambodhivimuttisukhappaṭisaṃvedanapaṭiccasamuppādamanasikārenāti yojetabbaṃ.",
  "atk-s0503a:138_6": "Tena vuttaṃ – “sāsanasampattipakāsanatthaṃ nidānavacana”nti.",
  "atk-s0503a:139_0": "Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ.",
  "atk-s0503a:139_1": "Sā cassa pamāṇabhāvadassanatā heṭṭhā vuttanayānusārena veditabbā. Bhagavāti hi iminā",
  "atk-s0503a:139_2": "tathāgatassa rāgadosamohādisabbakilesamaladuccaritādidosappahānadīpanena, sabbasattuttamabhāvadīpanena",
  "atk-s0503a:139_3": "ca anaññasādhāraṇañāṇakaruṇādiguṇavisesayogaparidīpanena, ayamattho sabbathā pakāsito",
  "atk-s0503a:139_4": "hotīti idamettha nidānavacanappayojanassa mukhamattadassanaṃ.",
  "atk-s0503a:140_0": "Taṃ panetaṃ “evaṃ me suta”nti ārabhitvā yāva “imaṃ udānaṃ udānesī”ti padaṃ, tāva",
  "atk-s0503a:140_1": "imassa udānassa nidānanti veditabbaṃ. Tathā hi taṃ yathā paṭipanno bhagavā imaṃ udānaṃ",
  "atk-s0503a:140_2": "udānesi, ādito paṭṭhāya tassa kāyikacetasikappaṭipattiyā pakāsanatthaṃ saṅgītikārehi",
  "atk-s0503a:140_3": "saṅgītikāle bhāsitavacanaṃ.",
  "atk-s0503a:141_0": "Nanu ca “imasmiṃ sati idaṃ hotī”tiādi bhagavato eva vacanaṃ bhavituṃ arahati, na",
  "atk-s0503a:141_1": "hi satthāraṃ muñcitvā añño paṭiccasamuppādaṃ desetuṃ samattho hotīti? Saccametaṃ,",
  "atk-s0503a:141_2": "yathā pana bhagavā bodhirukkhamūle dhammasabhāvapaccavekkhaṇavasena paṭiccasamuppādaṃ",
  "atk-s0503a:141_3": "manasākāsi, tatheva naṃ bodhaneyyabandhavānaṃ bodhanatthaṃ paṭiccasamuppādasīhanādasuttādīsu",
  "atk-s0503a:141_4": "desitassa ca vacanānaṃ desitākārassa anukaraṇavasena paṭiccasamuppādassa manasikāraṃ",
  "atk-s0503a:141_5": "aṭṭhuppattiṃ katvā bhagavatā bhāsitassa imassa udānassa dhammasaṅgāhakā mahātherā",
  "atk-s0503a:141_6": "nidānaṃ saṅgāyiṃsūti yathāvuttavacanaṃ saṅgītikārānameva vacananti niṭṭhamettha gantabbaṃ.",
  "atk-s0503a:141_7": "Ito paresupi suttantesu eseva nayo.",
  "atk-s0503a:142_0": "Ettha ca attajjhāsayo parajjhāsayo pucchāvasiko aṭṭhuppattikoti cattāro suttanikkhepā",
  "atk-s0503a:142_1": "veditabbā. Yathā hi anekasataanekasahassabhedānipi suttāni saṃkilesabhāgiyādipaṭṭhānanayena",
  "atk-s0503a:142_2": "soḷasavidhataṃ nātivattanti, evaṃ tāni sabbānipi attajjhāsayādisuttanikkhepavasena",
  "atk-s0503a:142_3": "catubbidhabhāvaṃ nātivattanti. Kāmañcettha attajjhāsayassa aṭṭhuppattiyā ca parajjhāsayapucchāvasikehi",
  "atk-s0503a:142_4": "saddhiṃ saṃsaggabhedo sambhavati ajjhāsayānusandhipucchānusandhisambhavato, attajjhāsayaaṭṭhuppattīnaṃ",
  "atk-s0503a:142_5": "aññamaññaṃ saṃsaggo natthīti niravaseso paṭṭhānanayo na sambhavati. Tadantogadhattā",
  "atk-s0503a:142_6": "vā sambhavantānaṃ sesanikkhepānaṃ mūlanikkhepavasena cattāro suttanikkhepāti vuttaṃ.",
  "atk-s0503a:143_0": "Tatrāyaṃ vacanattho – nikkhipanaṃ nikkhepo, suttassa nikkhepo suttanikkhepo, suttadesanāti",
  "atk-s0503a:143_1": "attho. Nikkhipīyatīti vā nikkhepo, suttaṃ eva nikkhepo suttanikkhepo. Attano ajjhāsayo",
  "atk-s0503a:143_2": "attajjhāsayo, so assa atthi kāraṇabhūtoti attajjhāsayo, attano ajjhāsayo etassāti",
  "atk-s0503a:143_3": "vā attajjhāsayo. Parajjhāsayepi eseva nayo. Pucchāya vaso pucchāvaso, so etassa atthīti",
  "atk-s0503a:143_4": "pucchāvasiko. Suttadesanāya vatthubhūtassa atthassa uppatti atthuppatti, atthuppatti",
  "atk-s0503a:143_5": "eva aṭṭhuppatti, sā etassa atthīti aṭṭhuppattiko. Atha vā nikkhipīyati suttaṃ etenāti",
  "atk-s0503a:143_6": "nikkhepo, attajjhāsayādi eva. Etasmiṃ pana atthavikappe attano ajjhāsayo attajjhāsayo.",
  "atk-s0503a:143_7": "Paresaṃ ajjhāsayo parajjhāsayo. Pucchīyatīti pucchā, pucchitabbo attho. Pucchanavasena",
  "atk-s0503a:143_8": "pavattaṃ dhammappaṭiggāhakānaṃ vacanaṃ pucchāvasaṃ, tadeva nikkhepasaddāpekkhāya",
  "atk-s0503a:143_9": "pucchāvasikoti pulliṅgavasena vuttaṃ. Tathā atthuppattiyeva aṭṭhuppattikoti evamettha attho veditabbo.",
  "atk-s0503a:144_0": "Ettha ca paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo",
  "atk-s0503a:144_1": "yutto kevalaṃ attano ajjhāsayeneva dhammatantiṭhapanatthaṃ pavattitadesanattā, parajjhāsayapucchāvasikānaṃ",
  "atk-s0503a:144_2": "pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ",
  "atk-s0503a:144_3": "kathamaṭṭhuppattiyā anavarodho, pucchāvasikaaṭṭhuppattipubbakānaṃ vā parajjhāsayānurodhena",
  "atk-s0503a:144_4": "pavattitānaṃ kathaṃ parajjhāsaye anavarodhoti? Na codetabbametaṃ. Paresañhi abhinīhāraparipucchādivinicchayādivinimuttasseva",
  "atk-s0503a:144_5": "suttantadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ",
  "atk-s0503a:144_6": "visuṃ gahaṇaṃ. Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ",
  "atk-s0503a:144_7": "aṭṭhuppatti vuccati, paresaṃ pucchāya vinā ajjhāsayameva nimittaṃ katvā desito parajjhāsayo,",
  "atk-s0503a:144_8": "pucchāvasena desito pucchāvasikoti pākaṭoyamatthoti.",
  "atk-s0503a:145_0": "Tattha paṭhamādīni tīṇi bodhisuttāni mucalindasuttaṃ, āyusaṅkhārossajjanasuttaṃ,",
  "atk-s0503a:145_1": "paccavekkhaṇasuttaṃ, papañcasaññāsuttanti imesaṃ udānānaṃ attajjhāsayo nikkhepo.",
  "atk-s0503a:145_2": "Huhuṅkasuttaṃ, brāhmaṇajātikasuttaṃ, bāhiyasuttanti imesaṃ udānānaṃ pucchāvasiko",
  "atk-s0503a:145_3": "nikkhepo. Rājasuttaṃ, sakkārasuttaṃ, ucchādanasuttaṃ, piṇḍapātikasuttaṃ, sippasuttaṃ,",
  "atk-s0503a:145_4": "gopālasuttaṃ, sundarikasuttaṃ, mātusuttaṃ, saṅghabhedakasuttaṃ, udapānasuttaṃ, tathāgatuppādasuttaṃ,",
  "atk-s0503a:145_5": "moneyyasuttaṃ, pāṭaligāmiyasuttaṃ, dvepi dabbasuttānīti etesaṃ udānānaṃ aṭṭhuppattiko",
  "atk-s0503a:145_6": "nikkhepo. Pālileyyasuttaṃ, piyasuttaṃ, nāgasamālasuttaṃ, visākhāsuttañcāti imesaṃ",
  "atk-s0503a:145_7": "udānānaṃ attajjhāsayo parajjhāsayo ca nikkhepo. Sesānaṃ ekapaññāsāya suttānaṃ parajjhāsayo",
  "atk-s0503a:145_8": "nikkhepo. Evametesaṃ udānānaṃ attajjhāsayādivasena nikkhepaviseso veditabbo.",
  "atk-s0503a:146_0": "Ettha ca yāni udānāni bhagavatā bhikkhūnaṃ sammukhā bhāsitāni, tāni tehi yathābhāsitasuttāni",
  "atk-s0503a:146_1": "vacasā paricitāni manasānupekkhitāni dhammabhaṇḍāgārikassa kathitāni. Yāni pana bhagavatā",
  "atk-s0503a:146_2": "bhikkhūnaṃ asammukhā bhāsitāni, tānipi aparabhāge bhagavatā dhammabhaṇḍāgārikassa",
  "atk-s0503a:146_3": "puna bhāsitāni. Evaṃ sabbānipi tāni āyasmā ānando ekajjhaṃ katvā dhārento bhikkhūnañca",
  "atk-s0503a:146_4": "vācento aparabhāge paṭhamamahāsaṅgītikāle udānantveva saṅgahaṃ āropesīti veditabbaṃ.",
  "atk-s0503a:147_0": "Tena kho pana samayenātiādīsu tena samayenāti ca bhummatthe karaṇavacanaṃ, kho panāti",
  "atk-s0503a:147_1": "nipāto, tasmiṃ samayeti attho. Kasmiṃ pana samaye? Yaṃ samayaṃ bhagavā uruvelāyaṃ",
  "atk-s0503a:147_2": "viharati najjā nerañjarāya tīre bodhirukkhamūle paṭhamābhisambuddho. Tasmiṃ samaye.",
  "atk-s0503a:147_3": "Sattāhanti satta ahāni sattāhaṃ, accantasaṃyogatthe etaṃ upayogavacanaṃ. Yasmā bhagavā",
  "atk-s0503a:147_4": "taṃ sattāhaṃ nirantaratāya accantameva phalasamāpattisukhena vihāsi, tasmā sattāhanti",
  "atk-s0503a:147_5": "accantasaṃyogavasena upayogavacanaṃ vuttaṃ. Ekapallaṅkenāti visākhāpuṇṇamāya anatthaṅgateyeva",
  "atk-s0503a:147_6": "sūriye aparājitapallaṅkavare vajirāsane nisinnakālato paṭṭhāya sakimpi anuṭṭhahitvā",
  "atk-s0503a:147_7": "yathāābhujitena ekeneva pallaṅkena.",
  "atk-s0503a:148_0": "Vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno",
  "atk-s0503a:148_1": "hotīti attho. Tattha vimuttīti tadaṅgavimutti, vikkhambhanavimutti, samucchedavimutti,",
  "atk-s0503a:148_2": "paṭippassaddhivimutti, nissaraṇavimuttīti pañca vimuttiyo. Tāsu yaṃ deyyadhammapariccāgādīhi",
  "atk-s0503a:148_3": "tehi tehi guṇaṅgehi nāmarūpaparicchedādīhi vipassanaṅgehi ca yāva tassa tassa aṅgassa",
  "atk-s0503a:148_4": "aparihānivasena pavatti, tāva taṃtaṃpaṭipakkhato vimuccanato vimuccanaṃ pahānaṃ.",
  "atk-s0503a:148_5": "Seyyathidaṃ? Dānena macchariyalobhādito, sīlena pāṇātipātādito, nāmarūpavavatthānena",
  "atk-s0503a:148_6": "sakkāyadiṭṭhito, paccayapariggahena ahetuvisamahetudiṭṭhīhi, tasseva aparabhāgena",
  "atk-s0503a:148_7": "kaṅkhāvitaraṇena kathaṃkathībhāvato, kalāpasammasanena “ahaṃ mamā”ti gāhato, maggāmaggavavatthānena",
  "atk-s0503a:148_8": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "atk-s0503a:148_9": "bhayadassanena sabhaye abhayasaññāya, ādīnavadassanena assādasaññāya, nibbidānupassanena",
  "atk-s0503a:148_10": "abhiratisaññāya, muccitukamyatāñāṇena amuccitukamyatāya, upekkhāñāṇena anupekkhāya,",
  "atk-s0503a:148_11": "anulomena dhammaṭṭhitiyaṃ nibbāne ca paṭilomabhāvato, gotrabhunā saṅkhāranimittabhāvato",
  "atk-s0503a:148_12": "vimuccanaṃ, ayaṃ tadaṅgavimutti nāma. Yaṃ pana upacārappanābhedena samādhinā yāvassa",
  "atk-s0503a:148_13": "aparihānivasena pavatti, tāva kāmacchandādīnaṃ nīvaraṇānañceva, vitakkādīnañca paccanīkadhammānaṃ,",
  "atk-s0503a:148_14": "anuppattisaññitaṃ vimuccanaṃ, ayaṃ vikkhambhanavimutti nāma. Yaṃ catunnaṃ ariyamaggānaṃ",
  "atk-s0503a:148_15": "bhāvitattā taṃtaṃmaggavato ariyassa santāne yathārahaṃ “diṭṭhigatānaṃ pahānāyā”tiādinā",
  "atk-s0503a:148_16": "nayena vuttassa samudayapakkhiyassa kilesagaṇassa puna accantaṃ appavattibhāvena",
  "atk-s0503a:148_17": "samucchedappahānavasena vimuccanaṃ, ayaṃ samucchedavimutti nāma. Yaṃ pana phalakkhaṇe",
  "atk-s0503a:148_18": "paṭippassaddhattaṃ kilesānaṃ, ayaṃ paṭippassaddhivimutti nāma. Sabbasaṅkhatanissaṭattā",
  "atk-s0503a:148_19": "pana sabbasaṅkhāravimuttaṃ nibbānaṃ, ayaṃ nissaraṇavimutti nāma. Idha pana bhagavato",
  "atk-s0503a:148_20": "nibbānārammaṇā phalavimutti adhippetā. Tena vuttaṃ – “vimuttisukhapaṭisaṃvedīti vimuttisukhaṃ",
  "atk-s0503a:148_21": "phalasamāpattisukhaṃ paṭisaṃvediyamāno nisinno hotīti attho”ti.",
  "atk-s0503a:149_0": "Vimuttīti ca upakkilesehi paṭippassaddhivasena cittassa vimuttabhāvo, cittameva vā",
  "atk-s0503a:149_1": "tathā vimuttaṃ veditabbaṃ, tāya vimuttiyā jātaṃ sampayuttaṃ vā sukhaṃ vimuttisukhaṃ.",
  "atk-s0503a:149_2": "“Yāyaṃ, bhante, upekkhā sante sukhe vuttā bhagavatā”ti vacanato upekkhāpi cettha",
  "atk-s0503a:149_3": "sukhamicceva veditabbā. Tathā ca vuttaṃ sammohavinodaniyaṃ “upekkhā pana santattā,",
  "atk-s0503a:149_4": "sukhamicceva bhāsitā”ti. Bhagavā hi catutthajjhānikaṃ arahattasamāpattiṃ samāpajjati,",
  "atk-s0503a:149_5": "na itaraṃ. Atha vā “tesaṃ vūpasamo sukho”tiādīsu yathā saṅkhāradukkhūpasamo sukhoti",
  "atk-s0503a:149_6": "vuccati, evaṃ sakalakilesadukkhūpasamabhāvato aggaphale labbhamānā paṭippassaddhivimutti",
  "atk-s0503a:149_7": "eva idha sukhanti veditabbā. Tayidaṃ vimuttisukhaṃ maggavīthiyaṃ kālantareti phalacittassa",
  "atk-s0503a:149_8": "pavattivibhāgena duvidhaṃ hoti. Ekekassa hi ariyamaggassa anantarā tassa tasseva",
  "atk-s0503a:149_9": "vipākabhūtāni nibbānārammaṇāni tīṇi dve vā phalacittāni uppajjanti anantaravipākattā",
  "atk-s0503a:149_10": "lokuttarakusalānaṃ. Yasmiñhi javanavāre ariyamaggo uppajjati, tattha yadā dve anulomāni,",
  "atk-s0503a:149_11": "tadā tatiyaṃ gotrabhu, catutthaṃ maggacittaṃ, tato paraṃ tīṇi phalacittāni honti.",
  "atk-s0503a:149_12": "Yadā pana tīṇi anulomāni, tadā catutthaṃ gotrabhu, pañcamaṃ maggacittaṃ, tato paraṃ",
  "atk-s0503a:149_13": "dve phalacittāni honti. Evaṃ catutthaṃ pañcamaṃ appanāvasena pavattati, na tato paraṃ",
  "atk-s0503a:149_14": "bhavaṅgassa āsannattā. Keci pana “chaṭṭhampi cittaṃ appetī”ti vadanti, taṃ aṭṭhakathāsu",
  "atk-s0503a:149_15": "paṭikkhittaṃ. Evaṃ maggavīthiyaṃ phalaṃ veditabbaṃ. Kālantare phalaṃ pana phalasamāpattivasena",
  "atk-s0503a:149_16": "pavattaṃ, nirodhā vuṭṭhahantassa uppajjamānañca eteneva saṅgahitaṃ. Sā panāyaṃ phalasamāpatti",
  "atk-s0503a:149_17": "atthato lokuttarakusalānaṃ vipākabhūtā nibbānārammaṇā appanāti daṭṭhabbā.",
  "atk-s0503a:150_0": "Ke taṃ samāpajjanti, ke na samāpajjantīti? Sabbepi puthujjanā na samāpajjanti anadhigatattā.",
  "atk-s0503a:150_1": "Tathā heṭṭhimā ariyā uparimaṃ, uparimāpi ariyā heṭṭhimaṃ na samāpajjantiyeva puggalantarabhāvūpagamanena",
  "atk-s0503a:150_2": "paṭippassaddhabhāvato. Attano eva phalaṃ te te ariyā samāpajjanti. Keci pana “sotāpannasakadāgāmino",
  "atk-s0503a:150_3": "phalasamāpattiṃ na samāpajjanti, uparimā dveyeva samāpajjanti samādhismiṃ paripūrakāribhāvato”ti",
  "atk-s0503a:150_4": "vadanti. Taṃ akāraṇaṃ puthujjanassāpi attanā paṭiladdhalokiyasamādhisamāpajjanato.",
  "atk-s0503a:150_5": "Kiṃ vā ettha kāraṇacintāya? Vuttañhetaṃ paṭisambhidāyaṃ “katamā dasa saṅkhārupekkhā",
  "atk-s0503a:150_6": "vipassanāvasena uppajjanti, katame dasa gotrabhudhammā vipassanāvasena uppajjantī”ti",
  "atk-s0503a:150_7": "imesaṃ pañhānaṃ vissajjane sotāpattiphalasamāpattatthāya sakadāgāmiphalasamāpattatthāyāti",
  "atk-s0503a:150_8": "tesampi ariyānaṃ phalasamāpattisamāpajjanaṃ vuttaṃ. Tasmā sabbepi ariyā yathāsakaṃ",
  "atk-s0503a:150_9": "phalaṃ samāpajjantīti niṭṭhamettha gantabbaṃ.",
  "atk-s0503a:151_0": "Kasmā pana te samāpajjantīti? Diṭṭhadhammasukhavihāratthaṃ. Yathā hi rājāno rajjasukhaṃ,",
  "atk-s0503a:151_1": "devatā dibbasukhaṃ anubhavanti, evaṃ ariyā “lokuttarasukhaṃ anubhavissāmā”ti addhānaparicchedaṃ",
  "atk-s0503a:151_2": "katvā icchitakkhaṇe phalasamāpattiṃ samāpajjanti.",
  "atk-s0503a:152_0": "Kathañcassā samāpajjanaṃ, kathaṃ ṭhānaṃ, kathaṃ vuṭṭhānanti? Dvīhi tāva ākārehi assā",
  "atk-s0503a:152_1": "samāpajjanaṃ hoti nibbānato aññassa ārammaṇassa amanasikārā, nibbānassa ca manasikārā. Yathāha –",
  "atk-s0503a:153": "“Dve kho, āvuso, paccayā animittāya cetovimuttiyā samāpattiyā, sabbanimittānañca amanasikāro, animittāya ca dhātuyā manasikāro”ti.",
  "atk-s0503a:154_0": "Ayaṃ panettha samāpajjanakkamo – phalasamāpattitthikena ariyasāvakena rahogatena",
  "atk-s0503a:154_1": "paṭisallīnena udayabbayādivasena saṅkhārā vipassitabbā. Tassevaṃ pavattānupubbavipassanasseva",
  "atk-s0503a:154_2": "saṅkhārārammaṇagotrabhuñāṇānantaraṃ phalasamāpattivasena nirodhe cittamappeti, phalasamāpattininnabhāvena",
  "atk-s0503a:154_3": "ca sekkhassāpi phalameva uppajjati, na maggo. Ye pana vadanti “sotāpanno attano phalasamāpattiṃ",
  "atk-s0503a:154_4": "samāpajjissāmīti vipassanaṃ vaḍḍhetvā sakadāgāmī hoti, sakadāgāmī ca anāgāmī”ti.",
  "atk-s0503a:154_5": "Te vattabbā – evaṃ sante anāgāmī arahā bhavissati, arahā ca paccekabuddho, paccekabuddho",
  "atk-s0503a:154_6": "ca sambuddhoti āpajjeyya, tasmā yathābhinivesaṃ yathājjhāsayaṃ vipassanā atthaṃ sādhetīti",
  "atk-s0503a:154_7": "sekkhassāpi phalameva uppajjati, na maggo. Phalampi tassa sace anena paṭhamajjhāniko",
  "atk-s0503a:154_8": "maggo adhigato, paṭhamajjhānikameva uppajjati. Sace dutiyādīsu aññatarajjhāniko,",
  "atk-s0503a:154_9": "dutiyādīsu aññatarajjhānikamevāti.",
  "atk-s0503a:155_0": "Kasmā panettha gotrabhuñāṇaṃ maggañāṇapurecārikaṃ viya nibbānārammaṇaṃ na hotīti?",
  "atk-s0503a:155_1": "Phalañāṇānaṃ aniyyānikabhāvato. Ariyamaggadhammāyeva hi niyyānikā. Vuttañhetaṃ “katame",
  "atk-s0503a:155_2": "dhammā niyyānikā? Cattāro ariyamaggā apariyāpannā”ti. Tasmā ekanteneva niyyānikabhāvassa",
  "atk-s0503a:155_3": "ubhato vuṭṭhānabhāvena pavattamānassa anantarapaccayabhūtena ñāṇena nimittato vuṭṭhiteneva",
  "atk-s0503a:155_4": "bhavitabbanti tassa nibbānārammaṇatā yuttā, na pana ariyamaggassa bhāvitattā tassa",
  "atk-s0503a:155_5": "vipākabhāvena pavattamānānaṃ kilesānaṃ asamucchindanato aniyyānikattā avuṭṭhānasabhāvānaṃ",
  "atk-s0503a:155_6": "phalañāṇānaṃ purecārikañāṇassa kadācipi nibbānārammaṇatā ubhayattha anulomañāṇānaṃ",
  "atk-s0503a:155_7": "atulyākārato. Ariyamaggavīthiyañhi anulomañāṇāni anibbiddhapubbānaṃ thūlathūlānaṃ",
  "atk-s0503a:155_8": "lobhakkhandhādīnaṃ sātisayaṃ padālanena lokiyañāṇena ukkaṃsapāramippattāni maggañāṇānukūlāni",
  "atk-s0503a:155_9": "uppajjanti, phalasamāpattivīthiyaṃ pana tāni tāni tena tena maggena tesaṃ tesaṃ kilesānaṃ",
  "atk-s0503a:155_10": "samucchinnattā tattha nirussukkāni kevalaṃ ariyānaṃ phalasamāpattisukhasamaṅgibhāvassa",
  "atk-s0503a:155_11": "parikammamattāni hutvā uppajjantīti na tesaṃ kutoci vuṭṭhānasambhavo, yato tesaṃ",
  "atk-s0503a:155_12": "pariyosāne ñāṇaṃ saṅkhāranimittaṃ vuṭṭhānato nibbānārammaṇaṃ siyā. Evañca katvā sekkhassa",
  "atk-s0503a:155_13": "attano phalasamāpattivaḷañjanatthāya udayabbayādivasena saṅkhāre sammasantassa vipassanāñāṇānupubbāya",
  "atk-s0503a:155_14": "phalameva uppajjati, na maggoti ayañca attho samatthito hoti. Evaṃ tāva phalasamāpattiyā",
  "atk-s0503a:155_15": "samāpajjanaṃ veditabbaṃ.",
  "atk-s0503a:156": "“Tayo kho, āvuso, paccayā animittāya cetovimuttiyā ṭhitiyā, sabbanimittānaṃ amanasikāro, animittāya ca dhātuyā manasikāro, pubbe ca abhisaṅkhāro”ti –",
  "atk-s0503a:157_0": "Vacanato panassā tīhākārehi ṭhānaṃ hoti. Tattha pubbe ca abhisaṅkhāroti samāpattito",
  "atk-s0503a:157_1": "pubbe kālaparicchedo. “Asukasmiṃ nāma kāle vuṭṭhahissāmī”ti paricchinnattā hissā",
  "atk-s0503a:157_2": "yāva so kālo nāgacchati, tāva vuṭṭhānaṃ na hoti.",
  "atk-s0503a:158": "“Dve kho, āvuso, paccayā animittāya cetovimuttiyā vuṭṭhānassa, sabbanimittānañca manasikāro, animittāya ca dhātuyā amanasikāro”ti –",
  "atk-s0503a:159_0": "Vacanato panassā dvīhākārehi vuṭṭhānaṃ hoti. Tattha sabbanimittānanti rūpanimittavedanāsaññāsaṅkhāraviññāṇanimittānaṃ.",
  "atk-s0503a:159_1": "Kāmañca na sabbānevetāni ekato manasi karoti, sabbasaṅgāhikavasena panevaṃ vuttaṃ.",
  "atk-s0503a:159_2": "Tasmā yaṃ bhavaṅgassa ārammaṇaṃ, tassa manasikaraṇena phalasamāpattito vuṭṭhānaṃ",
  "atk-s0503a:159_3": "hotīti evaṃ assā vuṭṭhānaṃ veditabbaṃ. Tayidaṃ evamidha samāpajjanavuṭṭhānaṃ arahattaphalabhūtaṃ –",
  "atk-s0503a:160": "“Paṭippassaddhadarathaṃ, amatārammaṇaṃ subhaṃ;",
  "atk-s0503a:161": "Vantalokāmisaṃ santaṃ, sāmaññaphalamuttamaṃ”.",
  "atk-s0503a:162": "Iti vuttaṃ sātātisātaṃ vimuttisukhaṃ paṭisaṃvedesi. Tena vuttaṃ – “vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno hotīti attho”ti.",
  "atk-s0503a:163_0": "Athāti adhikāratthe nipāto. Khoti padapūraṇe. Tesu adhikāratthena athāti iminā vimuttisukhapaṭisaṃvedanato",
  "atk-s0503a:163_1": "aññaṃ adhikāraṃ dasseti. Ko panesoti? Paṭiccasamuppādamanasikāro. Athāti vā pacchāti",
  "atk-s0503a:163_2": "etasmiṃ atthe nipāto, tena “tassa sattāhassa accayenā”ti vakkhamānameva atthaṃ joteti.",
  "atk-s0503a:163_3": "Tassa sattāhassāti pallaṅkasattāhassa. Accayenāti apagamena. Tamhā samādhimhāti arahattaphalasamādhito.",
  "atk-s0503a:163_4": "Idha pana ṭhatvā paṭipāṭiyā satta sattāhāni dassetabbānīti keci tāni vitthārayiṃsu.",
  "atk-s0503a:163_5": "Mayaṃ pana tāni khandhakapāṭhena imissā udānapāḷiyā avirodhadassanamukhena parato",
  "atk-s0503a:163_6": "vaṇṇayissāma. Rattiyāti avayavasambandhe sāmivacanaṃ. Paṭhamanti accantasaṃyogatthe",
  "atk-s0503a:163_7": "upayogavacanaṃ. Bhagavā hi tassā rattiyā sakalampi paṭhamaṃ yāmaṃ teneva manasikārena yutto ahosīti.",
  "atk-s0503a:164_0": "Paṭiccasamuppādanti paccayadhammaṃ. Avijjādayo hi paccayadhammā paṭiccasamuppādo.",
  "atk-s0503a:164_1": "Kathamidaṃ jānitabbanti ce? Bhagavato vacanena. Bhagavatā hi “tasmātihānanda, eseva",
  "atk-s0503a:164_2": "hetu, etaṃ nidānaṃ, esa samudayo, esa paccayo jarāmaraṇassa, yadidaṃ jāti…pe… saṅkhārānaṃ,",
  "atk-s0503a:164_3": "yadidaṃ avijjā”ti evaṃ avijjādayo hetūti vuttā. Yathā dvādasa paccayā dvādasa paṭiccasamuppādāti.",
  "atk-s0503a:165_0": "Tatrāyaṃ vacanattho – aññamaññaṃ paṭicca paṭimukhaṃ katvā kāraṇasamavāyaṃ appaṭikkhipitvā",
  "atk-s0503a:165_1": "sahite uppādetīti paṭiccasamuppādo. Atha vā paṭicca paccetabbaṃ paccayārahataṃ paccayaṃ",
  "atk-s0503a:165_2": "paṭigantvā na vinā tena sambandhassa uppādo paṭiccasamuppādo. Paṭiccasamuppādoti",
  "atk-s0503a:165_3": "cettha samuppādapadaṭṭhānavacanaviññeyyo phalassa uppādanasamatthatāyutto hetu, na",
  "atk-s0503a:165_4": "paṭiccasamuppattimattaṃ veditabbaṃ. Atha vā paccetuṃ arahanti naṃ paṇḍitāti paṭicco,",
  "atk-s0503a:165_5": "sammā sayameva vā uppādetīti samuppādo, paṭicco ca so samuppādo cāti paṭiccasamuppādoti",
  "atk-s0503a:165_6": "evamettha attho daṭṭhabbo.",
  "atk-s0503a:166_0": "Anulomanti “avijjāpaccayā saṅkhārā”tiādinā nayena vutto avijjādiko paccayākāro attanā",
  "atk-s0503a:166_1": "kattabbakiccakaraṇato anulomoti vuccati. Atha vā ādito paṭṭhāya antaṃ pāpetvā vuttattā",
  "atk-s0503a:166_2": "pavattiyā vā anulomato anulomo, taṃ anulomaṃ. Sādhukaṃ manasākāsīti sakkaccaṃ manasi",
  "atk-s0503a:166_3": "akāsi. Yo yo paccayadhammo yassa yassa paccayuppannadhammassa yathā yathā hetupaccayādinā",
  "atk-s0503a:166_4": "paccayabhāvena paccayo hoti, taṃ sabbaṃ aviparītaṃ aparihāpetvā anavasesato paccavekkhaṇavasena",
  "atk-s0503a:166_5": "citte akāsīti attho. Yathā pana bhagavā paṭiccasamuppādānulomaṃ manasākāsi, taṃ saṅkhepena",
  "atk-s0503a:166_6": "tāva dassetuṃ “iti imasmiṃ sati idaṃ hoti, imassuppādā idaṃ uppajjatī”ti vuttaṃ.",
  "atk-s0503a:167_0": "Tattha itīti evaṃ, anena pakārenāti attho. Imasmiṃ sati idaṃ hotīti imasmiṃ avijjādike",
  "atk-s0503a:167_1": "paccaye sati idaṃ saṅkhārādikaṃ phalaṃ hoti. Imassuppādā idaṃ uppajjatīti imassa",
  "atk-s0503a:167_2": "avijjādikassa paccayassa uppādā idaṃ saṅkhārādikaṃ phalaṃ uppajjatīti attho. Imasmiṃ",
  "atk-s0503a:167_3": "asati idaṃ na hoti, imassa nirodhā idaṃ nirujjhatīti avijjādīnaṃ abhāve saṅkhārādīnaṃ",
  "atk-s0503a:167_4": "abhāvassa avijjādīnaṃ nirodhe saṅkhārādīnaṃ nirodhassa ca dutiyatatiyasuttavacanena",
  "atk-s0503a:167_5": "etasmiṃ paccayalakkhaṇe niyamo dassito hoti – imasmiṃ sati eva, nāsati. Imassuppādā",
  "atk-s0503a:167_6": "eva, nānuppādā. Anirodhā eva, na nirodhāti. Tenetaṃ lakkhaṇaṃ antogadhaniyamaṃ idha",
  "atk-s0503a:167_7": "paṭiccasamuppādassa vuttanti daṭṭhabbaṃ. Nirodhoti ca avijjādīnaṃ virāgādhigamena",
  "atk-s0503a:167_8": "āyatiṃ anuppādo appavatti. Tathā hi vuttaṃ – “avijjāya tveva asesavirāganirodhā saṅkhāranirodho”tiādi.",
  "atk-s0503a:167_9": "Nirodhanirodhī ca uppādanirodhībhāvena vutto “imassa nirodhā idaṃ nirujjhatī”ti.",
  "atk-s0503a:168_0": "Tenetaṃ dasseti – anirodho uppādo nāma, so cettha atthibhāvotipi vuccatīti. “Imasmiṃ",
  "atk-s0503a:168_1": "sati idaṃ hotī”ti idameva hi lakkhaṇaṃ pariyāyantarena “imassa uppādā idaṃ uppajjatī”ti",
  "atk-s0503a:168_2": "vadantena parena purimaṃ visesitaṃ hoti. Tasmā na dharamānataṃyeva sandhāya “imasmiṃ",
  "atk-s0503a:168_3": "satī”ti vuttaṃ, atha kho maggena aniruddhabhāvañcāti viññāyati. Yasmā ca “imasmiṃ",
  "atk-s0503a:168_4": "asati idaṃ na hoti, imassa nirodhā idaṃ nirujjhatī”ti dvidhāpi uddiṭṭhassa lakkhaṇassa",
  "atk-s0503a:168_5": "niddesaṃ vadantena “avijjāya tveva asesavirāganirodhā saṅkhāranirodho”tiādinā nirodho",
  "atk-s0503a:168_6": "eva vutto, tasmā natthibhāvopi nirodho evāti natthibhāvaviruddho atthibhāvo anirodhoti",
  "atk-s0503a:168_7": "dassitaṃ hoti. Tena anirodhasaṅkhātena atthibhāvena uppādaṃ viseseti. Tato na idha",
  "atk-s0503a:168_8": "atthibhāvamattaṃ uppādoti attho adhippeto, atha kho anirodhasaṅkhāto atthibhāvo cāti",
  "atk-s0503a:168_9": "ayamattho vibhāvitoti. Evametaṃ lakkhaṇadvayavacanaṃ aññamaññavisesanavisesitabbabhāvena",
  "atk-s0503a:168_10": "sātthakanti veditabbaṃ.",
  "atk-s0503a:169_0": "Ko panāyaṃ anirodho nāma, yo “atthibhāvo, uppādo”ti ca vuccatīti? Appahīnabhāvo ca,",
  "atk-s0503a:169_1": "anibbattitaphalārahatāpahānehi phalānuppādanārahatā ca. Ye hi pahātabbā akusalā dhammā,",
  "atk-s0503a:169_2": "tesaṃ ariyamaggena asamugghāṭitabhāvo ca. Ye pana na pahātabbā kusalābyākatā dhammā,",
  "atk-s0503a:169_3": "yāni tesu saṃyojanāni akhīṇāsavānaṃ tesaṃ aparikkhīṇatā ca. Asamugghāṭitānusayatāya",
  "atk-s0503a:169_4": "hi sasaṃyojanā khandhappavatti paṭiccasamuppādo. Tathā ca vuttaṃ –",
  "atk-s0503a:170_0": "“Yāya ca, bhikkhave, avijjāya nivutassa bālassa yāya ca taṇhāya sampayuttassa ayaṃ",
  "atk-s0503a:170_1": "kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṃ kissa",
  "atk-s0503a:170_2": "hetu? Na, bhikkhave, bālo acari brahmacariyaṃ sammā dukkhakkhayāya, tasmā bālo kāyassa",
  "atk-s0503a:170_3": "bhedā kāyūpago hoti, so kāyūpago samāno na parimuccati jātiyā jarāmaraṇenā”tiādi.",
  "atk-s0503a:171": "Khīṇasaṃyojanānaṃ pana avijjāya abhāvato saṅkhārānaṃ, taṇhupādānānaṃ abhāvato upādānabhavānaṃ asambhavoti vaṭṭassa upacchedo paññāyissatīti. Tenevāha –",
  "atk-s0503a:172": "“Channaṃ tveva, phagguṇa, phassāyatanānaṃ asesavirāganirodhā phassanirodho, phassanirodhā vedanānirodho”tiādi.",
  "atk-s0503a:173_0": "Na hi aggamaggādhigamato uddhaṃ yāva parinibbānā saḷāyatanādīnaṃ appavatti. Atha",
  "atk-s0503a:173_1": "kho natthitā nirodhasaddavacanīyatā khīṇasaṃyojanatāti nirodho vutto. Apica cirakatampi",
  "atk-s0503a:173_2": "kammaṃ anibbattitaphalatāya appahīnāhāratāya ca phalārahaṃ santaṃ eva nāma hoti,",
  "atk-s0503a:173_3": "na nibbattitaphalaṃ, nāpi pahīnāhāranti. Phaluppattipaccayānaṃ avijjāsaṅkhārādīnaṃ",
  "atk-s0503a:173_4": "vuttanayeneva phalārahabhāvo anirodhoti veditabbo. Evaṃ aniruddhabhāveneva hi yena",
  "atk-s0503a:173_5": "vinā phalaṃ na sambhavati, taṃ kāraṇaṃ atītantipi imasmiṃ satīti iminā vacanena vuttaṃ.",
  "atk-s0503a:173_6": "Tatoyeva ca avusitabrahmacariyassa appavattidhammataṃ anāpanno paccayuppādo kālabhedaṃ",
  "atk-s0503a:173_7": "anāmasitvā anivattanāya eva imassa uppādāti vutto. Atha vā avasesapaccayasamavāye",
  "atk-s0503a:173_8": "avijjamānassapi vijjamānassa viya pageva vijjamānassa yā phaluppattiabhimukhatā,",
  "atk-s0503a:173_9": "sā imassa uppādāti vuttā. Tathā hi tato phalaṃ uppajjatīti tadavatthaṃ kāraṇaṃ phalassa",
  "atk-s0503a:173_10": "uppādanabhāvena uṭṭhitaṃ uppatitaṃ nāma hoti, na vijjamānampi atadavatthanti tadavatthatā uppādoti veditabbo.",
  "atk-s0503a:174_0": "Tattha satīti iminā vijjamānatāmattena paccayabhāvaṃ vadanto abyāpārataṃ paṭiccasamuppādassa",
  "atk-s0503a:174_1": "dasseti. Uppādāti uppattidhammataṃ asabbakālabhāvitaṃ phaluppattiabhimukhatañca dīpento",
  "atk-s0503a:174_2": "aniccataṃ paṭiccasamuppādassa dasseti. “Sati, nāsati, uppādā, na nirodhā”ti pana",
  "atk-s0503a:174_3": "hetuatthehi bhummanissakkavacanehi samatthitaṃ nidānasamudayajātipabhavabhāvaṃ paṭiccasamuppādassa",
  "atk-s0503a:174_4": "dasseti. Hetuatthatā cettha bhummavacane yassa bhāve tadavinābhāviphalassa bhāvo",
  "atk-s0503a:174_5": "lakkhīyati, tattha pavattiyā veditabbā yathā “adhanānaṃ dhane ananuppadīyamāne dāliddiyaṃ",
  "atk-s0503a:174_6": "vepullaṃ agamāsī”ti ca “nipphannesu sassesu subhikkhaṃ jāyatī”ti ca. Nissakkavacanassāpi",
  "atk-s0503a:174_7": "hetuatthatā phalassa pabhave pakatiyañca pavattito yathā “kalalā hoti abbudaṃ, abbudā",
  "atk-s0503a:174_8": "jāyatī pesī”ti ca “himavatā gaṅgā pabhavanti, siṅgato saro jāyatī”ti ca. Avijjādibhāve",
  "atk-s0503a:174_9": "ca tadavinābhāvena saṅkhārādibhāvo lakkhīyati, avijjādīhi ca saṅkhārādayo pabhavanti",
  "atk-s0503a:174_10": "pakariyanti cāti te tesaṃ pabhavo pakati ca, tasmā tadatthadīpanatthaṃ “imasmiṃ sati",
  "atk-s0503a:174_11": "imassa uppādā”ti hetuatthe bhummanissakkaniddesā katāti.",
  "atk-s0503a:175_0": "Yasmā cettha “imasmiṃ sati idaṃ hoti, imassuppādā idaṃ uppajjatī”ti saṅkhepena uddiṭṭhassa",
  "atk-s0503a:175_1": "paṭiccasamuppādassa “avijjāpaccayā saṅkhārā”tiādiko niddeso, tasmā yathāvutto atthibhāvo",
  "atk-s0503a:175_2": "uppādo ca tesaṃ tesaṃ paccayuppannadhammānaṃ paccayabhāvoti viññāyati. Na hi aniruddhatāsaṅkhātaṃ",
  "atk-s0503a:175_3": "atthibhāvaṃ uppādañca anivattasabhāvatāsaṅkhātaṃ udayāvatthatāsaṅkhātaṃ vā “sati",
  "atk-s0503a:175_4": "eva, nāsati, uppādā eva, na nirodhā”ti antogadhaniyamehi vacanehi abhihitaṃ muñcitvā",
  "atk-s0503a:175_5": "añño paccayabhāvo nāma atthi, tasmā yathāvutto atthibhāvo uppādo ca paccayabhāvoti",
  "atk-s0503a:175_6": "veditabbaṃ. Yepi paṭṭhāne āgatā hetuādayo catuvīsati paccayā, tepi etasseva paccayabhāvassa",
  "atk-s0503a:175_7": "visesāti veditabbā. Iti yathā vitthārena anulomaṃ paṭiccasamuppādaṃ manasi akāsi,",
  "atk-s0503a:175_8": "taṃ dassetuṃ, “yadidaṃ avijjāpaccayā saṅkhārā”tiādi vuttaṃ.",
  "atk-s0503a:176_0": "Tattha yadidanti nipāto, tassa yo ayanti attho. Avijjāpaccayātiādīsu avindiyaṃ kāyaduccaritādiṃ",
  "atk-s0503a:176_1": "vindatīti avijjā, vindiyaṃ kāyasucaritādiṃ na vindatīti avijjā, dhammānaṃ aviparītasabhāvaṃ",
  "atk-s0503a:176_2": "aviditaṃ karotīti avijjā, antavirahite saṃsāre bhavādīsu satte javāpetīti avijjā,",
  "atk-s0503a:176_3": "avijjamānesu javati vijjamānesu na javatīti avijjā, vijjāya paṭipakkhāti avijjā,",
  "atk-s0503a:176_4": "sā “dukkhe aññāṇa”ntiādinā catubbidhā veditabbā. Paṭicca na vinā phalaṃ eti uppajjati",
  "atk-s0503a:176_5": "ceva pavattati cāti paccayo, upakārakattho vā paccayo. Avijjā ca sā paccayo cāti",
  "atk-s0503a:176_6": "avijjāpaccayo, tasmā avijjāpaccayā. Saṅkharontīti saṅkhārā, lokiyakusalākusalacetanā,",
  "atk-s0503a:176_7": "sā puññāpuññāneñjābhisaṅkhāravasena tividhā veditabbā. Vijānātīti viññāṇaṃ, taṃ lokiyavipākaviññāṇavasena",
  "atk-s0503a:176_8": "dvattiṃsavidhaṃ. Namatīti nāmaṃ, vedanādikkhandhattayaṃ. Ruppatīti rūpaṃ, bhūtarūpaṃ",
  "atk-s0503a:176_9": "cakkhādiupādārūpañca. Āyatati āyatañca saṃsāradukkhaṃ nayatīti āyatanaṃ. Phusatīti",
  "atk-s0503a:176_10": "phasso. Vedayatīti vedanā. Idampi dvayaṃ dvāravasena chabbidhaṃ, vipākavasena gahaṇe",
  "atk-s0503a:176_11": "chattiṃsavidhaṃ. Paritassatīti taṇhā, sā kāmataṇhādivasena saṅkhepato tividhā, vitthārato",
  "atk-s0503a:176_12": "aṭṭhuttarasatavidhā ca. Upādīyatīti upādānaṃ, taṃ kāmupādānādivasena catubbidhaṃ.",
  "atk-s0503a:176_13": "Bhavati bhāvayati cāti bhavo, so kammūpapattibhedato duvidho. Jananaṃ jāti. Jīraṇaṃ",
  "atk-s0503a:176_14": "jarā. Maranti tenāti maraṇaṃ. Socanaṃ soko. Paridevanaṃ paridevo. Dukkhayatīti dukkhaṃ,",
  "atk-s0503a:176_15": "uppādaṭṭhitivasena dvedhā khaṇatīti dukkhaṃ. Dumanassa bhāvo domanassaṃ. Bhuso āyāso",
  "atk-s0503a:176_16": "upāyāso. Sambhavantīti nibbattanti. Na kevalañca sokādīhiyeva, atha kho sabbapadehi",
  "atk-s0503a:176_17": "“sambhavantī”ti padassa yojanā kātabbā. Evañhi “avijjāpaccayā saṅkhārā sambhavantī”ti",
  "atk-s0503a:176_18": "paccayapaccayuppannavavatthānaṃ dassitaṃ hoti. Esa nayo sabbattha.",
  "atk-s0503a:177_0": "Tattha aññāṇalakkhaṇā avijjā, sammohanarasā, chādanapaccupaṭṭhānā, āsavapadaṭṭhānā.",
  "atk-s0503a:177_1": "Abhisaṅkharaṇalakkhaṇā saṅkhārā, āyūhanarasā, saṃvidahanapaccupaṭṭhānā, avijjāpadaṭṭhānā.",
  "atk-s0503a:177_2": "Vijānanalakkhaṇaṃ viññāṇaṃ, pubbaṅgamarasaṃ, paṭisandhipaccupaṭṭhānaṃ, saṅkhārapadaṭṭhānaṃ,",
  "atk-s0503a:177_3": "vatthārammaṇapadaṭṭhānaṃ vā. Namanalakkhaṇaṃ nāmaṃ, sampayogarasaṃ, avinibbhogapaccupaṭṭhānaṃ,",
  "atk-s0503a:177_4": "viññāṇapadaṭṭhānaṃ. Ruppanalakkhaṇaṃ rūpaṃ, vikiraṇarasaṃ, appaheyyabhāvapaccupaṭṭhānaṃ,",
  "atk-s0503a:177_5": "viññāṇapadaṭṭhānaṃ. Āyatanalakkhaṇaṃ saḷāyatanaṃ, dassanādirasaṃ, vatthudvārabhāvapaccupaṭṭhānaṃ,",
  "atk-s0503a:177_6": "nāmarūpapadaṭṭhānaṃ. Phusanalakkhaṇo phasso, saṅghaṭṭanaraso, saṅgatipaccupaṭṭhāno,",
  "atk-s0503a:177_7": "saḷāyatanapadaṭṭhāno. Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā,",
  "atk-s0503a:177_8": "phassapadaṭṭhānā. Hetubhāvalakkhaṇā taṇhā, abhinandanarasā, atittibhāvapaccupaṭṭhānā,",
  "atk-s0503a:177_9": "vedanāpadaṭṭhānā. Gahaṇalakkhaṇaṃ upādānaṃ, amuñcanarasaṃ, taṇhādaḷhattadiṭṭhipaccupaṭṭhānaṃ,",
  "atk-s0503a:177_10": "taṇhāpadaṭṭhānaṃ. Kammakammaphalalakkhaṇo bhavo, bhavanabhāvanaraso, kusalākusalābyākatapaccupaṭṭhāno,",
  "atk-s0503a:177_11": "upādānapadaṭṭhāno. Tattha tattha bhave paṭhamābhinibbattilakkhaṇā jāti, niyyātanarasā,",
  "atk-s0503a:177_12": "atītabhavato idhuppannapaccupaṭṭhānā, dukkhavicittatāpaccupaṭṭhānā vā. Khandhaparipākalakkhaṇā",
  "atk-s0503a:177_13": "jarā, maraṇūpanayanarasā, yobbanavināsapaccupaṭṭhānā. Cutilakkhaṇaṃ maraṇaṃ, visaṃyogarasaṃ,",
  "atk-s0503a:177_14": "gativippavāsapaccupaṭṭhānaṃ. Antonijjhānalakkhaṇo soko, cetaso nijjhānaraso, anusocanapaccupaṭṭhāno.",
  "atk-s0503a:177_15": "Lālappanalakkhaṇo paridevo, guṇadosaparikittanaraso, sambhamapaccupaṭṭhāno. Kāyapīḷanalakkhaṇaṃ",
  "atk-s0503a:177_16": "dukkhaṃ, duppaññānaṃ domanassakaraṇarasaṃ, kāyikābādhapaccupaṭṭhānaṃ. Cittapīḷanalakkhaṇaṃ",
  "atk-s0503a:177_17": "domanassaṃ, manovighātanarasaṃ, mānasabyādhipaccupaṭṭhānaṃ. Cittaparidahanalakkhaṇo",
  "atk-s0503a:177_18": "upāyāso, nitthunanaraso, visādapaccupaṭṭhāno. Evamete avijjādayo lakkhaṇāditopi veditabbāti.",
  "atk-s0503a:177_19": "Ayamettha saṅkhepo, vitthāro pana sabbākārasampannaṃ vinicchayaṃ icchantena sammohavinodaniyā",
  "atk-s0503a:177_20": "vibhaṅgaṭṭhakathāya gahetabbo.",
  "atk-s0503a:178_0": "Evanti niddiṭṭhassa nidassanaṃ, tena avijjādīheva kāraṇehi, na issaranimmānādīhīti",
  "atk-s0503a:178_1": "dasseti. Etassāti yathāvuttassa. Kevalassāti asammissassa sakalassa vā. Dukkhakkhandhassāti",
  "atk-s0503a:178_2": "dukkhasamūhassa, na sattassa, nāpi jīvassa, nāpi subhasukhādīnaṃ. Samudayo hotīti",
  "atk-s0503a:178_3": "nibbatti sambhavati.",
  "atk-s0503a:179_0": "Etamatthaṃ viditvāti yvāyaṃ avijjādivasena saṅkhārādikassa dukkhakkhandhassa samudayo",
  "atk-s0503a:179_1": "hotīti vutto, sabbākārena etamatthaṃ viditvā. Tāyaṃ velāyanti tāyaṃ tassa atthassa",
  "atk-s0503a:179_2": "viditavelāyaṃ. Imaṃ udānaṃ udānesīti imaṃ tasmiṃ atthe vidite hetuno ca hetusamuppannadhammassa",
  "atk-s0503a:179_3": "ca pajānanāya ānubhāvadīpakaṃ “yadā have pātubhavantī”tiādikaṃ somanassasampayuttañāṇasamuṭṭhānaṃ",
  "atk-s0503a:179_4": "udānaṃ udānesi, attamanavācaṃ nicchāresīti vuttaṃ hoti.",
  "atk-s0503a:180_0": "Tassattho – yadāti yasmiṃ kāle. Haveti byattanti imasmiṃ atthe nipāto. Keci pana",
  "atk-s0503a:180_1": "“haveti āhave yuddhe”ti atthaṃ vadanti, “yodhetha māraṃ paññāvudhenā”ti vacanato",
  "atk-s0503a:180_2": "kilesamārena yujjhanasamayeti tesaṃ adhippāyo. Pātubhavantīti uppajjanti. Dhammāti",
  "atk-s0503a:180_3": "anulomapaccayākārapaṭivedhasādhakā bodhipakkhiyadhammā. Atha vā pātubhavantīti pakāsenti,",
  "atk-s0503a:180_4": "abhisamayavasena byattā pākaṭā honti. Dhammāti catuariyasaccadhammā, ātāpo vuccati",
  "atk-s0503a:180_5": "kilesasantāpanaṭṭhena vīriyaṃ. Ātāpinoti sammappadhānavīriyavato. Jhāyatoti ārammaṇūpanijjhānena",
  "atk-s0503a:180_6": "lakkhaṇūpanijjhānena jhāyantassa. Brāhmaṇassāti bāhitapāpassa khīṇāsavassa. Athassa",
  "atk-s0503a:180_7": "kaṅkhā vapayanti sabbāti athassa evaṃ pātubhūtadhammassa yā etā “ko nu kho, bhante,",
  "atk-s0503a:180_8": "phusatīti. No kallo pañhoti bhagavā avocā”tiādinā nayena, “katamaṃ nu kho, bhante,",
  "atk-s0503a:180_9": "jarāmaraṇaṃ, kassa ca panidaṃ jarāmaraṇanti. No kallo pañhoti bhagavā avocā”tiādinā",
  "atk-s0503a:180_10": "nayena paccayākāre kaṅkhā vuttā, yā ca paccayākārasseva appaṭividdhattā “ahosiṃ nu",
  "atk-s0503a:180_11": "kho ahaṃ atītamaddhāna”ntiādinā soḷasa kaṅkhā āgatā. Tā sabbā vapayanti apagacchanti",
  "atk-s0503a:180_12": "nirujjhanti. Kasmā? Yato pajānāti sahetudhammaṃ, yasmā avijjādikena hetunā sahetukaṃ",
  "atk-s0503a:180_13": "imaṃ saṅkhārādikaṃ kevalaṃ dukkhakkhandhadhammaṃ pajānāti aññāsi paṭivijjhīti.",
  "atk-s0503a:181_0": "Kadā panassa bodhipakkhiyadhammā catusaccadhammā vā pātubhavanti uppajjanti pakāsenti",
  "atk-s0503a:181_1": "vā? Vipassanāmaggañāṇesu. Tattha vipassanāñāṇasampayuttā satiādayo vipassanāñāṇañca",
  "atk-s0503a:181_2": "yathārahaṃ attano visayesu tadaṅgappahānavasena subhasaññādike pajahantā kāyānupassanādivasena",
  "atk-s0503a:181_3": "visuṃ visuṃ uppajjanti, maggakkhaṇe pana te nibbānamālambitvā samucchedavasena paṭipakkhe",
  "atk-s0503a:181_4": "pajahantā catūsupi ariyasaccesu asammohappaṭivedhasādhanavasena sakideva uppajjanti.",
  "atk-s0503a:181_5": "Evaṃ tāvettha bodhipakkhiyadhammānaṃ uppajjanaṭṭhena pātubhāvo veditabbo.",
  "atk-s0503a:182_0": "Ariyasaccadhammānaṃ pana lokiyānaṃ vipassanākkhaṇe vipassanāya ārammaṇakaraṇavasena,",
  "atk-s0503a:182_1": "lokuttarānaṃ tadadhimuttatāvasena, maggakkhaṇe nirodhasaccassa ārammaṇābhisamayavasena,",
  "atk-s0503a:182_2": "sabbesampi kiccābhisamayavasena pākaṭabhāvato pakāsanaṭṭhena pātubhāvo veditabbo.",
  "atk-s0503a:183_0": "Iti bhagavā satipi sabbākārena sabbadhammānaṃ attano ñāṇassa pākaṭabhāve paṭiccasamuppādamukhena",
  "atk-s0503a:183_1": "vipassanābhinivesassa katattā nipuṇagambhīrasududdasatāya paccayākārassa taṃ paccavekkhitvā",
  "atk-s0503a:183_2": "uppannabalavasomanasso paṭipakkhasamucchedavibhāvanena saddhiṃ attano tadabhisamayānubhāvadīpakamevettha udānaṃ udānesīti.",
  "atk-s0503a:184_0": "Ayampi udāno vutto bhagavatā iti me sutanti ayaṃ pāḷi kesuciyeva potthakesu dissati.",
  "atk-s0503a:184_1": "Tattha ayampīti pisaddo “idampi buddhe ratanaṃ paṇītaṃ, ayampi pārājiko hotī”tiādīsu",
  "atk-s0503a:184_2": "viya sampiṇḍanattho, tena uparimaṃ sampiṇḍeti. Vuttoti ayaṃ vuttasaddo kesohāraṇavappanavāpasamīkaraṇajīvitavuttipamuttabhāvapāvacanabhāvena",
  "atk-s0503a:184_3": "pavattana ajjhenakathanādīsu dissati. Tathā hesa “kāpaṭiko māṇavo daharo vuttasiro”tiādīsu kesohāraṇe āgato.",
  "atk-s0503a:185": "“Gāvo tassa pajāyanti, khette vuttaṃ virūhati;",
  "atk-s0503a:186": "Vuttānaṃ phalamasnāti, yo mittānaṃ na dubbhatī”ti. –",
  "atk-s0503a:187_0": "Ādīsu vappane. “No ca kho paṭivutta”ntiādīsu aṭṭhadaṇḍakādīhi vāpasamīkaraṇe. “Pannalomo",
  "atk-s0503a:187_1": "paradattavutto migabhūtena cetasā viharāmī”tiādīsu jīvitavuttiyaṃ. “Paṇḍupalāso bandhanā",
  "atk-s0503a:187_2": "pavutto abhabbo haritattāyā”tiādīsu bandhanato pamuttabhāve. “Gītaṃ vuttaṃ samīhita”ntiādīsu",
  "atk-s0503a:187_3": "pāvacanabhāvena pavattite. “Vutto pārāyaṇo”tiādīsu ajjhene. “Vuttaṃ kho panetaṃ bhagavatā",
  "atk-s0503a:187_4": "‘dhammadāyādā me, bhikkhave, bhavatha, mā āmisadāyādā”’tiādīsu kathane. Idhāpi kathane",
  "atk-s0503a:187_5": "eva daṭṭhabbo, tena ayampi udāno bhāsitoti attho. Itīti evaṃ. Me sutanti padadvayassa",
  "atk-s0503a:187_6": "attho nidānavaṇṇanāyaṃ sabbākārato vuttoyeva. Pubbe “evaṃ me suta”nti nidānavasena",
  "atk-s0503a:187_7": "vuttoyeva hi attho idha nigamanavasena “iti me suta”nti puna vutto. Vuttasseva hi",
  "atk-s0503a:187_8": "atthassa puna vacanaṃ nigamananti. Itisaddassa atthuddhāro evaṃ-saddena samānatthatāya",
  "atk-s0503a:187_9": "“evaṃ me suta”nti ettha viya, atthayojanā ca itivuttakavaṇṇanāya amhehi pakāsitāyevāti",
  "atk-s0503a:187_10": "tattha vuttanayeneva veditabboti.",
  "atk-s0503a:188": "Paramatthadīpaniyā khuddakanikāyaṭṭhakathāya",
  "atk-s0503a:189": "Udānasaṃvaṇṇanāpaṭhamabodhisuttavaṇṇanā niṭṭhitā.",
  "atk-s0503a:190": "2. Dutiyabodhisuttavaṇṇanā",
  "atk-s0503a:191_0": "2. Dutiye paṭilomanti “avijjānirodhā saṅkhāranirodho”tiādinā nayena vutto avijjādikoyeva",
  "atk-s0503a:191_1": "paccayākāro anuppādanirodhena nirujjhamāno attano kattabbakiccassa akaraṇato paṭilomoti",
  "atk-s0503a:191_2": "vuccati. Pavattiyā vā vilomanato paṭilomo, antato pana majjhato vā paṭṭhāya ādiṃ",
  "atk-s0503a:191_3": "pāpetvā avuttattā ito aññenatthenettha paṭilomatā na yujjati. Paṭilomanti ca “visamaṃ",
  "atk-s0503a:191_4": "candasūriyā parivattantī”tiādīsu viya bhāvanapuṃsakaniddeso. Imasmiṃ asati idaṃ na",
  "atk-s0503a:191_5": "hotīti imasmiṃ avijjādike paccaye asati maggena pahīne idaṃ saṅkhārādikaṃ phalaṃ",
  "atk-s0503a:191_6": "na hoti nappavattati. Imassa nirodhā idaṃ nirujjhatīti imassa avijjādikassa paccayassa",
  "atk-s0503a:191_7": "nirodhā maggena anuppattidhammataṃ āpāditattā idaṃ saṅkhārādikaṃ phalaṃ nirujjhati,",
  "atk-s0503a:191_8": "nappavattatīti attho. Idhāpi yathā “imasmiṃ sati idaṃ hoti, imassuppādā idaṃ uppajjatī”ti",
  "atk-s0503a:191_9": "ettha “imasmiṃ satiyeva, nāsati, imassa uppādā eva, na nirodhā”ti antogadhaniyamatā",
  "atk-s0503a:191_10": "dassitā. Evaṃ imasmiṃ asatiyeva, na sati, imassa nirodhā eva, na uppādāti antogadhaniyamatālakkhaṇā",
  "atk-s0503a:191_11": "dassitāti veditabbaṃ. Sesamettha yaṃ vattabbaṃ, taṃ paṭhamabodhisuttavaṇṇanāya vuttanayānusārena veditabbaṃ.",
  "atk-s0503a:192_0": "Evaṃ yathā bhagavā paṭilomapaṭiccasamuppādaṃ manasi akāsi, taṃ saṅkhepena dassetvā",
  "atk-s0503a:192_1": "idāni vitthārena dassetuṃ “avijjānirodhā saṅkhāranirodho”tiādi vuttaṃ. Tattha avijjānirodhāti",
  "atk-s0503a:192_2": "ariyamaggena avijjāya anavasesanirodhā, anusayappahānavasena aggamaggena avijjāya",
  "atk-s0503a:192_3": "accantasamugghāṭatoti attho. Yadipi heṭṭhimamaggehi pahīyamānā avijjā accantasamugghāṭavaseneva",
  "atk-s0503a:192_4": "pahīyati, tathāpi na anavasesato pahīyati. Apāyagāminiyā hi avijjā paṭhamamaggena",
  "atk-s0503a:192_5": "pahīyati. Tathā sakideva imasmiṃ loke sabbattha ca anariyabhūmiyaṃ upapattipaccayabhūtā",
  "atk-s0503a:192_6": "avijjā yathākkamaṃ dutiyatatiyamaggehi pahīyati, na itarāti. Arahattamaggeneva hi",
  "atk-s0503a:192_7": "sā anavasesaṃ pahīyatīti. Saṅkhāranirodhoti saṅkhārānaṃ anuppādanirodho hoti. Evaṃ",
  "atk-s0503a:192_8": "niruddhānaṃ pana saṅkhārānaṃ nirodhā viññāṇaṃ, viññāṇādīnañca nirodhā nāmarūpādīni",
  "atk-s0503a:192_9": "niruddhāni eva hontīti dassetuṃ “saṅkhāranirodhā viññāṇanirodho”tiādiṃ vatvā “evametassa",
  "atk-s0503a:192_10": "kevalassa dukkhakkhandhassa nirodho hotī”ti vuttaṃ. Tattha yaṃ vattabbaṃ, taṃ heṭṭhā vuttanayameva.",
  "atk-s0503a:193_0": "Apicettha kiñcāpi “avijjānirodhā saṅkhāranirodho, saṅkhāranirodhā viññāṇanirodho”ti",
  "atk-s0503a:193_1": "ettāvatāpi sakalassa dukkhakkhandhassa anavasesato nirodho vutto hoti, tathāpi yathā",
  "atk-s0503a:193_2": "anulome yassa yassa paccayadhammassa atthitāya yo yo paccayuppannadhammo na nirujjhati",
  "atk-s0503a:193_3": "pavattati evāti imassa atthassa dassanatthaṃ “avijjāpaccayā saṅkhārā…pe… samudayo",
  "atk-s0503a:193_4": "hotī”ti vuttaṃ. Evaṃ tappaṭipakkhato tassa tassa paccayadhammassa abhāve so so paccayuppannadhammo",
  "atk-s0503a:193_5": "nirujjhati nappavattatīti dassanatthaṃ idha “avijjānirodhā saṅkhāranirodho, saṅkhāranirodhā",
  "atk-s0503a:193_6": "viññāṇanirodho…pe… dukkhakkhandhassa nirodho hotī”ti vuttaṃ, na pana anulome viya",
  "atk-s0503a:193_7": "kālattayapariyāpannassa dukkhakkhandhassa nirodhadassanatthaṃ. Anāgatasseva hi ariyamaggabhāvanāya",
  "atk-s0503a:193_8": "asati uppajjanārahassa dukkhakkhandhassa ariyamaggabhāvanāya nirodho icchitoti ayampi viseso veditabbo.",
  "atk-s0503a:194_0": "Etamatthaṃ viditvāti yvāyaṃ “avijjānirodhādivasena saṅkhārādikassa dukkhakkhandhassa",
  "atk-s0503a:194_1": "nirodho hotī”ti vutto, sabbākārena etamatthaṃ viditvā. Imaṃ udānaṃ udānesīti imasmiṃ",
  "atk-s0503a:194_2": "atthe vidite “avijjānirodhā saṅkhāranirodho”ti evaṃ pakāsitassa avijjādīnaṃ paccayānaṃ",
  "atk-s0503a:194_3": "khayassa avabodhānubhāvadīpakaṃ udānaṃ udānesīti attho.",
  "atk-s0503a:195_0": "Tatrāyaṃ saṅkhepattho – yasmā avijjādīnaṃ paccayānaṃ anuppādanirodhasaṅkhātaṃ khayaṃ",
  "atk-s0503a:195_1": "avedi aññāsi paṭivijjhi, tasmā etassa vuttanayena ātāpino jhāyato brāhmaṇassa vuttappakārā",
  "atk-s0503a:195_2": "bodhipakkhiyadhammā catusaccadhammā vā pātubhavanti uppajjanti pakāsenti vā. Atha",
  "atk-s0503a:195_3": "yā paccayanirodhassa sammā aviditattā uppajjeyyuṃ pubbe vuttappabhedā kaṅkhā, tā",
  "atk-s0503a:195_4": "sabbāpi vapayanti nirujjhantīti. Sesaṃ heṭṭhā vuttanayameva.",
  "atk-s0503a:196": "Dutiyabodhisuttavaṇṇanā niṭṭhitā.",
  "atk-s0503a:197": "3. Tatiyabodhisuttavaṇṇanā",
  "atk-s0503a:198_0": "3. Tatiye anulomapaṭilomanti anulomañca paṭilomañca, yathāvuttaanulomavasena ceva",
  "atk-s0503a:198_1": "paṭilomavasena cāti attho. Nanu ca pubbepi anulomavasena paṭilomavasena ca paṭiccasamuppāde",
  "atk-s0503a:198_2": "manasikārappavatti suttadvaye vuttā, idha kasmā punapi tadubhayavasena manasikārappavatti",
  "atk-s0503a:198_3": "vuccatīti? Tadubhayavasena tatiyavāraṃ tattha manasikārassa pavattitattā. Kathaṃ",
  "atk-s0503a:198_4": "pana tadubhayavasena manasikāro pavattito? Na hi sakkā apubbaṃ acarimaṃ anulomapaṭilomaṃ",
  "atk-s0503a:198_5": "paṭiccasamuppādassa manasikāraṃ pavattetunti? Na kho panetaṃ evaṃ daṭṭhabbaṃ “tadubhayaṃ",
  "atk-s0503a:198_6": "ekajjhaṃ manasākāsī”ti, atha kho vārena. Bhagavā hi paṭhamaṃ anulomavasena paṭiccasamuppādaṃ",
  "atk-s0503a:198_7": "manasi karitvā tadanurūpaṃ paṭhamaṃ udānaṃ udānesi. Dutiyampi paṭilomavasena taṃ",
  "atk-s0503a:198_8": "manasi karitvā tadanurūpameva udānaṃ udānesi. Tatiyavāre pana kālena anulomaṃ kālena",
  "atk-s0503a:198_9": "paṭilomaṃ manasikaraṇavasena anulomapaṭilomaṃ manasi akāsi. Tena vuttaṃ – “anulomapaṭilomanti",
  "atk-s0503a:198_10": "anulomañca paṭilomañca, yathāvuttaanulomavasena ceva paṭilomavasena cā”ti. Iminā",
  "atk-s0503a:198_11": "manasikārassa paguṇabalavabhāvo ca vasībhāvo ca pakāsito hoti. Ettha ca “anulomaṃ",
  "atk-s0503a:198_12": "manasi karissāmi, paṭilomaṃ manasi karissāmi, anulomapaṭilomaṃ manasi karissāmī”ti",
  "atk-s0503a:198_13": "evaṃ pavattānaṃ pubbābhogānaṃ vasena nesaṃ vibhāgo veditabbo.",
  "atk-s0503a:199_0": "Tattha avijjāya tvevāti avijjāya tu eva. Asesavirāganirodhāti virāgasaṅkhātena maggena",
  "atk-s0503a:199_1": "asesanirodhā, aggamaggena anavasesaanuppādappahānāti attho. Saṅkhāranirodhoti sabbesaṃ",
  "atk-s0503a:199_2": "saṅkhārānaṃ anavasesaṃ anuppādanirodho. Heṭṭhimena hi maggattayena keci saṅkhārā",
  "atk-s0503a:199_3": "nirujjhanti, keci na nirujjhanti avijjāya sāvasesanirodhā. Aggamaggena panassā anavasesanirodhā",
  "atk-s0503a:199_4": "na keci saṅkhārā na nirujjhantīti.",
  "atk-s0503a:200_0": "Etamatthaṃ viditvāti yvāyaṃ avijjādivasena saṅkhārādikassa dukkhakkhandhassa samudayo",
  "atk-s0503a:200_1": "nirodho ca avijjādīnaṃ samudayā nirodhā ca hotīti vutto, sabbākārena etamatthaṃ viditvā.",
  "atk-s0503a:200_2": "Imaṃ udānaṃ udānesīti idaṃ yena maggena yo dukkhakkhandhassa samudayanirodhasaṅkhāto",
  "atk-s0503a:200_3": "attho kiccavasena ārammaṇakiriyāya ca vidito, tassa ariyamaggassa ānubhāvadīpakaṃ",
  "atk-s0503a:200_4": "vuttappakāraṃ udānaṃ udānesīti attho.",
  "atk-s0503a:201_0": "Tatrāyaṃ saṅkhepattho – yadā have pātubhavanti dhammā ātāpino jhāyato brāhmaṇassa,",
  "atk-s0503a:201_1": "tadā so brāhmaṇo tehi uppannehi bodhipakkhiyadhammehi yassa vā ariyamaggassa catusaccadhammā",
  "atk-s0503a:201_2": "pātubhūtā, tena ariyamaggena vidhūpayaṃ tiṭṭhati mārasenaṃ, “kāmā te paṭhamā senā”tiādinā",
  "atk-s0503a:201_3": "nayena vuttappakāraṃ mārasenaṃ vidhūpayanto vidhamento viddhaṃsento tiṭṭhati. Kathaṃ?",
  "atk-s0503a:201_4": "Sūriyova obhāsayamantalikkhaṃ, yathā sūriyo abbhuggato attano pabhāya antalikkhaṃ",
  "atk-s0503a:201_5": "obhāsentova andhakāraṃ vidhamento tiṭṭhati, evaṃ sopi khīṇāsavabrāhmaṇo tehi dhammehi",
  "atk-s0503a:201_6": "tena vā ariyamaggena saccāni paṭivijjhantova mārasenaṃ vidhūpayanto tiṭṭhatīti.",
  "atk-s0503a:202_0": "Evaṃ bhagavatā paṭhamaṃ paccayākārapajānanassa, dutiyaṃ paccayakkhayādhigamassa,",
  "atk-s0503a:202_1": "tatiyaṃ ariyamaggassa ānubhāvappakāsanāni imāni tīṇi udānāni tīsu yāmesu bhāsitāni.",
  "atk-s0503a:202_2": "Katarāya rattiyā? Abhisambodhito sattamāya rattiyā. Bhagavā hi visākhapuṇṇamāya rattiyā",
  "atk-s0503a:202_3": "paṭhamayāme pubbenivāsaṃ anussaritvā majjhimayāme dibbacakkhuṃ visodhetvā pacchimayāme",
  "atk-s0503a:202_4": "paṭiccasamuppāde ñāṇaṃ otāretvā nānānayehi tebhūmakasaṅkhāre sammasitvā “idāni aruṇo",
  "atk-s0503a:202_5": "uggamissatī”ti sammāsambodhiṃ pāpuṇi, sabbaññutappattisamanantarameva ca aruṇo uggacchīti.",
  "atk-s0503a:202_6": "Tato teneva pallaṅkena bodhirukkhamūle sattāhaṃ vītināmento sampattāya pāṭipadarattiyā",
  "atk-s0503a:202_7": "tīsu yāmesu vuttanayena paṭiccasamuppādaṃ manasi karitvā yathākkamaṃ imāni udānāni udānesi.",
  "atk-s0503a:203_0": "Khandhake pana tīsupi vāresu “paṭiccasamuppādaṃ anulomapaṭilomaṃ manasākāsī”ti āgatattā",
  "atk-s0503a:203_1": "khandhakaṭṭhakathāyaṃ “tīsupi yāmesu evaṃ manasi katvā paṭhamaṃ udānaṃ paccayākārapaccavekkhaṇavasena,",
  "atk-s0503a:203_2": "dutiyaṃ nibbānapaccavekkhaṇavasena, tatiyaṃ maggapaccavekkhaṇavasenāti evaṃ imāni",
  "atk-s0503a:203_3": "bhagavā udānāni udānesī”ti vuttaṃ, tampi na virujjhati. Bhagavā hi ṭhapetvā ratanagharasattāhaṃ",
  "atk-s0503a:203_4": "sesesu chasu sattāhesu antarantarā dhammaṃ paccavekkhitvā yebhuyyena vimuttisukhapaṭisaṃvedī",
  "atk-s0503a:203_5": "vihāsi, ratanagharasattāhe pana abhidhammaparicayavaseneva vihāsīti.",
  "atk-s0503a:204": "Tatiyabodhisuttavaṇṇanā niṭṭhitā.",
  "atk-s0503a:205": "4. Huṃhuṅkasuttavaṇṇanā",
  "atk-s0503a:206_0": "4. Catutthe ajapālanigrodheti tassa kira chāyāyaṃ ajapālā gantvā nisīdanti, tenassa",
  "atk-s0503a:206_1": "“ajapālanigrodho”tveva nāmaṃ udapādi. Keci pana “yasmā tattha vede sajjhāyituṃ asamatthā",
  "atk-s0503a:206_2": "mahallakabrāhmaṇā pākāraparikkhepayuttāni nivesanāni katvā sabbe vasiṃsu, tasmā ajapālanigrodhoti",
  "atk-s0503a:206_3": "nāmaṃ jāta”nti vadanti. Tatrāyaṃ vacanattho – na japantīti ajapā, mantānaṃ anajjhāyakāti",
  "atk-s0503a:206_4": "attho, ajapā lanti ādiyanti nivāsaṃ etthāti ajapāloti. Yasmā vā majjhanhike samaye",
  "atk-s0503a:206_5": "anto paviṭṭhe aje attano chāyāya pāleti rakkhati, tasmā ‘ajapālo’tissa nāmaṃ rūḷhanti",
  "atk-s0503a:206_6": "apare. Sabbathāpi nāmametaṃ tassa rukkhassa, tassa samīpe. Samīpatthe hi etaṃ bhummaṃ",
  "atk-s0503a:206_7": "“ajapālanigrodhe”ti.",
  "atk-s0503a:207_0": "Vimuttisukhapaṭisaṃvedīti tatrapi dhammaṃ vicinanto vimuttisukhañca paṭisaṃvedento",
  "atk-s0503a:207_1": "nisīdi. Bodhirukkhato puratthimadisābhāge esa rukkho hoti. Sattāhanti ca idaṃ na",
  "atk-s0503a:207_2": "pallaṅkasattāhato anantarasattāhaṃ. Bhagavā hi pallaṅkasattāhato aparānipi tīṇi sattāhāni",
  "atk-s0503a:207_3": "bodhisamīpeyeva vītināmesi.",
  "atk-s0503a:208_0": "Tatrāyaṃ anupubbikathā – bhagavati kira sammāsambodhiṃ patvā sattāhaṃ ekapallaṅkena",
  "atk-s0503a:208_1": "nisinne “na bhagavā vuṭṭhāti, kinnu kho aññepi buddhattakarā dhammā atthī”ti ekaccānaṃ",
  "atk-s0503a:208_2": "devatānaṃ kaṅkhā udapādi. Atha bhagavā aṭṭhame divase samāpattito vuṭṭhāya devatānaṃ",
  "atk-s0503a:208_3": "kaṅkhaṃ ñatvā kaṅkhāvidhamanatthaṃ ākāse uppatitvā yamakapāṭihāriyaṃ dassetvā tāsaṃ",
  "atk-s0503a:208_4": "kaṅkhaṃ vidhametvā pallaṅkato īsakaṃ pācīnanissite uttaradisābhāge ṭhatvā cattāri",
  "atk-s0503a:208_5": "asaṅkhyeyyāni kappasatasahassañca upacitānaṃ pāramīnaṃ balādhigamaṭṭhānaṃ pallaṅkaṃ",
  "atk-s0503a:208_6": "bodhirukkhañca animisehi cakkhūhi olokayamāno sattāhaṃ vītināmesi, taṃ ṭhānaṃ animisacetiyaṃ",
  "atk-s0503a:208_7": "nāma jātaṃ. Atha pallaṅkassa ca ṭhitaṭṭhānassa ca antarā puratthimato ca pacchimato",
  "atk-s0503a:208_8": "ca āyate ratanacaṅkame caṅkamanto sattāhaṃ vītināmesi, taṃ ratanacaṅkamacetiyaṃ nāma",
  "atk-s0503a:208_9": "jātaṃ. Tato pacchimadisābhāge devatā ratanagharaṃ māpayiṃsu, tattha pallaṅkena nisīditvā",
  "atk-s0503a:208_10": "abhidhammapiṭakaṃ visesato anantanayaṃ samantapaṭṭhānaṃ vicinanto sattāhaṃ vītināmesi,",
  "atk-s0503a:208_11": "taṃ ṭhānaṃ ratanagharacetiyaṃ nāma jātaṃ. Evaṃ bodhisamīpeyeva cattāri sattāhāni",
  "atk-s0503a:208_12": "vītināmetvā pañcame sattāhe bodhirukkhato ajapālanigrodhaṃ upasaṅkamitvā tassa mūle pallaṅkena nisīdi.",
  "atk-s0503a:209_0": "Tamhā samādhimhā vuṭṭhāsīti tato phalasamāpattisamādhito yathākālaparicchedaṃ vuṭṭhahi,",
  "atk-s0503a:209_1": "vuṭṭhahitvā ca pana tattha evaṃ nisinne bhagavati eko brāhmaṇo taṃ gantvā pañhaṃ",
  "atk-s0503a:209_2": "pucchi. Tena vuttaṃ “atha kho aññataro”tiādi. Tattha aññataroti nāmagottavasena anabhiññāto",
  "atk-s0503a:209_3": "apākaṭo eko. Huṃhuṅkajātikoti so kira diṭṭhamaṅgaliko mānathaddho mānavasena kodhavasena",
  "atk-s0503a:209_4": "ca sabbaṃ avokkhajātikaṃ passitvā jigucchanto “huṃhu”nti karonto vicarati, tasmā",
  "atk-s0503a:209_5": "“huṃhuṅkajātiko”ti vuccati, “huhukkajātiko”tipi pāṭho. Brāhmaṇoti jātiyā brāhmaṇo.",
  "atk-s0503a:210_0": "Yena bhagavāti yassaṃ disāyaṃ bhagavā nisinno. Bhummatthe hi etaṃ karaṇavacanaṃ.",
  "atk-s0503a:210_1": "Yena vā disābhāgena bhagavā upasaṅkamitabbo, tena disābhāgena upasaṅkami. Atha vā",
  "atk-s0503a:210_2": "yenāti hetuatthe karaṇavacanaṃ, yena kāraṇena bhagavā devamanussehi upasaṅkamitabbo,",
  "atk-s0503a:210_3": "tena kāraṇena upasaṅkamīti attho. Kena ca kāraṇena bhagavā upasaṅkamitabbo? Nānappakārarogadukkhābhipīḷitattā",
  "atk-s0503a:210_4": "āturakāyehi mahājanehi mahānubhāvo bhisakko viya rogatikicchanatthaṃ, nānāvidhakilesabyādhipīḷitattā",
  "atk-s0503a:210_5": "āturacittehi devamanussehi kilesabyādhitikicchanatthaṃ dhammassavanapañhapucchanādikāraṇehi",
  "atk-s0503a:210_6": "bhagavā upasaṅkamitabbo. Tena ayampi brāhmaṇo attano kaṅkhaṃ chinditukāmo upasaṅkami.",
  "atk-s0503a:211_0": "Upasaṅkamitvāti upasaṅkamanapariyosānadīpanaṃ. Atha vā yaṃ ṭhānaṃ upasaṅkami, tatopi",
  "atk-s0503a:211_1": "bhagavato samīpabhūtaṃ āsannataraṃ ṭhānaṃ upagantvāti attho. Sammodīti samaṃ sammā",
  "atk-s0503a:211_2": "vā modi, bhagavā cānena, sopi bhagavatā “kacci bhoto khamanīyaṃ kacci yāpanīya”ntiādinā",
  "atk-s0503a:211_3": "paṭisanthārakaraṇavasena samappavattamodo ahosi. Sammodanīyanti sammodanārahaṃ sammodajananayoggaṃ.",
  "atk-s0503a:211_4": "Kathanti kathāsallāpaṃ. Sāraṇīyanti saritabbayuttaṃ sādhujanehi pavattetabbaṃ, kālantare",
  "atk-s0503a:211_5": "vā cintetabbaṃ. Vītisāretvāti niṭṭhāpetvā. Ekamantanti bhāvanapuṃsakaniddeso. Ekasmiṃ",
  "atk-s0503a:211_6": "ṭhāne, atisammukhādike cha nisajjadose vajjetvā ekasmiṃ padeseti attho. Etadavocāti",
  "atk-s0503a:211_7": "etaṃ idāni vattabbaṃ “kittāvatā nu kho”tiādivacanaṃ avoca.",
  "atk-s0503a:212_0": "Tattha kittāvatāti kittakena pamāṇena. Nūti saṃsayatthe nipāto. Khoti padapūraṇe.",
  "atk-s0503a:212_1": "Bhoti brāhmaṇānaṃ jātisamudāgataṃ ālapanaṃ. Tathā hi vuttaṃ – “bhovādi nāma so hoti,",
  "atk-s0503a:212_2": "sace hoti sakiñcano”ti. Gotamāti bhagavantaṃ gottena ālapati. Kathaṃ panāyaṃ brāhmaṇo",
  "atk-s0503a:212_3": "sampatisamāgato bhagavato gottaṃ jānātīti? Nāyaṃ sampatisamāgato, chabbassāni padhānakaraṇakāle",
  "atk-s0503a:212_4": "upaṭṭhahantehi pañcavaggiyehi saddhiṃ caramānopi, aparabhāge taṃ vataṃ chaḍḍetvā",
  "atk-s0503a:212_5": "uruvelāyaṃ senanigame eko adutiyo hutvā piṇḍāya caramānopi tena brāhmaṇena diṭṭhapubbo",
  "atk-s0503a:212_6": "ceva sallapitapubbo ca. Tena so pubbe pañcavaggiyehi gayhamānaṃ bhagavato gottaṃ",
  "atk-s0503a:212_7": "anussaranto, “bho gotamā”ti bhagavantaṃ gottena ālapati. Yato paṭṭhāya vā bhagavā",
  "atk-s0503a:212_8": "mahābhinikkhamanaṃ nikkhamanto anomanadītīre pabbajito, tato pabhuti “samaṇo gotamo”ti",
  "atk-s0503a:212_9": "cando viya sūriyo viya ca pākaṭo paññāto, na tassa gottajānane kāraṇaṃ gavesitabbaṃ.",
  "atk-s0503a:213_0": "Brāhmaṇakaraṇāti brāhmaṇaṃ karontīti brāhmaṇakaraṇā, brāhmaṇabhāvakarāti attho. Ettha",
  "atk-s0503a:213_1": "ca kittāvatāti etena yehi dhammehi brāhmaṇo hoti, tesaṃ dhammānaṃ parimāṇaṃ pucchati.",
  "atk-s0503a:213_2": "Katame ca panāti iminā tesaṃ sarūpaṃ pucchati.",
  "atk-s0503a:214_0": "Etamatthaṃ viditvāti etaṃ tena puṭṭhassa pañhassa sikhāpattaṃ atthaṃ viditvā tāyaṃ",
  "atk-s0503a:214_1": "velāyaṃ imaṃ udānaṃ udānesi, na pana tassa brāhmaṇassa dhammaṃ desesi. Kasmā? Dhammadesanāya",
  "atk-s0503a:214_2": "abhājanabhāvato. Tathā hi tassa brāhmaṇassa imaṃ gāthaṃ sutvā na saccābhisamayo ahosi.",
  "atk-s0503a:214_3": "Yathā ca imassa, evaṃ upakassa ājīvakassa buddhaguṇappakāsanaṃ. Dhammacakkappavattanato",
  "atk-s0503a:214_4": "hi pubbabhāge bhagavatā bhāsitaṃ paresaṃ suṇantānampi tapussabhallikānaṃ saraṇadānaṃ",
  "atk-s0503a:214_5": "viya vāsanābhāgiyameva jātaṃ, na sekkhabhāgiyaṃ, na nibbedhabhāgiyaṃ. Esā hi dhammatāti.",
  "atk-s0503a:215_0": "Tattha yo brāhmaṇoti yo bāhitapāpadhammatāya brāhmaṇo, na diṭṭhamaṅgalikatāya huṃhuṅkārakasāvādipāpadhammayutto",
  "atk-s0503a:215_1": "hutvā kevalaṃ jātimattakena brahmaññaṃ paṭijānāti. So brāhmaṇo bāhitapāpadhammattā",
  "atk-s0503a:215_2": "huṃhuṅkārappahānena nihuṃhuṅko, rāgādikasāvābhāvena nikkasāvo, bhāvanānuyogayuttacittatāya",
  "atk-s0503a:215_3": "yatatto, sīlasaṃyamena vā saṃyatacittatāya yatatto, catumaggañāṇasaṅkhātehi vedehi",
  "atk-s0503a:215_4": "antaṃ saṅkhārapariyosānaṃ nibbānaṃ, vedānaṃ vā antaṃ gatattā vedantagū. Maggabrahmacariyassa",
  "atk-s0503a:215_5": "vusitattā vusitabrahmacariyo, dhammena so brahmavādaṃ vadeyya “brāhmaṇo aha”nti etaṃ",
  "atk-s0503a:215_6": "vādaṃ dhammena ñāyena vadeyya. Yassa sakalalokasannivāsepi kuhiñci ekārammaṇepi rāgussado,",
  "atk-s0503a:215_7": "dosussado, mohussado, mānussado, diṭṭhussadoti ime ussadā natthi, anavasesaṃ pahīnāti attho.",
  "atk-s0503a:216": "Catutthasuttavaṇṇanā niṭṭhitā.",
  "atk-s0503a:217": "5. Brāhmaṇasuttavaṇṇanā",
  "atk-s0503a:218_0": "5. Pañcame sāvatthiyanti evaṃnāmake nagare. Tañhi savatthassa nāma isino nivāsaṭṭhāne",
  "atk-s0503a:218_1": "māpitattā sāvatthīti vuccati, yathā kākandī, mākandīti. Evaṃ tāva akkharacintakā.",
  "atk-s0503a:218_2": "Aṭṭhakathācariyā pana bhaṇanti – yaṃkiñci manussānaṃ upabhogaparibhogaṃ sabbamettha",
  "atk-s0503a:218_3": "atthīti sāvatthi. Satthasamāyoge ca kimettha bhaṇḍamatthīti pucchite sabbamatthītipi",
  "atk-s0503a:218_4": "vacanaṃ upādāya sāvatthīti.",
  "atk-s0503a:219": "“Sabbadā sabbūpakaraṇaṃ, sāvatthiyaṃ samohitaṃ;",
  "atk-s0503a:220": "Tasmā sabbamupādāya, sāvatthīti pavuccatī”ti. ;",
  "atk-s0503a:221_0": "Tassaṃ sāvatthiyaṃ, samīpatthe cetaṃ bhummavacanaṃ. Jetavaneti attano paccatthike",
  "atk-s0503a:221_1": "jinātīti jeto, raññā vā paccatthikajane jite jātoti jeto, maṅgalakamyatāya vā tassa",
  "atk-s0503a:221_2": "evaṃ nāmameva katanti jeto. Vanayatīti vanaṃ, attano sampattiyā sattānaṃ attani bhattiṃ",
  "atk-s0503a:221_3": "karoti uppādetīti attho. Vanuke iti vā vanaṃ, nānāvidhakusumagandhasammodamattakokilādivihaṅgavirutālāpehi",
  "atk-s0503a:221_4": "mandamārutacalitarukkhasākhāpallavahatthehi ca “etha maṃ paribhuñjathā”ti pāṇino",
  "atk-s0503a:221_5": "yācati viyāti attho. Jetassa vanaṃ jetavanaṃ. Tañhi jetena kumārena ropitaṃ saṃvaddhitaṃ",
  "atk-s0503a:221_6": "paripālitaṃ. Sova tassa sāmī ahosi, tasmā jetavananti vuccati, tasmiṃ jetavane.",
  "atk-s0503a:222_0": "Anāthapiṇḍikassa ārāmeti mātāpitūhi gahitanāmavasena sudatto nāma so mahāseṭṭhi,",
  "atk-s0503a:222_1": "sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṃ",
  "atk-s0503a:222_2": "anāthānaṃ piṇḍaṃ deti, tasmā anāthapiṇḍikoti vuccati. Āramanti ettha pāṇino visesena",
  "atk-s0503a:222_3": "pabbajitāti ārāmo, pupphaphalādisobhāya nātidūranāccāsannatādipañcavidhasenāsanaṅgasampattiyā",
  "atk-s0503a:222_4": "ca tato tato āgamma ramanti abhiramanti anukkaṇṭhitā hutvā vasantīti attho. Vuttappakārāya",
  "atk-s0503a:222_5": "vā sampattiyā tattha tattha gatepi attano abbhantaraṃyeva ānetvā rametīti ārāmo.",
  "atk-s0503a:222_6": "So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi",
  "atk-s0503a:222_7": "koṭisanthārena kiṇitvā aṭṭhārasahi hiraññakoṭīhi senāsanāni kārāpetvā aṭṭhārasahi",
  "atk-s0503a:222_8": "hiraññakoṭīhi vihāramahaṃ niṭṭhāpetvā evaṃ catupaññāsahiraññakoṭipariccāgena buddhappamukhassa",
  "atk-s0503a:222_9": "saṅghassa niyyātito, tasmā “anāthapiṇḍikassa ārāmo”ti vuccati. Tasmiṃ anāthapiṇḍikassa ārāme.",
  "atk-s0503a:223_0": "Ettha ca “jetavane”ti vacanaṃ purimasāmiparikittanaṃ, “anāthapiṇḍikassa ārāme”ti",
  "atk-s0503a:223_1": "pacchimasāmiparikittanaṃ. Ubhayampi dvinnaṃ pariccāgavisesaparidīpanena puññakāmānaṃ",
  "atk-s0503a:223_2": "āyatiṃ diṭṭhānugatiāpajjanatthaṃ. Tattha hi dvārakoṭṭhakapāsādakaraṇavasena bhūmivikkayaladdhā",
  "atk-s0503a:223_3": "aṭṭhārasa hiraññakoṭiyo anekakoṭiagghanakā rukkhā ca jetassa pariccāgo, catupaññāsa",
  "atk-s0503a:223_4": "koṭiyo anāthapiṇḍikassa. Iti tesaṃ pariccāgaparikittanena “evaṃ puññakāmā puññāni",
  "atk-s0503a:223_5": "karontī”ti dassento dhammabhaṇḍāgāriko aññepi puññakāme tesaṃ diṭṭhānugatiāpajjane niyojetīti.",
  "atk-s0503a:224_0": "Tattha siyā – yadi tāva bhagavā sāvatthiyaṃ viharati, “jetavane”ti na vattabbaṃ.",
  "atk-s0503a:224_1": "Atha jetavane viharati, “sāvatthiya”nti na vattabbaṃ. Na hi sakkā ubhayattha ekaṃ",
  "atk-s0503a:224_2": "samayaṃ viharitunti. Na kho panetaṃ evaṃ daṭṭhabbaṃ, nanu avocumhā “samīpatthe etaṃ",
  "atk-s0503a:224_3": "bhummavacana”nti. Tasmā yadidaṃ sāvatthiyā samīpe jetavanaṃ, tattha viharanto “sāvatthiyaṃ",
  "atk-s0503a:224_4": "viharati jetavane”ti vutto. Gocaragāmanidassanatthaṃ hissa sāvatthivacanaṃ, pabbajitānurūpanivāsaṭṭhānadassanatthaṃ sesavacananti.",
  "atk-s0503a:225_0": "Āyasmā ca sāriputtotiādīsu āyasmāti piyavacanaṃ. Casaddo samuccayattho. Rūpasāriyā",
  "atk-s0503a:225_1": "nāma brāhmaṇiyā puttoti sāriputto. Mahāmoggallānoti pūjāvacanaṃ. Guṇavisesehi mahanto",
  "atk-s0503a:225_2": "moggallānoti hi mahāmoggallāno. Revatoti khadiravanikarevato, na kaṅkhārevato. Ekasmiñhi",
  "atk-s0503a:225_3": "divase bhagavā rattasāṇiparikkhitto viya suvaṇṇayūpo, pavāḷadhajaparivārito viya",
  "atk-s0503a:225_4": "suvaṇṇapabbato, navutihaṃsasahassaparivārito viya dhataraṭṭho haṃsarājā, sattaratanasamujjalāya",
  "atk-s0503a:225_5": "caturaṅginiyā senāya parivārito viya cakkavatti rājā, mahābhikkhusaṅghaparivuto gaganamajjhe",
  "atk-s0503a:225_6": "candaṃ uṭṭhāpento viya catunnaṃ parisānaṃ majjhe dhammaṃ desento nisinno hoti. Tasmiṃ",
  "atk-s0503a:225_7": "samaye ime aggasāvakā mahāsāvakā ca bhagavato pāde vandanatthāya upasaṅkamiṃsu.",
  "atk-s0503a:226_0": "Bhikkhū āmantesīti attānaṃ parivāretvā nisinnabhikkhū te āgacchante dassetvā abhāsi.",
  "atk-s0503a:226_1": "Bhagavā hi te āyasmante sīlasamādhipaññādiguṇasampanne paramena upasamena samannāgate",
  "atk-s0503a:226_2": "paramāya ākappasampattiyā yutte upasaṅkamante passitvā pasannamānaso tesaṃ guṇavisesaparikittanatthaṃ",
  "atk-s0503a:226_3": "bhikkhū āmantesi “ete, bhikkhave, brāhmaṇā āgacchanti, ete, bhikkhave, brāhmaṇā āgacchantī”ti.",
  "atk-s0503a:226_4": "Pasādavasena etaṃ āmeḍitaṃ, pasaṃsāvasenātipi vattuṃ yuttaṃ. Evaṃ vutteti evaṃ bhagavatā",
  "atk-s0503a:226_5": "te āyasmante “brāhmaṇā”ti vutte. Aññataroti nāmagottena apākaṭo, tassaṃ parisāyaṃ",
  "atk-s0503a:226_6": "nisinno eko bhikkhu. Brāhmaṇajātikoti brāhmaṇakule jāto. So hi uḷārabhogā brāhmaṇamahāsālakulā",
  "atk-s0503a:226_7": "pabbajito. Tassa kira evaṃ ahosi “ime lokiyā ubhatosujātiyā brāhmaṇasikkhānipphattiyā",
  "atk-s0503a:226_8": "ca brāhmaṇo hoti, na aññathāti vadanti, bhagavā ca ete āyasmante brāhmaṇāti vadati,",
  "atk-s0503a:226_9": "handāhaṃ bhagavantaṃ brāhmaṇalakkhaṇaṃ puccheyya”nti etadatthameva hi bhagavā tadā",
  "atk-s0503a:226_10": "te there “brāhmaṇā”ti abhāsi. Brahmaṃ aṇatīti brāhmaṇoti hi jātibrāhmaṇānaṃ nibbacanaṃ.",
  "atk-s0503a:226_11": "Ariyā pana bāhitapāpatāya brāhmaṇā. Vuttañhetaṃ – “bāhitapāpoti brāhmaṇo, samacariyā",
  "atk-s0503a:226_12": "samaṇoti vuccatī”ti. Vakkhati ca “bāhitvā pāpake dhamme”ti.",
  "atk-s0503a:227": "Etamatthaṃ viditvāti etaṃ brāhmaṇasaddassa paramatthato sikhāpattamatthaṃ jānitvā. Imaṃ udānanti imaṃ paramatthabrāhmaṇabhāvadīpakaṃ udānaṃ udānesi.",
  "atk-s0503a:228_0": "Tattha bāhitvāti bahi katvā, attano santānato nīharitvā samucchedappahānavasena pajahitvāti",
  "atk-s0503a:228_1": "attho. Pāpake dhammeti lāmake dhamme, duccaritavasena tividhaduccaritadhamme, cittuppādavasena",
  "atk-s0503a:228_2": "dvādasākusalacittuppāde, kammapathavasena dasākusalakammapathe, pavattibhedavasena",
  "atk-s0503a:228_3": "anekabhedabhinne sabbepi akusaladhammeti attho. Ye caranti sadā satāti ye sativepullappattatāya",
  "atk-s0503a:228_4": "sabbakālaṃ rūpādīsu chasupi ārammaṇesu satatavihāravasena satā satimanto hutvā catūhi",
  "atk-s0503a:228_5": "iriyāpathehi caranti. Satiggahaṇeneva cettha sampajaññampi gahitanti veditabbaṃ.",
  "atk-s0503a:228_6": "Khīṇasaṃyojanāti catūhipi ariyamaggehi dasavidhassa saṃyojanassa samucchinnattā parikkhīṇasaṃyojanā.",
  "atk-s0503a:228_7": "Buddhāti catusaccasambodhena buddhā. Te ca pana sāvakabuddhā, paccekabuddhā, sammāsambuddhāti",
  "atk-s0503a:228_8": "tividhā, tesu idha sāvakabuddhā adhippetā. Te ve lokasmi brāhmaṇāti te seṭṭhatthena",
  "atk-s0503a:228_9": "brāhmaṇasaṅkhāte dhamme ariyāya jātiyā jātā, brāhmaṇabhūtassa vā bhagavato orasaputtāti",
  "atk-s0503a:228_10": "imasmiṃ sattaloke paramatthato brāhmaṇā nāma, na jātigottamattehi, na jaṭādhāraṇādimattena",
  "atk-s0503a:228_11": "vāti attho. Evaṃ imesu dvīsu suttesu brāhmaṇakarā dhammā arahattaṃ pāpetvā kathitā,",
  "atk-s0503a:228_12": "nānajjhāsayatāya pana sattānaṃ desanāvilāsena abhilāpanānattena desanānānattaṃ veditabbaṃ.",
  "atk-s0503a:229": "Pañcamasuttavaṇṇanā niṭṭhitā.",
  "atk-s0503a:230": "6. Mahākassapasuttavaṇṇanā",
  "atk-s0503a:231_0": "6. Chaṭṭhe rājagaheti evaṃnāmake nagare. Tañhi mahāmandhātumahāgovindādīhi pariggahitattā",
  "atk-s0503a:231_1": "“rājagaha”nti vuccati. “Durabhibhavanīyattā paṭirājūnaṃ gahabhūtanti rājagaha”ntiādinā",
  "atk-s0503a:231_2": "aññenettha pakārena vaṇṇayanti. Kintehi? Nāmametaṃ tassa nagarassa. Taṃ panetaṃ buddhakāle",
  "atk-s0503a:231_3": "cakkavattikāle ca nagaraṃ hoti, sesakāle suññaṃ yakkhapariggahitaṃ tesaṃ vasanaṭṭhānaṃ",
  "atk-s0503a:231_4": "hutvā tiṭṭhati. Veḷuvane kalandakanivāpeti veḷuvananti tassa vihārassa nāmaṃ. Taṃ",
  "atk-s0503a:231_5": "kira aṭṭhārasahatthubbedhena pākārena parikkhittaṃ buddhassa bhagavato vasanānucchavikāya",
  "atk-s0503a:231_6": "mahatiyā gandhakuṭiyā aññehi ca pāsādakuṭileṇamaṇḍapacaṅkamadvārakoṭṭhakādīhi paṭimaṇḍitaṃ",
  "atk-s0503a:231_7": "bahi veḷūhi parikkhittaṃ ahosi nīlobhāsaṃ manoramaṃ, tena “veḷuvana”nti vuccati.",
  "atk-s0503a:231_8": "Kalandakānañcettha nivāpaṃ adaṃsu, tasmā “kalandakanivāpo”ti vuccati. Pubbe kira",
  "atk-s0503a:231_9": "aññataro rājā taṃ uyyānaṃ kīḷanatthaṃ paviṭṭho surāmadamatto divāseyyaṃ upagato supi,",
  "atk-s0503a:231_10": "parijanopissa “sutto rājā”ti pupphaphalādīhi palobhiyamāno ito cito ca pakkāmi. Atha",
  "atk-s0503a:231_11": "surāgandhena aññatarasmā rukkhasusirā kaṇhasappo nikkhamitvā rañño abhimukho āgacchati.",
  "atk-s0503a:231_12": "Taṃ disvā rukkhadevatā “rañño jīvitaṃ dassāmī”ti kalandakavesena gantvā kaṇṇamūle",
  "atk-s0503a:231_13": "saddamakāsi. Rājā paṭibujjhi, kaṇhasappo nivatto. So taṃ disvā “imāya kāḷakāya mama",
  "atk-s0503a:231_14": "jīvitaṃ dinna”nti kāḷakānaṃ nivāpaṃ tattha paṭṭhapesi, abhayaghosañca ghosāpesi.",
  "atk-s0503a:231_15": "Tasmā tato paṭṭhāya taṃ “kalandakanivāpa”nti saṅkhaṃ gataṃ. Kalandakāti hi kāḷakānaṃ",
  "atk-s0503a:231_16": "nāmaṃ, tasmiṃ veḷuvane kalandakanivāpe.",
  "atk-s0503a:232_0": "Mahākassapoti mahantehi sīlakkhandhādīhi samannāgatattā mahanto kassapoti mahākassapo,",
  "atk-s0503a:232_1": "apica kumārakassapattheraṃ upādāya ayaṃ mahāthero “mahākassapo”ti vuccati. Pippaliguhāyanti",
  "atk-s0503a:232_2": "tassā kira guhāya dvārasamīpe eko pippalirukkho ahosi, tena sā “pippaliguhā”ti paññāyittha.",
  "atk-s0503a:232_3": "Tassaṃ pippaliguhāyaṃ. Ābādhikoti ābādho assa atthīti ābādhiko, byādhikoti attho.",
  "atk-s0503a:232_4": "Dukkhitoti kāyasannissitaṃ dukkhaṃ sañjātaṃ assāti dukkhito, dukkhappattoti attho.",
  "atk-s0503a:232_5": "Bāḷhagilānoti adhimattagelañño, taṃ pana gelaññaṃ sato sampajāno hutvā adhivāsesi.",
  "atk-s0503a:232_6": "Athassa bhagavā taṃ pavattiṃ ñatvā tattha gantvā bojjhaṅgaparittaṃ abhāsi, teneva",
  "atk-s0503a:232_7": "therassa so ābādho vūpasami. Vuttañhetaṃ bojjhaṅgasaṃyutte –",
  "atk-s0503a:233_0": "“Tena kho pana samayena āyasmā mahākassapo pippaliguhāyaṃ viharati ābādhiko dukkhito",
  "atk-s0503a:233_1": "bāḷhagilāno. Atha kho bhagavā sāyanhasamayaṃ paṭisallānā vuṭṭhito yenāyasmā mahākassapo",
  "atk-s0503a:233_2": "tenupasaṅkami, upasaṅkamitvā paññatte āsane nisīdi. Nisajja kho bhagavā…pe… etadavoca",
  "atk-s0503a:233_3": "– ‘kacci te, kassapa, khamanīyaṃ, kacci yāpanīyaṃ, kacci dukkhā vedanā paṭikkamanti,",
  "atk-s0503a:233_4": "no abhikkamanti, paṭikkamosānaṃ paññāyati no abhikkamo’ti? ‘Na me, bhante, khamanīyaṃ,",
  "atk-s0503a:233_5": "na yāpanīyaṃ, bāḷhā me bhante, dukkhā vedanā abhikkamanti no paṭikkamanti, abhikkamosānaṃ",
  "atk-s0503a:233_6": "paññāyati no paṭikkamo’ti.",
  "atk-s0503a:234_0": "“‘Sattime, kassapa, bojjhaṅgā mayā sammadakkhātā bhāvitā bahulīkatā abhiññāya sambodhāya",
  "atk-s0503a:234_1": "nibbānāya saṃvattanti. Katame satta? Satisambojjhaṅgo kho, kassapa, mayā sammadakkhāto",
  "atk-s0503a:234_2": "bhāvito bahulīkato abhiññāya sambodhāya nibbānāya saṃvattati…pe… upekkhāsambojjhaṅgo",
  "atk-s0503a:234_3": "kho, kassapa, mayā sammadakkhāto bhāvito bahulīkato abhiññāya sambodhāya nibbānāya",
  "atk-s0503a:234_4": "saṃvattati. Ime kho, kassapa, satta bojjhaṅgā mayā sammadakkhātā bhāvitā bahūlīkatā",
  "atk-s0503a:234_5": "abhiññāya sambodhāya nibbānāya saṃvattantī’ti. ‘Taggha bhagavā bojjhaṅgā, taggha,",
  "atk-s0503a:234_6": "sugata, bojjhaṅgā”’ti.",
  "atk-s0503a:235": "“Idamavoca bhagavā. Attamano āyasmā mahākassapo bhagavato bhāsitaṃ abhinandi. Vuṭṭhahi cāyasmā mahākassapo tamhā ābādhā, tathā pahīno cāyasmato mahākassapassa so ābādho ahosī”ti.",
  "atk-s0503a:236": "Tena vuttaṃ – “atha kho āyasmā mahākassapo aparena samayena tamhā ābādhā vuṭṭhāsī”ti.",
  "atk-s0503a:237_0": "Etadahosīti pubbe gelaññadivasesu saddhivihārikehi upanītaṃ piṇḍapātaṃ paribhuñjitvā",
  "atk-s0503a:237_1": "vihāre eva ahosi. Athassa tamhā ābādhā vuṭṭhitassa etaṃ “yaṃnūnāhaṃ rājagahaṃ piṇḍāya",
  "atk-s0503a:237_2": "paviseyya”nti parivitakko ahosi. Pañcamattāni devatāsatānīti sakkassa devarañño paricārikā",
  "atk-s0503a:237_3": "pañcasatā kakuṭapādiniyo accharāyo. Ussukkaṃ āpannāni hontīti therassa piṇḍapātaṃ",
  "atk-s0503a:237_4": "dassāmāti pañcapiṇḍapātasatāni sajjetvā suvaṇṇabhājanehi ādāya antarāmagge ṭhatvā,",
  "atk-s0503a:237_5": "“bhante, imaṃ piṇḍapātaṃ gaṇhatha, saṅgahaṃ no karothā”ti vadamānā piṇḍapātadāne",
  "atk-s0503a:237_6": "yuttappayuttāni honti. Tena vuttaṃ “āyasmato mahākassapassa piṇḍapātappaṭilābhāyā”ti.",
  "atk-s0503a:238_0": "Sakko kira devarājā therassa cittappavattiṃ ñatvā tā accharāyo uyyojesi “gacchatha",
  "atk-s0503a:238_1": "tumhe ayyassa mahākassapattherassa piṇḍapātaṃ datvā attano patiṭṭhaṃ karothā”ti.",
  "atk-s0503a:238_2": "Evaṃ hissa ahosi “imāsu sabbāsu gatāsu kadāci ekissāpi hatthato piṇḍapātaṃ thero",
  "atk-s0503a:238_3": "paṭiggaṇheyya, taṃ tassā bhavissati dīgharattaṃ hitāya sukhāyā”ti. Paṭikkhipi thero,",
  "atk-s0503a:238_4": "“bhante, mayhaṃ piṇḍapātaṃ gaṇhatha, mayhaṃ piṇḍapātaṃ gaṇhathā”ti vadantiyo “gacchatha",
  "atk-s0503a:238_5": "tumhe katapuññā mahābhogā, ahaṃ duggatānaṃ saṅgahaṃ karissāmī”ti vatvā, “bhante,",
  "atk-s0503a:238_6": "mā no nāsetha, saṅgahaṃ no karothā”ti vadantiyo punapi paṭikkhipitvā punapi apagantuṃ",
  "atk-s0503a:238_7": "anicchamānā yācantiyo “na attano pamāṇaṃ jānātha, apagacchathā”ti vatvā accharaṃ",
  "atk-s0503a:238_8": "pahari. Tā therassa accharāsaddaṃ sutvā santajjitā ṭhātuṃ asakkontiyo palāyitvā devalokameva",
  "atk-s0503a:238_9": "gatā. Tena vuttaṃ – “pañcamattāni devatāsatāni paṭikkhipitvā”ti.",
  "atk-s0503a:239_0": "Pubbaṇhasamayanti pubbaṇhe ekaṃ samayaṃ, ekasmiṃ kāle. Nivāsetvāti vihāranivāsanaparivattanavasena",
  "atk-s0503a:239_1": "nivāsanaṃ daḷhaṃ nivāsetvā. Pattacīvaramādāyāti cīvaraṃ pārupitvā pattaṃ hatthena",
  "atk-s0503a:239_2": "gahetvā. Piṇḍāya pāvisīti piṇḍapātatthāya pāvisi. Daliddavisikhāti duggatamanussānaṃ",
  "atk-s0503a:239_3": "vasanokāso. Kapaṇavisikhāti bhogapārijuññappattiyā dīnamanussānaṃ vāso. Pesakāravisikhāti",
  "atk-s0503a:239_4": "tantavāyavāso. Addasā kho bhagavāti kathaṃ addasa? “Ābādhā vuṭṭhito mama putto kassapo",
  "atk-s0503a:239_5": "kinnu kho karotī”ti āvajjento veḷuvane nisinno eva bhagavā dibbacakkhunā addasa.",
  "atk-s0503a:240_0": "Etamatthaṃ viditvāti yāyaṃ āyasmato mahākassapassa pañcahi accharāsatehi upanītaṃ",
  "atk-s0503a:240_1": "anekasūpaṃ anekabyañjanaṃ dibbapiṇḍapātaṃ paṭikkhipitvā kapaṇajanānuggahappaṭipatti",
  "atk-s0503a:240_2": "vuttā, etamatthaṃ jānitvā. Imaṃ udānanti imaṃ paramappicchatādassanamukhena khīṇāsavassa",
  "atk-s0503a:240_3": "tādībhāvānubhāvadīpakaṃ udānaṃ udānesi.",
  "atk-s0503a:241_0": "Tattha anaññaposinti aññaṃ posetīti aññaposī, na aññaposī anaññaposī, attanā posetabbassa",
  "atk-s0503a:241_1": "aññassa abhāvena adutiyo, ekakoti attho. Tena therassa subharataṃ dasseti. Thero",
  "atk-s0503a:241_2": "hi kāyaparihārikena cīvarena kucchiparihārikena ca piṇḍapātena attānameva posento",
  "atk-s0503a:241_3": "paramappiccho hutvā viharati, aññaṃ ñātimittādīsu kañci na poseti katthaci alaggabhāvato.",
  "atk-s0503a:241_4": "Atha vā aññena aññatarena posetabbatāya abhāvato anaññaposī. Yo hi ekasmiṃyeva paccayadāyake",
  "atk-s0503a:241_5": "paṭibaddhacatupaccayo so anaññaposī nāma na hoti ekāyattavuttito. Thero pana “yathāpi",
  "atk-s0503a:241_6": "bhamaro puppha”nti gāthāya vuttanayena jaṅghābalaṃ nissāya piṇḍāya caranto kulesu",
  "atk-s0503a:241_7": "niccanavo hutvā missakabhattena yāpeti. Tathā hi naṃ bhagavā candūpamappaṭipadāya",
  "atk-s0503a:241_8": "thomesi. Aññātanti abhiññātaṃ, yathābhuccaguṇehi patthaṭayasaṃ, teneva vā anaññaposibhāvena",
  "atk-s0503a:241_9": "appicchatāsantuṭṭhitāhi ñātaṃ. Atha vā aññātanti sabbaso pahīnataṇhatāya lābhasakkārasilokanikāmanahetu",
  "atk-s0503a:241_10": "attānaṃ jānāpanavasena na ñātaṃ. Avītataṇho hi pāpiccho kuhakatāya sambhāvanādhippāyena",
  "atk-s0503a:241_11": "attānaṃ jānāpeti. Dantanti chaḷaṅgupekkhāvasena indriyesu uttamadamanena dantaṃ.",
  "atk-s0503a:241_12": "Sāre patiṭṭhitanti vimuttisāre avaṭṭhitaṃ, asekkhasīlakkhandhādike vā sīlādisāre",
  "atk-s0503a:241_13": "patiṭṭhitaṃ. Khīṇāsavaṃ vantadosanti kāmāsavādīnaṃ catunnaṃ āsavānaṃ anavasesaṃ pahīnattā",
  "atk-s0503a:241_14": "khīṇāsavaṃ. Tato eva rāgādidosānaṃ sabbaso vantattā vantadosaṃ. Tamahaṃ brūmi brāhmaṇanti",
  "atk-s0503a:241_15": "taṃ yathāvuttaguṇaṃ paramatthabrāhmaṇaṃ ahaṃ brāhmaṇanti vadāmīti. Idhāpi heṭṭhā",
  "atk-s0503a:241_16": "vuttanayeneva desanānānattaṃ veditabbaṃ.",
  "atk-s0503a:242": "Chaṭṭhasuttavaṇṇanā niṭṭhitā.",
  "atk-s0503a:243": "7. Ajakalāpakasuttavaṇṇanā",
  "atk-s0503a:244_0": "7. Sattame pāvāyanti evaṃnāmake mallarājūnaṃ nagare. Ajakalāpake cetiyeti ajakalāpakena",
  "atk-s0503a:244_1": "nāma yakkhena pariggahitattā “ajakalāpaka”nti laddhanāme manussānaṃ cittīkataṭṭhāne.",
  "atk-s0503a:244_2": "So kira yakkho aje kalāpe katvā bandhanena ajakoṭṭhāsena saddhiṃ baliṃ paṭicchati,",
  "atk-s0503a:244_3": "na aññathā, tasmā “ajakalāpako”ti paññāyittha. Keci panāhu – ajake viya satte lāpetīti",
  "atk-s0503a:244_4": "ajakalāpakoti. Tassa kira sattā baliṃ upanetvā yadā ajasaddaṃ katvā baliṃ upaharanti,",
  "atk-s0503a:244_5": "tadā so tussati, tasmā “ajakalāpako”ti vuccatīti. So pana yakkho ānubhāvasampanno",
  "atk-s0503a:244_6": "kakkhaḷo pharuso tattha ca sannihito, tasmā taṃ ṭhānaṃ manussā cittiṃ karonti, kālena",
  "atk-s0503a:244_7": "kālaṃ baliṃ upaharanti. Tena vuttaṃ “ajakalāpake cetiye”ti. Ajakalāpakassa yakkhassa",
  "atk-s0503a:244_8": "bhavaneti tassa yakkhassa vimāne.",
  "atk-s0503a:245_0": "Tadā kira satthā taṃ yakkhaṃ dametukāmo sāyanhasamaye eko adutiyo pattacīvaraṃ ādāya",
  "atk-s0503a:245_1": "ajakalāpakassa yakkhassa bhavanadvāraṃ gantvā tassa dovārikaṃ bhavanapavisanatthāya",
  "atk-s0503a:245_2": "yāci. So “kakkhaḷo, bhante, ajakalāpako yakkho, samaṇoti vā brāhmaṇoti vā gāravaṃ",
  "atk-s0503a:245_3": "na karoti, tasmā tumhe eva jānātha, mayhaṃ pana tassa anārocanaṃ na yutta”nti tāvadeva",
  "atk-s0503a:245_4": "yakkhasamāgamaṃ gatassa ajakalāpakassa santikaṃ vātavegena agamāsi. Satthā antobhavanaṃ",
  "atk-s0503a:245_5": "pavisitvā ajakalāpakassa nisīdanamaṇḍape paññattāsane nisīdi. Yakkhassa orodhā satthāraṃ",
  "atk-s0503a:245_6": "upasaṅkamitvā vanditvā ekamantaṃ aṭṭhaṃsu. Satthā tāsaṃ kālayuttaṃ dhammiṃ kathaṃ",
  "atk-s0503a:245_7": "kathesi. Tena vuttaṃ – “pāvāyaṃ viharati ajakalāpake cetiye ajakalāpakassa yakkhassa bhavane”ti.",
  "atk-s0503a:246_0": "Tasmiṃ samaye sātāgirahemavatā ajakalāpakassa bhavanamatthakena yakkhasamāgamaṃ gacchantā",
  "atk-s0503a:246_1": "attano gamane asampajjamāne “kiṃ nu kho kāraṇa”nti āvajjentā satthāraṃ ajakalāpakassa",
  "atk-s0503a:246_2": "bhavane nisinnaṃ disvā tattha gantvā bhagavantaṃ vanditvā “mayaṃ, bhante, yakkhasamāgamaṃ",
  "atk-s0503a:246_3": "gamissāmā”ti āpucchitvā padakkhiṇaṃ katvā gatā yakkhasannipāte ajakalāpakaṃ disvā",
  "atk-s0503a:246_4": "tuṭṭhiṃ pavedayiṃsu “lābhā te, āvuso, ajakalāpaka, yassa te bhavane sadevake loke",
  "atk-s0503a:246_5": "aggapuggalo bhagavā nisinno, upasaṅkamitvā bhagavantaṃ payirupāsassu, dhammañca suṇāhī”ti.",
  "atk-s0503a:246_6": "So tesaṃ kathaṃ sutvā “ime tassa muṇḍakassa samaṇakassa mama bhavane nisinnabhāvaṃ",
  "atk-s0503a:246_7": "kathentī”ti kodhābhibhūto hutvā “ajja mayhaṃ tena samaṇena saddhiṃ saṅgāmo bhavissatī”ti",
  "atk-s0503a:246_8": "cintetvā yakkhasannipātato uṭṭhahitvā dakkhiṇaṃ pādaṃ ukkhipitvā saṭṭhiyojanamattaṃ",
  "atk-s0503a:246_9": "pabbatakūṭaṃ akkami, taṃ bhijjitvā dvidhā ahosi. Sesaṃ ettha yaṃ vattabbaṃ, taṃ āḷavakasuttavaṇṇanāyaṃ",
  "atk-s0503a:246_10": "āgatanayeneva veditabbaṃ.",
  "atk-s0503a:247_0": "Ajakalāpakassa samāgamo hi āḷavakasamāgamasadisova ṭhapetvā pañhakaraṇaṃ vissajjanaṃ",
  "atk-s0503a:247_1": "bhavanato tikkhattuṃ nikkhamanaṃ pavesanañca. Ajakalāpako hi āgacchantoyeva “etehiyeva",
  "atk-s0503a:247_2": "taṃ samaṇaṃ palāpessāmī”ti vātamaṇḍalādike navavasse samuṭṭhāpetvā tehi bhagavato",
  "atk-s0503a:247_3": "calanamattampi kātuṃ asakkonto nānāvidhappaharaṇahatthe ativiya bhayānakarūpe bhūtagaṇe",
  "atk-s0503a:247_4": "nimminitvā tehi saddhiṃ bhagavantaṃ upasaṅkamitvā antanteneva caranto sabbarattiṃ",
  "atk-s0503a:247_5": "nānappakāraṃ vippakāraṃ katvāpi bhagavato kiñci kesaggamattampi nisinnaṭṭhānato calanaṃ",
  "atk-s0503a:247_6": "kātuṃ nāsakkhi. Kevalaṃ pana “ayaṃ samaṇo maṃ anāpucchā mayhaṃ bhavanaṃ pavisitvā",
  "atk-s0503a:247_7": "nisīdatī”ti kodhavasena pajjali. Athassa bhagavā cittappavattiṃ ñatvā “seyyathāpi",
  "atk-s0503a:247_8": "nāma caṇḍassa kukkurassa nāsāya pittaṃ bhindeyya, evaṃ so bhiyyosomattāya caṇḍataro",
  "atk-s0503a:247_9": "assa, evamevāyaṃ yakkho mayi idha nisinne cittaṃ padūseti, yaṃnūnāhaṃ bahi nikkhameyya”nti",
  "atk-s0503a:247_10": "sayameva bhavanato nikkhamitvā abbhokāse nisīdi. Tena vuttaṃ – “tena kho pana samayena",
  "atk-s0503a:247_11": "bhagavā rattandhakāratimisāyaṃ abbhokāse nisinno hotī”ti.",
  "atk-s0503a:248_0": "Tattha rattandhakāratimisāyanti rattiyaṃ andhakaraṇatamasi, cakkhuviññāṇuppattivirahite",
  "atk-s0503a:248_1": "bahalandhakāreti attho. Caturaṅgasamannāgato kira tadā andhakāro pavattīti. Devoti",
  "atk-s0503a:248_2": "megho ekamekaṃ phusitakaṃ udakabinduṃ pāteti. Atha yakkho “iminā saddena tāsetvā",
  "atk-s0503a:248_3": "imaṃ samaṇaṃ palāpessāmī”ti bhagavato samīpaṃ gantvā “akkulo”tiādinā taṃ bhiṃsanaṃ",
  "atk-s0503a:248_4": "akāsi. Tena vuttaṃ “atha kho ajakalāpako”tiādi. Tattha bhayanti cittutrāsaṃ, chambhitattanti",
  "atk-s0503a:248_5": "ūrutthambhakasarīrassa chambhitabhāvaṃ. Lomahaṃsanti lomānaṃ pahaṭṭhabhāvaṃ, tīhipi",
  "atk-s0503a:248_6": "padehi bhayuppattimeva dasseti. Upasaṅkamīti kasmā panāyaṃ evamadhippāyo upasaṅkami,",
  "atk-s0503a:248_7": "nanu pubbe attanā kātabbaṃ vippakāraṃ akāsīti? Saccamakāsi, taṃ panesa “antobhavane",
  "atk-s0503a:248_8": "khemaṭṭhāne thirabhūmiyaṃ ṭhitassa na kiñci kātuṃ asakkhi, idāni bahi ṭhitaṃ evaṃ",
  "atk-s0503a:248_9": "bhiṃsāpetvā palāpetuṃ sakkā”ti maññamāno upasaṅkami. Ayañhi yakkho attano bhavanaṃ",
  "atk-s0503a:248_10": "“thirabhūmī”ti maññati, “tattha ṭhitattā ayaṃ samaṇo na bhāyatī”ti ca.",
  "atk-s0503a:249_0": "Tikkhattuṃ “akkulo pakkulo”ti akkulapakkulikaṃ akāsīti tayo vāre “akkulo pakkulo”ti",
  "atk-s0503a:249_1": "bhiṃsāpetukāmatāya evarūpaṃ saddaṃ akāsi. Anukaraṇasaddo hi ayaṃ. Tadā hi so yakkho",
  "atk-s0503a:249_2": "sineruṃ ukkhipanto viya mahāpathaviṃ parivattento viya ca mahatā ussāhena asanisatasaddasaṅghāṭaṃ",
  "atk-s0503a:249_3": "viya ekasmiṃ ṭhāne puñjīkataṃ hutvā viniccharantaṃ disāgajānaṃ hatthigajjitaṃ, kesarasīhānaṃ",
  "atk-s0503a:249_4": "sīhaninnādaṃ, yakkhānaṃ hiṃkārasaddaṃ, bhūtānaṃ aṭṭahāsaṃ, asurānaṃ apphoṭanaghosaṃ,",
  "atk-s0503a:249_5": "indassa devarañño vajiranigghātanigghosaṃ, attano gambhīratāya vipphārikatāya bhayānakatāya",
  "atk-s0503a:249_6": "ca avasesasaddaṃ avahasantamiva abhibhavantamiva ca kappavuṭṭhānamahāvātamaṇḍalikāya",
  "atk-s0503a:249_7": "vinigghosaṃ puthujjanānaṃ hadayaṃ phālentaṃ viya mahantaṃ paṭibhayanigghosaṃ abyattakkharaṃ",
  "atk-s0503a:249_8": "tikkhattuṃ attano yakkhagajjitaṃ gajji “etena imaṃ samaṇaṃ bhiṃsāpetvā palāpessāmī”ti.",
  "atk-s0503a:249_9": "Yaṃ yaṃ niccharati, tena tena pabbatā papaṭikaṃ muñciṃsu, vanappatijeṭṭhake upādāya",
  "atk-s0503a:249_10": "sabbesu rukkhalatāgumbesu pattaphalapupphāni sīdayiṃsu, tiyojanasahassavitthatopi",
  "atk-s0503a:249_11": "himavantapabbatarājā saṅkampi sampakampi sampavedhi, bhummadevatā ādiṃ katvā yebhuyyena",
  "atk-s0503a:249_12": "devatānampi ahudeva bhayaṃ chambhitattaṃ lomahaṃso, pageva manussānaṃ. Aññesañca",
  "atk-s0503a:249_13": "apadadvipadacatuppadānaṃ mahāpathaviyā undriyanakālo viya mahatī vibhiṃsanakā ahosi,",
  "atk-s0503a:249_14": "sakalasmiṃ jambudīpatale mahantaṃ kolāhalaṃ udapādi. Bhagavā pana taṃ saddaṃ “kimī”ti",
  "atk-s0503a:249_15": "amaññamāno niccalo nisīdi, “mā kassaci iminā antarāyo hotū”ti adhiṭṭhāsi.",
  "atk-s0503a:250_0": "Yasmā pana so saddo “akkula pakkula” iti iminā ākārena sattānaṃ sotapathaṃ agamāsi,",
  "atk-s0503a:250_1": "tasmā tassa anukaraṇavasena “akkulo pakkulo”ti, yakkhassa ca tassaṃ nigghosanicchāraṇāyaṃ",
  "atk-s0503a:250_2": "akkulapakkulakaraṇaṃ atthīti katvā “akkulapakkulikaṃ akāsī”ti saṅgahaṃ āropayiṃsu.",
  "atk-s0503a:250_3": "Keci pana “ākulabyākula iti padadvayassa pariyāyābhidhānavasena akkulo bakkuloti",
  "atk-s0503a:250_4": "ayaṃ saddo vutto”ti vadanti yathā “ekaṃ ekaka”nti. Yasmā ekavāraṃ jāto paṭhamuppattivaseneva",
  "atk-s0503a:250_5": "nibbattattā ākuloti ādiattho ākāro, tassa ca kakārāgamaṃ katvā rassattaṃ katanti.",
  "atk-s0503a:250_6": "Dve vāre pana jāto bakkulo, kulasaddo cettha jātipariyāyo kolaṃkolotiādīsu viya.",
  "atk-s0503a:250_7": "Vuttaadhippāyānuvidhāyī ca saddappayogoti paṭhamena padena jalābujasīhabyagghādayo,",
  "atk-s0503a:250_8": "dutiyena aṇḍajaāsīvisakaṇhasappādayo vuccanti, tasmā sīhādiko viya āsīvisādiko viya",
  "atk-s0503a:250_9": "ca “ahaṃ te jīvitahārako”ti imaṃ atthaṃ yakkho padadvayena dassetīti aññe. Apare",
  "atk-s0503a:250_10": "pana “akkhulo bhakkhulo”ti pāḷiṃ vatvā “akkhetuṃ khepetuṃ vināsetuṃ ulati pavattetīti",
  "atk-s0503a:250_11": "akkhulo, bhakkhituṃ khādituṃ ulatīti bhakkhulo. Ko paneso? Yakkharakkhasapisācasīhabyagghādīsu",
  "atk-s0503a:250_12": "aññataro yo koci manussānaṃ anatthāvaho”ti tassa atthaṃ vadanti. Idhāpi pubbe vuttanayeneva",
  "atk-s0503a:250_13": "adhippāyayojanā veditabbā.",
  "atk-s0503a:251": "Eso te, samaṇa, pisācoti “ambho, samaṇa, tava pisitāsano pisāco upaṭṭhito”ti mahantaṃ bheravarūpaṃ abhinimminitvā bhagavato purato ṭhatvā attānaṃ sandhāya yakkho vadati.",
  "atk-s0503a:252_0": "Etamatthaṃ viditvāti etaṃ tena yakkhena kāyavācāhi pavattiyamānaṃ vippakāraṃ. Tena",
  "atk-s0503a:252_1": "ca attano anabhibhavanīyassa hetubhūtaṃ lokadhammesu nirupakkilesataṃ sabbākārato",
  "atk-s0503a:252_2": "viditvā. Tāyaṃ velāyanti tassaṃ vippakārakaraṇavelāyaṃ. Imaṃ udānanti taṃ vippakāraṃ",
  "atk-s0503a:252_3": "agaṇetvā assa agaṇanahetubhūtaṃ dhammānubhāvadīpakaṃ imaṃ udānaṃ udānesi.",
  "atk-s0503a:253_0": "Tattha yadā sakesu dhammesūti yasmiṃ kāle sakaattabhāvasaṅkhātesu pañcasu upādānakkhandhadhammesu.",
  "atk-s0503a:253_1": "Pāragūti pariññābhisamayapāripūrivasena pāraṅgato, tatoyeva tesaṃ hetubhūte samudaye,",
  "atk-s0503a:253_2": "tadappavattilakkhaṇe nirodhe, nirodhagāminiyā paṭipadāya ca pahānasacchikiriyābhāvanābhisamayapāripūrivasena",
  "atk-s0503a:253_3": "pāragato. Hoti brāhmaṇoti evaṃ sabbaso bāhitapāpattā brāhmaṇo nāma hoti, sabbaso",
  "atk-s0503a:253_4": "sakaattabhāvāvabodhanepi catusaccābhisamayo hoti. Vuttañcetaṃ – “imasmiṃyeva byāmamatte",
  "atk-s0503a:253_5": "kaḷevare sasaññimhi samanake lokañca lokasamudayañca paññapemī”tiādi. Atha vā sakesu",
  "atk-s0503a:253_6": "dhammesūti attano dhammesu, attano dhammā nāma atthakāmassa puggalassa sīlādidhammā.",
  "atk-s0503a:253_7": "Sīlasamādhipaññāvimuttiādayo hi vodānadhammā ekantahitasukhasampādanena purisassa",
  "atk-s0503a:253_8": "attano dhammā nāma, na anatthāvahā saṃkilesadhammā viya asakadhammā. Pāragūti tesaṃ",
  "atk-s0503a:253_9": "sīlādīnaṃ pāripūriyā pāraṃ pariyantaṃ gato.",
  "atk-s0503a:254_0": "Tattha sīlaṃ tāva lokiyalokuttaravasena duvidhaṃ. Tesu lokiyaṃ pubbabhāgasīlaṃ. Taṃ",
  "atk-s0503a:254_1": "saṅkhepato pātimokkhasaṃvarādivasena catubbidhaṃ, vitthārato pana anekappabhedaṃ.",
  "atk-s0503a:254_2": "Lokuttaraṃ maggaphalavasena duvidhaṃ, atthato sammāvācāsammākammantasammāājīvā. Yathā",
  "atk-s0503a:254_3": "ca sīlaṃ, tathā samādhipaññā ca lokiyalokuttaravasena duvidhā. Tattha lokiyasamādhi",
  "atk-s0503a:254_4": "saha upacārena aṭṭha samāpattiyo, lokuttarasamādhi maggapariyāpanno. Paññāpi lokiyā",
  "atk-s0503a:254_5": "sutamayā, cintāmayā, bhāvanāmayā ca sāsavā, lokuttarā pana maggasampayuttā phalasampayuttā",
  "atk-s0503a:254_6": "ca. Vimutti nāma phalavimutti nibbānañca, tasmā sā lokuttarāva. Vimuttiñāṇadassanaṃ",
  "atk-s0503a:254_7": "lokiyameva, taṃ ekūnavīsatividhaṃ paccavekkhaṇañāṇabhāvato. Evaṃ etesaṃ sīlādidhammānaṃ",
  "atk-s0503a:254_8": "attano santāne arahattaphalādhigamena anavasesato nibbattapāripūriyā pāraṃ pariyantaṃ",
  "atk-s0503a:254_9": "gatoti sakesu dhammesu pāragū.",
  "atk-s0503a:255_0": "Atha vā sotāpattiphalādhigamena sīlasmiṃ pāragū. So hi “sīlesu paripūrakārī”ti vutto,",
  "atk-s0503a:255_1": "sotāpannaggahaṇeneva cettha sakadāgāmīpi gahito hoti. Anāgāmiphalādhigamena samādhismiṃ",
  "atk-s0503a:255_2": "pāragū. So hi “samādhismiṃ paripūrakārī”ti vutto. Arahattaphalādhigamena itaresu",
  "atk-s0503a:255_3": "tīsu pāragū. Arahā hi paññāvepullappattiyā aggabhūtāya akuppāya cetovimuttiyā adhigatattā",
  "atk-s0503a:255_4": "paccavekkhaṇañāṇassa ca pariyosānagamanato paññāvimuttivimuttiñāṇadassanesu pāragū",
  "atk-s0503a:255_5": "nāma hoti. Evaṃ sabbathāpi catūsu ariyasaccesu catumaggavasena pariññādisoḷasavidhāya",
  "atk-s0503a:255_6": "kiccanipphattiyā yathāvuttesu tasmiṃ tasmiṃ kāle sakesu dhammesu pāragato.",
  "atk-s0503a:256_0": "Hoti brāhmaṇoti tadā so bāhitapāpadhammatāya paramatthabrāhmaṇo hoti. Atha etaṃ pisācañca,",
  "atk-s0503a:256_1": "pakkulañcātivattatīti tato yathāvuttapāragamanato atha pacchā, ajakalāpaka, etaṃ",
  "atk-s0503a:256_2": "tayā dassitaṃ pisitāsanatthamāgataṃ pisācaṃ bhayajananatthaṃ samuṭṭhāpitaṃ akkulapakkulikañca",
  "atk-s0503a:256_3": "ativattati, atikkamati, abhibhavati, taṃ na bhāyatīti attho.",
  "atk-s0503a:257_0": "Ayampi gāthā arahattameva ullapitvā kathitā. Atha ajakalāpako attanā katena tathārūpenapi",
  "atk-s0503a:257_1": "paṭibhayarūpena vibhiṃsanena akampanīyassa bhagavato taṃ tādibhāvaṃ disvā “aho acchariyamanussovatāya”nti",
  "atk-s0503a:257_2": "pasannamānaso pothujjanikāya saddhāya attani niviṭṭhabhāvaṃ vibhāvento satthu sammukhā",
  "atk-s0503a:257_3": "upāsakattaṃ pavedesi.",
  "atk-s0503a:258": "Sattamasuttavaṇṇanā niṭṭhitā.",
  "atk-s0503a:259": "8. Saṅgāmajisuttavaṇṇanā",
  "atk-s0503a:260_0": "8. Aṭṭhame saṅgāmajīti evaṃnāmo. Ayañhi āyasmā sāvatthiyaṃ aññatarassa mahāvibhavassa",
  "atk-s0503a:260_1": "seṭṭhino putto, vayappattakāle mātāpitūhi patirūpena dārena niyojetvā sāpateyyaṃ",
  "atk-s0503a:260_2": "niyyātetvā gharabandhanena baddho hoti. So ekadivasaṃ sāvatthivāsino upāsake pubbaṇhasamayaṃ",
  "atk-s0503a:260_3": "dānaṃ datvā sīlaṃ samādiyitvā sāyanhasamaye suddhavatthe suddhuttarāsaṅge gandhamālādihatthe",
  "atk-s0503a:260_4": "dhammassavanatthaṃ jetavanābhimukhe gacchante disvā “kattha tumhe gacchathā”ti pucchitvā",
  "atk-s0503a:260_5": "“dhammassavanatthaṃ jetavane satthu santika”nti vutte “tena hi ahampi gamissāmī”ti",
  "atk-s0503a:260_6": "tehi saddhiṃ jetavanaṃ agamāsi. Tena ca samayena bhagavā kañcanaguhāyaṃ sīhanādaṃ",
  "atk-s0503a:260_7": "nadanto kesarasīho viya saddhammamaṇḍape paññattavarabuddhāsane nisīditvā catuparisamajjhe dhammaṃ deseti.",
  "atk-s0503a:261_0": "Atha kho te upāsakā bhagavantaṃ vanditvā ekamantaṃ nisīdiṃsu, saṅgāmajipi kulaputto",
  "atk-s0503a:261_1": "tassā parisāya pariyante dhammaṃ suṇanto nisīdi. Bhagavā anupubbikathaṃ kathetvā",
  "atk-s0503a:261_2": "cattāri saccāni pakāsesi, saccapariyosāne anekesaṃ pāṇasahassānaṃ dhammābhisamayo",
  "atk-s0503a:261_3": "ahosi. Saṅgāmajipi kulaputto sotāpattiphalaṃ patvā parisāya vuṭṭhitāya bhagavantaṃ",
  "atk-s0503a:261_4": "upasaṅkamitvā vanditvā pabbajjaṃ yāci “pabbājetha maṃ bhagavā”ti. “Anuññātosi pana",
  "atk-s0503a:261_5": "tvaṃ mātāpitūhi pabbajjāyā”ti? “Nāhaṃ, bhante, anuññāto”ti. “Na kho, saṅgāmaji, tathāgatā",
  "atk-s0503a:261_6": "mātāpitūhi ananuññātaṃ puttaṃ pabbājentī”ti. “Sohaṃ, bhante, tathā karissāmi, yathā",
  "atk-s0503a:261_7": "maṃ mātāpitaro pabbajituṃ anujānantī”ti. So bhagavantaṃ vanditvā padakkhiṇaṃ katvā",
  "atk-s0503a:261_8": "mātāpitaro upasaṅkamitvā, “ammatātā, anujānātha maṃ pabbajitu”nti āha. Tato paraṃ",
  "atk-s0503a:261_9": "raṭṭhapālasutte āgatanayena veditabbaṃ.",
  "atk-s0503a:262_0": "Atha so “pabbajitvā attānaṃ dassessāmī”ti paṭiññaṃ datvā anuññāto mātāpitūhi bhagavantaṃ",
  "atk-s0503a:262_1": "upasaṅkamitvā pabbajjaṃ yāci. Alattha kho ca bhagavato santike pabbajjaṃ upasampadañca,",
  "atk-s0503a:262_2": "acirūpasampanno ca pana so uparimaggatthāya ghaṭento vāyamanto aññatarasmiṃ araññāvāse",
  "atk-s0503a:262_3": "vassaṃ vasitvā chaḷabhiñño hutvā vutthavasso bhagavantaṃ dassanāya mātāpitūnañca",
  "atk-s0503a:262_4": "paṭissavamocanatthaṃ sāvatthiṃ agamāsi. Tena vuttaṃ – “tena kho pana samayena āyasmā",
  "atk-s0503a:262_5": "saṅgāmaji sāvatthiṃ anuppatto hotī”ti.",
  "atk-s0503a:263_0": "So hāyasmā dhuragāme piṇḍāya caritvā pacchābhattaṃ piṇḍapātapaṭikkanto jetavanaṃ",
  "atk-s0503a:263_1": "pavisitvā bhagavantaṃ upasaṅkamitvā bhagavatā saddhiṃ katapaṭisanthāro aññaṃ byākaritvā",
  "atk-s0503a:263_2": "puna bhagavantaṃ vanditvā padakkhiṇaṃ katvā nikkhamitvā aññatarasmiṃ rukkhamūle divāvihāraṃ",
  "atk-s0503a:263_3": "nisīdi. Athassa mātāpitaro ñātimittā cassa āgamanaṃ sutvā, “saṅgāmaji, kira idhāgato”ti",
  "atk-s0503a:263_4": "haṭṭhatuṭṭhā turitaturitā vihāraṃ gantvā pariyesantā naṃ tattha nisinnaṃ disvā upasaṅkamitvā",
  "atk-s0503a:263_5": "paṭisanthāraṃ katvā “mā aputtakaṃ sāpateyyaṃ rājāno hareyyuṃ, appiyā dāyādā vā gaṇheyyuṃ,",
  "atk-s0503a:263_6": "nālaṃ pabbajjāya, ehi, tāta, vibbhamā”ti yāciṃsu. Taṃ sutvā thero “ime mayhaṃ kāmehi",
  "atk-s0503a:263_7": "anatthikabhāvaṃ na jānanti, gūthadhārī viya gūthapiṇḍe kāmesuyeva allīyanaṃ icchanti,",
  "atk-s0503a:263_8": "nayime sakkā dhammakathāya saññāpetu”nti assuṇanto viya nisīdi. Te nānappakāraṃ yācitvā",
  "atk-s0503a:263_9": "attano vacanaṃ aggaṇhantaṃ disvā gharaṃ pavisitvā puttena saddhiṃ tassa bhariyaṃ",
  "atk-s0503a:263_10": "saparivāraṃ uyyojesuṃ “mayaṃ nānappakāraṃ taṃ yācantāpi tassa manaṃ alabhitvā āgatā,",
  "atk-s0503a:263_11": "gaccha tvaṃ, bhadde, tava bhattāraṃ puttasandassanena yācitvā saññāpehī”ti. Tāya",
  "atk-s0503a:263_12": "kira āpannasattāya ayamāyasmā pabbajito. Sā “sādhū”ti sampaṭicchitvā dārakamādāya",
  "atk-s0503a:263_13": "mahatā parivārena jetavanaṃ agamāsi. Taṃ sandhāya vuttaṃ – “assosi kho āyasmato saṅgāmajissā”tiādi.",
  "atk-s0503a:264_0": "Tattha purāṇadutiyikāti pubbe gihikāle pādaparicaraṇavasena dutiyikā, bhariyāti attho.",
  "atk-s0503a:264_1": "Ayyoti “ayyaputto”ti vattabbe pabbajitānaṃ anucchavikavohārena vadati. Kirāti anussavanatthe",
  "atk-s0503a:264_2": "nipāto, tassa anuppatto kirāti sambandho veditabbo. Khuddaputtañhi samaṇa, posa manti",
  "atk-s0503a:264_3": "āpannasattameva maṃ chaḍḍetvā pabbajito, sāhaṃ etarahi khuddaputtā, tādisaṃ maṃ chaḍḍetvāva",
  "atk-s0503a:264_4": "tava samaṇadhammakaraṇaṃ ayuttaṃ, tasmā, samaṇa, puttadutiyaṃ maṃ ghāsacchādanādīhi",
  "atk-s0503a:264_5": "bharassūti. Āyasmā pana, saṅgāmaji, indriyāni ukkhipitvā taṃ neva oloketi, nāpi ālapati.",
  "atk-s0503a:264_6": "Tena vuttaṃ – “evaṃ vutte āyasmā saṅgāmaji tuṇhī ahosī”ti.",
  "atk-s0503a:265_0": "Sā tikkhattuṃ tatheva vatvā tuṇhībhūtameva taṃ disvā “purisā nāma bhariyāsu nirapekkhāpi",
  "atk-s0503a:265_1": "puttesu sāpekkhā honti, puttasineho pitu aṭṭhimiñjaṃ āhacca tiṭṭhati, tasmā puttapemenāpi",
  "atk-s0503a:265_2": "mayhaṃ vase vatteyyā”ti maññamānā puttaṃ therassa aṅke nikkhipitvā ekamantaṃ apakkamma",
  "atk-s0503a:265_3": "“eso te, samaṇa, putto, posa na”nti vatvā thokaṃ agamāsi. Sā kira samaṇatejenassa",
  "atk-s0503a:265_4": "sammukhe ṭhātuṃ nāsakkhi. Thero dārakampi neva oloketi nāpi ālapati. Atha sā itthī",
  "atk-s0503a:265_5": "avidūre ṭhatvā mukhaṃ parivattetvā olokentī therassa ākāraṃ ñatvā paṭinivattitvā",
  "atk-s0503a:265_6": "“puttenapi ayaṃ samaṇo anatthiko”ti dārakaṃ gahetvā pakkāmi. Tena vuttaṃ – “atha",
  "atk-s0503a:265_7": "kho āyasmato saṅgāmajissa purāṇadutiyikā”tiādi.",
  "atk-s0503a:266_0": "Tattha puttenapīti ayaṃ samaṇo attano orasaputtenapi anatthiko, pageva aññehīti adhippāyo.",
  "atk-s0503a:266_1": "Dibbenāti ettha dibbasadisattā dibbaṃ. Devatānañhi sucaritakammanibbattaṃ pittasemharuhirādīhi",
  "atk-s0503a:266_2": "apalibuddhaṃ dūrepi ārammaṇasampaṭicchanasamatthaṃ dibbaṃ pasādacakkhu hoti. Idampi",
  "atk-s0503a:266_3": "catutthajjhānasamādhinibbattaṃ abhiññācakkhuṃ tādisanti dibbaṃ viyāti dibbaṃ, dibbavihārasannissayena",
  "atk-s0503a:266_4": "laddhattā vā dibbaṃ, mahājutikattā mahāgatikattā vā dibbaṃ, tena dibbena. Visuddhenāti",
  "atk-s0503a:266_5": "nīvaraṇādisaṃkilesavigamena suparisuddhena. Atikkantamānusakenāti manussānaṃ visayātītena.",
  "atk-s0503a:266_6": "Imaṃ evarūpaṃ vippakāranti imaṃ evaṃ vippakāraṃ yathāvuttaṃ pabbajitesu asāruppaṃ",
  "atk-s0503a:266_7": "aṅke puttaṭṭhapanasaṅkhātaṃ virūpakiriyaṃ.",
  "atk-s0503a:267_0": "Etamatthanti etaṃ āyasmato saṅgāmajissa puttadārādīsu sabbattha nirapekkhabhāvasaṅkhātaṃ",
  "atk-s0503a:267_1": "atthaṃ sabbākārato viditvā. Imaṃ udānanti imaṃ tassa iṭṭhāniṭṭhādīsu tādibhāvadīpakaṃ udānaṃ udānesi.",
  "atk-s0503a:268_0": "Tattha āyantinti āgacchantiṃ, purāṇadutiyikanti adhippāyo. Nābhinandatīti daṭṭhuṃ",
  "atk-s0503a:268_1": "maṃ āgatāti na nandati na tussati. Pakkamantinti sā ayaṃ mayā asammoditāva gacchatīti",
  "atk-s0503a:268_2": "gacchantiṃ. Na socatīti na cittasantāpamāpajjati. Yena pana kāraṇena thero evaṃ nābhinandati",
  "atk-s0503a:268_3": "na socati, taṃ dassetuṃ “saṅgā saṅgāmajiṃ mutta”nti vuttaṃ. Tattha saṅgāti rāgasaṅgo",
  "atk-s0503a:268_4": "dosamohamānadiṭṭhisaṅgoti pañcavidhāpi saṅgā samucchedappaṭipassaddhivimuttīhi vimuttaṃ",
  "atk-s0503a:268_5": "saṅgāmajiṃ bhikkhuṃ. Tamahaṃ brūmi brāhmaṇanti taṃ tādibhāvappattaṃ khīṇāsavaṃ ahaṃ",
  "atk-s0503a:268_6": "sabbaso bāhitapāpattā brāhmaṇanti vadāmīti.",
  "atk-s0503a:269": "Aṭṭhamasuttavaṇṇanā niṭṭhitā.",
  "atk-s0503a:270": "9. Jaṭilasuttavaṇṇanā",
  "atk-s0503a:271_0": "9. Navame gayāyanti ettha gayāti gāmopi titthampi vuccati. Gayāgāmassa hi avidūre",
  "atk-s0503a:271_1": "viharanto bhagavā “gayāyaṃ viharatī”ti vuccati, tathā gayātitthassa. Gayātitthanti",
  "atk-s0503a:271_2": "hi gayāgāmassa avidūre ekā pokkharaṇī atthi nadīpi, tadubhayaṃ “pāpapavāhanatittha”nti",
  "atk-s0503a:271_3": "lokiyamahājano samudācarati. Gayāsīseti gajasīsasadisasikharo tattha eko pabbato",
  "atk-s0503a:271_4": "gayāsīsanāmako, yattha hatthikumbhasadiso piṭṭhipāsāṇo bhikkhusahassassa okāso pahoti,",
  "atk-s0503a:271_5": "tatra bhagavā viharati. Tena vuttaṃ – “gayāyaṃ viharati gayāsīse”ti.",
  "atk-s0503a:272_0": "Jaṭilāti tāpasā. Te hi jaṭādhāritāya idha “jaṭilā”ti vuttā. Antaraṭṭhake himapātasamayeti",
  "atk-s0503a:272_1": "hemantassa utuno abbhantarabhūte māghamāsassa avasāne cattāro phagguṇamāsassa ādimhi",
  "atk-s0503a:272_2": "cattāroti aṭṭhadivasaparimāṇe himassa patanakāle. Gayāyaṃ ummujjantīti keci tasmiṃ",
  "atk-s0503a:272_3": "titthasammate udake paṭhamaṃ nimuggasakalasarīrā tato ummujjanti vuṭṭhahanti uppilavanti.",
  "atk-s0503a:272_4": "Nimujjantīti sasīsaṃ udake osīdanti. Ummujjanimujjampi karontīti punappunaṃ ummujjananimujjanānipi karonti.",
  "atk-s0503a:273_0": "Tattha hi keci “ekummujjaneneva pāpasuddhi hotī”ti evaṃdiṭṭhikā, te ummujjanameva",
  "atk-s0503a:273_1": "katvā gacchanti. Ummujjanaṃ pana nimujjanamantarena natthīti avinābhāvato nimujjanampi",
  "atk-s0503a:273_2": "te karontiyeva. Yepi “ekanimujjaneneva pāpasuddhi hotī”ti evaṃdiṭṭhikā, tepi ekavārameva",
  "atk-s0503a:273_3": "nimujjitvā vuttanayena avinābhāvato ummujjanampi katvā pakkamanti. Ye pana “tasmiṃ",
  "atk-s0503a:273_4": "titthe nimujjaneneva pāpasuddhi hotī”ti evaṃdiṭṭhikā, te tattha nimujjitvā assāse",
  "atk-s0503a:273_5": "sannirumbhitvā maruppapātapatitā viya tattheva jīvitakkhayaṃ pāpuṇanti. Apare “punappunaṃ",
  "atk-s0503a:273_6": "ummujjananimujjanāni katvā nhāte pāpasuddhi hotī”ti evaṃdiṭṭhikā, te kālena kālaṃ",
  "atk-s0503a:273_7": "ummujjananimujjanāni karonti. Te sabbepi sandhāya vuttaṃ – “ummujjantipi nimujjantipi",
  "atk-s0503a:273_8": "ummujjanimujjampi karontī”ti. Ettha ca kiñcāpi nimujjanapubbakaṃ ummujjanaṃ, nimujjanameva",
  "atk-s0503a:273_9": "pana karontā katipayā, ummujjanaṃ tadubhayañca karontā bahūti tesaṃ yebhuyyabhāvadassanatthaṃ",
  "atk-s0503a:273_10": "ummujjanaṃ paṭhamaṃ vuttaṃ. Tathā sambahulā jaṭilāti jaṭilānaṃ yebhuyyatāya vuttaṃ,",
  "atk-s0503a:273_11": "muṇḍasikhaṇḍinopi ca brāhmaṇā udakasuddhikā tasmiṃ kāle tattha tathā karonti.",
  "atk-s0503a:274_0": "Osiñcantīti keci gayāya udakaṃ hatthena gahetvā attano sīse ca sarīre ca osiñcanti,",
  "atk-s0503a:274_1": "apare ghaṭehi udakaṃ gahetvā tīre ṭhatvā tathā karonti. Aggiṃ juhantīti keci gayātīre",
  "atk-s0503a:274_2": "vediṃ sajjetvā dhūmadabbhipūjādike upakaraṇe upanetvā aggihutaṃ juhanti aggihutaṃ",
  "atk-s0503a:274_3": "paricaranti. Iminā suddhīti iminā gayāyaṃ ummujjanādinā aggiparicaraṇena ca pāpamalato",
  "atk-s0503a:274_4": "suddhi pāpapavāhanā saṃsārasuddhi eva vā hotīti evaṃdiṭṭhikā hutvāti attho.",
  "atk-s0503a:275_0": "Ummujjanādi cettha nidassanamattaṃ vuttanti daṭṭhabbaṃ. Tesu hi keci udakavāsaṃ vasanti,",
  "atk-s0503a:275_1": "keci udakassañjaliṃ denti, keci tasmiṃ udake ṭhatvā candimasūriye anuparivattanti,",
  "atk-s0503a:275_2": "keci anekasahassavāraṃ sāvittiādike japanti, keci “inda āgacchā”tiādinā vijjājapaṃ",
  "atk-s0503a:275_3": "avhāyanti, keci mahatupaṭṭhānaṃ karonti, evañca karontā keci otaranti, keci uttaranti",
  "atk-s0503a:275_4": "keci uttaritvā suddhikaācamanaṃ karonti, keci antoudake ṭhitā tantī vādenti, vīṇaṃ",
  "atk-s0503a:275_5": "vādentīti evamādikā nānappakārakiriyā dassenti. Yasmā vā te evarūpā vikārakiriyā",
  "atk-s0503a:275_6": "karontāpi tasmiṃ udake nimujjanaummujjanapubbakameva karonti, tasmā taṃ sabbaṃ nimujjanummujjanantogadhameva",
  "atk-s0503a:275_7": "katvā “ummujjantī”tipiādi vuttaṃ. Evaṃ tattha ākulabyākule vattamāne uparipabbate",
  "atk-s0503a:275_8": "ṭhito bhagavā tesaṃ taṃ kolāhalaṃ sutvā “kinnu kho eta”nti olokento taṃ kiriyavikāraṃ",
  "atk-s0503a:275_9": "addasa, taṃ sandhāya vuttaṃ – “addasā kho bhagavā…pe… iminā suddhī”ti, taṃ vuttatthameva.",
  "atk-s0503a:276_0": "Etamatthaṃ viditvāti etaṃ atthaṃ udakorohanādiasuddhimagge tesaṃ suddhimaggaparāmasanaṃ",
  "atk-s0503a:276_1": "saccādike ca suddhimagge attano aviparītāvabodhaṃ sabbākārato viditvā. Imaṃ udānanti",
  "atk-s0503a:276_2": "imaṃ udakasuddhiyā asuddhimaggabhāvadīpakaṃ saccādidhammānañca yāthāvato suddhimaggabhāvadīpakaṃ udānaṃ udānesi.",
  "atk-s0503a:277_0": "Tattha na udakena sucī hotīti ettha udakenāti udakummujjanādinā. Udakummujjanādi",
  "atk-s0503a:277_1": "hi idha uttarapadalopena “udaka”nti vuttaṃ yathā rūpabhavo rūpanti. Atha vā udakenāti",
  "atk-s0503a:277_2": "ummujjanādikiriyāya sādhanabhūtena udakena suci sattassa suddhi nāma na hoti, natthīti",
  "atk-s0503a:277_3": "attho. Atha vā sucīti tena yathāvuttena udakena suci pāpamalato suddho nāma satto",
  "atk-s0503a:277_4": "na hoti. Kasmā? Bahvettha nhāyatī jano. Yadi hi udakorohanādinā yathāvuttena pāpasuddhi",
  "atk-s0503a:277_5": "nāma siyā, bahu ettha udake jano nhāyati, mātughātādipāpakammakārī añño ca gomahiṃsādiko",
  "atk-s0503a:277_6": "antamaso macchakacchape upādāya, tassa sabbassāpi pāpasuddhi siyā, na panevaṃ hoti.",
  "atk-s0503a:277_7": "Kasmā? Nhānassa pāpahetūnaṃ appaṭipakkhabhāvato. Yañhi yaṃ vināseti, so tassa paṭipakkho",
  "atk-s0503a:277_8": "yathā āloko andhakārassa, vijjā ca avijjāya, na evaṃ nhānaṃ pāpassa. Tasmā niṭṭhamettha",
  "atk-s0503a:277_9": "gantabbaṃ “na udakena suci hotī”ti.",
  "atk-s0503a:278_0": "Yena pana suci hoti, taṃ dassetuṃ “yamhi saccañcā”tiādimāha. Tattha yamhīti yasmiṃ",
  "atk-s0503a:278_1": "puggale. Saccanti vacīsaccañceva viratisaccañca. Atha vā saccanti ñāṇasaccañceva",
  "atk-s0503a:278_2": "paramatthasaccañca. Dhammoti ariyamaggadhammo, phaladhammo ca, so sabbopi yasmiṃ",
  "atk-s0503a:278_3": "puggale upalabbhati, so sucī so ca brāhmaṇoti so ariyapuggalo visesato khīṇāsavo",
  "atk-s0503a:278_4": "accantasuddhiyā suci ca brāhmaṇo cāti. Kasmā panettha saccaṃ dhammato visuṃ katvā",
  "atk-s0503a:278_5": "gahitaṃ? Saccassa bahūpakārattā. Tathā hi “saccaṃ ve amatā vācā, saccaṃ have sādutaraṃ",
  "atk-s0503a:278_6": "rasānaṃ, sacce atthe ca dhamme ca, āhu santo patiṭṭhitā, sacce ṭhitā samaṇabrāhmaṇā",
  "atk-s0503a:278_7": "cā”tiādinā anekesu suttapadesu saccaguṇā pakāsitā. Saccavipariyassa ca “ekaṃ dhammaṃ",
  "atk-s0503a:278_8": "atītassa, musāvādissa jantuno, abhūtavādī nirayaṃ upetī”ti ca ādinā pakāsitāti.",
  "atk-s0503a:279": "Navamasuttavaṇṇanā niṭṭhitā.",
  "atk-s0503a:280": "10. Bāhiyasuttavaṇṇanā",
  "atk-s0503a:281_0": "10. Dasame bāhiyoti tassa nāmaṃ. Dārucīriyoti dārumayacīro. Suppāraketi evaṃnāmake",
  "atk-s0503a:281_1": "paṭṭane vasati. Ko panāyaṃ bāhiyo, kathañca dārucīriyo ahosi, kathaṃ suppārake paṭṭane paṭivasatīti?",
  "atk-s0503a:282_0": "Tatrāyaṃ anupubbīkathā – ito kira kappasatasahassamatthake padumuttarasammāsambuddhakāle",
  "atk-s0503a:282_1": "eko kulaputto haṃsavatīnagare dasabalassa dhammadesanaṃ suṇanto satthāraṃ ekaṃ bhikkhuṃ",
  "atk-s0503a:282_2": "khippābhiññānaṃ etadagge ṭhapentaṃ disvā “mahā vatāyaṃ bhikkhu, yo satthārā evaṃ",
  "atk-s0503a:282_3": "etadagge ṭhapīyati, aho vatāhampi anāgate evarūpassa sammāsambuddhassa sāsane pabbajitvā",
  "atk-s0503a:282_4": "satthārā edise ṭhāne etadagge ṭhapetabbo bhaveyyaṃ yathāyaṃ bhikkhū”ti taṃ ṭhānantaraṃ",
  "atk-s0503a:282_5": "patthetvā tadanurūpaṃ adhikārakammaṃ katvā yāvajīvaṃ puññaṃ katvā saggaparāyaṇo hutvā",
  "atk-s0503a:282_6": "devamanussesu saṃsaranto kassapadasabalassa sāsane pabbajitvā paripuṇṇasīlo samaṇadhammaṃ",
  "atk-s0503a:282_7": "karontova jīvitakkhayaṃ patvā devaloke nibbatti. So ekaṃ buddhantaraṃ devaloke vasitvā",
  "atk-s0503a:282_8": "imasmiṃ buddhuppāde bāhiyaraṭṭhe kulagehe paṭisandhiṃ gaṇhi, taṃ bāhiyaraṭṭhe jātattā",
  "atk-s0503a:282_9": "bāhiyoti sañjāniṃsu. So vayappatto gharāvāsaṃ vasanto vaṇijjatthāya bahūnaṃ bhaṇḍānaṃ",
  "atk-s0503a:282_10": "nāvaṃ pūretvā samuddaṃ pavisitvā aparāparaṃ sañcaranto satta vāre saddhiṃyeva parisāya",
  "atk-s0503a:282_11": "attano nagaraṃ upagañchi.",
  "atk-s0503a:283_0": "Aṭṭhame vāre pana “suvaṇṇabhūmiṃ gamissāmī”ti āropitabhaṇḍo nāvaṃ abhiruhi. Nāvā",
  "atk-s0503a:283_1": "mahāsamuddaṃ ajjhogāhetvā icchitadesaṃ apatvāva samuddamajjhe vipannā. Mahājano macchakacchapabhakkho",
  "atk-s0503a:283_2": "ahosi. Bāhiyo pana ekaṃ nāvāphalakaṃ gahetvā taranto ūmivegena mandamandaṃ khipamāno",
  "atk-s0503a:283_3": "bhassitvā samudde patitattā jātarūpeneva samuddatīre nipanno. Parissamaṃ vinodetvā",
  "atk-s0503a:283_4": "assāsamattaṃ labhitvā uṭṭhāya lajjāya gumbantaraṃ pavisitvā acchādanaṃ aññaṃ kiñci",
  "atk-s0503a:283_5": "apassanto akkanāḷāni chinditvā vākehi paliveṭhetvā nivāsanapāvuraṇāni katvā acchādesi.",
  "atk-s0503a:283_6": "Keci pana “dāruphalakāni vijjhitvā vākena āvuṇitvā nivāsanapāvuraṇaṃ katvā acchādesī”ti",
  "atk-s0503a:283_7": "vadanti. Evaṃ sabbathāpi dārumayacīradhāritāya “dārucīriyo”ti purimavohārena “bāhiyo”ti ca paññāyittha.",
  "atk-s0503a:284_0": "Taṃ ekaṃ kapālaṃ gahetvā vuttaniyāmena suppārakapaṭṭane piṇḍāya carantaṃ disvā manussā",
  "atk-s0503a:284_1": "cintesuṃ “sace loke arahanto nāma honti, evaṃvidhehi bhavitabbaṃ, kinnu kho ayaṃ",
  "atk-s0503a:284_2": "ayyo vatthaṃ diyyamānaṃ gaṇheyya, udāhu appicchatāya na gaṇheyyā”ti vīmaṃsantā nānādisāhi",
  "atk-s0503a:284_3": "vatthāni upanesuṃ. So cintesi – “sacāhaṃ iminā niyāmena nāgamissaṃ, nayime evaṃ mayi",
  "atk-s0503a:284_4": "pasīdeyyuṃ, yaṃnūnāhaṃ imāni paṭikkhipitvā imināva nīhārena vihareyyaṃ, evaṃ me lābhasakkāro",
  "atk-s0503a:284_5": "uppajjissatī”ti. So evaṃ cintetvā kohaññe ṭhatvā vatthāni na paṭiggaṇhi. Manussā",
  "atk-s0503a:284_6": "“aho appiccho vatāyaṃ ayyo”ti bhiyyosomattāya pasannamānasā mahantaṃ sakkārasammānaṃ kariṃsu.",
  "atk-s0503a:285_0": "Sopi bhattakiccaṃ katvā avidūraṭṭhāne ekaṃ devāyatanaṃ agamāsi. Mahājano tena saddhiṃ",
  "atk-s0503a:285_1": "eva gantvā taṃ devāyatanaṃ paṭijaggitvā adāsi. So “ime mayhaṃ cīradhāraṇamatte pasīditvā",
  "atk-s0503a:285_2": "evaṃvidhaṃ sakkārasammānaṃ karonti, etesaṃ mayā ukkaṭṭhavuttinā bhavituṃ vaṭṭatī”ti",
  "atk-s0503a:285_3": "sallahukaparikkhāro appicchova hutvā vihāsi. “Arahā”ti pana tehi sambhāvīyamāno “arahā”ti",
  "atk-s0503a:285_4": "attānaṃ amaññi, uparūpari cassa sakkāragarukāro abhivaḍḍhi, lābhī ca ahosi uḷārānaṃ",
  "atk-s0503a:285_5": "paccayānaṃ. Tena vuttaṃ – “tena kho pana samayena bāhiyo dārucīriyo suppārake paṭivasati",
  "atk-s0503a:285_6": "samuddatīre sakkato garukato”tiādi.",
  "atk-s0503a:286_0": "Tattha sakkatoti sakkaccaṃ ādarena upaṭṭhānavasena sakkato. Garukatoti guṇavisesena",
  "atk-s0503a:286_1": "yuttoti adhippāyena pāsāṇacchattaṃ viya garukaraṇavasena garukato. Mānitoti manasā",
  "atk-s0503a:286_2": "sambhāvanavasena mānito. Pūjitoti pupphagandhādīhi pūjāvasena pūjito. Apacitoti abhippasannacittehi",
  "atk-s0503a:286_3": "maggadānaāsanābhiharaṇādivasena apacito. Lābhī cīvara…pe… parikkhārānanti paṇītapaṇītānaṃ",
  "atk-s0503a:286_4": "uparūpari upanīyamānānaṃ cīvarādīnaṃ catunnaṃ paccayānaṃ labhanavasena lābhī.",
  "atk-s0503a:287_0": "Aparo nayo – sakkatoti sakkārappatto. Garukatoti garukārappatto. Mānitoti bahumānito",
  "atk-s0503a:287_1": "manasā piyāyito ca. Pūjitoti catupaccayābhipūjāya pūjito. Apacitoti apacāyanappatto.",
  "atk-s0503a:287_2": "Yassa hi cattāro paccaye sakkatvā suabhisaṅkhate paṇītapaṇīte denti, so sakkato.",
  "atk-s0503a:287_3": "Yasmiṃ garubhāvaṃ paccupaṭṭhapetvā denti, so garukato. Yaṃ manasā piyāyanti bahumaññanti",
  "atk-s0503a:287_4": "ca, so mānito. Yassa sabbampetaṃ pūjanavasena karonti, so pūjito. Yassa abhivādanapaccuṭṭhānañjalikammādivasena",
  "atk-s0503a:287_5": "paramanipaccakāraṃ karonti, so apacito. Bāhiyassa pana te sabbametaṃ akaṃsu. Tena",
  "atk-s0503a:287_6": "vuttaṃ – “bāhiyo dārucīriyo suppārake paṭivasati sakkato”tiādi. Ettha ca cīvaraṃ",
  "atk-s0503a:287_7": "so aggaṇhantopi “ehi, bhante, imaṃ vatthaṃ paṭiggaṇhāhī”ti upanāmanavasena cīvarassāpi “lābhī”tveva vutto.",
  "atk-s0503a:288_0": "Rahogatassāti rahasi gatassa. Paṭisallīnassāti ekībhūtassa bahūhi manussehi “arahā”ti",
  "atk-s0503a:288_1": "vuccamānassa tassa idāni vuccamānākārena cetaso parivitakko udapādi cittassa micchāsaṅkappo",
  "atk-s0503a:288_2": "uppajji. Kathaṃ? Ye kho keci loke arahanto vā arahattamaggaṃ vā samāpannā, ahaṃ tesaṃ",
  "atk-s0503a:288_3": "aññataroti. Tassattho – ye imasmiṃ sattaloke kilesārīnaṃ hatattā pūjāsakkārādīnañca",
  "atk-s0503a:288_4": "arahabhāvena arahanto, ye kilesārīnaṃ hananena arahattamaggaṃ samāpannā, tesu ahaṃ ekoti.",
  "atk-s0503a:289_0": "Purāṇasālohitāti purimasmiṃ bhavesālohitā bandhusadisā ekato katasamaṇadhammā devatā.",
  "atk-s0503a:289_1": "Keci pana “purāṇasālohitāti purāṇakāle bhavantare sālohitā mātubhūtā ekā devatā”ti",
  "atk-s0503a:289_2": "vadanti, taṃ aṭṭhakathāyaṃ paṭikkhipitvā purimoyevattho gahito.",
  "atk-s0503a:290_0": "Pubbe kira kassapadasabalassa sāsane osakkamāne sāmaṇerādīnaṃ vippakāraṃ disvā satta",
  "atk-s0503a:290_1": "bhikkhū saṃvegappattā “yāva sāsanaṃ na antaradhāyati, tāva attano patiṭṭhaṃ karissāmā”ti",
  "atk-s0503a:290_2": "suvaṇṇacetiyaṃ vanditvā araññaṃ paviṭṭhā ekaṃ pabbataṃ disvā “jīvite sālayā nivattantu,",
  "atk-s0503a:290_3": "nirālayā imaṃ pabbataṃ abhiruhantū”ti vatvā nisseṇiṃ bandhitvā sabbe taṃ pabbataṃ",
  "atk-s0503a:290_4": "abhiruyha nisseṇiṃ pātetvā samaṇadhammaṃ kariṃsu. Tesu saṅghatthero ekarattātikkameneva",
  "atk-s0503a:290_5": "arahattaṃ pāpuṇi. So uttarakuruto piṇḍapātaṃ ānetvā te bhikkhū, “āvuso, ito piṇḍapātaṃ",
  "atk-s0503a:290_6": "paribhuñjathā”ti āha. Te “tumhe, bhante, attano ānubhāvena evaṃ akattha, mayampi",
  "atk-s0503a:290_7": "sace tumhe viya visesaṃ nibbattessāma, sayameva āharitvā bhuñjissāmā”ti bhuñjituṃ",
  "atk-s0503a:290_8": "na icchiṃsu. Tato dutiyadivase dutiyatthero anāgāmiphalaṃ pāpuṇi, sopi tatheva piṇḍapātaṃ",
  "atk-s0503a:290_9": "ādāya tattha gantvā itare nimantesi, tepi tatheva paṭikkhipiṃsu. Tesu arahattappatto",
  "atk-s0503a:290_10": "parinibbāyi, anāgāmī suddhāvāsabhūmiyaṃ nibbatti. Itare pana pañca janā ghaṭentā",
  "atk-s0503a:290_11": "vāyamantāpi visesaṃ nibbattetuṃ nāsakkhiṃsu. Te asakkontā tattheva parisussitvā devaloke",
  "atk-s0503a:290_12": "nibbattā. Ekaṃ buddhantaraṃ devesuyeva saṃsaritvā imasmiṃ buddhuppāde devalokato",
  "atk-s0503a:290_13": "cavitvā tattha tattha kulaghare nibbattiṃsu. Tesu hi eko pakkusāti rājā ahosi, eko",
  "atk-s0503a:290_14": "kumārakassapo, eko dabbo mallaputto, eko sabhiyo paribbājako, eko bāhiyo dārucīriyo.",
  "atk-s0503a:290_15": "Tattha yo so anāgāmī brahmaloke nibbatto, taṃ sandhāyetaṃ vuttaṃ “purāṇasālohitā",
  "atk-s0503a:290_16": "devatā”ti. Devaputtopi hi devadhītā viya devo eva devatāti katvā devatāti vuccati",
  "atk-s0503a:290_17": "“atha kho aññatarā devatā”tiādīsu viya. Idha pana brahmā devatāti adhippeto.",
  "atk-s0503a:291_0": "Tassa hi brahmuno tattha nibbattasamanantarameva attano brahmasampattiṃ oloketvā",
  "atk-s0503a:291_1": "āgataṭṭhānaṃ āvajjentassa sattannaṃ janānaṃ pabbataṃ āruyha samaṇadhammakaraṇaṃ,",
  "atk-s0503a:291_2": "tatthekassa parinibbutabhāvo, anāgāmiphalaṃ patvā attano ca ettha nibbattabhāvo upaṭṭhāsi.",
  "atk-s0503a:291_3": "So “kattha nu kho itare pañca janā”ti āvajjento kāmāvacaradevaloke tesaṃ nibbattabhāvaṃ",
  "atk-s0503a:291_4": "ñatvā aparabhāge kālānukālaṃ “kinnu kho karontī”ti tesaṃ pavattiṃ oloketiyeva. Imasmiṃ",
  "atk-s0503a:291_5": "pana kāle “kahaṃ nu kho”ti āvajjento bāhiyaṃ suppārakapaṭṭanaṃ upanissāya dārucīradhāriṃ",
  "atk-s0503a:291_6": "kohaññena jīvikaṃ kappentaṃ disvā “ayaṃ mayā saddhiṃ pubbe nisseṇiṃ bandhitvā pabbataṃ",
  "atk-s0503a:291_7": "abhiruhitvā samaṇadhammaṃ karonto atisallekhavuttiyā jīvite anapekkho arahatāpi ābhataṃ",
  "atk-s0503a:291_8": "piṇḍapātaṃ aparibhuñjitvā idāni sambhāvanādhippāyo anarahāva arahattaṃ paṭijānitvā",
  "atk-s0503a:291_9": "vicarati lābhasakkārasilokaṃ nikāmayamāno, dasabalassa ca nibbattabhāvaṃ na jānāti,",
  "atk-s0503a:291_10": "handa naṃ saṃvejetvā buddhuppādaṃ jānāpessāmī”ti tāvadeva brahmalokato otaritvā rattibhāge",
  "atk-s0503a:291_11": "suppārakapaṭṭane dārucīriyassa sammukhe pāturahosi. Bāhiyo attano vasanaṭṭhāne uḷāraṃ",
  "atk-s0503a:291_12": "obhāsaṃ disvā “kiṃ nu kho eta”nti bahi nikkhamitvā olokento ākāse ṭhitaṃ mahābrahmānaṃ",
  "atk-s0503a:291_13": "disvā añjaliṃ paggayha “ke tumhe”ti pucchi. Athassa so brahmā “ahaṃ te porāṇakasahāyo",
  "atk-s0503a:291_14": "tadā anāgāmiphalaṃ patvā brahmaloke nibbatto, tvaṃ pana kiñci visesaṃ nibbattetuṃ",
  "atk-s0503a:291_15": "asakkonto tadā puthujjanakālakiriyaṃ katvā saṃsaranto idāni titthiyavesadhārī anarahāva",
  "atk-s0503a:291_16": "samāno ‘arahā aha’nti imaṃ laddhiṃ gahetvā vicarasīti ñatvā āgato, neva kho tvaṃ,",
  "atk-s0503a:291_17": "bāhiya, arahā, paṭinissajjetaṃ pāpakaṃ diṭṭhigataṃ, mā te ahosi dīgharattaṃ ahitāya",
  "atk-s0503a:291_18": "dukkhāya, sammāsambuddho loke uppanno. So hi bhagavā arahā, gaccha naṃ payirupāsassū”ti",
  "atk-s0503a:291_19": "āha. Tena vuttaṃ – “atha kho bāhiyassa dārucīriyassa purāṇasālohitā devatā”tiādi.",
  "atk-s0503a:292_0": "Tattha anukampikāti anuggahasīlā karuṇādhikā. Atthakāmāti hitakāmā mettādhikā. Purimapadena",
  "atk-s0503a:292_1": "cettha bāhiyassa dukkhāpanayanakāmataṃ tassā devatāya dasseti, pacchimena hitūpasaṃhāraṃ.",
  "atk-s0503a:292_2": "Cetasāti attano cittena, cetosīsena cettha cetopariyañāṇaṃ gahitanti veditabbaṃ.",
  "atk-s0503a:292_3": "Cetoparivitakkanti tassa cittappavattiṃ. Aññāyāti jānitvā. Tenupasaṅkamīti seyyathāpi",
  "atk-s0503a:292_4": "nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya,",
  "atk-s0503a:292_5": "evameva brahmaloke antarahito bāhiyassa purato pātubhavanavasena upasaṅkami. Etadavocāti",
  "atk-s0503a:292_6": "“ye kho keci loke arahanto vā”tiādipavattamicchāparivitakkaṃ bāhiyaṃ sahoḍhaṃ coraṃ",
  "atk-s0503a:292_7": "gaṇhanto viya “neva kho tvaṃ, bāhiya, arahā”tiādikaṃ etaṃ idāni vuccamānavacanaṃ",
  "atk-s0503a:292_8": "brahmā avoca. Neva kho tvaṃ, bāhiya, arahāti etena tadā bāhiyassa asekkhabhāvaṃ paṭikkhipati,",
  "atk-s0503a:292_9": "nāpi arahattamaggaṃ vā samāpannoti etena sekkhabhāvaṃ, ubhayenapissa anariyabhāvameva",
  "atk-s0503a:292_10": "dīpeti. Sāpi te paṭipadā natthi, yāya tvaṃ arahā vā assa arahattamaggaṃ vā samāpannoti",
  "atk-s0503a:292_11": "iminā panassa kalyāṇaputhujjanabhāvampi paṭikkhipati. Tattha paṭipadāti sīlavisuddhiādayo",
  "atk-s0503a:292_12": "cha visuddhiyo. Paṭipajjati etāya ariyamaggeti paṭipadā. Assāti bhaveyyāsi.",
  "atk-s0503a:293_0": "Ayañcassa arahattādhimāno kiṃ nissāya uppannoti? “Appicchatāya santuṭṭhitāya sallekhatāya",
  "atk-s0503a:293_1": "dīgharattaṃ katādhikārattā tadaṅgappahānavasena kilesānaṃ vihatattā arahattādhimāno",
  "atk-s0503a:293_2": "uppanno”ti keci vadanti. Apare panāhu “bāhiyo paṭhamādijhānacatukkalābhī, tasmāssa",
  "atk-s0503a:293_3": "vikkhambhanappahānena kilesānaṃ asamudācārato arahattādhimāno uppajjatī”ti. Tadubhayampi",
  "atk-s0503a:293_4": "tesaṃ matimattameva “sambhāvanādhippāyo lābhasakkārasilokaṃ nikāmayamāno”ti ca aṭṭhakathāyaṃ",
  "atk-s0503a:293_5": "āgatattā. Tasmā vuttanayenevettha attho veditabbo.",
  "atk-s0503a:294_0": "Atha bāhiyo ākāse ṭhatvā kathentaṃ mahābrahmānaṃ oloketvā cintesi – “aho bhāriyaṃ",
  "atk-s0503a:294_1": "vata kammaṃ, yamahaṃ arahāti cintesiṃ, ayañca ‘arahattagāminī paṭipadāpi te natthī’ti",
  "atk-s0503a:294_2": "vadati, atthi nu kho loke koci arahā”ti? Atha naṃ pucchi. Tena vuttaṃ – “atha ke",
  "atk-s0503a:294_3": "carahi devate loke arahanto vā arahattamaggaṃ vā samāpannā”ti.",
  "atk-s0503a:295_0": "Tattha athāti pucchārambhe nipāto. Ke carahīti ke etarahi. Loketi okāsaloke. Ayañhettha",
  "atk-s0503a:295_1": "adhippāyo – bhājanalokabhūte sakalasmiṃ jambudīpatale kasmiṃ ṭhāne arahanto vā arahattamaggaṃ",
  "atk-s0503a:295_2": "vā samāpannā etarahi viharanti, yattha mayaṃ te upasaṅkamitvā tesaṃ ovāde ṭhatvā",
  "atk-s0503a:295_3": "vaṭṭadukkhato muccissāmāti. Uttaresūti suppārakapaṭṭanato pubbuttaradisābhāgaṃ sandhāya vuttaṃ.",
  "atk-s0503a:296_0": "Arahanti ārakattā arahaṃ. Ārakā hi so sabbakilesehi suvidūravidūre ṭhito maggena",
  "atk-s0503a:296_1": "savāsanānaṃ kilesānaṃ viddhaṃsitattā. Arīnaṃ vā hatattā arahaṃ. Bhagavatā hi kilesārayo",
  "atk-s0503a:296_2": "anavasesato ariyamaggena hatā samucchinnāti. Arānaṃ vā hatattā arahaṃ. Yañca avijjābhavataṇhāmayanābhi",
  "atk-s0503a:296_3": "puññādiabhisaṅkhārāraṃ jarāmaraṇanemi āsavasamudayamayena akkhena vijjhitvā tibhavarathe",
  "atk-s0503a:296_4": "samāyojitaṃ anādikālappavattaṃ saṃsāracakkaṃ. Tassānena bodhimaṇḍe vīriyapādehi sīlapathaviyaṃ",
  "atk-s0503a:296_5": "patiṭṭhāya saddhāhatthena kammakkhayakarañāṇapharasuṃ gahetvā sabbepi arā hatā vihatā",
  "atk-s0503a:296_6": "viddhaṃsitāti. Arahatīti vā arahaṃ. Bhagavā hi sadevake loke aggadakkhiṇeyyattā uḷāre",
  "atk-s0503a:296_7": "cīvarādipaccaye pūjāvisesañca arahati. Rahābhāvato vā arahaṃ. Tathāgato hi sabbaso",
  "atk-s0503a:296_8": "samucchinnarāgādikilesattā pāpakilesassāpi asambhavato pāpakaraṇe rahābhāvatopi arahanti vuccati.",
  "atk-s0503a:297_0": "Sammā sāmañca sabbadhammānaṃ buddhattā sammāsambuddho. Bhagavā hi abhiññeyye dhamme",
  "atk-s0503a:297_1": "abhiññeyyato, pariññeyye dhamme pariññeyyato, pahātabbe dhamme pahātabbato, sacchikātabbe",
  "atk-s0503a:297_2": "dhamme sacchikātabbato, bhāvetabbe dhamme bhāvetabbato abhisambujjhi. Vuttañhetaṃ –",
  "atk-s0503a:298": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0503a:299": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0503a:300_0": "Apica kusale dhamme anavajjasukhavipākato, akusale dhamme sāvajjadukkhavipākatotiādinā",
  "atk-s0503a:300_1": "sabbattikadukādivasena ayamattho netabbo. Iti aviparītaṃ sayambhuñāṇena sabbākārato",
  "atk-s0503a:300_2": "sabbadhammānaṃ abhisambuddhattā sammāsambuddhoti ayamettha saṅkhepo. Vitthāro pana",
  "atk-s0503a:300_3": "visuddhimagge āgatanayeneva veditabbo. Arahattāyāti aggaphalappaṭilābhāya. Dhammaṃ",
  "atk-s0503a:300_4": "desetīti ādikalyāṇādiguṇavisesayuttaṃ sīlādipaṭipadādhammaṃ samathavipassanādhammameva",
  "atk-s0503a:300_5": "vā veneyyajjhāsayānurūpaṃ upadisati katheti.",
  "atk-s0503a:301_0": "Saṃvejitoti “dhiratthu vata, bho, puthujjanabhāvassa, yenāhaṃ anarahāva samāno arahāti",
  "atk-s0503a:301_1": "amaññiṃ, sammāsambuddhañca loke uppajjitvā dhammaṃ desentaṃ na jāniṃ, dujjānaṃ kho",
  "atk-s0503a:301_2": "panidaṃ jīvitaṃ, dujjānaṃ maraṇa”nti saṃvegamāpādito, devatāvacanena yathāvuttenākārena",
  "atk-s0503a:301_3": "saṃviggamānasoti attho. Tāvadevāti tasmiṃyeva khaṇe. Suppārakā pakkāmīti buddhoti",
  "atk-s0503a:301_4": "nāmamapi savanena uppannāya buddhārammaṇāya pītiyā saṃvegena ca codiyamānahadayo",
  "atk-s0503a:301_5": "suppārakapaṭṭanato sāvatthiṃ uddissa pakkanto. Sabbattha ekarattiparivāsenāti sabbasmiṃ",
  "atk-s0503a:301_6": "magge ekarattivāseneva agamāsi. Suppārakapaṭṭanato hi sāvatthi vīsayojanasate hoti,",
  "atk-s0503a:301_7": "tañcāyaṃ ettakaṃ addhānaṃ ekarattivāsena agamāsi. Yadā suppārakato nikkhanto, tadaheva",
  "atk-s0503a:301_8": "sāvatthiṃ sampattoti.",
  "atk-s0503a:302_0": "Kathaṃ panāyaṃ evaṃ agamāsīti? Devatānubhāvena, “buddhānubhāvenā”tipi vadanti. “Sabbattha",
  "atk-s0503a:302_1": "ekarattiparivāsenā”ti pana vuttattā maggassa ca vīsayojanasatikattā antarāmagge gāmanigamarājadhānīsu",
  "atk-s0503a:302_2": "yattha yattha rattiyaṃ vasati, tattha tattha dutiyaṃ aruṇaṃ anuṭṭhāpetvā sabbattha",
  "atk-s0503a:302_3": "ekarattivāseneva sāvatthiṃ upasaṅkamīti ayamattho dīpito hotīti. Nayidaṃ evaṃ daṭṭhabbaṃ.",
  "atk-s0503a:302_4": "Sabbasmiṃ vīsayojanasatike magge ekarattivāsenāti imassa atthassa adhippetattā. Ekarattimattaṃ",
  "atk-s0503a:302_5": "so sakalasmiṃ tasmiṃ magge vasitvā pacchimadivase pubbaṇhasamaye sāvatthiṃ anuppattoti.",
  "atk-s0503a:303_0": "Bhagavāpi bāhiyassa āgamanaṃ ñatvā “na tāvassa indriyāni paripākaṃ gatāni, khaṇantare",
  "atk-s0503a:303_1": "pana paripākaṃ gamissantī”ti tassa indriyānaṃ paripākaṃ āgamayamāno mahābhikkhusaṅghaparivuto",
  "atk-s0503a:303_2": "tasmiṃ khaṇe sāvatthiṃ piṇḍāya pāvisi. So ca jetavanaṃ pavisitvā bhuttapātarāse kāyālasiyavimocanatthaṃ",
  "atk-s0503a:303_3": "abbhokāse caṅkamante sambahule bhikkhū passitvā “kahaṃ nu kho etarahi bhagavā”ti",
  "atk-s0503a:303_4": "pucchi. Bhikkhū “bhagavā sāvatthiṃ piṇḍāya paviṭṭho”ti vatvā pucchiṃsu “tvaṃ pana",
  "atk-s0503a:303_5": "kuto āgato”ti? “Suppārakapaṭṭanato āgatomhī”ti. “Dūrato āgatosi, nisīda, tāva pāde",
  "atk-s0503a:303_6": "dhovitvā makkhetvā thokaṃ vissamāhi, āgatakāle satthāraṃ dakkhasī”ti. “Ahaṃ, bhante,",
  "atk-s0503a:303_7": "attano jīvitantarāyaṃ na jānāmi, ekarattenevamhi katthacipi ciraṃ aṭṭhatvā anisīditvā",
  "atk-s0503a:303_8": "vīsayojanasatikaṃ maggaṃ āgato, satthāraṃ passitvāva vissamissāmī”ti vatvā taramānarūpo",
  "atk-s0503a:303_9": "sāvatthiṃ pavisitvā anopamāya buddhasiriyā virocamānaṃ bhagavantaṃ passi. Tena vuttaṃ",
  "atk-s0503a:303_10": "“tena kho pana samayena sambahulā bhikkhū abbhokāse caṅkamanti. Atha kho bāhiyo dārucīriyo",
  "atk-s0503a:303_11": "yena te bhikkhū tenupasaṅkamī”tiādi.",
  "atk-s0503a:304_0": "Tattha kahanti kattha. Nūti saṃsaye, khoti padapūraṇe, kasmiṃ nu kho padeseti attho.",
  "atk-s0503a:304_1": "Dassanakāmamhāti daṭṭhukāmā amha. Mayañhi taṃ bhagavantaṃ andho viya cakkhuṃ, badhiro",
  "atk-s0503a:304_2": "viya sotaṃ, mūgo viya kalyāṇavākkaraṇaṃ, hatthapādavikalo viya hatthapāde, daliddo",
  "atk-s0503a:304_3": "viya dhanasampadaṃ, kantāraddhānappaṭipanno viya khemantabhūmiṃ, rogābhibhūto viya",
  "atk-s0503a:304_4": "ārogyaṃ, mahāsamudde bhinnanāvo viya mahākullaṃ passituṃ upasaṅkamituñca icchāmāti",
  "atk-s0503a:304_5": "dasseti. Taramānarūpoti taramānākāro.",
  "atk-s0503a:305_0": "Pāsādikanti bāttiṃsamahāpurisalakkhaṇaasītianubyañjanabyāmappabhāketumālālaṅkatāya",
  "atk-s0503a:305_1": "samantapāsādikāya attano sarīrasobhāsampattiyā rūpakāyadassanabyāvaṭassa janassa",
  "atk-s0503a:305_2": "sabbabhāgato pasādāvahaṃ. Pasādanīyanti dasabalacatuvesārajjachaasādhāraṇañāṇaaṭṭhārasāveṇika-",
  "atk-s0503a:305_3": "buddhadhammappabhutiaparimāṇaguṇagaṇasamannāgatāya dhammakāyasampattiyā sarikkhakajanassa",
  "atk-s0503a:305_4": "pasādanīyaṃ pasīditabbayuttaṃ pasādārahaṃ vā. Santindriyanti cakkhādipañcindriyalolabhāvāpagamanena",
  "atk-s0503a:305_5": "vūpasantapañcindriyaṃ. Santamānasanti chaṭṭhassa manindriyassa nibbisevanabhāvūpagamanena",
  "atk-s0503a:305_6": "vūpasantamānasaṃ. Uttamadamathasamathamanuppattanti lokuttarapaññāvimutticetovimuttisaṅkhātaṃ",
  "atk-s0503a:305_7": "uttamaṃ damathaṃ samathañca anuppatvā adhigantvā ṭhitaṃ. Dantanti suparisuddhakāyasamācāratāya",
  "atk-s0503a:305_8": "ceva hatthapādakukkuccābhāvato davādiabhāvato ca kāyena dantaṃ. Guttanti suparisuddhavacīsamācāratāya",
  "atk-s0503a:305_9": "ceva niratthakavācābhāvato davādiabhāvato ca vācāya guttaṃ. Yatindriyanti suparisuddhamanosamācāratāya",
  "atk-s0503a:305_10": "ariyiddhiyogena abyāvaṭaappaṭisaṅkhānupekkhābhāvato ca manindriyavasena yatindriyaṃ.",
  "atk-s0503a:305_11": "Nāganti chandādivasena agamanato, pahīnānaṃ rāgādikilesānaṃ punānāgamanato, kassacipi",
  "atk-s0503a:305_12": "āgussa sabbathāpi akaraṇato, punabbhavassa ca agamanatoti imehi kāraṇehi nāgaṃ. Ettha",
  "atk-s0503a:305_13": "ca pāsādikanti iminā rūpakāyena bhagavato pamāṇabhūtataṃ dīpeti, pasādanīyanti iminā",
  "atk-s0503a:305_14": "dhammakāyena, santindriyantiādinā sesehi pamāṇabhūtataṃ dīpeti. Tena catuppamāṇike",
  "atk-s0503a:305_15": "lokasannivāse anavasesato sattānaṃ bhagavato pamāṇabhāvo pakāsitoti veditabbo.",
  "atk-s0503a:306_0": "Evaṃbhūtañca bhagavantaṃ antaravīthiyaṃ gacchantaṃ disvā “cirassaṃ vata me sammāsambuddho",
  "atk-s0503a:306_1": "diṭṭho”ti haṭṭhatuṭṭho pañcavaṇṇāya pītiyā nirantaraṃ phuṭasarīro pītivipphāritavivaṭaniccalalocano",
  "atk-s0503a:306_2": "diṭṭhaṭṭhānato paṭṭhāya oṇatasarīro bhagavato sarīrappabhāvemajjhaṃ ajjhogāhetvā",
  "atk-s0503a:306_3": "tattha nimujjanto bhagavato samīpaṃ upasaṅkamitvā pañcapatiṭṭhitena vanditvā bhagavato",
  "atk-s0503a:306_4": "pāde sambāhanto paricumbanto “desetu me, bhante, bhagavā dhamma”nti āha. Tena vuttaṃ",
  "atk-s0503a:306_5": "– “bhagavato pāde sirasā nipatitvā bhagavantaṃ etadavoca – ‘desetu me, bhante, bhagavā",
  "atk-s0503a:306_6": "dhammaṃ, desetu sugato dhammaṃ, yaṃ mamassa dīgharattaṃ hitāya sukhāyā”’ti.",
  "atk-s0503a:307_0": "Tattha sugatoti sobhanagamanattā, sundaraṃ ṭhānaṃ gatattā, sammā gatattā, sammā gadattā",
  "atk-s0503a:307_1": "sugato. Gamanampi hi gatanti vuccati, tañca bhagavato sobhanaṃ parisuddhaṃ anavajjaṃ.",
  "atk-s0503a:307_2": "Kiṃ pana tanti? Ariyamaggo. Tena hesa gamanena khemaṃ disaṃ asajjamāno gato, aññepi",
  "atk-s0503a:307_3": "gametīti sobhanagamanattā sugato. Sundarañcesa ṭhānaṃ amataṃ nibbānaṃ gatoti sundaraṃ",
  "atk-s0503a:307_4": "ṭhānaṃ gatattā sugato. Sammā ca gatattā sugato tena tena maggena pahīne kilese puna",
  "atk-s0503a:307_5": "apaccāgamanato. Vuttañhetaṃ –",
  "atk-s0503a:308": "“Sotāpattimaggena ye kilesā pahīnā, te kilese na puneti na pacceti na paccāgacchatīti sugato. Sakadāgāmi…pe… arahattamaggena…pe… na paccāgacchatīti sugato”ti.",
  "atk-s0503a:309_0": "Atha vā sammā gatattāti tīsupi avatthāsu sammāpaṭipattiyā gatattā, suppaṭipannattāti",
  "atk-s0503a:309_1": "attho. Dīpaṅkarapādamūlato hi paṭṭhāya yāva mahābodhimaṇḍā tāva samatiṃsapāramipūritāya",
  "atk-s0503a:309_2": "sammāpaṭipattiyā ñātatthacariyāya lokatthacariyāya buddhatthacariyāya koṭiṃ pāpuṇitvā",
  "atk-s0503a:309_3": "sabbalokassa hitasukhameva paribrūhanto sassataṃ ucchedaṃ kāmasukhaṃ attakilamathanti",
  "atk-s0503a:309_4": "ime ante anupagacchantiyā anuttarāya bojjhaṅgabhāvanāsaṅkhātāya majjhimāya paṭipadāya",
  "atk-s0503a:309_5": "ariyasaccesu tato paraṃ samadhigatadhammādhipateyyo sabbasattesu avisayāya sammāpaṭipattiyā",
  "atk-s0503a:309_6": "ca gato paṭipannoti evampi sammā gatattā sugato. Sammā cesa gadati yuttaṭṭhāne yuttameva",
  "atk-s0503a:309_7": "vācaṃ bhāsatīti sugato. Vuttampi cetaṃ –",
  "atk-s0503a:310": "“Kālavādī, bhūtavādī, atthavādī, dhammavādī, vinayavādī, nidhānavatiṃ vācaṃ bhāsitā kālena sāpadesaṃ pariyantavatiṃ atthasaṃhita”nti.",
  "atk-s0503a:311": "Aparampi vuttaṃ –",
  "atk-s0503a:312": "“Yā sā vācā abhūtā atacchā anatthasaṃhitā, yā ca paresaṃ appiyā amanāpā, na taṃ tathāgato vācaṃ bhāsatī”tiādi.",
  "atk-s0503a:313": "Evaṃ sammā gadattāpi sugato.",
  "atk-s0503a:314_0": "Yaṃ mamassa dīgharattaṃ hitāya sukhāyāti yaṃ dhammassa upadisanaṃ cirakālaṃ mama",
  "atk-s0503a:314_1": "jhānavimokkhādihitāya tadadhigantabbasukhāya ca siyā. Akālo kho tāva bāhiyāti tava",
  "atk-s0503a:314_2": "dhammadesanāya na tāva kāloti attho. Kiṃ pana bhagavato sattahitapaṭipattiyā akālopi",
  "atk-s0503a:314_3": "nāma atthi, yato bhagavā kālavādīti? Vuccate – kāloti cettha veneyyānaṃ indriyaparipākakālo",
  "atk-s0503a:314_4": "adhippeto. Yasmā pana tadā bāhiyassa attano indriyānaṃ paripakkāparipakkabhāvo dubbiññeyyo,",
  "atk-s0503a:314_5": "tasmā bhagavā taṃ avatvā attano antaravīthiyaṃ ṭhitabhāvamassa kāraṇaṃ apadisanto",
  "atk-s0503a:314_6": "āha “antaragharaṃ paviṭṭhamhā”ti. Dujjānanti dubbiññeyyaṃ. Jīvitantarāyānanti jīvitassa",
  "atk-s0503a:314_7": "antarāyakaradhammānaṃ vattanaṃ avattanaṃ vāti vattukāmo sambhamavasena “jīvitantarāyāna”nti",
  "atk-s0503a:314_8": "āha. Tathā hi anekapaccayappaṭibaddhavuttijīvitaṃ anekarūpā ca tadantarāyā. Vuttañhi –",
  "atk-s0503a:315": "“Ajjeva kiccamātappaṃ, ko jaññā maraṇaṃ suve;",
  "atk-s0503a:316": "Na hi no saṅgaraṃ tena, mahāsenena maccunā”ti. ;",
  "atk-s0503a:317_0": "Kasmā panāyaṃ jīvitantarāyameva tāva purakkharoti? “Nimittaññutāya adiṭṭhakosallena",
  "atk-s0503a:317_1": "vā”ti keci. Apare “devatāya santike jīvitantarāyassa sutattā”ti vadanti. Antimabhavikattā",
  "atk-s0503a:317_2": "pana upanissayasampattiyā codiyamāno evamāha. Na hi tesaṃ appattaarahattānaṃ jīvitakkhayo",
  "atk-s0503a:317_3": "hoti. Kiṃ pana kāraṇā bhagavā tassa dhammaṃ desetukāmova dvikkhattuṃ paṭikkhipi?",
  "atk-s0503a:317_4": "Evaṃ kirassa ahosi “imassa maṃ diṭṭhakālato paṭṭhāya sakalasarīraṃ pītiyā nirantaraṃ",
  "atk-s0503a:317_5": "phuṭaṃ, atibalavā pītivego, dhammaṃ sutvāpi na tāva sakkhissati paṭivijjhituṃ. Yāva",
  "atk-s0503a:317_6": "pana majjhattupekkhā saṇṭhāti, tāva tiṭṭhatu, vīsayojanasataṃ maggaṃ āgatattā darathopissa",
  "atk-s0503a:317_7": "kāye balavā, sopi tāva paṭippassambhatū”ti. Tasmā dvikkhattuṃ paṭikkhipi. Keci pana",
  "atk-s0503a:317_8": "“dhammassavane ādarajananatthaṃ bhagavā evamakāsī”ti vadanti. Tatiyavāraṃ yācito",
  "atk-s0503a:317_9": "pana majjhattupekkhaṃ darathappaṭipassaddhiṃ paccupaṭṭhitañcassa jīvitantarāyaṃ disvā",
  "atk-s0503a:317_10": "“idāni dhammadesanāya kālo”ti cintetvā “tasmā tihā”tiādinā dhammadesanaṃ ārabhi.",
  "atk-s0503a:318_0": "Tattha tasmāti yasmā tvaṃ ussukkajāto hutvā ativiya maṃ yācasi, yasmā vā jīvitantarāyānaṃ",
  "atk-s0503a:318_1": "dujjānataṃ vadasi, indriyāni ca te paripākaṃ gatāni, tasmā. Tihāti nipātamattaṃ.",
  "atk-s0503a:318_2": "Teti tayā evanti idāni vattabbākāraṃ vadati.",
  "atk-s0503a:319": "Sikkhitabbanti adhisīlasikkhādīnaṃ tissannampi sikkhānaṃ vasena sikkhanaṃ kātabbaṃ. Yathā pana sikkhitabbaṃ, taṃ dassento “diṭṭhe diṭṭhamattaṃ bhavissatī”tiādimāha.",
  "atk-s0503a:320_0": "Tattha diṭṭhe diṭṭhamattanti rūpāyatane cakkhuviññāṇena diṭṭhamattaṃ. Yathā hi cakkhuviññāṇaṃ",
  "atk-s0503a:320_1": "rūpe rūpamattameva passati, na aniccādisabhāvaṃ, evameva sesaṃ. Cakkhudvārikaviññāṇena",
  "atk-s0503a:320_2": "hi me diṭṭhamattameva bhavissatīti sikkhitabbanti attho. Atha vā diṭṭhe diṭṭhaṃ nāma",
  "atk-s0503a:320_3": "cakkhuviññāṇena rūpavijānananti attho. Mattanti pamāṇaṃ. Diṭṭhā mattā etassāti diṭṭhamattaṃ,",
  "atk-s0503a:320_4": "cakkhuviññāṇamattameva cittaṃ bhavissatīti attho. Idaṃ vuttaṃ hoti – yathā āpāthagate",
  "atk-s0503a:320_5": "rūpe cakkhuviññāṇaṃ na rajjati, na dussati, na muyhati, evaṃ rāgādivirahena cakkhuviññāṇamattameva",
  "atk-s0503a:320_6": "me javanaṃ bhavissati, cakkhuviññāṇappamāṇeneva javanaṃ ṭhapessāmīti.",
  "atk-s0503a:321_0": "Atha vā diṭṭhaṃ nāma cakkhuviññāṇena diṭṭhaṃ rūpaṃ, diṭṭhamattaṃ nāma tattheva uppannaṃ",
  "atk-s0503a:321_1": "sampaṭicchanasantīraṇavoṭṭhabbanasaṅkhātaṃ cittattayaṃ. Yathā taṃ na rajjati, na",
  "atk-s0503a:321_2": "dussati, na muyhati, evaṃ āpāthagate rūpe teneva sampaṭicchanādippamāṇena javanaṃ",
  "atk-s0503a:321_3": "uppādessāmi, nāhaṃ taṃ pamāṇaṃ atikkamitvā rajjanādivasena uppajjituṃ dassāmīti evamettha",
  "atk-s0503a:321_4": "attho daṭṭhabbo. Eseva nayo sutamute. Mutanti tadārammaṇaviññāṇehi saddhiṃ gandharasaphoṭṭhabbāyatanaṃ",
  "atk-s0503a:321_5": "veditabbaṃ. Viññāte viññātamattanti ettha pana viññātaṃ nāma manodvārāvajjanena viññātārammaṇaṃ.",
  "atk-s0503a:321_6": "Tasmiṃ viññāte viññātamattanti āvajjanappamāṇaṃ. Yathā āvajjanaṃ na rajjati, na dussati,",
  "atk-s0503a:321_7": "na muyhati, evaṃ rajjanādivasena ca uppajjituṃ adatvā āvajjanappamāṇeneva cittaṃ",
  "atk-s0503a:321_8": "ṭhapessāmīti ayamettha attho. Evañhi te, bāhiya, sikkhitabbanti evaṃ imāya paṭipadāya",
  "atk-s0503a:321_9": "tayā, bāhiya, tissannaṃ sikkhānaṃ anuvattanavasena sikkhitabbaṃ.",
  "atk-s0503a:322_0": "Iti bhagavā bāhiyassa saṃkhittarucitāya chahi viññāṇakāyehi saddhiṃ chaḷārammaṇabhedabhinnaṃ",
  "atk-s0503a:322_1": "vipassanāya visayaṃ diṭṭhādīhi catūhi koṭṭhāsehi vibhajitvā tatthassa ñātatīraṇapariññaṃ",
  "atk-s0503a:322_2": "dasseti. Kathaṃ? Ettha hi rūpāyatanaṃ passitabbaṭṭhena diṭṭhaṃ nāma, cakkhuviññāṇaṃ",
  "atk-s0503a:322_3": "pana saddhiṃ taṃdvārikaviññāṇehi dassanaṭṭhena, tadubhayampi yathāpaccayaṃ pavattamānaṃ",
  "atk-s0503a:322_4": "dhammamattameva, na ettha koci kattā vā kāretā vā, yato taṃ hutvā abhāvaṭṭhena aniccaṃ,",
  "atk-s0503a:322_5": "udayabbayappaṭipīḷanaṭṭhena dukkhaṃ, avasavattanaṭṭhena anattāti kuto tattha paṇḍitassa",
  "atk-s0503a:322_6": "rajjanādīnaṃ okāsoti? Ayamettha adhippāyo sutādīsupi.",
  "atk-s0503a:323_0": "Idāni ñātatīraṇapariññāsu patiṭṭhitassa upari saha maggaphalena pahānapariññaṃ dassetuṃ,",
  "atk-s0503a:323_1": "“yato kho te, bāhiyā”tiādi āraddhaṃ. Tattha yatoti yadā, yasmā vā. Teti tava. Tatoti",
  "atk-s0503a:323_2": "tadā, tasmā vā. Tenāti tena diṭṭhādinā, diṭṭhādipaṭibaddhena rāgādinā vā. Idaṃ vuttaṃ",
  "atk-s0503a:323_3": "hoti – bāhiya, tava yasmiṃ kāle yena vā kāraṇena diṭṭhādīsu mayā vuttavidhiṃ paṭipajjantassa",
  "atk-s0503a:323_4": "aviparītasabhāvāvabodhena diṭṭhādimattaṃ bhavissati, tasmiṃ kāle tena vā kāraṇena",
  "atk-s0503a:323_5": "diṭṭhādipaṭibaddhena rāgādinā saha na bhavissasi, ratto vā duṭṭho vā mūḷho vā na",
  "atk-s0503a:323_6": "bhavissasi, pahīnarāgādikattā tena vā diṭṭhādinā saha paṭibaddho na bhavissasīti.",
  "atk-s0503a:323_7": "Tato tvaṃ, bāhiya, na tatthāti yadā yasmā vā tvaṃ tena rāgena vā ratto dosena vā",
  "atk-s0503a:323_8": "duṭṭho mohena vā mūḷho na bhavissasi, tadā tasmā vā tvaṃ tattha diṭṭhādike na bhavissasi,",
  "atk-s0503a:323_9": "tasmiṃ diṭṭhe vā sutamutaviññāte vā “etaṃ mama, esohamasmi, eso me attā”ti taṇhāmānadiṭṭhīhi",
  "atk-s0503a:323_10": "allīno patiṭṭhito na bhavissasi. Ettāvatā pahānapariññaṃ matthakaṃ pāpetvā khīṇāsavabhūmi dassitā.",
  "atk-s0503a:324_0": "Tato tvaṃ, bāhiya, nevidha na huraṃ na ubhayamantarenāti yadā tvaṃ, bāhiya, tena",
  "atk-s0503a:324_1": "rāgādinā tattha diṭṭhādīsu paṭibaddho na bhavissasi, tadā tvaṃ neva idhaloke na paraloke",
  "atk-s0503a:324_2": "na ubhayatthāpi. Esevanto dukkhassāti kilesadukkhassa ca vaṭṭadukkhassa ca ayameva",
  "atk-s0503a:324_3": "hi anto ayaṃ parivaṭumabhāvoti ayameva hi ettha attho. Ye pana “ubhayamantarenā”ti",
  "atk-s0503a:324_4": "padaṃ gahetvā antarābhavaṃ nāma icchanti, tesaṃ taṃ micchā. Antarābhavassa hi bhāvo",
  "atk-s0503a:324_5": "abhidhamme paṭikkhittoyeva. Antarenāti vacanaṃ pana vikappantaradīpanaṃ, tasmā ayamettha",
  "atk-s0503a:324_6": "attho – “neva idha na huraṃ, aparo vikappo na ubhaya”nti.",
  "atk-s0503a:325_0": "Atha vā antarenāti vacanaṃ pana vikappantarābhāvadīpanaṃ. Tassattho – “neva idha",
  "atk-s0503a:325_1": "na huraṃ, ubhayamantare pana na aññaṭṭhānaṃ atthī”ti. Yepi ca “antarāparinibbāyī",
  "atk-s0503a:325_2": "sambhavesī”ti ca imesaṃ suttapadānaṃ atthaṃ ayoniso gahetvā “atthiyeva antarābhavo”ti",
  "atk-s0503a:325_3": "vadanti, tepi yasmā avihādīsu tattha tattha āyuvemajjhaṃ anatikkamitvā antarā aggamaggādhigamena",
  "atk-s0503a:325_4": "anavasesakilesaparinibbānena parinibbāyatīti antarāparinibbāyī, na antarābhavabhūtoti",
  "atk-s0503a:325_5": "purimassa suttapadassa attho. Pacchimassa ca ye bhūtā eva, na bhavissanti, te khīṇāsavā",
  "atk-s0503a:325_6": "purimapade bhūtāti vuttā. Tabbiruddhatāya sambhavamesantīti sambhavesino, appahīnabhavasaṃyojanattā",
  "atk-s0503a:325_7": "sekhā puthujjanā ca. Catūsu vā yonīsu aṇḍajajalābujasattā yāva aṇḍakosaṃ vatthikosañca",
  "atk-s0503a:325_8": "na bhindanti, tāva sambhavesī nāma, aṇḍakosato vatthikosato ca bahi nikkhantā bhūtā",
  "atk-s0503a:325_9": "nāma. Saṃsedajā opapātikā ca paṭhamacittakkhaṇe sambhavesī nāma, dutiyacittakkhaṇato",
  "atk-s0503a:325_10": "paṭṭhāya bhūtā nāma. Yena vā iriyāpathena jāyanti, yāva tato aññaṃ na pāpuṇanti,",
  "atk-s0503a:325_11": "tāva sambhavesino, tato paraṃ bhūtāti attho. Tasmā natthīti paṭikkhipitabbā. Sati",
  "atk-s0503a:325_12": "hi ujuke pāḷianugate atthe kiṃ aniddhāritasāmatthiyena antarābhavena parikappitena payojananti.",
  "atk-s0503a:326_0": "Ye pana “santānavasena pavattamānānaṃ dhammānaṃ avicchedena desantaresu pātubhāvo",
  "atk-s0503a:326_1": "diṭṭho, yathā taṃ vīhiādiaviññāṇakasantāne, evaṃ saviññāṇakasantānepi avicchedena",
  "atk-s0503a:326_2": "desantaresu pātubhāvena bhavitabbaṃ. Ayañca nayo sati antarābhave yujjati, na aññathā”ti",
  "atk-s0503a:326_3": "yuttiṃ vadanti. Tena hi iddhimato cetovasippattassa cittānugatikaṃ kāyaṃ adhiṭṭhahantassa",
  "atk-s0503a:326_4": "khaṇena brahmalokato idhūpasaṅkamane ito vā brahmalokagamane yutti vattabbā. Yadi",
  "atk-s0503a:326_5": "sabbattheva avicchinnadese dhammānaṃ pavatti icchitā, yadipi siyā iddhimantānaṃ iddhivisayo",
  "atk-s0503a:326_6": "acinteyyoti. Taṃ idhāpi samānaṃ “kammavipāko acinteyyo”ti vacanato. Tasmā taṃ tesaṃ",
  "atk-s0503a:326_7": "matimattameva. Acinteyyasabhāvā hi sabhāvadhammā, te katthaci paccayavasena vicchinnadese",
  "atk-s0503a:326_8": "pātubhavanti, katthaci avicchinnadese. Tathā hi mukhaghosādīhi paccayehi aññasmiṃ",
  "atk-s0503a:326_9": "dese ādāsapabbatappadesādike paṭibimbapaṭighosādikaṃ paccayuppannaṃ nibbattamānaṃ",
  "atk-s0503a:326_10": "dissati, tasmā na sabbaṃ sabbattha upanetabbanti ayamettha saṅkhepo. Vitthāro pana",
  "atk-s0503a:326_11": "paṭibimbassa udāharaṇabhāvasādhanādiko antarābhavakathāvicāro kathāvatthupakaraṇassa ṭīkāyaṃ gahetabbo.",
  "atk-s0503a:327_0": "Apare pana “idhāti kāmabhavo, huranti arūpabhavo, ubhayamantarenāti rūpabhavo vutto”ti.",
  "atk-s0503a:327_1": "Aññe “idhāti ajjhattikāyatanāni, huranti bāhirāyatanāni, ubhayamantarenāti cittacetasikā”ti.",
  "atk-s0503a:327_2": "“Idhāti vā paccayadhammā, huranti paccayuppannadhammā, ubhayamantarenāti paṇṇattidhammā",
  "atk-s0503a:327_3": "vuttā”ti vadanti. Taṃ sabbaṃ aṭṭhakathāsu natthi. Evaṃ tāva “diṭṭhe diṭṭhamattaṃ",
  "atk-s0503a:327_4": "bhavissatī”tiādinā diṭṭhādivasena catudhā tebhūmakadhammā saṅgahetabbā. Tattha subhasukhaniccaattaggāhaparivajjanamukhena",
  "atk-s0503a:327_5": "asubhadukkhāniccānattānupassanā dassitāti heṭṭhimāhi visuddhīhi saddhiṃ saṅkhepeneva",
  "atk-s0503a:327_6": "vipassanā kathitā. “Tato tvaṃ, bāhiya, na tenā”ti iminā rāgādīnaṃ samucchedassa adhippetattā",
  "atk-s0503a:327_7": "maggo. “Tato tvaṃ, bāhiya, na tatthā”ti iminā phalaṃ. “Nevidhā”tiādinā anupādisesā",
  "atk-s0503a:327_8": "parinibbānadhātu kathitāti daṭṭhabbaṃ. Tena vuttaṃ – “atha kho bāhiyassa…pe… āsavehi cittaṃ vimuccī”ti.",
  "atk-s0503a:328_0": "Imāya saṃkhittapadāya desanāya tāvadevāti tasmiṃyeva khaṇe, na kālantare. Anupādāyāti",
  "atk-s0503a:328_1": "aggahetvā. Āsavehīti ābhavaggaṃ āgotrabhuṃ savanato pavattanato cirapārivāsiyaṭṭhena",
  "atk-s0503a:328_2": "madirādiāsavasadisatāya ca “āsavā”ti laddhanāmehi kāmarāgādīhi. Vimuccīti samucchedavimuttiyā",
  "atk-s0503a:328_3": "paṭippassaddhivimuttiyā ca vimucci nissajji. So hi satthu dhammaṃ suṇanto eva sīlāni",
  "atk-s0503a:328_4": "sodhetvā yathāladdhaṃ cittasamādhiṃ nissāya vipassanaṃ paṭṭhapetvā khippābhiññatāya",
  "atk-s0503a:328_5": "tāvadeva sabbāsave khepetvā saha paṭisambhidāhi arahattaṃ pāpuṇi. So saṃsārasotaṃ",
  "atk-s0503a:328_6": "chinditvā katavaṭṭapariyanto antimadehadharo hutvā ekūnavīsatiyā paccavekkhaṇāsu",
  "atk-s0503a:328_7": "pavattāsu dhammatāya codiyamāno bhagavantaṃ pabbajjaṃ yāci. “Paripuṇṇaṃ te pattacīvara”nti",
  "atk-s0503a:328_8": "puṭṭho “na paripuṇṇa”nti āha. Atha naṃ satthā “tena hi pattacīvaraṃ pariyesā”ti vatvā",
  "atk-s0503a:328_9": "pakkāmi. Tena vuttaṃ – “atha kho bhagavā…pe… pakkāmī”ti.",
  "atk-s0503a:329_0": "So kira kassapadasabalassa sāsane vīsavassasahassāni samaṇadhammaṃ karonto “bhikkhunā",
  "atk-s0503a:329_1": "nāma attanā paccaye labhitvā yathādānaṃ karontena attanāva paribhuñjituṃ vaṭṭatī”ti",
  "atk-s0503a:329_2": "ekassa bhikkhussapi pattena vā cīvarena vā saṅgahaṃ nākāsi, tenassa ehibhikkhuupasampadāya",
  "atk-s0503a:329_3": "upanissayo nāhosi. Keci panāhu – “so kira buddhasuññe loke coro hutvā dhanukalāpaṃ",
  "atk-s0503a:329_4": "sannayhitvā araññe corikaṃ karonto ekaṃ paccekabuddhaṃ disvā pattacīvaralobhena taṃ",
  "atk-s0503a:329_5": "usunā vijjhitvā pattacīvaraṃ gaṇhi, tenassa iddhimayapattacīvaraṃ na uppajjissatīti,",
  "atk-s0503a:329_6": "satthā taṃ ñatvā ehibhikkhubhāvena pabbajjaṃ na adāsī”ti. Tampi pattacīvarapariyesanaṃ",
  "atk-s0503a:329_7": "caramānaṃ ekā dhenu vegena āpatantī paharitvā jīvitakkhayaṃ pāpesi. Taṃ sandhāya",
  "atk-s0503a:329_8": "vuttaṃ “atha kho acirapakkantassa bhagavato bāhiyaṃ dārucīriyaṃ gāvī taruṇavacchā",
  "atk-s0503a:329_9": "adhipatitvā jīvitā voropesī”ti.",
  "atk-s0503a:330_0": "Tattha acirapakkantassāti na ciraṃ pakkantassa bhagavato. Gāvī taruṇavacchāti ekā",
  "atk-s0503a:330_1": "yakkhinī taruṇavacchadhenurūpā. Adhipatitvāti abhibhavitvā madditvā. Jīvitā voropesīti",
  "atk-s0503a:330_2": "purimasmiṃ attabhāve laddhāghātatāya diṭṭhamatteneva vericittaṃ uppādetvā siṅgena",
  "atk-s0503a:330_3": "paharitvā jīvitā voropesi.",
  "atk-s0503a:331_0": "Satthā piṇḍāya caritvā katabhattakicco sambahulehi bhikkhūhi saddhiṃ nagarato nikkhamanto",
  "atk-s0503a:331_1": "bāhiyassa sarīraṃ saṅkāraṭṭhāne patitaṃ disvā bhikkhū āṇāpesi – “bhikkhave, ekasmiṃ",
  "atk-s0503a:331_2": "gharadvāre ṭhatvā mañcakaṃ āharāpetvā idaṃ sarīraṃ nagarato nīharitvā jhāpetvā thūpaṃ",
  "atk-s0503a:331_3": "karothā”ti, bhikkhū tathā akaṃsu. Katvā ca pana vihāraṃ gantvā satthāraṃ upasaṅkamitvā",
  "atk-s0503a:331_4": "attanā katakiccaṃ ārocetvā tassa abhisamparāyaṃ pucchiṃsu. Atha nesaṃ bhagavā tassa",
  "atk-s0503a:331_5": "parinibbutabhāvaṃ ācikkhi. Bhikkhū “tumhe, bhante, ‘bāhiyo dārucīriyo arahattaṃ patto’ti",
  "atk-s0503a:331_6": "vadatha, kadā so arahattaṃ patto”ti pucchiṃsu. “Mama dhammaṃ sutakāle”ti ca vutte",
  "atk-s0503a:331_7": "“kadā panassa tumhehi dhammo kathito”ti? “Piṇḍāya carantena ajjeva antaravīthiyaṃ",
  "atk-s0503a:331_8": "ṭhatvā”ti. “Appamattako so, bhante, tumhehi antaravīthiyaṃ ṭhatvā kathitadhammo,",
  "atk-s0503a:331_9": "kathaṃ so tāvatakena visesaṃ nibbattesī”ti? “Kiṃ, bhikkhave, mama dhammaṃ ‘appaṃ",
  "atk-s0503a:331_10": "vā bahuṃ vā’ti pamiṇatha, anekāni gāthāsahassānipi anatthasaṃhitāni na seyyo, atthanissitaṃ",
  "atk-s0503a:331_11": "pana ekampi gāthāpadaṃ seyyo”ti dassento –",
  "atk-s0503a:332": "“Sahassamapi ce gāthā, anatthapadasañhitā;",
  "atk-s0503a:333": "Ekaṃ gāthāpadaṃ seyyo, yaṃ sutvā upasammatī”ti. –",
  "atk-s0503a:334_0": "Dhammapade imaṃ gāthaṃ vatvā “na kevalaṃ so parinibbānamattena, atha kho mama sāvakānaṃ",
  "atk-s0503a:334_1": "bhikkhūnaṃ khippābhiññānaṃ aggabhāvenapi pūjāraho”ti dassento “etadaggaṃ, bhikkhave,",
  "atk-s0503a:334_2": "mama sāvakānaṃ bhikkhūnaṃ khippābhiññānaṃ, yadidaṃ bāhiyo dārucīriyo”ti taṃ āyasmantaṃ",
  "atk-s0503a:334_3": "etadagge ṭhapesi. Taṃ sandhāya vuttaṃ – “atha kho bhagavā sāvatthiyaṃ piṇḍāya caritvā…pe…",
  "atk-s0503a:334_4": "parinibbuto, bhikkhave, bāhiyo dārucīriyo”ti.",
  "atk-s0503a:335_0": "Tattha pacchābhattanti bhattakiccato pacchā. Piṇḍapātapaṭikkantoti piṇḍapātapariyesanato",
  "atk-s0503a:335_1": "paṭinivatto. Padadvayenāpi katabhattakiccoti vuttaṃ hoti. Nīharitvāti nagarato bahi",
  "atk-s0503a:335_2": "netvā. Jhāpethāti dahatha. Thūpañcassa karothāti assa bāhiyassa sarīradhātuyo gahetvā",
  "atk-s0503a:335_3": "cetiyañca karotha. Tattha kāraṇamāha – “sabrahmacārī vo, bhikkhave, kālakato”ti.",
  "atk-s0503a:335_4": "Tassattho – yaṃ tumhe seṭṭhaṭṭhena brahmaṃ adhisīlādipaṭipattidhammaṃ sandiṭṭhaṃ",
  "atk-s0503a:335_5": "caratha, taṃ so tumhehi samānaṃ brahmaṃ acarīti sabrahmacārī maraṇakālassa pattiyāva",
  "atk-s0503a:335_6": "kālakato, tasmā taṃ mañcakena nīharitvā jhāpetha, thūpañcassa karothāti.",
  "atk-s0503a:336_0": "Tassa kā gatīti pañcasu gatīsu tassa katamā gati upapatti bhavabhūtā, gatīti nipphatti,",
  "atk-s0503a:336_1": "ariyo puthujjano vāti kā niṭṭhāti attho. Abhisamparāyoti pecca bhavuppatti bhavanirodho",
  "atk-s0503a:336_2": "vā. Kiñcāpi tassa thūpakaraṇāṇattiyāva parinibbutabhāvo atthato pakāsito hoti, ye",
  "atk-s0503a:336_3": "pana bhikkhū tattakena na jāniṃsu, te “tassa kā gatī”ti pucchiṃsu. Pākaṭataraṃ vā",
  "atk-s0503a:336_4": "kārāpetukāmā tathā bhagavantaṃ pucchiṃsu.",
  "atk-s0503a:337_0": "Paṇḍitoti aggamaggapaññāya adhigatattā paṇḍena ito gato pavattoti paṇḍito. Paccapādīti",
  "atk-s0503a:337_1": "paṭipajji. Dhammassāti lokuttaradhammassa. Anudhammanti sīlavisuddhiādipaṭipadādhammaṃ.",
  "atk-s0503a:337_2": "Atha vā dhammassāti nibbānadhammassa. Anudhammanti ariyamaggaphaladhammaṃ. Na ca",
  "atk-s0503a:337_3": "maṃ dhammādhikaraṇanti dhammadesanāhetu na ca maṃ vihesesi yathānusiṭṭhaṃ paṭipannattā.",
  "atk-s0503a:337_4": "Yo hi satthu santike dhammaṃ sutvā kammaṭṭhānaṃ vā gahetvā yathānusiṭṭhaṃ na paṭipajjati,",
  "atk-s0503a:337_5": "so satthāraṃ viheseti nāma. Yaṃ sandhāya vuttaṃ – “vihiṃsasaññī paguṇaṃ na bhāsiṃ,",
  "atk-s0503a:337_6": "dhammaṃ paṇītaṃ manujesu brahme”ti. Atha vā na ca maṃ dhammādhikaraṇanti na ca imaṃ",
  "atk-s0503a:337_7": "dhammādhikaraṇaṃ. Idaṃ vuttaṃ hoti – vaṭṭadukkhato niyyānahetubhūtaṃ imaṃ mama sāsanadhammaṃ",
  "atk-s0503a:337_8": "suppaṭipannattā na viheseti. Duppaṭipanno hi sāsanaṃ bhindanto satthu dhammasarīre",
  "atk-s0503a:337_9": "pahāraṃ deti nāma. Ayaṃ pana sammāpaṭipattiṃ matthakaṃ pāpetvā anupādisesāya nibbānadhātuyā",
  "atk-s0503a:337_10": "parinibbāyi. Tena vuttaṃ – “parinibbuto, bhikkhave, bāhiyo dārucīriyo”ti.",
  "atk-s0503a:338_0": "Etamatthaṃ viditvāti etaṃ therassa bāhiyassa anupādisesāya nibbānadhātuyā parinibbutabhāvaṃ,",
  "atk-s0503a:338_1": "tathā parinibbutānañca khīṇāsavānaṃ gatiyā pacurajanehi dubbiññeyyabhāvaṃ sabbākārato",
  "atk-s0503a:338_2": "viditvā. Imaṃ udānanti imaṃ appatiṭṭhitaparinibbānānubhāvadīpakaṃ udānaṃ udānesi.",
  "atk-s0503a:339_0": "Tattha yatthāti yasmiṃ nibbāne āpo ca na gādhati, pathavī ca tejo ca vāyo ca na gādhati,",
  "atk-s0503a:339_1": "na patiṭṭhāti. Kasmā? Nibbānassa asaṅkhatasabhāvattā. Na hi tattha saṅkhatadhammānaṃ",
  "atk-s0503a:339_2": "lesopi sambhavati. Sukkāti sukkavaṇṇatāya sukkāti laddhanāmā gahanakkhattatārakā.",
  "atk-s0503a:339_3": "Na jotantīti na bhāsanti. Ādicco nappakāsatīti tīsu dīpesu ekasmiṃ khaṇe ālokapharaṇasamattho",
  "atk-s0503a:339_4": "ādiccopi ābhāvasena na dibbati. Na tattha candimā bhātīti satipi bhāsurabhāve kantasītalakiraṇo",
  "atk-s0503a:339_5": "candopi tasmiṃ nibbāne abhāvato eva attano juṇhāvibhāsanena na virocati. Yadi tattha",
  "atk-s0503a:339_6": "candimasūriyādayo natthi, lokantaro viya niccandhakārameva taṃ bhaveyyāti āsaṅkaṃ",
  "atk-s0503a:339_7": "sandhāyāha “tamo tattha na vijjatī”ti. Sati hi rūpābhāve tamo nāma na siyā.",
  "atk-s0503a:340_0": "Yadā ca attanā vedi, muni monena brāhmaṇoti catusaccamunanato monanti laddhanāmena",
  "atk-s0503a:340_1": "maggañāṇena kāyamoneyyādīhi ca samannāgatattā “munī”ti laddhanāmo ariyasāvakabrāhmaṇo",
  "atk-s0503a:340_2": "teneva monasaṅkhātena paṭivedhañāṇena yadā yasmiṃ kāle aggamaggakkhaṇe attanā sayameva",
  "atk-s0503a:340_3": "anussavādike pahāya attapaccakkhaṃ katvā nibbānaṃ vedi paṭivijjhi. “Avedī”tipi pāṭho,",
  "atk-s0503a:340_4": "aññāsīti attho. Atha rūpā arūpā ca, sukhadukkhā pamuccatīti athāti tassa nibbānassa",
  "atk-s0503a:340_5": "jānanato pacchā. Rūpāti rūpadhammā, tena pañcavokārabhavo ekavokārabhavo ca gahito",
  "atk-s0503a:340_6": "hoti. Arūpāti arūpadhammā, tena rūpenāmissīkato arūpabhavo gahito hoti. So “catuvokārabhavo”tipi",
  "atk-s0503a:340_7": "vuccati. Sukhadukkhāti sabbattha uppajjanakasukhadukkhatopi vaṭṭato. Atha vā rūpāti",
  "atk-s0503a:340_8": "rūpalokapaṭisandhito. Arūpāti arūpalokapaṭisandhito. Sukhadukkhāti kāmāvacarapaṭisandhito.",
  "atk-s0503a:340_9": "Kāmabhavo hi byāmissasukhadukkho. Evametasmā sakalatopi vaṭṭato accantameva muccatīti",
  "atk-s0503a:340_10": "gāthādvayenapi bhagavā “mayhaṃ puttassa bāhiyassa evarūpā nibbānagatī”ti dasseti.",
  "atk-s0503a:341": "Dasamasuttavaṇṇanā niṭṭhitā.",
  "atk-s0503a:342": "Niṭṭhitā ca bodhivaggavaṇṇanā.",
  "atk-s0503a:343": "2. Mucalindavaggo",
  "atk-s0503a:344": "1. Mucalindasuttavaṇṇanā",
  "atk-s0503a:345_0": "11. Mucalindavaggassa paṭhame mucalindamūleti ettha mucalindo vuccati nīparukkho.",
  "atk-s0503a:345_1": "So “niculo”tipi vuccati, tassa samīpe. Keci pana “mucaloti tassa rukkhassa nāmaṃ,",
  "atk-s0503a:345_2": "taṃ vanajeṭṭhakatāya pana mucalindoti vutta”nti vadanti. Mahā akālameghoti asampatte",
  "atk-s0503a:345_3": "vassakāle uppannamahāmegho. So hi gimhānaṃ pacchime māse sakalacakkavāḷagabbhaṃ pūrento",
  "atk-s0503a:345_4": "udapādi. Sattāhavaddalikāti tasmiṃ uppanne sattāhaṃ avicchinnavuṭṭhikā ahosi. Sītavātaduddinīti",
  "atk-s0503a:345_5": "sā ca sattāhavaddalikā udakaphusitasammissena sītavātena samantato paribbhamantena",
  "atk-s0503a:345_6": "dusitadivasattā duddinī nāma ahosi. Mucalindo nāma nāgarājāti tasseva mucalindarukkhassa",
  "atk-s0503a:345_7": "samīpe pokkharaṇiyā heṭṭhā nāgabhavanaṃ atthi, tattha nibbatto mahānubhāvo nāgarājā.",
  "atk-s0503a:345_8": "Sakabhavanāti attano nāgabhavanato. Sattakkhattuṃ bhogehi parikkhipitvāti sattavāre",
  "atk-s0503a:345_9": "attano sarīrabhogehi bhagavato kāyaṃ parivāretvā. Uparimuddhani mahantaṃ phaṇaṃ vihaccāti",
  "atk-s0503a:345_10": "bhagavato muddhappadesassa upari attano mahantaṃ phaṇaṃ pasāretvā. “Phaṇaṃ karitvā”tipi pāṭho, so evattho.",
  "atk-s0503a:346_0": "Tassa kira nāgarājassa etadahosi “bhagavā ca mayhaṃ bhavanasamīpe rukkhamūle nisinno,",
  "atk-s0503a:346_1": "ayañca sattāhavaddalikā vattati, vāsāgāramassa laddhuṃ vaṭṭatī”ti. So sattaratanamayaṃ",
  "atk-s0503a:346_2": "pāsādaṃ nimminituṃ sakkontopi “evaṃ kate kāyasāro gahito na bhavissati, dasabalassa",
  "atk-s0503a:346_3": "kāyaveyyāvaccaṃ karissāmī”ti mahantaṃ attabhāvaṃ katvā satthāraṃ sattakkhattuṃ bhogehi",
  "atk-s0503a:346_4": "parikkhipitvā upari phaṇaṃ katvā dhāresi. “Parikkhepabbhantaraṃ lohapāsāde bhaṇḍāgāragabbhappamāṇaṃ",
  "atk-s0503a:346_5": "ahosī”ti khandhakaṭṭhakathāyaṃ vuttaṃ. Majjhimaṭṭhakathāyaṃ pana “heṭṭhālohapāsādappamāṇa”nti.",
  "atk-s0503a:346_6": "“Icchiticchitena iriyāpathena satthā viharissatī”ti kira nāgarājassa ajjhāsayo. Bhagavā",
  "atk-s0503a:346_7": "pana yathānisinnova sattāhaṃ vītināmesi. Tañca ṭhānaṃ supihitavātapānaṃ suphusitaaggaḷadvāraṃ",
  "atk-s0503a:346_8": "kūṭāgāraṃ viya ahosi. Mā bhagavantaṃ sītantiādi tassa tathā karitvā ṭhānakāraṇaparidīpanaṃ.",
  "atk-s0503a:346_9": "So hi “mā bhagavantaṃ sītaṃ bādhayittha, mā uṇhaṃ, mā ḍaṃsādisamphasso bādhayitthā”ti",
  "atk-s0503a:346_10": "tathā karitvā aṭṭhāsi.",
  "atk-s0503a:347_0": "Tattha kiñcāpi sattāhavaddalikāya uṇhameva natthi, sace pana antarantarā megho vigaccheyya,",
  "atk-s0503a:347_1": "uṇhaṃ bhaveyya, tampi mā bādhayitthāti evaṃ tassa cintetuṃ yuttaṃ. Keci panettha",
  "atk-s0503a:347_2": "vadanti “uṇhaggahaṇaṃ bhogaparikkhepassa vipulabhāvakaraṇe kāraṇakittanaṃ. Khuddake",
  "atk-s0503a:347_3": "hi tasmiṃ bhagavantaṃ nāgassa sarīrasambhūtā usmā bādheyya, vipulabhāvakaraṇena pana",
  "atk-s0503a:347_4": "tādisaṃ ‘mā uṇhaṃ bādhayitthā’ti tathā karitvā aṭṭhāsī”ti.",
  "atk-s0503a:348_0": "Viddhanti ubbiddhaṃ, meghavigamena dūrībhūtanti attho. Vigatavalāhakanti apagatameghaṃ.",
  "atk-s0503a:348_1": "Devanti ākāsaṃ. Viditvāti “idāni vigatavalāhako ākāso, natthi bhagavato sītādiupaddavo”ti",
  "atk-s0503a:348_2": "ñatvā. Viniveṭhetvāti apanetvā. Sakavaṇṇanti attano nāgarūpaṃ. Paṭisaṃharitvāti antaradhāpetvā.",
  "atk-s0503a:348_3": "Māṇavakavaṇṇanti kumārakarūpaṃ.",
  "atk-s0503a:349": "Etamatthanti vivekasukhappaṭisaṃvedino yattha katthaci sukhameva hotīti etamatthaṃ sabbākārena jānitvā. Imaṃ udānanti imaṃ vivekasukhānubhāvadīpakaṃ udānaṃ udānesi.",
  "atk-s0503a:350_0": "Tattha sukho vivekoti nibbānasaṅkhāto upadhiviveko sukho. Tuṭṭhassāti catumaggañāṇasantosena",
  "atk-s0503a:350_1": "tuṭṭhassa. Sutadhammassāti pakāsitadhammassa vissutadhammassa. Passatoti taṃ vivekaṃ,",
  "atk-s0503a:350_2": "yaṃ vā kiñci passitabbaṃ nāma, taṃ sabbaṃ attano vīriyabalādhigatena ñāṇacakkhunā",
  "atk-s0503a:350_3": "passantassa. Abyāpajjanti akuppanabhāvo, etena mettāpubbabhāgo dassito. Pāṇabhūtesu",
  "atk-s0503a:350_4": "saṃyamoti sattesu ca saṃyamo avihiṃsanabhāvo sukhoti attho. Etena karuṇāpubbabhāgo dassito.",
  "atk-s0503a:351_0": "Sukhā virāgatā loketi vigatarāgatāpi loke sukhā. Kīdisī? Kāmānaṃ samatikkamoti, yā",
  "atk-s0503a:351_1": "kāmānaṃ samatikkamoti vuccati, sā vigatarāgatāpi sukhāti attho, etena anāgāmimaggo",
  "atk-s0503a:351_2": "kathito. Asmimānassa yo vinayoti iminā pana arahattaṃ kathitaṃ. Arahattañhi asmimānassa",
  "atk-s0503a:351_3": "paṭippassaddhivinayoti vuccati, ito parañca sukhaṃ nāma natthi, tenāha “etaṃ ve paramaṃ",
  "atk-s0503a:351_4": "sukha”nti. Evaṃ arahattena desanāya kūṭaṃ gaṇhīti.",
  "atk-s0503a:352": "Paṭhamasuttavaṇṇanā niṭṭhitā.",
  "atk-s0503a:353": "2. Rājasuttavaṇṇanā",
  "atk-s0503a:354_0": "12. Dutiye sambahulānanti vinayapariyāyena tayo janā “sambahulā”ti vuccanti, tato",
  "atk-s0503a:354_1": "paraṃ saṅgho. Suttantapariyāyena pana tayo tayo eva, tato uddhaṃ sambahulā. Tasmā",
  "atk-s0503a:354_2": "idhāpi suttantapariyāyena sambahulāti veditabbā. Upaṭṭhānasālāyanti dhammasabhāmaṇḍape.",
  "atk-s0503a:354_3": "Sā hi dhammaṃ desetuṃ āgatassa tathāgatassa bhikkhūnaṃ upaṭṭhānakaraṇaṭṭhānanti “upaṭṭhānasālā”ti",
  "atk-s0503a:354_4": "vuccati. Atha vā yattha bhikkhū vinayaṃ vinicchinanti, dhammaṃ kathenti, sākacchaṃ",
  "atk-s0503a:354_5": "samāpajjanti, sannipatanavasena pakatiyā upatiṭṭhanti, sā sālāpi maṇḍapopi “upaṭṭhānasālā”tveva",
  "atk-s0503a:354_6": "vuccati. Tatthāpi hi buddhāsanaṃ niccaṃ paññattameva hoti. Idañhi buddhānaṃ dharamānakāle",
  "atk-s0503a:354_7": "bhikkhūnaṃ cārittaṃ. Sannisinnānanti nisajjanavasena saṅgamma nisinnānaṃ. Sannipatitānanti",
  "atk-s0503a:354_8": "tato tato āgantvā sannipatanavasena sannipatitānaṃ. Atha vā buddhāsanaṃ purato katvā",
  "atk-s0503a:354_9": "satthu sammukhe viya ādaruppattiyā sakkaccaṃ nisīdanavasena sannisinnānaṃ, samānajjhāsayattā",
  "atk-s0503a:354_10": "aññamaññasmiṃ ajjhāsayena suṭṭhu sammā ca nipatanavasena sannipatitānaṃ. Ayanti idāni",
  "atk-s0503a:354_11": "vuccamānaṃ niddisati. Antarākathāti kammaṭṭhānamanasikārauddesaparipucchādīnaṃ antarā",
  "atk-s0503a:354_12": "aññā ekā kathā, atha vā majjhanhike laddhassa sugatovādassa, sāyaṃ labhitabbassa",
  "atk-s0503a:354_13": "dhammassavanassa ca antarā pavattattā antarākathā, samaṇasamācārasseva vā antarā",
  "atk-s0503a:354_14": "pavattā aññā ekā kathāti antarākathā. Udapādīti uppannā.",
  "atk-s0503a:355_0": "Imesaṃ dvinnaṃ rājūnanti niddhāraṇe sāmivacanaṃ. Mahaddhanataro vātiādīsu pathaviyaṃ",
  "atk-s0503a:355_1": "nikhaṇitvā ṭhapitaṃ sattaratananicayasaṅkhātaṃ mahantaṃ dhanaṃ etassāti mahaddhano,",
  "atk-s0503a:355_2": "dvīsu ayaṃ atisayena mahaddhanoti mahaddhanataro. Vāsaddo vikappattho. Sesapadesupi",
  "atk-s0503a:355_3": "eseva nayo. Ayaṃ pana viseso – niccaparibbayavasena mahanto bhogo etassāti mahābhogo.",
  "atk-s0503a:355_4": "Devasikaṃ pavisanaāyabhūto mahanto koso etassāti mahākoso. Apare pana “devasikaṃ",
  "atk-s0503a:355_5": "pavisanaāyabhūtaṃ maṇisārapheggugumbādibhedabhinnaṃ pariggahavatthu dhanaṃ, tadeva",
  "atk-s0503a:355_6": "sāragabbhādīsu nihitaṃ koso”ti vadanti. Vajiro, mahānīlo, indanīlo, marakato, veḷuriyo,",
  "atk-s0503a:355_7": "padumarāgo, phussarāgo, kakketano, pulāko, vimalo, lohitaṅko, phaliko, pavāḷo, jotiraso,",
  "atk-s0503a:355_8": "gomuttako, gomedako, sogandhiko, muttā, saṅkho, añjanamūlo, rājapaṭṭo, amataṃsako,",
  "atk-s0503a:355_9": "piyako, brāhmaṇī cāti catubbīsati maṇi nāma. Satta lohāni kahāpaṇo ca sāro nāma.",
  "atk-s0503a:355_10": "Sayanacchādanapāvuraṇagajadantasilādīni pheggu nāma. Candanāgarukuṅkumatagarakappūrādi",
  "atk-s0503a:355_11": "gumbā nāma. Tattha purimena ādisaddena sālivīhiādimuggamāsādipubbaṇṇāparaṇṇabhedaṃ",
  "atk-s0503a:355_12": "dhaññavikatiṃ ādiṃ katvā yaṃ sattānaṃ upabhogaparibhogabhūtaṃ vatthu, taṃ sabbaṃ",
  "atk-s0503a:355_13": "saṅgayhati. Mahantaṃ vijitaṃ raṭṭhaṃ etassāti mahāvijito. Mahanto hatthiassādivāhano",
  "atk-s0503a:355_14": "etassāti mahāvāhano. Mahantaṃ senābalañceva thāmabalañca etassāti mahabbalo. Icchitanibbattisaṅkhātā",
  "atk-s0503a:355_15": "puññakammanipphannā mahatī iddhi etassāti mahiddhiko. Tejasaṅkhāto ussāhamantapabhusattisaṅkhāto",
  "atk-s0503a:355_16": "vā mahanto ānubhāvo etassāti mahānubhāvo.",
  "atk-s0503a:356_0": "Ettha ca paṭhamena āyasampadā, dutiyena vittūpakaraṇasampadā, tatiyena vibhavasampadā,",
  "atk-s0503a:356_1": "catutthena janapadasampadā, pañcamena yānasampadā, chaṭṭhena parivārasampadāya saddhiṃ",
  "atk-s0503a:356_2": "attasampadā, sattamena puññakammasampadā, aṭṭhamena pabhāvasampadā tesaṃ rājūnaṃ",
  "atk-s0503a:356_3": "pakāsitā hoti. Tena yā sā sāmisampatti, amaccasampatti, senāsampatti, raṭṭhasampatti,",
  "atk-s0503a:356_4": "vibhavasampatti, mittasampatti, duggasampattīti satta pakatisampadā rājūnaṃ icchitabbā.",
  "atk-s0503a:356_5": "Tā sabbā yathārahaṃ paridīpitāti veditabbā.",
  "atk-s0503a:357_0": "Dānādīhi catūhi saṅgahavatthūhi parisaṃ rañjetīti rājā. Magadhānaṃ issaroti māgadho.",
  "atk-s0503a:357_1": "Mahatiyā senāya samannāgatattā seniyagottattā vā seniyo. Bimbi vuccati suvaṇṇaṃ,",
  "atk-s0503a:357_2": "tasmā sārabimbivaṇṇatāya bimbisāro. Keci pana “nāmamevetaṃ tassa rañño”ti vadanti.",
  "atk-s0503a:357_3": "Paccāmittaṃ parasenaṃ jinātīti pasenadi. Kosalaraṭṭhassa adhipatīti kosalo. Ayañcarahīti",
  "atk-s0503a:357_4": "ettha carahīti nipātamattaṃ. Vippakatāti apariyositā. Ayaṃ tesaṃ bhikkhūnaṃ antarākathā aniṭṭhitāti attho.",
  "atk-s0503a:358_0": "Sāyanhasamayanti sāyanhe ekaṃ samayaṃ. Paṭisallānā vuṭṭhitoti tato tato rūpādiārammaṇato",
  "atk-s0503a:358_1": "cittassa paṭisaṃharaṇato paṭisallānasaṅkhātāya phalasamāpattito yathākālaparicchedaṃ",
  "atk-s0503a:358_2": "vuṭṭhito. Bhagavā hi pubbaṇhasamayaṃ bhikkhusaṅghaparivuto sāvatthiṃ pavisitvā bhikkhūnaṃ",
  "atk-s0503a:358_3": "sulabhapiṇḍapātaṃ katvā katabhattakicco bhikkhūhi saddhiṃ sāvatthito nikkhamitvā",
  "atk-s0503a:358_4": "vihāraṃ pavisitvā gandhakuṭippamukhe ṭhatvā vattaṃ dassetvā ṭhitānaṃ bhikkhūnaṃ yathāsamuṭṭhitaṃ",
  "atk-s0503a:358_5": "sugatovādaṃ datvā tesu araññarukkhamūlādidivāṭṭhānaṃ uddissa gatesu gandhakuṭiṃ pavisitvā",
  "atk-s0503a:358_6": "phalasamāpattisukhena divasabhāgaṃ vītināmetvā yathākālaparicchede samāpattito vuṭṭhāya,",
  "atk-s0503a:358_7": "“mayhaṃ upagamanaṃ āgamayamānā catasso parisā sakalavihāraṃ paripūrentiyo nisinnā,",
  "atk-s0503a:358_8": "idāni me dhammadesanatthaṃ dhammasabhāmaṇḍalaṃ upagantuṃ kālo”ti āsanato vuṭṭhāya,",
  "atk-s0503a:358_9": "kesarasīho viya kañcanaguhāya surabhigandhakuṭito nikkhamitvā yūthaṃ upasaṅkamanto",
  "atk-s0503a:358_10": "mattavaravāraṇo viya akāyacāpallena cāruvikkantagamano asītianubyañjanappaṭimaṇḍitabāttiṃsamahāpurisalakkhaṇasamujjalāya",
  "atk-s0503a:358_11": "byāmappabhāya parikkhepavilāsasampannāya pabhassaraketumālālaṅkatāya nīlapītalohitodātamañjiṭṭhapabhassarānaṃ",
  "atk-s0503a:358_12": "vasena chabbaṇṇabuddharaṃsiyo vissajjentiyā acinteyyānubhāvāya anupamāya buddhalīlāya",
  "atk-s0503a:358_13": "samannāgatāya rūpakāyasampattiyā sakalavihāraṃ ekālokaṃ kurumāno upaṭṭhānasālaṃ upasaṅkami.",
  "atk-s0503a:358_14": "Tena vuttaṃ – “atha kho bhagavā…pe… tenupasaṅkamī”ti.",
  "atk-s0503a:359_0": "Evaṃ upasaṅkamitvā vattaṃ dassetvā nisinne te bhikkhū tuṇhībhūte disvā “mayi akathente",
  "atk-s0503a:359_1": "ime bhikkhū buddhagāravena kappampi na kathessantī”ti kathāsamuṭṭhāpanatthaṃ “kāya",
  "atk-s0503a:359_2": "nuttha, bhikkhave”tiādimāha. Tattha kāya nutthāti katamāya nu bhavatha. “Kāya notthā”tipi",
  "atk-s0503a:359_3": "pāḷi, so evattho, “kāya nvetthā”tipi paṭhanti, tassa katamāya nu etthāti attho. Tatrāyaṃ",
  "atk-s0503a:359_4": "saṅkhepattho – bhikkhave, katamāya nāma kathāya idha sannisinnā bhavatha, katamā",
  "atk-s0503a:359_5": "ca tumhākaṃ kathā mamāgamanapaccayā aniṭṭhitā, taṃ niṭṭhāpessāmīti evaṃ sabbaññupavāraṇāya pavāresi.",
  "atk-s0503a:360_0": "Na khvetanti na kho etaṃ, ayameva vā pāṭho. “Na khota”ntipi paṭhanti, na kho etaṃ",
  "atk-s0503a:360_1": "icceva padavibhāgo. Kulaputtānanti jātiācārakulaputtānaṃ. Saddhāti saddhāya, kammaphalasaddhāya",
  "atk-s0503a:360_2": "ratanattayasaddhāya ca. Agārasmāti gharato, gahaṭṭhabhāvāti attho. Anagāriyanti pabbajjaṃ.",
  "atk-s0503a:360_3": "Pabbajitānanti upagatānaṃ. Yanti kiriyāparāmasanaṃ. Tatthāyaṃ padayojanā – “bhikkhave,",
  "atk-s0503a:360_4": "tumhe neva rājābhinītā na corābhinītā na iṇaṭṭā na jīvitapakatā pabbajitā, atha kho",
  "atk-s0503a:360_5": "saddhāya agārato nikkhamitvā mama sāsane pabbajitā, tumhe etarahi evarūpiṃ rājappaṭisaṃyuttaṃ",
  "atk-s0503a:360_6": "tiracchānakathaṃ katheyyātha, yaṃ evarūpāya kathāya kathanaṃ, etaṃ tumhākaṃ na kho",
  "atk-s0503a:360_7": "patirūpaṃ na yuttamevā”ti.",
  "atk-s0503a:361_0": "Evaṃ sannipatitānaṃ pabbajitānaṃ appatirūpaṃ paṭikkhipitvā idāni nesaṃ patirūpaṃ",
  "atk-s0503a:361_1": "paṭipattiṃ anujānanto “sannipatitānaṃ vo, bhikkhave, dvayaṃ karaṇīyaṃ dhammī vā kathā",
  "atk-s0503a:361_2": "ariyo vā tuṇhībhāvo”ti āha. Tattha voti tumhākaṃ. Karaṇīyanti hi padaṃ apekkhitvā",
  "atk-s0503a:361_3": "kattari sāmivacanametaṃ, tasmā tumhehīti attho. Dvayaṃ karaṇīyanti dve kātabbā. Dhammī",
  "atk-s0503a:361_4": "kathāti catusaccadhammato anapetā kathā, pavattinivattiparidīpinī dhammadesanāti",
  "atk-s0503a:361_5": "attho. Dasakathāvatthusaṅkhātāpi hi dhammakathā tadekadesā evāti. Ariyoti ekantahitāvahattā",
  "atk-s0503a:361_6": "ariyo, visuddho uttamoti vā ariyo. Tuṇhībhāvoti samathavipassanābhāvanābhūtaṃ akathanaṃ.",
  "atk-s0503a:361_7": "Keci pana “vacīsaṅkhārapaṭipakkhabhāvato dutiyajjhānaṃ ariyo tuṇhībhāvo”ti vadanti.",
  "atk-s0503a:361_8": "Apare “catutthajjhānaṃ ariyo tuṇhībhāvo”ti vadanti. Ayaṃ panettha attho – “bhikkhave,",
  "atk-s0503a:361_9": "cittavivekassa paribrūhanatthaṃ vivekaṭṭhakāyā suññāgāre viharantā sace kadāci sannipatatha,",
  "atk-s0503a:361_10": "evaṃ sannipatitehi tumhehi ‘assutaṃ sāveti sutaṃ vā pariyodapetī’ti vuttanayena aññamaññassūpakārāya",
  "atk-s0503a:361_11": "khandhādīnaṃ aniccatādipaṭisaṃyuttā dhammakathā vā pavattetabbā, aññamaññaṃ abyābādhanatthaṃ",
  "atk-s0503a:361_12": "jhānasamāpattiyā vā viharitabba”nti.",
  "atk-s0503a:362_0": "Tattha purimena karaṇīyavacanena anotiṇṇānaṃ sāsane otaraṇūpāyaṃ dasseti, pacchimena",
  "atk-s0503a:362_1": "otiṇṇānaṃ saṃsārato nissaraṇūpāyaṃ. Purimena vā āgamaveyyattiye niyojeti, pacchimena",
  "atk-s0503a:362_2": "adhigamaveyyattiye. Atha vā purimena sammādiṭṭhiyā paṭhamaṃ uppattihetuṃ dīpeti,",
  "atk-s0503a:362_3": "dutiyena dutiyaṃ. Vuttañhetaṃ –",
  "atk-s0503a:363": "“Dveme, bhikkhave, hetū dve paccayā sammādiṭṭhiyā uppādāya parato ca ghoso, paccattañca yoniso manasikāro”ti.",
  "atk-s0503a:364": "Purimena vā lokiyasammādiṭṭhiyā mūlakāraṇaṃ vibhāveti, pacchimena lokuttarasammādiṭṭhiyā mūlakāraṇanti evamādinā ettha yojanā veditabbā.",
  "atk-s0503a:365_0": "Etamatthaṃ viditvāti tehi bhikkhūhi kittitakāmasampattito jhānādisampatti santatarā",
  "atk-s0503a:365_1": "ceva paṇītatarā cāti etamatthaṃ sabbākārato viditvā. Imaṃ udānanti imaṃ ariyavihārasukhānubhāvadīpakaṃ udānaṃ udānesi.",
  "atk-s0503a:366": "Tattha yañca kāmasukhaṃ loketi lokasaddo “khandhaloko āyatanaloko dhātuloko”tiādīsu saṅkhāresu āgato.",
  "atk-s0503a:367": "“Yāvatā candimasūriyā pariharanti,",
  "atk-s0503a:368": "Disā bhanti virocanā;",
  "atk-s0503a:369": "Tāva sahassadhā loko,",
  "atk-s0503a:370": "Ettha te vattatī vaso”ti. –",
  "atk-s0503a:371_0": "Ādīsu okāse āgato. “Addasā kho bhagavā buddhacakkhunā lokaṃ volokento”tiādīsu sattesu.",
  "atk-s0503a:371_1": "Idha pana sattaloke okāsaloke ca veditabbo. Tasmā avīcito paṭṭhāya upari brahmalokato",
  "atk-s0503a:371_2": "heṭṭhā etasmiṃ loke yaṃ vatthukāme paṭicca kilesakāmavasena uppajjanato kāmasahagataṃ",
  "atk-s0503a:371_3": "sukhaṃ. Yañcidaṃ diviyaṃ sukhanti yañca idaṃ divi bhavaṃ dibbavihāravasena ca laddhabbaṃ",
  "atk-s0503a:371_4": "brahmānaṃ manussānañca rūpasamāpattisukhaṃ. Taṇhakkhayasukhassāti yaṃ āgamma taṇhā",
  "atk-s0503a:371_5": "khīyati, taṃ nibbānaṃ ārammaṇaṃ katvā taṇhāya ca paṭipassambhanavasena pavattaphalasamāpattisukhaṃ",
  "atk-s0503a:371_6": "taṇhakkhayasukhaṃ nāma, tassa taṇhakkhayasukhassa. Eteti liṅgavipallāsena niddeso,",
  "atk-s0503a:371_7": "etāni sukhānīti attho. Keci ubhayampi sukhasāmaññena gahetvā “eta”nti paṭhanti, tesaṃ",
  "atk-s0503a:371_8": "“kalaṃ nāgghatī”ti pāṭhena bhavitabbaṃ.",
  "atk-s0503a:372_0": "Soḷasinti soḷasannaṃ pūraṇiṃ. Ayañhettha saṅkhepattho – cakkavattisukhaṃ ādiṃ katvā",
  "atk-s0503a:372_1": "sabbasmiṃ manussaloke manussasukhaṃ, nāgasupaṇṇādiloke nāgādīhi anubhavitabbaṃ sukhaṃ,",
  "atk-s0503a:372_2": "cātumahārājikādidevaloke chabbidhaṃ kāmasukhanti yaṃ ekādasavidhe kāmaloke uppajjantaṃ",
  "atk-s0503a:372_3": "kāmasukhaṃ, yañca idaṃ rūpārūpadevesu dibbavihārabhūtesu rūpārūpajjhānesu ca uppannattā",
  "atk-s0503a:372_4": "“diviya”nti laddhanāmaṃ lokiyajjhānasukhaṃ, sakalampi tadubhayaṃ taṇhakkhayasukhasaṅkhātaṃ",
  "atk-s0503a:372_5": "phalasamāpattisukhaṃ soḷasa bhāge katvā tato ekabhāgaṃ soḷasabhāgaguṇe laddhaṃ ekabhāgasaṅkhātaṃ kalaṃ na agghatīti.",
  "atk-s0503a:373": "Ayañca atthavaṇṇanā phalasamāpattisāmaññena vuttā. Pāḷiyaṃ avisesena taṇhakkhayassa āgatattā paṭhamaphalasamāpattisukhassāpi kalaṃ lokiyaṃ na agghati eva. Tathā hi vuttaṃ –",
  "atk-s0503a:374": "“Pathabyā ekarajjena, saggassa gamanena vā;",
  "atk-s0503a:375": "Sabbalokādhipaccena, sotāpattiphalaṃ vara”nti. ;",
  "atk-s0503a:376": "Sotāpattisaṃyuttepi vuttaṃ –",
  "atk-s0503a:377_0": "“Kiñcāpi, bhikkhave, rājā cakkavattī catunnaṃ dīpānaṃ issariyādhipaccaṃ rajjaṃ kāretvā",
  "atk-s0503a:377_1": "kāyassa bhedā paraṃ maraṇā sugatiṃ saggaṃ lokaṃ upapajjati devānaṃ tāvatiṃsānaṃ sahabyataṃ,",
  "atk-s0503a:377_2": "so tattha nandane vane accharāsaṅghaparivuto dibbehi ca pañcahi kāmaguṇehi samappito",
  "atk-s0503a:377_3": "samaṅgībhūto paricāreti, so catūhi dhammehi asamannāgato. Atha kho so aparimuttova",
  "atk-s0503a:377_4": "nirayā, aparimutto tiracchānayoniyā, aparimutto pettivisayā, aparimutto apāyaduggativinipātā.",
  "atk-s0503a:377_5": "Kiñcāpi, bhikkhave, ariyasāvako piṇḍiyālopena yāpeti, nantakāni ca dhāreti, so catūhi",
  "atk-s0503a:377_6": "dhammehi samannāgato, atha kho so parimutto nirayā, parimutto tiracchānayoniyā, parimutto",
  "atk-s0503a:377_7": "pettivisayā, parimutto apāyaduggativinipātā.",
  "atk-s0503a:378_0": "“Katamehi catūhi? Idha, bhikkhave, ariyasāvako buddhe aveccappasādena samannāgato",
  "atk-s0503a:378_1": "hoti ‘itipi so bhagavā arahaṃ…pe... buddho bhagavā’ti. Dhamme aveccappasādena…pe…",
  "atk-s0503a:378_2": "viññūhī’ti. Saṅghe aveccappasādena…pe… puññakkhettaṃ lokassā’ti. Ariyakantehi sīlehi",
  "atk-s0503a:378_3": "samannāgato hoti akhaṇḍehi…pe… samādhisaṃvattanikehi. Imehi catūhi dhammehi samannāgato",
  "atk-s0503a:378_4": "hoti. Yo ca, bhikkhave, catunnaṃ dīpānaṃ paṭilābho, yo catunnaṃ dhammānaṃ paṭilābho,",
  "atk-s0503a:378_5": "catunnaṃ dīpānaṃ paṭilābho catunnaṃ dhammānaṃ paṭilābhassa kalaṃ nāgghati soḷasi”nti.",
  "atk-s0503a:379": "Evaṃ bhagavā sabbattha lokiyasukhaṃ sauttaraṃ sātisayaṃ, lokuttarasukhameva anuttaranti atisayanti bhājesīti.",
  "atk-s0503a:380": "Dutiyasuttavaṇṇanā niṭṭhitā.",
  "atk-s0503a:381": "3. Daṇḍasuttavaṇṇanā",
  "atk-s0503a:382_0": "13. Tatiye kumārakāti dārakā. Antarā ca sāvatthiṃ antarā ca jetavananti antarāsaddo",
  "atk-s0503a:382_1": "“tadantaraṃ ko jāneyya, aññatra tathāgatā”ti, “janā saṅgamma mantenti, mañca tvañca",
  "atk-s0503a:382_2": "kimantara”ntiādīsu kāraṇe āgato. “Addasā maṃ, bhante, aññatarā itthī vijjantarikāya",
  "atk-s0503a:382_3": "bhājanaṃ dhovantī”tiādīsu khaṇe. “Yassantarato na santi kopā”tiādīsu citte. “Antarā",
  "atk-s0503a:382_4": "vosānamāpādī”tiādīsu vemajjhe. “Apicāyaṃ, bhikkhave, tapodā dvinnaṃ mahānirayānaṃ",
  "atk-s0503a:382_5": "antarikāya āgacchatī”tiādīsu vivare. Svāyamidhāpi vivare veditabbo. Tasmā sāvatthiyā",
  "atk-s0503a:382_6": "ca jetavanassa ca vivareti, evamettha attho veditabbo. Antarāsaddayogato cettha upayogavacanaṃ",
  "atk-s0503a:382_7": "“antarā ca sāvatthiṃ antarā ca jetavana”nti. Īdisesu ṭhānesu akkharacintakā “antarā",
  "atk-s0503a:382_8": "gāmañca nadiñca gacchatī”ti ekameva antarāsaddaṃ payujjanti, so dutiyapadenapi yojetabbo",
  "atk-s0503a:382_9": "hoti. Idha pana yojetvā vutto.",
  "atk-s0503a:383_0": "Ahiṃ daṇḍena hanantīti bilato nikkhamitvā gocarāya gacchantaṃ kaṇhasappaṃ chātajjhattaṃ",
  "atk-s0503a:383_1": "anubandhitvā yaṭṭhīhi pothenti. Tena ca samayena bhagavā sāvatthiṃ piṇḍāya gacchanto",
  "atk-s0503a:383_2": "antarāmagge te dārake ahiṃ daṇḍena hanante disvā “kasmā kumārakā imaṃ ahiṃ daṇḍena",
  "atk-s0503a:383_3": "hanathā”ti pucchitvā “ḍaṃsanabhayena, bhante”ti ca vutte “ime attano sukhaṃ karissāmāti",
  "atk-s0503a:383_4": "imaṃ paharantā nibbattaṭṭhāne dukkhaṃ anubhavissanti, aho avijjāya nikatikosalla”nti",
  "atk-s0503a:383_5": "dhammasaṃvegaṃ uppādesi. Teneva ca dhammasaṃvegena udānaṃ udānesi. Tena vuttaṃ “atha kho bhagavā”tiādi.",
  "atk-s0503a:384_0": "Tattha etamatthaṃ viditvāti “ime dārakā attasukhāya paradukkhaṃ karontā sayaṃ parattha",
  "atk-s0503a:384_1": "sukhaṃ na labhissantī”ti etamatthaṃ jānitvāti evameke vaṇṇenti. Aññesaṃ duppaṭipannānaṃ",
  "atk-s0503a:384_2": "sukhapariyesanaṃ āyatiṃ dukkhāya saṃvattati, suppaṭipannānaṃ ekantena sukhāya saṃvattati.",
  "atk-s0503a:384_3": "Tasmā “paravihesāvinimuttā accantameva sukhabhāgino vata mayhaṃ ovādappaṭikarā”ti",
  "atk-s0503a:384_4": "somanassavasenevetampi satthā udānaṃ udānesīti vadanti. Apare pana bhaṇanti “evaṃ",
  "atk-s0503a:384_5": "tehi kumārakehi pavattitaṃ paraviheṭhanaṃ sabbākārena ādīnavato viditvā paravihesāya",
  "atk-s0503a:384_6": "parānukampāya ca yathākkamaṃ ādīnavānisaṃsavibhāvanaṃ imaṃ udānaṃ udānesī”ti.",
  "atk-s0503a:385_0": "Tattha sukhakāmānīti ekanteneva attano sukhassa icchanato sukhānugiddhāni. Bhūtānīti",
  "atk-s0503a:385_1": "pāṇino. Yo daṇḍena vihiṃsatīti ettha daṇḍenāti desanāmattaṃ, daṇḍena vā leḍḍusatthapāṇippahārādīhi",
  "atk-s0503a:385_2": "vāti attho. Atha vā daṇḍenāti daṇḍanena. Idaṃ vuttaṃ hoti – yo sukhakāmāni sabbabhūtāni",
  "atk-s0503a:385_3": "jātiādinā ghaṭṭanavasena vacīdaṇḍena vā pāṇimuggarasatthādīhi pothanatāḷanacchedanādivasena",
  "atk-s0503a:385_4": "sarīradaṇḍena vā sataṃ vā sahassaṃ vā ṭhāpanavasena dhanadaṇḍena vāti imesu daṇḍesu",
  "atk-s0503a:385_5": "yena kenaci daṇḍena vihiṃsati viheṭheti dukkhaṃ pāpeti, attano sukhamesāno, pecca",
  "atk-s0503a:385_6": "so na labhate sukhanti so puggalo attano sukhaṃ esanto gavesanto patthento pecca",
  "atk-s0503a:385_7": "paraloke manussasukhaṃ dibbasukhaṃ nibbānasukhanti tividhampi sukhaṃ na labhati,",
  "atk-s0503a:385_8": "aññadatthu tena daṇḍena dukkhameva labhatīti attho.",
  "atk-s0503a:386_0": "Pecca so labhate sukhanti yo khantimettānuddayasampanno “yathāhaṃ sukhakāmo dukkhappaṭikūlo,",
  "atk-s0503a:386_1": "evaṃ sabbepī”ti cintetvā sampattaviratiādīsu ṭhito vuttanayena kenaci daṇḍena sabbānipi",
  "atk-s0503a:386_2": "bhūtāni na hiṃsati na bādhati, so puggalo paraloke manussabhūto manussasukhaṃ, devabhūto",
  "atk-s0503a:386_3": "dibbasukhaṃ, ubhayaṃ atikkamanto nibbānasukhaṃ labhatīti. Ettha ca tādisassa puggalassa",
  "atk-s0503a:386_4": "avassaṃbhāvitāya taṃ sukhaṃ paccuppannaṃ viya hotīti dassanatthaṃ “labhate”ti vuttaṃ.",
  "atk-s0503a:386_5": "Purimagāthāyapi eseva nayo.",
  "atk-s0503a:387": "Tatiyasuttavaṇṇanā niṭṭhitā.",
  "atk-s0503a:388": "4. Sakkārasuttavaṇṇanā",
  "atk-s0503a:389_0": "14. Catutthe tena kho pana samayena bhagavā sakkato hotīti kappānaṃ satasahassādhikesu",
  "atk-s0503a:389_1": "catūsu asaṅkhyeyyesu paripūritassa puññasambhāravisesassa phalabhūtena “ito paraṃ",
  "atk-s0503a:389_2": "mayhaṃ okāso natthī”ti ussahajātena viya uparūpari vaḍḍhamānena sakkārādinā bhagavā",
  "atk-s0503a:389_3": "sakkato hoti. Sabbadisāsu hi yamakamahāmegho vuṭṭhahitvā mahoghaṃ viya sabbapāramiyo",
  "atk-s0503a:389_4": "“ekasmiṃ attabhāve vipākaṃ dassāmā”ti sampiṇḍitā viya bhagavato lābhasakkāramahoghaṃ",
  "atk-s0503a:389_5": "nibbattayiṃsu. Tato annapānavatthayānamālāgandhavilepanādihatthā khattiyabrāhmaṇādayo",
  "atk-s0503a:389_6": "āgantvā “kahaṃ buddho, kahaṃ bhagavā, kahaṃ devadevo, kahaṃ narāsabho, kahaṃ purisasīho”ti",
  "atk-s0503a:389_7": "bhagavantaṃ pariyesanti. Sakaṭasatehi paccaye āharitvā okāsaṃ alabhamānā samantā",
  "atk-s0503a:389_8": "gāvutappamāṇepi sakaṭadhurena sakaṭadhuraṃ āhacca tiṭṭhanti ceva anubandhanti ca",
  "atk-s0503a:389_9": "andhakavindabrāhmaṇādayo viya. Sabbaṃ taṃ khandhake tesu tesu ca suttesu āgatanayena",
  "atk-s0503a:389_10": "veditabbaṃ. Yathā ca bhagavato, evaṃ bhikkhusaṅghassāti. Vuttañhetaṃ –",
  "atk-s0503a:390": "“Yāvatā kho, cunda, etarahi saṅghā vā gaṇā vā loke uppannā, nāhaṃ, cunda, aññaṃ ekasaṅghampi samanupassāmi evaṃ lābhaggayasaggappattaṃ, yatharivāyaṃ, cunda, bhikkhusaṅgho”ti.",
  "atk-s0503a:391_0": "Svāyaṃ bhagavato ca bhikkhusaṅghassa ca uppanno lābhasakkāro ekato hutvā dvinnaṃ",
  "atk-s0503a:391_1": "mahānadīnaṃ udakogho viya appameyyo ahosi. Tena vuttaṃ – “tena kho pana samayena",
  "atk-s0503a:391_2": "bhagavā sakkato hoti…pe… parikkhārānaṃ, bhikkhusaṅghopi sakkato…pe… parikkhārāna”nti.",
  "atk-s0503a:392_0": "Titthiyā pana pubbe akatapuññatāya ca duppaṭipannatāya ca asakkatā agarukatā, buddhuppādena",
  "atk-s0503a:392_1": "pana visesato vipannasobhā sūriyuggamane khajjopanakā viya nippabhā nittejā hatalābhasakkārā",
  "atk-s0503a:392_2": "ahesuṃ. Te tādisaṃ bhagavato saṅghassa ca lābhasakkāraṃ asahamānā issāpakatā “evaṃ",
  "atk-s0503a:392_3": "ime pharusāhi vācāhi ghaṭṭetvāva palāpessāmā”ti usūyā visuggāraṃ uggirantā tattha",
  "atk-s0503a:392_4": "tattha bhikkhū akkosantā paribhāsantā vicariṃsu. Tena vuttaṃ – “aññatitthiyā pana",
  "atk-s0503a:392_5": "paribbājakā asakkatā honti…pe… parikkhārānaṃ. Atha kho te aññatitthiyā paribbājakā",
  "atk-s0503a:392_6": "bhagavato sakkāraṃ asahamānā bhikkhusaṅghassa ca gāme ca araññe ca bhikkhū disvā",
  "atk-s0503a:392_7": "asabbhāhi pharusāhi vācāhi akkosanti paribhāsanti rosenti vihesentī”ti.",
  "atk-s0503a:393_0": "Tattha asabbhāhīti asabhāyoggāhi sabhāyaṃ sādhujanasamūhe vattuṃ ayuttāhi, duṭṭhullāhīti",
  "atk-s0503a:393_1": "attho. Pharusāhīti kakkhaḷāhi mammacchedikāhi. Akkosantīti jātiādīhi akkosavatthūhi",
  "atk-s0503a:393_2": "khuṃsenti. Paribhāsantīti bhaṇḍanavasena bhayaṃ uppādentā tajjenti. Rosentīti yathā",
  "atk-s0503a:393_3": "parassa roso hoti, evaṃ anuddhaṃsanavasena rosaṃ uppādenti. Vihesentīti viheṭhenti,",
  "atk-s0503a:393_4": "vividhehi ākārehi aphāsuṃ karonti.",
  "atk-s0503a:394_0": "Kathaṃ panete samantapāsādike bhagavati bhikkhusaṅghe ca akkosādīni pavattesunti?",
  "atk-s0503a:394_1": "Bhagavato uppādato pahīnalābhasakkāratāya upahatacittā pathaviṃ khaṇitvā pakkhalantā",
  "atk-s0503a:394_2": "viya avaṇe veḷuriyamaṇimhi vaṇaṃ uppādentā viya ca sundarikaṃ nāma paribbājikaṃ saññāpetvā",
  "atk-s0503a:394_3": "tāya satthu bhikkhūnañca avaṇṇaṃ vuṭṭhāpetvā akkosādīni pavattesuṃ. Taṃ panetaṃ sundarīvatthu",
  "atk-s0503a:394_4": "parato sundarīsutte pāḷiyaṃyeva āgamissati, tasmā yamettha vattabbaṃ, taṃ tattheva vaṇṇayissāma.",
  "atk-s0503a:395": "Bhikkhū bhagavato santikaṃ upasaṅkamitvā taṃ pavattimārocesuṃ. Tena vuttaṃ – “atha kho sambahulā bhikkhū yena bhagavā tenupasaṅkamiṃsu…pe… vihesentī”ti. Taṃ vuttatthameva.",
  "atk-s0503a:396_0": "Etamatthaṃ viditvāti etaṃ issāpakatānaṃ titthiyānaṃ vippaṭipattiṃ sabbākārato viditvā.",
  "atk-s0503a:396_1": "Imaṃ udānanti imaṃ tehi kate vippakāre pasannacittehi ca parehi kate upakāre tādibhāvānubhāvadīpakaṃ udānaṃ udānesi.",
  "atk-s0503a:397_0": "Tattha gāme araññe sukhadukkhaphuṭṭhoti gāme vā araññe vā yattha katthaci sukhena",
  "atk-s0503a:397_1": "dukkhena ca phuṭṭho sukhadukkhāni anubhavanto, tesaṃ vā paccayehi samaṅgībhūto. Nevattato",
  "atk-s0503a:397_2": "no parato dahethāti “ahaṃ sukhito, ahaṃ dukkhito, mama sukhaṃ, mama dukkhaṃ, parenidaṃ",
  "atk-s0503a:397_3": "mayhaṃ sukhadukkhaṃ uppādita”nti ca neva attato na parato taṃ sukhadukkhaṃ ṭhapetha.",
  "atk-s0503a:397_4": "Kasmā? Na hettha khandhapañcake ahanti vā mamanti vā paroti vā parassāti vā passitabbayuttakaṃ",
  "atk-s0503a:397_5": "kiñci atthi, kevalaṃ saṅkhārā eva pana yathāpaccayaṃ uppajjitvā khaṇe khaṇe bhijjantīti.",
  "atk-s0503a:397_6": "Sukhadukkhaggahaṇañcettha desanāsīsaṃ, sabbassāpi lokadhammassa vasena attho veditabbo.",
  "atk-s0503a:397_7": "Iti bhagavā “nāhaṃ kvacani, kassaci kiñcanatasmiṃ, na ca mama kvacani, katthaci kiñcanatatthī”ti",
  "atk-s0503a:397_8": "catukoṭikaṃ suññataṃ vibhāvesi.",
  "atk-s0503a:398_0": "Idāni tassa attato parato ca adahanassa kāraṇaṃ dasseti “phusanti phassā upadhiṃ",
  "atk-s0503a:398_1": "paṭiccā”ti. Ete sukhavedanīyā dukkhavedanīyā ca phassā nāma khandhapañcakasaṅkhātaṃ",
  "atk-s0503a:398_2": "upadhiṃ paṭicca tasmiṃ sati yathāsakaṃ visayaṃ phusanti, tattha pavattantiyeva. Adukkhamasukhā",
  "atk-s0503a:398_3": "hi vedanā santasabhāvatāya sukhe eva saṅgahaṃ gacchatīti duvidhasamphassavasenevāyaṃ atthavaṇṇanā katā.",
  "atk-s0503a:399_0": "Yathā pana te phassā na phusanti, taṃ dassetuṃ “nirupadhiṃ kena phuseyyuṃ phassā”ti",
  "atk-s0503a:399_1": "vuttaṃ. Sabbaso hi khandhūpadhiyā asati kena kāraṇena te phassā phuseyyuṃ, na taṃ",
  "atk-s0503a:399_2": "kāraṇaṃ atthi. Yadi hi tumhe akkosādivasena uppajjanasukhadukkhaṃ na icchatha, sabbaso",
  "atk-s0503a:399_3": "nirupadhibhāveyeva yogaṃ kareyyāthāti anupādisesanibbānadhātuyā gāthaṃ niṭṭhapesi.",
  "atk-s0503a:399_4": "Evaṃ iminā udānena vaṭṭavivaṭṭaṃ kathitaṃ.",
  "atk-s0503a:400": "Catutthasuttavaṇṇanā niṭṭhitā.",
  "atk-s0503a:401": "5. Upāsakasuttavaṇṇanā",
  "atk-s0503a:402_0": "15. Pañcame icchānaṅgalakoti icchānaṅgalanāmako kosalesu eko brāhmaṇagāmo, taṃnivāsitāya",
  "atk-s0503a:402_1": "tattha vā jāto bhavoti vā icchānaṅgalako. Upāsakoti tīhi saraṇagamanehi bhagavato",
  "atk-s0503a:402_2": "santike upāsakabhāvassa paveditattā upāsako pañcasikkhāpadiko buddhamāmako, dhammamāmako,",
  "atk-s0503a:402_3": "saṅghamāmako. Kenacideva karaṇīyenāti uddhārasodhāpanādinā kenacideva kattabbena.",
  "atk-s0503a:402_4": "Tīretvāti niṭṭhāpetvā. Ayaṃ kira upāsako pubbe abhiṇhaṃ bhagavantaṃ upasaṅkamitvā",
  "atk-s0503a:402_5": "payirupāsati, so katipayaṃ kālaṃ bahukaraṇīyatāya satthu dassanaṃ nābhisambhosi.",
  "atk-s0503a:402_6": "Tenāha bhagavā – “cirassaṃ kho tvaṃ, upāsaka, imaṃ pariyāyamakāsi, yadidaṃ idhāgamanāyā”ti.",
  "atk-s0503a:403_0": "Tattha cirassanti cirena. Pariyāyanti vāraṃ. Yadidanti nipāto, yo ayanti attho. Idaṃ",
  "atk-s0503a:403_1": "vuttaṃ hoti – idha mama santike āgamanāya yo ayaṃ ajja kato vāro, taṃ imaṃ cirena",
  "atk-s0503a:403_2": "papañcaṃ katvā akāsīti. Cirapaṭikāhanti cirapaṭiko ahaṃ, cirakālato paṭṭhāya ahaṃ",
  "atk-s0503a:403_3": "upasaṅkamitukāmoti sambandho. Kehici kehicīti ekaccehi ekaccehi. Atha vā kehici kehicīti",
  "atk-s0503a:403_4": "yehi vā tehi vā. Tattha gāravaṃ dasseti. Satthari abhippasannassa hi satthudassanadhammassavanesu",
  "atk-s0503a:403_5": "viya na aññattha ādaro hoti. Kiccakaraṇīyehīti ettha avassaṃ kātabbaṃ kiccaṃ, itaraṃ",
  "atk-s0503a:403_6": "karaṇīyaṃ. Paṭhamaṃ vā kātabbaṃ kiccaṃ, pacchā kātabbaṃ karaṇīyaṃ. Khuddakaṃ vā kiccaṃ,",
  "atk-s0503a:403_7": "mahantaṃ karaṇīyaṃ. Byāvaṭoti ussukko. Evāhanti evaṃ iminā pakārena ahaṃ nāsakkhiṃ",
  "atk-s0503a:403_8": "upasaṅkamituṃ, na agāravādināti adhippāyo.",
  "atk-s0503a:404_0": "Etamatthaṃ viditvāti dullabhe buddhuppāde manussattalābhe ca sattānaṃ sakiñcanabhāvena",
  "atk-s0503a:404_1": "kiccapasutatāya kusalantarāyo hoti, na akiñcanassāti etamatthaṃ sabbākārato viditvā.",
  "atk-s0503a:404_2": "Imaṃ udānanti tadatthaparidīpanameva imaṃ udānaṃ udānesi.",
  "atk-s0503a:405_0": "Tattha sukhaṃ vata tassa na hoti kiñcīti yassa puggalassa kiñci rūpādīsu ekavatthumpi",
  "atk-s0503a:405_1": "“mameta”nti taṇhāya pariggahitabhāvena na hoti natthi na vijjati, sukhaṃ vata tassa",
  "atk-s0503a:405_2": "puggalassa, aho sukhamevāti attho. “Na hosī”tipi pāṭho, tassa atītakālavasena attho",
  "atk-s0503a:405_3": "veditabbo. Keci pana na hoti kiñcīti padassa “rāgādikiñcanaṃ yassa na hotī”ti atthaṃ",
  "atk-s0503a:405_4": "vaṇṇenti, taṃ na sundaraṃ pariggahadhammavasena desanāya āgatattā. Rāgādikiñcananti",
  "atk-s0503a:405_5": "pariggahetabbassāpi saṅgahe sati yuttameva vuttaṃ siyā atha vā yassa puggalassa kiñci",
  "atk-s0503a:405_6": "appampi kiñcanaṃ palibodhajātaṃ rāgādikiñcanābhāvato eva na hoti, taṃ tassa akiñcanattaṃ",
  "atk-s0503a:405_7": "sukhassa paccayabhāvato sukhaṃ vataṃ, aho sukhanti attho. Kassa pana na hoti kiñcananti",
  "atk-s0503a:405_8": "ce, āha “saṅkhātadhammassa bahussutassā”ti. Yo catūhipi maggasaṅkhāhi soḷasakiccanipphattiyā",
  "atk-s0503a:405_9": "saṅkhātadhammo katakicco, tato eva paṭivedhabāhusaccena bahussuto, tassa.",
  "atk-s0503a:406_0": "Iti bhagavā akiñcanabhāve ānisaṃsaṃ dassetvā sakiñcanabhāve ādīnavaṃ dassetuṃ “sakiñcanaṃ",
  "atk-s0503a:406_1": "passā”tiādimāha. Tassattho – rāgādikiñcanānaṃ āmisakiñcanānañca atthitāya sakiñcanaṃ,",
  "atk-s0503a:406_2": "sakiñcanattā eva aladdhānañca laddhānañca kāmānaṃ pariyesanārakkhaṇahetu kiccakaraṇīyavasena",
  "atk-s0503a:406_3": "“ahaṃ mamā”ti gahaṇavasena ca vihaññamānaṃ vighātaṃ āpajjamānaṃ passāti dhammasaṃvegappatto",
  "atk-s0503a:406_4": "satthā attano cittaṃ vadati. Jano janasmiṃ paṭibandharūpoti sayaṃ añño jano samāno",
  "atk-s0503a:406_5": "aññasmiṃ jane “ahaṃ imassa, mama aya”nti taṇhāvasena paṭibandhasabhāvo hutvā vihaññati",
  "atk-s0503a:406_6": "vighātaṃ āpajjati. “Paṭibaddhacitto”tipi pāṭho. Ayañca attho –",
  "atk-s0503a:407": "“Puttā matthi dhanammatthi, iti bālo vihaññati;",
  "atk-s0503a:408": "Attā hi attano natthi, kuto puttā kuto dhana”nti. –",
  "atk-s0503a:409": "Ādīhi suttapadehi dīpetabboti.",
  "atk-s0503a:410": "Pañcamasuttavaṇṇanā niṭṭhitā.",
  "atk-s0503a:411": "6. Gabbhinīsuttavaṇṇanā",
  "atk-s0503a:412_0": "16. Chaṭṭhe aññatarassa paribbājakassāti ekassa kuṭumbikassa paribbājakassa. Daharāti",
  "atk-s0503a:412_1": "taruṇī. Māṇavikāti brāhmaṇadhītāya vohāro. Pajāpatīti bhariyā. Gabbhinīti āpannasattā.",
  "atk-s0503a:412_2": "Upavijaññāti ajja suveti paccupaṭṭhitavijāyanakālā hotīti sambandho. So kira brāhmaṇajātiko",
  "atk-s0503a:412_3": "sabhariyo vādapatthassame ṭhito, tena naṃ sapajāpatikaṃ paribbājakavohārena samudācaranti.",
  "atk-s0503a:412_4": "Bhariyā panassa brāhmaṇajātikattā brāhmaṇāti ālapati. Telanti tilatelaṃ. Telasīsena",
  "atk-s0503a:412_5": "cettha yaṃ yaṃ vijātāya pasavadukkhappaṭikāratthaṃ icchitabbaṃ, taṃ sabbaṃ sappiloṇādiṃ",
  "atk-s0503a:412_6": "āharāti āṇāpeti. Yaṃ me vijātāya bhavissatīti yaṃ telādi mayhaṃ vijātāya bahinikkhantagabbhāya",
  "atk-s0503a:412_7": "upakārāya bhavissati. “Paribbājikāyā”tipi pāṭho. Kutoti kasmā ṭhānā, yato ñātikulā",
  "atk-s0503a:412_8": "vā mittakulā vā telādiṃ āhareyyaṃ, taṃ ṭhānaṃ me natthīti adhippāyo. Telaṃ āharāmīti",
  "atk-s0503a:412_9": "vattamānasamīpatāya vattamānaṃ katvā vuttaṃ, telaṃ āharissāmīti attho. Samaṇassa",
  "atk-s0503a:412_10": "vā brāhmaṇassa vā sappissa vā telassa vāti ca samuccayattho vā-saddo “aggito vā udakato",
  "atk-s0503a:412_11": "vā mithubhedā vā”tiādīsu viya. Sappissa vā telassa vāti paccatte sāmivacanaṃ, sappi",
  "atk-s0503a:412_12": "ca telañca yāvadatthaṃ pātuṃ pivituṃ dīyatīti attho. Apare pana “sappissa vā telassa",
  "atk-s0503a:412_13": "vāti avayavasambandhe sāmivacanaṃ. Sappitelasamudāyassa hi avayavo idha yāvadatthasaddena",
  "atk-s0503a:412_14": "vuccatī”ti vadanti. No nīharitunti bhājanena vā hatthena vā bahi netuṃ no dīyati,",
  "atk-s0503a:412_15": "ucchadditvānāti vamitvā, yaṃnūna dadeyyanti sambandho. Evaṃ kirassa ahosi “ahaṃ rañño",
  "atk-s0503a:412_16": "koṭṭhāgāraṃ gantvā telaṃ kaṇṭhamattaṃ pivitvā tāvadeva gharaṃ āgantvā ekasmiṃ bhājane",
  "atk-s0503a:412_17": "yathāpītaṃ vamitvā uddhanaṃ āropetvā pacissāmi, yaṃ pittasemhādimissitaṃ, taṃ agginā",
  "atk-s0503a:412_18": "jhāyissati, telaṃ pana gahetvā imissā paribbājikāya kamme upanessāmī”ti.",
  "atk-s0503a:413_0": "Uddhaṃ kātunti vamanavasena uddhaṃ nīharituṃ. Na pana adhoti viriñcanavasena heṭṭhā",
  "atk-s0503a:413_1": "nīharituṃ na pana sakkoti. So hi “adhikaṃ pītaṃ sayameva mukhato niggamissatī”ti",
  "atk-s0503a:413_2": "pivitvā āsayassa arittatāya aniggate vamanavirecanayogaṃ ajānanto alabhanto vā kevalaṃ",
  "atk-s0503a:413_3": "dukkhāhi vedanāhi phuṭṭho āvaṭṭati ca parivaṭṭati ca. Dukkhāhīti dukkhamāhi. Tibbāhīti",
  "atk-s0503a:413_4": "bahalāhi tikhiṇāhi vā. Kharāhīti kakkhaḷāhi. Kaṭukāhīti ativiya aniṭṭhabhāvena dāruṇāhi.",
  "atk-s0503a:413_5": "Āvaṭṭatīti ekasmiṃyeva ṭhāne anipajjitvā attano sarīraṃ ito cito ākaḍḍhanto āvaṭṭati.",
  "atk-s0503a:413_6": "Parivaṭṭatīti ekasmiṃ padese nipannopi aṅgapaccaṅgāni parito khipanto vaṭṭati, abhimukhaṃ",
  "atk-s0503a:413_7": "vā vaṭṭanto āvaṭṭati, samantato vaṭṭanto parivaṭṭati.",
  "atk-s0503a:414_0": "Etamatthaṃ viditvāti “sakiñcanassa appaṭisaṅkhāparibhogahetukā ayaṃ dukkhuppatti,",
  "atk-s0503a:414_1": "akiñcanassa pana sabbaso ayaṃ natthī”ti etamatthaṃ sabbākārato jānitvā tadatthappakāsanaṃ",
  "atk-s0503a:414_2": "imaṃ udānaṃ udānesi.",
  "atk-s0503a:415_0": "Tattha sukhino vatāti sukhino vata sappurisā. Ke pana teti? Ye akiñcanā, ye rāgādikiñcanassa",
  "atk-s0503a:415_1": "pariggahakiñcanassa ca abhāvena akiñcanā, kesaṃ panidaṃ kiñcanaṃ natthīti āha – “vedaguno",
  "atk-s0503a:415_2": "hi janā akiñcanā”ti, ye ariyamaggañāṇasaṅkhātaṃ vedaṃ gatā adhigatā, tena vā vedena",
  "atk-s0503a:415_3": "nibbānaṃ gatāti vedaguno, te ariyajanā khīṇāsavapuggalā anavasesarāgādikiñcanānaṃ",
  "atk-s0503a:415_4": "aggamaggena samucchinnattā akiñcanā nāma. Asati hi rāgādikiñcane kuto pariggahakiñcanassa",
  "atk-s0503a:415_5": "sambhavo. Evaṃ gāthāya purimabhāgena arahante pasaṃsitvā aparabhāgena andhaputhujjane",
  "atk-s0503a:415_6": "garahanto “sakiñcanaṃ passā”tiādimāha. Taṃ purimasutte vuttatthameva. Evaṃ imāyapi",
  "atk-s0503a:415_7": "gāthāya vaṭṭavivaṭṭaṃ kathitaṃ.",
  "atk-s0503a:416": "Chaṭṭhasuttavaṇṇanā niṭṭhitā.",
  "atk-s0503a:417": "7. Ekaputtakasuttavaṇṇanā",
  "atk-s0503a:418_0": "17. Sattame ekaputtakoti eko putto, so ca anukampitabbaṭṭhena ekaputtako, piyāyitabbaṭṭhena",
  "atk-s0503a:418_1": "piyo, manassa vaḍḍhanaṭṭhena manāpo. Sarīrasobhāsampattiyā vā dassanīyaṭṭhena piyo,",
  "atk-s0503a:418_2": "sīlācārasampattiyā kalyāṇadhammatāya manāpo. Kaleti satte khepetīti kālo, maraṇaṃ.",
  "atk-s0503a:418_3": "Taṃ kato pattoti kālaṅkato, kālena vā maccunā kato naṭṭho adassanaṃ gatoti kālaṅkato, matoti attho.",
  "atk-s0503a:419_0": "Sambahulā upāsakāti sāvatthivāsino bahū upāsakā mataputtaupāsakassa sahasokībhāvena",
  "atk-s0503a:419_1": "yāva āḷāhanā pacchato gantvā matasarīrassa kattabbaṃ kāretvā paṭinivattā yathānivatthāva",
  "atk-s0503a:419_2": "udakaṃ otaritvā sīsaṃnhātā vatthāni pīḷetvā anotāpetvāva ekaṃ nivāsetvā ekaṃ uttarāsaṅgaṃ",
  "atk-s0503a:419_3": "katvā upāsakaṃ purato katvā “sokavinodanaṃ dhammaṃ satthu santike sossāmā”ti bhagavantaṃ",
  "atk-s0503a:419_4": "upasaṅkamiṃsu. Tena vuttaṃ “allakesā”tiādi.",
  "atk-s0503a:420_0": "Tattha allavatthāti udakena tintavatthā. Divā divassāti divasassapi divā, majjhanhike",
  "atk-s0503a:420_1": "kāleti attho. Yasmā jānantāpi tathāgatā pucchanti, jānantāpi na pucchanti. Kālaṃ",
  "atk-s0503a:420_2": "viditvā pucchanti, kālaṃ viditvā na pucchanti, tasmā jānantoyeva bhagavā kathāsamuṭṭhāpanatthaṃ",
  "atk-s0503a:420_3": "pucchanto “kiṃ nu kho tumhe upāsakā”tiādimāha. Tassattho – tumhe upāsakā aññesu divasesu",
  "atk-s0503a:420_4": "mama santikaṃ āgacchantā otāpitasuddhavatthā sāyanhe āgacchatha, ajja pana allavatthā",
  "atk-s0503a:420_5": "allakesā ṭhitamajjhanhike kāle idhāgatā, taṃ kiṃ kāraṇanti. Tena mayanti tena puttaviyogajanitacittasantāpena",
  "atk-s0503a:420_6": "balavasokābhibhūtatāya evaṃbhūtā mayaṃ idhūpasaṅkamantāti.",
  "atk-s0503a:421": "Etamatthaṃ viditvāti piyavatthusambhavā sokadukkhadomanassādayo, asati piyavatthusmiṃ sabbaso ete na santīti etamatthaṃ sabbākārato jānitvā tadatthappakāsanaṃ imaṃ udānaṃ udānesi.",
  "atk-s0503a:422_0": "Tattha piyarūpassādagadhitāseti piyasabhāvesu rūpakkhandhādīsu sukhavedanassādena",
  "atk-s0503a:422_1": "gadhitā paṭibaddhacittā. Gadhitāseti hi gadhitāiccevattho. Seti vā nipātamattaṃ.",
  "atk-s0503a:422_2": "Piyarūpā nāma cakkhādayo puttadārādayo ca. Vuttañhetaṃ – “kiñca loke piyarūpaṃ sātarūpaṃ",
  "atk-s0503a:422_3": "cakkhu loke …pe… dhammataṇhā loke piyarūpaṃ sātarūpa”nti.",
  "atk-s0503a:423": "“Khettaṃ vatthuṃ hiraññaṃ vā, gavassaṃ dāsaporisaṃ;",
  "atk-s0503a:424": "Thiyo bandhū puthu kāme, yo naro anugijjhatī”ti ca. ;",
  "atk-s0503a:425_0": "Tasmā tesu piyarūpesu assādena giddhā mucchitā ajjhāpannāti attho. Ke pana te piyarūpassādagadhitāti",
  "atk-s0503a:425_1": "te dasseti “devakāyā puthumanussā cā”ti, cātumahārājikādayo bahudevasamūhā ceva jambudīpakādikā",
  "atk-s0503a:425_2": "bahumanussā ca. Aghāvinoti kāyikacetasikadukkhena dukkhitā. Parijunnāti jarārogādivipattiyā",
  "atk-s0503a:425_3": "yobbanārogyādisampattito parihīnā. Yathālābhavasena vāyamattho devamanussesu veditabbo.",
  "atk-s0503a:425_4": "Atha vā kāmañcekantasukhasamappitānaṃ devānaṃ dukkhajarārogā na sambhavanti, tadanativattasabhāvatāya",
  "atk-s0503a:425_5": "pana tepi “aghāvino”ti “parijunnā”ti ca vuttā. Tesampi vā pubbanimittuppattiyā paṭicchannajarāya",
  "atk-s0503a:425_6": "cetasikarogassa ca vasena dukkhādīnaṃ sambhavo veditabbo. Maccurājassa vasaṃ gacchantīti",
  "atk-s0503a:425_7": "piyavatthuvisayāya taṇhāya appahīnattā punappunaṃ gabbhūpagamanato dhātuttayissaratāya",
  "atk-s0503a:425_8": "maccurājasaṅkhātassa maraṇassa vasaṃ hatthameva gacchanti.",
  "atk-s0503a:426_0": "Ettāvatā vaṭṭaṃ dassetvā idāni “ye ve divā”tiādinā vivaṭṭaṃ dasseti. Tattha ye ve",
  "atk-s0503a:426_1": "divā ca ratto ca appamattāti “divasaṃ caṅkamena nisajjāya āvaraṇīyehi dhammehi cittaṃ",
  "atk-s0503a:426_2": "parisodhetī”tiādinā vuttanayena divasabhāge rattibhāge ca daḷhaṃ appamattā appamādappaṭipadaṃ",
  "atk-s0503a:426_3": "pūrenti. Jahanti piyarūpanti catusaccakammaṭṭhānabhāvanaṃ ussukkāpetvā ariyamaggādhigamena",
  "atk-s0503a:426_4": "piyarūpaṃ piyajātikaṃ cakkhādipiyavatthuṃ tappaṭibaddhachandarāgajahanena jahanti.",
  "atk-s0503a:426_5": "Te ve khaṇanti aghamūlaṃ, maccuno āmisaṃ durativattanti te ariyapuggalā aghassa vaṭṭadukkhassa",
  "atk-s0503a:426_6": "mūlabhūtaṃ, maccunā maraṇena āmasitabbato āmisaṃ, ito bahiddhā kehicipi samaṇabrāhmaṇehi",
  "atk-s0503a:426_7": "nivattituṃ asakkuṇeyyatāya durativattaṃ, saha avijjāya taṇhaṃ ariyamaggañāṇakudālena",
  "atk-s0503a:426_8": "khaṇanti, lesamattampi anavasesantā ummūlayantīti. Svāyamattho –",
  "atk-s0503a:427": "“Appamādo amatapadaṃ, pamādo maccuno padaṃ;",
  "atk-s0503a:428": "Appamattā na mīyanti, ye pamattā yathā matā”ti. –",
  "atk-s0503a:429": "Ādīhi suttapadehi vitthāretabboti.",
  "atk-s0503a:430": "Sattamasuttavaṇṇanā niṭṭhitā.",
  "atk-s0503a:431": "8. Suppavāsāsuttavaṇṇanā",
  "atk-s0503a:432": "18. Aṭṭhame kuṇḍikāyanti evaṃnāmake koliyānaṃ nagare. Kuṇḍadhānavaneti tassa nagarassa avidūre kuṇḍadhānasaṅkhāte vane.",
  "atk-s0503a:433_0": "Pubbe kira kuṇḍo nāma eko yakkho tasmiṃ vanasaṇḍe vāsaṃ kappesi, kuṇḍadhānamissakena",
  "atk-s0503a:433_1": "ca balikammena tussatīti tassa tathā tattha baliṃ upaharanti, tenetaṃ vanasaṇḍaṃ",
  "atk-s0503a:433_2": "kuṇḍadhānavanantveva paññāyittha. Tassa avidūre ekā gāmapatikā ahosi, sāpi tassa",
  "atk-s0503a:433_3": "yakkhassa āṇāpavattiṭṭhāne niviṭṭhattā teneva paripālitattā kuṇḍikāti voharīyittha.",
  "atk-s0503a:433_4": "Aparabhāge tattha koliyarājāno nagaraṃ kāresuṃ, tampi purimavohārena kuṇḍikātveva",
  "atk-s0503a:433_5": "vuccati. Tasmiñca vanasaṇḍe koliyarājāno bhagavato bhikkhusaṅghassa ca vasanatthāya",
  "atk-s0503a:433_6": "vihāraṃ patiṭṭhāpesuṃ, tampi kuṇḍadhānavanantveva paññāyittha. Atha bhagavā janapadacārikaṃ",
  "atk-s0503a:433_7": "caranto anukkamena taṃ vihāraṃ patvā tattha vihāsi. Tena vuttaṃ – “ekaṃ samayaṃ bhagavā",
  "atk-s0503a:433_8": "kuṇḍikāyaṃ viharati kuṇḍadhānavane”ti.",
  "atk-s0503a:434_0": "Suppavāsāti tassā upāsikāya nāmaṃ. Koliyadhītāti koliyarājaputtī. Sā hi bhagavato",
  "atk-s0503a:434_1": "aggupaṭṭhāyikā paṇītadāyikānaṃ sāvikānaṃ etadagge ṭhapitā sotāpannā ariyasāvikā.",
  "atk-s0503a:434_2": "Yañhi kiñci bhagavato yuttarūpaṃ khādanīyaṃ bhojanīyaṃ bhesajjaṃ vā na tattha aññāhi",
  "atk-s0503a:434_3": "saṃvidhātabbaṃ atthi, sabbaṃ taṃ sayameva attano paññāya vicāretvā sakkaccaṃ sampādetvā",
  "atk-s0503a:434_4": "upaneti. Devasikañca aṭṭhasataṃ saṅghabhattapāṭipuggalikabhattāni deti. Yo koci bhikkhu",
  "atk-s0503a:434_5": "vā bhikkhunī vā taṃ kulaṃ piṇḍāya paviṭṭho rittahattho na gacchati. Evaṃ muttacāgā",
  "atk-s0503a:434_6": "payatapāṇī vossaggaratā yācayogā dānasaṃvibhāgaratā. Assā kucchiyaṃ purimabuddhesu",
  "atk-s0503a:434_7": "katādhikāro pacchimabhaviko sāvakabodhisatto paṭisandhiṃ gaṇhi. Sā taṃ gabbhaṃ kenacideva",
  "atk-s0503a:434_8": "pāpakammena satta vassāni kucchinā parihari, sattāhañca mūḷhagabbhā ahosi. Tena vuttaṃ",
  "atk-s0503a:434_9": "– “satta vassāni gabbhaṃ dhāreti sattāhaṃ mūḷhagabbhā”ti.",
  "atk-s0503a:435_0": "Tattha satta vassānīti satta saṃvaccharāni, accantasaṃyoge ca idaṃ upayogavacanaṃ.",
  "atk-s0503a:435_1": "Gabbhaṃ dhāretīti gabbhaṃ vahati, gabbhinī hotīti attho. Sattāhaṃ mūḷhagabbhāti satta",
  "atk-s0503a:435_2": "ahāni byākulagabbhā. Gabbho hi paripakko sampajjamāno vijāyanakāle kammajavātehi",
  "atk-s0503a:435_3": "sañcāletvā parivattito uddhaṃpādo adhosiro hutvā yonimukhābhimukho hoti, evaṃ so",
  "atk-s0503a:435_4": "katthaci alaggo bahi nikkhamati. Vipajjamāno pana viparivattanavasena yonimaggaṃ",
  "atk-s0503a:435_5": "pidahitvā tiriyaṃ nipajjati, sayameva vā yonimaggo pidahati, so tattha kammajavātehi",
  "atk-s0503a:435_6": "aparāparaṃ parivattamāno byākulo mūḷhagabbhoti vuccati. Tassāpi satta divase evaṃ",
  "atk-s0503a:435_7": "ahosi, tena vuttaṃ “sattāhaṃ mūḷhagabbhā”ti.",
  "atk-s0503a:436_0": "Ayañca gabbho sīvalitthero. Tassa kathaṃ satta vassāni gabbhavāsadukkhaṃ, sattāhaṃ",
  "atk-s0503a:436_1": "mūḷhagabbhabhāvappatti, mātu cassāpi sotāpannāya ariyasāvikāya tathā dukkhānubhavanaṃ",
  "atk-s0503a:436_2": "jātanti? Vuccate – atīte kāsikarāje bārāṇasiyaṃ rajjaṃ kārente eko kosalarājā mahantena",
  "atk-s0503a:436_3": "balenāgantvā bārāṇasiṃ gahetvā taṃ rājānaṃ māretvā tassa aggamahesiṃ attano aggamahesiṃ",
  "atk-s0503a:436_4": "akāsi. Bārāṇasirañño pana putto pitu maraṇakāle niddhamanadvārena palāyitvā attano",
  "atk-s0503a:436_5": "ñātimittabandhave ekajjhaṃ katvā anukkamena balaṃ saṃharitvā bārāṇasiṃ āgantvā avidūre",
  "atk-s0503a:436_6": "mahantaṃ khandhāvāraṃ bandhitvā tassa rañño paṇṇaṃ pesesi “rajjaṃ vā detu, yuddhaṃ",
  "atk-s0503a:436_7": "vā”ti. Rājakumārassa mātā sāsanaṃ sutvā “yuddhena kammaṃ natthi, sabbadisāsu sañcāraṃ",
  "atk-s0503a:436_8": "pacchinditvā bārāṇasinagaraṃ parivāretu, tato dārūdakabhattaparikkhayena kilantā",
  "atk-s0503a:436_9": "nagare manussā vināva yuddhena rājānaṃ gahetvā dassantī”ti paṇṇaṃ pesesi. So mātu",
  "atk-s0503a:436_10": "sāsanaṃ sutvā cattāri mahādvārāni rakkhanto satta vassāni nagaraṃ uparundhi, nagare",
  "atk-s0503a:436_11": "manussā cūḷadvārena nikkhamitvā dārūdakāni āharanti, sabbakiccāni karonti.",
  "atk-s0503a:437_0": "Atha rājakumārassa mātā taṃ pavattiṃ sutvā “bālo mama putto upāyaṃ na jānāti, gacchatha,",
  "atk-s0503a:437_1": "assa cūḷadvārāni pidhāya nagaraṃ uparundhatūti vadethā”ti puttassa gūḷhasāsanaṃ pahiṇi.",
  "atk-s0503a:437_2": "So mātu sāsanaṃ sutvā satta divase tathā akāsi. Nāgarā bahi nikkhamituṃ alabhantā",
  "atk-s0503a:437_3": "sattame divase tassa rañño sīsaṃ gahetvā kumārassa adaṃsu. Kumāro nagaraṃ pavisitvā",
  "atk-s0503a:437_4": "rajjaṃ aggahesi. So tadā satta vassāni nagararundhanakammanissandena etarahi satta",
  "atk-s0503a:437_5": "vassāni mātukucchisaṅkhātāya lohitakumbhiyā vasi, avasesato pana sattāhaṃ nagarūparundhanena",
  "atk-s0503a:437_6": "sattāhaṃ mūḷhagabbhabhāvaṃ āpajji. Jātakaṭṭhakathāyaṃ pana “satta divasāni nagaraṃ",
  "atk-s0503a:437_7": "rundhitvā gahitakammanissandena sattavassāni lohitakumbhiyaṃ vasitvā sattāhaṃ mūḷhagabbhabhāvaṃ",
  "atk-s0503a:437_8": "āpajjī”ti vuttaṃ. Yaṃ pana so padumuttarasammāsambuddhapādamūle “lābhīnaṃ aggo bhaveyya”nti",
  "atk-s0503a:437_9": "mahādānaṃ datvā patthanaṃ akāsi, yañca vipassissa bhagavato kāle nāgarehi saddhiṃ",
  "atk-s0503a:437_10": "sahassagghanikaṃ guḷadadhiṃ datvā patthanaṃ akāsi, tassānubhāvena lābhīnaṃ aggo jāto.",
  "atk-s0503a:437_11": "Suppavāsāpi “nagaraṃ rundhitvā gaṇha, tātā”ti pesitabhāvena satta vassāni kucchinā",
  "atk-s0503a:437_12": "gabbhaṃ pariharitvā sattāhaṃ mūḷhagabbhājātā. Evaṃ te mātāputtā attano kammassa anurūpaṃ",
  "atk-s0503a:437_13": "īdisaṃ dukkhaṃ paṭisaṃvediṃsu.",
  "atk-s0503a:438_0": "Tīhi vitakkehīti ratanattayaguṇānussatipaṭisaṃyuttehi tīhi sammāvitakkehi. Adhivāsetīti",
  "atk-s0503a:438_1": "mūḷhagabbhatāya uppannadukkhaṃ sahati. Sā hi bhagavato sambuddhabhāvaṃ, ariyasaṅghassa",
  "atk-s0503a:438_2": "suppaṭipattiṃ, nibbānassa ca dukkhanissaraṇabhāvaṃ anussarantī attano uppajjamānadukkhaṃ",
  "atk-s0503a:438_3": "amanasikaraṇeneva abhibhavitvā khamati. Tena vuttaṃ “tīhi vitakkehi adhivāsetī”ti.",
  "atk-s0503a:439_0": "Sammāsambuddho vatātiādi tesaṃ vitakkānaṃ pavattiākāradassanaṃ. Tassattho – yo bhagyavantatādīhi",
  "atk-s0503a:439_1": "kāraṇehi bhagavā lokanātho sammā aviparītaṃ sāmaṃ sayameva sabbadhamme aho vata buddho,",
  "atk-s0503a:439_2": "so bhagavā evarūpassa etarahi mayā anubhaviyamānassa aññassa ca evaṃjātikassa sakalassa",
  "atk-s0503a:439_3": "vaṭṭadukkhassa pahānāya accantaṃ anuppādanirodhāya dhammaṃ katheti, aviparītadhammaṃ",
  "atk-s0503a:439_4": "katheti. Aviparītadhammadesanatāya hi satthu sammāsambodhisiddhi. Tassa yathāvuttaguṇassa",
  "atk-s0503a:439_5": "bhagavato dhammassavanante jātattā sīladiṭṭhisāmaññena saṃhatattā ca sāvakasaṅghoti",
  "atk-s0503a:439_6": "laddhanāmo aṭṭhaariyapuggalasamūho suppaṭipanno vata aho vata sammā paṭipanno, yo",
  "atk-s0503a:439_7": "ariyasaṅgho evarūpassa īdisassa vaṭṭadukkhassa pahānāya anuppādanirodhāya anivattipaṭipadaṃ",
  "atk-s0503a:439_8": "paṭipanno. Susukhaṃ vata aho vata suṭṭhu sukhaṃ sabbasaṅkhatanissaṭaṃ nibbānaṃ, yasmiṃ",
  "atk-s0503a:439_9": "nibbāne īdisaṃ vaṭṭadukkhaṃ na upalabbhatīti. Ettha ca paṭipajjamānāpi paṭipannā",
  "atk-s0503a:439_10": "icceva vuttā paṭipattiyā anivattibhāvato. Atha vā uppannasaddo viya paṭipannasaddo",
  "atk-s0503a:439_11": "vattamānatthopi veditabbo. Tenevāha “sotāpattiphalasacchikiriyāya paṭipanno”ti.",
  "atk-s0503a:440_0": "Sāmikanti attano patiṃ koliyarājaputtaṃ. Āmantesīti abhāsi. Mama vacanena bhagavato",
  "atk-s0503a:440_1": "pāde sirasā vandāhīti mayhaṃ vacanena cakkalakkhaṇappaṭimaṇḍitāni vikasitapadumasassirīkāni",
  "atk-s0503a:440_2": "bhagavato caraṇāni tava sirasā vandāhi, uttamaṅgena abhivādanaṃ karohīti attho. Appābādhantiādīsu",
  "atk-s0503a:440_3": "ābādhoti visabhāgavedanā vuccati, yā ekadese uppajjitvāpi sakalasarīraṃ ayapaṭṭena",
  "atk-s0503a:440_4": "ābandhitvā viya gaṇhati. Ātaṅkoti kicchajīvitakaro rogo. Atha vā yāpetabbarogo ātaṅko,",
  "atk-s0503a:440_5": "itaro ābādho. Khuddako vā rogo ātaṅko, balavā ābādho. Keci pana “ajjhattasamuṭṭhāno",
  "atk-s0503a:440_6": "ābādho, bahiddhāsamuṭṭhāno ātaṅko”ti vadanti. Tadubhayassāpi abhāvaṃ pucchāti vadati.",
  "atk-s0503a:440_7": "Gilānasseva ca uṭṭhānaṃ nāma garukaṃ hoti, kāye balaṃ na hoti, tasmā niggelaññatāya",
  "atk-s0503a:440_8": "lahuparivattisaṅkhātaṃ kāyassa lahuṭṭhānaṃ sarīrabalañca pucchāti vadati. Phāsuvihāranti",
  "atk-s0503a:440_9": "ṭhānanisinnagamanasayanasaṅkhātesu catūsu iriyāpathesu sukhavihārañca pucchāti vadati.",
  "atk-s0503a:440_10": "Athassa pucchitabbākāraṃ dassentī “suppavāsā, bhante”tiādimāha. Evañca vadehīti idāni",
  "atk-s0503a:440_11": "vattabbākāraṃ nidasseti.",
  "atk-s0503a:441_0": "Paramanti vacanasampaṭicchanaṃ. Tena sādhu, bhadde, yathā vuttaṃ, tathā paṭipajjāmīti",
  "atk-s0503a:441_1": "dasseti. Koliyaputtoti suppavāsāya sāmiko koliyarājaputto. Sukhinī hotūti sadevake",
  "atk-s0503a:441_2": "loke aggadakkhiṇeyyo satthā suppavāsāya pesitavandanaṃ sampaṭicchitvā tadanantaraṃ",
  "atk-s0503a:441_3": "attano mettāvihārasaṃsūcakaṃ buddhāciṇṇaṃ sukhūpasaṃhāraṃ tassā sāmaññato pakāsetvā",
  "atk-s0503a:441_4": "puna tassā puttassa ca gabbhavipattimūlakadukkhuppattipaṭikkhepamukhena sukhūpasaṃhāraṃ",
  "atk-s0503a:441_5": "nidassento “sukhinī…pe… arogā, arogaṃ puttaṃ vijāyatū”ti āha.",
  "atk-s0503a:442_0": "Saha vacanāti bhagavato vacanena saheva. Yasmiṃ kāle bhagavā tathā avoca, tasmiṃyeva",
  "atk-s0503a:442_1": "kāle tampi kammaṃ parikkhayaṃ agamāsi. Tassa parikkhīṇabhāvaṃ oloketvā satthā tathā",
  "atk-s0503a:442_2": "abhāsi. Apare pana vadanti – sace tathā satthā nācikkhissā, tato parampi kiñci kālaṃ",
  "atk-s0503a:442_3": "tassā taṃ dukkhaṃ anubandhissā. Yasmā pana bhagavatā “sukhinī arogā arogañca puttaṃ",
  "atk-s0503a:442_4": "vijāyatū”ti vuttaṃ, tasmā tassa vacanasamakālameva so gabbho byākulabhāvaṃ vijahitvā",
  "atk-s0503a:442_5": "sukheneva bahi nikkhami, evaṃ tesaṃ mātāputtānaṃ sotthi ahosi. Acinteyyo hi buddhānaṃ",
  "atk-s0503a:442_6": "buddhānubhāvo. Yathā hi paṭācārāya piyavippayogasambhūtena sokena ummādaṃ patvā –",
  "atk-s0503a:443": "“Ubho puttā kālakatā, panthe mayhaṃ patī mato;",
  "atk-s0503a:444": "Mātā pitā ca bhātā ca, ekacitakamhi jhāyare”ti. –",
  "atk-s0503a:445_0": "Vatvā jātarūpeneva carantiyā “satiṃ paṭilabhāhi bhaginī”ti bhagavato vacanasamanantarameva",
  "atk-s0503a:445_1": "ummādo vūpasami, tathā suppiyāpi upāsikā attanāva attano ūruyaṃ katena mahāvaṇena",
  "atk-s0503a:445_2": "vuṭṭhātuṃ asakkontī sayanapiṭṭhe nipannā “āgantvā maṃ vandatū”ti vacanasamanantarameva",
  "atk-s0503a:445_3": "vaṇe pākatike jāte sayameva gantvā bhagavantaṃ vandīti evamādīni vatthūni idha udāharitabbānīti.",
  "atk-s0503a:446_0": "Evaṃ, bhanteti, bhante, yathā bhagavā saputtāya mātuyā arogabhāvaṃ āsīsanto āha –",
  "atk-s0503a:446_1": "“sukhinī arogā arogaṃ puttaṃ vijāyatū”ti, taṃ evameva. Na hi kadāci buddhānaṃ bhagavantānaṃ",
  "atk-s0503a:446_2": "vacanassa aññathābhāvoti adhippāyo. Keci pana “evamatthū”ti vadanti, apare “hotū”ti",
  "atk-s0503a:446_3": "padassa atthaṃ ānetvā vaṇṇayanti. Abhinanditvāti karavīkarutamañjunā brahmassarena",
  "atk-s0503a:446_4": "bhagavatā vuccamāne tasmiṃ vacane pītisomanassapaṭilābhato abhimukhabhāvena nanditvā.",
  "atk-s0503a:446_5": "Anumoditvāti tato pacchāpi sammodanaṃ uppādetvā, cittena vā abhinanditvā vācāya anumoditvā,",
  "atk-s0503a:446_6": "vacanasampattiyā vā abhinanditvā atthasampattiyā anumoditvā. Sakaṃ gharaṃ paccāyāsīti",
  "atk-s0503a:446_7": "attano gharaṃ paṭigacchi. Ye pana “yena sakaṃ ghara”nti paṭhanti, tesaṃ yadipi ya-ta-saddānaṃ",
  "atk-s0503a:446_8": "sambandhabhāvato “tenā”ti padaṃ vuttameva hoti, tathāpi “paṭiyāyitvā”ti pāṭhaseso yojetabbo hoti.",
  "atk-s0503a:447_0": "Vijātanti pajātaṃ, pasutanti attho. Acchariyanti andhassa pabbatārohanaṃ viya niccaṃ",
  "atk-s0503a:447_1": "na hotīti acchariyaṃ, ayaṃ tāva saddanayo. Aṭṭhakathāsu pana “accharāyoggaṃ acchariya”nti",
  "atk-s0503a:447_2": "vuttaṃ, accharaṃ paharituṃ yuttanti attho. Vatāti sambhāvane, aho acchariyanti attho.",
  "atk-s0503a:447_3": "Bhoti dhammālapanaṃ. Abhūtapubbaṃ bhūtanti abbhutaṃ.",
  "atk-s0503a:448_0": "Tathāgatassāti aṭṭhahi kāraṇehi bhagavā tathāgato – tathā āgatoti tathāgato, tathā",
  "atk-s0503a:448_1": "gatoti tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti",
  "atk-s0503a:448_2": "tathāgato, tathadassitāya tathāgato, tathavāditāya tathāgato, tathākāritāya tathāgato,",
  "atk-s0503a:448_3": "abhibhavanaṭṭhena tathāgato.",
  "atk-s0503a:449_0": "Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0503a:449_1": "sammāsambuddhā āgatāti. Kiṃ vuttaṃ hoti? Yena abhinīhārena te bhagavanto āgatā, tena",
  "atk-s0503a:449_2": "aṭṭhaguṇasamannāgatena ayampi bhagavā āgato. Yathā ca te bhagavanto dānapāramiṃ pūretvā",
  "atk-s0503a:449_3": "sīlanekkhammapaññāvīriyakhantisaccaadhiṭṭhānamettāupekkhāpāramīti imā dasa pāramiyo,",
  "atk-s0503a:449_4": "dasa upapāramiyo, dasa paramatthapāramiyoti samatiṃsa pāramiyo pūretvā pañca mahāpariccāge",
  "atk-s0503a:449_5": "pariccajitvā pubbayogapubbacariyadhammakkhānañātatthacariyādayo pūretvā buddhicariyāya",
  "atk-s0503a:449_6": "koṭiṃ patvā āgatā, tathā ayampi bhagavā āgato. Yathā ca te bhagavanto cattāro satipaṭṭhāne…pe…",
  "atk-s0503a:449_7": "ariyaṃ aṭṭhaṅgikaṃ maggaṃ bhāvetvā brūhetvā āgatā, tathā ayampi bhagavā āgato. Evaṃ",
  "atk-s0503a:449_8": "tathā āgatoti tathāgato.",
  "atk-s0503a:450_0": "Kathaṃ tathā gatoti tathāgato? Yathā sampatijātā te bhagavanto samehi pādehi pathaviyaṃ",
  "atk-s0503a:450_1": "patiṭṭhāya uttarābhimukhā sattapadavītihārena gatā, setacchatte dhāriyamāne sabbāva",
  "atk-s0503a:450_2": "disā anuvilokesuṃ, āsabhiñca vācaṃ bhāsiṃsu loke attano jeṭṭhaseṭṭhabhāvaṃ pakāsentā,",
  "atk-s0503a:450_3": "tañca nesaṃ gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena,",
  "atk-s0503a:450_4": "tathā ayampi bhagavā gato, tañcassa gamanaṃ kathaṃ ahosi avitathaṃ tesaññeva visesādhigamānaṃ",
  "atk-s0503a:450_5": "pubbanimittabhāvena. Evaṃ tathā gatoti tathāgato.",
  "atk-s0503a:451_0": "Yathā vā te bhagavanto nekkhammena kāmacchandaṃ pahāya gatā, abyāpādena byāpādaṃ,",
  "atk-s0503a:451_1": "ālokasaññāya thinamiddhaṃ, avikkhepena uddhaccakukkuccaṃ, dhammavavatthānena vicikicchaṃ",
  "atk-s0503a:451_2": "pahāya gatā, ñāṇena avijjaṃ padāletvā, pāmojjena aratiṃ vinodetvā, aṭṭhasamāpattīhi",
  "atk-s0503a:451_3": "aṭṭhārasahi mahāvipassanāhi catūhi ca ariyamaggehi taṃ taṃ paṭipakkhaṃ pahāya gatā,",
  "atk-s0503a:451_4": "evaṃ ayampi bhagavā gato. Evampi tathā gatoti tathāgato.",
  "atk-s0503a:452_0": "Kathaṃ tathalakkhaṇaṃ āgatoti tathāgato? Pathavīdhātuyā kakkhaḷalakkhaṇaṃ, āpodhātuyā",
  "atk-s0503a:452_1": "paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā vitthambhanalakkhaṇaṃ,",
  "atk-s0503a:452_2": "ākāsadhātuyā asamphuṭṭhalakkhaṇaṃ, rūpassa ruppanalakkhaṇaṃ, vedanāya vedayitalakkhaṇaṃ,",
  "atk-s0503a:452_3": "saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇanti",
  "atk-s0503a:452_4": "evaṃ pañcannaṃ khandhānaṃ, dvādasannaṃ āyatanānaṃ, aṭṭhārasannaṃ dhātūnaṃ, bāvīsatiyā",
  "atk-s0503a:452_5": "indriyānaṃ, catunnaṃ saccānaṃ, dvādasapadikassa paccayākārassa, catunnaṃ satipaṭṭhānānaṃ,",
  "atk-s0503a:452_6": "catunnaṃ sammappadhānānaṃ, catunnaṃ iddhipādānaṃ, pañcannaṃ indriyānaṃ, pañcannaṃ",
  "atk-s0503a:452_7": "balānaṃ, sattannaṃ bojjhaṅgānaṃ, ariyassa aṭṭhaṅgikassa maggassa, sattannaṃ visuddhīnaṃ,",
  "atk-s0503a:452_8": "amatogadhassa nibbānassāti evaṃ tassa tassa dhammassa yaṃ sabhāvasarasalakkhaṇaṃ,",
  "atk-s0503a:452_9": "taṃ tathaṃ avitathaṃ anaññathaṃ lakkhaṇaṃ ñāṇagatiyā āgato avirajjhitvā patto adhigatoti",
  "atk-s0503a:452_10": "tathāgato. Evaṃ tathalakkhaṇaṃ āgatoti tathāgato.",
  "atk-s0503a:453_0": "Kathaṃ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0503a:453_1": "ariyasaccāni. Yathāha – “cattārimāni, bhikkhave, tathāni avitathāni anaññathāni.",
  "atk-s0503a:453_2": "Katamāni cattāri? Idaṃ dukkhanti, bhikkhave, tathametaṃ avitathametaṃ anaññathameta”nti",
  "atk-s0503a:453_3": "vitthāro. Tāni ca bhagavā abhisambuddho, tasmā tathānaṃ abhisambuddhattā tathāgato.",
  "atk-s0503a:454_0": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0503a:454_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho, tathā avijjāya",
  "atk-s0503a:454_2": "saṅkhārānaṃ paccayaṭṭho…pe... jātiyā jarāmaraṇassa paccayaṭṭho tatho avitatho anaññatho,",
  "atk-s0503a:454_3": "taṃ sabbaṃ bhagavā abhisambuddho, tasmāpi tathānaṃ abhisambuddhattā tathāgato. Abhisambuddhattho",
  "atk-s0503a:454_4": "hi ettha gatasaddoti. Evaṃ tathadhamme yāthāvato abhisambuddhoti tathāgato.",
  "atk-s0503a:455_0": "Kathaṃ tathadassitāya tathāgato? Yaṃ sadevake…pe… sadevamanussāya pajāya aparimāṇāsu",
  "atk-s0503a:455_1": "lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma",
  "atk-s0503a:455_2": "atthi, taṃ bhagavā sabbākārato jānāti passati. Evaṃ jānatā passatā ca tena taṃ iṭṭhāniṭṭhādivasena",
  "atk-s0503a:455_3": "vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ,",
  "atk-s0503a:455_4": "yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ",
  "atk-s0503a:455_5": "pītaka”ntiādinā nayena anekehi nāmehi terasahi vārehi dvipaññāsāya nayehi vibhajjamānaṃ",
  "atk-s0503a:455_6": "tathameva hoti, vitathaṃ natthi. Esa nayo sotadvārādīsu āpāthamāgacchantesu saddādīsu.",
  "atk-s0503a:455_7": "Vuttañhetaṃ bhagavatā –",
  "atk-s0503a:456_0": "“Yaṃ, bhikkhave, sadevakassa lokassa…pe… sadevamanussāya diṭṭhaṃ sutaṃ mutaṃ viññātaṃ",
  "atk-s0503a:456_1": "pattaṃ pariyesitaṃ anuvicaritaṃ manasā, tamahaṃ jānāmi, tamahaṃ abbhaññāsiṃ, taṃ",
  "atk-s0503a:456_2": "tathāgatassa viditaṃ, taṃ tathāgato na upaṭṭhāsī”ti.",
  "atk-s0503a:457": "Evaṃ tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0503a:458_0": "Kathaṃ tathavāditāya tathāgato? Yaṃ rattiṃ bhagavā anuttaraṃ sammāsambodhiṃ abhisambuddho,",
  "atk-s0503a:458_1": "yañca rattiṃ anupādisesāya nibbānadhātuyā parinibbāyi, etthantare pañcacattālīsavassaparimāṇakālaṃ",
  "atk-s0503a:458_2": "yaṃ bhagavatā bhāsitaṃ lapitaṃ suttageyyādi, sabbaṃ taṃ parisuddhaṃ paripuṇṇaṃ rāgamadādinimmathanaṃ",
  "atk-s0503a:458_3": "ekasadisaṃ tathaṃ avitathaṃ. Tenāha –",
  "atk-s0503a:459_0": "“Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ",
  "atk-s0503a:459_1": "anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati,",
  "atk-s0503a:459_2": "sabbaṃ taṃ tatheva hoti, no aññathā, tasmā ‘tathāgato’ti vuccatī”ti.",
  "atk-s0503a:460": "Gadaattho ettha gatasaddo. Evaṃ tathavāditāya tathāgato.",
  "atk-s0503a:461": "Apica āgadanaṃ āgado, vacananti attho. Tatho avitatho aviparīto āgado assāti dakārassa takāraṃ katvā tathāgatoti evamettha padasiddhi veditabbā.",
  "atk-s0503a:462_0": "Kathaṃ tathākāritāya tathāgato? Bhagavato hi vācāya kāyo anulometi, kāyassapi vācā,",
  "atk-s0503a:462_1": "tasmā yathāvādī tathākārī, yathākārī tathāvādī ca hoti. Evaṃbhūtassa cassa yathāvācā,",
  "atk-s0503a:462_2": "kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato. Tenāha –",
  "atk-s0503a:463": "“Yathāvādī, bhikkhave, tathāgato tathākārī, yathākārī tathāvādī. Iti yathāvādī tathākārī, yathākārī tathāvādī. Tasmā ‘tathāgato’ti vuccatī”ti.",
  "atk-s0503a:464": "Evaṃ tathākāritāya tathāgato.",
  "atk-s0503a:465_0": "Kathaṃ abhibhavanaṭṭhena tathāgato? Yasmā upari bhavaggaṃ heṭṭhā avīciṃ pariyantaṃ",
  "atk-s0503a:465_1": "karitvā tiriyaṃ aparimāṇāsu lokadhātūsu sabbasatte abhibhavati sīlenapi samādhināpi",
  "atk-s0503a:465_2": "paññāyapi vimuttiyāpi vimuttiñāṇadassanenapi, na tassa tulā vā pamāṇaṃ vā atthi,",
  "atk-s0503a:465_3": "atha kho atulo appameyyo anuttaro devadevo sakkānaṃ atisakko, brahmānaṃ atibrahmā",
  "atk-s0503a:465_4": "sabbasattuttamo, tasmā tathāgato. Tenāha –",
  "atk-s0503a:466": "“Sadevake, bhikkhave, loke…pe… sadevamanussāya tathāgato abhibhū anabhibhūto aññadatthudaso vasavatti, tasmā ‘tathāgato’ti vuccatī”ti.",
  "atk-s0503a:467_0": "Tatrāyaṃ padasiddhi – agado viya agado, desanāvilāso ceva puññussayo ca. Tena so",
  "atk-s0503a:467_1": "mahānubhāvo bhisakko viya dibbāgadena sappe sabbaparappavādino sadevakañca lokaṃ",
  "atk-s0503a:467_2": "abhibhavati. Iti sabbalokābhibhavane tatho avitatho aviparīto yathāvuttova agado",
  "atk-s0503a:467_3": "etassāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.",
  "atk-s0503a:468_0": "Apica tathāya gatoti tathāgato, tathaṃ gatoti tathāgato. Tattha sakalalokaṃ tīraṇapariññāya",
  "atk-s0503a:468_1": "tathāya gato avagatoti tathāgato. Lokasamudayaṃ pahānapariññāya tathāya gato atītoti",
  "atk-s0503a:468_2": "tathāgato. Lokanirodhaṃ sacchikiriyāya tathāya gato adhigatoti tathāgato. Lokanirodhagāminiṃ",
  "atk-s0503a:468_3": "paṭipadaṃ tathaṃ gato paṭipannoti tathāgato. Vuttañhetaṃ bhagavatā –",
  "atk-s0503a:469_0": "“Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo,",
  "atk-s0503a:469_1": "bhikkhave, tathāgatena abhisambuddho, lokasamudayo tathāgatassa pahīno, lokanirodho,",
  "atk-s0503a:469_2": "bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī",
  "atk-s0503a:469_3": "paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa",
  "atk-s0503a:469_4": "bhāvitā. Yaṃ, bhikkhave, sadevakassa lokassa…pe… sabbaṃ taṃ tathāgatena abhisambuddhaṃ.",
  "atk-s0503a:469_5": "Tasmā ‘tathāgato’ti vuccatī”ti.",
  "atk-s0503a:470_0": "Aparehipi aṭṭhahi kāraṇehi bhagavā tathāgato – tathāya āgatoti tathāgato, tathāya",
  "atk-s0503a:470_1": "gatoti tathāgato, tathāni āgatoti tathāgato, tathā gatoti tathāgato, tathāvidhoti",
  "atk-s0503a:470_2": "tathāgato, tathā pavattitoti tathāgato, tathehi agatoti tathāgato, tathā gatabhāvena tathāgato.",
  "atk-s0503a:471": "Kathaṃ tathāya āgatoti tathāgato? Yā sā bhagavatā sumedhabhūtena dīpaṅkaradasabalassa pādamūle –",
  "atk-s0503a:472": "“Manussattaṃ liṅgasampatti, hetu satthāradassanaṃ,",
  "atk-s0503a:473": "Pabbajjā guṇasampatti, adhikāro ca chandatā;",
  "atk-s0503a:474": "Aṭṭhadhammasamodhānā, abhinīhāro samijjhatī”ti. –",
  "atk-s0503a:475_0": "Evaṃ vuttaṃ aṭṭhaṅgasamannāgataṃ abhinīhāraṃ sampādentena “ahaṃ sadevakaṃ lokaṃ tiṇṇo",
  "atk-s0503a:475_1": "tāressāmi, mutto mocessāmi, danto damessāmi, santo samessāmi, assattho assāsessāmi,",
  "atk-s0503a:475_2": "parinibbuto parinibbāpessāmi, buddho bodhessāmī”ti mahāpaṭiññā pavattitā. Vuttañhetaṃ –",
  "atk-s0503a:476": "“Kiṃ me ekena tiṇṇena, purisena thāmadassinā;",
  "atk-s0503a:477": "Sabbaññutaṃ pāpuṇitvā, santāressaṃ sadevakaṃ.",
  "atk-s0503a:478": "“Iminā me adhikārena, katena purisuttame;",
  "atk-s0503a:479": "Sabbaññutaṃ pāpuṇitvā, tāremi janataṃ bahuṃ.",
  "atk-s0503a:480": "“Saṃsārasotaṃ chinditvā, viddhaṃsetvā tayo bhave;",
  "atk-s0503a:481": "Dhammanāvaṃ samāruyha, santāressaṃ sadevakaṃ.",
  "atk-s0503a:482": "“Kiṃ me aññātavesena, dhammaṃ sacchikatenidha;",
  "atk-s0503a:483": "Sabbaññutaṃ pāpuṇitvā, buddho hessaṃ sadevake”ti. ;",
  "atk-s0503a:484_0": "Taṃ panetaṃ mahāpaṭiññaṃ sakalassāpi buddhakaradhammasamudāyassa pavicaya paccavekkhaṇasamādānānaṃ",
  "atk-s0503a:484_1": "kāraṇabhūtaṃ avisaṃvādetvā lokanāyako yasmā mahākappānaṃ satasahassādhikāni cattāri",
  "atk-s0503a:484_2": "asaṅkhyeyyāni sakkaccaṃ nirantaraṃ niravasesato dānapāramiādayo samatiṃsapāramiyo",
  "atk-s0503a:484_3": "pūretvā, aṅgapariccāgādayo pañca mahāpariccāge pariccajitvā, saccādhiṭṭhānādīni cattāri",
  "atk-s0503a:484_4": "adhiṭṭhānāni paribrūhetvā, puññañāṇasambhāre sambharitvā, pubbayogapubbacariyadhammakkhānañātatthacariyādayo",
  "atk-s0503a:484_5": "ukkaṃsāpetvā, buddhicariyaṃ paramakoṭiṃ pāpetvā, anuttaraṃ sammāsambodhiṃ abhisambujjhi,",
  "atk-s0503a:484_6": "tasmā tasseva sā mahāpaṭiññā tathā avitathā anaññathā, na tassa vālaggamattampi vitathaṃ",
  "atk-s0503a:484_7": "atthi. Tathā hi dīpaṅkaradasabalo koṇḍañño maṅgalo…pe… kassapo bhagavāti ime catuvīsati",
  "atk-s0503a:484_8": "sammāsambuddhā paṭipāṭiyā uppannā “buddho bhavissatī”ti byākariṃsu. Evaṃ catuvīsatiyā",
  "atk-s0503a:484_9": "buddhānaṃ santike laddhabyākaraṇo ye te katābhinīhārehi bodhisattehi laddhabbā ānisaṃsā,",
  "atk-s0503a:484_10": "te labhitvāva āgatoti tāya yathāvuttāya mahāpaṭiññāya tathāya abhisambuddhabhāvaṃ",
  "atk-s0503a:484_11": "āgato adhigatoti tathāgato. Evaṃ tathāya āgatoti tathāgato.",
  "atk-s0503a:485_0": "Kathaṃ tathāya gatoti tathāgato? Yāya mahākaruṇāya lokanātho mahādukkhasambādhappaṭipannaṃ",
  "atk-s0503a:485_1": "sattanikāyaṃ disvā “tassa natthañño koci paṭissaraṇaṃ, ahameva namito saṃsāradukkhato",
  "atk-s0503a:485_2": "mutto mocessāmī”ti samussāhitamānaso mahābhinīhāramakāsi. Katvā ca yathāpaṇidhānaṃ",
  "atk-s0503a:485_3": "sakalalokahitasampādanāya ussukkamāpanno attano kāyajīvitanirapekkho paresaṃ sotapathāgamanamattenapi",
  "atk-s0503a:485_4": "cittutrāsasamuppādikā atidukkarā dukkaracariyā samācaranto yathā mahābodhiyā paṭipatti",
  "atk-s0503a:485_5": "hānabhāgiyā saṃkilesabhāgiyā ṭhitibhāgiyā vā na hoti, atha kho uttaruttari visesabhāgiyāva",
  "atk-s0503a:485_6": "hoti, tathā paṭipajjamāno anupubbena niravasese bodhisambhāre sampādetvā abhisambodhiṃ",
  "atk-s0503a:485_7": "pāpuṇi. Tato parañca tāyeva mahākaruṇāya sañcoditamānaso pavivekaratiṃ paramañca",
  "atk-s0503a:485_8": "santaṃ vimokkhasukhaṃ pahāya bālajanabahule loke tehi samuppāditaṃ sammānāvamānavippakāraṃ",
  "atk-s0503a:485_9": "agaṇetvā vineyyajanassa vinayanena niravasesaṃ buddhakiccaṃ niṭṭhapesi. Tattha yo",
  "atk-s0503a:485_10": "bhagavato sattesu mahākaruṇāya samokkamanākāro, so parato āvibhavissati. Yathā ca",
  "atk-s0503a:485_11": "buddhabhūtassa lokanāthassa sattesu mahākaruṇā, evaṃ bodhisattabhūtassapi mahābhinīhārakālādīsūti",
  "atk-s0503a:485_12": "sabbattha sabbadā ca ekasadisatāya tathā avitathā anaññathā, tasmā tīsupi avatthāsu",
  "atk-s0503a:485_13": "sabbasattesu samānarasāya tathāya mahākaruṇāya sakalalokahitāya gato paṭipannoti",
  "atk-s0503a:485_14": "tathāgato. Evaṃ tathāya gatoti tathāgato.",
  "atk-s0503a:486_0": "Kathaṃ tathāni āgatoti tathāgato? Tathāni nāma cattāri ariyamaggañāṇāni. Tāni hi",
  "atk-s0503a:486_1": "idaṃ dukkhaṃ, ayaṃ dukkhasamudayo, ayaṃ dukkhanirodho, ayaṃ dukkhanirodhagāminī paṭipadāti",
  "atk-s0503a:486_2": "evaṃ sabbañeyyadhammasaṅgāhakānaṃ pavattinivattitadubhayahetubhūtānaṃ catunnaṃ ariyasaccānaṃ",
  "atk-s0503a:486_3": "dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho, samudayassa āyūhanaṭṭho",
  "atk-s0503a:486_4": "nidānaṭṭho saṃyogaṭṭho palibodhaṭṭho, nirodhassa nissaraṇaṭṭho vivekaṭṭho asaṅkhataṭṭho",
  "atk-s0503a:486_5": "amataṭṭho, maggassa niyyānaṭṭho hetvaṭṭho dassanaṭṭho ādhipateyyaṭṭhotiādīnaṃ tabbibhāgānañca",
  "atk-s0503a:486_6": "yathābhūtasabhāvāvabodhavibandhakassa saṃkilesapakkhassa samucchindanena paṭiladdhāya",
  "atk-s0503a:486_7": "tattha asammohābhisamayasaṅkhātāya aviparītākārappavattiyā dhammānaṃ sabhāvasarasalakkhaṇassa",
  "atk-s0503a:486_8": "avisaṃvādanato tathāni avitathāni anaññathāni, tāni bhagavā anaññaneyyo sayameva",
  "atk-s0503a:486_9": "āgato adhigato, tasmā tathāni āgatoti tathāgato.",
  "atk-s0503a:487_0": "Yathā ca maggañāṇāni, evaṃ bhagavato tīsu kālesu appaṭihatañāṇāni catupaṭisambhidāñāṇāni",
  "atk-s0503a:487_1": "catuvesārajjañāṇāni pañcagatiparicchedañāṇāni chaasādhāraṇañāṇāni sattabojjhaṅgavibhāvanañāṇāni",
  "atk-s0503a:487_2": "aṭṭhamaggaṅgavibhāvanañāṇāni navānupubbavihārasamāpattiñāṇāni dasabalañāṇāni ca tathabhāve veditabbāni.",
  "atk-s0503a:488_0": "Tatrāyaṃ vibhāvanā – yañhi kiñci aparimāṇāsu lokadhātūsu aparimāṇānaṃ sattānaṃ hīnādibhedabhinnāsu",
  "atk-s0503a:488_1": "atītāsu khandhāyatanadhātūsu sabhāvakiccādi avatthāvisesādi khandhappaṭibaddhanāmagottādi",
  "atk-s0503a:488_2": "ca jānitabbaṃ. Anindriyabaddhesu ca atisukhumatirohitavidūradesesupi rūpadhammesu",
  "atk-s0503a:488_3": "yo taṃtaṃpaccayavisesehi saddhiṃ paccayuppannānaṃ vaṇṇasaṇṭhānagandharasaphassādiviseso,",
  "atk-s0503a:488_4": "tattha sabbattheva hatthatale ṭhapitaāmalake viya paccakkhato appaṭihataṃ bhagavato",
  "atk-s0503a:488_5": "ñāṇaṃ pavattati, tathā anāgatāsu paccuppannāsu cāti imāni tīsu kālesu appaṭihatañāṇāni nāma. Yathāha –",
  "atk-s0503a:489": "“Atītaṃse buddhassa bhagavato appaṭihataṃ ñāṇaṃ, anāgataṃse buddhassa bhagavato appaṭihataṃ ñāṇaṃ, paccuppannaṃse buddhassa bhagavato appaṭihataṃ ñāṇa”nti.",
  "atk-s0503a:490_0": "Tāni panetāni tattha tattha dhammānaṃ sabhāvasarasalakkhaṇassa avisaṃvādanato tathāni",
  "atk-s0503a:490_1": "avitathāni anaññathāni, tāni bhagavā sayambhūñāṇena adhigañchīti. Evampi tathāni āgatoti tathāgato.",
  "atk-s0503a:491_0": "Tathā atthappaṭisambhidā dhammappaṭisambhidā niruttippaṭisambhidā paṭibhānappaṭisambhidāti",
  "atk-s0503a:491_1": "catasso paṭisambhidā. Tattha atthappabhedassa sallakkhaṇavibhāvanavavatthānakaraṇasamatthaṃ",
  "atk-s0503a:491_2": "atthappabhedagataṃ ñāṇaṃ atthappaṭisambhidā. Dhammappabhedassa sallakkhaṇavibhāvanavavatthānakaraṇasamatthaṃ",
  "atk-s0503a:491_3": "dhammappabhedagataṃ ñāṇaṃ dhammappaṭisambhidā. Niruttippabhedassa sallakkhaṇavibhāvanavavatthānakaraṇasamatthaṃ",
  "atk-s0503a:491_4": "niruttābhilāpe pabhedagataṃ ñāṇaṃ niruttippaṭisambhidā. Paṭibhānappabhedassa sallakkhaṇavibhāvanavavatthānakaraṇasamatthaṃ",
  "atk-s0503a:491_5": "paṭibhānappabhedagataṃ ñāṇaṃ paṭibhānappaṭisambhidā. Vuttañhetaṃ –",
  "atk-s0503a:492": "“Atthe ñāṇaṃ atthappaṭisambhidā, dhamme ñāṇaṃ dhammappaṭisambhidā, tatra dhammaniruttābhilāpe ñāṇaṃ niruttippaṭisambhidā, ñāṇesu ñāṇaṃ paṭibhānappaṭisambhidā”ti.",
  "atk-s0503a:493_0": "Ettha ca hetuanusārena araṇīyato adhigantabbato ca saṅkhepato hetuphalaṃ attho nāma.",
  "atk-s0503a:493_1": "Pabhedato pana yaṃ kiñci paccayuppannaṃ, nibbānaṃ, bhāsitattho, vipāko, kiriyāti",
  "atk-s0503a:493_2": "ime pañca dhammā attho. Taṃ atthaṃ paccavekkhantassa tasmiṃ atthe pabhedagataṃ ñāṇaṃ",
  "atk-s0503a:493_3": "atthappaṭisambhidā. Dhammoti saṅkhepato paccayo. So hi yasmā taṃ taṃ atthaṃ vidahati",
  "atk-s0503a:493_4": "pavatteti ceva pāpeti ca, tasmā dhammoti vuccati, pabhedato pana yo koci phalanibbattanako",
  "atk-s0503a:493_5": "hetu ariyamaggo bhāsitaṃ kusalaṃ akusalanti ime pañca dhammā dhammo, taṃ dhammaṃ",
  "atk-s0503a:493_6": "paccavekkhantassa tasmiṃ dhamme pabhedagataṃ ñāṇaṃ dhammappaṭisambhidā. Vuttampi cetaṃ –",
  "atk-s0503a:494": "“Dukkhe ñāṇaṃ atthappaṭisambhidā, dukkhasamudaye ñāṇaṃ dhammappaṭisambhidā, dukkhanirodhe ñāṇaṃ atthappaṭisambhidā, dukkhanirodhagāminiyā paṭipadāya ñāṇaṃ dhammappaṭisambhidā”ti.",
  "atk-s0503a:495_0": "Atha vā hetumhi ñāṇaṃ dhammappaṭisambhidā, hetuphale ñāṇaṃ atthappaṭisambhidā. Ye",
  "atk-s0503a:495_1": "dhammā jātā bhūtā sañjātā nibbattā abhinibbattā pātubhūtā, imesu dhammesu ñāṇaṃ atthappaṭisambhidā.",
  "atk-s0503a:495_2": "Yamhā dhammā te dhammā jātā bhūtā sañjātā nibbattā abhinibbattā pātubhūtā, tesu dhammesu",
  "atk-s0503a:495_3": "ñāṇaṃ dhammappaṭisambhidā. Jarāmaraṇe ñāṇaṃ atthappaṭisambhidā, jarāmaraṇasamudaye",
  "atk-s0503a:495_4": "ñāṇaṃ dhammappaṭisambhidā. Jarāmaraṇanirodhe ñāṇaṃ atthappaṭisambhidā, jarāmaraṇanirodhagāminiyā",
  "atk-s0503a:495_5": "paṭipadāya ñāṇaṃ dhammappaṭisambhidā. Jātiyā, bhave, upādāne, taṇhāya, vedanāya,",
  "atk-s0503a:495_6": "phasse, saḷāyatane, nāmarūpe, viññāṇe, saṅkhāresu ñāṇaṃ atthappaṭisambhidā, saṅkhārasamudaye",
  "atk-s0503a:495_7": "ñāṇaṃ dhammappaṭisambhidā. Saṅkhāranirodhe ñāṇaṃ atthappaṭisambhidā, saṅkhāranirodhagāminiyā",
  "atk-s0503a:495_8": "paṭipadāya ñāṇaṃ dhammappaṭisambhidā.",
  "atk-s0503a:496_0": "“Idha bhikkhu dhammaṃ jānāti suttaṃ geyyaṃ…pe… vedallaṃ, ayaṃ vuccati dhammappaṭisambhidā.",
  "atk-s0503a:496_1": "So tassa tasseva bhāsitassa atthaṃ jānāti ‘ayaṃ imassa bhāsitassa attho, ayaṃ imassa",
  "atk-s0503a:496_2": "bhāsitassa attho’ti, ayaṃ vuccati atthappaṭisambhidā.",
  "atk-s0503a:497_0": "“Katame dhammā kusalā? Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ",
  "atk-s0503a:497_1": "ñāṇasampayuttaṃ rūpārammaṇaṃ vā…pe… dhammārammaṇaṃ vā yaṃ yaṃ vā panārabbha, tasmiṃ",
  "atk-s0503a:497_2": "samaye phasso hoti…pe… avikkhepo hoti…pe… ime dhammā kusalā. Imesu dhammesu ñāṇaṃ",
  "atk-s0503a:497_3": "dhammappaṭisambhidā, tesaṃ vipāke ñāṇaṃ atthappaṭisambhidā”tiādi vitthāro.",
  "atk-s0503a:498_0": "Yā panetasmiṃ atthe ca dhamme ca sabhāvanirutti abyabhicāravohāro abhilāpo, tasmiṃ",
  "atk-s0503a:498_1": "sabhāvaniruttābhilāpe māgadhikāya sabbasattānaṃ mūlabhāsāya “ayaṃ sabhāvanirutti,",
  "atk-s0503a:498_2": "ayaṃ asabhāvaniruttī”ti pabhedagataṃ ñāṇaṃ niruttippaṭisambhidā. Yathāvuttesu tesu",
  "atk-s0503a:498_3": "ñāṇesu gocarakiccato vitthārato pavattaṃ sabbampi taṃ ñāṇaṃ ārammaṇaṃ katvā paccavekkhantassa",
  "atk-s0503a:498_4": "tasmiṃ ñāṇe pabhedagataṃ ñāṇaṃ paṭibhānappaṭisambhidā. Iti imāni cattāri paṭisambhidāñāṇāni",
  "atk-s0503a:498_5": "sayameva bhagavatā adhigatāni atthadhammādike tasmiṃ tasmiṃ attano visaye avisaṃvādanavasena",
  "atk-s0503a:498_6": "aviparītākārappavattiyā tathāni avitathāni anaññathāni. Evampi bhagavā tathāni āgatoti tathāgato.",
  "atk-s0503a:499_0": "Tathā yaṃkiñci ñeyyaṃ nāma, sabbaṃ taṃ bhagavatā sabbākārena ñātaṃ diṭṭhaṃ adhigataṃ",
  "atk-s0503a:499_1": "abhisambuddhaṃ. Tathā hissa abhiññeyyā dhammā abhiññeyyato buddhā, pariññeyyā dhammā",
  "atk-s0503a:499_2": "pariññeyyato, pahātabbā dhammā pahātabbato, sacchikātabbā dhammā sacchikātabbato,",
  "atk-s0503a:499_3": "bhāvetabbā dhammā bhāvetabbato, yato naṃ koci samaṇo vā brāhmaṇo vā devo vā māro",
  "atk-s0503a:499_4": "vā brahmā vā “ime nāma te dhammā anabhisambuddhā”ti saha dhammena anuyuñjituṃ samattho natthi.",
  "atk-s0503a:500_0": "Yaṃkiñci pahātabbaṃ nāma, sabbaṃ taṃ bhagavato anavasesato bodhimūleyeva pahīnaṃ",
  "atk-s0503a:500_1": "anuppattidhammaṃ, na tassa pahānāya uttari karaṇīyaṃ atthi. Tathā hissa lobhadosamohaviparītamanasikāraahirikānottappathinamiddhakodhūpanāha-",
  "atk-s0503a:500_2": "makkhapalāsaissāmacchariyamāyāsāṭheyyathambhasārambhamānātimānamadappamādatividhā-",
  "atk-s0503a:500_3": "kusalamūladuccaritavisamaviparītasaññā- malavitakkapapañcaesanātaṇhācatubbidhavipariyesaāsavagantha-",
  "atk-s0503a:500_4": "oghayogāgatitaṇhupādānapañcābhinandananīvaraṇacetokhilacetasovinibandha- chavivādamūlasattānusayaaṭṭhamicchattanavaāghātavatthutaṇhā-",
  "atk-s0503a:500_5": "mūlakadasaakusalakammapathaekavīsati anesanadvāsaṭṭhidiṭṭhigataaṭṭhasatataṇhāvicaritādippabhedaṃ",
  "atk-s0503a:500_6": "diyaḍḍhakilesasahassaṃ saha vāsanāya pahīnaṃ samucchinnaṃ samūhataṃ, yato naṃ koci",
  "atk-s0503a:500_7": "samaṇo vā…pe… brahmā vā “ime nāma te kilesā appahīnā”ti saha dhammena anuyuñjituṃ samattho natthi.",
  "atk-s0503a:501_0": "Ye cime bhagavatā kammavipākakilesūpavādaāṇāvītikkamappabhedā antarāyikā vuttā, alameva",
  "atk-s0503a:501_1": "te paṭisevato ekantena antarāyāya. Yato naṃ koci samaṇo vā…pe… brahmā vā “nālaṃ te",
  "atk-s0503a:501_2": "paṭisevato antarāyāyā”ti saha dhammena anuyuñjituṃ samattho natthi.",
  "atk-s0503a:502_0": "Yo ca bhagavatā niravasesavaṭṭadukkhanissaraṇāya sīlasamādhipaññāya saṅgaho sattakoṭṭhāsiko",
  "atk-s0503a:502_1": "sattatiṃsappabhedo ariyamaggapubbaṅgamo anuttaro niyyāniko dhammo desito, so ekanteneva",
  "atk-s0503a:502_2": "niyyāti, paṭipannassa vaṭṭadukkhato mokkhāya hoti, yato naṃ koci samaṇo vā…pe… brahmā",
  "atk-s0503a:502_3": "vā “niyyāniko dhammoti tayā desito na niyyātī”ti saha dhammena anuyuñjituṃ samattho",
  "atk-s0503a:502_4": "natthīti. Vuttañhetaṃ – “sammāsambuddhassa te paṭijānato ime dhammā anabhisambuddhā”ti",
  "atk-s0503a:502_5": "vitthāro. Evametāni attano ñāṇappahānadesanāvisesānaṃ avitathabhāvāvabodhanato aviparītākārappavattitāni",
  "atk-s0503a:502_6": "bhagavato catuvesārajjañāṇāni tathāni avitathāni anaññathāni. Evampi bhagavā tathāni āgatoti tathāgato.",
  "atk-s0503a:503_0": "Tathā nirayagati, tiracchānagati, petagati, manussagati, devagatīti pañca gatiyo,",
  "atk-s0503a:503_1": "tāsu sañjīvādayo aṭṭha mahānirayā, kukkuḷādayo soḷasa ussadanirayā, lokantarikanirayoti",
  "atk-s0503a:503_2": "sabbepime ekantadukkhatāya nirassādaṭṭhena nirayā, yathākammunā gantabbato gati cāti",
  "atk-s0503a:503_3": "nirayagati, tibbandhakārasītanarakāpi etesveva antogadhā. Kimikīṭasarīsapapakkhisoṇasiṅgālādayo",
  "atk-s0503a:503_4": "tiriyaṃ añchitabhāvena tiracchānā, te eva gatīti tiracchānagati. Khuppipāsitattā",
  "atk-s0503a:503_5": "paradattūpajīvinijjhāmataṇhikādayo dukkhabahulatāya pākaṭasukhato itā vigatāti petā,",
  "atk-s0503a:503_6": "te eva gatīti petagati, kālakañcikādiasurāpi etesvevantogadhā. Parittadīpavāsīhi",
  "atk-s0503a:503_7": "saddhiṃ jambudīpādicatumahādīpavāsino manaso ussannatāya manussā, te eva gatīti manussagati.",
  "atk-s0503a:503_8": "Cātumahārājikato paṭṭhāya yāva nevasaññānāsaññāyatanūpagāti ime chabbīsati devanikāyā",
  "atk-s0503a:503_9": "dibbanti attano iddhānubhāvena kīḷanti jotanti cāti devā, te eva gatīti devagati.",
  "atk-s0503a:504_0": "Tā panetā gatiyo yasmā taṃtaṃkammanibbatto upapattibhavaviseso, tasmā atthato vipākakkhandhā",
  "atk-s0503a:504_1": "kaṭattā ca rūpaṃ. Tattha “ayaṃ nāma gati iminā nāma kammunā jāyati, tassa ca kammassa",
  "atk-s0503a:504_2": "paccayavisesehi evaṃ vibhāgabhinnattā visuṃ ete sattanikāyā evaṃ vibhāgabhinnā”ti",
  "atk-s0503a:504_3": "yathāsakaṃ hetuphalavibhāgaparicchindanavasena ṭhānaso hetuso bhagavato ñāṇaṃ pavattati. Tenāha bhagavā –",
  "atk-s0503a:505_0": "“Pañca kho imā, sāriputta, gatiyo. Katamā pañca? Nirayo, tiracchānayoni, pettivisayo,",
  "atk-s0503a:505_1": "manussā, devā. Nirayañcāhaṃ, sāriputta, pajānāmi nirayagāmiñca maggaṃ nirayagāminiñca",
  "atk-s0503a:505_2": "paṭipadaṃ, yathā paṭipanno ca kāyassa bhedā parammaraṇā apāyaṃ duggatiṃ vinipātaṃ",
  "atk-s0503a:505_3": "nirayaṃ upapajjati, tañca pajānāmī”tiādi.",
  "atk-s0503a:506": "Tāni panetāni bhagavato ñāṇāni tasmiṃ tasmiṃ visaye aviparītākārappavattiyā avisaṃvādanato tathāni avitathāni anaññathāni. Evampi bhagavā tathāni āgatoti tathāgato.",
  "atk-s0503a:507_0": "Tathā yaṃ sattānaṃ saddhādiyogavikalāvikalabhāvāvabodhanena apparajakkhamahārajakkhatādivisesavibhāvanaṃ",
  "atk-s0503a:507_1": "paññāsāya ākārehi pavattaṃ bhagavato indriyaparopariyattañāṇaṃ. Vuttañhetaṃ – “saddho",
  "atk-s0503a:507_2": "puggalo apparajakkho, assaddho puggalo mahārajakkho”ti vitthāro.",
  "atk-s0503a:508_0": "Yañca “ayaṃ puggalo apparajakkho, ayaṃ sassatadiṭṭhiko, ayaṃ ucchedadiṭṭhiko, ayaṃ",
  "atk-s0503a:508_1": "anulomikāyaṃ khantiyaṃ ṭhito, ayaṃ yathābhūtañāṇe ṭhito, ayaṃ kāmāsayo, na nekkhammādiāsayo,",
  "atk-s0503a:508_2": "ayaṃ nekkhammāsayo, na kāmādiāsayo”tiādinā “imassa kāmarāgo ativiya thāmagato, na",
  "atk-s0503a:508_3": "paṭighādiko, imassa paṭigho ativiya thāmagato, na kāmarāgādiko”tiādinā “imassa puññābhisaṅkhāro",
  "atk-s0503a:508_4": "adhiko, na apuññābhisaṅkhāro na āneñjābhisaṅkhāro, imassa apuññābhisaṅkhāro adhiko,",
  "atk-s0503a:508_5": "na puññābhisaṅkhāro na āneñjābhisaṅkhāro, imassa āneñjābhisaṅkhāro adhiko, na puññābhisaṅkhāro",
  "atk-s0503a:508_6": "na apuññābhisaṅkhāro. Imassa kāyasucaritaṃ adhikaṃ, imassa vacīsucaritaṃ, imassa",
  "atk-s0503a:508_7": "manosucaritaṃ, ayaṃ hīnādhimuttiko, ayaṃ paṇītādhimuttiko, ayaṃ kammāvaraṇena samannāgato,",
  "atk-s0503a:508_8": "ayaṃ kilesāvaraṇena samannāgato, ayaṃ vipākāvaraṇena samannāgato, ayaṃ na kammāvaraṇena",
  "atk-s0503a:508_9": "samannāgato, na kilesāvaraṇena samannāgato, na vipākāvaraṇena samannāgato”tiādinā",
  "atk-s0503a:508_10": "ca sattānaṃ āsayādīnaṃ yathābhūtaṃ vibhāvanākārappavattaṃ bhagavato āsayānusayañāṇaṃ.",
  "atk-s0503a:508_11": "Yaṃ sandhāya vuttaṃ –",
  "atk-s0503a:509": "“Idha tathāgato sattānaṃ āsayaṃ jānāti, anusayaṃ jānāti, caritaṃ jānāti, adhimuttiṃ jānāti, bhabbābhabbe satte jānātī”tiādi.",
  "atk-s0503a:510_0": "Yañca uparimaheṭṭhimapurimapacchimakāyehi dakkhiṇavāmaakkhikaṇṇasotanāsikasotaaṃsakūṭahatthapādehi",
  "atk-s0503a:510_1": "aṅguliaṅgulantarehi lomakūpehi ca aggikkhandhūdakadhārāpavattanaṃ anaññasādhāraṇaṃ",
  "atk-s0503a:510_2": "vividhavikubbaniddhinimmāpanakaṃ bhagavato yamakapāṭihāriyañāṇaṃ. Yaṃ sandhāya vuttaṃ –",
  "atk-s0503a:511_0": "“Idha tathāgato yamakapāṭihāriyaṃ karoti asādhāraṇaṃ sāvakehi, uparimakāyato aggikkhandho",
  "atk-s0503a:511_1": "pavattati, heṭṭhimakāyato udakadhārā pavattati. Heṭṭhimakāyato aggikkhandho pavattati,",
  "atk-s0503a:511_2": "uparimakāyato udakadhārā pavattatī”tiādi.",
  "atk-s0503a:512_0": "Yañca rāgādīhi jātiādīhi ca anekehi dukkhadhammehi upaddutaṃ sattanikāyaṃ tato nīharitukāmatāvasena",
  "atk-s0503a:512_1": "nānānayehi pavattassa bhagavato mahākaruṇokkamanassa paccayabhūtaṃ mahākaruṇāsamāpattiñāṇaṃ. Yathāha –",
  "atk-s0503a:513_0": "“Katamaṃ tathāgatassa mahākaruṇāsamāpattiyā ñāṇaṃ? Bahukehi ākārehi passantānaṃ buddhānaṃ",
  "atk-s0503a:513_1": "bhagavantānaṃ sattesu mahākaruṇā okkamati, āditto lokasannivāsoti passantānaṃ buddhānaṃ",
  "atk-s0503a:513_2": "bhagavantānaṃ sattesu mahākaruṇā okkamati. Uyyutto, payāto, kummaggappaṭipanno, upanīyati",
  "atk-s0503a:513_3": "loko addhuvo, atāṇo loko anabhissaro, assako loko, sabbaṃ pahāya gamanīyaṃ, ūno loko",
  "atk-s0503a:513_4": "atitto taṇhādāsoti passantānaṃ buddhānaṃ bhagavantānaṃ sattesu mahākaruṇā okkamati.",
  "atk-s0503a:514_0": "“Atāyano lokasannivāso, aleṇo, asaraṇo, asaraṇībhūto. Uddhato loko avūpasanto, sasallo",
  "atk-s0503a:514_1": "lokasannivāso viddho puthusallehi, avijjandhakārāvaraṇo kilesapañjarapakkhitto, avijjāgato",
  "atk-s0503a:514_2": "lokasannivāso aṇḍabhūto pariyonaddho tantākulakajāto kulaguṇḍikajāto muñjapabbajabhūto",
  "atk-s0503a:514_3": "apāyaṃ duggatiṃ vinipātaṃ saṃsāraṃ nātivattati, avijjāvisadosasaṃlitto, kilesakalalībhūto,",
  "atk-s0503a:514_4": "rāgadosamohajaṭājaṭito.",
  "atk-s0503a:515": "“Taṇhāsaṅghāṭapaṭimukko, taṇhājālena otthaṭo, taṇhāsotena vuyhati, taṇhāsaññojanena saṃyutto, taṇhānusayena anusaṭo, taṇhāsantāpena santappati, taṇhāpariḷāhena pariḍayhati.",
  "atk-s0503a:516": "“Diṭṭhisaṅghāṭapaṭimukko, diṭṭhijālena otthaṭo, diṭṭhisotena vuyhati, diṭṭhisaññojanena saṃyutto, diṭṭhānusayena anusaṭo, diṭṭhisantāpena santappati, diṭṭhipariḷāhena pariḍayhati.",
  "atk-s0503a:517": "“Jātiyā anugato, jarāya anusaṭo, byādhinā abhibhūto, maraṇena abbhāhato, dukkhe patiṭṭhito.",
  "atk-s0503a:518_0": "“Taṇhāya uḍḍito, jarāpākāraparikkhitto, maccupāsena parikkhitto, mahābandhanabaddho,",
  "atk-s0503a:518_1": "rāgabandhanena dosamohamānadiṭṭhikilesaduccaritabandhanena baddho, mahāsambādhappaṭipanno,",
  "atk-s0503a:518_2": "mahāpalibodhena palibuddho, mahāpapāte patito, mahākantārappaṭipanno, mahāsaṃsārappaṭipanno,",
  "atk-s0503a:518_3": "mahāvidugge samparivattati, mahāpalipe palipanno.",
  "atk-s0503a:519_0": "“Abbhāhato lokasannivāso, āditto lokasannivāso rāgagginā dosagginā mohagginā jātiyā",
  "atk-s0503a:519_1": "jarāya maraṇena sokehi paridevehi dukkhehi domanassehi upāyāsehi, unnītako lokasannivāso",
  "atk-s0503a:519_2": "haññati niccamatāṇo pattadaṇḍo takkaro, vajjabandhanabaddho āghātanapaccupaṭṭhito,",
  "atk-s0503a:519_3": "anātho lokasannivāso paramakāruññappatto, dukkhābhitunno cirarattaṃ pīḷito, gadhito niccaṃ pipāsito.",
  "atk-s0503a:520": "“Andho acakkhuko, hatanetto apariṇāyako, vipathapakkhando añjasāparaddho, mahoghapakkhando.",
  "atk-s0503a:521_0": "“Dvīhi diṭṭhigatehi pariyuṭṭhito, tīhi duccaritehi vippaṭipanno, catūhi yogehi yojito,",
  "atk-s0503a:521_1": "catūhi ganthehi ganthito, catūhi upādānehi upādiyati, pañcagatisamāruḷho, pañcahi",
  "atk-s0503a:521_2": "kāmaguṇehi rajjati, pañcahi nīvaraṇehi otthaṭo, chahi vivādamūlehi vivadati, chahi",
  "atk-s0503a:521_3": "taṇhākāyehi rajjati, chahi diṭṭhigatehi pariyuṭṭhito, sattahi anusayehi anusaṭo,",
  "atk-s0503a:521_4": "sattahi saññojanehi saṃyutto, sattahi mānehi unnato, aṭṭhahi lokadhammehi samparivattati,",
  "atk-s0503a:521_5": "aṭṭhahi micchattehi niyyāto, aṭṭhahi purisadosehi dussati, navahi āghātavatthūhi",
  "atk-s0503a:521_6": "āghātito, navavidhamānehi unnato, navahi taṇhāmūlakehi dhammehi rajjati, dasahi kilesavatthūhi",
  "atk-s0503a:521_7": "kilissati, dasahi āghātavatthūhi āghātito, dasahi akusalakammapathehi samannāgato,",
  "atk-s0503a:521_8": "dasahi saṃyojanehi saṃyutto, dasahi micchattehi niyyāto, dasavatthukāya micchādiṭṭhiyā",
  "atk-s0503a:521_9": "samannāgato, dasavatthukāya antaggāhikāya diṭṭhiyā samannāgato, aṭṭhasatataṇhāpapañcehi",
  "atk-s0503a:521_10": "papañcito, dvāsaṭṭhiyā diṭṭhigatehi pariyuṭṭhito, lokasannivāsoti passantānaṃ buddhānaṃ",
  "atk-s0503a:521_11": "bhagavantānaṃ sattesu mahākaruṇā okkamati.",
  "atk-s0503a:522_0": "“Ahañcamhi tiṇṇo, loko ca atiṇṇo. Ahañcamhi mutto, loko ca amutto. Ahañcamhi danto,",
  "atk-s0503a:522_1": "loko ca adanto. Ahañcamhi santo, loko ca asanto. Ahañcamhi assattho, loko ca anassattho.",
  "atk-s0503a:522_2": "Ahañcamhi parinibbuto, loko ca aparinibbuto. Pahomi khvāhaṃ tiṇṇo tāretuṃ, mutto",
  "atk-s0503a:522_3": "mocetuṃ, danto dametuṃ, santo sametuṃ, assattho assāsetuṃ, parinibbuto parinibbāpetunti",
  "atk-s0503a:522_4": "passantānaṃ buddhānaṃ bhagavantānaṃ sattesu mahākaruṇā okkamatī”ti.",
  "atk-s0503a:523": "Evaṃ ekūnanavutiyā ākārehi vibhajanaṃ kataṃ.",
  "atk-s0503a:524_0": "Yaṃ pana yāvatā dhammadhātuyā yattakaṃ ñātabbaṃ saṅkhatāsaṅkhatādikassa sabbassa",
  "atk-s0503a:524_1": "paropadesanirapekkhaṃ sabbākārena paṭivijjhanasamatthaṃ ākaṅkhamattappaṭibaddhavuttianaññasādhāraṇaṃ",
  "atk-s0503a:524_2": "bhagavato ñāṇaṃ sabbathā anavasesasaṅkhatāsaṅkhatasammutisaccāvabodhato sabbaññutaññāṇaṃ",
  "atk-s0503a:524_3": "tatthāvaraṇābhāvato nissaṅgappavattimupādāya anāvaraṇañāṇanti vuccati. Ekameva hi",
  "atk-s0503a:524_4": "taṃ ñāṇaṃ visayappavattimukhena aññehi asādhāraṇabhāvadassanatthaṃ duvidhena uddiṭṭhaṃ.",
  "atk-s0503a:524_5": "Aññathā sabbaññutānāvaraṇañāṇānaṃ sādhāraṇatā sabbavisayatā āpajjeyyuṃ, na ca taṃ",
  "atk-s0503a:524_6": "yuttaṃ kiñcāpi imāya yuttiyā. Ayañhettha pāḷi –",
  "atk-s0503a:525_0": "“Sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ, tattha āvaraṇaṃ",
  "atk-s0503a:525_1": "natthīti anāvaraṇañāṇaṃ. Atītaṃ sabbaṃ jānātīti sabbaññutaññāṇaṃ, tattha āvaraṇaṃ",
  "atk-s0503a:525_2": "natthīti anāvaraṇañāṇaṃ. Anāgataṃ sabbaṃ jānātīti sabbaññutaññāṇaṃ, tattha āvaraṇaṃ",
  "atk-s0503a:525_3": "natthīti anāvaraṇañāṇaṃ. Paccuppannaṃ sabbaṃ jānātīti sabbaññutaññāṇaṃ, tattha āvaraṇaṃ",
  "atk-s0503a:525_4": "natthīti anāvaraṇañāṇa”nti vitthāro.",
  "atk-s0503a:526": "Evametāni bhagavato chaasādhāraṇañāṇāni aviparītākārappavattiyā yathāsakavisayassa avisaṃvādanato tathāni avitathāni anaññathāni. Evampi bhagavā tathāni āgatoti tathāgato.",
  "atk-s0503a:527": "Tathā –",
  "atk-s0503a:528_0": "“Sattime, bhikkhave, bojjhaṅgā – satisambojjhaṅgo, dhammavicayasambojjhaṅgo, vīriyasambojjhaṅgo,",
  "atk-s0503a:528_1": "pītisambojjhaṅgo, passaddhisambojjhaṅgo, samādhisambojjhaṅgo, upekkhāsambojjhaṅgo”ti",
  "atk-s0503a:528_2": "evaṃ sarūpato, “yāyaṃ lokuttaramaggakkhaṇe uppajjamānā līnuddhaccapatiṭṭhānāyūhanakāmasukhallikattakilamathānuyogaucchedasassatābhinivesādīnaṃ",
  "atk-s0503a:528_3": "anekesaṃ upaddavānaṃ paṭipakkhabhūtā satiādibhedā dhammasāmaggī, yāya ariyasāvako",
  "atk-s0503a:528_4": "bujjhati kilesaniddāya uṭṭhahati, cattāri vā ariyasaccāni paṭivijjhati, nibbānameva",
  "atk-s0503a:528_5": "vā sacchikarotīti, sā dhammasāmaggī bodhīti vuccati. Tassā ‘bodhiyā aṅgāti bojjhaṅgā,",
  "atk-s0503a:528_6": "ariyasāvako vā yathāvuttāya dhammasāmaggiyā bujjhatīti katvā bodhīti vuccati, tassa",
  "atk-s0503a:528_7": "bodhissa aṅgātipi bojjhaṅgā”ti evaṃ sāmaññalakkhaṇato. “Upaṭṭhānalakkhaṇo satisambojjhaṅgo,",
  "atk-s0503a:528_8": "pavicayalakkhaṇo dhammavicayasambojjhaṅgo, paggahalakkhaṇo vīriyasambojjhaṅgo, pharaṇalakkhaṇo",
  "atk-s0503a:528_9": "pītisambojjhaṅgo, upasamalakkhaṇo passaddhisambojjhaṅgo, avikkhepalakkhaṇo samādhisambojjhaṅgo,",
  "atk-s0503a:528_10": "paṭisaṅkhānalakkhaṇo upekkhāsambojjhaṅgo”ti evaṃ visesalakkhaṇato.",
  "atk-s0503a:529_0": "“Tattha katamo satisambojjhaṅgo? Idha, bhikkhu, satimā hoti paramena satinepakkena",
  "atk-s0503a:529_1": "samannāgato, cirakatampi cirabhāsitampi saritā hoti anussaritā”tiādinā sattannaṃ",
  "atk-s0503a:529_2": "bojjhaṅgānaṃ aññamaññopakāravasena ekakkhaṇe pavattidassanato, “tattha katamo satisambojjhaṅgo?",
  "atk-s0503a:529_3": "Atthi ajjhattaṃ, bhikkhave, dhammesu sati, atthi bahiddhā dhammesu satī”tiādinā tesaṃ",
  "atk-s0503a:529_4": "visayavibhāgena pavattidassanato. “Tattha katamo satisambojjhaṅgo? Idha, bhikkhave,",
  "atk-s0503a:529_5": "bhikkhu satisambojjhaṅgaṃ bhāveti vivekanissitaṃ virāganissitaṃ nirodhanissitaṃ vossaggapariṇāmi”ntiādinā",
  "atk-s0503a:529_6": "bhāvanāvidhidassanato. “Tattha katame satta bojjhaṅgā? Idha bhikkhu yasmiṃ samaye",
  "atk-s0503a:529_7": "lokuttaraṃ jhānaṃ bhāveti…pe… tasmiṃ samaye satta bojjhaṅgā honti satisambojjhaṅgo…pe…",
  "atk-s0503a:529_8": "upekkhāsambojjhaṅgo. Tattha katamo satisambojjhaṅgo? Yā sati…pe… anussatī”tiādinā",
  "atk-s0503a:529_9": "channavutiyā nayasahassavibhāgehīti evaṃ nānākārato pavattāni bhagavato sambojjhaṅgavibhāvanañāṇāni",
  "atk-s0503a:529_10": "tassa tassa atthassa avisaṃvādanato tathāni avitathāni anaññathāni. Evampi bhagavā",
  "atk-s0503a:529_11": "tathāni āgatoti tathāgato.",
  "atk-s0503a:530": "Tathā –",
  "atk-s0503a:531_0": "“Tattha katamaṃ dukkhanirodhagāminī paṭipadā ariyasaccaṃ? Ayameva ariyo aṭṭhaṅgiko",
  "atk-s0503a:531_1": "maggo. Seyyathidaṃ, sammādiṭṭhi…pe… sammāsamādhī”ti evaṃ sarūpato. Sabbakilesehi",
  "atk-s0503a:531_2": "ārakattā ariyabhāvakarattā ariyaphalappaṭilābhakarattā ca ariyo, aṭṭhavidhattā nibbānādhigamāya",
  "atk-s0503a:531_3": "ekantakāraṇattā ca aṭṭhaṅgiko. Kilese mārento gacchati, nibbānatthikehi maggīyati,",
  "atk-s0503a:531_4": "sayaṃ vā nibbānaṃ maggatīti maggoti evaṃ sāmaññalakkhaṇato. “Sammā dassanalakkhaṇā",
  "atk-s0503a:531_5": "sammādiṭṭhi, sammā abhiniropanalakkhaṇo sammāsaṅkappo, sammā pariggahaṇalakkhaṇā",
  "atk-s0503a:531_6": "sammāvācā, sammā samuṭṭhānalakkhaṇo sammākammanto, sammā vodānalakkhaṇo sammāājīvo,",
  "atk-s0503a:531_7": "sammā paggahalakkhaṇo sammāvāyāmo, sammā upaṭṭhānalakkhaṇā sammāsati, sammā avikkhepalakkhaṇo",
  "atk-s0503a:531_8": "sammāsamādhī”ti evaṃ visesalakkhaṇato. Sammādiṭṭhi aññehipi attano paccanīkakilesehi",
  "atk-s0503a:531_9": "saddhiṃ micchādiṭṭhiṃ pajahati, nibbānaṃ ārammaṇaṃ karoti, tappaṭicchādakamohavidhamanena",
  "atk-s0503a:531_10": "asammohato sampayuttadhamme ca passati. Tathā sammāsaṅkappādayopi micchāsaṅkappādīni",
  "atk-s0503a:531_11": "pajahanti, nibbānañca ārammaṇaṃ karonti, sahajātadhammānaṃ sammāabhiniropanapariggahaṇasamuṭṭhānavodānapaggahaupaṭṭhānasamādahanāni",
  "atk-s0503a:531_12": "ca karontīti evaṃ kiccavibhāgato. Sammādiṭṭhi pubbabhāge nānakkhaṇā visuṃ visuṃ dukkhādiārammaṇā",
  "atk-s0503a:531_13": "hutvā maggakāle ekakkhaṇā nibbānameva ārammaṇaṃ katvā kiccato “dukkhe ñāṇa”ntiādīni",
  "atk-s0503a:531_14": "cattāri nāmāni labhati, sammāsaṅkappādayopi pubbabhāge nānakkhaṇā nānārammaṇā maggakāle",
  "atk-s0503a:531_15": "ekakkhaṇā ekārammaṇā.",
  "atk-s0503a:532_0": "Tesu sammāsaṅkappo kiccato nekkhammasaṅkappotiādīni tīṇi nāmāni labhati, sammāvācādayo",
  "atk-s0503a:532_1": "tayo pubbabhāge musāvādāveramaṇītiādivibhāgā viratiyopi cetanāyopi hutvā maggakkhaṇe",
  "atk-s0503a:532_2": "viratiyova, sammāvāyāmasatiyo kiccato sammappadhānasatipaṭṭhānavasena cattāri nāmāni",
  "atk-s0503a:532_3": "labhanti. Sammāsamādhi pana maggakkhaṇepi paṭhamajjhānādivasena nānā evāti evaṃ pubbabhāgaparabhāgesu",
  "atk-s0503a:532_4": "pavattivibhāgato, “idha, bhikkhave, bhikkhu sammādiṭṭhiṃ bhāveti vivekanissita”ntiādinā",
  "atk-s0503a:532_5": "bhāvanāvidhito, “tattha katamo aṭṭhaṅgiko maggo? Idha, bhikkhu, yasmiṃ samaye lokuttaraṃ",
  "atk-s0503a:532_6": "jhānaṃ bhāveti…pe… dukkhāpaṭipadaṃ dandhābhiññaṃ, tasmiṃ samaye aṭṭhaṅgiko maggo",
  "atk-s0503a:532_7": "hoti sammādiṭṭhi sammāsaṅkappo”tiādinā caturāsītiyā nayasahassavibhāgehīti evaṃ anekākārato",
  "atk-s0503a:532_8": "pavattāni bhagavato ariyamaggavibhāvanañāṇāni atthassa avisaṃvādanato sabbānipi tathāni",
  "atk-s0503a:532_9": "avitathāni anaññathāni. Evampi bhagavā tathāni āgatoti tathāgato.",
  "atk-s0503a:533_0": "Tathā paṭhamajjhānasamāpatti yā ca nirodhasamāpattīti etāsu anupaṭipāṭiyā viharitabbaṭṭhena",
  "atk-s0503a:533_1": "samāpajjitabbaṭṭhena ca anupubbavihārasamāpattīsu sampādanapaccavekkhaṇādivasena",
  "atk-s0503a:533_2": "yathārahaṃ sampayogavasena ca pavattāni bhagavato ñāṇāni tadatthasiddhiyā tathāni",
  "atk-s0503a:533_3": "avitathāni anaññathāni. Tathā “idaṃ imassa ṭhānaṃ, idaṃ aṭṭhāna”nti aviparītaṃ tassa",
  "atk-s0503a:533_4": "tassa phalassa kāraṇākāraṇajānanaṃ, tesaṃ tesaṃ sattānaṃ atītādibhedabhinnassa kammasamādānassa",
  "atk-s0503a:533_5": "anavasesato yathābhūtaṃ vipākantarajānanaṃ, āyūhanakkhaṇeyeva tassa tassa sattassa",
  "atk-s0503a:533_6": "“ayaṃ nirayagāminī paṭipadā…pe… ayaṃ nibbānagāminī paṭipadā”ti yāthāvato sāsavānāsavakammavibhāgajānanaṃ,",
  "atk-s0503a:533_7": "0.khandhāyatanādīnaṃ upādinnānupādinnādianekasabhāvaṃ nānāsabhāvañca tassa lokassa",
  "atk-s0503a:533_8": "“imāya nāma dhātuyā ussannattā imasmiṃ dhammappabandhe ayaṃ viseso jāyatī”tiādinā",
  "atk-s0503a:533_9": "nayena yathābhūtaṃ dhātunānattajānanaṃ, anavasesato sattānaṃ hīnādiajjhāsayādhimuttijānanaṃ,",
  "atk-s0503a:533_10": "saddhādiindriyānaṃ tikkhamudutājānanaṃ, saṃkilesādīhi saddhiṃ jhānavimokkhādivisesajānanaṃ,",
  "atk-s0503a:533_11": "sattānaṃ aparimāṇāsu jātīsu tappaṭibandhena saddhiṃ anavasesato pubbenivutthakkhandhasantatijānanaṃ,",
  "atk-s0503a:533_12": "hīnādivibhāgehi saddhiṃ cutipaṭisandhijānanaṃ, “idaṃ dukkha”ntiādinā heṭṭhā vuttanayeneva",
  "atk-s0503a:533_13": "catusaccajānananti imāni bhagavato dasabalañāṇāni avirajjhitvā yathāsakaṃ visayāvagāhanato",
  "atk-s0503a:533_14": "yathādhippetatthasādhanato ca yathābhūtavuttiyā tathāni avitathāni anaññathāni. Vuttañhetaṃ –",
  "atk-s0503a:534": "“Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānātī”tiādi.",
  "atk-s0503a:535": "Evampi bhagavā tathāni āgatoti tathāgato.",
  "atk-s0503a:536_0": "Yathā cetesaṃ ñāṇānaṃ vasena, evaṃ yathāvuttānaṃ satipaṭṭhānasammappadhānavibhāvanañāṇādīnaṃ",
  "atk-s0503a:536_1": "anantāparimeyyabhedānaṃ anaññasādhāraṇānaṃ paññāvisesānaṃ vasena bhagavā tathāni",
  "atk-s0503a:536_2": "ñāṇāni āgato adhigatoti tathāgato. Evampi tathāni āgatoti tathāgato.",
  "atk-s0503a:537_0": "Kathaṃ tathā gatoti tathāgato? Yā sā bhagavato abhijāti abhisambodhi dhammavinayapaññāpanā",
  "atk-s0503a:537_1": "anupādisesanibbānadhātu, sā tathā. Kiṃ vuttaṃ hoti? Yadatthaṃ lokanāthena abhisambodhi",
  "atk-s0503a:537_2": "patthitā pavattitā ca, tadatthassa ekantasiddhiyā avisaṃvādanato aviparītatthavuttiyā",
  "atk-s0503a:537_3": "tathā avitathā anaññathā. Tathā hi ayaṃ bhagavā bodhisattabhūto samatiṃsapāramiparipūraṇādikaṃ",
  "atk-s0503a:537_4": "vuttappabhedaṃ sabbaṃ buddhattahetuṃ sampādetvā tusitapure ṭhitova buddhakolāhalaṃ",
  "atk-s0503a:537_5": "sutvā dasasahassacakkavāḷadevatāhi ekato sannipatitāhi upasaṅkamitvā –",
  "atk-s0503a:538": "“Kālo deva mahāvīra, uppajja mātukucchiyaṃ;",
  "atk-s0503a:539": "Sadevakaṃ tārayanto, bujjhassu amataṃ pada”nti. –",
  "atk-s0503a:540_0": "Āyācito uppannapubbanimitto pañca mahāvilokanāni viloketvā “idānāhaṃ manussayoniyaṃ",
  "atk-s0503a:540_1": "uppajjitvā abhisambujjhissāmī”ti āsāḷhipuṇṇamāya sakyarājakule mahāmāyāya deviyā",
  "atk-s0503a:540_2": "kucchimhi paṭisandhiṃ gahetvā dasa māse devamanussehi mahatā parihārena parihariyamāno",
  "atk-s0503a:540_3": "visākhapuṇṇamāya paccūsasamaye abhijātiṃ pāpuṇi.",
  "atk-s0503a:541_0": "Abhijātikkhaṇe panassa paṭisandhiggahaṇakkhaṇe viya dvattiṃsapubbanimittāni pāturahesuṃ.",
  "atk-s0503a:541_1": "Ayañhi dasasahassī lokadhātu kampi saṅkampi sampakampi sampavedhi, dasasu cakkavāḷasahassesu",
  "atk-s0503a:541_2": "appamāṇo obhāso phari, tassa taṃ siriṃ daṭṭhukāmā viya jaccandhā cakkhūni paṭilabhiṃsu,",
  "atk-s0503a:541_3": "badhirā saddaṃ suṇiṃsu. Mūgā samālapiṃsu, khujjā ujugattā ahesuṃ, paṅgulā padasā",
  "atk-s0503a:541_4": "gamanaṃ paṭilabhiṃsu, bandhanagatā sabbasattā andubandhanādīhi mucciṃsu, sabbanirayesu",
  "atk-s0503a:541_5": "aggi nibbāyi, pettivisaye khuppipāsā vūpasami, tiracchānānaṃ bhayaṃ nāhosi, sabbasattānaṃ",
  "atk-s0503a:541_6": "rogo vūpasami, sabbasattā piyaṃvadā ahesuṃ, madhurenākārena assā hasiṃsu, vāraṇā",
  "atk-s0503a:541_7": "gajjiṃsu, sabbatūriyāni sakaṃ sakaṃ ninnādaṃ muñciṃsu, aghaṭṭitāni eva manussānaṃ",
  "atk-s0503a:541_8": "hatthūpagādīni ābharaṇāni madhurenākārena raviṃsu, sabbadisā vippasannā ahesuṃ, sattānaṃ",
  "atk-s0503a:541_9": "sukhaṃ uppādayamāno mudusītalavāto vāyi, akālamegho vassi, pathavitopi udakaṃ ubbhijjitvā",
  "atk-s0503a:541_10": "vissandi, pakkhino ākāsagamanaṃ vijahiṃsu, nadiyo asandamānā aṭṭhaṃsu, mahāsamudde",
  "atk-s0503a:541_11": "madhuraṃ udakaṃ ahosi, upakkilesavimutte sūriye dissamāne eva ākāsagatā sabbā jotiyo",
  "atk-s0503a:541_12": "jaliṃsu, ṭhapetvā arūpāvacare deve avasesā sabbe devā sabbepi nerayikā dissamānarūpā",
  "atk-s0503a:541_13": "ahesuṃ, tarukuṭṭakavāṭaselādayo anāvaraṇabhūtā ahesuṃ, sattānaṃ cutūpapātā nāhesuṃ,",
  "atk-s0503a:541_14": "sabbaṃ aniṭṭhagandhaṃ abhibhavitvā dibbagandho vāyi, sabbe phalūpagā rukkhā phaladharā",
  "atk-s0503a:541_15": "sampajjiṃsu, mahāsamuddo sabbatthakameva pañcavaṇṇehi padumehi sañchannatalo ahosi,",
  "atk-s0503a:541_16": "thalajajalajādīni sabbapupphāni pupphiṃsu, rukkhānaṃ khandhesu khandhapadumāni, sākhāsu",
  "atk-s0503a:541_17": "sākhapadumāni, latāsu latāpadumāni pupphiṃsu, mahītale silātalāni bhinditvā uparūpari",
  "atk-s0503a:541_18": "satta satta hutvā daṇḍapadumāni nāma nikkhamiṃsu, ākāse olambakapadumāni nibbattiṃsu,",
  "atk-s0503a:541_19": "samantato pupphavassaṃ vassi, ākāse dibbatūriyāni vajjiṃsu, sakaladasasahassī lokadhātu",
  "atk-s0503a:541_20": "vaṭṭetvā vissaṭṭhamālāguḷaṃ viya uppīḷetvā baddhamālākalāpo viya alaṅkatappaṭiyattaṃ",
  "atk-s0503a:541_21": "mālāsanaṃ viya ca ekamālāmālinī vipphurantavāḷabījanī pupphadhūpagandhaparivāsitā",
  "atk-s0503a:541_22": "paramasobhaggappattā ahosi, tāni ca pubbanimittāni upari adhigatānaṃ anekesaṃ visesādhigamānaṃ",
  "atk-s0503a:541_23": "nimittabhūtāni eva ahesuṃ. Evaṃ anekacchariyapātubhāvappaṭimaṇḍitā cāyaṃ abhijāti",
  "atk-s0503a:541_24": "yadatthaṃ anena abhisambodhi patthitā, tassā abhisambodhiyā ekantasiddhiyā tathāva",
  "atk-s0503a:541_25": "ahosi avitathā anaññathā.",
  "atk-s0503a:542_0": "Tathā ye buddhaveneyyā bodhaneyyabandhavā, te sabbepi anavasesato sayameva bhagavatā",
  "atk-s0503a:542_1": "vinītā. Ye ca sāvakaveneyyā dhammaveneyyā ca, tepi sāvakādīhi vinītā vinayaṃ gacchanti",
  "atk-s0503a:542_2": "gamissanti cāti yadatthaṃ bhagavatā abhisambodhi abhipatthitā, tadatthassa ekantasiddhiyā",
  "atk-s0503a:542_3": "abhisambodhi tathā avitathā anaññathā.",
  "atk-s0503a:543_0": "Apica yassa yassa ñeyyadhammassa yo yo sabhāvo bujjhitabbo, so so hatthatale ṭhapitaāmalakaṃ",
  "atk-s0503a:543_1": "viya āvajjanamattappaṭibaddhena attano ñāṇena aviparītaṃ anavasesato bhagavatā abhisambuddhoti",
  "atk-s0503a:543_2": "evampi abhisambodhi tathā avitathā anaññathā.",
  "atk-s0503a:544_0": "Tathā tesaṃ tesaṃ dhammānaṃ tathā tathā desetabbappakāraṃ tesaṃ tesañca sattānaṃ",
  "atk-s0503a:544_1": "āsayānusayacaritādhimuttiṃ sammadeva oloketvā dhammataṃ avijahanteneva paññattinayavohāramaggaṃ",
  "atk-s0503a:544_2": "anatidhāvanteneva ca dhammataṃ vibhāvantena yathāparādhaṃ yathājjhāsayaṃ yathādhammañca",
  "atk-s0503a:544_3": "anusāsantena bhagavatā veneyyā vinītā ariyabhūmiṃ sampāpitāti dhammavinayapaññāpanāpissa",
  "atk-s0503a:544_4": "tadatthasiddhiyā yathābhūtavuttiyā ca tathā avitathā anaññathā.",
  "atk-s0503a:545_0": "Tathā yā sā bhagavatā anuppattā pathaviyādiphassavedanādirūpārūpasabhāvavinimuttā",
  "atk-s0503a:545_1": "lujjanabhāvābhāvato lokasabhāvātītā tamasā visaṃsaṭṭhattā kenaci anobhāsanīyā lokasabhāvābhāvato",
  "atk-s0503a:545_2": "eva gatiādibhāvarahitā appatiṭṭhā anārammaṇā amatamahānibbānadhātu khandhasaṅkhātānaṃ",
  "atk-s0503a:545_3": "upādīnaṃ lesamattassapi abhāvato anupādisesāti vuccati, yaṃ sandhāya vuttaṃ –",
  "atk-s0503a:546_0": "“Atthi, bhikkhave, tadāyatanaṃ, yattha neva pathavī na āpo na tejo na vāyo na ākāsānañcāyatanaṃ",
  "atk-s0503a:546_1": "na viññāṇañcāyatanaṃ na ākiñcaññāyatanaṃ na nevasaññānāsaññāyatanaṃ nāyaṃ loko na",
  "atk-s0503a:546_2": "paro loko na ca ubho candimasūriyā, tatrāpāhaṃ, bhikkhave, neva āgatiṃ vadāmi na",
  "atk-s0503a:546_3": "gatiṃ na ṭhitiṃ na cutiṃ na upapattiṃ, appatiṭṭhaṃ appavattaṃ anārammaṇamevetaṃ,",
  "atk-s0503a:546_4": "esevanto dukkhassā”ti.",
  "atk-s0503a:547_0": "Sā sabbesampi upādānakkhandhānaṃ atthaṅgamo, sabbasaṅkhārānaṃ samatho, sabbūpadhīnaṃ",
  "atk-s0503a:547_1": "paṭinissaggo, sabbadukkhānaṃ vūpasamo, sabbālayānaṃ samugghāto, sabbavaṭṭānaṃ upacchedo,",
  "atk-s0503a:547_2": "accantasantilakkhaṇoti yathāvuttasabhāvassa kadācipi avisaṃvādanato tathā avitathā",
  "atk-s0503a:547_3": "anaññathā. Evametā abhijātiādikā tathā gato upagato adhigato paṭipanno pattoti tathāgato.",
  "atk-s0503a:547_4": "Evaṃ bhagavā tathā gatoti tathāgato.",
  "atk-s0503a:548_0": "Kathaṃ tathāvidhoti tathāgato? Yathāvidhā purimakā sammāsambuddhā, ayampi bhagavā",
  "atk-s0503a:548_1": "tathāvidho. Kiṃ vuttaṃ hoti? Yathāvidhā te bhagavanto maggasīlena phalasīlena sabbenapi",
  "atk-s0503a:548_2": "lokiyalokuttarasīlena, maggasamādhinā phalasamādhinā sabbenapi lokiyalokuttarasamādhinā,",
  "atk-s0503a:548_3": "maggapaññāya phalapaññāya sabbāyapi lokiyalokuttarapaññāya, devasikaṃ valañjitabbehi",
  "atk-s0503a:548_4": "catuvīsatikoṭisatasahassasamāpattivihārehi, tadaṅgavimuttiyā, vikkhambhanavimuttiyā,",
  "atk-s0503a:548_5": "samucchedavimuttiyā, paṭippassaddhivimuttiyā, nissaraṇavimuttiyāti saṅkhepato. Vitthārato",
  "atk-s0503a:548_6": "pana anantāparimāṇabhedehi acinteyyānubhāvehi sakalasabbaññuguṇehi, ayampi amhākaṃ",
  "atk-s0503a:548_7": "bhagavā tathāvidho. Sabbesañhi sammāsambuddhānaṃ āyuvemattaṃ, sarīrappamāṇavemattaṃ,",
  "atk-s0503a:548_8": "kulavemattaṃ, dukkaracariyāvemattaṃ, rasmivemattanti, imehi pañcahi vemattehi siyā",
  "atk-s0503a:548_9": "vemattaṃ, na pana sīlavisuddhiyādīsu visuddhīsu samathavipassanāpaṭipattiyaṃ attanā",
  "atk-s0503a:548_10": "paṭiladdhaguṇesu ca kiñci nānākaraṇaṃ atthi. Atha kho majjhe bhinnasuvaṇṇaṃ viya",
  "atk-s0503a:548_11": "aññamaññaṃ nibbisesā te buddhā bhagavanto. Tasmā yathāvidhā purimakā sammāsambuddhā,",
  "atk-s0503a:548_12": "ayampi bhagavā tathāvidho. Evaṃ tathāvidhoti tathāgato. Vidhattho cettha gatasaddo,",
  "atk-s0503a:548_13": "tathā hi lokiyā vidhayuttagatasadde pakāratthe vadanti.",
  "atk-s0503a:549_0": "Kathaṃ tathā pavattitoti tathāgato? Anaññasādhāraṇena iddhānubhāvena samannāgatattā",
  "atk-s0503a:549_1": "atthappaṭisambhidādīnaṃ ukkaṃsapāramippattiyā anāvaraṇañāṇappaṭilābhena ca bhagavato",
  "atk-s0503a:549_2": "kāyappavattiyādīnaṃ katthaci paṭighātābhāvato yathā ruci tathā gataṃ gati gamanaṃ",
  "atk-s0503a:549_3": "kāyavacīcittappavatti etassāti tathāgato. Evaṃ tathā pavattitoti tathāgato.",
  "atk-s0503a:550_0": "Kathaṃ tathehi agatoti tathāgato? Bodhisambhārasambharaṇe tappaṭipakkhappavattisaṅkhātaṃ",
  "atk-s0503a:550_1": "natthi etassa gatanti agato. So panassa agatabhāvo maccheradānapāramiādīsu aviparītaṃ",
  "atk-s0503a:550_2": "ādīnavānisaṃsapaccavekkhaṇādinayappavattehi ñāṇehīti tathehi ñāṇehi agatoti tathāgato.",
  "atk-s0503a:551_0": "Atha vā kilesābhisaṅkhārappavattisaṅkhātaṃ khandhappavattisaṅkhātameva vā pañcasupi",
  "atk-s0503a:551_1": "gatīsu gataṃ gamanaṃ etassa natthīti agato. Saupādisesaanupādisesanibbānappattiyā",
  "atk-s0503a:551_2": "svāyamassa agatabhāvo tathehi ariyamaggañāṇehīti evampi bhagavā tathehi agatoti tathāgato.",
  "atk-s0503a:552_0": "Kathaṃ tathā gatabhāvena tathāgato? Tathā gatabhāvenāti ca tathāgatassa sabbhāvena",
  "atk-s0503a:552_1": "atthitāyāti attho. Ko panesa tathāgato, yassa atthitāya bhagavā tathāgatoti vuccatīti?",
  "atk-s0503a:552_2": "Saddhammo. Saddhammo hi ariyamaggo tāva yathā yuganaddhasamathavipassanābalena anavasesato",
  "atk-s0503a:552_3": "kilesapakkhaṃ samūhanantena samucchedappahānavasena gantabbaṃ, tathā gato. Phaladhammo",
  "atk-s0503a:552_4": "yathā attano maggānurūpaṃ paṭippassaddhipahānavasena gantabbaṃ, tathā gato pavatto.",
  "atk-s0503a:552_5": "Nibbānadhammo pana yathā gato paññāya paṭividdho sakalavaṭṭadukkhavūpasamāya sampajjati,",
  "atk-s0503a:552_6": "buddhādīhi tathā gato sacchikatoti tathāgato. Pariyattidhammopi yathā purimabuddhehi",
  "atk-s0503a:552_7": "suttageyyādivasena pavattiādippakāsanavasena ca veneyyānaṃ āsayādianurūpaṃ pavattito,",
  "atk-s0503a:552_8": "amhākampi bhagavatā tathā gato gadito pavattitoti vā tathāgato. Yathā bhagavatā desito,",
  "atk-s0503a:552_9": "tathā bhagavato sāvakehi gato avagatoti tathāgato. Evaṃ sabbopi saddhammo tathāgato.",
  "atk-s0503a:552_10": "Tenāha sakko devānamindo – “tathāgataṃ devamanussapūjitaṃ, dhammaṃ namassāma suvatthi",
  "atk-s0503a:552_11": "hotū”ti. Svāssa atthīti bhagavā tathāgato.",
  "atk-s0503a:553_0": "Yathā ca dhammo, evaṃ ariyasaṅghopi yathā attahitāya parahitāya ca paṭipannehi suvisuddhaṃ",
  "atk-s0503a:553_1": "pubbabhāgasamathavipassanāpaṭipadaṃ purakkhatvā tena tena maggena gantabbaṃ, taṃ",
  "atk-s0503a:553_2": "taṃ tathā gatoti tathāgato. Yathā vā bhagavatā saccapaṭiccasamuppādādayo desitā,",
  "atk-s0503a:553_3": "tathāva buddhattā tathā gadanato ca tathāgato. Tenāha sakko devarājā – “tathāgataṃ",
  "atk-s0503a:553_4": "devamanussapūjitaṃ, saṅghaṃ namassāma suvatthi hotū”ti. Svāssa sāvakabhūto atthīti",
  "atk-s0503a:553_5": "bhagavā tathāgato. Evaṃ tathāgatabhāvena tathāgatoti.",
  "atk-s0503a:554_0": "Idampi ca tathāgatassa tathāgatabhāvadīpane mukhamattakameva, sabbākārena pana tathāgatova",
  "atk-s0503a:554_1": "tathāgatassa tathāgatabhāvaṃ vaṇṇeyya. Idañhi tathāgatapadaṃ mahatthaṃ mahāgatikaṃ",
  "atk-s0503a:554_2": "mahāvisayaṃ, tassa appamādapadassa viya tepiṭakampi buddhavacanaṃ yuttito atthabhāvena",
  "atk-s0503a:554_3": "āharanto “atitthena dhammakathiko pakkhando”ti na vattabboti.",
  "atk-s0503a:555": "Tatthetaṃ vuccati –",
  "atk-s0503a:556": "“Yatheva loke purimā mahesino,",
  "atk-s0503a:557": "Sabbaññubhāvaṃ munayo idhāgatā;",
  "atk-s0503a:558": "Tathā ayaṃ sakyamunīpi āgato,",
  "atk-s0503a:559": "Tathāgato vuccati tena cakkhumā.",
  "atk-s0503a:560": "“Pahāya kāmādimale asesato,",
  "atk-s0503a:561": "Samādhiñāṇehi yathā gatā jinā;",
  "atk-s0503a:562": "Purātanā sakyamunī jutindharo,",
  "atk-s0503a:563": "Tathā gato tena tathāgato mato.",
  "atk-s0503a:564": "“Tathañca dhātāyatanādilakkhaṇaṃ,",
  "atk-s0503a:565": "Sabhāvasāmaññavibhāgabhedato;",
  "atk-s0503a:566": "Sayambhuñāṇena jinoyamāgato,",
  "atk-s0503a:567": "Tathāgato vuccati sakyapuṅgavo.",
  "atk-s0503a:568": "“Tathāni saccāni samantacakkhunā,",
  "atk-s0503a:569": "Tathā idappaccayatā ca sabbaso;",
  "atk-s0503a:570": "Anaññaneyyā nayato vibhāvitā,",
  "atk-s0503a:571": "Tathā gato tena jino tathāgato.",
  "atk-s0503a:572": "“Anekabhedāsupi lokadhātusu,",
  "atk-s0503a:573": "Jinassa rūpāyatanādigocare;",
  "atk-s0503a:574": "Vicittabhede tathameva dassanaṃ,",
  "atk-s0503a:575": "Tathāgato tena samantalocano.",
  "atk-s0503a:576": "“Yato ca dhammaṃ tathameva bhāsati,",
  "atk-s0503a:577": "Karoti vācāya nurūpamattano;",
  "atk-s0503a:578": "Guṇehi lokaṃ abhibhuyyirīyati,",
  "atk-s0503a:579": "Tathāgato tenapi lokanāyako.",
  "atk-s0503a:580": "“Tathā pariññāya tathāya sabbaso,",
  "atk-s0503a:581": "Avedi lokaṃ pabhavaṃ atikkami;",
  "atk-s0503a:582": "Gato ca paccakkhakiriyāya nibbutiṃ,",
  "atk-s0503a:583": "Arīyamaggañca gato tathāgato.",
  "atk-s0503a:584": "“Tathā paṭiññāya tathāya sabbaso,",
  "atk-s0503a:585": "Hitāya lokassa yatoyamāgato;",
  "atk-s0503a:586": "Tathāya nātho karuṇāya sabbadā,",
  "atk-s0503a:587": "Gato ca tenāpi jino tathāgato.",
  "atk-s0503a:588": "“Tathāni ñāṇāni yatoyamāgato,",
  "atk-s0503a:589": "Yathāsabhāvaṃ visayāvabodhato;",
  "atk-s0503a:590": "Tathābhijātippabhutī tathāgato,",
  "atk-s0503a:591": "Tadatthasampādanato tathāgato.",
  "atk-s0503a:592": "“Yathāvidhā te purimā mahesino,",
  "atk-s0503a:593": "Tathāvidhoyampi tathā yathāruci;",
  "atk-s0503a:594": "Pavattavācā tanucittabhāvato,",
  "atk-s0503a:595": "Tathāgato vuccati aggapuggalo.",
  "atk-s0503a:596": "“Sambodhisambhāravipakkhato pure,",
  "atk-s0503a:597": "Gataṃ na saṃsāragatampi tassa vā;",
  "atk-s0503a:598": "Na catthi nāthassa bhavantadassino,",
  "atk-s0503a:599": "Tathehi tasmā agato tathāgato.",
  "atk-s0503a:600": "“Tathāgato dhammavaro mahesinā,",
  "atk-s0503a:601": "Yathā pahātabbamalaṃ pahīyati;",
  "atk-s0503a:602": "Tathāgato ariyagaṇopi satthuno,",
  "atk-s0503a:603": "Tathāgato tena samaṅgibhāvato”ti.",
  "atk-s0503a:604_0": "Mahiddhikatāti paramena cittavasībhāvena ca iddhividhayogena dhammānubhāvaññathattanipphādanasamatthatāsaṅkhātāya",
  "atk-s0503a:604_1": "mahatiyā iddhiyā samannāgamo mahiddhikatā. Cirakālasambhūtena suvidūrappaṭipakkhena",
  "atk-s0503a:604_2": "icchitatthanipphattihetubhūtena mahājutikena puññatejena samannāgamo mahānubhāvatā.",
  "atk-s0503a:604_3": "Yatrāti acchariyapasaṃsākotuhalahāsapasādiko paccattatthe nipāto. Tena yuttattā vijāyissatīti",
  "atk-s0503a:604_4": "anāgatakālavacanaṃ, attho pana atītakāloyeva. Ayañhettha attho – yā hi nāma ayaṃ",
  "atk-s0503a:604_5": "suppavāsā tathā dukkhanimuggā kicchāpannā bhagavato vacanasamakālameva sukhinī arogā",
  "atk-s0503a:604_6": "arogaṃ puttaṃ vijāyīti. Attamanoti sakamano, bhagavati pasādena kilesarahitacittoti",
  "atk-s0503a:604_7": "attho. Kilesapariyuṭṭhitañhi cittaṃ vase avattanato attamanoti na sakkā vattunti.",
  "atk-s0503a:604_8": "Attamanoti vā pītisomanassehi gahitamano. Pamuditoti pāmojjena yutto. Pītisomanassajātoti",
  "atk-s0503a:604_9": "jātabalavapītisomanasso. Athāti pacchā, tato katipāhassa accayena. Sattabhattānīti",
  "atk-s0503a:604_10": "sattasu divasesu dātabbabhattāni. Svātanāyāti svātanapuññatthaṃ, yaṃ sve buddhappamukhassa",
  "atk-s0503a:604_11": "saṅghassa dānavasena payirupāsanavasena ca bhavissati puññaṃ tadatthaṃ.",
  "atk-s0503a:605_0": "Atha kho bhagavā āyasmantaṃ mahāmoggallānaṃ āmantesīti kasmā āmantesi? Suppavāsāya",
  "atk-s0503a:605_1": "sāmikassa pasādarakkhaṇatthaṃ. Suppavāsā pana acalappasādāva, upāsakassa pana pasādarakkhaṇaṃ",
  "atk-s0503a:605_2": "mahāmoggallānattherassa bhāro. Tenāha “tuyheso upaṭṭhāko”ti. Tattha tuyhesoti tuyhaṃ",
  "atk-s0503a:605_3": "eso. Tiṇṇaṃ dhammānaṃ pāṭibhogoti mama bhogādīnaṃ tiṇṇaṃ dhammānaṃ ahāniyā avināsāya",
  "atk-s0503a:605_4": "ayyo mahāmoggallāno yadi pāṭibhogo yadi patibhū, ito satta divase atikkamitvā mama",
  "atk-s0503a:605_5": "sakkā dānaṃ dātunti yadi ayyena ñātanti dīpeti. Theropi tassa tesu divasesu bhogānaṃ",
  "atk-s0503a:605_6": "jīvitassa ca anupaddavaṃ passitvā āha – “dvinnaṃ kho nesaṃ, āvuso, dhammānaṃ pāṭibhogo",
  "atk-s0503a:605_7": "bhogānañca jīvitassa cā”ti. Saddhā panassa cittappaṭibaddhāti tasseva bhāraṃ karonto",
  "atk-s0503a:605_8": "“saddhāya pana tvaññeva pāṭibhogo”ti āha. Api ca so upāsako diṭṭhasacco, tassa saddhāya",
  "atk-s0503a:605_9": "aññathābhāvo natthīti tathā vuttaṃ. Teneva ca kāraṇena bhagavatā “pacchāpi tvaṃ karissasīti",
  "atk-s0503a:605_10": "saññāpehī”ti vuttaṃ. Upāsakopi satthari there ca gāravena subbacatāya tassā ca puññena",
  "atk-s0503a:605_11": "vaḍḍhiṃ icchanto “karotu suppavāsā koliyadhītā satta bhattāni, pacchāhaṃ karissāmī”ti anujāni.",
  "atk-s0503a:606_0": "Tañca dārakanti vijātadivasato paṭṭhāya ekādasamaṃ divasaṃ atikkamitvā tato paraṃ",
  "atk-s0503a:606_1": "sattāhaṃ buddhappamukhaṃ bhikkhusaṅghaṃ bhojetvā sattame divase taṃ sattavassikaṃ",
  "atk-s0503a:606_2": "dārakaṃ bhagavantaṃ bhikkhusaṅghañca vandāpesi. Satta me vassānīti satta me saṃvaccharāni,",
  "atk-s0503a:606_3": "accantasaṃyogavasena cetaṃ upayogavacanaṃ. Lohitakumbhiyaṃ vutthānīti mātukucchiyaṃ",
  "atk-s0503a:606_4": "attano gabbhavāsadukkhaṃ sandhāya vadati. Aññānipi evarūpāni satta puttānīti “aññepi",
  "atk-s0503a:606_5": "evarūpe satta putte”ti vattabbe liṅgavipallāsavasena vuttaṃ “evarūpānī”ti. Evaṃ satta",
  "atk-s0503a:606_6": "vassāni gabbhadhāraṇavasena sattāhaṃ mūḷhagabbhatāya ca mahantaṃ dukkhaṃ pāpetvā",
  "atk-s0503a:606_7": "uppajjanakaputteti attho. Etena mātugāmānaṃ puttalolatāya puttalābhena titti natthīti dasseti.",
  "atk-s0503a:607_0": "Etamatthaṃ viditvāti etaṃ sattadivasādhikāni satta saṃvaccharāni gabbhadhāraṇādivasena",
  "atk-s0503a:607_1": "pavattaṃ mahantaṃ dukkhaṃ ekapade visaritvā puttalolatāvasena tāya vuttamatthaṃ viditvā.",
  "atk-s0503a:607_2": "Imaṃ udānanti imaṃ cittasukhappamatto viya pamattapuggale iṭṭhākārena vañcetvā taṇhāsinehassa",
  "atk-s0503a:607_3": "mahānatthakarabhāvadīpakaṃ udānaṃ udānesi.",
  "atk-s0503a:608_0": "Tattha asātanti amadhuraṃ asundaraṃ aniṭṭhaṃ. Sātarūpenāti iṭṭhasabhāvena. Piyarūpenāti",
  "atk-s0503a:608_1": "piyāyitabbabhāvena. Sukhassa rūpenāti sukhasabhāvena. Idaṃ vuttaṃ hoti – yasmā asātaṃ",
  "atk-s0503a:608_2": "appiyaṃ dukkhameva samānaṃ sakalampi vaṭṭagataṃ saṅkhārajātaṃ appahīnavipallāsattā",
  "atk-s0503a:608_3": "ayonisomanasikārena iṭṭhaṃ viya piyaṃ viya sukhaṃ viya ca hutvā upaṭṭhahamānaṃ sativippavāsena",
  "atk-s0503a:608_4": "pamattapuggalaṃ ativattati abhibhavati ajjhottharati, tasmā imampi suppavāsaṃ punapi",
  "atk-s0503a:608_5": "sattakkhattuṃ evarūpaṃ asātaṃ appiyaṃ dukkhaṃ sātādipatirūpakena dukkhena puttasaṅkhātapemavatthusukhena ajjhottharatīti.",
  "atk-s0503a:609": "Aṭṭhamasuttavaṇṇanā niṭṭhitā.",
  "atk-s0503a:610": "9. Visākhāsuttavaṇṇanā",
  "atk-s0503a:611": "19. Navame pubbārāmeti sāvatthiyā pācīnadisābhāge anurādhapurassa uttamadevīvihārasadise ṭhāne kārite ārāme. Migāramātupāsādeti migāramātuyā pāsāde.",
  "atk-s0503a:612_0": "Tatrāyaṃ anupubbikathā – atīte satasahassakappamatthake padumuttaradasabalaṃ ekā",
  "atk-s0503a:612_1": "upāsikā aññataraṃ upāsikaṃ attano aggupaṭṭhāyikaṭṭhāne ṭhapentaṃ disvā bhagavantaṃ",
  "atk-s0503a:612_2": "nimantetvā buddhappamukhassa bhikkhusatasahassassa dānaṃ datvā bhagavato nipaccakāraṃ",
  "atk-s0503a:612_3": "katvā “anāgate tumhādisassa buddhassa aggupaṭṭhāyikā bhaveyya”nti patthanaṃ akāsi.",
  "atk-s0503a:612_4": "Sā kappasatasahassaṃ devesu ca manussesu ca saṃsaritvā amhākaṃ bhagavato kāle bhaddiyanagare",
  "atk-s0503a:612_5": "meṇḍakaseṭṭhiputtassa dhanañjayaseṭṭhino gehe sumanadeviyā kucchismiṃ paṭisandhiṃ",
  "atk-s0503a:612_6": "gaṇhi. Jātakāle cassā visākhāti nāmaṃ akaṃsu. Sā yadā bhagavā bhaddiyanagaraṃ agamāsi,",
  "atk-s0503a:612_7": "tadā pañcahi dārikāsatehi saddhiṃ bhagavato paccuggamanaṃ katvā paṭhamadassaneneva sotāpannā ahosi.",
  "atk-s0503a:613_0": "Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā, tattha",
  "atk-s0503a:613_1": "naṃ sasuro migāraseṭṭhi upakāravasena mātuṭṭhāne ṭhapesi. Tasmā migāramātāti vuccati.",
  "atk-s0503a:613_2": "Sā attano mahallatāpasādhanaṃ vissajjetvā navakoṭīhi bhagavato bhikkhusaṅghassa ca",
  "atk-s0503a:613_3": "vasanatthāya karīsamatte bhūmibhāge uparibhūmiyaṃ pañcagabbhasatāni heṭṭhābhūmiyaṃ",
  "atk-s0503a:613_4": "pañcagabbhasatānīti gabbhasahassehi paṭimaṇḍitaṃ pāsādaṃ kāresi. Tena vuttaṃ “migāramātupāsāde”ti.",
  "atk-s0503a:614_0": "Kocideva atthoti kiñcideva payojanaṃ. Raññeti rājini. Paṭibaddhoti āyatto. Visākhāya",
  "atk-s0503a:614_1": "ñātikulato maṇimuttādiracitaṃ tādisaṃ bhaṇḍajātaṃ tassā paṇṇākāratthāya pesitaṃ,",
  "atk-s0503a:614_2": "taṃ nagaradvārappattaṃ suṅkikā tattha suṅkaṃ gaṇhantā tadanurūpaṃ aggahetvā atirekaṃ",
  "atk-s0503a:614_3": "gaṇhiṃsu. Taṃ sutvā visākhā rañño tamatthaṃ nivedetukāmā patirūpaparivārena rājanivesanaṃ",
  "atk-s0503a:614_4": "agamāsi, tasmiṃ khaṇe rājā mallikāya deviyā saddhiṃ antepuraṃ gato hoti. Visākhā",
  "atk-s0503a:614_5": "okāsaṃ alabhamānā “idāni labhissāmi, idāni labhissāmī”ti bhojanavelaṃ atikkamitvā",
  "atk-s0503a:614_6": "chinnabhattā hutvā pakkāmi. Evaṃ dvīhatīhaṃ gantvāpi okāsaṃ na labhiyeva. Iti rājā",
  "atk-s0503a:614_7": "aniveditopi tassa atthavinicchayassa okāsākaraṇena “yathādhippāyaṃ na tīretī”ti vutto.",
  "atk-s0503a:614_8": "Tattha yathādhippāyanti adhippāyānurūpaṃ. Na tīretīti na niṭṭhāpeti. Mahāupāsikāya",
  "atk-s0503a:614_9": "hi rājāyattasuṅkameva rañño datvā itaraṃ vissajjāpetuṃ adhippāyo, so raññā na diṭṭhattā",
  "atk-s0503a:614_10": "eva na tīrito. Handāti vossaggatthe nipāto. Divā divassāti divasassa divā, majjhanhike",
  "atk-s0503a:614_11": "kāleti attho. Kenacideva karaṇīyena dvīhatīhaṃ rājanivesanadvāraṃ gacchantī tassa",
  "atk-s0503a:614_12": "atthassa aniṭṭhitattā niratthakameva upasaṅkamiṃ, bhagavati upasaṅkamanameva pana",
  "atk-s0503a:614_13": "dassanānuttariyādippaṭilābhakāraṇattā sātthakanti evāhaṃ, bhante, imāya velāya idhāgatāti",
  "atk-s0503a:614_14": "imamatthaṃ dassentī mahāupāsikā “idha me, bhante”tiādimāha.",
  "atk-s0503a:615": "Etamatthanti etaṃ parāyattatāya adhippāyāsamijjhanasaṅkhātaṃ atthaṃ viditvā. Imaṃ udānanti imaṃ parādhīnāparādhīnavuttīsu ādīnavānisaṃsaparidīpakaṃ udānaṃ udānesi.",
  "atk-s0503a:616_0": "Tattha sabbaṃ paravasaṃ dukkhanti yaṃ kiñci atthajātaṃ payojanaṃ paravasaṃ parāyattaṃ",
  "atk-s0503a:616_1": "attano icchāya nipphādetuṃ asakkuṇeyyatāya dukkhaṃ dukkhāvahaṃ hotīti attho. Sabbaṃ",
  "atk-s0503a:616_2": "issariyaṃ sukhanti duvidhaṃ issariyaṃ lokiyaṃ lokuttarañca. Tattha lokiyaṃ rājissariyādi",
  "atk-s0503a:616_3": "ceva lokiyajjhānābhiññānibbattaṃ cittissariyañca, lokuttaraṃ maggaphalādhigamanimittaṃ",
  "atk-s0503a:616_4": "nirodhissariyaṃ. Tesu yaṃ cakkavattibhāvapariyosānaṃ manussesu issariyaṃ, yañca sakkādīnaṃ",
  "atk-s0503a:616_5": "tasmiṃ tasmiṃ devanikāye ādhipaccabhūtaṃ issariyaṃ, tadubhayaṃ yadipi kammānubhāvena",
  "atk-s0503a:616_6": "yathicchitanipphattiyā sukhanimittatāya sukhaṃ, vipariṇāmadukkhatāya pana sabbathā",
  "atk-s0503a:616_7": "dukkhameva. Tathā aniccantikatāya lokiyajjhānanibbattaṃ cittissariyaṃ, nirodhissariyameva",
  "atk-s0503a:616_8": "pana lokadhammehi akampanīyato anivattisabhāvattā ca ekantasukhaṃ nāma. Yaṃ panettha",
  "atk-s0503a:616_9": "sabbattheva aparādhīnatāya labhati cittasukhaṃ, taṃ sandhāya satthā “sabbaṃ issariyaṃ sukha”nti āha.",
  "atk-s0503a:617_0": "Sādhāraṇe vihaññantīti idaṃ “sabbaṃ paravasaṃ dukkha”nti imassa padassa atthavivaraṇaṃ.",
  "atk-s0503a:617_1": "Ayañhettha attho – sādhāraṇe payojane sādhetabbe sati tassa parādhīnatāya yathādhippāyaṃ",
  "atk-s0503a:617_2": "anipphādanato ime sattā vihaññanti vighātaṃ āpajjanti kilamanti. Kasmā? Yogā hi duratikkamāti",
  "atk-s0503a:617_3": "yasmā kāmayogabhavayogadiṭṭhiyogaavijjāyogā anādikālabhāvitā anupacitakusalasambhārehi",
  "atk-s0503a:617_4": "pajahituṃ asakkuṇeyyatāya duratikkamā. Etesu diṭṭhiyogo paṭhamamaggena atikkamitabbo,",
  "atk-s0503a:617_5": "kāmayogo tatiyamaggena. Itare aggamaggena. Iti ariyamaggānaṃ duradhigamanīyattā ime",
  "atk-s0503a:617_6": "yogā duratikkamā. Tasmā kāmayogādivasena icchitālābhahetu sattā vihaññanti, asādhāraṇe",
  "atk-s0503a:617_7": "pana cittissariye nirodhissariye ca sati na kadācipi vighātassa sambhavoti adhippāyo.",
  "atk-s0503a:618_0": "Atha vā sabbaṃ paravasanti yaṃ attano aññappaṭibaddhavuttisaṅkhātaṃ, taṃ sabbaṃ aniccasabhāvatāya",
  "atk-s0503a:618_1": "dukkhaṃ. “Yadaniccaṃ taṃ dukkha”nti hi vuttaṃ. Sabbaṃ issariyanti yaṃ sabbasaṅkhatanissaṭaṃ",
  "atk-s0503a:618_2": "issariyaṭṭhānatāya issariyanti laddhanāmaṃ nibbānaṃ, taṃ upādisesādivibhāgaṃ sabbaṃ",
  "atk-s0503a:618_3": "sukhaṃ. “Nibbānaṃ paramaṃ sukha”nti hi vuttaṃ. Sādhāraṇeti evaṃ dukkhasukhe vavatthite",
  "atk-s0503a:618_4": "ime sattā bahusādhāraṇe dukkhakāraṇe nimuggā hutvā vihaññanti. Kasmā? Yogā hi duratikkamāti",
  "atk-s0503a:618_5": "yasmā te sabbattha nimujjanassa hetubhūtā kāmayogādayo duratikkamā, tasmā tvampi",
  "atk-s0503a:618_6": "visākhe parāyattamatthaṃ patthetvā alabhamānā vihaññasīti adhippāyo.",
  "atk-s0503a:619": "Navamasuttavaṇṇanā niṭṭhitā.",
  "atk-s0503a:620": "10. Bhaddiyasuttavaṇṇanā",
  "atk-s0503a:621_0": "20. Dasame anupiyāyanti evaṃ nāmake nagare. Ambavaneti tassa nagarassa avidūre mallarājūnaṃ",
  "atk-s0503a:621_1": "ekaṃ ambavanaṃ ahosi, tattha mallarājūhi bhagavato vihāro kārito, so “ambavana”ntveva",
  "atk-s0503a:621_2": "vuccati. Anupiyaṃ gocaragāmaṃ katvā tattha bhagavā viharati, tena vuttaṃ “anupiyāyaṃ",
  "atk-s0503a:621_3": "viharati ambavane”ti. Bhaddiyoti tassa therassa nāmaṃ. Kāḷīgodhāya puttoti kāḷīgodhā",
  "atk-s0503a:621_4": "nāma sākiyānī sakyarājadevī ariyasāvikā āgataphalā viññātasāsanā, tassā ayaṃ putto.",
  "atk-s0503a:621_5": "Tassa pabbajjāvidhi khandhake āgatova. So pabbajitvā vipassanaṃ paṭṭhapetvā na cirasseva",
  "atk-s0503a:621_6": "chaḷabhiñño ahosi, terasapi dhutaṅgāni samādāya vattati. Bhagavatā ca “etadaggaṃ,",
  "atk-s0503a:621_7": "bhikkhave, mama sāvakānaṃ bhikkhūnaṃ uccakulikānaṃ, yadidaṃ bhaddiyo kāḷīgodhāya",
  "atk-s0503a:621_8": "putto”ti uccakulikabhāve etadagge ṭhapito asītiyā sāvakānaṃ abbhantaro.",
  "atk-s0503a:622_0": "Suññāgāragatoti “ṭhapetvā gāmañca gāmūpacārañca avasesaṃ arañña”nti vuttaṃ araññaṃ",
  "atk-s0503a:622_1": "rukkhamūlañca ṭhapetvā aññaṃ pabbatakandarādi pabbajitasāruppaṃ nivāsaṭṭhānaṃ janasambādhābhāvato",
  "atk-s0503a:622_2": "idha suññāgāranti adhippetaṃ. Atha vā jhānakaṇṭakānaṃ saddānaṃ abhāvato vivittaṃ",
  "atk-s0503a:622_3": "yaṃ kiñci agārampi suññāgāranti veditabbaṃ. Taṃ suññāgāraṃ upagato. Abhikkhaṇanti",
  "atk-s0503a:622_4": "bahulaṃ. Udānaṃ udānesīti so hi āyasmā araññe divāvihāraṃ upagatopi rattivāsūpagatopi",
  "atk-s0503a:622_5": "yebhuyyena phalasamāpattisukhena nirodhasukhena ca vītināmeti, tasmā taṃ sukhaṃ sandhāya",
  "atk-s0503a:622_6": "pubbe attanā anubhūtaṃ sabhayaṃ sapariḷāhaṃ rajjasukhaṃ jigucchitvā “aho sukhaṃ aho",
  "atk-s0503a:622_7": "sukha”nti somanassasahitaṃ ñāṇasamuṭṭhānaṃ pītisamuṭṭhānaṃ samuggirati.",
  "atk-s0503a:623_0": "Sutvāna nesaṃ etadahosīti nesaṃ sambahulānaṃ bhikkhūnaṃ tassa āyasmato “aho sukhaṃ,",
  "atk-s0503a:623_1": "aho sukha”nti udānentassa udānaṃ sutvā “nissaṃsayaṃ esa anabhirato brahmacariyaṃ",
  "atk-s0503a:623_2": "caratī”ti evaṃ parivitakkitaṃ ahosi. Te bhikkhū puthujjanā tassa āyasmato vivekasukhaṃ",
  "atk-s0503a:623_3": "sandhāya udānaṃ ajānantā evaṃ amaññiṃsu, tena vuttaṃ “nissaṃsaya”ntiādi. Tattha nissaṃsayanti",
  "atk-s0503a:623_4": "asandehena ekantenāti attho. “Yaṃ so pubbe agāriyabhūto samāno”ti pāḷiṃ vatvā “anubhavī”ti",
  "atk-s0503a:623_5": "vacanasesena keci atthaṃ vaṇṇenti, apare “yaṃ sā”ti paṭhanti, “yaṃsa pubbe agāriyabhūtassā”ti",
  "atk-s0503a:623_6": "pana pāḷi. Tattha yaṃsāti yaṃ assa, sandhivasena hi akārasakāralopo “evaṃsa te, pupphaṃsā",
  "atk-s0503a:623_7": "uppajjī”tiādīsu viya. Tassattho – assa āyasmato bhaddiyassa pabbajitato pubbe agāriyabhūtassa",
  "atk-s0503a:623_8": "gahaṭṭhassa sato yaṃ rajjasukhaṃ anubhūtaṃ. Sā tamanussaramānoti so taṃ sukhaṃ etarahi",
  "atk-s0503a:623_9": "ukkaṇṭhanavasena anussaranto.",
  "atk-s0503a:624_0": "Te bhikkhū bhagavantaṃ etadavocunti te sambahulā bhikkhū ullapanasabhāvasaṇṭhitā",
  "atk-s0503a:624_1": "tassa anuggahaṇādhippāyena bhagavantaṃ etadavocuṃ, na ujjhānavasena. Aññataranti",
  "atk-s0503a:624_2": "nāmagottena apākaṭaṃ ekaṃ bhikkhuṃ. Āmantesīti āṇāpesi te bhikkhū saññāpetukāmo.",
  "atk-s0503a:624_3": "Evanti vacanasampaṭiggahe, sādhūti attho. Puna evanti paṭiññāya. Abhikkhaṇaṃ “aho",
  "atk-s0503a:624_4": "sukhaṃ, aho sukha”nti imaṃ udānaṃ udānesīti yathā te bhikkhū vadanti, taṃ evaṃ tathevāti",
  "atk-s0503a:624_5": "attano udānaṃ paṭijānāti. Kiṃ pana tvaṃ bhaddiyāti kasmā bhagavā pucchati, kiṃ tassa",
  "atk-s0503a:624_6": "cittaṃ na jānātīti? No na jānāti, teneva pana tamatthaṃ vadāpetvā te bhikkhū saññāpetuṃ",
  "atk-s0503a:624_7": "pucchati. Vuttañhetaṃ – “jānantāpi tathāgatā pucchanti, jānantāpi na pucchantī”tiādi.",
  "atk-s0503a:624_8": "Atthavasanti kāraṇaṃ.",
  "atk-s0503a:625_0": "Antepureti itthāgārassa sañcaraṇaṭṭhānabhūte rājagehassa abbhantare, yattha rājā",
  "atk-s0503a:625_1": "nhānabhojanasayanādiṃ kappeti. Rakkhā susaṃvihitāti ārakkhādikatapurisehi gutti suṭṭhu",
  "atk-s0503a:625_2": "samantato vihitā. Bahipi antepureti aḍḍakaraṇaṭṭhānādike antepurato bahibhūte rājagehe.",
  "atk-s0503a:625_3": "Evaṃ rakkhito gopito santoti evaṃ rājageharājadhānirajjadesesu anto ca bahi ca anekesu",
  "atk-s0503a:625_4": "ṭhānesu anekasatehi susaṃvihitarakkhāvaraṇaguttiyā mameva nibbhayatthaṃ phāsuvihāratthaṃ",
  "atk-s0503a:625_5": "rakkhito gopito samāno. Bhītotiādīni padāni aññamaññavevacanāni. Atha vā bhītoti",
  "atk-s0503a:625_6": "pararājūhi bhāyamāno. Ubbiggoti sakarajjepi pakatito uppajjanakabhayubbegena ubbiggo",
  "atk-s0503a:625_7": "calito. Ussaṅkīti “raññā nāma sabbakālaṃ avissatthena bhavitabba”nti vacanena sabbattha",
  "atk-s0503a:625_8": "avissāsavasena tesaṃ tesaṃ kiccakaraṇīyānaṃ paccayaparisaṅkāya ca uddhamukhaṃ saṅkamāno.",
  "atk-s0503a:625_9": "Utrāsīti “santikāvacarehipi ajānantasseva me kadāci anattho bhaveyyā”ti uppannena",
  "atk-s0503a:625_10": "sarīrakampaṃ uppādanasamatthena tāsena utrāsī. “Utrasto”tipi paṭhanti. Vihāsinti",
  "atk-s0503a:625_11": "evaṃbhūto hutvā vihariṃ.",
  "atk-s0503a:626_0": "Etarahīti idāni pabbajitakālato paṭṭhāya. Ekoti asahāyo, tena vūpakaṭṭhakāyataṃ dasseti.",
  "atk-s0503a:626_1": "Abhītotiādīnaṃ padānaṃ vuttavipariyāyena attho veditabbo. Bhayādinimittassa pariggahassa",
  "atk-s0503a:626_2": "taṃ nimittassa ca kilesassa abhāvenevassa abhītāditāti. Etena cittavivekaṃ dasseti.",
  "atk-s0503a:626_3": "Appossukkoti sarīraguttiyaṃ nirussukko. Pannalomoti lomahaṃsuppādakassa chambhitattassa",
  "atk-s0503a:626_4": "abhāvena anuggatalomo. Padadvayenapi serivihāraṃ dasseti. Paradattavuttoti parehi",
  "atk-s0503a:626_5": "dinnena cīvarādinā vattamāno, etena sabbaso saṅgābhāvadīpanamukhena anavasesabhayahetuvirahaṃ",
  "atk-s0503a:626_6": "dasseti. Migabhūtena cetasāti vissatthavihāritāya migassa viya jātena cittena. Migo",
  "atk-s0503a:626_7": "hi amanussapathe araññe vasamāno vissattho tiṭṭhati, nisīdati, nipajjati, yenakāmañca",
  "atk-s0503a:626_8": "pakkamati appaṭihatacāro, evaṃ ahampi viharāmīti dasseti. Vuttañhetaṃ paccekabuddhena –",
  "atk-s0503a:627": "“Migo araññamhi yathā abaddho,",
  "atk-s0503a:628": "Yenicchakaṃ gacchati gocarāya;",
  "atk-s0503a:629": "Viññū naro seritaṃ pekkhamāno,",
  "atk-s0503a:630": "Eko care khaggavisāṇakappo”ti. ;",
  "atk-s0503a:631_0": "Imaṃ kho ahaṃ, bhante, atthavasanti, bhante, bhagavā yadidaṃ mama etarahi paramaṃ",
  "atk-s0503a:631_1": "vivekasukhaṃ phalasamāpattisukhaṃ, idameva kāraṇaṃ sampassamāno “aho sukhaṃ, aho",
  "atk-s0503a:631_2": "sukha”nti udānaṃ udānesinti.",
  "atk-s0503a:632": "Etamatthanti etaṃ bhaddiyattherassa puthujjanavisayātītaṃ vivekasukhasaṅkhātamatthaṃ sabbākārato viditvā. Imaṃ udānanti idaṃ sahetukabhayasokavigamānubhāvadīpakaṃ udānaṃ udānesi.",
  "atk-s0503a:633_0": "Tattha yassantarato na santi kopāti yassa ariyapuggalassa antarato abbhantare attano",
  "atk-s0503a:633_1": "citte cittakālussiyakaraṇato cittappakopā rāgādayo āghātavatthuādikāraṇabhedato anekabhedā",
  "atk-s0503a:633_2": "dosakopā eva kopā na santi maggena pahīnattā na vijjanti. Ayañhi antarasaddo kiñcāpi",
  "atk-s0503a:633_3": "“mañca tvañca kimantara”ntiādīsu kāraṇe dissati, “antaraṭṭhake himapātasamaye”tiādīsu",
  "atk-s0503a:633_4": "vemajjhe, “antarā ca jetavanaṃ antarā ca sāvatthi”ntiādīsu vivare, “bhayamantarato",
  "atk-s0503a:633_5": "jāta”ntiādīsu citte, idhāpi citte eva daṭṭhabbo. Tena vuttaṃ “antarato attano citte”ti.",
  "atk-s0503a:634_0": "Itibhavābhavatañca vītivattoti yasmā bhavoti sampatti, abhavoti vipatti. Tathā bhavoti",
  "atk-s0503a:634_1": "vuddhi, abhavoti hāni. Bhavoti vā sassataṃ, abhavoti ucchedo. Bhavoti vā puññaṃ,",
  "atk-s0503a:634_2": "abhavoti pāpaṃ. Bhavoti vā sugati, abhavoti duggati. Bhavoti vā khuddako, abhavoti",
  "atk-s0503a:634_3": "mahanto. Tasmā yā sā sampattivipattivuḍḍhihānisassatucchedapuññapāpasugatiduggati-",
  "atk-s0503a:634_4": "khuddakamahantaupapattibhavānaṃ vasena iti anekappakārā bhavābhavatā vuccati. Catūhipi",
  "atk-s0503a:634_5": "ariyamaggehi yathāsambhavaṃ tena tena nayena taṃ itibhavābhavatañca vītivatto atikkanto",
  "atk-s0503a:634_6": "hoti. Atthavasena vibhatti vipariṇāmetabbā. Taṃ vigatabhayanti taṃ evarūpaṃ yathāvuttaguṇasamannāgataṃ",
  "atk-s0503a:634_7": "khīṇāsavaṃ cittakopābhāvato itibhavābhavasamatikkamato ca bhayahetuvigamena vigatabhayaṃ,",
  "atk-s0503a:634_8": "vivekasukhena aggaphalasukhena ca sukhiṃ, vigatabhayattā eva asokaṃ. Devā nānubhavanti",
  "atk-s0503a:634_9": "dassanāyāti adhigatamagge ṭhapetvā sabbepi upapattidevā vāyamantāpi cittacāradassanavasena",
  "atk-s0503a:634_10": "dassanāya daṭṭhuṃ nānubhavanti na abhisambhuṇanti na sakkonti, pageva manussā. Sekkhāpi",
  "atk-s0503a:634_11": "hi puthujjanā viya arahato cittappavattiṃ na jānanti.",
  "atk-s0503a:635": "Dasamasuttavaṇṇanā niṭṭhitā.",
  "atk-s0503a:636": "Niṭṭhitā ca mucalindavaggavaṇṇanā.",
  "atk-s0503a:637": "3. Nandavaggo",
  "atk-s0503a:638": "1. Kammavipākajasuttavaṇṇanā",
  "atk-s0503a:639_0": "21. Nandavaggassa paṭhame aññataro bhikkhūti nāmagottena apākaṭo eko khīṇāsavabhikkhu.",
  "atk-s0503a:639_1": "So kira rājagahavāsī kulaputto moggallānattherena saṃvejito saṃsāradosaṃ disvā satthu",
  "atk-s0503a:639_2": "santike pabbajitvā sīlāni sodhetvā catusaccakammaṭṭhānaṃ gahetvā na cirasseva vipassanaṃ",
  "atk-s0503a:639_3": "ussukkāpetvā arahattaṃ pāpuṇi. Tassa aparabhāge kharo ābādho uppajji, so paccavekkhaṇāya",
  "atk-s0503a:639_4": "adhivāsento viharati. Khīṇāsavānañhi cetasikadukkhaṃ nāma natthi, kāyikadukkhaṃ pana",
  "atk-s0503a:639_5": "hotiyeva. So ekadivasaṃ bhagavato dhammaṃ desentassa nātidūre ṭhāne dukkhaṃ adhivāsento",
  "atk-s0503a:639_6": "pallaṅkena nisīdi. Tena vuttaṃ “bhagavato avidūre nisinno hotī”tiādi.",
  "atk-s0503a:640_0": "Tattha pallaṅkanti samantato ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti",
  "atk-s0503a:640_1": "uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-s0503a:640_2": "Evañhi nisinnassa cammamaṃsanhārūni na namanti, tasmā so tathā nisinno hoti. Purāṇakammavipākajanti",
  "atk-s0503a:640_3": "pubbe katassa kammassa vipākabhāvena jātaṃ, purāṇakammavipāke vā sukhadukkhappakāre",
  "atk-s0503a:640_4": "vipākavaṭṭasamudāye tadekadesabhāvena jātaṃ. Kiṃ taṃ? Dukkhaṃ. Purāṇakammavipākajanti",
  "atk-s0503a:640_5": "ca iminā tassa ābādhassa kammasamuṭṭhānataṃ dassento opakkamikautuvipariṇāmajādibhāvaṃ",
  "atk-s0503a:640_6": "paṭikkhipati. Dukkhanti pacurajanehi khamituṃ asakkuṇeyyaṃ. Tibbanti tikhiṇaṃ, abhibhavitvā",
  "atk-s0503a:640_7": "pavattiyā bahalaṃ vā. Kharanti kakkhaḷaṃ. Kaṭukanti asātaṃ. Adhivāsentoti upari vāsento sahanto khamanto.",
  "atk-s0503a:641_0": "Sato sampajānoti vedanāpariggāhakānaṃ satisampajaññānaṃ vasena satimā sampajānanto",
  "atk-s0503a:641_1": "ca. Idaṃ vuttaṃ hoti – “ayaṃ vedanā nāma hutvā abhāvaṭṭhena aniccā, aniṭṭhārammaṇādipaccaye",
  "atk-s0503a:641_2": "paṭicca uppannattā paṭiccasamuppannā, uppajjitvā ekantena bhijjanasabhāvattā khayadhammā",
  "atk-s0503a:641_3": "vayadhammā virāgadhammā nirodhadhammā”ti vedanāya aniccatāsallakkhaṇavasena satokāritāya",
  "atk-s0503a:641_4": "sato, aviparītasabhāvapaṭivijjhanavasena sampajāno ca hutvā. Atha vā sativepullapattiyā",
  "atk-s0503a:641_5": "sabbattheva kāyavedanācittadhammesu suṭṭhu upaṭṭhitasatitāya sato, tathā paññāvepullappattiyā",
  "atk-s0503a:641_6": "pariggahitasaṅkhāratāya sampajāno. Avihaññamānoti “assutavā, bhikkhave, puthujjano",
  "atk-s0503a:641_7": "aññataraññatarena dukkhadhammena phuṭṭho samāno socati kilamati paridevati urattāḷiṃ",
  "atk-s0503a:641_8": "kandati sammohaṃ āpajjatī”ti vuttanayena andhaputhujjano viya na vihaññamāno maggeneva",
  "atk-s0503a:641_9": "samugghātitattā cetodukkhaṃ anuppādento kevalaṃ kammavipākajaṃ sarīradukkhaṃ adhivāsento",
  "atk-s0503a:641_10": "samāpattiṃ samāpanno viya nisinno hoti. Addasāti taṃ āyasmantaṃ adhivāsanakhantiyā",
  "atk-s0503a:641_11": "tathā nisinnaṃ addakkhi.",
  "atk-s0503a:642_0": "Etamatthanti etaṃ tādisassapi rogassa vejjādīhi tikicchanatthaṃ anussukkāpajjanakāraṇaṃ",
  "atk-s0503a:642_1": "khīṇāsavānaṃ lokadhammehi anupalepitasaṅkhātaṃ atthaṃ sabbākārato viditvā. Imaṃ udānanti",
  "atk-s0503a:642_2": "imaṃ saṅkhatadhammānaṃ yehi kehici dukkhadhammehi avighātapattivibhāvanaṃ udānaṃ udānesi.",
  "atk-s0503a:643_0": "Tattha sabbakammajahassāti pahīnasabbakammassa. Aggamaggassa hi uppannakālato paṭṭhāya",
  "atk-s0503a:643_1": "arahato sabbāni kusalākusalakammāni pahīnāni nāma honti paṭisandhiṃ dātuṃ asamatthabhāvato,",
  "atk-s0503a:643_2": "yato ariyamaggañāṇaṃ kammakkhayakaranti vuccati. Bhikkhunoti bhinnakilesatāya bhikkhuno.",
  "atk-s0503a:643_3": "Dhunamānassa pure kataṃ rajanti arahattappattito pubbe kataṃ rāgarajādimissatāya",
  "atk-s0503a:643_4": "rajanti laddhanāmaṃ dukkhavedanīyaṃ kammaṃ vipākapaṭisaṃvedanena taṃ dhunantassa",
  "atk-s0503a:643_5": "viddhaṃsentassa, arahattappattiyā parato pana sāvajjakiriyāya sambhavoyeva natthi,",
  "atk-s0503a:643_6": "anavajjakiriyā ca bhavamūlassa samucchinnattā samucchinnamūlatāya pupphaṃ viya phaladānasamatthatāya",
  "atk-s0503a:643_7": "abhāvato kiriyamattāva hoti.",
  "atk-s0503a:644_0": "Amamassāti rūpādīsu katthaci mamanti gahaṇābhāvato amamassa mamaṅkārarahitassa. Yassa",
  "atk-s0503a:644_1": "hi mamaṅkāro atthi, so attasinehena vejjādīhi sarīraṃ paṭijaggāpeti. Arahā pana amamo,",
  "atk-s0503a:644_2": "tasmā so sarīrajagganepi udāsīnadhātukova. Ṭhitassāti catubbidhampi oghaṃ taritvā",
  "atk-s0503a:644_3": "nibbānathale ṭhitassa, paṭisandhiggahaṇavasena vā sandhāvanassa abhāvena ṭhitassa.",
  "atk-s0503a:644_4": "Sekkhaputhujjanā hi kilesābhisaṅkhārānaṃ appahīnattā cutipaṭisandhivasena saṃsāre",
  "atk-s0503a:644_5": "dhāvanti nāma, arahā pana tadabhāvato ṭhitoti vuccati. Atha vā dasavidhe khīṇāsavasaṅkhāte",
  "atk-s0503a:644_6": "ariyadhamme ṭhitassa. Tādinoti “paṭikūle appaṭikūlasaññī viharatī”tiādinā nayena",
  "atk-s0503a:644_7": "vuttāya pañcavidhāya ariyiddhiyā aṭṭhahi lokadhammehi akampaniyāya chaḷaṅgupekkhāya",
  "atk-s0503a:644_8": "ca samannāgatena iṭṭhādīsu ekasadisatāsaṅkhātena tādībhāvena tādino. Attho natthi",
  "atk-s0503a:644_9": "janaṃ lapetaveti “mama bhesajjādīni karothā”ti janaṃ lapituṃ kathetuṃ payojanaṃ natthi",
  "atk-s0503a:644_10": "sarīre nirapekkhabhāvato. Paṇḍupalāso viya hi bandhanā pavutto sayamevāyaṃ kāyo bhijjitvā",
  "atk-s0503a:644_11": "patatūti khīṇāsavānaṃ ajjhāsayo. Vuttañhetaṃ –",
  "atk-s0503a:645": "“Nābhikaṅkhāmi maraṇaṃ, nābhikaṅkhāmi jīvitaṃ;",
  "atk-s0503a:646": "Kālañca paṭikaṅkhāmi, nibbisaṃ bhatako yathā”ti. ;",
  "atk-s0503a:647_0": "Atha vā yaṃkiñci nimittaṃ dassetvā “kiṃ ayyassa icchitabba”nti janaṃ lapetave paccayehi",
  "atk-s0503a:647_1": "nimantanavasena lapāpetuṃ khīṇāsavassa attho natthi tādisassa micchājīvassa maggeneva",
  "atk-s0503a:647_2": "samugghātitattāti attho. Iti bhagavā “kissāyaṃ thero attano rogaṃ vejjehi atikicchāpetvā",
  "atk-s0503a:647_3": "bhagavato avidūre nisīdatī”ti cintentānaṃ tassa atikicchāpane kāraṇaṃ pakāsesi.",
  "atk-s0503a:648": "Paṭhamasuttavaṇṇanā niṭṭhitā.",
  "atk-s0503a:649": "2. Nandasuttavaṇṇanā",
  "atk-s0503a:650_0": "22. Dutiye nandoti tassa nāmaṃ. So hi cakkavattilakkhaṇūpetattā mātāpitaro saparijanaṃ",
  "atk-s0503a:650_1": "sakalañca ñātiparivaṭṭaṃ nandayanto jātoti “nando”ti nāmaṃ labhi. Bhagavato bhātāti",
  "atk-s0503a:650_2": "bhagavato ekapituputtatāya bhātā. Na hi bhagavato sahodarā uppajjanti, tena vuttaṃ",
  "atk-s0503a:650_3": "“mātucchāputto”ti, cūḷamātuputtoti attho. Mahāpajāpatigotamiyā hi so putto. Anabhiratoti",
  "atk-s0503a:650_4": "na abhirato. Brahmacariyanti brahmaṃ seṭṭhaṃ uttamaṃ cariyaṃ ekāsanaṃ ekaseyyaṃ methunaviratiṃ.",
  "atk-s0503a:650_5": "Sandhāretunti paṭhamacittato yāvacarimakacittaṃ sammā paripuṇṇaṃ parisuddhaṃ dhāretuṃ",
  "atk-s0503a:650_6": "pavattetuṃ. Dutiyena cettha brahmacariyapadena maggabrahmacariyassāpi saṅgaho veditabbo.",
  "atk-s0503a:650_7": "Sikkhaṃ paccakkhāyāti upasampadakāle bhikkhubhāvena saddhiṃ samādinnaṃ nibbattetabbabhāvena",
  "atk-s0503a:650_8": "anuṭṭhitaṃ tividhampi sikkhaṃ paṭikkhipitvā, vissajjetvāti attho. Hīnāyāti gihibhāvāya.",
  "atk-s0503a:650_9": "Āvattissāmīti nivattissāmi.",
  "atk-s0503a:651_0": "Kasmā panāyaṃ evamārocesīti? Etthāyaṃ anupubbikathā – bhagavā pavattavaradhammacakko",
  "atk-s0503a:651_1": "rājagahaṃ gantvā veḷuvane viharanto “puttaṃ me ānetvā dassethā”ti suddhodanamahārājena",
  "atk-s0503a:651_2": "pesitesu sahassasahassaparivāresu dasasu dūtesu saha parivārena arahattaṃ pattesu",
  "atk-s0503a:651_3": "sabbapacchā gantvā arahattappattena kāḷudāyittherena gamanakālaṃ ñatvā maggavaṇṇanaṃ",
  "atk-s0503a:651_4": "vaṇṇetvā jātibhūmigamanāya yācito vīsatisahassakhīṇāsavaparivutto kapilavatthunagaraṃ",
  "atk-s0503a:651_5": "gantvā ñātisamāgame pokkharavassaṃ aṭṭhuppattiṃ katvā vessantarajātakaṃ kathetvā",
  "atk-s0503a:651_6": "punadivase piṇḍāya paviṭṭho “uttiṭṭhe nappamajjeyyā”ti gāthāya pitaraṃ sotāpattiphale",
  "atk-s0503a:651_7": "patiṭṭhāpetvā nivesanaṃ gantvā “dhammañcare”ti gāthāya mahāpajāpatiṃ sotāpattiphale,",
  "atk-s0503a:651_8": "rājānaṃ sakadāgāmiphale patiṭṭhāpesi.",
  "atk-s0503a:652_0": "Bhattakiccāvasāne pana rāhulamātuguṇakathaṃ nissāya candakinnarījātakaṃ kathetvā",
  "atk-s0503a:652_1": "tatiyadivase nandakumārassa abhisekagehappavesanavivāhamaṅgalesu vattamānesu piṇḍāya",
  "atk-s0503a:652_2": "pavisitvā nandakumārassa hatthe pattaṃ datvā maṅgalaṃ vatvā uṭṭhāyāsanā pakkamanto",
  "atk-s0503a:652_3": "kumārassa hatthato pattaṃ na gaṇhi. Sopi tathāgate gāravena “pattaṃ te, bhante, gaṇhathā”ti",
  "atk-s0503a:652_4": "vattuṃ nāsakkhi. Evaṃ pana cintesi, “sopānasīse pattaṃ gaṇhissatī”ti, satthā tasmiṃ",
  "atk-s0503a:652_5": "ṭhāne na gaṇhi. Itaro “sopānamūle gaṇhissatī”ti cintesi, satthā tatthapi na gaṇhi.",
  "atk-s0503a:652_6": "Itaro “rājaṅgaṇe gaṇhissatī”ti cintesi, satthā tatthapi na gaṇhi. Kumāro nivattitukāmo",
  "atk-s0503a:652_7": "anicchāya gacchanto gāravena “pattaṃ gaṇhathā”ti vattuṃ na sakkoti, “idha gaṇhissati,",
  "atk-s0503a:652_8": "ettha gaṇhissatī”ti cintento gacchati.",
  "atk-s0503a:653_0": "Tasmiṃ khaṇe janapadakalyāṇiyā ācikkhiṃsu, “ayye bhagavā, nandarājānaṃ gahetvā gacchati,",
  "atk-s0503a:653_1": "tumhehi vinā karissatī”ti. Sā udakabindūhi paggharantehi aḍḍhullikhitehi kesehi vegena",
  "atk-s0503a:653_2": "pāsādaṃ āruyha sīhapañjaradvāre ṭhatvā “tuvaṭaṃ kho, ayyaputta, āgaccheyyāsī”ti āha.",
  "atk-s0503a:653_3": "Taṃ tassā vacanaṃ tassa hadaye tiriyaṃ patitvā viya ṭhitaṃ. Satthāpissa hatthato",
  "atk-s0503a:653_4": "pattaṃ aggahetvāva taṃ vihāraṃ netvā “pabbajissasi nandā”ti āha. So buddhagāravena",
  "atk-s0503a:653_5": "“na pabbajissāmī”ti avatvā, “āma, pabbajissāmī”ti āha. Satthā tena hi nandaṃ pabbājethāti",
  "atk-s0503a:653_6": "kapilavatthupuraṃ gantvā tatiyadivase taṃ pabbājesi. Sattame divase mātarā alaṅkaritvā",
  "atk-s0503a:653_7": "pesitaṃ “dāyajjaṃ me, samaṇa, dehī”ti vatvā attanā saddhiṃ ārāmāgataṃ rāhulakumāraṃ",
  "atk-s0503a:653_8": "pabbājesi. Punekadivasaṃ mahādhammapālajātakaṃ kathetvā rājānaṃ anāgāmiphale patiṭṭhāpesi.",
  "atk-s0503a:654_0": "Iti bhagavā mahāpajāpatiṃ sotāpattiphale, pitaraṃ tīsu phalesu patiṭṭhāpetvā bhikkhusaṅghaparivuto",
  "atk-s0503a:654_1": "punadeva rājagahaṃ gantvā tato anāthapiṇḍikena sāvatthiṃ āgamanatthāya gahitapaṭiñño",
  "atk-s0503a:654_2": "niṭṭhite jetavanamahāvihāre tattha gantvā vāsaṃ kappesi. Evaṃ satthari jetavane viharante",
  "atk-s0503a:654_3": "āyasmā nando attano anicchāya pabbajito kāmesu anādīnavadassāvī janapadakalyāṇiyā",
  "atk-s0503a:654_4": "vuttavacanamanussaranto ukkaṇṭhito hutvā bhikkhūnaṃ attano anabhiratiṃ ārocesi. Tena",
  "atk-s0503a:654_5": "vuttaṃ “tena kho pana samayena āyasmā nando…pe… hīnāyāvattissāmī”ti.",
  "atk-s0503a:655_0": "Kasmā pana naṃ bhagavā evaṃ pabbājesīti? “Puretarameva ādīnavaṃ dassetvā kāmehi naṃ",
  "atk-s0503a:655_1": "vivecetuṃ na sakkā, pabbājetvā pana upāyena tato vivecetvā uparivisesaṃ nibbattessāmī”ti",
  "atk-s0503a:655_2": "veneyyadamanakusalo satthā evaṃ naṃ paṭhamaṃ pabbājesi.",
  "atk-s0503a:656_0": "Sākiyānīti sakyarājadhītā. Janapadakalyāṇīti janapadamhi kalyāṇī rūpena uttamā chasarīradosarahitā,",
  "atk-s0503a:656_1": "pañcakalyāṇasamannāgatā. Sā hi yasmā nātidīghā nātirassā nātikisā nātithūlā nātikāḷikā",
  "atk-s0503a:656_2": "naccodātā atikkantā mānusakavaṇṇaṃ appattā dibbavaṇṇaṃ, tasmā chasarīradosarahitā.",
  "atk-s0503a:656_3": "Chavikalyāṇaṃ maṃsakalyāṇaṃ nakhakalyāṇaṃ aṭṭhikalyāṇaṃ vayakalyāṇanti imehi pañcahi",
  "atk-s0503a:656_4": "kalyāṇehi samannāgatā.",
  "atk-s0503a:657_0": "Tattha attano sarīrobhāsena dasadvādasahatthe ṭhāne ālokaṃ karoti, piyaṅgusamā vā",
  "atk-s0503a:657_1": "suvaṇṇasamā vā hoti, ayamassā chavikalyāṇatā. Cattāro panassā hatthapādā mukhapariyosānañca",
  "atk-s0503a:657_2": "lākhārasaparikammakataṃ viya rattapavāḷarattakambalena sadisaṃ hoti, ayamassā maṃsakalyāṇatā.",
  "atk-s0503a:657_3": "Vīsati nakhapattāni maṃsato amuttaṭṭhāne lākhārasaparikitāni viya muttaṭṭhāne khīradhārāsadisāni",
  "atk-s0503a:657_4": "honti, ayamassā nakhakalyāṇatā. Dvattiṃsadantā suphusitā parisuddhapavāḷapantisadisā",
  "atk-s0503a:657_5": "vajirapantī viya khāyanti, ayamassā aṭṭhikalyāṇatā. Vīsativassasatikāpi samānā soḷasavassuddesikā",
  "atk-s0503a:657_6": "viya hoti nippalitā, ayamassā vayakalyāṇatā. Sundarī ca hoti evarūpaguṇasamannāgatā,",
  "atk-s0503a:657_7": "tena vuttaṃ “janapadakalyāṇī”ti.",
  "atk-s0503a:658_0": "Gharā nikkhamantassāti anādare sāmivacanaṃ, gharato nikkhamatoti attho. “Gharā nikkhamanta”ntipi",
  "atk-s0503a:658_1": "paṭhanti. Upaḍḍhullikhitehi kesehīti itthambhūtalakkhaṇe karaṇavacanaṃ, vippakatullikhitehi",
  "atk-s0503a:658_2": "kesehi upalakkhitāti attho. “Aḍḍhullikhitehī”tipi paṭhanti. Ullikhananti ca phaṇakādīhi",
  "atk-s0503a:658_3": "kesasaṇṭhāpanaṃ, “aḍḍhakāravidhāna”ntipi vadanti. Apaloketvāti sineharasavipphārasaṃsūcakena",
  "atk-s0503a:658_4": "aḍḍhakkhinā ābandhantī viya oloketvā. Maṃ, bhanteti pubbepi “ma”nti vatvā ukkaṇṭhākulacittatāya",
  "atk-s0503a:658_5": "puna “maṃ etadavocā”ti āha. Tuvaṭanti sīghaṃ. Tamanussaramānoti taṃ tassā vacanaṃ,",
  "atk-s0503a:658_6": "taṃ vā tassā ākārasahitaṃ vacanaṃ anussaranto.",
  "atk-s0503a:659_0": "Bhagavā tassa vacanaṃ sutvā “upāyenassa rāgaṃ vūpasamessāmī”ti iddhibalena naṃ tāvatiṃsabhavanaṃ",
  "atk-s0503a:659_1": "nento antarāmagge ekasmiṃ jhāmakhette jhāmakhāṇumatthake nisinnaṃ chinnakaṇṇanāsānaṅguṭṭhaṃ",
  "atk-s0503a:659_2": "ekaṃ paluṭṭhamakkaṭiṃ dassetvā tāvatiṃsabhavanaṃ nesi. Pāḷiyaṃ pana ekakkhaṇeneva",
  "atk-s0503a:659_3": "satthārā tāvatiṃsabhavanaṃ gataṃ viya vuttaṃ, taṃ gamanaṃ avatvā tāvatiṃsabhavanaṃ",
  "atk-s0503a:659_4": "sandhāya vuttaṃ. Gacchantoyeva hi bhagavā āyasmato nandassa antarāmagge taṃ paluṭṭhamakkaṭiṃ",
  "atk-s0503a:659_5": "dasseti. Yadi evaṃ kathaṃ samiñjanādinidassanaṃ? Taṃ antaradhānanidassananti gahetabbaṃ.",
  "atk-s0503a:659_6": "Evaṃ satthā taṃ tāvatiṃsabhavanaṃ netvā sakkassa devarañño upaṭṭhānaṃ āgatāni kakuṭapādāni",
  "atk-s0503a:659_7": "pañca accharāsatāni attānaṃ vanditvā ṭhitāni dassetvā janapadakalyāṇiyā tāsaṃ pañcannaṃ",
  "atk-s0503a:659_8": "accharāsatānaṃ rūpasampattiṃ paṭicca visesaṃ pucchi. Tena vuttaṃ – “atha kho bhagavā",
  "atk-s0503a:659_9": "āyasmantaṃ nandaṃ bāhāyaṃ gahetvā…pe… kakuṭapādānī”ti.",
  "atk-s0503a:660_0": "Tattha bāhāyaṃ gahetvāti bāhumhi gahetvā viya. Bhagavā hi tadā tādisaṃ iddhābhisaṅkhāraṃ",
  "atk-s0503a:660_1": "abhisaṅkhāresi, yathā āyasmā nando bhuje gahetvā bhagavatā nīyamāno viya ahosi. Tattha",
  "atk-s0503a:660_2": "ca bhagavatā sace tassa āyasmato tāvatiṃsadevalokassa dassanaṃ pavesanameva vā icchitaṃ",
  "atk-s0503a:660_3": "siyā, yathānisinnasseva tassa taṃ devalokaṃ dasseyya lokavivaraṇiddhikāle viya, tameva",
  "atk-s0503a:660_4": "vā iddhiyā tattha peseyya. Yasmā panassa dibbattabhāvato manussattabhāvassa yo nihīnajigucchanīyabhāvo,",
  "atk-s0503a:660_5": "tassa sukhaggahaṇatthaṃ antarāmagge taṃ makkaṭiṃ dassetukāmo, devalokasirivibhavasampattiyo",
  "atk-s0503a:660_6": "ca ogāhetvā dassetukāmo ahosi, tasmā taṃ gahetvā tattha nesi. Evañhissa tadatthaṃ",
  "atk-s0503a:660_7": "brahmacariyavāse visesato abhirati bhavissatīti.",
  "atk-s0503a:661_0": "Kakuṭapādānīti rattavaṇṇatāya pārāvatasadisapādāni. Tā kira sabbāpi kassapassa bhagavato",
  "atk-s0503a:661_1": "sāvakānaṃ pādamakkhanateladānena tādisā sukumārapādā ahesuṃ. Passasi noti passasi",
  "atk-s0503a:661_2": "nu. Abhirūpatarāti visiṭṭharūpatarā. Dassanīyatarāti divasampi passantānaṃ atittikaraṇaṭṭhena",
  "atk-s0503a:661_3": "passitabbatarā. Pāsādikatarāti sabbāvayavasobhāya samantato pasādāvahatarā.",
  "atk-s0503a:662_0": "Kasmā pana bhagavā avassutacittaṃ āyasmantaṃ nandaṃ accharāyo olokāpesi? Sukhenevassa",
  "atk-s0503a:662_1": "kilese nīharituṃ. Yathā hi kusalo vejjo ussannadosaṃ puggalaṃ tikicchanto sinehapānādinā",
  "atk-s0503a:662_2": "paṭhamaṃ dose ukkiledetvā pacchā vamanavirecanehi sammadeva nīharāpeti, evaṃ vineyyadamanakusalo",
  "atk-s0503a:662_3": "bhagavā ussannarāgaṃ āyasmantaṃ nandaṃ devaccharāyo dassetvā ukkiledesi ariyamaggabhesajjena",
  "atk-s0503a:662_4": "anavasesato nīharitukāmoti veditabbaṃ.",
  "atk-s0503a:663_0": "Paluṭṭhamakkaṭīti jhāmaṅgapaccaṅgamakkaṭī. Evameva khoti yathā sā, bhante, tumhehi",
  "atk-s0503a:663_1": "mayhaṃ dassitā chinnakaṇṇanāsā paluṭṭhamakkaṭī janapadakalyāṇiṃ upādāya, evameva",
  "atk-s0503a:663_2": "janapadakalyāṇī imāni pañca accharāsatāni upādāyāti attho. Pañcannaṃ accharāsatānanti",
  "atk-s0503a:663_3": "upayoge sāmivacanaṃ, pañca accharāsatānīti attho. Avayavasambandhe vā etaṃ sāmivacanaṃ,",
  "atk-s0503a:663_4": "tena pañcannaṃ accharāsatānaṃ rūpasampattiṃ upanidhāyāti adhippāyo. Upanidhāyāti",
  "atk-s0503a:663_5": "ca samīpe ṭhapetvā, upādāyāti attho. Saṅkhyanti itthīti gaṇanaṃ. Kalabhāganti kalāyapi",
  "atk-s0503a:663_6": "bhāgaṃ, ekaṃ soḷasakoṭṭhāse katvā tato ekakoṭṭhāsaṃ gahetvā soḷasadhā gaṇite tattha",
  "atk-s0503a:663_7": "yo ekeko koṭṭhāso, so kalabhāgoti adhippeto, tampi kalabhāgaṃ na upetīti vadati.",
  "atk-s0503a:663_8": "Upanidhinti “imāya ayaṃ sadisī”ti upamābhāvena gahetvā samīpe ṭhapanampi.",
  "atk-s0503a:664_0": "Yatthāyaṃ anabhirato, taṃ brahmacariyaṃ pubbe vuttaṃ pākaṭañcāti taṃ anāmasitvā tattha",
  "atk-s0503a:664_1": "abhiratiyaṃ ādarajananatthaṃ abhirama, nanda, abhirama, nandā”ti āmeḍitavasena vuttaṃ.",
  "atk-s0503a:664_2": "Ahaṃ te pāṭibhogoti kasmā bhagavā tassa brahmacariyavāsaṃ icchanto abrahmacariyavāsassa",
  "atk-s0503a:664_3": "pāṭibhogaṃ upagañchi? Yatthassa ārammaṇe rāgo daḷhaṃ nipati, taṃ āgantukārammaṇe",
  "atk-s0503a:664_4": "saṅkāmetvā sukhena sakkā jahāpetunti pāṭibhogaṃ upagañchi. Anupubbikathāyaṃ saggakathā",
  "atk-s0503a:664_5": "imassa atthassa nidassanaṃ.",
  "atk-s0503a:665_0": "Assosunti kathamassosuṃ? Bhagavā hi tadā āyasmante nande vattaṃ dassetvā attano divāṭṭhānaṃ",
  "atk-s0503a:665_1": "gate upaṭṭhānaṃ āgatānaṃ bhikkhūnaṃ taṃ pavattiṃ kathetvā yathā nāma kusalo puriso",
  "atk-s0503a:665_2": "anikkhantaṃ āṇiṃ aññāya āṇiyā nīharitvā puna taṃ hatthādīhi sañcāletvā apaneti, evameva",
  "atk-s0503a:665_3": "āciṇṇavisaye tassa rāgaṃ āgantukavisayena nīharitvā puna tadapi brahmacariyamaggahetuṃ",
  "atk-s0503a:665_4": "katvā apanetukāmo “etha tumhe, bhikkhave, nandaṃ bhikkhuṃ bhatakavādena ca upakkitakavādena",
  "atk-s0503a:665_5": "ca samudācarathā”ti āṇāpesi, evaṃ bhikkhū assosuṃ. Keci pana “bhagavā tathārūpaṃ",
  "atk-s0503a:665_6": "iddhābhisaṅkhāraṃ abhisaṅkhāresi, yathā te bhikkhū tamatthaṃ jāniṃsū”ti vadanti.",
  "atk-s0503a:666_0": "Bhatakavādenāti bhatakoti vādena. Yo hi bhatiyā kammaṃ karoti, so bhatakoti vuccati,",
  "atk-s0503a:666_1": "ayampi āyasmā accharāsambhoganimittaṃ brahmacariyaṃ caranto bhatako viya hotīti vuttaṃ",
  "atk-s0503a:666_2": "“bhatakavādenā”ti. Upakkitakavādenāti yo kahāpaṇādīhi kiñci kiṇāti, so upakkitakoti",
  "atk-s0503a:666_3": "vuccati, ayampi āyasmā accharānaṃ hetu attano brahmacariyaṃ kiṇāti, tasmā “upakkitako”ti",
  "atk-s0503a:666_4": "evaṃ vacanena. Atha vā bhagavato āṇāya accharāsambhogasaṅkhātāya bhatiyā brahmacariyavāsasaṅkhātaṃ",
  "atk-s0503a:666_5": "jīvitaṃ pavattento tāya bhatiyā yāpane bhagavatā bhariyamāno viya hotīti “bhatako”ti",
  "atk-s0503a:666_6": "vutto, tathā accharāsambhogasaṅkhātaṃ vikkayaṃ ādātabbaṃ katvā bhagavato āṇattiyaṃ",
  "atk-s0503a:666_7": "tiṭṭhanto tena vikkayena bhagavatā upakkito viya hotīti vuttaṃ “upakkitako”ti.",
  "atk-s0503a:667_0": "Aṭṭīyamānoti pīḷiyamāno dukkhāpiyamāno. Harāyamānoti lajjamāno. Jigucchamānoti pāṭikulyato",
  "atk-s0503a:667_1": "dahanto. Ekoti asahāyo. Vūpakaṭṭhoti vatthukāmehi kilesakāmehi ca kāyena ceva cittena",
  "atk-s0503a:667_2": "ca vūpakaṭṭho. Appamattoti kammaṭṭhāne satiṃ avijahanto. Ātāpīti kāyikacetasikavīriyātāpena",
  "atk-s0503a:667_3": "ātāpavā, ātāpeti kileseti ātāpo, vīriyaṃ. Pahitattoti kāye ca jīvite ca anapekkhatāya",
  "atk-s0503a:667_4": "pesitatto vissaṭṭhaattabhāvo, nibbāne vā pesitacitto. Na cirassevāti kammaṭṭhānārambhato",
  "atk-s0503a:667_5": "na cireneva. Yassatthāyāti yassa atthāya. Kulaputtāti duvidhā kulaputtā jātikulaputtā",
  "atk-s0503a:667_6": "ca ācārakulaputtā ca, ayaṃ pana ubhayathāpi kulaputto. Sammadevāti hetunā ca kāraṇena",
  "atk-s0503a:667_7": "ca. Agārasmāti gharato. Anagāriyanti pabbajjaṃ. Kasivaṇijjādikammañhi agārassa hitanti",
  "atk-s0503a:667_8": "agāriyaṃ nāma, taṃ ettha natthīti pabbajjā anagāriyāti vuccati. Pabbajantīti upagacchanti.",
  "atk-s0503a:667_9": "Tadanuttaranti taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ",
  "atk-s0503a:667_10": "arahattaphalaṃ. Tassa hi atthāya kulaputtā idha pabbajanti. Diṭṭheva dhammeti tasmiṃyeva",
  "atk-s0503a:667_11": "attabhāve. Sayaṃ abhiññā sacchikatvāti attanāyeva paññāya paccakkhaṃ katvā, aparappaccayena",
  "atk-s0503a:667_12": "ñatvāti attho. Upasampajja vihāsīti pāpuṇitvā sampādetvā vā vihāsi. Evaṃ viharantova",
  "atk-s0503a:667_13": "khīṇā jāti…pe… abbhaññāsīti. Iminā assa paccavekkhaṇabhūmi dassitā.",
  "atk-s0503a:668_0": "Tattha khīṇā jātīti na tāvassa atītā jāti khīṇā pubbeva khīṇattā, na anāgatā anāgatattā",
  "atk-s0503a:668_1": "eva, na paccuppannā vijjamānattā. Maggassa pana abhāvitattā yā ekacatupañcavokārabhavesu",
  "atk-s0503a:668_2": "ekacatupañcakkhandhappabhedā jāti uppajjeyya, sā maggassa bhāvitattā anuppādadhammataṃ",
  "atk-s0503a:668_3": "āpajjanena khīṇā. Taṃ so maggabhāvanāya pahīnakilese paccavekkhitvā kilesābhāvena",
  "atk-s0503a:668_4": "vijjamānampi kammaṃ āyatiṃ appaṭisandhikaṃ hotīti jānanena abbhaññāsi. Vusitanti",
  "atk-s0503a:668_5": "vutthaṃ parivutthaṃ kataṃ caritaṃ, niṭṭhāpitanti attho. Brahmacariyanti maggabrahmacariyaṃ.",
  "atk-s0503a:668_6": "Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma, khīṇāsavo",
  "atk-s0503a:668_7": "vutthavāso, tasmā so attano brahmacariyavāsaṃ paccavekkhanto “vusitaṃ brahmacariya”nti",
  "atk-s0503a:668_8": "abbhaññāsi. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena",
  "atk-s0503a:668_9": "soḷasavidhampi kiccaṃ niṭṭhāpitaṃ. Puthujjanakalyāṇakādayo hi taṃ kiccaṃ karonti",
  "atk-s0503a:668_10": "nāma, khīṇāsavo katakaraṇīyo, tasmā so attano karaṇīyaṃ paccavekkhanto “kataṃ karaṇīya”nti",
  "atk-s0503a:668_11": "abbhaññāsi. Nāparaṃ itthattāyāti “idāni puna itthabhāvāya evaṃ soḷasakiccabhāvāya",
  "atk-s0503a:668_12": "kilesakkhayāya vā maggabhāvanāya kiccaṃ me natthī”ti abbhaññāsi. Nāparaṃ itthattāyāti",
  "atk-s0503a:668_13": "vā “itthabhāvato imasmā evaṃpakārā vattamānakkhandhasantānā aparaṃ khandhasantānaṃ",
  "atk-s0503a:668_14": "mayhaṃ natthi, ime pana pañcakkhandhā pariññātā tiṭṭhanti chinnamūlakā viya rukkhā,",
  "atk-s0503a:668_15": "te carimakacittanirodhena anupādāno viya jātavedo nibbāyissanti, apaṇṇattikabhāvaṃ",
  "atk-s0503a:668_16": "gamissantī”ti abbhaññāsi. Aññataroti eko. Arahatanti bhagavato sāvakānaṃ arahantānaṃ",
  "atk-s0503a:668_17": "abbhantaro eko mahāsāvako ahosīti attho.",
  "atk-s0503a:669_0": "Aññatarā devatāti adhigatamaggā ekā brahmadevatā. Sā hi sayaṃ asekkhattā asekkhavisayaṃ",
  "atk-s0503a:669_1": "abbhaññāsi. Sekkhā hi taṃ taṃ sekkhavisayaṃ, puthujjanā ca attano puthujjanavisayameva",
  "atk-s0503a:669_2": "jānanti. Abhikkantāya rattiyāti parikkhīṇāya rattiyā, majjhimayāmeti attho. Abhikkantavaṇṇāti",
  "atk-s0503a:669_3": "atiuttamavaṇṇā. Kevalakappanti anavasesena samantato. Obhāsetvāti attano pabhāya",
  "atk-s0503a:669_4": "cando viya sūriyo viya ca jetavanaṃ ekobhāsaṃ katvā. Tenupasaṅkamīti āyasmato nandassa",
  "atk-s0503a:669_5": "arahattappattiṃ viditvā pītisomanassajātā “taṃ bhagavato paṭivedessāmī”ti upasaṅkami.",
  "atk-s0503a:670_0": "Āsavānaṃ khayāti ettha āsavantīti āsavā, cakkhudvārādīhi pavattantīti attho. Atha",
  "atk-s0503a:670_1": "vā āgotrabhuṃ ābhavaggaṃ vā savantīti āsavā, ete dhamme etañca okāsaṃ anto karitvā",
  "atk-s0503a:670_2": "pavattantīti attho. Cirapārivāsiyaṭṭhena madirādiāsavā viyāti āsavā. “Purimā, bhikkhave,",
  "atk-s0503a:670_3": "koṭi na paññāyati avijjāyā”tiādivacanehi nesaṃ cirapārivāsiyatā veditabbā. Atha vā",
  "atk-s0503a:670_4": "āyataṃ saṃsāradukkhaṃ savanti pasavantītipi, āsavā. Purimo cettha attho kilesesu",
  "atk-s0503a:670_5": "yujjati, pacchimo kammepi. Na kevalañca kammakilesā eva āsavā, atha kho nānappakārā",
  "atk-s0503a:670_6": "upaddavāpi. Tathā hi “nāhaṃ, cunda, diṭṭhadhammikānaṃyeva āsavānaṃ saṃvarāya dhammaṃ",
  "atk-s0503a:670_7": "desemī”ti ettha vivādamūlabhūtā kilesā āsavāti āgatā.",
  "atk-s0503a:671": "“Yena devūpapatyassa, gandhabbo vā vihaṅgamo;",
  "atk-s0503a:672": "Yakkhattaṃ yena gaccheyya, manussattañca abbaje;",
  "atk-s0503a:673": "Te mayhaṃ āsavā khīṇā, viddhastā vinalīkatā”ti. –",
  "atk-s0503a:674_0": "Ettha tebhūmikaṃ kammaṃ avasesā ca akusalā dhammā āsavāti āgatā. “Diṭṭhadhammikānaṃ",
  "atk-s0503a:674_1": "āsavānaṃ saṃvarāya, samparāyikānaṃ āsavānaṃ paṭighātāyā”ti parūpaghātavippaṭisāravadhabandhādayo",
  "atk-s0503a:674_2": "ceva apāyadukkhabhūtā ca nānappakārā upaddavā.",
  "atk-s0503a:675_0": "Te panete āsavā vinaye – “diṭṭhadhammikānaṃ āsavānaṃ saṃvarāya samparāyikānaṃ āsavānaṃ",
  "atk-s0503a:675_1": "paṭighātāyā”ti dvidhā āgatā. Saḷāyatane “tayome, āvuso, āsavā – kāmāsavo, bhavāsavo,",
  "atk-s0503a:675_2": "avijjāsavo”ti tidhā āgatā, tathā aññesu ca suttantesu. Abhidhamme teyeva diṭṭhāsavena",
  "atk-s0503a:675_3": "saddhiṃ catudhā āgatā. Nibbedhikapariyāye “atthi, bhikkhave, āsavā nirayagāminiyā”tiādinā",
  "atk-s0503a:675_4": "pañcadhā āgatā. Chakkanipāte “atthi, bhikkhave, āsavā saṃvarāya pahātabbā”tiādinā",
  "atk-s0503a:675_5": "nayena chadhā āgatā. Sabbāsavapariyāye teyeva dassanapahātabbehi saddhiṃ sattadhā",
  "atk-s0503a:675_6": "āgatā. Idha pana abhidhammanayena cattāro āsavā veditabbā.",
  "atk-s0503a:676_0": "Khayāti ettha pana “yo āsavānaṃ khayo bhedo paribhedo”tiādīsu āsavānaṃ sarasabhedo",
  "atk-s0503a:676_1": "āsavakkhayoti vutto. “Jānato ahaṃ, bhikkhave, passato āsavānaṃ khayaṃ vadāmī”tiādīsu",
  "atk-s0503a:676_2": "āsavānaṃ āyatiṃ anuppādo āsavakkhayoti vutto.",
  "atk-s0503a:677": "“Sekkhassa sikkhamānassa, ujumaggānusārino;",
  "atk-s0503a:678": "Khayasmiṃ paṭhamaṃ ñāṇaṃ, tato aññā anantarā”ti. –",
  "atk-s0503a:679": "Ādīsu maggo āsavakkhayoti vutto. “Āsavānaṃ khayā samaṇo hotī”tiādīsu phalaṃ.",
  "atk-s0503a:680": "“Paravajjānupassissa, niccaṃ ujjhānasaññino;",
  "atk-s0503a:681": "Āsavā tassa vaḍḍhanti, ārā so āsavakkhayā”ti. –",
  "atk-s0503a:682": "Ādīsu nibbānaṃ. Idha pana āsavānaṃ accantakhayo anuppādo vā maggo vā “āsavānaṃ khayo”ti vutto.",
  "atk-s0503a:683_0": "Anāsavanti paṭipassaddhivasena sabbaso pahīnāsavaṃ. Cetovimuttinti arahattaphalasamādhiṃ.",
  "atk-s0503a:683_1": "Paññāvimuttinti arahattaphalapaññaṃ. Ubhayavacanaṃ magge viya phalepi samathavipassanānaṃ",
  "atk-s0503a:683_2": "yuganandhabhāvadassanatthaṃ. Ñāṇanti sabbaññutaññāṇaṃ. Devatāya vacanasamanantarameva",
  "atk-s0503a:683_3": "“kathaṃ nu kho”ti āvajjentassa bhagavato ñāṇaṃ uppajji “nandena arahattaṃ sacchikata”nti.",
  "atk-s0503a:683_4": "So hi āyasmā sahāyabhikkhūhi tathā uppaṇḍiyamāno “bhāriyaṃ vata mayā kataṃ, yohaṃ",
  "atk-s0503a:683_5": "evaṃ svākkhāte dhammavinaye pabbajitvā accharānaṃ paṭilābhāya satthāraṃ pāṭibhogaṃ",
  "atk-s0503a:683_6": "akāsi”nti uppannasaṃvego hirottappaṃ paccupaṭṭhapetvā ghaṭento vāyamanto arahattaṃ",
  "atk-s0503a:683_7": "patvā cintesi – “yaṃnūnāhaṃ bhagavantaṃ etasmā paṭissavā moceyya”nti. So bhagavantaṃ",
  "atk-s0503a:683_8": "upasaṅkamitvā attano adhippāyaṃ satthu ārocesi. Tena vuttaṃ – “atha kho āyasmā nando…pe…",
  "atk-s0503a:683_9": "etasmā paṭissavā”ti. Tattha paṭissavāti pāṭibhogappaṭissavā, “accharānaṃ paṭilābhāya",
  "atk-s0503a:683_10": "ahaṃ paṭibhūto”ti paṭiññāya.",
  "atk-s0503a:684_0": "Athassa bhagavā “yasmā tayā aññā ārādhitāti ñātametaṃ mayā, devatāpi me ārocesi,",
  "atk-s0503a:684_1": "tasmā nāhaṃ paṭissavā idāni mocetabbo arahattappattiyāva mocitattā”ti āha. Tena vuttaṃ",
  "atk-s0503a:684_2": "“yadeva kho te nandā”tiādi. Tattha yadevāti yadā eva. Teti tava. Muttoti pamutto.",
  "atk-s0503a:684_3": "Idaṃ vuttaṃ hoti – yasmiṃyeva kāle āsavehi tava cittaṃ vimuttaṃ, atha anantaramevāhaṃ",
  "atk-s0503a:684_4": "tato pāṭibhogato muttoti.",
  "atk-s0503a:685_0": "Sopi āyasmā vipassanākāleyeva “yadevāhaṃ indriyāsaṃvaraṃ nissāya imaṃ vippakāraṃ",
  "atk-s0503a:685_1": "patto, tameva suṭṭhu niggahessāmī”ti ussāhajāto balavahirottappo tattha ca katādhikārattā",
  "atk-s0503a:685_2": "indriyasaṃvare ukkaṭṭhapaṭipadampi agamāsi. Vuttañhetaṃ –",
  "atk-s0503a:686_0": "“Sace, bhikkhave, nandassa puratthimā disā āloketabbā hoti, sabbaṃ cetaso samannāharitvā",
  "atk-s0503a:686_1": "nando puratthimaṃ disaṃ āloketi ‘evaṃ me puratthimaṃ disaṃ ālokayato na abhijjhādomanassā",
  "atk-s0503a:686_2": "pāpakā akusalā dhammā anvāssaveyyu’nti, itiha tattha sampajāno hoti.",
  "atk-s0503a:687_0": "“Sace, bhikkhave, nandassa pacchimā…pe… uttarā… dakkhiṇā… uddhaṃ… adho… anudisā āloketabbā",
  "atk-s0503a:687_1": "hoti, sabbaṃ cetaso samannāharitvā nando anudisaṃ āloketi ‘evaṃ me…pe… sampajāno hotī”’ti.",
  "atk-s0503a:688": "Teneva taṃ āyasmantaṃ satthā “etadaggaṃ, bhikkhave, mama sāvakānaṃ bhikkhūnaṃ indriyesu guttadvārānaṃ yadidaṃ nando”ti etadagge ṭhapesi.",
  "atk-s0503a:689": "Etamatthaṃ viditvāti etaṃ āyasmato nandassa sabbāsave khepetvā sukhādīsu tādibhāvappattisaṅkhātaṃ atthaṃ sabbākārato viditvā. Imaṃ udānanti tadatthavibhāvanaṃ imaṃ udānaṃ udānesi.",
  "atk-s0503a:690_0": "Tattha yassa nittiṇṇo paṅkoti yena ariyapuggalena ariyamaggasetunā sabbo diṭṭhipaṅko",
  "atk-s0503a:690_1": "saṃsārapaṅko eva vā nibbānapāragamanena tiṇṇo. Maddito kāmakaṇḍakoti yena sattānaṃ",
  "atk-s0503a:690_2": "vijjhanato. “Kāmakaṇḍako”ti laddhanāmo sabbo kilesakāmo sabbo kāmavisūko aggañāṇadaṇḍena",
  "atk-s0503a:690_3": "maddito bhaggo anavasesato mathito. Mohakkhayaṃ anuppattoti evaṃbhūto ca dukkhādivisayassa",
  "atk-s0503a:690_4": "sabbassa sammohassa khepanena mohakkhayaṃ patto, arahattaphalaṃ nibbānañca anuppatto.",
  "atk-s0503a:690_5": "Sukhadukkhesu na vedhatī sa bhikkhūti so bhinnakileso bhikkhu iṭṭhārammaṇasamāyogato",
  "atk-s0503a:690_6": "uppannesu sukhesu aniṭṭhārammaṇasamāyogato uppannesu dukkhesu ca na vedhati na kampati,",
  "atk-s0503a:690_7": "taṃ nimittaṃ cittavikāraṃ nāpajjati. “Sukhadukkhesū”ti ca desanāmattaṃ, sabbesupi",
  "atk-s0503a:690_8": "lokadhammesu na vedhatīti veditabbaṃ.",
  "atk-s0503a:691": "Dutiyasuttavaṇṇanā niṭṭhitā.",
  "atk-s0503a:692": "3. Yasojasuttavaṇṇanā",
  "atk-s0503a:693": "23. Tatiye yasojappamukhānīti ettha yasojoti tassa therassa nāmaṃ, taṃ pubbaṅgamaṃ katvā pabbajitattā vicaraṇato ca tāni pañca bhikkhusatāni “yasojappamukhānī”ti vuttāni.",
  "atk-s0503a:694_0": "Tesaṃ ayaṃ pubbayogo – atīte kira kassapadasabalassa sāsane aññataro bhikkhu āraññako",
  "atk-s0503a:694_1": "araññe piṭṭhipāsāṇe katapaṇṇakuṭiyaṃ viharati. Tasmiñca samaye pañcasatā corā gāmaghātakādīni",
  "atk-s0503a:694_2": "katvā corikāya jīvantā corakammaṃ katvā janapadamanussehi anubaddhā palāyamānā araññaṃ",
  "atk-s0503a:694_3": "pavisitvā tattha kiñci gahaṇaṃ vā paṭisaraṇaṃ vā apassantā avidūre taṃ bhikkhuṃ pāsāṇe",
  "atk-s0503a:694_4": "nisinnaṃ disvā vanditvā taṃ pavattiṃ ācikkhitvā “amhākaṃ, bhante, paṭisaraṇaṃ hothā”ti",
  "atk-s0503a:694_5": "yāciṃsu. Thero “tumhākaṃ sīlasadisaṃ paṭisaraṇaṃ natthi, sabbe pañca sīlāni samādiyathā”ti",
  "atk-s0503a:694_6": "āha. Te “sādhū”ti sampaṭicchitvā sīlāni samādiyiṃsu. Thero “tumhe idāni sīlesu patiṭṭhitā,",
  "atk-s0503a:694_7": "attano jīvitaṃ vināsayantesupi mā manaṃ padosayitthā”ti kakacūpamavidhiṃ ācikkhi.",
  "atk-s0503a:694_8": "Te “sādhū”ti sampaṭicchiṃsu. Atha te jānapadā taṃ sampattā ito cito ca gavesantā",
  "atk-s0503a:694_9": "te core disvā sabbeva jīvitā voropesuṃ. Te tesu manopadosamattampi akatvā akkhaṇḍasīlā",
  "atk-s0503a:694_10": "kālaṃ katvā kāmāvacaradevesu nibbattiṃsu. Tesu jeṭṭhacoro jeṭṭhadevaputto ahosi,",
  "atk-s0503a:694_11": "itare tasseva parivārā.",
  "atk-s0503a:695_0": "Te aparāparaṃ saṃsarantā ekaṃ buddhantaraṃ devaloke khepetvā amhākaṃ bhagavato kāle",
  "atk-s0503a:695_1": "devalokato cavitvā jeṭṭhadevaputto sāvatthinagaradvāre kevaṭṭagāme pañcasatakulagāmajeṭṭhakassa",
  "atk-s0503a:695_2": "kevaṭṭassa putto hutvā nibbatti, yasojotissa nāmaṃ akaṃsu. Itarepi avasesakevaṭṭānaṃ",
  "atk-s0503a:695_3": "puttā hutvā nibbattiṃsu. Te pubbasannivāsena sabbepi sahāyakā hutvā sahapaṃsukīḷitaṃ",
  "atk-s0503a:695_4": "kīḷantā anupubbena vayappattā ahesuṃ, yasojo tesaṃ aggo ahosi. Te sabbeva ekato hutvā",
  "atk-s0503a:695_5": "jālāni gahetvā naditaḷākādīsu macche bandhantā vicaranti.",
  "atk-s0503a:696_0": "Athekadivasaṃ aciravatiyā nadiyā jāle khitte suvaṇṇavaṇṇo maccho antojāle pāvisi.",
  "atk-s0503a:696_1": "Taṃ disvā sabbepi kevaṭṭā “amhākaṃ puttā macche bandhantā suvaṇṇavaṇṇaṃ macchaṃ bandhiṃsū”ti",
  "atk-s0503a:696_2": "haṭṭhatuṭṭhā ahesuṃ. Atha te pañcasatāpi sahāyakā macchaṃ nāvāya pakkhipitvā nāvaṃ",
  "atk-s0503a:696_3": "ukkhipitvā rañño dassesuṃ. Rājā taṃ disvā “bhagavā etassa suvaṇṇavaṇṇakāraṇaṃ jānissatī”ti",
  "atk-s0503a:696_4": "macchaṃ gāhāpetvā bhagavato dassesi. Satthā “ayaṃ kassapasammāsambuddhassa sāsane",
  "atk-s0503a:696_5": "osakkamāne pabbajitvā micchā paṭipajjanto sāsanaṃ osakkāpetvā niraye nibbatto ekaṃ",
  "atk-s0503a:696_6": "buddhantaraṃ niraye paccitvā tato cuto aciravatiyaṃ maccho hutvā nibbatto”ti vatvā",
  "atk-s0503a:696_7": "tassa mātubhaginīnañca niraye nibbattabhāvaṃ, tassa bhātikattherassa parinibbutabhāvañca",
  "atk-s0503a:696_8": "teneva kathāpetvā imissā aṭṭhuppattiyā kapilasuttaṃ desesi.",
  "atk-s0503a:697_0": "Satthu desanaṃ sutvā te pañcasatā kevaṭṭaputtā saṃvegajātā hutvā bhagavato santike",
  "atk-s0503a:697_1": "pabbajitvā, upasampannā hutvā vivekavāsaṃ vasantā bhagavantaṃ dassanāya āgamaṃsu.",
  "atk-s0503a:697_2": "Tena vuttaṃ – “tena kho pana samayena yasojappamukhāni pañcamattāni bhikkhusatānī”tiādi.",
  "atk-s0503a:698_0": "Tattha tedhāti te idha. Nevāsikehīti nibaddhavāsaṃ vasamānehi. Paṭisammodamānāti",
  "atk-s0503a:698_1": "nevāsikabhikkhūhi “kaccāvuso, khamanīya”ntiādinā paṭisanthāravasena sammodanāya katāya",
  "atk-s0503a:698_2": "“āmāvuso, khamanīya”ntiādinā, puna sammodamānā tehi saddhiṃ samappavattamodā. Senāsanāni",
  "atk-s0503a:698_3": "paññāpayamānāti ācariyupajjhāyānaṃ attano ca pāpuṇakāni senāsanāni pucchitvā tehi",
  "atk-s0503a:698_4": "nevāsikehi tesaṃ “idaṃ tumhākaṃ ācariyānaṃ, idaṃ tumhākaṃ upajjhāyānaṃ, idaṃ tumhākaṃ",
  "atk-s0503a:698_5": "pāpuṇātī”ti senāsanāni saṃvidhāpetvā attanā ca tattha gantvā, dvārakavāṭāni vivaritvā,",
  "atk-s0503a:698_6": "mañcapīṭhakaṭasārakādīni nīharitvā papphoṭetvā yathāṭhānaṃ ṭhapanādivasena paññāpentā ca.",
  "atk-s0503a:699_0": "Pattacīvarāni paṭisāmayamānāti, “bhante, imaṃ me pattaṃ ṭhapetha, idaṃ cīvaraṃ, idaṃ",
  "atk-s0503a:699_1": "thālakaṃ, idaṃ udakatumbaṃ, idaṃ me kattarayaṭṭhi”nti evaṃ samaṇaparikkhāraṃ saṃgopayamānā.",
  "atk-s0503a:699_2": "Uccāsaddā mahāsaddāti uddhaṃ gataṭṭhena ucco saddo yesante uccāsaddā akārassa ākāraṃ",
  "atk-s0503a:699_3": "katvā. Samantato patthaṭaṭṭhena mahanto saddo yesante mahāsaddā. Kevaṭṭā maññe macchavilopeti",
  "atk-s0503a:699_4": "kevaṭṭā viya macchavilumpane. Yathā nāma kevaṭṭā udake vaṭṭanato macchaggahaṇatthaṃ",
  "atk-s0503a:699_5": "pavattanato “kevaṭṭā”ti laddhanāmā macchabandhā macchaggahaṇatthaṃ jale jālaṃ pakkhipitvā",
  "atk-s0503a:699_6": "“paviṭṭho na paviṭṭho, gahito na gahito”tiādinā uccāsaddamahāsaddā honti. Yathā ca",
  "atk-s0503a:699_7": "te macchapacchiādīni ṭhapitaṭṭhāne mahājane gantvā “mayhaṃ ekaṃ macchaṃ detha, mayhaṃ",
  "atk-s0503a:699_8": "ekaṃ macchaphālaṃ detha, amukassa dinno mahanto, mayhaṃ khuddako”tiādīni vatvā vilumpamāne",
  "atk-s0503a:699_9": "tesaṃ paṭisedhanādivasena uccāsaddamahāsaddā ca honti, evamete bhikkhūti dasseti.",
  "atk-s0503a:699_10": "Teteti te ete. Kiṃnūti kissa nu, kimatthaṃ nūti attho. Temeti te ime. Paṇāmemīti",
  "atk-s0503a:699_11": "nīharāmi. Voti tumhe. Na vo mama santike vatthabbanti tumhehi mayhaṃ santike na vasitabbaṃ.",
  "atk-s0503a:699_12": "Ye tumhe mādisassa buddhassa vasanaṭṭhānaṃ āgantvā evaṃ mahāsaddaṃ karotha, attano",
  "atk-s0503a:699_13": "dhammatāya vasantā kiṃ nāma sāruppaṃ karissatha, tumhādisānaṃ mama santike vasanakiccaṃ",
  "atk-s0503a:699_14": "natthīti dīpeti. Evaṃ paṇāmitesu ca bhagavatā tesu ekabhikkhupi “bhagavā tumhe mahāsaddamattakena",
  "atk-s0503a:699_15": "amhe paṇāmethā”ti vā aññaṃ vā kiñci paṭivacanaṃ avatvā buddhagāravena sabbe bhagavato",
  "atk-s0503a:699_16": "vacanaṃ sampaṭicchantā “evaṃ, bhante”ti vatvā nikkhamiṃsu. Evaṃ pana tesaṃ ahosi",
  "atk-s0503a:699_17": "“mayaṃ satthāraṃ passissāma, dhammaṃ sossāma, satthu santike vasissāmāti āgatā, evarūpassa",
  "atk-s0503a:699_18": "pana garuno satthu santikaṃ āgantvā mahāsaddaṃ karimhā, amhākameva dosoyaṃ, paṇāmitamhā",
  "atk-s0503a:699_19": "tato, na laddhaṃ satthu santike vatthuṃ, samantapāsādikaṃ suvaṇṇavaṇṇaṃ sarīraṃ oloketuṃ,",
  "atk-s0503a:699_20": "madhurassarena desitaṃ dhammaṃ sotu”nti. Te balavadomanassajātā hutvā pakkamiṃsu.",
  "atk-s0503a:700_0": "Saṃsāmetvāti suguttaṃ katvā. Vajjīti evaṃnāmako janapado, vajjī nāma jānapadino rājakumārā,",
  "atk-s0503a:700_1": "tesaṃ nivāso ekopi janapado ruḷhīvasena “vajjī”tveva vuccati. Tena vuttaṃ “vajjīsū”ti.",
  "atk-s0503a:700_2": "Vaggumudāti evaṃnāma lokassa puññasammatā ekā nadī. “Vaggamudā”tipi pāṭho. Atthakāmenāti",
  "atk-s0503a:700_3": "kiñci payojanaṃ anapekkhitvā atthameva icchantena. Hitesināti atthaṃ icchantena,",
  "atk-s0503a:700_4": "“kinti me sāvakā vaṭṭadukkhā parimucceyyu”nti tassa atthasaṅkhātassa atthassa vā",
  "atk-s0503a:700_5": "hetubhūtassa hitassa esanasīlena. Tato eva attano sarīrakhedaṃ agaṇetvā dūrepi veneyyasantikaṃ",
  "atk-s0503a:700_6": "gantvā anukampanato anukampakena. Tameva anukampaṃ upādāya mayaṃ paṇāmitā, na attano",
  "atk-s0503a:700_7": "veyyāvaccādipaccāsīsāya. Yasmā dhammagaruno buddhā bhagavanto sammāpaṭipattiyāva",
  "atk-s0503a:700_8": "pūjetabbā, ye uccāsaddakaraṇamattepi paṇāmenti, tasmā handa mayaṃ, āvuso, tathā vihāraṃ",
  "atk-s0503a:700_9": "kappema sabbattha satisampajaññayogena apaṇṇakappaṭipadaṃ pūrentā yathāgahitakammaṭṭhānaṃ",
  "atk-s0503a:700_10": "matthakaṃ pāpentā catuiriyāpathavihāraṃ kappema viharāma. Yathā no viharatanti yathā",
  "atk-s0503a:700_11": "amhesu viharantesu, bhagavā attamano assa, sammāpaṭipattiyā pūjāya ārādhito bhaveyyāti attho.",
  "atk-s0503a:701_0": "Tenevantaravassenāti tasmiṃyeva antaravasse mahāpavāraṇaṃ anatikkamitvāva. Sabbeva",
  "atk-s0503a:701_1": "tisso vijjā sacchākaṃsūti sabbeyeva te pañcasatā bhikkhū pubbenivāsānussatiñāṇaṃ",
  "atk-s0503a:701_2": "dibbacakkhuñāṇaṃ āsavakkhayañāṇanti imā tisso pubbenivutthakkhandhappaṭicchādakamohakkhandhādīnaṃ",
  "atk-s0503a:701_3": "vinivijjhanaṭṭhena vijjā attapaccakkhā akaṃsu. Lokiyābhiññāsu imāyeva dve abhiññā",
  "atk-s0503a:701_4": "āsavakkhayañāṇassa bahūpakārā, na tathā dibbasotacetopariyaiddhividhañāṇānīti dassanatthaṃ",
  "atk-s0503a:701_5": "vijjattayamevettha tesaṃ bhikkhūnaṃ adhigamadassanavasena uddhaṭaṃ. Tathā hi verañjasutte",
  "atk-s0503a:701_6": "bhagavā verañjabrāhmaṇassa attano adhigamaṃ dassento vijjattayameva desesi, na dibbasotañāṇādīnaṃ",
  "atk-s0503a:701_7": "abhāvato. Evaṃ tesampi bhikkhūnaṃ vijjamānānipi dibbasotañāṇādīni na uddhaṭāni. Chaḷabhiññā",
  "atk-s0503a:701_8": "hi te bhikkhū. Evañca katvā “vaggumudāya nadiyā tīre antarahitā mahāvane kūṭāgārasālāyaṃ",
  "atk-s0503a:701_9": "bhagavato sammukhe pāturahesu”nti tesaṃ bhikkhūnaṃ iddhivaḷañjanaṃ vakkhati.",
  "atk-s0503a:702_0": "Yathābhirantanti yathābhiratiṃ yathājjhāsayaṃ. Buddhānañhi ekasmiṃ ṭhāne vasantānaṃ",
  "atk-s0503a:702_1": "chāyūdakavipattiṃ vā aphāsukasenāsanaṃ vā manussānaṃ assaddhādibhāvaṃ vā āgamma anabhirati",
  "atk-s0503a:702_2": "nāma natthi, tesaṃ sampattiyā “phāsuṃ viharāmā”ti ciravihāropi natthi. Yattha pana",
  "atk-s0503a:702_3": "bhagavati viharante manussā saraṇesu vā patiṭṭhahanti, sīlāni vā samādiyanti pabbajanti,",
  "atk-s0503a:702_4": "sotāpattimaggādīni vā pāpuṇanti, satthā tāsu sampattīsu tesaṃ patiṭṭhāpanatthaṃ vasati,",
  "atk-s0503a:702_5": "tadabhāve pakkamati. Tadā hi sāvatthiyaṃ kattabbabuddhakiccaṃ nāhosi. Tena vuttaṃ",
  "atk-s0503a:702_6": "– “atha kho bhagavā sāvatthiyaṃ yathābhirantaṃ viharitvā yena vesālī tena cārikaṃ pakkāmī”ti.",
  "atk-s0503a:703_0": "Cārikaṃ caramānoti addhānagamanaṃ gacchanto. Cārikā ca nāmesā bhagavato duvidhā turitacārikā",
  "atk-s0503a:703_1": "aturitacārikāti. Tattha dūrepi bodhaneyyapuggalaṃ disvā tassa bodhanatthaṃ sahasā",
  "atk-s0503a:703_2": "gamanaṃ turitacārikā nāma, sā mahākassapapaccuggamanādīsu daṭṭhabbā. Yā pana gāmanigamarājadhānīpaṭipāṭiyā",
  "atk-s0503a:703_3": "devasikaṃ yojanaddhayojanavasena piṇḍapātacariyādīhi lokaṃ anuggaṇhanto gacchati,",
  "atk-s0503a:703_4": "ayaṃ aturitacārikā nāma, ayameva idhādhippetā. Tadavasarīti tena avasari, taṃ vā",
  "atk-s0503a:703_5": "avasari, tattha avasari, pāvisīti attho.",
  "atk-s0503a:704_0": "Tatrāti tassaṃ. Sudanti nipātamattaṃ. Vesāliyanti tikkhattuṃ visālībhūtattā “vesālī”ti",
  "atk-s0503a:704_1": "laddhanāme licchavirājūnaṃ nagare. Mahāvaneti mahāvanaṃ nāma sayaṃjātaṃ aropimaṃ",
  "atk-s0503a:704_2": "saparicchedaṃ mahantaṃ vanaṃ. Kapilavatthusāmantā pana mahāvanaṃ himavantena saha",
  "atk-s0503a:704_3": "ekābaddhaṃ aparicchedaṃ hutvā mahāsamuddaṃ āhacca ṭhitaṃ. Idaṃ tādisaṃ na hoti, saparicchedaṃ",
  "atk-s0503a:704_4": "mahantaṃ vananti mahāvanaṃ. Kūṭāgārasālāyanti tasmiṃ mahāvane bhagavantaṃ uddissa",
  "atk-s0503a:704_5": "kate ārāme kūṭāgāraṃ anto katvā haṃsavaṭṭakacchannena katā sabbākārasampannā buddhassa",
  "atk-s0503a:704_6": "bhagavato gandhakuṭi kūṭāgārasālā nāma, tassaṃ kūṭāgārasālāyaṃ. Vaggumudātīriyānanti",
  "atk-s0503a:704_7": "vaggumudātīravāsīnaṃ. Cetasā ceto paricca manasi karitvāti attano cittena tesaṃ cittaṃ",
  "atk-s0503a:704_8": "paricchijja manasi karitvā, cetopariyañāṇena vā sabbaññutaññāṇena vā tehi adhigatavisesaṃ jānitvāti attho.",
  "atk-s0503a:705_0": "Ālokajātā viyāti sañjātālokā viya. Itaraṃ tasseva vevacanaṃ, candasahassasūriyasahassehi",
  "atk-s0503a:705_1": "obhāsitā viyāti attho. Yasmā te yasojappamukhā pañcasatā bhikkhū sabbaso avijjandhakāravidhamanena",
  "atk-s0503a:705_2": "ālokabhūtā obhāsabhūtā hutvā viharanti, tasmā bhagavā tehi ṭhitadisāya “ālokajātā",
  "atk-s0503a:705_3": "viya me, ānanda, esā disā”tiādinā vaṇṇabhaṇanāpadesena te bhikkhū pasaṃsati. Tena",
  "atk-s0503a:705_4": "vuttaṃ – “yassaṃ disāyaṃ vaggumudātīriyā bhikkhū viharantī”ti. Appaṭikūlāti na paṭikūlā,",
  "atk-s0503a:705_5": "manāpā manoharāti attho. Yasmiñhi padese sīlādiguṇasampannā mahesino viharanti, taṃ",
  "atk-s0503a:705_6": "kiñcāpi ukkūlavikūlavisamaduggākāraṃ, atha kho manuññaṃ ramaṇīyameva. Vuttañhetaṃ –",
  "atk-s0503a:706": "“Gāme vā yadi vāraññe, ninne vā yadi vā thale;",
  "atk-s0503a:707": "Yattha arahanto viharanti, taṃ bhūmirāmaṇeyyaka”nti. ;",
  "atk-s0503a:708_0": "Pahiṇeyyāsīti peseyyāsi. Satthā āyasmantānaṃ dassanakāmoti tesaṃ bhikkhūnaṃ santike",
  "atk-s0503a:708_1": "paheṇākāradassanaṃ. Iti bhagavā yadatthaṃ te bhikkhū paṇāmesi, tamatthaṃ matthakappattaṃ",
  "atk-s0503a:708_2": "disvā āraddhacitto tesaṃ dassanakāmataṃ therassa ārocesi. Evaṃ kirassa ahosi “ahaṃ",
  "atk-s0503a:708_3": "ime uccāsaddamahāsaddakaraṇe paṇāmessāmi, atha te bhadro assājānīyo viya kasābhighātena,",
  "atk-s0503a:708_4": "tena coditā saṃvegappattā mamārādhanatthaṃ araññaṃ pavisitvā ghaṭentā vāyamantā khippameva",
  "atk-s0503a:708_5": "arahattaṃ sacchikarissantī”ti. Idāni te aggaphalappatte disvā tāya arahattappattiyā",
  "atk-s0503a:708_6": "ārādhitacitto tesaṃ dassanakāmo hutvā evaṃ dhammabhaṇḍāgārikaṃ āṇāpesi.",
  "atk-s0503a:709_0": "So bhikkhūti ānandattherena tathā āṇatto chaḷabhiñño eko bhikkhu. Pamukheti sammukhe.",
  "atk-s0503a:709_1": "Āneñjasamādhināti catutthajjhānapādakena aggaphalasamādhinā, “arūpajjhānapādakenā”tipi",
  "atk-s0503a:709_2": "vadanti. “Āneñjena samādhinā”tipi pāṭho. Kasmā pana bhagavā tesaṃ bhikkhūnaṃ āgamanaṃ",
  "atk-s0503a:709_3": "jānanto paṭisanthāraṃ akatvā samāpattiṃyeva samāpajji? Tesaṃ attanā samāpannasamāpattiṃ",
  "atk-s0503a:709_4": "jānitvā samāpajjanatthaṃ, tesaṃ pubbe paṇāmitānaṃ idāni attanā samānasambhogadassanatthaṃ,",
  "atk-s0503a:709_5": "ānubhāvadīpanatthaṃ, vinā vacībhedena aññabyākaraṇadīpanatthañca. Apare panāhu “pubbe",
  "atk-s0503a:709_6": "paṇāmitānaṃ idāni attano santikaṃ āgatānaṃ anuttarasukhuppādanena anaññasādhāraṇapaṭisanthārakaraṇattha”nti.",
  "atk-s0503a:709_7": "Tepi āyasmanto bhagavato ajjhāsayaṃ ñatvā taṃyeva samāpattiṃ samāpajjiṃsu. Tena vuttaṃ",
  "atk-s0503a:709_8": "– “katamena nu kho bhagavā vihārena etarahi viharatī”tiādi.",
  "atk-s0503a:710_0": "Ettha ca rūpāvacaracatutthajjhānaṃ kosajjādīnaṃ pāripantikadhammānaṃ suvidūrabhāvato",
  "atk-s0503a:710_1": "iddhiyā mūlabhūtehi anoṇamanādīhi soḷasahi vodānadhammehi samannāgamanato āneñjappattaṃ",
  "atk-s0503a:710_2": "sayaṃ aniñjanaṭṭhena āneñjanti vuccati. Vuttañhetaṃ –",
  "atk-s0503a:711_0": "“Anoṇataṃ cittaṃ kosajje na iñjatīti āneñjaṃ. Anuṇṇataṃ cittaṃ uddhacce na iñjatīti",
  "atk-s0503a:711_1": "āneñjaṃ. Anabhirataṃ cittaṃ rāge na iñjatīti āneñjaṃ. Anapanataṃ cittaṃ byāpāde na",
  "atk-s0503a:711_2": "iñjatīti āneñjaṃ. Anissitaṃ cittaṃ diṭṭhiyā na iñjatīti āneñjaṃ. Appaṭibaddhaṃ cittaṃ",
  "atk-s0503a:711_3": "chandarāge na iñjatīti āneñjaṃ. Vippamuttaṃ cittaṃ kāmarāge na iñjatīti āneñjaṃ.",
  "atk-s0503a:711_4": "Visaṃyuttaṃ cittaṃ kilese na iñjatīti āneñjaṃ. Vimariyādikataṃ cittaṃ kilesamariyādāya",
  "atk-s0503a:711_5": "na iñjatīti āneñjaṃ. Ekattagataṃ cittaṃ nānattakilese na iñjatīti āneñjaṃ. Saddhāya",
  "atk-s0503a:711_6": "pariggahitaṃ cittaṃ assaddhiye na iñjatīti āneñjaṃ. Vīriyena pariggahitaṃ cittaṃ",
  "atk-s0503a:711_7": "kosajje na iñjatīti āneñjaṃ. Satiyā pariggahitaṃ cittaṃ pamāde na iñjatīti āneñjaṃ.",
  "atk-s0503a:711_8": "Samādhinā pariggahitaṃ cittaṃ uddhacce na iñjatīti āneñjaṃ. Paññāya pariggahitaṃ",
  "atk-s0503a:711_9": "cittaṃ avijjāya na iñjatīti āneñjaṃ. Obhāsagataṃ cittaṃ avijjandhakāre na iñjatīti āneñja”nti.",
  "atk-s0503a:712_0": "Rūpāvacaracatutthajjhānameva ca rūpavirāgabhāvanāvasena pavattitaṃ, ārammaṇavibhāgena",
  "atk-s0503a:712_1": "catubbidhaṃ arūpāvacarajjhānanti etesaṃ pañcannaṃ jhānānaṃ āneñjavohāro. Tesaṃ yaṃ",
  "atk-s0503a:712_2": "kiñci pādakaṃ katvā samāpannā arahattaphalasamāpatti āneñjasamādhīti porāṇā.",
  "atk-s0503a:713_0": "Abhikkantāyāti atītāya. Nikkhanteti niggate, apagateti attho. Tuṇhī ahosīti bhagavā",
  "atk-s0503a:713_1": "ariyena tuṇhībhāvena tuṇhī ahosi. Uddhaste aruṇeti uggate aruṇe, aruṇo nāma puratthimadisāya",
  "atk-s0503a:713_2": "sūriyodayato puretarameva uṭṭhitobhāso. Nandimukhiyāti rattiyā aruṇassa uggatattā",
  "atk-s0503a:713_3": "eva aruṇappabhāya sūriyālokūpajīvino satte nandāpanamukhiyā viya rattiyā jātāya,",
  "atk-s0503a:713_4": "vibhāyamānāyāti attho.",
  "atk-s0503a:714_0": "Tamhā samādhimhā vuṭṭhahitvāti yathāparicchedaṃ tato āneñjasamādhito arahattaphalasamāpattito",
  "atk-s0503a:714_1": "uṭṭhāya. Sace kho tvaṃ, ānanda, jāneyyāsīti bhagavā “ime ca bhikkhū ettakaṃ kālaṃ",
  "atk-s0503a:714_2": "iminā nāma samāpattisukhena vītināmentī”ti, ānanda, yadi tvaṃ jāneyyāsi. Ettakampi",
  "atk-s0503a:714_3": "te nappaṭibhāseyyāti lokiyapaṭisammodanaṃ sandhāya yadidaṃ te “abhikkantā, bhante,",
  "atk-s0503a:714_4": "rattī”tiādinā tikkhattuṃ paṭibhānaṃ upaṭṭhitaṃ, tayidaṃ ettakampi te na upaṭṭhaheyya.",
  "atk-s0503a:714_5": "Yasmā ca kho tvaṃ, ānanda, sekkho asekkhaṃ samāpattivihāraṃ na jānāsi, tasmā maṃ",
  "atk-s0503a:714_6": "imesaṃ bhikkhūnaṃ lokiyapaṭisammodanaṃ kāretuṃ ussukkaṃ āpajji. Ahaṃ pana imehi bhikkhūhi",
  "atk-s0503a:714_7": "saddhiṃ lokuttarapaṭisammodaneneva tiyāmarattiṃ vītināmesinti dassento bhagavā āha",
  "atk-s0503a:714_8": "– “ahañca, ānanda, imāni ca pañca bhikkhusatāni sabbeva āneñjasamādhinā nisīdimhā”ti.",
  "atk-s0503a:715_0": "Etamatthaṃ viditvāti etaṃ tesaṃ bhikkhūnaṃ attanā samaṃ āneñjasamādhisamāpajjanasamatthatāsaṅkhātaṃ",
  "atk-s0503a:715_1": "vasībhāvatthaṃ sabbākārato viditvā. Imaṃ udānanti imaṃ tesaṃ bhikkhūnaṃ anavasesarāgādippahānasaṃsiddhitādisabhāvadīpanaṃ udānaṃ udānesi.",
  "atk-s0503a:716_0": "Tattha yassa jito kāmakaṇḍakoti kusalapakkhavijjhanaṭṭhena kaṇḍakabhūto kilesakāmo",
  "atk-s0503a:716_1": "yena ariyapuggalena anavasesaṃ jito pahīno, etenassa anunayābhāvaṃ dasseti. “Gāmakaṇṭako”tipi",
  "atk-s0503a:716_2": "pāṭho. Tassattho – gāme kaṇṭako kaṇṭakaṭṭhāniyo sakalo vatthukāmo yassa jitoti. Jayo",
  "atk-s0503a:716_3": "cassa tappaṭibaddhachandarāgappahāneneva veditabbo, tena tesaṃ anāgāmimaggo vutto",
  "atk-s0503a:716_4": "hoti. Akkoso ca jitoti sambandho. Vadho ca bandhanañcāti etthāpi eseva nayo. Tesu",
  "atk-s0503a:716_5": "akkosajayena vacīduccaritābhāvo, itarena kāyaduccaritābhāvo dassito. Tena taṃnimittakassa",
  "atk-s0503a:716_6": "byāpādassa anavasesappahānena tatiyamaggo vutto hoti. Atha vā akkosādijayavacanena",
  "atk-s0503a:716_7": "tatiyamaggo vutto hoti, akkosādīnaṃ accantakhamanaṃ tattha pakāsitaṃ hoti, ubhayathāpi",
  "atk-s0503a:716_8": "nesaṃ virodhābhāvaṃ dasseti. Pabbato viya so ṭhito anejoti ejā vuccati calanakilesaparipantho,",
  "atk-s0503a:716_9": "ejāhetūnaṃ avasesakilesānaṃ abhāvena anejo, anejattāyeva sabbakilesehi paravādavātehi",
  "atk-s0503a:716_10": "ca akampanīyattā ṭhito ekagghanapabbatasadiso. Sukhadukkhesu na vedhati sa bhikkhūti",
  "atk-s0503a:716_11": "so bhinnakileso bhikkhu sukhadukkhanimittaṃ na kampatīti heṭṭhā vuttanayeneva attho",
  "atk-s0503a:716_12": "veditabbo. Iti bhagavā tesaṃ pañcasatānaṃ bhikkhūnaṃ arahattādhigamena tādibhāvappattiṃ",
  "atk-s0503a:716_13": "ekajjhaṃ katvā ekapuggalādhiṭṭhānaṃ udānaṃ udānesīti.",
  "atk-s0503a:717": "Tatiyasuttavaṇṇanā niṭṭhitā.",
  "atk-s0503a:718": "4. Sāriputtasuttavaṇṇanā",
  "atk-s0503a:719": "24. Catutthe parimukhaṃ satiṃ upaṭṭhapetvāti ārammaṇābhimukhaṃ satiṃ ṭhapayitvā mukhasamīpe katvā. Tathā hi vibhaṅge vuttaṃ –",
  "atk-s0503a:720": "“Ayaṃ sati upaṭṭhitā hoti supaṭṭhitā nāsikagge vā mukhanimitte vā, tena vuccati parimukhaṃ satiṃ upaṭṭhapetvā”ti.",
  "atk-s0503a:721_0": "Atha vā “parīti pariggahaṭṭho, mukhanti niyyānaṭṭho, satīti upaṭṭhānaṭṭho, tena vuccati",
  "atk-s0503a:721_1": "‘parimukhaṃ sati”’nti. Evaṃ paṭisambhidāyaṃ vuttanayenapettha attho veditabbo. Tatrāyaṃ",
  "atk-s0503a:721_2": "saṅkhepattho – pariggahitaniyyānasatiṃ katvāti. Niyyānanti ca satiyā ogāhitabbaṃ",
  "atk-s0503a:721_3": "ārammaṇaṃ daṭṭhabbaṃ. Ettha ca purimo pacchimo ca attho sabbasaṅgāhakavasena, itaro",
  "atk-s0503a:721_4": "samāpattiyā pubbabhāgasamannāhāravasena daṭṭhabbo. Satīti vā satisīsena jhānaṃ vuttaṃ",
  "atk-s0503a:721_5": "“ye kāyagatāsatiṃ paribhuñjantī”tiādīsu viya. Katamaṃ pana taṃ jhānanti? Rūpāvacaracatutthajjhānaṃ",
  "atk-s0503a:721_6": "pādakaṃ katvā samāpannaṃ arahattaphalajjhānaṃ. Kathaṃ panetaṃ jānitabbanti? Āneñjasamādhiyogena",
  "atk-s0503a:721_7": "therassa savisesaṃ niccalabhāvaṃ kenaci akampanīyatañca pabbatopamāya pakāsento bhagavā",
  "atk-s0503a:721_8": "imaṃ udānaṃ abhāsīti gāthāya eva ayamattho viññāyati. Na cāyaṃ nisajjā therassa saccappaṭivedhāya,",
  "atk-s0503a:721_9": "atha kho diṭṭhadhammasukhavihārāya. Pubbeyeva hi sūkarakhataleṇe attano bhāgineyyassa",
  "atk-s0503a:721_10": "dīghanakhaparibbājakassa bhagavati dhammaṃ desente ayaṃ mahāthero saccappaṭivedhakiccaṃ matthakaṃ pāpesīti.",
  "atk-s0503a:722": "Etamatthanti etaṃ therassa āneñjasamādhiyogena tādibhāvappattiyā ca kenaci akampanīyatāsaṅkhātaṃ atthaṃ sabbākārato viditvā tadatthavibhāvanaṃ imaṃ udānaṃ udānesi.",
  "atk-s0503a:723_0": "Tattha yathāpi pabbato seloti yathā silāmayo ekagghanasilāpabbato, na paṃsupabbato",
  "atk-s0503a:723_1": "na missakapabbatoti attho. Acalo suppatiṭṭhitoti suppatiṭṭhitamūlo pakativātehi acalo",
  "atk-s0503a:723_2": "akampanīyo hoti. Evaṃ mohakkhayā bhikkhu, pabbatova na vedhatīti mohassa anavasesappahānā",
  "atk-s0503a:723_3": "mohamūlakattā ca sabbākusalānaṃ pahīnasabbākusalo bhikkhu, yathā so pabbato pakativātehi,",
  "atk-s0503a:723_4": "evaṃ lokadhammehi na vedhati na kampati. Mohakkhayoti vā yasmā nibbānaṃ arahattañca",
  "atk-s0503a:723_5": "vuccati, tasmā mohakkhayassa hetu nibbānassa arahattassa vā adhigatattā catūsu ariyasaccesu",
  "atk-s0503a:723_6": "suppatiṭṭhito asamāpannakālepi yathāvuttapabbato viya na kenaci vedhati, pageva samāpannakāleti adhippāyo.",
  "atk-s0503a:724": "Catutthasuttavaṇṇanā niṭṭhitā.",
  "atk-s0503a:725": "5. Mahāmoggallānasuttavaṇṇanā",
  "atk-s0503a:726_0": "25. Pañcame kāyagatāya satiyāti kāyānupassanāvasena kāye gatāya kāyārammaṇāya satiyā,",
  "atk-s0503a:726_1": "itthambhūtalakkhaṇe idaṃ karaṇavacanaṃ. Ajjhattanti idha ajjhattaṃ nāma niyakajjhattaṃ,",
  "atk-s0503a:726_2": "tasmā attani attasantāneti attho. Atha vā yasmā kammaṭṭhānabhūto kesādiko dvattiṃsakoṭṭhāsasamudāyo",
  "atk-s0503a:726_3": "idha kāyoti adhippeto, tasmā ajjhattanti padassa gocarajjhattanti attho veditabbo.",
  "atk-s0503a:726_4": "Sūpaṭṭhitāyāti niyakajjhattabhūte gocarajjhattabhūte vā kāye suṭṭhu upaṭṭhitāya.",
  "atk-s0503a:726_5": "Kā panāyaṃ sati, yā “ajjhattaṃ sūpaṭṭhitā”ti vuttā? Yvāyaṃ bhagavatā “atthi imasmiṃ",
  "atk-s0503a:726_6": "kāye kesā lomā”tiādinā ajjhattakesādiko dvattiṃsākāro kāyo vutto, tattha yā paṭikūlamanasikāraṃ",
  "atk-s0503a:726_7": "pavattentassa upacārappanāvasena kāye upaṭṭhitā sati, sā “kāyagatā satī”ti vuccati.",
  "atk-s0503a:726_8": "Yathā cāyaṃ, evaṃ ānāpānacatuiriyāpathasatisampajaññānaṃ vasena uddhumātakavinīlakādivasena",
  "atk-s0503a:726_9": "ca manasikāraṃ pavattentassa yathārahaṃ upacārappanāvasena kāye upaṭṭhitā sati “kāyagatā",
  "atk-s0503a:726_10": "satī”ti vuccati. Idha pana ajjhattaṃ kāyagatā sati pathavīādikā catasso dhātuyo sasambhārasaṅkhepādīsu",
  "atk-s0503a:726_11": "catūsu yena kenaci ekenākārena vavatthapetvā tesaṃ aniccādilakkhaṇasallakkhaṇavasena",
  "atk-s0503a:726_12": "upaṭṭhitā vipassanāsampayuttā sati “kāyagatā satī”ti adhippetā. Thero pana tathā",
  "atk-s0503a:726_13": "vipassitvā attano phalasamāpattimeva samāpajjitvā nisīdi. Idhāpi gāthāya evaṃ imassa",
  "atk-s0503a:726_14": "atthassa viññātabbatā “na cāyaṃ nisajjā”tiādinā vuttanayānusārena yojetabbā.",
  "atk-s0503a:727_0": "Etamatthanti etaṃ therassa catudhātuvavatthānamukhena kāyānupassanāsatipaṭṭhānena",
  "atk-s0503a:727_1": "vipassanaṃ ogāhetvā phalasamāpattisamāpajjanasaṅkhātaṃ atthaṃ viditvā. Imaṃ udānanti",
  "atk-s0503a:727_2": "imaṃ satipaṭṭhānabhāvanāya nibbānādhigamadīpakaṃ udānaṃ udānesi.",
  "atk-s0503a:728_0": "Tattha sati kāyagatā upaṭṭhitāti pubbe vuttalakkhaṇā sati saddhāpubbaṅgamānaṃ samādhivīriyapaññānaṃ",
  "atk-s0503a:728_1": "yathāsakaṃ kiccanipphādanena sahāyabhāvaṃ āpannattā pahīnappaṭipakkhā tato eva tikkhavisadabhūtā",
  "atk-s0503a:728_2": "ca yathāvuttakāyasaṃvaraṇavasena ekatthasamosaraṇavasena ca aviparītasabhāvaṃ sallakkhentī",
  "atk-s0503a:728_3": "upagantvā ṭhitā hoti, etena kāyasaṅkhātānaṃ catunnaṃ dhātūnaṃ tannissitānañca upādārūpānaṃ",
  "atk-s0503a:728_4": "sallakkhaṇavasena, paccaye vavatthapetvā tato paraṃ tesaṃ aniccādilakkhaṇasallakkhaṇavasena",
  "atk-s0503a:728_5": "ca pavattaṃ ñāṇaparamparāgataṃ satiṃ dasseti, satisīsena vā taṃsampayuttaṃ pariññāttayapariyāpannañāṇaparamparameva",
  "atk-s0503a:728_6": "dasseti. Chasu phassāyatanesu saṃvutoti yathāvuttāya kāye upaṭṭhitāya satiyā samannāgato",
  "atk-s0503a:728_7": "cakkhādīsu phassassa kāraṇabhūtesu chasu dvāresu kāyānupassanāya abhāvitāya uppajjanārahānaṃ",
  "atk-s0503a:728_8": "abhijjhādīnaṃ tassā bhāvitattā ñāṇappavattiṃ paṭivedhento te pidahanto “tattha saṃvuto”ti",
  "atk-s0503a:728_9": "vuccati, etena ñāṇasaṃvaraṃ dasseti.",
  "atk-s0503a:729_0": "Satataṃ bhikkhu samāhitoti so bhikkhu evaṃ upaṭṭhitassati sabbattha ca saṃvuto puthuttārammaṇe",
  "atk-s0503a:729_1": "cittaṃ avissajjetvā aniccādivasena sammasanto vipassanaṃ ussukkāpetvā ñāṇe tikkhe",
  "atk-s0503a:729_2": "sūre vahante vipassanāsamādhinā tāva satataṃ nirantaraṃ samāhito anulomañāṇānantaraṃ",
  "atk-s0503a:729_3": "gotrabhuñāṇodayato paṭṭhāya. Jaññā nibbānamattanoti aññesaṃ puthujjanānaṃ supinantepi",
  "atk-s0503a:729_4": "agocarabhāvato, ariyānaṃ pana tassa tasseva āveṇikattā attasadisattā ca “attā”ti",
  "atk-s0503a:729_5": "laddhavohārassa maggaphalañāṇassa sātisayavisayabhāvato ekantasukhāvahaṃ nibbānaṃ",
  "atk-s0503a:729_6": "asaṅkhatadhātu “attano”ti vuttaṃ, taṃ nibbānaṃ jaññā jāneyya, maggaphalañāṇehi paṭivijjheyya,",
  "atk-s0503a:729_7": "sacchikareyyāti attho. Etena ariyānaṃ nibbāne adhimuttataṃ dasseti. Ariyā hi adhicittappavattikālepi",
  "atk-s0503a:729_8": "ekanteneva nibbāne ninnapoṇapabbhārabhāvena viharanti. Ettha ca yassa sati kāyagatā",
  "atk-s0503a:729_9": "upaṭṭhitā, so bhikkhu chasu phassāyatanesu saṃvuto, tato eva satataṃ samāhito attapaccakkhakaraṇena",
  "atk-s0503a:729_10": "nibbānaṃ attano jāneyyāti evaṃ gāthāpadānaṃ sambandho veditabbo. Evaṃ kāyānupassanāsatipaṭṭhānamukhena",
  "atk-s0503a:729_11": "yāva arahattā ekassa bhikkhuno niyyānamaggaṃ dasseti dhammarājā.",
  "atk-s0503a:730_0": "Aparo nayo – sati kāyagatā upaṭṭhitāti etena kāyānupassanāsatipaṭṭhānaṃ dasseti.",
  "atk-s0503a:730_1": "Chasu phassāyatanesu saṃvutoti phasso āyatanaṃ kāraṇaṃ etesanti phassāyatanāni, tesu",
  "atk-s0503a:730_2": "phassāyatanesu. Phassahetukesu phassapaccayā nibbattesu chasu cakkhusamphassajādivedayitesu",
  "atk-s0503a:730_3": "taṇhādīnaṃ appavattiyā saṃvuto, etena vedanānupassanāsatipaṭṭhānaṃ dasseti. Satataṃ",
  "atk-s0503a:730_4": "bhikkhu samāhitoti satataṃ niccakālaṃ nirantaraṃ vikkhepābhāvato samāhito bhikkhu.",
  "atk-s0503a:730_5": "So cāyaṃ avikkhepo sabbaso satipaṭṭhānabhāvanāya matthakappattāya hoti. Sammasanto",
  "atk-s0503a:730_6": "hi atītādibhedabhinnesu pañcupādānakkhandhesu anavasesatova pariggahetvā sammasatīti.",
  "atk-s0503a:730_7": "Etena sesasatipaṭṭhāne dasseti. Jaññā nibbānamattanoti evaṃ catusatipaṭṭhānabhāvanaṃ",
  "atk-s0503a:730_8": "matthakaṃ pāpetvā ṭhito bhinnakileso bhikkhu attano kilesanibbānaṃ paccavekkhaṇañāṇena",
  "atk-s0503a:730_9": "sayameva jāneyyāti attho.",
  "atk-s0503a:731_0": "Atha vā sati kāyagatā upaṭṭhitāti attano paresañca kāyassa yathāsabhāvapariññādīpanena",
  "atk-s0503a:731_1": "therassa sativepullappatti dīpitā. Chasu phassāyatanesu saṃvutoti cakkhādīsu chasu",
  "atk-s0503a:731_2": "dvāresu accantasaṃvaradīpanena satatavihārivasena therassa sampajaññappakāsinī paññāvepullappatti",
  "atk-s0503a:731_3": "dīpitā. Satataṃ bhikkhu samāhitoti samāpattibahulatādassanena navānupubbavihārasamāpattiyo",
  "atk-s0503a:731_4": "dassitā. Evaṃbhūto pana bhikkhu jaññā nibbānamattanoti katakiccattā uttari karaṇīyābhāvato",
  "atk-s0503a:731_5": "kevalaṃ attano anupādisesanibbānameva jāneyya cinteyya, aññampi tassa cintetabbaṃ natthīti adhippāyo.",
  "atk-s0503a:732": "Pañcamasuttavaṇṇanā niṭṭhitā.",
  "atk-s0503a:733": "6. Pilindavacchasuttavaṇṇanā",
  "atk-s0503a:734_0": "26. Chaṭṭhe pilindavacchoti pilindātissa nāmaṃ, vacchoti gottavasena theraṃ sañjānanti.",
  "atk-s0503a:734_1": "Vasalavādena samudācaratīti “ehi, vasala, apehi, vasalā”tiādinā bhikkhū vasalavādena",
  "atk-s0503a:734_2": "voharati ālapati. Sambahulā bhikkhūti bahū bhikkhū. Te theraṃ tathā samudācarantaṃ",
  "atk-s0503a:734_3": "disvā “arahāva samāno appahīnavāsanattā evaṃ bhaṇatī”ti ajānantā “dosantaro maññe",
  "atk-s0503a:734_4": "ayaṃ thero evaṃ samudācaratī”ti cintetvā ullapanādhippāyā taṃ tato vuṭṭhāpetuṃ bhagavato",
  "atk-s0503a:734_5": "ārocesuṃ. Tena vuttaṃ – “āyasmā, bhante, pilindavaccho bhikkhū vasalavādena samudācaratī”ti.",
  "atk-s0503a:734_6": "Keci panāhu – “imaṃ theraṃ bhikkhū ‘arahā’ti sañjānanti, ayañca bhikkhū pharusavacanena",
  "atk-s0503a:734_7": "evaṃ samudācarati, ‘abhūto eva nu kho imasmiṃ uttarimanussadhammo’ti vāsanāvasena",
  "atk-s0503a:734_8": "tassa tathā samudācāraṃ ajānantā ariyabhāvañcassa asaddahantā ujjhānasaññino bhagavato",
  "atk-s0503a:734_9": "tamatthaṃ ārocesu”nti. Bhagavā therassa dosantarābhāvaṃ pakāsetukāmo ekena bhikkhunā",
  "atk-s0503a:734_10": "taṃ pakkosāpetvā sammukhā tassa “pubbāciṇṇavasenāyaṃ tathā samudācarati, na pharusavacanādhippāyo”ti",
  "atk-s0503a:734_11": "āha. Tena vuttaṃ – “atha kho bhagavā aññataraṃ bhikkhuṃ āmantesī”tiādi.",
  "atk-s0503a:735_0": "Tattha pubbenivāsaṃ manasi karitvāti satthā “saccaṃ kira tvaṃ, vaccha, bhikkhū vasalavādena",
  "atk-s0503a:735_1": "samudācarasī”ti theraṃ pucchitvā tena “evaṃ, bhante”ti vutte “ayaṃ vaccho kilesavāsanāya",
  "atk-s0503a:735_2": "vasalavādaṃ na pariccajati, kiṃ nu kho atītesupi attabhāvesu brāhmaṇajātiko ahosī”ti",
  "atk-s0503a:735_3": "āvajjento pubbenivāsañāṇena sabbaññutaññāṇena vā tassa pubbenivāsaṃ atītāsu jātīsu",
  "atk-s0503a:735_4": "nivutthakkhandhasantānaṃ manasi karitvā hatthatale ṭhapitaṃ āmalakaṃ viya paccakkhakaraṇavasena",
  "atk-s0503a:735_5": "attano manasi katvā. Bhikkhū āmantesīti te bhikkhū saññāpetuṃ ālapi, abhāsi. Tena",
  "atk-s0503a:735_6": "vuttaṃ “mā kho tumhe, bhikkhave”tiādi.",
  "atk-s0503a:736_0": "Tattha māti paṭisedhe nipāto, tassa “ujjhāyitthā”ti iminā sambandho. Mā ujjhāyitthāti",
  "atk-s0503a:736_1": "mā heṭṭhā katvā cintayittha, olokayitthāti attho. Vacchassa bhikkhunoti ca ujjhāyanassa",
  "atk-s0503a:736_2": "usūyanatthattā sampadānavacanaṃ. Idānissa anujjhāyitabbe kāraṇaṃ dassento “na, bhikkhave,",
  "atk-s0503a:736_3": "vaccho dosantaro bhikkhū vasalavādena samudācaratī”ti āha. Tassattho – bhikkhave,",
  "atk-s0503a:736_4": "ayaṃ vaccho dosantaro dosacitto dosena byāpādena dūsitacitto hutvā bhikkhū vasalavādena",
  "atk-s0503a:736_5": "na samudācarati, maggeneva cassa byāpādo samugghātito. Evaṃ adosantarattepi tassa",
  "atk-s0503a:736_6": "tathā samudācārassa purimajātisiddhaṃ kāraṇaṃ dassento “vacchassa, bhikkhave”tiādimāha.",
  "atk-s0503a:737_0": "Tattha abbokiṇṇānīti khattiyādijātiantarehi avomissāni anantaritāni. Pañca jātisatāni",
  "atk-s0503a:737_1": "brāhmaṇakule paccājātānīti sabbāni tāni vacchassa pañca jātisatāni paṭipāṭiyā brāhmaṇakule",
  "atk-s0503a:737_2": "eva jātāni, ahesunti attho. So tassa vasalavādo dīgharattaṃ samudāciṇṇoti yo etarahi",
  "atk-s0503a:737_3": "khīṇāsavenapi satā pavattiyati, so tassa vacchassa bhikkhuno vasalavādo dīgharattaṃ",
  "atk-s0503a:737_4": "ito jātito paṭṭhāya uddhaṃ ārohanavasena pañcajātisatamattaṃ kālaṃ brāhmaṇajātikattā",
  "atk-s0503a:737_5": "samudāciṇṇo samudācarito ahosi. Brāhmaṇā hi jātisiddhena mānena thaddhā aññaṃ vasalavādena",
  "atk-s0503a:737_6": "samudācaranti. “Ajjhāciṇṇo”tipi paṭhanti, so eva attho. Tenāti tena dīgharattaṃ tathā",
  "atk-s0503a:737_7": "samudāciṇṇabhāvena, etenassa tathā samudācārassa kāraṇaṃ vāsanāti dasseti. Kā panāyaṃ",
  "atk-s0503a:737_8": "vāsanā nāma? Yaṃ kilesarahitassāpi santāne appahīnakilesānaṃ samācārasadisasamācārahetubhūtaṃ,",
  "atk-s0503a:737_9": "anādikālabhāvitehi kilesehi āhitaṃ sāmatthiyamattaṃ, tathārūpā adhimuttīti vadanti.",
  "atk-s0503a:737_10": "Taṃ panetaṃ abhinīhārasampattiyā ñeyyāvaraṇappahānavasena yattha kilesā pahīnā, tattha",
  "atk-s0503a:737_11": "bhagavato santāne natthi. Yattha pana tathā kilesā na pahīnā, tattha sāvakānaṃ paccekabuddhānañca",
  "atk-s0503a:737_12": "santāne atthi, tato tathāgatova anāvaraṇañāṇadassano.",
  "atk-s0503a:738_0": "Etamatthaṃ viditvāti etaṃ āyasmato pilindavacchassa satipi vasalasamudācāre dosantarābhāvasaṅkhātaṃ",
  "atk-s0503a:738_1": "atthaṃ viditvā. Imaṃ udānanti tassa aggaphalādhigamavibhāvanaṃ imaṃ udānaṃ udānesi.",
  "atk-s0503a:739_0": "Tattha yamhi na māyā vasati na mānoti yasmiṃ ariyapuggale santadosappaṭicchādanalakkhaṇā",
  "atk-s0503a:739_1": "māyā, “seyyohamasmī”tiādinā sampaggahavasena pavatto uṇṇatilakkhaṇo māno ca na vasati,",
  "atk-s0503a:739_2": "maggena samugghātitattā na pavattati na uppajjati. Yo vītalobho amamo nirāsoti yo",
  "atk-s0503a:739_3": "ca rāgādipariyāyavasena pavattassa ārammaṇaggahaṇalakkhaṇassa lobhassa sabbathā vigatattā",
  "atk-s0503a:739_4": "vītalobho, tato eva rūpādīsu katthaci mamāyanābhāvato amamo apariggaho, anāgatānampi",
  "atk-s0503a:739_5": "bhavādīnaṃ anāsīsanato nirāso. Panuṇṇakodhoti kujjhanalakkhaṇassa kodhassa anāgāmimaggena",
  "atk-s0503a:739_6": "sabbaso pahīnattā panuṇṇakodho samucchinnāghāto. Abhinibbutattoti yo evaṃ māyāmānalobhakodhānaṃ",
  "atk-s0503a:739_7": "samugghātena tadekaṭṭhatāya sabbassa saṃkilesapakkhassa suppahīnattā sabbaso kilesaparinibbānena",
  "atk-s0503a:739_8": "abhinibbutacitto sītibhūto. So brāhmaṇo so samaṇo sa bhikkhūti so evarūpo khīṇāsavo",
  "atk-s0503a:739_9": "sabbaso bāhitapāpattā brāhmaṇo, so eva samitapāpattā samacariyāya ca samaṇo, so eva",
  "atk-s0503a:739_10": "ca sabbaso bhinnakilesattā bhikkhu nāma. Evaṃbhūto ca, bhikkhave, vaccho so kathaṃ",
  "atk-s0503a:739_11": "dosantaro kiñci kāyakammādiṃ pavatteyya, kevalaṃ pana vāsanāya appahīnattā vasalavādena samudācaratīti.",
  "atk-s0503a:740": "Chaṭṭhasuttavaṇṇanā niṭṭhitā.",
  "atk-s0503a:741": "7. Sakkudānasuttavaṇṇanā",
  "atk-s0503a:742_0": "27. Sattame sattāhaṃ ekapallaṅkena nisinno hoti aññataraṃ samādhiṃ samāpajjitvāti",
  "atk-s0503a:742_1": "ettha keci tāva āhu “arahattaphalasamādhi idha ‘aññataro samādhī’ti adhippeto”ti.",
  "atk-s0503a:742_2": "Tañhi so āyasmā bahulaṃ samāpajjati diṭṭhadhammasukhavihāratthaṃ, pahoti ca sattāhampi",
  "atk-s0503a:742_3": "phalasamāpattiyā vītināmetuṃ. Tathā hi bhagavatā –",
  "atk-s0503a:743": "“Ahaṃ, bhikkhave, yāvade ākaṅkhāmi vivicceva kāmehi, vivicca akusalehi dhammehi…pe… viharāmi. Kassapopi, bhikkhave, yāvade ākaṅkhati vivicceva kāmehi…pe… viharatī”ti –",
  "atk-s0503a:744_0": "Ādinā navānupubbavihārachaḷabhiññādibhede uttarimanussadhamme attanā samasamaṭṭhāne",
  "atk-s0503a:744_1": "ṭhapito, na cettha “yadi evaṃ thero yamakapāṭihāriyampi kareyyā”ti vattabbaṃ sāvakasādhāraṇānaṃyeva",
  "atk-s0503a:744_2": "jhānādīnaṃ adhippetattāti.",
  "atk-s0503a:745_0": "Porāṇā panāhu – aññataraṃ samādhiṃ samāpajjitvāti nirodhasamāpattiṃ samāpajjitvā.",
  "atk-s0503a:745_1": "Kathaṃ pana nirodhasamāpatti samādhīti vuttā? Samādhānaṭṭhena. Ko panāyaṃ samādhānaṭṭho?",
  "atk-s0503a:745_2": "Sammadeva ādhātabbatā. Yā hi esā paccanīkadhammehi akampanīyā balappattiyā samathabalaṃ",
  "atk-s0503a:745_3": "vipassanābalanti imehi dvīhi balehi, aniccadukkhānattanibbidāvirāganirodhapaṭinissaggavivaṭṭānupassanā",
  "atk-s0503a:745_4": "cattāri maggañāṇāni cattāri ca phalañāṇānīti imesaṃ soḷasannaṃ ñāṇānaṃ vasena soḷasahi",
  "atk-s0503a:745_5": "ñāṇacariyāhi, paṭhamajjhānasamādhiādayo aṭṭha samādhī ekajjhaṃ katvā gahito tesaṃ",
  "atk-s0503a:745_6": "upacārasamādhi cāti imesaṃ navannaṃ samādhīnaṃ vasena navahi samādhicariyāhi kāyasaṅkhāro",
  "atk-s0503a:745_7": "vacīsaṅkhāro cittasaṅkhāroti imesaṃ tiṇṇaṃ saṅkhārānaṃ tattha tattha paṭippassaddhiyā",
  "atk-s0503a:745_8": "tathā viharitukāmena yathāvuttesu ṭhānesu vasībhāvappattena arahatā anāgāminā vā",
  "atk-s0503a:745_9": "yathādhippetaṃ kālaṃ cittacetasikasantānassa sammadeva appavatti ādhātabbā, tassā",
  "atk-s0503a:745_10": "tathā samādhātabbatā idha samādhānaṭṭho, tenāyaṃ vihāro samādhīti vutto, na avikkhepaṭṭhena.",
  "atk-s0503a:745_11": "Etenassa samāpattiatthopi vuttoti veditabbo. Imañhi nirodhasamāpattiṃ sandhāya paṭisambhidāmagge –",
  "atk-s0503a:746": "“Kathaṃ dvīhi balehi samannāgatattā tiṇṇaṃ saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi vasībhāvatāya saññānirodhasamāpattiyā ñāṇa”nti –",
  "atk-s0503a:747_0": "Pucchitvā “dvīhi balehī”ti dve balāni samathabalaṃ vipassanābalanti vitthāro. Sāyaṃ",
  "atk-s0503a:747_1": "nirodhasamāpattikathā visuddhimagge saṃvaṇṇitāva. Kasmā panāyaṃ thero phalasamāpattiṃ",
  "atk-s0503a:747_2": "asamāpajjitvā nirodhaṃ samāpajji? Sattesu anukampāya. Ayañhi mahāthero sabbāpi samāpattiyo",
  "atk-s0503a:747_3": "vaḷañjeti, sattānuggahena pana yebhuyyena nirodhaṃ samāpajjati. Tañhi samāpajjitvā",
  "atk-s0503a:747_4": "vuṭṭhitassa kato appakopi sakkāro visesato mahapphalo mahānisaṃso hotīti.",
  "atk-s0503a:748": "Vuṭṭhāsīti arahattaphalacittuppattiyā vuṭṭhāsi. Nirodhaṃ samāpanno hi arahā ce arahattaphalassa, anāgāmī ce anāgāmiphalassa uppādena vuṭṭhito nāma hoti.",
  "atk-s0503a:749_0": "Tena kho pana samayena sakko devānamindo āyasmato mahākassapassa piṇḍapātaṃ dātukāmo",
  "atk-s0503a:749_1": "hotīti kathaṃ tassa dātukāmatā jātā? Yāni “tāni pañcamattāni devatāsatānī”ti vuttāni,",
  "atk-s0503a:749_2": "tā sakkassa devarañño paricārikā kakuṭapādiniyo pubbe “ayyo mahākassapo rājagahaṃ",
  "atk-s0503a:749_3": "piṇḍāya pavisati, gacchatha therassa dānaṃ dethā”ti sakkena pesitā upagantvā dibbāhāraṃ",
  "atk-s0503a:749_4": "dātukāmā ṭhitā therena paṭikkhittā devalokameva gatā. Idāni purimappaṭikkhepaṃ cintetvā",
  "atk-s0503a:749_5": "“kadāci gaṇheyyā”ti samāpattito vuṭṭhitassa therassa dānaṃ dātukāmā sakkassa anārocetvā",
  "atk-s0503a:749_6": "sayameva āgantvā dibbabhojanāni upanentiyo purimanayeneva therena paṭikkhittā devalokaṃ",
  "atk-s0503a:749_7": "gantvā sakkena “kahaṃ gatatthā”ti puṭṭhā tamatthaṃ ārocetvā “dinno vo therassa piṇḍapāto”ti",
  "atk-s0503a:749_8": "sakkena vutte “gaṇhituṃ na icchatī”ti. “Kiṃ kathesī”ti? “‘Duggatānaṃ saṅgahaṃ karissāmī’ti",
  "atk-s0503a:749_9": "āha, devā”ti. “Tumhe kenākārena gatā”ti? “Imināva, devā”ti. Sakko “tumhādisiyo therassa",
  "atk-s0503a:749_10": "piṇḍapātaṃ kiṃ dassantī”ti? Sayaṃ dātukāmo, jarājiṇṇo khaṇḍadanto palitakeso obhaggasarīro",
  "atk-s0503a:749_11": "mahallako tantavāyo hutvā, sujampi asuradhītaraṃ tathārūpimeva mahallikaṃ katvā,",
  "atk-s0503a:749_12": "ekaṃ pesakāravīthiṃ māpetvā tantaṃ pasārento acchi, sujā tasaraṃ pūreti. Tena vuttaṃ",
  "atk-s0503a:749_13": "– “tena kho pana samayena sakko devānamindo…pe… tasaraṃ pūretī”ti.",
  "atk-s0503a:750_0": "Tattha tantaṃ vinātīti pasāritatantaṃ vinanto viya hoti. Tasaraṃ pūretīti tasaravaṭṭiṃ",
  "atk-s0503a:750_1": "vaḍḍhentī viya. Yena sakkassa devānamindassa nivesanaṃ tenupasaṅkamīti thero nivāsetvā",
  "atk-s0503a:750_2": "pattacīvaramādāya “duggatajanasaṅgahaṃ karissāmī”ti nagarābhimukho gacchanto bahinagare",
  "atk-s0503a:750_3": "sakkena māpitaṃ pesakāravīthiṃ paṭipajjitvā olokento addasa oluggaviluggajiṇṇasālaṃ",
  "atk-s0503a:750_4": "tattha ca te jāyampatike yathāvuttarūpe tantavāyakammaṃ karonte disvā cintesi – “ime",
  "atk-s0503a:750_5": "mahallakakālepi kammaṃ karonti. Imasmiṃ nagare imehi duggatatarā natthi maññe. Imehi",
  "atk-s0503a:750_6": "dinnaṃ sākamattampi gahetvā imesaṃ saṅgahaṃ karissāmī”ti. So tesaṃ gehābhimukho agamāsi.",
  "atk-s0503a:750_7": "Sakko taṃ āgacchantaṃ disvā sujaṃ āha – “bhadde, mayhaṃ ayyo ito āgacchati, taṃ tvaṃ",
  "atk-s0503a:750_8": "apassantī viya tuṇhī hutvā nisīda. Khaṇeneva vañcetvā piṇḍapātaṃ dassāmā”ti thero",
  "atk-s0503a:750_9": "gantvā gehadvāre aṭṭhāsi. Tepi apassantā viya attano kammameva karontā thokaṃ āgamayiṃsu.",
  "atk-s0503a:750_10": "Atha sakko “gehadvāre ṭhito eko thero viya khāyati, upadhārehi tāvā”ti āha. “Tumhe",
  "atk-s0503a:750_11": "gantvā upadhāretha, sāmī”ti. So gehā nikkhamitvā theraṃ pañcapatiṭṭhitena vanditvā",
  "atk-s0503a:750_12": "ubhohi hatthehi jaṇṇukāni olumbitvā nitthunanto uṭṭhāya “kataratthero nu kho ayyo”ti",
  "atk-s0503a:750_13": "thokaṃ osakkitvā “akkhīni me dhūmāyantī”ti vatvā nalāṭe hatthaṃ ṭhapetvā uddhaṃ ulloketvā",
  "atk-s0503a:750_14": "“aho dukkhaṃ ayyo no mahākassapattherova cirassaṃ me kuṭidvāraṃ āgato. Atthi nu kho",
  "atk-s0503a:750_15": "kiñci gehe”ti āha. Sujā thokaṃ ākulā viya hutvā “atthi, sāmī”ti paṭivacanaṃ adāsi.",
  "atk-s0503a:750_16": "Sakko, “bhante, lūkhaṃ vā paṇītaṃ vāti acintetvā saṅgahaṃ no karothā”ti pattaṃ gaṇhi.",
  "atk-s0503a:750_17": "Thero pattaṃ dento “imesaṃ eva duggatānaṃ jarājiṇṇānaṃ mayā saṅgaho kātabbo”ti cintesi.",
  "atk-s0503a:750_18": "So anto pavisitvā ghaṭiodanaṃ nāma ghaṭito uddharitvā, pattaṃ pūretvā, therassa hatthe",
  "atk-s0503a:750_19": "ṭhapesi. Tena vuttaṃ – “addasā kho sakko devānamindo…pe… adāsī”ti.",
  "atk-s0503a:751_0": "Tattha ghaṭiyāti bhattaghaṭito. “Ghaṭiodana”ntipi pāṭho, tassa ghaṭiodanaṃ nāma devānaṃ",
  "atk-s0503a:751_1": "koci āhāravisesoti atthaṃ vadanti. Uddharitvāti kutoci bhājanato uddharitvā. Anekasūpo",
  "atk-s0503a:751_2": "so eva āhāro patte pakkhipitvā therassa hatthe ṭhapanakāle kapaṇānaṃ upakappanakalūkhāhāro",
  "atk-s0503a:751_3": "viya paññāyittha, hatthe ṭhapitamatte pana attano dibbasabhāveneva aṭṭhāsi. Anekasūpoti",
  "atk-s0503a:751_4": "muggamāsādisūpehi ceva khajjavikatīhi ca anekavidhasūpo. Anekabyañjanoti nānāvidhauttaribhaṅgo.",
  "atk-s0503a:751_5": "Anekarasabyañjanoti anekehi sūpehi ceva byañjanehi ca madhurādimūlarasānañceva sambhinnarasānañca",
  "atk-s0503a:751_6": "abhibyañjako, nānaggarasasūpabyañjanoti attho.",
  "atk-s0503a:752_0": "So kira piṇḍapāto therassa hatthe ṭhapitakāle rājagahanagaraṃ attano dibbagandhena",
  "atk-s0503a:752_1": "ajjhotthari, tato thero cintesi – “ayaṃ puriso appesakkho, piṇḍapāto ativiya paṇīto",
  "atk-s0503a:752_2": "sakkassa bhojanasadiso. Ko nu kho eso”ti? Atha naṃ “sakko”ti ñatvā āha – “bhāriyaṃ",
  "atk-s0503a:752_3": "te, kosiya, kammaṃ kataṃ duggatānaṃ sampattiṃ vilumpantena, ajja mayhaṃ dānaṃ datvā",
  "atk-s0503a:752_4": "kocideva duggato senāpatiṭṭhānaṃ vā seṭṭhiṭṭhānaṃ vā labheyyā”ti. “Ko mayā duggatataro",
  "atk-s0503a:752_5": "atthi, bhante”ti? “Kathaṃ tvaṃ duggato devarajjasiriṃ anubhavanto”ti? “Bhante, evaṃ",
  "atk-s0503a:752_6": "nāmetaṃ, mayā pana anuppanne buddhe kalyāṇakammaṃ kataṃ, buddhuppāde pana vattamāne",
  "atk-s0503a:752_7": "puññakammaṃ katvā cūḷarathadevaputto mahārathadevaputto anekavaṇṇadevaputtoti ime",
  "atk-s0503a:752_8": "tayo devaputtā mamāsannaṭṭhāne nibbattā mahātejavantatarā. Ahaṃ tesu devaputtesu",
  "atk-s0503a:752_9": "‘nakkhattaṃ kīḷissāmā’ti paricārikāyo gahetvā antaravīthiṃ otiṇṇesu palāyitvā gehaṃ",
  "atk-s0503a:752_10": "pavisāmi. Tesañhi sarīrato tejo mama sarīraṃ ottharati, mama sarīrato tejo tesaṃ",
  "atk-s0503a:752_11": "sarīraṃ na ottharati. Ko mayā duggatataro, bhante”ti? “Evaṃ santepi ito paṭṭhāya",
  "atk-s0503a:752_12": "mayhaṃ mā evaṃ vañcetvā dānamadāsī”ti. “Vañcetvā tumhākaṃ dāne dinne mayhaṃ kusalaṃ",
  "atk-s0503a:752_13": "atthi natthī”ti? “Atthi, āvuso”ti. “Evaṃ sante kusalakaraṇaṃ nāma mayhaṃ bhāro, bhante”ti",
  "atk-s0503a:752_14": "vatvā theraṃ vanditvā sujaṃ ādāya theraṃ padakkhiṇaṃ katvā, vehāsaṃ abbhuggantvā",
  "atk-s0503a:752_15": "“aho dānaṃ paramadānaṃ, kassape suppatiṭṭhita”nti tikkhattuṃ udānaṃ udānesi. Tena",
  "atk-s0503a:752_16": "vuttaṃ “atha kho āyasmato mahākassapassa etadahosī”tiādi.",
  "atk-s0503a:753_0": "Tattha kosiyāti sakkaṃ devānamindaṃ gottena ālapati. Puññena atthoti puññena payojanaṃ.",
  "atk-s0503a:753_1": "Atthīti vacanaseso. Vehāsaṃ abbhuggantvāti pathavito vehāsaṃ abhiuggantvā. Ākāse",
  "atk-s0503a:753_2": "antalikkheti ākāsameva pariyāyasaddena antalikkheti vadanti. Atha vā antalikkhasaṅkhāte",
  "atk-s0503a:753_3": "ākāse na kasiṇugghāṭimādiākāseti visesento vadati. Aho dānanti ettha ahoti acchariyatthe",
  "atk-s0503a:753_4": "nipāto. Sakko hi devānamindo, “yasmā nirodhā vuṭṭhitassa ayyassa mahākassapattherassa",
  "atk-s0503a:753_5": "sakkaccaṃ sahatthena cittīkatvā anapaviddhaṃ kālena paresaṃ anupahacca, sammādiṭṭhiṃ",
  "atk-s0503a:753_6": "purakkhatvā idamīdisaṃ mayā dibbabhojanadānaṃ dinnaṃ, tasmā khettasampatti deyyadhammasampatti",
  "atk-s0503a:753_7": "cittasampattīti, tividhāyapi sampattiyā samannāgatattā sabbaṅgasampannaṃ vata mayā",
  "atk-s0503a:753_8": "dānaṃ pavattita”nti acchariyabbhutacittajāto tadā attano hadayabbhantaragataṃ pītisomanassaṃ",
  "atk-s0503a:753_9": "samuggiranto “aho dāna”nti vatvā tassa dānassa vuttanayena uttamadānabhāvaṃ khettaṅgatabhāvañca",
  "atk-s0503a:753_10": "pakāsento “paramadānaṃ kassape suppatiṭṭhita”nti udānaṃ udānesi.",
  "atk-s0503a:754_0": "Evaṃ pana sakkassa udānentassa bhagavā vihāre ṭhitoyeva dibbasotena saddaṃ sutvā",
  "atk-s0503a:754_1": "“passatha, bhikkhave, sakkaṃ devānamindaṃ udānaṃ udānetvā ākāsena gacchanta”nti bhikkhūnaṃ",
  "atk-s0503a:754_2": "vatvā tehi “kiṃ pana, bhante, tena kata”nti puṭṭho “mama puttassa kassapassa vañcetvā",
  "atk-s0503a:754_3": "dānaṃ adāsi, tena ca attamano udānesī”ti āha. Tena vuttaṃ “assosi kho bhagavā dibbāya sotadhātuyā”tiādi.",
  "atk-s0503a:755_0": "Tattha dibbāya sotadhātuyāti dibbasadisattā dibbā. Devatānañhi sucaritakammanibbattā",
  "atk-s0503a:755_1": "pittasemharuhirādīhi apalibuddhā upakkilesavinimuttatāya dūrepi ārammaṇaṃ gahetuṃ",
  "atk-s0503a:755_2": "samatthā dibbapasādasotadhātu hoti. Ayañcāpi bhagavato vīriyabhāvanābalanibbattā",
  "atk-s0503a:755_3": "ñāṇamayā sotadhātu tādisā evāti dibbasadisattā dibbā. Api ca dibbavihāravasena paṭiladdhattā",
  "atk-s0503a:755_4": "attanā ca dibbavihārasannissitattāpi dibbā. Savanaṭṭhena ca sabhāvadhāraṇaṭṭhena",
  "atk-s0503a:755_5": "ca sotadhātu, sotadhātuyāpi kiccakaraṇena sotadhātu viyāti sotadhātu, tāya dibbāya",
  "atk-s0503a:755_6": "sotadhātuyā. Visuddhāyāti parisuddhāya nirupakkilesāya. Atikkantamānusikāyāti manussūpacāraṃ",
  "atk-s0503a:755_7": "atikkamitvā saddassavanena mānusikamaṃsasotadhātuṃ atikkamitvā ṭhitāya.",
  "atk-s0503a:756": "Etamatthaṃ viditvāti “sammāpaṭipattiyā guṇavisese patiṭṭhitaṃ purisātisayaṃ devāpi manussāpi ādarajātā ativiya pihayantī”ti imamatthaṃ viditvā tadatthadīpanaṃ imaṃ udānaṃ udānesi.",
  "atk-s0503a:757_0": "Tatra piṇḍapātikaṅgasaṅkhātaṃ dhutaṅgaṃ samādāya tassa paripūraṇena piṇḍapātikassa.",
  "atk-s0503a:757_1": "Nanu cāyaṃ gāthā āyasmantaṃ mahākassapaṃ nimittaṃ katvā bhāsitā, thero ca sabbesaṃ",
  "atk-s0503a:757_2": "dhutavādānaṃ aggo terasadhutaṅgadharo, so kasmā ekeneva dhutaṅgena kittitoti? Aṭṭhuppattivasenāyaṃ",
  "atk-s0503a:757_3": "niddeso. Atha vā desanāmattametaṃ, iminā desanāsīsena sabbepissa dhutaṅgā vuttāti",
  "atk-s0503a:757_4": "veditabbā. Atha vā “yathāpi bhamaro puppha”nti gāthāya vuttanayena paramappicchatāya",
  "atk-s0503a:757_5": "kulānuddayatāya cassa sabbaṃ piṇḍapātikavattaṃ akkhaṇḍetvā tattha sātisayaṃ paṭipattiyā",
  "atk-s0503a:757_6": "pakāsanatthaṃ “piṇḍapātikassā”ti vuttaṃ. Piṇḍapātikassāti ca pihayantīti padaṃ apekkhitvā",
  "atk-s0503a:757_7": "sampadānavacanaṃ, taṃ upayogatthe daṭṭhabbaṃ. Attabharassāti “appāni ca tāni sulabhāni",
  "atk-s0503a:757_8": "anavajjānī”ti evaṃ vuttehi appānavajjasulabharūpehi catūhi paccayehi attānameva bharantassa.",
  "atk-s0503a:757_9": "Anaññaposinoti āmisasaṅgaṇhanena aññe sissādike posetuṃ anussukkatāya anaññaposino.",
  "atk-s0503a:757_10": "Padadvayenassa kāyaparihārikena cīvarena kucchiparihārikena piṇḍapātena vicaraṇato",
  "atk-s0503a:757_11": "sallahukavuttitaṃ subharataṃ paramañca santuṭṭhiṃ dasseti. Atha vā attabharassāti",
  "atk-s0503a:757_12": "ekavacanicchāya attabhāvasaṅkhātaṃ ekaṃyeva imaṃ attānaṃ bharati, na ito paraṃ aññanti",
  "atk-s0503a:757_13": "attabharo, tato eva attanā aññassa posetabbassa abhāvato anaññaposī, tassa attabharassa",
  "atk-s0503a:757_14": "anaññaposino. Padadvayenapi khīṇāsavabhāvena āyatiṃ anādānataṃ dasseti.",
  "atk-s0503a:758_0": "Devā pihayanti…pe… satīmatoti taṃ aggaphalādhigamena sabbakilesadarathapariḷāhānaṃ",
  "atk-s0503a:758_1": "vūpasamena paṭippassaddhiyā upasantaṃ, sativepullappattiyā niccakālaṃ satokāritāya",
  "atk-s0503a:758_2": "satimantaṃ, tato eva iṭṭhāniṭṭhādīsu tādilakkhaṇappattaṃ khīṇāsavaṃ sakkādayo devā",
  "atk-s0503a:758_3": "pihayanti patthenti, tassa sīlādiguṇavisesesu bahumānaṃ uppādentā ādaraṃ janenti, pageva manussāti.",
  "atk-s0503a:759": "Sattamasuttavaṇṇanā niṭṭhitā.",
  "atk-s0503a:760": "8. Piṇḍapātikasuttavaṇṇanā",
  "atk-s0503a:761_0": "28. Aṭṭhame pacchābhattanti ekāsanikakhalupacchābhattikānaṃ pātova bhuttānaṃ antomajjhanhikopi",
  "atk-s0503a:761_1": "pacchābhattameva, idha pana pakatibhattasseva pacchato pacchābhattanti veditabbaṃ.",
  "atk-s0503a:761_2": "Piṇḍapātapaṭikkantānanti piṇḍapātato paṭikkantānaṃ, piṇḍapātaṃ pariyesitvā bhattakiccassa",
  "atk-s0503a:761_3": "niṭṭhāpanavasena tato nivattānaṃ. Karerimaṇḍalamāḷeti ettha karerīti varuṇarukkhassa",
  "atk-s0503a:761_4": "nāmaṃ. So kira gandhakuṭiyā maṇḍapassa sālāya ca antare hoti, tena gandhakuṭīpi “karerikuṭikā”ti",
  "atk-s0503a:761_5": "vuccati, maṇḍapopi sālāpi “karerimaṇḍalamāḷo”ti. Tasmā karerirukkhassa avidūre kate",
  "atk-s0503a:761_6": "nisīdanasālasaṅkhāte maṇḍalamāḷe. Tiṇapaṇṇacchadanaṃ anovassakaṃ “maṇḍalamāḷo”ti",
  "atk-s0503a:761_7": "vadanti, atimuttakādilatāmaṇḍapo “maṇḍalamāḷo”ti apare.",
  "atk-s0503a:762_0": "Kālena kālanti kāle kāle antarantarā, tasmiṃ tasmiṃ samayeti attho. Manāpiketi manavaḍḍhake,",
  "atk-s0503a:762_1": "piyarūpe iṭṭheti attho. Iṭṭhāniṭṭhabhāvo ca puggalavasena ca dvāravasena ca gahetabbo.",
  "atk-s0503a:762_2": "Ekaccassa hi iṭṭhābhimato ekaccassa aniṭṭho hoti, ekaccassa aniṭṭhābhimato ekaccassa",
  "atk-s0503a:762_3": "iṭṭho. Tathā ekassa dvārassa iṭṭho aññassa aniṭṭho. Vipākavasena panettha vinicchayo",
  "atk-s0503a:762_4": "veditabbo. Kusalavipāko hi ekantena iṭṭho, akusalavipāko aniṭṭho evāti. Cakkhunā",
  "atk-s0503a:762_5": "rūpe passitunti gāmaṃ piṇḍāya paviṭṭho upāsakehi gehaṃ pavesetvā pūjāsakkārakaraṇatthaṃ",
  "atk-s0503a:762_6": "upanītesu āsanavitānādīsu nānāvirāgasamujjalavaṇṇasaṅkhāte rajanīye aññe ca saviññāṇakarūpe",
  "atk-s0503a:762_7": "cakkhudvārikaviññāṇehi passituṃ. Saddeti tatheva issarajanānaṃ gehaṃ paviṭṭho tesaṃ",
  "atk-s0503a:762_8": "payutte gītavāditasadde sotuṃ. Gandheti tathā tehi pūjāsakkāravasena upanīte pupphadhūmādigandhe",
  "atk-s0503a:762_9": "ghāyituṃ. Raseti tehi dinnāhāraparibhoge nānaggarase sāyituṃ. Phoṭṭhabbeti mahagghapaccattharaṇesu",
  "atk-s0503a:762_10": "āsanesu nisinnakāle sukhasamphasse phoṭṭhabbe phusituṃ. Evañca pañcadvārikaiṭṭhārammaṇappaṭilābhaṃ",
  "atk-s0503a:762_11": "kittetvā idāni manodvārikaiṭṭhārammaṇappaṭilābhaṃ dassetuṃ “sakkato”tiādi vuttaṃ.",
  "atk-s0503a:762_12": "Taṃ heṭṭhā vuttatthameva.",
  "atk-s0503a:763_0": "Kiṃ pana apiṇḍapātikānaṃ ayaṃ nayo na labbhatīti? Labbhati. Tesampi hi nimantanasalākabhattādiatthaṃ",
  "atk-s0503a:763_1": "gāmaṃ gatakāle uḷāravibhavā upāsakā tathā sakkārasammānaṃ karontiyeva, taṃ pana aniyataṃ.",
  "atk-s0503a:763_2": "Piṇḍapātikānaṃ pana tadā niccameva tattha pūjāsakkāraṃ kariyamānaṃ disvā, sakkāragarutāya",
  "atk-s0503a:763_3": "anissaraṇamagge ṭhatvā, ayonisomanasikāravasena te bhikkhū evamāhaṃsu. Tenevāha –",
  "atk-s0503a:763_4": "“handāvuso, mayampi piṇḍapātikā homā”tiādi.",
  "atk-s0503a:764_0": "Tattha handāti vossaggatthe nipāto. Lacchāmāti labhissāma. Tenupasaṅkamīti tattha",
  "atk-s0503a:764_1": "surabhigandhakuṭiyaṃ nisinno tesaṃ taṃ kathāsallāpaṃ sutvā “ime bhikkhū mādisassa",
  "atk-s0503a:764_2": "nāma buddhassa sāsane pabbajitvā mayā saddhiṃ ekavihāre vasantāpi evaṃ ayonisomanasikāravasena",
  "atk-s0503a:764_3": "kathaṃ pavattenti, sallekhe na vattanti, handa te tato nivāretvā sallekhavihāre niyojessāmī”ti",
  "atk-s0503a:764_4": "maṇḍalamāḷaṃ upasaṅkami. Sesaṃ heṭṭhā vuttanayameva.",
  "atk-s0503a:765_0": "Etamatthaṃ viditvāti “appicchatāsantuṭṭhitāsallekhānaṃ vasena kilese dhunituṃ taṇhaṃ",
  "atk-s0503a:765_1": "visosetuṃ paṭipannoti piṇḍapātikassa sato devā pihayanti, tassa paṭipattiyā ādarajātā",
  "atk-s0503a:765_2": "piyāyanti, na ito aññathā”ti imamatthaṃ viditvā tadatthadīpanaṃ imaṃ udānaṃ udānesi.",
  "atk-s0503a:766_0": "Tattha no ce saddasilokanissitoti “aho ayyo appiccho santuṭṭho paramasallekhavuttī”tiādinā",
  "atk-s0503a:766_1": "parehi kittitabbasaddasaṅkhātaṃ silokaṃ. Taṇhāya nissito na hoti ceti attho. Saddo",
  "atk-s0503a:766_2": "vā sammukhā vaṇṇabhaṇanathutighoso, siloko parammukhabhūtā pasaṃsā patthaṭayasatā",
  "atk-s0503a:766_3": "vā. Sesaṃ anantarasutte vuttanayameva.",
  "atk-s0503a:767": "Aṭṭhamasuttavaṇṇanā niṭṭhitā.",
  "atk-s0503a:768": "9. Sippasuttavaṇṇanā",
  "atk-s0503a:769_0": "29. Navame ko nu kho, āvuso, sippaṃ jānātīti, āvuso, amhesu idha sannipatitesu ko",
  "atk-s0503a:769_1": "nu jīvitanimittaṃ sikkhitabbaṭṭhena “sippa”nti laddhanāmaṃ yaṃkiñci ājīvaṃ vijānāti?",
  "atk-s0503a:769_2": "Ko kiṃ sippaṃ sikkhīti ko dīgharattaṃ sippācariyakulaṃ payirupāsitvā āgamato payogato",
  "atk-s0503a:769_3": "ca hatthisippādīsu kiṃ sippaṃ sikkhi? Kataraṃ sippaṃ sippānaṃ agganti sabbasippānaṃ",
  "atk-s0503a:769_4": "agārayhatāya mahapphalatāya akicchasiddhiyā ca kataraṃ sippaṃ aggaṃ uttamaṃ? Yaṃ",
  "atk-s0503a:769_5": "nissāya sukhena sakkā jīvitunti adhippāyo. Tatthekacceti tesu bhikkhūsu ekacce bhikkhū.",
  "atk-s0503a:769_6": "Ye hatthācariyakulā pabbajitā te. Evamāhaṃsūti te evaṃ bhaṇiṃsu. Ito parampi “ekacce”ti",
  "atk-s0503a:769_7": "vuttaṭṭhāne eseva nayo. Hatthisippanti yaṃ hatthīnaṃ pariggaṇhanadamanasāraṇarogatikicchādibhedaṃ",
  "atk-s0503a:769_8": "kattabbaṃ, taṃ uddissa pavattaṃ sabbampi sippaṃ idha “hatthisippa”nti adhippetaṃ.",
  "atk-s0503a:769_9": "Assasippanti etthāpi eseva nayo. Rathasippaṃ pana rathayoggānaṃ damanasāraṇādividhānavasena",
  "atk-s0503a:769_10": "ceva rathassa karaṇavasena ca veditabbaṃ. Dhanusippanti issāsasippaṃ, yo dhanubbedhoti",
  "atk-s0503a:769_11": "vuccati. Tharusippanti sesaāvudhasippaṃ. Muddāsippanti hatthamuddāya gaṇanasippaṃ.",
  "atk-s0503a:769_12": "Gaṇanasippanti acchiddakagaṇanasippaṃ. Saṅkhānasippanti saṅkalanapaṭuppādanādivasena",
  "atk-s0503a:769_13": "piṇḍagaṇanasippaṃ. Taṃ yassa paguṇaṃ hoti, so rukkhampi disvā “ettakāni ettha paṇṇānī”ti",
  "atk-s0503a:769_14": "gaṇituṃ jānāti. Lekhāsippanti nānākārehi akkharalikhanasippaṃ, lipiñāṇaṃ vā. Kāveyyasippanti",
  "atk-s0503a:769_15": "attano cintāvasena vā parato paṭiladdhasutavasena vā, “imassa ayamattho, evaṃ naṃ",
  "atk-s0503a:769_16": "yojessāmī”ti evaṃ atthavasena vā, kiñcideva kabbaṃ disvā, “tappaṭibhāgaṃ kabbaṃ karissāmī”ti",
  "atk-s0503a:769_17": "ṭhānuppattikapaṭibhānavasena vā cintākaviādīnaṃ catunnaṃ kavīnaṃ kabbakaraṇasippaṃ.",
  "atk-s0503a:769_18": "Vuttañhetaṃ bhagavatā –",
  "atk-s0503a:770": "“Cattārome, bhikkhave, kavī – cintākavi, sutakavi, atthakavi, paṭibhānakavī”ti.",
  "atk-s0503a:771_0": "Lokāyatasippanti “kāko seto aṭṭhīnaṃ setattā, balākā rattā lohitassa rattattā”ti",
  "atk-s0503a:771_1": "evamādinayappavattaṃ paralokanibbānānaṃ paṭisedhakaṃ vitaṇḍasatthasippaṃ. Khattavijjāsippanti",
  "atk-s0503a:771_2": "abbheyyamāsurakkhādinītisatthasippaṃ. Imāni kira dvādasa mahāsippāni nāma. Tenevāha",
  "atk-s0503a:771_3": "tattha tattha “sippānaṃ agga”nti.",
  "atk-s0503a:772_0": "Etamatthaṃ viditvāti etaṃ sabbasippāyatanānaṃ jīvikatthatāya vaṭṭadukkhato anissaraṇabhāvaṃ,",
  "atk-s0503a:772_1": "sīlādīnaṃyeva pana suparisuddhānaṃ nissaraṇabhāvaṃ, taṃ samaṅginoyeva ca bhikkhubhāvaṃ",
  "atk-s0503a:772_2": "sabbākārato viditvā tadatthavibhāvanaṃ imaṃ udānaṃ udānesi.",
  "atk-s0503a:773_0": "Tattha asippajīvīti catunnaṃ taṇhuppādānaṃ samucchedavikkhambhanena paccayāsāya visositattā",
  "atk-s0503a:773_1": "yaṃkiñci sippaṃ upanissāya jīvikaṃ na kappetīti asippajīvī, etena ājīvapārisuddhisīlaṃ",
  "atk-s0503a:773_2": "dasseti. Lahūti appakiccatāya sallahukavuttitāya ca lahu abahulasambhāro, etena catupaccayasantosasiddhaṃ",
  "atk-s0503a:773_3": "subharataṃ dasseti. Atthakāmoti sadevakassa lokassa atthameva kāmetīti atthakāmo,",
  "atk-s0503a:773_4": "etena sattānaṃ anatthaparivajjanassa pakāsitattā pātimokkhasaṃvarasīlaṃ dasseti pāṇātipātādianatthaviramaṇaparidīpanato.",
  "atk-s0503a:773_5": "Yatindriyoti cakkhādīnaṃ channaṃ indriyānaṃ abhijjhādyappavattito saṃyamena yatindriyo,",
  "atk-s0503a:773_6": "etena indriyasaṃvarasīlaṃ vuttaṃ. Sabbadhi vippamuttoti evaṃ suparisuddhasīlo catupaccayasantose",
  "atk-s0503a:773_7": "avaṭṭhito sappaccayaṃ nāmarūpaṃ pariggahetvā aniccādivasena saṅkhāre sammasanto vipassanaṃ",
  "atk-s0503a:773_8": "ussukkāpetvā tato paraṃ paṭipāṭiyā pavattitehi catūhi ariyamaggehi saṃyojanānaṃ pahīnattā",
  "atk-s0503a:773_9": "sabbadhi sabbattha bhavādīsu vippamutto.",
  "atk-s0503a:774_0": "Anokasārī amamo nirāsoti tathā sabbadhi vippamuttattā eva okasaṅkhātesu chasupi āyatanesu",
  "atk-s0503a:774_1": "taṇhābhisaraṇassa abhāvena anokasārī, rūpādīsu katthaci mamaṅkārābhāvato amamo, sabbena",
  "atk-s0503a:774_2": "sabbaṃ anāsīsanato nirāso. Hitvā mānaṃ ekacaro sa bhikkhūti evaṃbhūto ca so arahattamaggappattisamakālameva",
  "atk-s0503a:774_3": "anavasesaṃ mānaṃ hitvā pajahitvā ime bhikkhū viya gaṇasaṅgaṇikaṃ akatvā pavivekakāmatāya",
  "atk-s0503a:774_4": "taṇhāsahāyavirahena ca sabbiriyāpathesu ekacaro, so sabbaso bhinnakilesattā paramatthato",
  "atk-s0503a:774_5": "bhikkhu nāma. Ettha ca “asippajīvī”tiādinā lokiyaguṇā kathitā, “sabbadhi vippamutto”tiādinā",
  "atk-s0503a:774_6": "lokuttaraguṇā kathitā. Tattha asippajīvītiādi “vibhave ṭhitasseva ayaṃ dhammo, na",
  "atk-s0503a:774_7": "sippaṃ nissāya micchājīvena jīvikaṃ kappentassa, tasmā sippesu sāraggahaṇaṃ vissajjetvā",
  "atk-s0503a:774_8": "adhisīlādīsuyeva tumhehi sikkhitabba”nti dasseti.",
  "atk-s0503a:775": "Navamasuttavaṇṇanā niṭṭhitā.",
  "atk-s0503a:776": "10. Lokasuttavaṇṇanā",
  "atk-s0503a:777": "30. Dasame buddhacakkhunāti ettha āsayānusayañāṇaṃ indriyaparopariyattañāṇañca buddhacakkhu nāma. Yathāha –",
  "atk-s0503a:778": "“Addasā kho bhagavā buddhacakkhunā lokaṃ volokento satte apparajakkhe mahārajakkhe tikkhindriye mudindriye”tiādi.",
  "atk-s0503a:779": "Lokanti tayo lokā – okāsaloko, saṅkhāraloko, sattalokoti. Tattha –",
  "atk-s0503a:780": "“Yāvatā candimasūriyā pariharanti,",
  "atk-s0503a:781": "Disā bhanti virocanā;",
  "atk-s0503a:782": "Tāva sahassadhā loko,",
  "atk-s0503a:783": "Ettha te vattatī vaso”ti. –",
  "atk-s0503a:784_0": "Ādīsu okāsaloko. “Eko loko – sabbe sattā āhāraṭṭhitikā, dve lokā – nāmañca rūpañca,",
  "atk-s0503a:784_1": "tayo lokā – tisso vedanā, cattāro lokā – cattāro āhārā, pañca lokā – pañcupādānakkhandhā,",
  "atk-s0503a:784_2": "cha lokā – cha ajjhattikāni āyatanāni, satta lokā – satta viññāṇaṭṭhitiyo, aṭṭha",
  "atk-s0503a:784_3": "lokā – aṭṭha lokadhammā, nava lokā – nava sattāvāsā, dasa lokā – dasāyatanāni, dvādasa",
  "atk-s0503a:784_4": "lokā – dvādasāyatanāni, aṭṭhārasa lokā – aṭṭhārasa dhātuyo”tiādīsu saṅkhāraloko.",
  "atk-s0503a:784_5": "“Sassato loko, asassato loko”tiādīsu sattaloko vutto. Idhāpi sattaloko veditabbo.",
  "atk-s0503a:785_0": "Tattha lokīyati vicittākārato dissatīti cakkavāḷasaṅkhāto loko okāsaloko, saṅkhāro",
  "atk-s0503a:785_1": "lujjati palujjatīti loko, lokīyati ettha puññapāpaṃ tabbipāko cāti sattaloko. Tesu",
  "atk-s0503a:785_2": "bhagavā mahākaruṇāya anukampamāno saṃsāradukkhato mocetukāmo sattalokaṃ olokesi.",
  "atk-s0503a:785_3": "Katamassa pana sattāhassa accayena olokesi? Paṭhamassa sattāhassa. Bhagavā hi pallaṅkasattāhassa",
  "atk-s0503a:785_4": "pariyosāne pacchimayāmāvasāne “yadā have pātubhavanti dhammā…pe… sūriyova obhāsayamantalikkha”nti",
  "atk-s0503a:785_5": "imaṃ ariyamaggānubhāvadīpakaṃ udānaṃ udānetvā, “ahaṃ tāva evaṃ suduttaraṃ saṃsāramahoghaṃ",
  "atk-s0503a:785_6": "imāya dhammanāvāya samuttaritvā nibbānapāre ṭhito, handa dāni lokampi tāressāmi,",
  "atk-s0503a:785_7": "kīdiso nu kho loko”ti lokaṃ volokesi. Taṃ sandhāya vuttaṃ – “atha kho bhagavā tassa",
  "atk-s0503a:785_8": "sattāhassa accayena tamhā samādhimhā vuṭṭhahitvā buddhacakkhunā lokaṃ volokesī”ti.",
  "atk-s0503a:786_0": "Tattha volokesīti vividhehi ākārehi passi, hatthatale ṭhapitaāmalakaṃ viya attano",
  "atk-s0503a:786_1": "ñāṇena paccakkhaṃ akāsi. Anekehi santāpehītiādi volokitākāradassanaṃ. Anekehi santāpehīti",
  "atk-s0503a:786_2": "anekehi dukkhehi. Dukkhañhi santāpanapīḷanaṭṭhena santāpoti vuccati. Yathāha – “dukkhassa",
  "atk-s0503a:786_3": "pīḷanaṭṭho saṅkhataṭṭho santāpaṭṭho vipariṇāmaṭṭho”ti. Tañca dukkhadukkhādivasena",
  "atk-s0503a:786_4": "ceva jātiādivasena ca anekappakāraṃ. Tena vuttaṃ “anekehi santāpehī”ti. Anekehi dukkhehi",
  "atk-s0503a:786_5": "santappamāne pīḷiyamāne bādhiyamāne. Pariḷāhehīti paridāhehi. Pariḍayhamāneti indhanaṃ",
  "atk-s0503a:786_6": "viya agginā samantato ḍayhamāne. Rāgajehīti rāgasambhūtehi. Esa nayo sesesupi. Rāgādayo",
  "atk-s0503a:786_7": "hi yasmiṃ santāne uppajjanti, taṃ niddahantā viya vibādhenti, tena vuttaṃ – “tayome,",
  "atk-s0503a:786_8": "bhikkhave, aggī – rāgaggi, dosaggi, mohaggī”ti. Yato te cittaṃ kāyañca kilesentīti",
  "atk-s0503a:786_9": "kilesāti vuccanti. Ettha ca pariḍayhamāneti etena bhagavā rāgādikilesānaṃ pavattidukkhataṃ,",
  "atk-s0503a:786_10": "tena ca sattānaṃ abhibhūtataṃ dasseti. Santappamāneti iminā pana tesaṃ kālantaradukkhataṃ,",
  "atk-s0503a:786_11": "tena nirantaropaddavatañca dasseti.",
  "atk-s0503a:787_0": "Bhagavā hi bodhirukkhamūle aparājitapallaṅke nisinno paṭhamayāme pubbenivāsaṃ anussaritvā",
  "atk-s0503a:787_1": "majjhimayāme dibbacakkhuṃ visodhetvā pacchimayāme paṭiccasamuppāde ñāṇaṃ otāretvā",
  "atk-s0503a:787_2": "kilesamūlakaṃ vaṭṭadukkhaṃ abhiññāya saṅkhāre pariggahetvā sammasanto anukkamena",
  "atk-s0503a:787_3": "vipassanaṃ vaḍḍhetvā ariyamaggādhigamena sayaṃ vigataviddhastakileso abhisambuddho",
  "atk-s0503a:787_4": "hutvā paccavekkhaṇānantaraṃ anavasesānaṃ kilesānaṃ pahīnattā attano vaṭṭadukkhassa",
  "atk-s0503a:787_5": "parikkhīṇabhāvadīpakaṃ sabbabuddhānaṃ avijahitaṃ “anekajātisaṃsāra”nti udānaṃ udānetvā",
  "atk-s0503a:787_6": "teneva pallaṅkena sattāhaṃ vimuttisukhapaṭisaṃvedī nisinno sattamāya rattiyā tīsu",
  "atk-s0503a:787_7": "yāmesu vuttanayena tīṇi udānāni udānetvā tatiyaudānānantaraṃ buddhacakkhunā lokaṃ",
  "atk-s0503a:787_8": "volokento “sakalamidaṃ sattānaṃ vaṭṭadukkhaṃ kilesamūlakaṃ, kilesā nāmete pavattidukkhā",
  "atk-s0503a:787_9": "āyatimpi dukkhahetubhūtā, tehi ime sattā santappanti pariḍayhanti cā”ti passi. Tena",
  "atk-s0503a:787_10": "vuttaṃ “addasā kho bhagavā…pe… mohajehipī”ti.",
  "atk-s0503a:788_0": "Etamatthaṃ viditvāti etaṃ lokassa yathāvuttasantāpapariḷāhehi abhibhuyyamānataṃ sabbākārato",
  "atk-s0503a:788_1": "viditvā. Imaṃ udānanti imaṃ sabbasantāpapariḷāhato parinibbānavibhāvanaṃ mahāudānaṃ udānesi.",
  "atk-s0503a:789_0": "Tattha ayaṃ loko santāpajātoti ayaṃ sabbopi loko jarārogamaraṇehi ceva nānāvidhabyasanehi",
  "atk-s0503a:789_1": "ca kilesapariyuṭṭhānehi ca jātasantāpo, uppannakāyikacetasikadukkhābhibhavoti attho.",
  "atk-s0503a:789_2": "Phassaparetoti tato eva anekehi dukkhasamphassehi parihato upadduto. Atha vā phassaparetoti",
  "atk-s0503a:789_3": "sukhādisaṅkhātānaṃ tissannaṃ dukkhatānaṃ paccayabhūtehi chahi phassehi abhibhūto,",
  "atk-s0503a:789_4": "tato tato dvārato tasmiṃ tasmiṃ ārammaṇe pavattivasena upassaṭṭho. Rogaṃ vadati attatoti",
  "atk-s0503a:789_5": "phassapaccayā uppajjamānaṃ vedanāsaṅkhātaṃ rogaṃ dukkhaṃ, khandhapañcakameva vā yathābhūtaṃ",
  "atk-s0503a:789_6": "ajānanto “aha”nti saññāya diṭṭhigāhavasena “ahaṃ sukhito dukkhito”ti attato vadati.",
  "atk-s0503a:789_7": "“Attano”tipi paṭhanti. Tassattho – yvāyaṃ loko kenaci dukkhadhammena phuṭṭho abhāvitattatāya",
  "atk-s0503a:789_8": "adhivāsetuṃ asakkonto “aho dukkhaṃ, īdisaṃ dukkhaṃ mayhaṃ attanopi mā hotū”tiādinā",
  "atk-s0503a:789_9": "vippalapanto kevalaṃ attano rogaṃ vadati, tassa pana pahānāya na paṭipajjatīti adhippāyo.",
  "atk-s0503a:789_10": "Atha vā taṃ yathāvuttaṃ dukkhaṃ yathābhūtaṃ ajānanto taṇhāgāhavasena “mama”nti saññāya",
  "atk-s0503a:789_11": "attato vadati, “mama ida”nti vācaṃ nicchāreti.",
  "atk-s0503a:790_0": "Yena yena hi maññatīti evamimaṃ rogabhūtaṃ khandhapañcakaṃ attato attano vā vadanto",
  "atk-s0503a:790_1": "loko yena yena rūpavedanādinā kāraṇabhūtena, yena vā sassatādinā pakārena diṭṭhimānataṇhāmaññanāhi",
  "atk-s0503a:790_2": "maññati. Tato taṃ hoti aññathāti tato attanā parikappitākārato taṃ maññanāya vatthubhūtaṃ",
  "atk-s0503a:790_3": "khandhapañcakaṃ aññathā anattānattaniyameva hoti. Vase vattetuṃ asakkuṇeyyatāya ahaṅkāramamaṅkārattaṃ",
  "atk-s0503a:790_4": "na nipphādetīti attho. Atha vā tatoti tasmā maññanāmattabhāvato taṃ khandhapañcakaṃ",
  "atk-s0503a:790_5": "niccādivasena maññitaṃ aññathā aniccādisabhāvameva hoti. Na hi maññanā bhāvaññathattaṃ",
  "atk-s0503a:790_6": "vā lakkhaṇaññathattaṃ vā kātuṃ sakkoti.",
  "atk-s0503a:791_0": "Aññathābhāvī bhavasattoti asambhave vaḍḍhiyaṃ hitasukhe satto laggo sattaloko maññanāya",
  "atk-s0503a:791_1": "yathāruci cintiyamānopi viparītappaṭipattiyā tato aññathābhāvī ahitadukkhabhāvī vighātaṃyeva",
  "atk-s0503a:791_2": "pāpuṇāti. Bhavamevābhinandatīti evaṃ santepi taṃ maññanāparikappitaṃ avijjamānaṃ",
  "atk-s0503a:791_3": "bhavaṃ vaḍḍhiṃ abhinandati eva abhikaṅkhati eva. Atha vā aññathābhāvīti “nicco me",
  "atk-s0503a:791_4": "attā”tiādinā maññanāya parikappitākārato sayaṃ aññathābhāvī samāno anicco adhuvoti",
  "atk-s0503a:791_5": "attho. Bhavasattoti kāmādibhavesu bhavataṇhāya satto laggo gadhito. Bhavamevābhinandatīti",
  "atk-s0503a:791_6": "aniccādisabhāvaṃ bhavameva niccādivasena parāmasitvā, tattha vā adhimuttisaññaṃ taṇhādiṭṭhābhinandanāhi",
  "atk-s0503a:791_7": "abhinandati, na tattha nibbindati. Yadabhinandati taṃ bhayanti yaṃ vaḍḍhisaṅkhātaṃ",
  "atk-s0503a:791_8": "bhavaṃ kāmādibhavaṃ vā abhinandati, taṃ aniccādivipariṇāmasabhāvattā anekabyasanānubandhattā",
  "atk-s0503a:791_9": "ca bhavahetubhāvato ativiya bhayānakaṭṭhena bhayaṃ. Yassa bhāyatīti yato jarāmaraṇādito",
  "atk-s0503a:791_10": "bhāyati, taṃ jarāmaraṇādi dukkhādhiṭṭhānabhāvato dukkhadukkhabhāvato ca dukkhaṃ.",
  "atk-s0503a:791_11": "Atha vā yassa bhāyatīti bhavābhinandanena yassa vibhavassa bhāyati, so ucchedasaṅkhāto",
  "atk-s0503a:791_12": "vibhavo, tato bhāyanañca dukkhavatthubhāvato jātiādidukkhassa anativattanato ca dukkhaṃ",
  "atk-s0503a:791_13": "dukkhasabhāvamevāti attho. Atha vā yassa bhāyati taṃ dukkhanti yassa aniccādikassa",
  "atk-s0503a:791_14": "bhāyati taṃ nissaraṇaṃ ajānanto, taṃ bhayaṃ tassa dukkhaṃ hoti, dukkhaṃ āvahatīti attho.",
  "atk-s0503a:792_0": "Ettakena vaṭṭaṃ dassetvā idāni vivaṭṭaṃ dassetuṃ, “bhavavippahānāya kho panidaṃ brahmacariyaṃ",
  "atk-s0503a:792_1": "vussatī”ti āha. Tattha bhavavippahānāyāti kāmādibhavassa pajahanatthāya. Khoti avadhāraṇe,",
  "atk-s0503a:792_2": "panāti padapūraṇe nipāto. Idanti āsannapaccakkhavacanaṃ. Brahmacariyanti maggabrahmacariyaṃ.",
  "atk-s0503a:792_3": "Vussatīti pūressati. Idaṃ vuttaṃ hoti – ekanteneva kāmādibhavassa samudayappahānena",
  "atk-s0503a:792_4": "anavasesapajahanatthāya idaṃ mayā satasahassakappādhikāni cattāri asaṅkhyeyyāni atidukkarāni",
  "atk-s0503a:792_5": "ācaritvā pāramiyo pūretvā bodhimaṇḍe tiṇṇaṃ mārānaṃ matthakaṃ madditvā adhigataṃ",
  "atk-s0503a:792_6": "sīlādikkhandhattayasaṅgahaṃ aṭṭhaṅgikamaggabrahmacariyaṃ cariyati bhāviyatīti.",
  "atk-s0503a:793_0": "Evaṃ ariyamaggassa ekaṃseneva niyyānikabhāvaṃ dassetvā idāni aññamaggassa tadabhāvaṃ",
  "atk-s0503a:793_1": "dassento “ye hi kecī”tiādimāha. Tattha yeti aniyamaniddeso. Hīti nipātamattaṃ. Kecīti",
  "atk-s0503a:793_2": "ekacce. Padadvayenāpi tathāvādino diṭṭhigatike aniyamato pariyādiyati. Samaṇāti pabbajjūpagamanamattena",
  "atk-s0503a:793_3": "samaṇā, na samitapāpā. Brāhmaṇāti jātimattena brāhmaṇā, na bāhitapāpā. Vāsaddo vikappattho.",
  "atk-s0503a:793_4": "Bhavena bhavassa vippamokkhamāhaṃsūti ekacce kāmabhavena rūpabhavena vā sabbabhavato",
  "atk-s0503a:793_5": "vimuttiṃ saṃsārasuddhiṃ kathayiṃsu.",
  "atk-s0503a:794_0": "Ke panevaṃ vadantīti? Diṭṭhadhammanibbānavādino tesu hi keci “uḷārehi pañcahi kāmaguṇehi",
  "atk-s0503a:794_1": "samappito attā diṭṭheva dhamme paramaṃ nibbutiṃ patto hotī”ti vadanti. Keci “rūpāvacarajjhānesu",
  "atk-s0503a:794_2": "paṭhamajjhānasamaṅgī…pe… keci “dutiyatatiyacatutthajjhānasamaṅgī attā diṭṭheva dhamme",
  "atk-s0503a:794_3": "paramaṃ nibbutiṃ patto hotī”ti vadanti. Yathāha –",
  "atk-s0503a:795": "“Idha, bhikkhave, ekacco samaṇo vā brāhmaṇo vā evaṃvādī hoti evaṃdiṭṭhi ‘yato kho bho ayaṃ attā pañcahi kāmaguṇehi samappito”’ti vitthāro.",
  "atk-s0503a:796_0": "Te pana yasmā yāvadatthaṃ pītattā suhitāya jalūkāya viya ruhirapipāsā kāmādisukhehi",
  "atk-s0503a:796_1": "samappitassa tassa attano kāmesanādayo na bhavissanti, tadabhāve ca bhavassa abhāvoyeva,",
  "atk-s0503a:796_2": "yasmiṃ yasmiñca bhave ṭhitassa ayaṃ nayo labbhati, tena tena bhavena sabbabhavato",
  "atk-s0503a:796_3": "vimutti hotīti vadanti, tasmā “bhavena bhavassa vippamokkhamāhaṃsū”ti vuttā. Yesañca",
  "atk-s0503a:796_4": "“ettakaṃ nāma kālaṃ saṃsaritvā bālā ca paṇḍitā ca pariyosānabhave ṭhatvā saṃsārato",
  "atk-s0503a:796_5": "vimuccantī”ti laddhi, tepi bhavena bhavassa vippamokkhaṃ vadanti nāma. Vuttañhetaṃ –",
  "atk-s0503a:797": "“Cullāsīti mahākappino satasahassāni yāni bāle ca paṇḍite ca sandhāvitvā saṃsaritvā dukkhassantaṃ karissantī”ti.",
  "atk-s0503a:798_0": "Atha vā bhavenāti bhavadiṭṭhiyā. Bhavati sassataṃ tiṭṭhatīti pavattanato sassatadiṭṭhi",
  "atk-s0503a:798_1": "bhavadiṭṭhīti vuccati, bhavadiṭṭhi evettha uttarapadalopena bhavataṇhātiādīsu viya",
  "atk-s0503a:798_2": "bhavoti vutto. Bhavadiṭṭhivasena ca ekacce bhavavisesaṃyeva kilesānaṃ vūpasantavuttiyā",
  "atk-s0503a:798_3": "āyuno ca dīghāvāsatāya niccādisabhāvaṃ bhavavimokkhaṃ maññanti, seyyathāpi bako brahmā",
  "atk-s0503a:798_4": "“idaṃ niccaṃ, idaṃ dhuvaṃ, idaṃ sassataṃ, idaṃ avipariṇāmadhamma”nti avoca. Tesamevaṃ",
  "atk-s0503a:798_5": "viparītagāhīnaṃ anissaraṇe nissaraṇadiṭṭhīnaṃ kuto bhavavimokkho. Tenāha bhagavā",
  "atk-s0503a:798_6": "– “sabbe te ‘avippamuttā bhavasmā’ti vadāmī”ti.",
  "atk-s0503a:799_0": "Vibhavenāti ucchedena. Bhavassa nissaraṇamāhaṃsūti sabbabhavato niggamanaṃ nikkhantiṃ",
  "atk-s0503a:799_1": "saṃsārasuddhiṃ vadiṃsu. Te hi “bhavena bhavassa vippamokkho”ti vadantānaṃ vādaṃ ananujānantā",
  "atk-s0503a:799_2": "bhavūpacchedena nissaraṇaṃ paṭijāniṃsu. Vibhavenāti vā ucchedadiṭṭhiyā. Vibhavati",
  "atk-s0503a:799_3": "vinassati ucchijjati attā ca loko cāti pavattanato ucchedadiṭṭhi vuttanayena “vibhavo”ti",
  "atk-s0503a:799_4": "vuccati. Ucchedadiṭṭhivasena hi sattā adhimuccitvā tattha tattha uppannā ucchijjanti,",
  "atk-s0503a:799_5": "sā eva saṃsārasuddhīti ucchedavādino. Vuttañhetaṃ –",
  "atk-s0503a:800": "“Yato kho bho ayaṃ attā rūpī cātumahābhūtiko…pe… nevasaññānāsaññāyatanaṃ upasampajja viharati, ettāvatā kho bho ayaṃ attā sammā samucchinno hotī”ti.",
  "atk-s0503a:801": "Tathā –",
  "atk-s0503a:802": "“Natthi, mahārāja, dinnaṃ, natthi yiṭṭhaṃ natthi hutaṃ…pe… bāle ca paṇḍite ca kāyassa bhedā ucchijjanti vinassanti na honti paraṃ maraṇā”ti ca.",
  "atk-s0503a:803_0": "Tesampi evaṃ viparītagāhīnaṃ kuto bhavanissaraṇaṃ. Tenāha bhagavā – “sabbe te ‘anissaṭā",
  "atk-s0503a:803_1": "bhavasmā’ti vadāmī”ti. Na hi ariyamaggabhāvanāya anavasesakilesaṃ asamugghātetvā",
  "atk-s0503a:803_2": "kadācipi bhavato nissaraṇavimutti sambhavati. Tathā hi tesaṃ samaṇabrāhmaṇānaṃ yathābhūtāvabodhābhāvato",
  "atk-s0503a:803_3": "“atthi natthī”ti antadvayanipatitānaṃ taṇhādiṭṭhivasena samparitasitavipphanditamattaṃ,",
  "atk-s0503a:803_4": "yato te diṭṭhigatikā pavattihetūsupi sammūḷhā sakkāyabhūmiyaṃ sunikhāte viparītadassanathambhe",
  "atk-s0503a:803_5": "taṇhābandhanena baddhā gaddūlabandhanā viya sā na vijahanti bandhanaṭṭhānaṃ, kuto nesaṃ vimokkho?",
  "atk-s0503a:804_0": "Ye pana catusaccavibhāvanena pavattiādīsu asammohato taṃ antadvayaṃ anupagamma majjhimaṃ",
  "atk-s0503a:804_1": "paṭipadaṃ samāruḷhā, tesaṃyeva bhavavippamokkho nissaraṇañcāti dassento satthā “upadhiṃ",
  "atk-s0503a:804_2": "hī”tiādimāha. Tattha upadhinti khandhādiupadhiṃ. Hīti nipātamattaṃ. Paṭiccāti nissāya,",
  "atk-s0503a:804_3": "paccayaṃ katvā. Dukkhanti jātiādi dukkhaṃ. Kiṃ vuttaṃ hoti? Yatthime diṭṭhigatikā",
  "atk-s0503a:804_4": "vimokkhasaññino, tattha khandhakilesābhisaṅkhārūpadhayo adhigatā, kuto tattha dukkhanissaraṇaṃ?",
  "atk-s0503a:804_5": "Yatra hi kilesā, tatrābhisaṅkhārasambhavato bhavapabandhassa avicchedoyevāti vaṭṭadukkhassa",
  "atk-s0503a:804_6": "anivatti. Tena vuttaṃ – “upadhiñhi paṭicca dukkhamidaṃ sambhotī”ti.",
  "atk-s0503a:805_0": "Idāni yaṃ paramatthato dukkhassa nissaraṇaṃ, taṃ dassetuṃ, “sabbupādānakkhayā natthi",
  "atk-s0503a:805_1": "dukkhassa sambhavo”ti vuttaṃ. Tattha sabbupādānakkhayāti kāmupādānaṃ diṭṭhupādānaṃ",
  "atk-s0503a:805_2": "sīlabbatupādānaṃ attavādupādānanti sabbesaṃ imesaṃ catunnampi upādānānaṃ ariyamaggādhigamena",
  "atk-s0503a:805_3": "anavasesappahānato. Tattha diṭṭhupādānaṃ sīlabbatupādānaṃ attavādupādānanti imāni",
  "atk-s0503a:805_4": "tīṇi upādānāni sotāpattimaggena khīyanti, anuppattidhammataṃ āpajjanti. Kāmupādānaṃ",
  "atk-s0503a:805_5": "apāyagamanīyaṃ paṭhamena, kāmarāgabhūtaṃ bahalaṃ dutiyena, sukhumaṃ tatiyena, rūparāgārūparāgappahānaṃ",
  "atk-s0503a:805_6": "catutthenāti catūhipi maggehi khīyati, anuppattidhammataṃ āpajjatīti veditabbaṃ.",
  "atk-s0503a:805_7": "Natthi dukkhassa sambhavoti evaṃ sabbaso upādānakkhayā tadekaṭṭhatāya sabbassapi",
  "atk-s0503a:805_8": "kilesagaṇassa anuppādanato appamattakassapi vaṭṭadukkhassa sambhavo pātubhāvo natthi.",
  "atk-s0503a:806_0": "Evaṃ bhagavā hetunā saddhiṃ pavattiṃ nivattiñca dassetvā “imaṃ nayaṃ ajānanto ayaṃ",
  "atk-s0503a:806_1": "sattaloko vaṭṭatopi sīsaṃ na ukkhipatī”ti dassento “lokamimaṃ passā”tiādimāha. Tattha",
  "atk-s0503a:806_2": "lokamimaṃ passāti attano buddhacakkhunā paccakkhato visayabhāvassa upagatattā “lokamimaṃ",
  "atk-s0503a:806_3": "passā”ti bhagavādassanakiriyāya niyojento attānamevālapati. Puthūti bahū, visuṃ visuṃ",
  "atk-s0503a:806_4": "vā. Avijjāya paretāti “dukkhe aññāṇa”ntiādinā nayena vuttāya catusaccapaṭicchādikāya",
  "atk-s0503a:806_5": "avijjāya abhibhūtā. Bhūtāti kammakilesehi jātā nibbattā. Bhūtaratāti bhūtesu mātāpituputtadārādisaññāya",
  "atk-s0503a:806_6": "aññasattesu taṇhāya ratā, bhūte vā khandhapañcake aniccāsubhadukkhānattasabhāve taṃsabhāvānavabodhato",
  "atk-s0503a:806_7": "itthipurisādiparikappavasena niccādivasena attattaniyagāhavasena ca abhiratā. Bhavā",
  "atk-s0503a:806_8": "aparimuttāti yathāvuttena taṇhādiṭṭhigāhena bhavato saṃsārato na parimuttā.",
  "atk-s0503a:807_0": "Ettha ca “lokamima”nti paṭhamaṃ tāva sakalampi sattanikāyaṃ sāmaññato ekattaṃ upanento",
  "atk-s0503a:807_1": "ekavacanena anodhiso gahaṇaṃ dīpetvā “svāyaṃ loko bhavayonigatiṭhitisattāvāsādivasena",
  "atk-s0503a:807_2": "ceva tatthāpi taṃtaṃsattanikāyādivasena ca anekabhedabhinno paccekaṃ mayā volokito”ti",
  "atk-s0503a:807_3": "attano buddhacakkhuñāṇānubhāvaṃ pakāsento satthā puna vacanabhedaṃ katvā bahuvacanena",
  "atk-s0503a:807_4": "odhiso gahaṇaṃ dīpeti “puthū avijjāya paretā bhūtā”tiādinā. Evañca katvā “lokamima”nti",
  "atk-s0503a:807_5": "upayogavacanaṃ katvā “avijjāya paretā”tiādinā paccattabahuvacananiddesopi aviruddho",
  "atk-s0503a:807_6": "hoti bhinnavākyattā. Keci pana ekavākyatādhippāyena “avijjāya paretaṃ bhūtaṃ bhūtarataṃ",
  "atk-s0503a:807_7": "bhavā aparimutta”nti paṭhanti, vibhattibhedavaseneva pana purāṇapāṭho.",
  "atk-s0503a:808_0": "Idāni yena upāyena bhavavippamokkho hoti, taṃ sabbaṃ titthiyānaṃ avisayabhūtaṃ buddhagocaraṃ",
  "atk-s0503a:808_1": "vipassanāvīthiṃ dassento “ye hi kecī”tiādimāha. Tattha ye hi keci bhavāti kāmabhavādi",
  "atk-s0503a:808_2": "saññībhavādi ekavokārabhavādivibhāgena nānābhedabhinnā sātavanto vā asātavanto vā",
  "atk-s0503a:808_3": "dīghāyukā vā ittarakkhaṇā vā ye hi keci bhavā. Sabbadhīti uddhaṃ adho tiriyanti ādivibhāgena",
  "atk-s0503a:808_4": "sabbattha. Sabbatthatāyāti saggāpāyamanussādivibhāgena. Sabbe tetiādīsu sabbepi te",
  "atk-s0503a:808_5": "bhavā rūpavedanādidhammā hutvā abhāvaṭṭhena aniccā, udayabbayapaṭipīḷitattā dukkhā,",
  "atk-s0503a:808_6": "jarāya maraṇena cāti dvidhā vipariṇāmetabbatāya vipariṇāmadhammā. Itisaddo ādiattho",
  "atk-s0503a:808_7": "pakārattho vā, tena anattalakkhaṇampi saṅgahetvā avasavattanaṭṭhena anattā, vipariṇāmadhammatāya",
  "atk-s0503a:808_8": "vā avasavattanaṭṭhena anattāti vuttā.",
  "atk-s0503a:809_0": "Evaṃ lakkhaṇattayapaṭivijjhanākārena etaṃ bhavasaṅkhātaṃ khandhapañcakaṃ yathābhūtaṃ",
  "atk-s0503a:809_1": "aviparītaṃ sammappaññāya sammā ñāyena vipassanāsahitāya maggapaññāya passato pariññābhisamayādivasena",
  "atk-s0503a:809_2": "paṭivijjhato “bhavo nicco”ti ādinayappavattā bhavesu taṇhā pahīyati, aggamaggappattisamakālameva",
  "atk-s0503a:809_3": "anavasesaṃ nirujjhati, ucchedadiṭṭhiyā sabbaso pahīnattā vibhavaṃ vicchedaṃ nābhinandati",
  "atk-s0503a:809_4": "na pattheti. Evaṃbhūtassa tassa yā kāmataṇhādivasena aṭṭhasatabhedā avatthādivibhāgena",
  "atk-s0503a:809_5": "anantabhedā ca, tāsaṃ sabbaso sabbappakārena taṇhānaṃ khayā pahānā, tadekaṭṭhatāya",
  "atk-s0503a:809_6": "sabbassapi saṃkilesapakkhassa asesaṃ nissesaṃ virāgena ariyamaggena yo anuppādanirodho, taṃ nibbānanti.",
  "atk-s0503a:810_0": "Evaṃ taṇhāya pahānamukhena saupādisesanibbānaṃ dassetvā idāni anupādisesanibbānaṃ",
  "atk-s0503a:810_1": "dassento “tassa nibbutassā”tiādimāha. Tassattho – yo so sabbaso taṇhānaṃ khayā kilesaparinibbānena",
  "atk-s0503a:810_2": "nibbuto vuttanayena bhinnakileso khīṇāsavabhikkhu, tassa nibbutassa bhikkhuno anupādā",
  "atk-s0503a:810_3": "upādānābhāvato kilesābhisaṅkhāramārānaṃ vā aggahaṇato punabbhavo na hoti, āyatiṃ",
  "atk-s0503a:810_4": "paṭisandhivasena upapattibhavo natthi. Evaṃbhūtena ca tena abhibhūto māro, ariyamaggakkhaṇe",
  "atk-s0503a:810_5": "kilesamāro abhisaṅkhāramāro devaputtamāro ca carimakacittakkhaṇe khandhamāro maccumāro",
  "atk-s0503a:810_6": "cāti pañcavidho māro abhibhūto parājito, puna sīsaṃ ukkhipituṃ appadānena nibbisevano",
  "atk-s0503a:810_7": "kato, yato tena vijito saṅgāmo mārehi tattha tattha pavattito. Evaṃ vijitasaṅgāmo",
  "atk-s0503a:810_8": "pana iṭṭhādīsu sabbesu vikārābhāvena tādilakkhaṇappattiyā tādī arahā sabbabhavāni",
  "atk-s0503a:810_9": "yathāvuttabhede sabbepi bhave upaccagā samatikkanto, na yattha katthaci saṅkhaṃ upeti,",
  "atk-s0503a:810_10": "aññadatthu anupādāno viya jātavedo parinibbānato uddhaṃ apaññattikova hotīti. Iti",
  "atk-s0503a:810_11": "bhagavā imaṃ mahāudānaṃ anupādisesāya nibbānadhātuyā kūṭaṃ gahetvā niṭṭhapesi.",
  "atk-s0503a:811": "Dasamasuttavaṇṇanā niṭṭhitā.",
  "atk-s0503a:812": "Niṭṭhitā ca nandavaggavaṇṇanā.",
  "atk-s0503a:813": "4. Meghiyavaggo",
  "atk-s0503a:814": "1. Meghiyasuttavaṇṇanā",
  "atk-s0503a:815_0": "31. Meghiyavaggassa paṭhame cālikāyanti evaṃ nāmake nagare. Tassa kira nagarassa",
  "atk-s0503a:815_1": "dvāraṭṭhānaṃ muñcitvā samantato calapaṅkaṃ hoti, taṃ calapaṅkaṃ nissāya ṭhitattā",
  "atk-s0503a:815_2": "olokentānaṃ calamānaṃ viya upaṭṭhāti, tasmā “cālikā”ti vuccati. Cālike pabbateti",
  "atk-s0503a:815_3": "tassa nagarassa avidūre eko pabbato, sopi sabbasetattā kālapakkhauposathe olokentānaṃ",
  "atk-s0503a:815_4": "calamāno viya upaṭṭhāti, tasmā “cālikapabbato”ti saṅkhaṃ gato. Tattha bhagavato mahantaṃ",
  "atk-s0503a:815_5": "vihāraṃ kārayiṃsu, bhagavā tadā taṃ nagaraṃ gocaragāmaṃ katvā tasmiṃ cālikapabbatamahāvihāre",
  "atk-s0503a:815_6": "viharati. Tena vuttaṃ – “cālikāyaṃ viharati cālike pabbate”ti. Meghiyoti tassa therassa",
  "atk-s0503a:815_7": "nāmaṃ. Upaṭṭhāko hotīti paricārako hoti. Bhagavato hi paṭhamabodhiyaṃ upaṭṭhākā anibaddhā",
  "atk-s0503a:815_8": "ahesuṃ, ekadā nāgasamālo, ekadā nāgito, ekadā upavāno, ekadā sunakkhatto, tadāpi",
  "atk-s0503a:815_9": "meghiyattherova upaṭṭhāko. Tenāha – “tena kho pana samayena āyasmā meghiyo bhagavato upaṭṭhāko hotī”ti.",
  "atk-s0503a:816_0": "Jantugāmanti evaṃ nāmakaṃ tasseva vihārassa aparaṃ gocaragāmaṃ. “Jattugāma”ntipi",
  "atk-s0503a:816_1": "pāṭho. Kimikāḷāyāti kāḷakimīnaṃ bahulatāya “kimikāḷā”ti laddhanāmāya nadiyā. Jaṅghavihāranti",
  "atk-s0503a:816_2": "ciranisajjāya jaṅghāsu uppannakilamathavinodanatthaṃ vicaraṇaṃ. Pāsādikanti aviraḷarukkhatāya",
  "atk-s0503a:816_3": "siniddhapattatāya ca passantānaṃ pasādamāvahatīti pāsādikaṃ. Sandacchāyatāya manuññabhūmibhāgatāya",
  "atk-s0503a:816_4": "ca manuññaṃ. Anto paviṭṭhānaṃ pītisomanassajananaṭṭhena cittaṃ rametīti ramaṇīyaṃ.",
  "atk-s0503a:816_5": "Alanti pariyattaṃ, yuttantipi attho. Padhānatthikassāti yogena bhāvanāya atthikassa.",
  "atk-s0503a:816_6": "Padhānāyāti samaṇadhammakaraṇāya. Āgaccheyyāhanti āgaccheyyaṃ ahaṃ. Therena kira",
  "atk-s0503a:816_7": "pubbe taṃ ṭhānaṃ anupaṭipāṭiyā pañca jātisatāni raññā eva satā anubhūtaṃ uyyānaṃ",
  "atk-s0503a:816_8": "ahosi, tenassa diṭṭhamatteyeva tattha viharituṃ cittaṃ nami. Āgamehi tāvāti satthā",
  "atk-s0503a:816_9": "therassa vacanaṃ sutvā upadhārento “na tāvassa ñāṇaṃ paripākaṃ gata”nti ñatvā paṭikkhipanto",
  "atk-s0503a:816_10": "evamāha. Ekakamhi tāvāti idaṃ panassa “evamayaṃ gantvāpi kamme anipphajjamāne nirāsaṅko",
  "atk-s0503a:816_11": "hutvā pemavasena puna āgacchissatī”ti cittamaddavajananatthaṃ āha. Yāva aññopi koci",
  "atk-s0503a:816_12": "bhikkhu āgacchatīti añño koci bhikkhu mama santikaṃ yāva āgacchati, tāva āgamehīti",
  "atk-s0503a:816_13": "attho. “Koci bhikkhu dissatī”tipi pāṭho. “Āgacchatū”tipi paṭhanti, tathā “dissatū”ti.",
  "atk-s0503a:817_0": "Natthi kiñci uttari karaṇīyanti catūsu saccesu catūhi maggehi pariññādīnaṃ soḷasannaṃ",
  "atk-s0503a:817_1": "kiccānaṃ katattā, abhisambodhiyā vā adhigatattā tato aññaṃ uttari karaṇīyaṃ nāma",
  "atk-s0503a:817_2": "natthi. Natthi katassa vā paticayoti katassa vā puna paticayopi natthi. Na hi bhāvitamaggo",
  "atk-s0503a:817_3": "puna bhāvīyati, pahīnakilesānaṃ vā puna pahānena kiccaṃ atthi. Atthi katassa paticayoti",
  "atk-s0503a:817_4": "mayhaṃ santāne nipphāditassa sīlādidhammassa ariyamaggassa anadhigatattā tadatthaṃ",
  "atk-s0503a:817_5": "puna vaḍḍhanasaṅkhāto paticayo atthi, icchitabboti attho. Padhānanti kho meghiya",
  "atk-s0503a:817_6": "vadamānaṃ kinti vadeyyāmāti “samaṇadhammaṃ karomī”ti taṃ vadamānaṃ mayaṃ aññaṃ kiṃ nāma vadeyyāma?",
  "atk-s0503a:818_0": "Divāvihāraṃ nisīdīti divāvihāratthāya nisīdi. Nisinno ca yasmiṃ maṅgalasilāpaṭṭe",
  "atk-s0503a:818_1": "pubbe anupaṭipāṭiyā pañca jātisatāni rājā hutvā uyyānakīḷaṃ kīḷanto vividhanāṭakaparivāro",
  "atk-s0503a:818_2": "nisinnapubbo, tasmiṃyeva ṭhāne nisīdi. Athassa nisinnakālato paṭṭhāya samaṇabhāvo",
  "atk-s0503a:818_3": "vigato viya ahosi, rājavesaṃ gahetvā nāṭakaparivāraparivuto setacchattassa heṭṭhā",
  "atk-s0503a:818_4": "mahārahe pallaṅke nisinno viya jāto. Athassa taṃ sampattiṃ assādayato kāmavitakko",
  "atk-s0503a:818_5": "udapādi. So tasmiṃyeva khaṇe sahoḍḍhaṃ gahite dve core ānetvā purato ṭhapite viya",
  "atk-s0503a:818_6": "addasa. Tesu ekassa vadhaṃ āṇāpanavasena byāpādavitakko uppajji, ekassa bandhanaṃ",
  "atk-s0503a:818_7": "āṇāpanavasena vihiṃsāvitakko, evaṃ so latājālena rukkho viya madhumakkhikāhi madhughātako",
  "atk-s0503a:818_8": "viya ca akusalavitakkehi parikkhitto samparikiṇṇo ahosi. Taṃ sandhāya “atha kho āyasmato",
  "atk-s0503a:818_9": "meghiyassā”tiādi vuttaṃ.",
  "atk-s0503a:819_0": "Acchariyaṃ vata bhoti garahaṇacchariyaṃ nāma kiretaṃ yathā āyasmā ānando bhagavato",
  "atk-s0503a:819_1": "valiyagattaṃ disvā avoca “acchariyaṃ, bhante, abbhutaṃ, bhante”ti. Apare pana “tasmiṃ",
  "atk-s0503a:819_2": "samaye pupphaphalapallavādīsu lobhavasena kāmavitakko, kharassarānaṃ pakkhiādīnaṃ",
  "atk-s0503a:819_3": "saddassavanena byāpādavitakko, leḍḍuādīhi tesaṃ paṭibāhanādhippāyena vihiṃsāvitakko,",
  "atk-s0503a:819_4": "‘idhevāhaṃ vaseyya’nti tattha sāpekkhatāvasena kāmavitakko, vanacarake tattha tattha",
  "atk-s0503a:819_5": "disvā tesu cittadubbhanena byāpādavitakko, tesaṃ viheṭhanādhippāyena vihiṃsāvitakko",
  "atk-s0503a:819_6": "tassa uppajjī”tipi vadanti. Yathā vā tathā vā tassa micchāvitakkuppattiyeva acchariyakāraṇaṃ.",
  "atk-s0503a:819_7": "Anvāsattāti anulaggā vokiṇṇā. Attani garumhi ca ekattepi bahuvacanaṃ dissati. “Anusanto”tipi pāṭho.",
  "atk-s0503a:820_0": "Yena bhagavā tenupasaṅkamīti evaṃ micchāvitakkehi samparikiṇṇo kammaṭṭhānasappāyaṃ",
  "atk-s0503a:820_1": "kātuṃ asakkonto “idaṃ vata disvā dīghadassī bhagavā paṭisedhesī”ti sallakkhetvā “imaṃ",
  "atk-s0503a:820_2": "kāraṇaṃ dasabalassa ārocessāmī”ti nisinnāsanato vuṭṭhāya yena bhagavā tenupasaṅkami.",
  "atk-s0503a:820_3": "Upasaṅkamitvā ca “idha mayhaṃ, bhante”tiādinā attano pavattiṃ ārocesi.",
  "atk-s0503a:821_0": "Tattha yebhuyyenāti bahulaṃ abhikkhaṇaṃ. Pāpakāti lāmakā. Akusalāti akosallasambhūtā.",
  "atk-s0503a:821_1": "Duggatisampāpanaṭṭhena vā pāpakā, kusalapaṭipakkhatāya akusalā. Vitakketi ūhati ārammaṇaṃ",
  "atk-s0503a:821_2": "cittaṃ abhiniropetīti vitakko, kāmasahagato vitakko kāmavitakko, kilesakāmasampayutto",
  "atk-s0503a:821_3": "vatthukāmārammaṇo vitakkoti attho. Byāpādasahagato vitakko byāpādavitakko. Vihiṃsāsahagato",
  "atk-s0503a:821_4": "vitakko vihiṃsāvitakko. Tesu kāmānaṃ abhinandanavasena pavatto nekkhammapaṭipakkho",
  "atk-s0503a:821_5": "kāmavitakko, “ime sattā haññantu vā vinassantu vā mā vā ahesu”nti sattesu sampadussanavasena",
  "atk-s0503a:821_6": "pavatto mettāpaṭipakkho byāpādavitakko, pāṇileḍḍudaṇḍādīhi sattānaṃ viheṭhetukāmatāvasena",
  "atk-s0503a:821_7": "pavatto karuṇāpaṭipakkho vihiṃsāvitakko.",
  "atk-s0503a:822_0": "Kasmā panassa bhagavā tattha gamanaṃ anujāni? “Ananuññātopi cāyaṃ maṃ ohāya gacchissateva,",
  "atk-s0503a:822_1": "‘paricārakāmatāya maññe bhagavā gantuṃ na detī’ti cassa siyā aññathattaṃ. Tadassa",
  "atk-s0503a:822_2": "dīgharattaṃ ahitāya dukkhāya saṃvatteyyā”ti anujāni.",
  "atk-s0503a:823_0": "Evaṃ tasmiṃ attano pavattiṃ ārocetvā nisinne athassa bhagavā sappāyaṃ dhammaṃ desento",
  "atk-s0503a:823_1": "“aparipakkāya, meghiya, cetovimuttiyā”tiādimāha. Tattha aparipakkāyāti paripākaṃ",
  "atk-s0503a:823_2": "appattāya. Cetovimuttiyāti kilesehi cetaso vimuttiyā. Pubbabhāge hi tadaṅgavasena",
  "atk-s0503a:823_3": "ceva vikkhambhanavasena ca kilesehi cetaso vimutti hoti, aparabhāge samucchedavasena",
  "atk-s0503a:823_4": "ceva paṭipassaddhivasena ca. Sāyaṃ vimutti heṭṭhā vitthārato kathitāva, tasmā tattha",
  "atk-s0503a:823_5": "vuttanayena veditabbā. Tattha vimuttiparipācanīyehi dhammehi āsaye paripācite pabodhite",
  "atk-s0503a:823_6": "vipassanāya maggagabbhaṃ gaṇhantiyā paripākaṃ gacchantiyā cetovimutti paripakkā nāma",
  "atk-s0503a:823_7": "hoti, tadabhāve aparipakkā.",
  "atk-s0503a:824": "Katame pana vimuttiparipācanīyā dhammā? Saddhindriyādīnaṃ visuddhikaraṇavasena pannarasa dhammā veditabbā. Vuttañhetaṃ –",
  "atk-s0503a:825": "“Assaddhe puggale parivajjayato, saddhe puggale sevato bhajato payirupāsato, pasādanīye suttante paccavekkhato – imehi tīhākārehi saddhindriyaṃ visujjhati.",
  "atk-s0503a:826": "“Kusīte puggale parivajjayato, āraddhavīriye puggale sevato bhajato payirupāsato, sammappadhāne paccavekkhato – imehi tīhākārehi vīriyindriyaṃ visujjhati.",
  "atk-s0503a:827": "“Muṭṭhassatī puggale parivajjayato, upaṭṭhitassatī puggale sevato bhajato payirupāsato, satipaṭṭhāne paccavekkhato – imehi tīhākārehi satindriyaṃ visujjhati.",
  "atk-s0503a:828": "“Asamāhite puggale parivajjayato, samāhite puggale sevato bhajato payirupāsato, jhānavimokkhe paccavekkhato – imehi tīhākārehi samādhindriyaṃ visujjhati.",
  "atk-s0503a:829": "“Duppaññe puggale parivajjayato, paññavante puggale sevato bhajato payirupāsato, gambhīrañāṇacariyaṃ paccavekkhato – imehi tīhākārehi paññindriyaṃ visujjhati.",
  "atk-s0503a:830": "“Iti ime pañca puggale parivajjayato, pañca puggale sevato bhajato payirupāsato, pañca suttante paccavekkhato – imehi pannarasahi ākārehi, imāni pañcindriyāni visujjhantī”ti.",
  "atk-s0503a:831_0": "Aparepi pannarasa dhammā vimuttiparipācanīyā – saddhāpañcamāni indriyāni, aniccasaññā",
  "atk-s0503a:831_1": "dukkhasaññā anattasaññā pahānasaññā virāgasaññāti imā pañca nibbedhabhāgiyā saññā,",
  "atk-s0503a:831_2": "kalyāṇamittatā sīlasaṃvaro abhisallekhatā vīriyārambho nibbedhikapaññāti. Tesu vineyyadamanakusalo",
  "atk-s0503a:831_3": "satthā vineyyassa meghiyattherassa ajjhāsayavasena idha kalyāṇamittatādayo vimuttiparipācanīye",
  "atk-s0503a:831_4": "dhamme dassento “pañca dhammā paripākāya saṃvattantī”ti vatvā te vitthārento “idha,",
  "atk-s0503a:831_5": "meghiya, bhikkhu kalyāṇamitto hotī”tiādimāha.",
  "atk-s0503a:832_0": "Tattha kalyāṇamittoti kalyāṇo bhaddo sundaro mitto etassāti kalyāṇamitto. Yassa sīlādiguṇasampanno",
  "atk-s0503a:832_1": "“aghassa ghātā, hitassa vidhātā”ti evaṃ sabbākārena upakāro mitto hoti, so puggalo",
  "atk-s0503a:832_2": "kalyāṇamittova. Yathāvuttehi kalyāṇapuggaleheva sabbiriyāpathesu saha ayati pavattati,",
  "atk-s0503a:832_3": "na vinā tehīti kalyāṇasahāyo.Kalyāṇapuggalesu eva cittena ceva kāyena ca ninnapoṇapabbhārabhāvena",
  "atk-s0503a:832_4": "pavattatīti kalyāṇasampavaṅko. Padattayena kalyāṇamittasaṃsagge ādaraṃ uppādeti.",
  "atk-s0503a:833_0": "Tatridaṃ kalyāṇamittalakkhaṇaṃ – idha kalyāṇamitto saddhāsampanno hoti sīlasampanno",
  "atk-s0503a:833_1": "sutasampanno cāgasampanno vīriyasampanno satisampanno samādhisampanno paññāsampanno.",
  "atk-s0503a:833_2": "Tattha saddhāsampattiyā saddahati tathāgatassa bodhiṃ kammaphalañca, tena sammāsambodhihetubhūtaṃ",
  "atk-s0503a:833_3": "sattesu hitesitaṃ na pariccajati. Sīlasampattiyā sabrahmacārīnaṃ piyo hoti manāpo",
  "atk-s0503a:833_4": "garu bhāvanīyo codako pāpagarahī vattā vacanakkhamo, sutasampattiyā saccapaṭiccasamuppādādipaṭisaṃyuttānaṃ",
  "atk-s0503a:833_5": "gambhīrānaṃ kathānaṃ kattā hoti, cāgasampattiyā appiccho hoti santuṭṭho pavivitto",
  "atk-s0503a:833_6": "asaṃsaṭṭho, vīriyasampattiyā āraddhavīriyo hoti sattānaṃ hitappaṭipattiyā, satisampattiyā",
  "atk-s0503a:833_7": "upaṭṭhitassati hoti, samādhisampattiyā avikkhitto hoti samāhitacitto, paññāsampattiyā",
  "atk-s0503a:833_8": "aviparītaṃ jānāti. So satiyā kusalānaṃ dhammānaṃ gatiyo samanvesamāno paññāya sattānaṃ",
  "atk-s0503a:833_9": "hitāhitaṃ yathābhūtaṃ jānitvā, samādhinā tattha ekaggacitto hutvā, vīriyena satte",
  "atk-s0503a:833_10": "ahitā nisedhetvā hite niyojeti. Tenāha –",
  "atk-s0503a:834": "“Piyo garu bhāvanīyo, vattā ca vacanakkhamo;",
  "atk-s0503a:835": "Gambhīrañca kathaṃ kattā, no caṭṭhāne niyojaye”ti. ;",
  "atk-s0503a:836_0": "Ayaṃ paṭhamo dhammo paripākāya saṃvattatīti, ayaṃ kalyāṇamittatāsaṅkhāto brahmacariyavāsassa",
  "atk-s0503a:836_1": "ādibhāvato, sabbesañca kusalānaṃ dhammānaṃ bahukāratāya padhānabhāvato ca imesu pañcasu",
  "atk-s0503a:836_2": "dhammesu ādito vuttattā paṭhamo anavajjadhammo avisuddhānaṃ saddhādīnaṃ visuddhikaraṇavasena",
  "atk-s0503a:836_3": "cetovimuttiyā paripākāya saṃvattati. Ettha ca kalyāṇamittassa bahukāratā padhānatā",
  "atk-s0503a:836_4": "ca “upaḍḍhamidaṃ, bhante, brahmacariyassa yadidaṃ kalyāṇamittatā”ti vadantaṃ dhammabhaṇḍāgārikaṃ,",
  "atk-s0503a:836_5": "“mā hevaṃ, ānandā”ti dvikkhattuṃ paṭisedhetvā, “sakalameva hidaṃ, ānanda, brahmacariyaṃ,",
  "atk-s0503a:836_6": "yadidaṃ kalyāṇamittatā kalyāṇasahāyatā”tiādisuttapadehi veditabbā.",
  "atk-s0503a:837_0": "Puna caparanti puna ca aparaṃ dhammajātaṃ. Sīlavāti ettha kenaṭṭhena sīlaṃ? Sīlanaṭṭhena",
  "atk-s0503a:837_1": "sīlaṃ. Kimidaṃ sīlanaṃ nāma? Samādhānaṃ, kāyakammādīnaṃ susīlyavasena avippakiṇṇatāti",
  "atk-s0503a:837_2": "attho. Atha vā upadhāraṇaṃ, jhānādikusalānaṃ dhammānaṃ patiṭṭhānavasena ādhārabhāvoti",
  "atk-s0503a:837_3": "attho. Tasmā sīleti sīlatīti vā sīlaṃ. Ayaṃ tāva saddalakkhaṇanayena sīlattho. Apare",
  "atk-s0503a:837_4": "pana “siraṭṭho sītalaṭṭho sīlaṭṭho saṃvaraṭṭho”ti niruttinayena atthaṃ vaṇṇenti.",
  "atk-s0503a:837_5": "Tayidaṃ pāripūrito atisayato vā sīlaṃ assa atthīti sīlavā, sīlasampannoti attho.",
  "atk-s0503a:838_0": "Yathā ca sīlavā hoti sīlasampanno, taṃ dassetuṃ “pātimokkhasaṃvarasaṃvuto”tiādimāha.",
  "atk-s0503a:838_1": "Tattha pātimokkhanti sikkhāpadasīlaṃ. Tañhi yo naṃ pāti rakkhati, taṃ mokkheti moceti",
  "atk-s0503a:838_2": "āpāyikādīhi dukkhehīti pātimokkhaṃ. Saṃvaraṇaṃ saṃvaro, kāyavācāhi avītikkamo. Pātimokkhameva",
  "atk-s0503a:838_3": "saṃvaro pātimokkhasaṃvaro, tena saṃvuto pihitakāyavācoti pātimokkhasaṃvarasaṃvuto,",
  "atk-s0503a:838_4": "idamassa tasmiṃ sīle patiṭṭhitabhāvaparidīpanaṃ. Viharatīti tadanurūpavihārasamaṅgibhāvaparidīpanaṃ.",
  "atk-s0503a:838_5": "Ācāragocarasampannoti heṭṭhā pātimokkhasaṃvarassa, upari visesānaṃ yogassa ca upakārakadhammaparidīpanaṃ.",
  "atk-s0503a:838_6": "Aṇumattesu vajjesu bhayadassāvīti pātimokkhasīlato acavanadhammatāparidīpanaṃ. Samādāyāti",
  "atk-s0503a:838_7": "sikkhāpadānaṃ anavasesato ādānaparidīpanaṃ. Sikkhatīti sikkhāya samaṅgibhāvaparidīpanaṃ.",
  "atk-s0503a:838_8": "Sikkhāpadesūti sikkhitabbadhammaparidīpanaṃ.",
  "atk-s0503a:839_0": "Aparo nayo – kilesānaṃ balavabhāvato, pāpakiriyāya sukarabhāvato, puññakiriyāya ca",
  "atk-s0503a:839_1": "dukkarabhāvato bahukkhattuṃ apāyesu patanasīloti pātī, puthujjano. Aniccatāya vā",
  "atk-s0503a:839_2": "bhavādīsu kammavegakkhitto ghaṭīyantaṃ viya anavaṭṭhānena paribbhamanato gamanasīloti",
  "atk-s0503a:839_3": "pātī, maraṇavasena vā tamhi tamhi sattanikāye attabhāvassa patanasīloti vā pātī,",
  "atk-s0503a:839_4": "sattasantāno cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa",
  "atk-s0503a:839_5": "hi vimokkhena satto “vimutto”ti vuccati. Vuttañhi “cittavodānā sattā visujjhantī”ti,",
  "atk-s0503a:839_6": "“anupādāya āsavehi cittaṃ vimutta”nti ca.",
  "atk-s0503a:840_0": "Atha vā avijjādihetunā saṃsāre patati gacchati pavattatīti pāti, “avijjānīvaraṇānaṃ",
  "atk-s0503a:840_1": "sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ. Tassa pātino sattassa",
  "atk-s0503a:840_2": "taṇhādisaṃkilesattayato mokkho etenāti pātimokkho, “kaṇṭhekālo”tiādīnaṃ viya samāsasiddhi veditabbā.",
  "atk-s0503a:841_0": "Atha vā pāteti vinipāteti dukkhehīti pāti, cittaṃ. Vuttañhi “cittena niyyatī loko,",
  "atk-s0503a:841_1": "cittena parikassatī”ti. Tassa pātino mokkho etenāti pātimokkho. Patati vā etena apāyadukkhe",
  "atk-s0503a:841_2": "saṃsāradukkhe cāti pāti, taṇhādisaṃkilesā. Vuttañhi – “taṇhā janeti purisaṃ, taṇhādutiyo",
  "atk-s0503a:841_3": "puriso”ti cādi. Tato pātito mokkhoti pātimokkho.",
  "atk-s0503a:842_0": "Atha vā patati etthāti pāti, cha ajjhattikabāhirāni āyatanāni. Vuttañhi – “chasu",
  "atk-s0503a:842_1": "loko samuppanno, chasu kubbati santhava”nti. Tato cha ajjhattikabāhirāyatanasaṅkhātapātito",
  "atk-s0503a:842_2": "mokkhoti pātimokkho. Atha vā pāto vinipāto assa atthīti pātī, saṃsāro. Tato mokkhoti pātimokkho.",
  "atk-s0503a:843_0": "Atha vā sabbalokādhipatibhāvato dhammissaro bhagavā patīti vuccati, muccati etenāti",
  "atk-s0503a:843_1": "mokkho. Patino mokkho tena paññattattāti patimokkho, patimokkho eva pātimokkho. Sabbaguṇānaṃ",
  "atk-s0503a:843_2": "vā tammūlabhāvato uttamaṭṭhena pati ca, so yathāvuttaṭṭhena mokkho cāti patimokkho,",
  "atk-s0503a:843_3": "patimokkho eva pātimokkho. Tathā hi vuttaṃ “pātimokkhantiādimetaṃ mukhameta”nti vitthāro.",
  "atk-s0503a:844_0": "Atha vā paiti pakāre, atīti accantatthe nipāto, tasmā pakārehi accantaṃ mokkhetīti",
  "atk-s0503a:844_1": "pātimokkhaṃ. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena",
  "atk-s0503a:844_2": "samucchedavasena ca accantaṃ mokkheti mocetīti pātimokkhaṃ. Pati mokkhoti vā patimokkho,",
  "atk-s0503a:844_3": "tamhā tamhā vītikkamadosato paccekaṃ mokkhoti attho. Patimokkho eva pātimokkho. Mokkhoti",
  "atk-s0503a:844_4": "vā nibbānaṃ, tassa mokkhassa paṭibimbabhūtoti patimokkho. Sīlasaṃvaro hi sūriyassa",
  "atk-s0503a:844_5": "aruṇuggamanaṃ viya nibbānassa udayabhūto tappaṭibhāgo ca yathārahaṃ saṃkilesanibbāpanato.",
  "atk-s0503a:844_6": "Patimokkho eva pātimokkho. Pativattati mokkheti dukkhanti vā patimokkhaṃ, patimokkhameva",
  "atk-s0503a:844_7": "pātimokkhanti evaṃ tāvettha pātimokkhasaddassa attho veditabbo.",
  "atk-s0503a:845_0": "Saṃvarati pidahati etenāti saṃvaro, pātimokkhameva saṃvaro pātimokkhasaṃvaro. Atthato",
  "atk-s0503a:845_1": "pana tato tato vītikkamitabbato viratiyo cetanā ca. Tena pātimokkhasaṃvarena upeto",
  "atk-s0503a:845_2": "samannāgato pātimokkhasaṃvarasaṃvutoti vutto. Vuttañhetaṃ vibhaṅge –",
  "atk-s0503a:846": "“Iminā pātimokkhasaṃvarena upeto hoti samupeto upāgato samupāgato upapanno samupapanno samannāgato, tena vuccati pātimokkhasaṃvarasaṃvuto”ti.",
  "atk-s0503a:847": "Viharatīti iriyāpathavihārena viharati irīyati vattati.",
  "atk-s0503a:848_0": "Ācāragocarasampannoti veḷudānādimicchājīvassa kāyapāgabbhiyādīnañca akaraṇena sabbaso",
  "atk-s0503a:848_1": "anācāraṃ vajjetvā “kāyiko avītikkamo vācasiko avītikkamo kāyikavācasiko avītikkamo”ti",
  "atk-s0503a:848_2": "evaṃ vuttabhikkhusāruppaācārasampattiyā, vesiyādiagocaraṃ vajjetvā piṇḍapātādiatthaṃ",
  "atk-s0503a:848_3": "upasaṅkamituṃ yuttaṭṭhānasaṅkhātena gocarena ca sampannattā ācāragocarasampanno.",
  "atk-s0503a:849_0": "Apica yo bhikkhu satthari sagāravo sappatisso sabrahmacārīsu sagāravo sappatisso",
  "atk-s0503a:849_1": "hirottappasampanno sunivattho supāruto pāsādikena abhikkantena paṭikkantena ālokitena",
  "atk-s0503a:849_2": "vilokitena samiñjitena pasāritena iriyāpathasampanno indriyesu guttadvāro bhojane",
  "atk-s0503a:849_3": "mattaññū jāgariyamanuyutto satisampajaññena samannāgato appiccho santuṭṭho pavivitto",
  "atk-s0503a:849_4": "asaṃsaṭṭho ābhisamācārikesu sakkaccakārī garucittīkārabahulo viharati, ayaṃ vuccati ācārasampanno.",
  "atk-s0503a:850_0": "Gocaro pana upanissayagocaro ārakkhagocaro upanibandhagocaroti tividho. Tattha yo",
  "atk-s0503a:850_1": "dasakathāvatthuguṇasamannāgato vuttalakkhaṇo kalyāṇamitto, yaṃ nissāya asutaṃ suṇāti,",
  "atk-s0503a:850_2": "sutaṃ pariyodāpeti, kaṅkhaṃ vitarati, diṭṭhiṃ ujuṃ karoti, cittaṃ pasādeti, yañca",
  "atk-s0503a:850_3": "anusikkhanto saddhāya vaḍḍhati, sīlena, sutena, cāgena, paññāya vaḍḍhati, ayaṃ vuccati upanissayagocaro.",
  "atk-s0503a:851_0": "Yo bhikkhu antaragharaṃ paviṭṭho vīthiṃ paṭipanno okkhittacakkhu yugamattadassāvī",
  "atk-s0503a:851_1": "cakkhundriyasaṃvutova gacchati, na hatthiṃ olokento, na assaṃ, na rathaṃ, na pattiṃ,",
  "atk-s0503a:851_2": "na itthiṃ, na purisaṃ olokento, na uddhaṃ olokento, na adho olokento, na disāvidisaṃ",
  "atk-s0503a:851_3": "pekkhamāno gacchati, ayaṃ ārakkhagocaro.",
  "atk-s0503a:852": "Upanibandhagocaro pana cattāro satipaṭṭhānā, yattha bhikkhu attano cittaṃ upanibandhati, vuttañhetaṃ bhagavatā –",
  "atk-s0503a:853": "“Ko ca, bhikkhave, bhikkhuno gocaro sako pettiko visayo, yadidaṃ cattāro satipaṭṭhānā”ti.",
  "atk-s0503a:854": "Tattha upanissayagocarassa pubbe vuttattā itaresaṃ vasenettha gocaro veditabbo. Iti yathāvuttāya ācārasampattiyā, imāya ca gocarasampattiyā samannāgatattā ācāragocarasampanno.",
  "atk-s0503a:855_0": "Aṇumattesu vajjesu bhayadassāvīti appamattakattā aṇuppamāṇesu assatiyā asañcicca",
  "atk-s0503a:855_1": "āpannasekhiyaakusalacittuppādādibhedesu vajjesu bhayadassanasīlo. Yo hi bhikkhu paramāṇumattaṃ",
  "atk-s0503a:855_2": "vajjaṃ aṭṭhasaṭṭhiyojanapamāṇādhikayojanasatasahassubbedhasinerupabbatarājasadisaṃ",
  "atk-s0503a:855_3": "katvā passati, yopi sabbalahukaṃ dubbhāsitamattaṃ pārājikasadisaṃ katvā passati,",
  "atk-s0503a:855_4": "ayampi aṇumattesu vajjesu bhayadassāvī nāma. Samādāya sikkhati sikkhāpadesūti yaṃkiñci",
  "atk-s0503a:855_5": "sikkhāpadesu sikkhitabbaṃ, taṃ sabbena sabbaṃ sabbathā sabbaṃ anavasesaṃ sammā ādiyitvā",
  "atk-s0503a:855_6": "sikkhati, pavattati paripūretīti attho.",
  "atk-s0503a:856_0": "Abhisallekhikāti ativiya kilesānaṃ sallekhanī, tesaṃ tanubhāvāya pahānāya yuttarūpā.",
  "atk-s0503a:856_1": "Cetovivaraṇasappāyāti cetaso paṭicchādakānaṃ nīvaraṇānaṃ dūrībhāvakaraṇena cetovivaraṇasaṅkhātānaṃ",
  "atk-s0503a:856_2": "samathavipassanānaṃ sappāyā, samathavipassanācittasseva vā vivaraṇāya pākaṭīkaraṇāya",
  "atk-s0503a:856_3": "vā sappāyā upakārikāti cetovivaraṇasappāyā.",
  "atk-s0503a:857_0": "Idāni yena nibbidādiāvahanena ayaṃ kathā abhisallekhikā cetovivaraṇasappāyā ca nāma",
  "atk-s0503a:857_1": "hoti, taṃ dassetuṃ “ekantanibbidāyā”tiādi vuttaṃ. Tattha ekantanibbidāyāti ekaṃseneva",
  "atk-s0503a:857_2": "vaṭṭadukkhato nibbindanatthāya. Virāgāya nirodhāyāti tasseva virajjanatthāya ca nirujjhanatthāya",
  "atk-s0503a:857_3": "ca. Upasamāyāti sabbakilesūpasamāya. Abhiññāyāti sabbassāpi abhiññeyyassa abhijānanāya.",
  "atk-s0503a:857_4": "Sambodhāyāti catumaggasambodhāya. Nibbānāyāti anupādisesanibbānāya. Etesu hi ādito",
  "atk-s0503a:857_5": "tīhi padehi vipassanā vuttā, dvīhi maggo, dvīhi nibbānaṃ vuttaṃ. Samathavipassanā",
  "atk-s0503a:857_6": "ādiṃ katvā nibbānapariyosāno ayaṃ sabbo uttarimanussadhammo dasakathāvatthulābhino sijjhatīti dasseti.",
  "atk-s0503a:858_0": "Idāni taṃ kathaṃ vibhajitvā dassento “appicchakathā”tiādimāha. Tattha appicchoti",
  "atk-s0503a:858_1": "na iccho, tassa kathā appicchakathā, appicchabhāvappaṭisaṃyuttā kathā vā appicchakathā.",
  "atk-s0503a:858_2": "Ettha ca atriccho pāpiccho mahiccho appicchoti icchāvasena cattāro puggalā. Tesu",
  "atk-s0503a:858_3": "attanā yathāladdhena lābhena atitto uparūpari lābhaṃ icchanto atriccho nāma. Yaṃ sandhāya vuttaṃ –",
  "atk-s0503a:859": "“Catubbhi aṭṭhajjhagamā, aṭṭhabhi cāpi soḷasa;",
  "atk-s0503a:860": "Soḷasabhi ca dvattiṃsa, atricchaṃ cakkamāsado;",
  "atk-s0503a:861": "Icchāhatassa posassa, cakkaṃ bhamati matthake”ti. ;",
  "atk-s0503a:862": "“Atricchā atilobhena, atilobhamadena cā”ti ca. ;",
  "atk-s0503a:863": "Lābhasakkārasilokanikāmayatāya asantaguṇasambhāvanādhippāyo pāpiccho. Yaṃ sandhāya vuttaṃ –",
  "atk-s0503a:864": "“Tattha katamā kuhanā? Lābhasakkārasilokasannissitassa pāpicchassa icchāpakatassa paccayappaṭisevanasaṅkhātena vā sāmantajappitena vā iriyāpathassa vā aṭhapanā”tiādi.",
  "atk-s0503a:865": "Santaguṇasambhāvanādhippāyo paṭiggahaṇe amattaññū mahiccho. Yaṃ sandhāya vuttaṃ –",
  "atk-s0503a:866": "“Idhekacco saddho samāno ‘saddhoti maṃ jano jānātū’ti icchati, sīlavā samāno ‘sīlavāti maṃ jano jānātū’ti icchatī”tiādi.",
  "atk-s0503a:867": "Duttappiyatāya hissa vijātamātāpi cittaṃ gahetuṃ na sakkoti. Tenetaṃ vuccati –",
  "atk-s0503a:868": "“Aggikkhandho samuddo ca, mahiccho cāpi puggalo;",
  "atk-s0503a:869": "Sakaṭehi paccaye dentu, tayopete atappiyā”ti.",
  "atk-s0503a:870_0": "Ete pana atricchatādayo dose ārakā parivajjetvā santaguṇanigūhanādhippāyo paṭiggahaṇe",
  "atk-s0503a:870_1": "ca mattaññū appiccho. So attani vijjamānampi guṇaṃ paṭicchādetukāmatāya saddho samāno",
  "atk-s0503a:870_2": "“saddhoti maṃ jano jānātū”ti na icchati, sīlavā, bahussuto, pavivitto, āraddhavīriyo,",
  "atk-s0503a:870_3": "upaṭṭhitassati, samāhito, paññavā samāno “paññavāti maṃ jano jānātū”ti na icchati.",
  "atk-s0503a:871_0": "Svāyaṃ paccayappiccho dhutaṅgappiccho pariyattiappiccho adhigamappicchoti catubbidho.",
  "atk-s0503a:871_1": "Tattha catūsu paccayesu appiccho paccayadāyakaṃ deyyadhammaṃ attano thāmañca oloketvā",
  "atk-s0503a:871_2": "sacepi hi deyyadhammo bahu hoti, dāyako appaṃ dātukāmo, dāyakassa vasena appameva",
  "atk-s0503a:871_3": "gaṇhāti. Deyyadhammo ce appo, dāyako bahuṃ dātukāmo, deyyadhammassa vasena appameva",
  "atk-s0503a:871_4": "gaṇhāti. Deyyadhammopi ce bahu, dāyakopi bahuṃ dātukāmo, attano thāmaṃ ñatvā pamāṇayuttameva",
  "atk-s0503a:871_5": "gaṇhāti. Evarūpo hi bhikkhu anuppannaṃ lābhaṃ uppādeti, uppannaṃ lābhaṃ thāvaraṃ",
  "atk-s0503a:871_6": "karoti, dāyakānaṃ cittaṃ ārādheti. Dhutaṅgasamādānassa pana attani atthibhāvaṃ na",
  "atk-s0503a:871_7": "jānāpetukāmo dhutaṅgappiccho. Yo attano bahussutabhāvaṃ jānāpetuṃ na icchati, ayaṃ",
  "atk-s0503a:871_8": "pariyattiappiccho. Yo pana sotāpannādīsu aññataro hutvā sabrahmacārīnampi attano",
  "atk-s0503a:871_9": "sotāpannādibhāvaṃ jānāpetuṃ na icchati, ayaṃ adhigamappiccho. Evametesaṃ appicchānaṃ",
  "atk-s0503a:871_10": "yā appicchatā, tassā saddhiṃ sandassanādividhinā anekākāravokāraānisaṃsavibhāvanavasena,",
  "atk-s0503a:871_11": "tappaṭipakkhassa atricchādibhedassa icchācārassa ādīnavavibhāvanavasena ca pavattā",
  "atk-s0503a:871_12": "kathā appicchakathā.",
  "atk-s0503a:872_0": "Santuṭṭhikathāti ettha santuṭṭhīti sakena attanā laddhena tuṭṭhi santuṭṭhi. Atha",
  "atk-s0503a:872_1": "vā visamaṃ paccayicchaṃ pahāya samaṃ tuṭṭhi, santuṭṭhi. Santena vā vijjamānena tuṭṭhi",
  "atk-s0503a:872_2": "santuṭṭhi. Vuttañcetaṃ –",
  "atk-s0503a:873": "“Atītaṃ nānusocanto, nappajappamanāgataṃ;",
  "atk-s0503a:874": "Paccuppannena yāpento, santuṭṭhoti pavuccatī”ti.",
  "atk-s0503a:875_0": "Sammā vā ñāyena bhagavatā anuññātavidhinā paccayehi tuṭṭhi santuṭṭhi. Atthato itarītarapaccayasantoso,",
  "atk-s0503a:875_1": "so dvādasavidho hoti. Kathaṃ? Cīvare yathālābhasantoso, yathābalasantoso, yathāsāruppasantosoti",
  "atk-s0503a:875_2": "tividho, evaṃ piṇḍapātādīsu.",
  "atk-s0503a:876_0": "Tatrāyaṃ pabhedavaṇṇanā – idha bhikkhu cīvaraṃ labhati sundaraṃ vā asundaraṃ vā,",
  "atk-s0503a:876_1": "so teneva yāpeti, aññaṃ na pattheti, labhantopi na gaṇhāti, ayamassa cīvare yathālābhasantoso.",
  "atk-s0503a:876_2": "Atha pana pakatidubbalo vā hoti ābādhajarābhibhūto vā, garuṃ cīvaraṃ pārupanto kilamati,",
  "atk-s0503a:876_3": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,",
  "atk-s0503a:876_4": "ayamassa cīvare yathābalasantoso. Aparo paṭṭacīvarādīnaṃ aññataraṃ mahagghacīvaraṃ",
  "atk-s0503a:876_5": "labhitvā “idaṃ therānaṃ cirapabbajitānaṃ, idaṃ bahussutānaṃ anurūpaṃ, idaṃ gilānānaṃ",
  "atk-s0503a:876_6": "dubbalānaṃ, idaṃ appalābhīnaṃ vā hotū”ti tesaṃ datvā attanā saṅkārakūṭādito nantakāni",
  "atk-s0503a:876_7": "uccinitvā saṅghāṭiṃ katvā tesaṃ vā purāṇacīvarāni gahetvā dhārentopi santuṭṭhova",
  "atk-s0503a:876_8": "hoti, ayamassa cīvare yathāsāruppasantoso.",
  "atk-s0503a:877_0": "Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ",
  "atk-s0503a:877_1": "na pattheti, labhantopi na gaṇhāti, ayamassa piṇḍapāte yathālābhasantoso. Atha pana",
  "atk-s0503a:877_2": "ābādhiko hoti, lūkhaṃ pakativiruddhaṃ vā byādhiviruddhaṃ vā piṇḍapātaṃ bhuñjitvā",
  "atk-s0503a:877_3": "gāḷhaṃ rogātaṅkaṃ pāpuṇāti, so sabhāgassa bhikkhuno datvā tassa hatthato sappāyabhojanaṃ",
  "atk-s0503a:877_4": "bhuñjitvā samaṇadhammaṃ karontopi santuṭṭhova hoti, ayamassa piṇḍapāte yathābalasantoso.",
  "atk-s0503a:877_5": "Aparo bhikkhu paṇītaṃ piṇḍapātaṃ labhati, so “ayaṃ piṇḍapāto cirapabbajitādīnaṃ anurūpo”ti",
  "atk-s0503a:877_6": "cīvaraṃ viya tesaṃ datvā, tesaṃ vā santakaṃ gahetvā, attanā piṇḍāya caritvā, missakāhāraṃ",
  "atk-s0503a:877_7": "vā paribhuñjantopi santuṭṭhova hoti. Ayamassa piṇḍapāte yathāsāruppasantoso.",
  "atk-s0503a:878_0": "Idha pana bhikkhuno senāsanaṃ pāpuṇāti manāpaṃ vā amanāpaṃ vā antamaso tiṇakuṭikāpi",
  "atk-s0503a:878_1": "tiṇasanthārakampi, so teneva santussati, puna aññaṃ sundarataraṃ vā pāpuṇāti, taṃ",
  "atk-s0503a:878_2": "na gaṇhāti, ayamassa senāsane yathālābhasantoso. Atha pana ābādhiko hoti dubbalo",
  "atk-s0503a:878_3": "vā, so byādhiviruddhaṃ vā pakativiruddhaṃ vā senāsanaṃ labhati, yatthassa vasato",
  "atk-s0503a:878_4": "aphāsu hoti, so taṃ sabhāgassa bhikkhuno datvā tassa santake sappāyasenāsane vasitvā",
  "atk-s0503a:878_5": "samaṇadhammaṃ karontopi santuṭṭhova hoti, ayamassa senāsane yathābalasantoso. Aparo",
  "atk-s0503a:878_6": "sundaraṃ senāsanaṃ pattampi na sampaṭicchati “paṇītasenāsanaṃ pamādaṭṭhāna”nti, mahāpuññatāya",
  "atk-s0503a:878_7": "vā leṇamaṇḍapakūṭāgārādīni paṇītasenāsanāni labhati, so tāni cīvarādīni viya cirapabbajitādīnaṃ",
  "atk-s0503a:878_8": "datvā yattha katthaci vasantopi santuṭṭhova hoti, ayamassa senāsane yathāsāruppasantoso.",
  "atk-s0503a:879_0": "Idha pana bhikkhu bhesajjaṃ labhati lūkhaṃ vā paṇītaṃ vā, so teneva tussati, aññaṃ",
  "atk-s0503a:879_1": "na pattheti, labhantopi na gaṇhāti, ayamassa gilānapaccaye yathālābhasantoso. Atha",
  "atk-s0503a:879_2": "pana telena atthiko phāṇitaṃ labhati, so taṃ sabhāgassa bhikkhuno datvā, tassa hatthato",
  "atk-s0503a:879_3": "telaṃ gahetvā, bhesajjaṃ katvā samaṇadhammaṃ karontopi santuṭṭhova hoti, ayamassa",
  "atk-s0503a:879_4": "gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ",
  "atk-s0503a:879_5": "labhati, so taṃ cīvarādīni viya cirapabbajitādīnaṃ datvā tesaṃ ābhatena yena kenaci",
  "atk-s0503a:879_6": "bhesajjaṃ karontopi santuṭṭhova hoti. Yo pana ekasmiṃ bhājane muttaharītakaṃ, ekasmiṃ",
  "atk-s0503a:879_7": "catumadhuraṃ ṭhapetvā “gaṇhatha, bhante, yadicchasī”ti vuccamāno sacassa tesu aññatarenapi",
  "atk-s0503a:879_8": "rogo vūpasammati, “muttaharītakaṃ nāma buddhādīhi vaṇṇitaṃ, pūtimuttabhesajjaṃ nissāya",
  "atk-s0503a:879_9": "pabbajjā, tattha te yāvajīvaṃ ussāho karaṇīyo”ti vacanamanussaranto catumadhuraṃ",
  "atk-s0503a:879_10": "paṭikkhipitvā muttaharītakena bhesajjaṃ karonto paramasantuṭṭhova hoti, ayamassa",
  "atk-s0503a:879_11": "gilānapaccaye yathāsāruppasantoso.",
  "atk-s0503a:880_0": "So evaṃpabhedo sabbopi santoso santuṭṭhīti pavuccati. Tena vuttaṃ “atthato itarītarapaccayasantoso”ti.",
  "atk-s0503a:880_1": "Itarītarasantuṭṭhiyā saddhiṃ sandassanādividhinā ānisaṃsavibhāvanavasena, tappaṭipakkhassa",
  "atk-s0503a:880_2": "atricchatādibhedassa icchāpakatattassa ādīnavavibhāvanavasena ca pavattā kathā santuṭṭhikathā.",
  "atk-s0503a:880_3": "Ito parāsupi kathāsu eseva nayo, visesamattameva vakkhāma.",
  "atk-s0503a:881_0": "Pavivekakathāti ettha kāyaviveko cittaviveko upadhivivekoti tayo vivekā. Tesu eko",
  "atk-s0503a:881_1": "gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya pavisati,",
  "atk-s0503a:881_2": "eko paṭikkamati, eko abhikkamati, eko caṅkamaṃ adhiṭṭhāti, eko carati, eko viharatīti",
  "atk-s0503a:881_3": "evaṃ sabbiriyāpathesu sabbakiccesu gaṇasaṅgaṇikaṃ pahāya vivittavāso kāyaviveko nāma.",
  "atk-s0503a:881_4": "Aṭṭha samāpattiyo pana cittaviveko nāma. Nibbānaṃ upadhiviveko nāma. Vuttañhetaṃ –",
  "atk-s0503a:882": "“Kāyaviveko ca vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ paramavodānappattānaṃ, upadhiviveko ca nirupadhīnaṃ puggalānaṃ visaṅkhāragatāna”nti.",
  "atk-s0503a:883": "Vivekoyeva paviveko, pavivekappaṭisaṃyuttā kathā pavivekakathā.",
  "atk-s0503a:884_0": "Asaṃsaggakathāti ettha savanasaṃsaggo dassanasaṃsaggo samullapanasaṃsaggo sambhogasaṃsaggo",
  "atk-s0503a:884_1": "kāyasaṃsaggoti pañca saṃsaggā. Tesu idhekacco bhikkhu suṇāti “asukasmiṃ gāme vā nigame",
  "atk-s0503a:884_2": "vā itthī abhirūpā dassanīyā pāsādikā paramāya vaṇṇapokkharatāya samannāgatā”ti, so",
  "atk-s0503a:884_3": "taṃ sutvā saṃsīdati visīdati, na sakkoti brahmacariyaṃ sandhāretuṃ, sikkhaṃ paccakkhāya",
  "atk-s0503a:884_4": "hīnāyāvattati, evaṃ visabhāgārammaṇasavanena uppannakilesasanthavo savanasaṃsaggo",
  "atk-s0503a:884_5": "nāma. Na heva kho bhikkhu suṇāti, apica kho sāmaṃ passati itthiṃ abhirūpaṃ dassanīyaṃ",
  "atk-s0503a:884_6": "pāsādikaṃ paramāya vaṇṇapokkharatāya samannāgataṃ, so taṃ disvā saṃsīdati visīdati,",
  "atk-s0503a:884_7": "na sakkoti brahmacariyaṃ sandhāretuṃ, sikkhaṃ paccakkhāya hīnāyāvattati, evaṃ visabhāgārammaṇadassanena",
  "atk-s0503a:884_8": "uppannakilesasanthavo dassanasaṃsaggo nāma. Disvā pana aññamaññaṃ ālāpasallāpavasena",
  "atk-s0503a:884_9": "uppanno kilesasanthavo samullapanasaṃsaggo nāma. Sahajagghanādīnipi eteneva saṅgaṇhāti.",
  "atk-s0503a:884_10": "Attano pana santakaṃ yaṃkiñci mātugāmassa datvā vā adatvā vā tena dinnassa vanabhaṅgiyādino",
  "atk-s0503a:884_11": "paribhogavasena uppannakilesasanthavo sambhogasaṃsaggo nāma. Mātugāmassa hatthaggāhādivasena",
  "atk-s0503a:884_12": "uppannakilesasanthavo kāyasaṃsaggo nāma. Yopi cesa –",
  "atk-s0503a:885": "“Gihīhi saṃsaṭṭho viharati ananulomikena saṃsaggena sahasokī sahanandī sukhitesu sukhito, dukkhitesu dukkhito, uppannesu kiccakaraṇīyesu attanā uyyogaṃ āpajjatī”ti –",
  "atk-s0503a:886_0": "Evaṃ vutto ananulomiko gihisaṃsaggo, yo ca sabrahmacārīhipi kilesuppattihetubhūto",
  "atk-s0503a:886_1": "saṃsaggo, taṃ sabbaṃ pahāya yvāyaṃ saṃsāre thirataraṃ saṃvegaṃ, saṅkhāresu tibbaṃ",
  "atk-s0503a:886_2": "bhayasaññaṃ, sarīre paṭikūlasaññaṃ, sabbākusalesu jigucchāpubbaṅgamaṃ hirottappaṃ,",
  "atk-s0503a:886_3": "sabbakiriyāsu satisampajaññanti sabbaṃ paccupaṭṭhapetvā kamaladale jalabindu viya",
  "atk-s0503a:886_4": "sabbattha alaggabhāvo, ayaṃ sabbasaṃsaggappaṭipakkhatāya asaṃsaggo. Tappaṭisaṃyuttā",
  "atk-s0503a:886_5": "kathā asaṃsaggakathā.",
  "atk-s0503a:887_0": "Vīriyārambhakathāti ettha vīrassa bhāvo, kammanti vā vīriyaṃ, vidhinā īrayitabbaṃ",
  "atk-s0503a:887_1": "pavattetabbanti vā vīriyaṃ, vīriyañca taṃ akusalānaṃ dhammānaṃ pahānāya kusalānaṃ",
  "atk-s0503a:887_2": "dhammānaṃ upasampadāya ārambhanaṃ vīriyārambho. Svāyaṃ kāyiko cetasiko cāti duvidho,",
  "atk-s0503a:887_3": "ārambhadhātu, nikkamadhātu, parakkamadhātu cāti tividho; sammappadhānavasena catubbidho.",
  "atk-s0503a:887_4": "So sabbopi yo bhikkhu gamane uppannaṃ kilesaṃ ṭhānaṃ pāpuṇituṃ na deti; ṭhāne uppannaṃ",
  "atk-s0503a:887_5": "nisajjaṃ, nisajjāya uppannaṃ sayanaṃ pāpuṇituṃ na deti, tattha tattheva ajapadena",
  "atk-s0503a:887_6": "daṇḍena kaṇhasappaṃ uppīḷetvā gaṇhanto viya, tikhiṇena asinā amittaṃ gīvāya paharanto",
  "atk-s0503a:887_7": "viya ca sīsaṃ ukkhipituṃ adatvā vīriyabalena niggaṇhāti, tassevaṃ āraddhavīriyassa",
  "atk-s0503a:887_8": "vasena veditabbo. Tappaṭisaṃyuttā kathā vīriyārambhakathā.",
  "atk-s0503a:888_0": "Sīlakathādīsu duvidhaṃ sīlaṃ lokiyaṃ lokuttarañca. Tattha lokiyaṃ pātimokkhasaṃvarādi",
  "atk-s0503a:888_1": "catupārisuddhisīlaṃ, lokuttaraṃ maggasīlaṃ phalasīlañca. Tathā vipassanāya pādakabhūtā",
  "atk-s0503a:888_2": "saha upacārena aṭṭha samāpattiyo lokiyo samādhi, maggasampayutto panettha lokuttaro",
  "atk-s0503a:888_3": "samādhi nāma. Tathā paññāpi lokiyā sutamayā cintāmayā jhānasampayuttā vipassanāñāṇañca.",
  "atk-s0503a:888_4": "Visesato panettha vipassanāpaññā gahetabbā, lokuttarā maggapaññā phalapaññā ca. Vimuttīpi",
  "atk-s0503a:888_5": "ariyaphalavimutti nibbānañca. Apare pana tadaṅgavikkhambhanasamucchedavimuttīnampi",
  "atk-s0503a:888_6": "vasenettha atthaṃ vaṇṇenti. Vimuttiñāṇadassanampi ekūnavīsatividhaṃ paccavekkhaṇañāṇaṃ.",
  "atk-s0503a:888_7": "Iti imesaṃ sīlādīnaṃ saddhiṃ sandassanādividhinā anekākāravokāraānisaṃsavibhāvanavasena",
  "atk-s0503a:888_8": "ceva tappaṭipakkhānaṃ dussīlyādīnaṃ ādīnavavibhāvanavasena ca pavattā kathā, tappaṭisaṃyuttā",
  "atk-s0503a:888_9": "kathā vā sīlādikathā nāma.",
  "atk-s0503a:889_0": "Ettha ca “attanā ca appiccho hoti, appicchakathañca paresaṃ kattā”ti “santuṭṭho hoti",
  "atk-s0503a:889_1": "itarītarena cīvarena, itarītaracīvarasantuṭṭhiyā ca vaṇṇavādī”ti ca ādivacanato sayañca",
  "atk-s0503a:889_2": "appicchatādiguṇasamannāgatena paresampi tadatthāya hitajjhāsayena pavattetabbā tathārūpī",
  "atk-s0503a:889_3": "kathā, yā idha abhisallekhikādibhāvena visesetvā vuttā appicchakathādīti veditabbā.",
  "atk-s0503a:889_4": "Kārakasseva hi kathā visesato adhippetatthasādhinī. Tathā hi vakkhati “kalyāṇamittassetaṃ,",
  "atk-s0503a:889_5": "meghiya, bhikkhuno pāṭikaṅkhaṃ…pe. … akasiralābhī”ti.",
  "atk-s0503a:890_0": "Evarūpāyāti īdisāya, yathāvuttāya. Nikāmalābhīti yathicchitalābhī yathārucilābhī,",
  "atk-s0503a:890_1": "sabbakālaṃ imā kathā sotuṃ vicāretuñca yathāsukhaṃ labhanto. Akicchalābhīti niddukkhalābhī.",
  "atk-s0503a:890_2": "Akasiralābhīti vipulalābhī.",
  "atk-s0503a:891_0": "Āraddhavīriyoti paggahitavīriyo. Akusalānaṃ dhammānaṃ pahānāyāti akosallasambhūtaṭṭhena",
  "atk-s0503a:891_1": "akusalānaṃ pāpadhammānaṃ pajahanatthāya. Kusalānaṃ dhammānanti kucchitānaṃ salanādiatthena",
  "atk-s0503a:891_2": "anavajjaṭṭhena ca kusalānaṃ sahavipassanānaṃ maggaphaladhammānaṃ. Upasampadāyāti",
  "atk-s0503a:891_3": "sampādanāya, attano santāne uppādanāya. Thāmavāti ussoḷhisaṅkhātena vīriyathāmena",
  "atk-s0503a:891_4": "samannāgato. Daḷhaparakkamoti thiraparakkamo asithilavīriyo. Anikkhittadhuroti anorohitadhuro anosakkitavīriyo.",
  "atk-s0503a:892_0": "Paññavāti vipassanāpaññāya paññavā. Udayatthagāminiyāti pañcannaṃ khandhānaṃ udayañca",
  "atk-s0503a:892_1": "vayañca paṭivijjhantiyā. Ariyāyāti vikkhambhanavasena kilesehi ārakā dūre ṭhitāya",
  "atk-s0503a:892_2": "niddosāya. Nibbedhikāyāti nibbedhabhāgiyāya. Sammā dukkhakkhayagāminiyāti vaṭṭadukkhassa",
  "atk-s0503a:892_3": "khepanato “dukkhakkhayo”ti laddhanāmaṃ ariyamaggaṃ sammā hetunā ñāyena gacchantiyā.",
  "atk-s0503a:893_0": "Imesu ca pana pañcasu dhammesu sīlaṃ vīriyaṃ paññā ca yogino ajjhattikaṃ aṅgaṃ, itaradvayaṃ",
  "atk-s0503a:893_1": "bāhiraṃ aṅgaṃ. Tathāpi kalyāṇamittasannissayeneva sesaṃ catubbidhaṃ ijjhati, kalyāṇamittassevettha",
  "atk-s0503a:893_2": "bahūpakārataṃ dassento satthā “kalyāṇamittassetaṃ, meghiya, bhikkhuno pāṭikaṅkha”ntiādinā",
  "atk-s0503a:893_3": "desanaṃ vaḍḍheti. Tattha pāṭikaṅkhanti ekaṃsena icchitabbaṃ, avassaṃbhāvīti attho.",
  "atk-s0503a:893_4": "Yanti kiriyāparāmasanaṃ. Idaṃ vuttaṃ hoti – “sīlavā bhavissatī”ti ettha yadetaṃ kalyāṇamittassa",
  "atk-s0503a:893_5": "bhikkhuno sīlavantatāya bhavanaṃ sīlasampannattaṃ, tassa bhikkhuno sīlasampannattā",
  "atk-s0503a:893_6": "etaṃ tassa pāṭikaṅkhaṃ, avassaṃbhāvī ekaṃseneva tassa tattha niyojanatoti adhippāyo.",
  "atk-s0503a:893_7": "Pātimokkhasaṃvarasaṃvuto viharissatītiādīsupi eseva nayo.",
  "atk-s0503a:894_0": "Evaṃ bhagavā sadevake loke uttamakalyāṇamittasaṅkhātassa attano vacanaṃ anādiyitvā",
  "atk-s0503a:894_1": "taṃ vanasaṇḍaṃ pavisitvā tādisaṃ vippakāraṃ pattassa āyasmato meghiyassa kalyāṇamittatādinā",
  "atk-s0503a:894_2": "sakalaṃ sāsanasampattiṃ dassetvā, idānissa tattha ādarajātassa pubbe yehi kāmavitakkādīhi",
  "atk-s0503a:894_3": "upaddutattā kammaṭṭhānaṃ na sampajji, tassa tesaṃ ujuvipaccanīkabhūtattā ca bhāvanānayaṃ",
  "atk-s0503a:894_4": "pakāsetvā, tato paraṃ arahattassa kammaṭṭhānaṃ ācikkhanto, “tena ca pana, meghiya,",
  "atk-s0503a:894_5": "bhikkhunā imesu pañcasu dhammesu patiṭṭhāya cattāro dhammā uttari bhāvetabbā”tiādimāha.",
  "atk-s0503a:894_6": "Tattha tenāti evaṃ kalyāṇamittasannissayena yathāvuttasīlādiguṇasamannāgatena. Tenevāha",
  "atk-s0503a:894_7": "“imesu pañcasu dhammesu patiṭṭhāyā”ti. Uttarīti āraddhataruṇavipassanassa rāgādiparissayā",
  "atk-s0503a:894_8": "ce uppajjeyyuṃ, tesaṃ visodhanatthaṃ tato uddhaṃ cattāro dhammā bhāvetabbā uppādetabbā vaḍḍhetabbā ca.",
  "atk-s0503a:895_0": "Asubhāti ekādasasu asubhakammaṭṭhānesu yathārahaṃ yattha katthaci asubhabhāvanā.",
  "atk-s0503a:895_1": "Rāgassa pahānāyāti kāmarāgassa pajahanatthāya. Ayamattho sālilāyakopamāya vibhāvetabbo",
  "atk-s0503a:895_2": "– eko hi puriso asitaṃ gahetvā koṭito paṭṭhāya sālikhette sāliyo lāyati, athassa",
  "atk-s0503a:895_3": "vatiṃ bhinditvā gāvo pavisiṃsu. So asitaṃ ṭhapetvā, yaṭṭhiṃ ādāya, teneva maggena",
  "atk-s0503a:895_4": "gāvo nīharitvā, vatiṃ pākatikaṃ katvā, puna asitaṃ gahetvā sāliyo lāyi. Tattha sālikhettaṃ",
  "atk-s0503a:895_5": "viya buddhasāsanaṃ daṭṭhabbaṃ, sālilāyako viya yogāvacaro, asitaṃ viya paññā, lāyanakālo",
  "atk-s0503a:895_6": "viya vipassanāya kammakaraṇakālo, yaṭṭhi viya asubhakammaṭṭhānaṃ, vati viya saṃvaro,",
  "atk-s0503a:895_7": "vatiṃ bhinditvā gāvīnaṃ pavisanaṃ viya sahasā appaṭisaṅkhāya pamādaṃ āgamma rāgassa",
  "atk-s0503a:895_8": "uppajjanaṃ, asitaṃ ṭhapetvā, yaṭṭhiṃ ādāya, paviṭṭhamaggeneva gāvo nīharitvā, vatiṃ",
  "atk-s0503a:895_9": "paṭipākatikaṃ katvā, puna ṭhitaṭṭhānato paṭṭhāya sālilāyanaṃ viya asubhakammaṭṭhānena",
  "atk-s0503a:895_10": "rāgaṃ vikkhambhetvā, puna vipassanāya kammakaraṇakāloti idamettha upamāsaṃsandanaṃ.",
  "atk-s0503a:895_11": "Evaṃbhūtaṃ bhāvanāvidhiṃ sandhāya vuttaṃ “asubhā bhāvetabbā rāgassa pahānāyā”ti.",
  "atk-s0503a:896_0": "Mettāti mettākammaṭṭhānaṃ. Byāpādassa pahānāyāti vuttanayeneva uppannakopassa pajahanatthāya.",
  "atk-s0503a:896_1": "Ānāpānassatīti soḷasavatthukā ānāpānassati. Vitakkupacchedāyāti vuttanayeneva uppannānaṃ",
  "atk-s0503a:896_2": "vitakkānaṃ upacchedanatthāya. Asmimānasamugghātāyāti asmīti uppajjanakassa navavidhassa",
  "atk-s0503a:896_3": "mānassa samucchedanatthāya. Aniccasaññinoti hutvā abhāvato udayabbayavantato pabhaṅguto",
  "atk-s0503a:896_4": "tāvakālikato niccappaṭipakkhato ca “sabbe saṅkhārā aniccā”ti pavattaaniccānupassanāvasena",
  "atk-s0503a:896_5": "aniccasaññino. Anattasaññā saṇṭhātīti asārakato avasavattanato parato rittato tucchato",
  "atk-s0503a:896_6": "suññato ca “sabbe dhammā anattā”ti evaṃ pavattā anattānupassanāsaṅkhātā anattasaññā",
  "atk-s0503a:896_7": "citte saṇṭhahati, atidaḷhaṃ patiṭṭhāti. Aniccalakkhaṇe hi diṭṭhe anattalakkhaṇaṃ",
  "atk-s0503a:896_8": "diṭṭhameva hoti. Tīsu hi lakkhaṇesu ekasmiṃ diṭṭhe itaradvayaṃ diṭṭhameva hoti. Tena",
  "atk-s0503a:896_9": "vuttaṃ – “aniccasaññino hi, meghiya, anattasaññā saṇṭhātī”ti. Anattalakkhaṇe diṭṭhe",
  "atk-s0503a:896_10": "asmīti uppajjanakamāno suppajahova hotīti āha – “anattasaññī asmimānasamugghātaṃ",
  "atk-s0503a:896_11": "pāpuṇātī”ti diṭṭheva dhamme nibbānanti diṭṭheyeva dhamme imasmiṃyeva attabhāve apaccayaparinibbānaṃ",
  "atk-s0503a:896_12": "pāpuṇāti. Ayamettha saṅkhepo, vitthārato pana asubhādibhāvanānayo visuddhimagge vuttanayena gahetabbo.",
  "atk-s0503a:897_0": "Etamatthaṃ viditvāti etaṃ āyasmato meghiyassa micchāvitakkacorehi kusalabhaṇḍupacchedasaṅkhātaṃ",
  "atk-s0503a:897_1": "atthaṃ jānitvā. Imaṃ udānanti imaṃ kāmavitakkādīnaṃ avinodane vinodane ca ādīnavānisaṃsadīpakaṃ udānaṃ udānesi.",
  "atk-s0503a:898_0": "Tattha khuddāti hīnā lāmakā. Vitakkāti kāmavitakkādayo tayo pāpavitakkā. Te hi sabbavitakkehi",
  "atk-s0503a:898_1": "patikiṭṭhatāya idha khuddāti vuttā “na ca khuddamācare”tiādīsu viya. Sukhumāti ñātivitakkādayo",
  "atk-s0503a:898_2": "adhippetā. Ñātivitakko janapadavitakko amarāvitakko parānuddayatāya paṭisaṃyutto",
  "atk-s0503a:898_3": "vitakko lābhasakkārasilokapaṭisaṃyutto vitakko anavaññattipaṭisaṃyutto vitakkoti",
  "atk-s0503a:898_4": "ete hi vitakkā kāmavitakkādayo viya dāruṇā na hontīti anoḷārikasabhāvatāya sukhumāti",
  "atk-s0503a:898_5": "vuttā. Anugatāti cittena anuvattitā. Vitakke hi uppajjamāne cittaṃ tadanugatameva",
  "atk-s0503a:898_6": "hoti tassa ārammaṇābhiniropanato. “Anuggatā”tipi pāḷi, anuuṭṭhitāti attho. Manaso",
  "atk-s0503a:898_7": "uppilāvāti cetaso uppilāvitattakarā.",
  "atk-s0503a:899_0": "Ete avidvā manaso vitakketi ete kāmavitakkādike manovitakke assādādīnavanissaraṇato",
  "atk-s0503a:899_1": "ñātatīraṇapahānapariññāhi yathābhūtaṃ ajānanto. Hurā huraṃ dhāvati bhantacittoti",
  "atk-s0503a:899_2": "appahīnamicchāvitakkattā anavaṭṭhitacitto “kadāci rūpe, kadāci sadde”tiādinā tasmiṃ",
  "atk-s0503a:899_3": "tasmiṃ ārammaṇe assādādivasena aparāparaṃ dhāvati paribbhamati. Atha vā hurā huraṃ",
  "atk-s0503a:899_4": "dhāvati bhantacittoti apariññātavitakkattā tannimittānaṃ avijjātaṇhānaṃ vasena paribbhamanamānaso",
  "atk-s0503a:899_5": "idhalokato paralokaṃ ādānanikkhepehi aparāparaṃ dhāvati saṃsaratīti attho.",
  "atk-s0503a:900_0": "Ete ca vidvā manaso vitakketi ete yathāvuttappabhede kāmavitakkādike manovitakke",
  "atk-s0503a:900_1": "assādādito yathābhūtaṃ jānanto. Ātāpiyoti vīriyavā. Saṃvaratīti pidahati. Satimāti",
  "atk-s0503a:900_2": "satisampanno. Anuggateti dullabhavasena anuppanne. Idaṃ vuttaṃ hoti – ete vuttappakāre",
  "atk-s0503a:900_3": "kāmavitakkādike manovitakke cittassa uppilāvitahetutāya manaso uppilāve vidvā vipassanāpaññāsahitāya",
  "atk-s0503a:900_4": "maggapaññāya sammadeva jānanto, tassa sahāyabhūtānaṃ sammāvāyāmasatīnaṃ atthitāya",
  "atk-s0503a:900_5": "ātāpiyo satimā te ariyamaggabhāvanāya āyatiṃ uppattirahe anuggate anuppanne eva maggakkhaṇe",
  "atk-s0503a:900_6": "saṃvarati, ñāṇasaṃvaravasena pidahati, āgamanapathaṃ pacchindati, evaṃbhūto ca catusaccappabodhena",
  "atk-s0503a:900_7": "buddho ariyasāvako arahattādhigamena asesaṃ, anavasesaṃ ete kāmavitakkādike pajahāsi",
  "atk-s0503a:900_8": "samucchindīti. Etthāpi “anugate”tipi paṭhanti. Tassattho heṭṭhā vuttoyeva.",
  "atk-s0503a:901": "Paṭhamasuttavaṇṇanā niṭṭhitā.",
  "atk-s0503a:902": "2. Uddhatasuttavaṇṇanā",
  "atk-s0503a:903_0": "32. Dutiye kusinārāyanti kusinārāyaṃ nāma mallarājūnaṃ nagare. Upavattane mallānaṃ",
  "atk-s0503a:903_1": "sālavaneti yathā hi anurādhapurassa thūpārāmo, evaṃ kusinārāya uyyānaṃ dakkhiṇapacchimadisāya",
  "atk-s0503a:903_2": "hoti. Yathā thūpārāmato dakkhiṇadvārena nagarapavisanamaggo pācīnamukho gantvā uttarena",
  "atk-s0503a:903_3": "nivattati, evaṃ uyyānato sālapanti pācīnamukhā gantvā uttarena nivattā, tasmā “upavattana”nti",
  "atk-s0503a:903_4": "vuccati. Tasmiṃ upavattane mallarājūnaṃ sālavane. Araññakuṭikāyanti sālapantiyā avidūre",
  "atk-s0503a:903_5": "rukkhagacchasañchannaṭṭhāne katā kuṭikā, taṃ sandhāya vuttaṃ “araññakuṭikāyaṃ viharatī”ti.",
  "atk-s0503a:903_6": "Te pana bhikkhū paṭisaṅkhānavirahitā ossaṭṭhavīriyā pamattavihārino, tena vuttaṃ “uddhatā”tiādi.",
  "atk-s0503a:904_0": "Tattha uddhaccabahulattā avūpasantacittatāya uddhatā. Tucchabhāvena māno naḷo viyāti",
  "atk-s0503a:904_1": "naḷo, mānasaṅkhāto uggato naḷo etesanti unnaḷā, uggatatucchamānāti attho. Pattacīvaramaṇḍanādicāpallena",
  "atk-s0503a:904_2": "samannāgatattā bahukatāya vā capalā. Pharusavācatāya mukhena kharāti mukharā. Tiracchānakathābahulatāya",
  "atk-s0503a:904_3": "vikiṇṇā byākulā vācā etesanti vikiṇṇavācā. Muṭṭhā naṭṭhā sati etesanti muṭṭhassatino,",
  "atk-s0503a:904_4": "sativirahitā pamādavihārinoti attho. Sabbena sabbaṃ sampajaññābhāvato asampajānā.",
  "atk-s0503a:904_5": "Gaddūhanamattampi kālaṃ cittasamādhānassa abhāvato na samāhitāti asamāhitā. Lolasabhāvattā",
  "atk-s0503a:904_6": "bhantamigasappaṭibhāgatāya vibbhantacittā. Manacchaṭṭhānaṃ indriyānaṃ asaṃvaraṇato",
  "atk-s0503a:904_7": "asaññatindriyatāya pākatindriyā.",
  "atk-s0503a:905_0": "Etamatthaṃ viditvāti etaṃ tesaṃ bhikkhūnaṃ uddhaccādivasena pamādavihāraṃ jānitvā.",
  "atk-s0503a:905_1": "Imaṃ udānanti imaṃ pamādavihāre appamādavihāre ca yathākkamaṃ ādīnavānisaṃsavibhāvanaṃ udānaṃ udānesi.",
  "atk-s0503a:906_0": "Tattha arakkhitenāti satiārakkhābhāvena aguttena. Kāyenāti chaviññāṇakāyena cakkhuviññāṇena",
  "atk-s0503a:906_1": "hi rūpaṃ disvā tattha nimittānubyañjanaggahaṇavasena abhijjhādipavattito viññāṇadvārassa",
  "atk-s0503a:906_2": "satiyā arakkhitabhāvato. Sotaviññāṇādīsupi eseva nayo. Evaṃ chaviññāṇakāyassa arakkhitabhāvaṃ",
  "atk-s0503a:906_3": "sandhāyāha “arakkhitena kāyenā”ti. Keci pana “kāyenā”ti atthaṃ vadanti, tesampi vuttanayeneva",
  "atk-s0503a:906_4": "atthayojanāya sati yujjeyya. Apare pana “arakkhitena cittenā”ti paṭhanti, tesampi",
  "atk-s0503a:906_5": "vuttanayo eva attho. Micchādiṭṭhihatenāti sassatādimicchābhinivesadūsitena. Thinamiddhābhibhūtenāti",
  "atk-s0503a:906_6": "cittassa akalyatālakkhaṇena thinena kāyassa akalyatālakkhaṇena middhena ca ajjhotthaṭena,",
  "atk-s0503a:906_7": "tena kāyena cittenāti vā sambandho. Vasaṃ mārassa gacchatīti kilesamārādikassa sabbassapi",
  "atk-s0503a:906_8": "mārassa vasaṃ yathākāmakaraṇīyataṃ upagacchati, tesaṃ visayaṃ nātikkamatīti attho.",
  "atk-s0503a:907_0": "Imāya hi gāthāya bhagavā ye satiārakkhābhāvena sabbaso arakkhitacittā, yonisomanasikārassa",
  "atk-s0503a:907_1": "hetubhūtāya paññāya abhāvato ayoniso ummujjanena niccantiādinā vipariyesagāhino,",
  "atk-s0503a:907_2": "tato eva kusalakiriyāya vīriyārambhābhāvato kosajjābhibhūtā saṃsāravaṭṭato sīsaṃ",
  "atk-s0503a:907_3": "na ukkhipissantīti tesaṃ bhikkhūnaṃ pamādavihāragarahāmukhena vaṭṭaṃ dassetvā idāni",
  "atk-s0503a:907_4": "vivaṭṭaṃ dassetuṃ, “tasmā rakkhitacittassā”ti dutiyagāthamāha.",
  "atk-s0503a:908_0": "Tattha tasmā rakkhitacittassāti yasmā arakkhitacitto mārassa yathākāmakaraṇīyo hutvā",
  "atk-s0503a:908_1": "saṃsāreyeva hoti, tasmā satisaṃvarena manacchaṭṭhānaṃ indriyānaṃ rakkhaṇena pidahanena",
  "atk-s0503a:908_2": "rakkhitacitto assa. Citte hi rakkhite cakkhādiindriyāni rakkhitāneva hontīti. Sammāsaṅkappagocaroti",
  "atk-s0503a:908_3": "yasmā micchāsaṅkappagocaro tathā tathā ayoniso vitakketvā nānāvidhāni micchādassanāni",
  "atk-s0503a:908_4": "gaṇhanto micchādiṭṭhihatena cittena mārassa yathākāmakaraṇīyo hoti, tasmā yonisomanasikārena",
  "atk-s0503a:908_5": "kammaṃ karonto nekkhammasaṅkappādisammāsaṅkappagocaro assa, jhānādisampayuttaṃ sammāsaṅkappameva",
  "atk-s0503a:908_6": "attano cittassa pavattiṭṭhānaṃ kareyya. Sammādiṭṭhipurekkhāroti sammāsaṅkappagocaratāya",
  "atk-s0503a:908_7": "vidhūtamicchādassano puretaraṃyeva kammassakatālakkhaṇaṃ, tato yathābhūtañāṇalakkhaṇañca",
  "atk-s0503a:908_8": "sammādiṭṭhiṃ purato katvā pubbe vuttanayeneva sīlasamādhīsu yutto payutto vipassanaṃ",
  "atk-s0503a:908_9": "ārabhitvā saṅkhāre sammasanto ñatvāna udayabbayaṃ pañcasu upādānakkhandhesu samapaññāsāya",
  "atk-s0503a:908_10": "ākārehi uppādanirodhaṃ vavatthapetvā udayabbayañāṇamadhigantvā tato paraṃ bhaṅgānupassanādivasena",
  "atk-s0503a:908_11": "vipassanaṃ ussukkāpetvā anukkamena ariyamaggaṃ gaṇhanto aggamaggena, thinamiddhābhibhū",
  "atk-s0503a:908_12": "bhikkhu sabbā duggatiyo jaheti, evaṃ so heṭṭhimamaggavajjhānaṃ kilesānaṃ paṭhamameva",
  "atk-s0503a:908_13": "pahīnattā diṭṭhivippayuttalobhasahagatacittuppādesu uppajjanakathinamiddhānaṃ adhigatena",
  "atk-s0503a:908_14": "arahattamaggena samucchindanato tadekaṭṭhānaṃ mānādīnampi pahīnattā sabbaso bhinnakileso",
  "atk-s0503a:908_15": "khīṇāsavo bhikkhu tividhadukkhatāyogena duggatisaṅkhātā sabbāpi gatiyo ucchinnabhavamūlattā",
  "atk-s0503a:908_16": "jahe, pajaheyya. Tāsaṃ parabhāge nibbāne patiṭṭheyyāti attho.",
  "atk-s0503a:909": "Dutiyasuttavaṇṇanā niṭṭhitā.",
  "atk-s0503a:910": "3. Gopālakasuttavaṇṇanā",
  "atk-s0503a:911_0": "33. Tatiye kosalesūti kosalā nāma jānapadino rājakumārā, tesaṃ nivāso ekopi janapado",
  "atk-s0503a:911_1": "“kosalā”tveva vuccati, tesu kosalesu janapade. Cārikaṃ caratīti aturitacārikāvasena",
  "atk-s0503a:911_2": "janapadacārikaṃ carati. Mahatāti guṇamahattenapi mahatā, aparicchinnasaṅkhyattā saṅkhyāmahattenapi",
  "atk-s0503a:911_3": "mahatā. Bhikkhusaṅghenāti diṭṭhisīlasāmaññasaṃhatena samaṇagaṇena. Saddhinti ekato.",
  "atk-s0503a:911_4": "Maggā okkammāti maggato apakkamitvā. Aññataraṃ rukkhamūlanti ghanapattasākhāviṭapasampannassa",
  "atk-s0503a:911_5": "sandacchāyassa mahato rukkhassa samīpasaṅkhātaṃ mūlaṃ.",
  "atk-s0503a:912_0": "Aññataro gopālakoti eko gogaṇarakkhako, nāmena pana nando nāma. So kira aḍḍho mahaddhano",
  "atk-s0503a:912_1": "mahābhogo, yathā keṇiyo jaṭilo pabbajjāvasena, evaṃ anāthapiṇḍikassa goyūthaṃ rakkhanto",
  "atk-s0503a:912_2": "gopālakattena rājapīḷaṃ apaharanto attano kuṭumbaṃ rakkhati. So kālena kālaṃ pañca",
  "atk-s0503a:912_3": "gorase gahetvā, mahāseṭṭhissa santikaṃ āgantvā niyyātetvā satthu santikaṃ gantvā,",
  "atk-s0503a:912_4": "satthāraṃ passati, dhammaṃ suṇāti, attano vasanaṭṭhānaṃ āgamanatthāya satthāraṃ yācati.",
  "atk-s0503a:912_5": "Satthā tasseva ñāṇaparipākaṃ āgamayamāno agantvā, aparabhāge mahatā bhikkhusaṅghena",
  "atk-s0503a:912_6": "parivuto janapadacārikaṃ caranto, “idānissa ñāṇaṃ paripakka”nti ñatvā tassa vasanaṭṭhānassa",
  "atk-s0503a:912_7": "avidūre maggā okkamma aññatarasmiṃ rukkhamūle nisīdi tassa āgamanaṃ āgamayamāno.",
  "atk-s0503a:912_8": "Nandopi kho “satthā kira janapadacārikaṃ caranto ito āgacchatī”ti sutvā, haṭṭhatuṭṭho",
  "atk-s0503a:912_9": "vegena gantvā, satthāraṃ upasaṅkamitvā vanditvā katapaṭisanthāro ekamantaṃ nisīdi,",
  "atk-s0503a:912_10": "athassa bhagavā dhammaṃ desesi. So sotāpattiphale patiṭṭhahitvā bhagavantaṃ nimantetvā",
  "atk-s0503a:912_11": "sattāhaṃ pāyāsadānamadāsi, sattame divase bhagavā anumodanaṃ katvā pakkāmi. Tena",
  "atk-s0503a:912_12": "vuttaṃ – “ekamantaṃ nisinnaṃ kho taṃ gopālakaṃ bhagavā dhammiyā kathāya sandassesi…pe…",
  "atk-s0503a:912_13": "uṭṭhāyāsanā pakkāmī”ti.",
  "atk-s0503a:913_0": "Tattha sandassesīti “ime dhammā kusalā, ime dhammā akusalā”tiādinā kusalādidhamme",
  "atk-s0503a:913_1": "kammavipāke idhalokaparaloke paccakkhato dassento anupubbikathāvasāne cattāri ariyasaccāni",
  "atk-s0503a:913_2": "sammā dassesi. Samādapesīti “saccādhigamāya ime nāma dhammā attani uppādetabbā”ti",
  "atk-s0503a:913_3": "sīlādidhamme sammā gaṇhāpetvā tesu taṃ patiṭṭhapesi. Samuttejesīti te dhammā samādinnā",
  "atk-s0503a:913_4": "anukkamena bhāviyamānā nibbedhabhāgiyā hutvā tikkhavisadā yathā khippaṃ ariyamaggaṃ",
  "atk-s0503a:913_5": "āvahanti, tathā sammā uttejesi sammadeva tejesi. Sampahaṃsesīti bhāvanāya pubbenāparaṃ",
  "atk-s0503a:913_6": "visesabhāvadassanena cittassa pamodāpanavasena suṭṭhu pahaṃsesi. Apicettha sāvajjānavajjadhammesu",
  "atk-s0503a:913_7": "dukkhādīsu ca sammohavinodanena sandassanaṃ, sammāpaṭipattiyaṃ pamādāpanodanena samādapanaṃ,",
  "atk-s0503a:913_8": "cittassālasiyāpattivinodanena samuttejanaṃ, sammāpaṭipattisiddhiyā sampahaṃsanaṃ",
  "atk-s0503a:913_9": "veditabbaṃ. Evaṃ so bhagavato sāmukkaṃsikāya dhammadesanāya sotāpattiphale patiṭṭhahi.",
  "atk-s0503a:913_10": "Adhivāsesīti tena diṭṭhasaccena “adhivāsetu me, bhante bhagavā”tiādinā nimantito",
  "atk-s0503a:913_11": "kāyaṅgavācaṅgaṃ acopento citteneva adhivāsesi sādiyi. Tenevāha “tuṇhībhāvenā”ti.",
  "atk-s0503a:914_0": "Appodakapāyāsanti nirudakapāyāsaṃ. Paṭiyādāpetvāti sampādetvā sajjetvā. Navañca sappinti",
  "atk-s0503a:914_1": "navanītaṃ gahetvā tāvadeva vilīnaṃ maṇḍasappiñca paṭiyādāpetvā. Sahatthāti ādarajāto",
  "atk-s0503a:914_2": "sahattheneva parivisanto. Santappesīti paṭiyattaṃ bhojanaṃ bhojesi. Sampavāresīti",
  "atk-s0503a:914_3": "“alaṃ ala”nti vācāya paṭikkhipāpesi. Bhuttāvinti katabhattakiccaṃ. Onītapattapāṇinti",
  "atk-s0503a:914_4": "pattato apanītapāṇiṃ, “dhotapattapāṇi”ntipi pāṭho, dhotapattahatthanti attho. Nīcanti",
  "atk-s0503a:914_5": "anuccaṃ āsanaṃ gahetvā āsaneyeva nisīdanaṃ ariyadesavāsīnaṃ cārittaṃ, so pana satthu",
  "atk-s0503a:914_6": "santike upacāravasena paññattassa dāruphalakāsanassa samīpe nisīdi. Dhammiyā kathāyātiādi",
  "atk-s0503a:914_7": "sattame divase kataṃ anumodanaṃ sandhāya vuttaṃ. So kira sattāhaṃ bhagavantaṃ bhikkhusaṅghañca",
  "atk-s0503a:914_8": "tattha vasāpetvā mahādānaṃ pavattesi. Sattame pana divase appodakapāyāsadānaṃ adāsi.",
  "atk-s0503a:914_9": "Satthā tassa tasmiṃ attabhāve uparimaggatthāya ñāṇaparipākābhāvato anumodanameva katvā pakkāmi.",
  "atk-s0503a:915_0": "Sīmantarikāyāti sīmantare, tassa gāmassa antaraṃ. Gāmavāsino kira ekaṃ taḷākaṃ nissāya",
  "atk-s0503a:915_1": "tena saddhiṃ kalahaṃ akaṃsu. So te abhibhavitvā taṃ taḷākaṃ gaṇhi. Tena baddhāghāto",
  "atk-s0503a:915_2": "eko puriso taṃ satthu pattaṃ gahetvā dūraṃ anugantvā “nivattāhi upāsakā”ti vutte",
  "atk-s0503a:915_3": "bhagavantaṃ vanditvā padakkhiṇaṃ katvā bhikkhusaṅghassa ca añjaliṃ katvā yāva dassanūpacārasamatikkamā",
  "atk-s0503a:915_4": "dasanakhasamodhānasamujjalaṃ añjaliṃ sirasi paggayha paṭinivattitvā dvinnaṃ gāmānaṃ",
  "atk-s0503a:915_5": "antare araññappadese ekakaṃ gacchantaṃ sarena vijjhitvā māresi. Tena vuttaṃ acirapakkantassa…pe…",
  "atk-s0503a:915_6": "voropesī”ti. Kenacideva karaṇīyena ohīyitvā pacchā gacchantā bhikkhū taṃ tathā mataṃ",
  "atk-s0503a:915_7": "disvā bhagavato tamatthaṃ ārocesuṃ, taṃ sandhāya vuttaṃ “atha kho sambahulā bhikkhū”tiādi.",
  "atk-s0503a:916_0": "Etamatthaṃ viditvāti yasmā diṭṭhisampannaṃ ariyasāvakaṃ nandaṃ mārentena purisena",
  "atk-s0503a:916_1": "ānantariyakammaṃ bahulaṃ apuññaṃ pasutaṃ, tasmā yaṃ corehi ca verīhi ca kattabbaṃ,",
  "atk-s0503a:916_2": "tatopi ghorataraṃ imesaṃ sattānaṃ micchāpaṇihitaṃ cittaṃ karotīti imamatthaṃ jānitvā",
  "atk-s0503a:916_3": "tadatthadīpanaṃ imaṃ udānaṃ udānesi.",
  "atk-s0503a:917_0": "Tattha diso disanti dūsako dūsanīyaṃ coro coraṃ, disvāti vacanaseso. Yaṃ taṃ kayirāti",
  "atk-s0503a:917_1": "yaṃ tassa anayabyasanaṃ kareyya, dutiyapadepi eseva nayo. Idaṃ vuttaṃ hoti – eko",
  "atk-s0503a:917_2": "ekassa mittadubbhī coro puttadārakhettavatthugomahiṃsādīsu aparajjhanto yassa aparajjhati,",
  "atk-s0503a:917_3": "tampi tatheva attani aparajjhantaṃ coraṃ disvā, verī vā pana kenacideva kāraṇena",
  "atk-s0503a:917_4": "baddhaveraṃ veriṃ disvā attano kakkhaḷatāya dāruṇatāya yaṃ tassa anayabyasanaṃ kareyya,",
  "atk-s0503a:917_5": "puttadāraṃ vā pīḷeyya, khettādīni vā nāseyya, jīvitā vā voropeyya, dasasu akusalakammapathesu",
  "atk-s0503a:917_6": "micchāṭhapitattā micchāpaṇihitaṃ cittaṃ pāpiyo naṃ tato kare, naṃ purisaṃ pāpataraṃ",
  "atk-s0503a:917_7": "tato kareyya. Vuttappakāro hi diso vā verī vā disassa vā verino vā imasmiṃyeva attabhāve",
  "atk-s0503a:917_8": "dukkhaṃ vā uppādeyya, jīvitakkhayaṃ vā kareyya. Idaṃ pana akusalakammapathesu micchāṭhapitaṃ",
  "atk-s0503a:917_9": "cittaṃ diṭṭheva dhamme anayabyasanaṃ pāpeti, attabhāvasatasahassesupi catūsu apāyesu",
  "atk-s0503a:917_10": "khipitvā sīsamassa ukkhipituṃ na detīti.",
  "atk-s0503a:918": "Tatiyasuttavaṇṇanā niṭṭhitā.",
  "atk-s0503a:919": "4. Yakkhapahārasuttavaṇṇanā",
  "atk-s0503a:920_0": "34. Catutthe kapotakandarāyanti evaṃnāmake vihāre. Tasmiṃ kira pabbatakandare pubbe",
  "atk-s0503a:920_1": "bahū kapotā vasiṃsu, tena sā pabbatakandarā “kapotakandarā”ti vuccati. Aparabhāge",
  "atk-s0503a:920_2": "tattha katavihāropi “kapotakandarā”tveva paññāyittha. Tena vuttaṃ – “kapotakandarāyanti",
  "atk-s0503a:920_3": "evaṃnāmake vihāre”ti. Juṇhāya rattiyāti sukkapakkharattiyaṃ. Navoropitehi kesehīti",
  "atk-s0503a:920_4": "aciraohāritehi kesehi, itthambhūtalakkhaṇe cetaṃ karaṇavacanaṃ. Abbhokāseti yattha",
  "atk-s0503a:920_5": "uparicchadanaṃ parikkhepo vā natthi, tādise ākāsaṅgaṇe.",
  "atk-s0503a:921_0": "Tattha āyasmā sāriputto suvaṇṇavaṇṇo, āyasmā mahāmoggallāno nīluppalavaṇṇo. Ubhopi",
  "atk-s0503a:921_1": "pana te mahātherā udiccabrāhmaṇajaccā kappānaṃ satasahassādhikaṃ ekaṃ asaṅkhyeyyaṃ",
  "atk-s0503a:921_2": "abhinīhārasampannā chaḷabhiññāpaṭisambhidāppattā mahākhīṇāsavā samāpattilābhino sattasaṭṭhiyā",
  "atk-s0503a:921_3": "sāvakapāramiñāṇānaṃ matthakappattā etaṃ kapotakandaravihāraṃ upasobhayantā ekaṃ kanakaguhaṃ",
  "atk-s0503a:921_4": "paviṭṭhā dve sīhā viya, ekaṃ vijambhanabhūmiṃ otiṇṇā dve byagghā viya, ekaṃ supupphitasālavanaṃ",
  "atk-s0503a:921_5": "paviṭṭhā dve chaddantanāgarājāno viya, ekaṃ simbalivanaṃ paviṭṭhā dve supaṇṇarājāno",
  "atk-s0503a:921_6": "viya, ekaṃ naravāhanayānaṃ abhiruḷhā dve vessavaṇā viya, ekaṃ paṇḍukambalasilāsanaṃ",
  "atk-s0503a:921_7": "abhinisinnā dve sakkā viya, ekavimānabbhantaragatā dve mahābrahmāno viya, ekasmiṃ",
  "atk-s0503a:921_8": "gaganaṭṭhāne ṭhitāni dve candamaṇḍalāni viya, dve sūriyamaṇḍalāni viya ca virociṃsu.",
  "atk-s0503a:921_9": "Tesu āyasmā mahāmoggallāno tuṇhī nisīdi, āyasmā pana sāriputto samāpajji. Tena vuttaṃ",
  "atk-s0503a:921_10": "– “aññataraṃ samādhiṃ samāpajjitvā”ti.",
  "atk-s0503a:922_0": "Tattha aññataraṃ samādhinti upekkhābrahmavihārasamāpattiṃ. Keci “saññāvedayitanirodhasamāpatti”nti",
  "atk-s0503a:922_1": "vadanti, apare panāhu “āruppapādakaṃ phalasamāpatti”nti. Imā eva hi tisso kāyarakkhaṇasamatthā",
  "atk-s0503a:922_2": "samāpattiyo. Tattha nirodhasamāpattiyā samādhipariyāyasambhavo heṭṭhā vuttova, pacchimaṃyeva",
  "atk-s0503a:922_3": "pana ācariyā vaṇṇenti. Uttarāya disāya dakkhiṇaṃ disaṃ gacchantīti uttarāya disāya",
  "atk-s0503a:922_4": "yakkhasamāgamaṃ gantvā attano bhavanaṃ gantuṃ dakkhiṇaṃ disaṃ gacchanti. Paṭibhāti",
  "atk-s0503a:922_5": "manti upaṭṭhāti mama. Manti hi paṭisaddayogena sāmiatthe upayogavacanaṃ, imassa sīse",
  "atk-s0503a:922_6": "pahāraṃ dātuṃ cittaṃ me uppajjatīti attho. So kira purimajātiyaṃ there baddhāghāto,",
  "atk-s0503a:922_7": "tenassa theraṃ disvā paduṭṭhacittassa evaṃ ahosi. Itaro pana sappaññajātiko, tasmā",
  "atk-s0503a:922_8": "taṃ paṭisedhento “alaṃ sammā”tiādimāha. Tattha mā āsādesīti mā ghaṭṭesi, mā pahāraṃ",
  "atk-s0503a:922_9": "dehīti vuttaṃ hoti. Uḷāroti uḷārehi uttamehi sīlādiguṇehi samannāgato.",
  "atk-s0503a:923_0": "Anādiyitvāti ādaraṃ akatvā, tassa vacanaṃ aggahetvā. Yasmā pana tassa vacanaṃ aggaṇhanto",
  "atk-s0503a:923_1": "taṃ anādiyanto nāma hoti, tasmā vuttaṃ – “taṃ yakkhaṃ anādiyitvā”ti. Sīse pahāraṃ",
  "atk-s0503a:923_2": "adāsīti sabbathāmena ussāhaṃ janetvā ākāse ṭhitova sīse khaṭakaṃ adāsi, muddhani",
  "atk-s0503a:923_3": "muṭṭhighātaṃ akāsīti attho. Tāva mahāti thāmamahattena tattakaṃ mahanto pahāro ahosi.",
  "atk-s0503a:923_4": "Tena pahārenāti tena pahārena karaṇabhūtena. Sattaratananti pamāṇamajjhimassa purisassa",
  "atk-s0503a:923_5": "ratanena sattaratanaṃ. Nāganti hatthināgaṃ. Osādeyyāti pathaviyaṃ osīdāpeyya nimujjāpeyya.",
  "atk-s0503a:923_6": "“Osāreyyā”tipi pāṭho, cuṇṇavicuṇṇaṃ kareyyāti attho. Aḍḍhaṭṭhamaratananti aḍḍhena",
  "atk-s0503a:923_7": "aṭṭhannaṃ pūraṇāni aḍḍhaṭṭhamāni, aḍḍhaṭṭhamāni ratanāni pamāṇaṃ etassāti aḍḍhaṭṭhamaratano,",
  "atk-s0503a:923_8": "taṃ aḍḍhaṭṭhamaratanaṃ. Mahantaṃ pabbatakūṭanti kelāsakūṭappamāṇaṃ vipulaṃ girikūṭaṃ.",
  "atk-s0503a:923_9": "Padāleyyāti sakalikākārena bhindeyya. Api osādeyya, api padāleyyāti sambandho.",
  "atk-s0503a:924_0": "Tāvadeva cassa sarīre mahāpariḷāho uppajji, so vedanāturo ākāse ṭhātuṃ asakkonto",
  "atk-s0503a:924_1": "bhūmiyaṃ pati, taṅkhaṇaññeva aṭṭhasaṭṭhisahassādhikayojanasatasahassubbedhaṃ sinerumpi",
  "atk-s0503a:924_2": "pabbatarājānaṃ sandhārentī catunahutādhikadviyojanasatasahassabahalā mahāpathavī",
  "atk-s0503a:924_3": "taṃ pāpasattaṃ dhāretuṃ asakkontī viya vivaramadāsi. Avīcito jālā uṭṭhahitvā kandantaṃyeva",
  "atk-s0503a:924_4": "taṃ gaṇhiṃsu, so kandanto vippalapanto pati. Tena vuttaṃ – “atha ca pana so yakkho",
  "atk-s0503a:924_5": "‘ḍayhāmi ḍayhāmī’ti vatvā tattheva mahānirayaṃ apatāsīti. Tattha apatāsīti apati.",
  "atk-s0503a:925_0": "Kiṃ pana so yakkhattabhāveneva nirayaṃ upagacchīti? Na upagacchi, yañhettha diṭṭhadhammavedanīyaṃ",
  "atk-s0503a:925_1": "pāpakammaṃ ahosi, tassa balena yakkhattabhāve mahantaṃ dukkhaṃ anubhavi. Yaṃ pana",
  "atk-s0503a:925_2": "upapajjavedanīyaṃ ānantariyakammaṃ, tena cutianantaraṃ niraye uppajjīti. Therassa",
  "atk-s0503a:925_3": "pana samāpattibalena upatthambhitasarīrassa na koci vikāro ahosi. Samāpattito avuṭṭhitakāle",
  "atk-s0503a:925_4": "hi taṃ yakkho pahari, tathā paharantaṃ dibbacakkhunā disvā āyasmā mahāmoggallāno",
  "atk-s0503a:925_5": "dhammasenāpatiṃ upasaṅkami, upasaṅkamanasamakālameva ca dhammasenāpati samāpattito",
  "atk-s0503a:925_6": "uṭṭhāsi. Atha naṃ mahāmoggallāno sarīravuttiṃ pucchi, sopissa byākāsi, tena vuttaṃ",
  "atk-s0503a:925_7": "– “addasā kho āyasmā mahāmoggallāno…pe… api ca me sīsaṃ thokaṃ dukkha”nti.",
  "atk-s0503a:926_0": "Tattha thokaṃ dukkhanti thokaṃ appamattakaṃ madhurakajātaṃ viya me sīsaṃ dukkhitaṃ,",
  "atk-s0503a:926_1": "dukkhappattanti attho. Dukkhādhiṭṭhānañhi sīsaṃ dukkhanti vuttaṃ. “Sīse thokaṃ dukkha”ntipi",
  "atk-s0503a:926_2": "pāṭho. Kathaṃ pana samāpattibalena sarīre upatthambhite therassa sīse thokampi dukkhaṃ",
  "atk-s0503a:926_3": "ahosīti? Acireneva vuṭṭhitattā. Antosamāpattiyaṃ apaññāyamānadukkhañhi kāyanissitattā",
  "atk-s0503a:926_4": "niddaṃ upagatassa makasādijanitaṃ viya paṭibuddhassa thokaṃ paññāyittha.",
  "atk-s0503a:927_0": "“Mahābalena yakkhena tathā sabbussāhena pahaṭe sarīrepi vikāro nāma natthī”ti acchariyabbhutacittajātena",
  "atk-s0503a:927_1": "āyasmatā mahāmoggallānena “acchariyaṃ, āvuso sāriputtā”tiādinā dhammasenāpatino mahānubhāvatāya",
  "atk-s0503a:927_2": "vibhāvitāya sopissa ‘acchariyaṃ, āvuso moggallānā”tiādinā iddhānubhāvamahantatāpakāsanāpadesena",
  "atk-s0503a:927_3": "attano issāmacchariyāhaṅkārādimalānaṃ suppahīnataṃ dīpeti. Paṃsupisācakampi na passāmāti",
  "atk-s0503a:927_4": "saṅkārakūṭādīsu vicaraṇakakhuddakapetampi na passāma. Iti adhigamappicchānaṃ aggabhūto",
  "atk-s0503a:927_5": "mahāthero tasmiṃ kāle anāvajjanena tesaṃ adassanaṃ sandhāya vadati. Tenevāha “etarahī”ti.",
  "atk-s0503a:928": "Bhagavā pana veḷuvane ṭhito ubhinnaṃ aggasāvakānaṃ imaṃ kathāsallāpaṃ dibbasotena assosi. Tena vuttaṃ – “assosi kho bhagavā”tiādi, taṃ vuttatthameva.",
  "atk-s0503a:929": "Etamatthaṃ viditvāti etaṃ āyasmato sāriputtassa samāpattibalūpagataṃ iddhānubhāvamahantataṃ viditvā. Imaṃ udānanti tasseva tādibhāvappattidīpakaṃ imaṃ udānaṃ udānesi.",
  "atk-s0503a:930_0": "Tattha yassa selūpamaṃ cittaṃ, ṭhitaṃ nānupakampatīti yassa khīṇāsavassa cittaṃ ekagghanasilāmayapabbatūpamaṃ",
  "atk-s0503a:930_1": "sabbesaṃ iñjanānaṃ abhāvato vasībhāvappattiyāva ṭhitaṃ sabbehipi lokadhammehi nānupakampati",
  "atk-s0503a:930_2": "na pavedhati. Idānissa akampanākāraṃ saddhiṃ kāraṇena dassetuṃ “viratta”ntiādi vuttaṃ.",
  "atk-s0503a:930_3": "Tattha virattaṃ rajanīyesūti virāgasaṅkhātena ariyamaggena rajanīyesu rāguppattihetubhūtesu",
  "atk-s0503a:930_4": "sabbesu tebhūmakadhammesu virattaṃ, tattha sabbaso samucchinnarāganti attho. Kopaneyyeti",
  "atk-s0503a:930_5": "paṭighaṭṭhānīye sabbasmimpi āghātavatthusmiṃ na kuppati na dussati na vikāraṃ āpajjati.",
  "atk-s0503a:930_6": "Yassevaṃ bhāvitaṃ cittanti yassa yathāvuttassa ariyapuggalassa cittaṃ evaṃ vuttanayena",
  "atk-s0503a:930_7": "tādibhāvāvahanabhāvena bhāvitaṃ. Kuto taṃ dukkhamessatīti taṃ uttamapuggalaṃ kuto",
  "atk-s0503a:930_8": "sattato saṅkhārato vā dukkhaṃ upagamissati, na tādisassa dukkhaṃ atthīti attho.",
  "atk-s0503a:931": "Catutthasuttavaṇṇanā niṭṭhitā.",
  "atk-s0503a:932": "5. Nāgasuttavaṇṇanā",
  "atk-s0503a:933_0": "35. Pañcame kosambiyanti kusumbena nāma isinā vasitaṭṭhāne māpitattā “kosambī”ti",
  "atk-s0503a:933_1": "evaṃladdhanāmake nagare. Ghositārāmeti ghositaseṭṭhinā kārite ārāme. Bhagavā ākiṇṇo",
  "atk-s0503a:933_2": "viharatīti bhagavā sambādhappatto viharati. Kiṃ pana bhagavato sambādho atthi, saṃsaggo",
  "atk-s0503a:933_3": "vāti? Natthi. Na hi koci bhagavantaṃ anicchāya upasaṅkamituṃ sakkoti. Durāsadā hi",
  "atk-s0503a:933_4": "buddhā bhagavanto sabbattha ca anupalittattā. Hitesitāya pana sattesu anukampaṃ upādāya",
  "atk-s0503a:933_5": "“mutto mocessāmī”ti paṭiññānurūpaṃ caturoghanittharaṇatthaṃ aṭṭhannaṃ parisānaṃ attano",
  "atk-s0503a:933_6": "santikaṃ kālena kālaṃ upasaṅkamanaṃ adhivāseti, sayañca mahākaruṇāsamussāhito kālaññū",
  "atk-s0503a:933_7": "hutvā tattha upasaṅkamati, idaṃ sabbabuddhānaṃ āciṇṇaṃ, ayamidha ākiṇṇavihāroti adhippeto.",
  "atk-s0503a:934_0": "Idha pana kosambikānaṃ bhikkhūnaṃ kalahajātānaṃ satthā dīghītissa kosalarañño vatthuṃ",
  "atk-s0503a:934_1": "āharitvā, “na hi verena verāni, sammantīdha kudācana”ntiādinā ovādaṃ adāsi, taṃ divasaṃ",
  "atk-s0503a:934_2": "tesaṃ kalahaṃ karontānaṃyeva ratti vibhātā. Dutiyadivasepi bhagavā tameva vatthuṃ",
  "atk-s0503a:934_3": "kathesi, taṃ divasampi tesaṃ kalahaṃ karontānaṃyeva ratti vibhātā. Tatiyadivasepi",
  "atk-s0503a:934_4": "bhagavā tameva vatthuṃ kathesi, athaññataro bhikkhu bhagavantaṃ evamāha – “appossukko,",
  "atk-s0503a:934_5": "bhante bhagavā, diṭṭhadhammasukhavihāramanuyutto viharatu, mayametena bhaṇḍanena",
  "atk-s0503a:934_6": "kalahena viggahena vivādena paññāyissāmā”ti. Satthā “pariyādinnacittā kho ime moghapurisā",
  "atk-s0503a:934_7": "na dānime sakkā saññāpetuṃ, natthi cettha saññāpetabbā, yaṃnūnāhaṃ ekacārikavāsaṃ",
  "atk-s0503a:934_8": "vaseyyaṃ, evaṃ ime bhikkhū kalahato oramissantī”ti cintesi. Evaṃ tehi kalahakārakehi",
  "atk-s0503a:934_9": "bhikkhūhi saddhiṃ ekavihāre vāsaṃ vinetabbābhāvato upāsakādīhi upasaṅkamanañca ākiṇṇavihāraṃ",
  "atk-s0503a:934_10": "katvā vuttaṃ – “tena kho pana samayena bhagavā ākiṇṇo viharatī”tiādi.",
  "atk-s0503a:935_0": "Tattha dukkhanti na sukhaṃ, anārādhitacittatāya na iṭṭhanti attho. Tenevāha “na phāsu",
  "atk-s0503a:935_1": "viharāmī”ti. Vūpakaṭṭhoti pavivekaṭṭho dūrībhūto. Tathā cintetvāva bhagavā pātova",
  "atk-s0503a:935_2": "sarīrappaṭijagganaṃ katvā kosambiyaṃ piṇḍāya caritvā kañci anāmantetvā eko adutiyo",
  "atk-s0503a:935_3": "gantvā kosalaraṭṭhe pālileyyake vanasaṇḍe bhaddasālamūle vihāsi. Tena vuttaṃ – “atha",
  "atk-s0503a:935_4": "kho bhagavā pubbaṇhasamayaṃ…pe… bhaddasālamūle”ti. Tattha sāmanti sayaṃ. Saṃsāmetvāti",
  "atk-s0503a:935_5": "paṭisāmetvā. Pattacīvaramādāyāti etthāpi sāmanti padaṃ ānetvā yojetabbaṃ. Upaṭṭhāketi",
  "atk-s0503a:935_6": "kosambinagaravāsino ghositaseṭṭhiādike upaṭṭhāke, vihāre ca aggupaṭṭhākaṃ āyasmantaṃ",
  "atk-s0503a:935_7": "ānandaṃ anāmantetvā.",
  "atk-s0503a:936_0": "Evaṃ gate satthari pañcasatā bhikkhū āyasmantaṃ ānandaṃ āhaṃsu – “āvuso ānanda, satthā",
  "atk-s0503a:936_1": "ekakova gato, mayaṃ anubandhissāmā”ti. “Āvuso, yadā bhagavā sāmaṃ senāsanaṃ saṃsāmetvā",
  "atk-s0503a:936_2": "pattacīvaramādāya anāmantetvā upaṭṭhāke ca anapaloketvā bhikkhusaṅghaṃ adutiyo gacchati,",
  "atk-s0503a:936_3": "tadā ekacāraṃ carituṃ bhagavato ajjhāsayo, sāvakena nāma satthu ajjhāsayānurūpaṃ",
  "atk-s0503a:936_4": "paṭipajjitabbaṃ, tasmā na imesu divasesu bhagavā anugantabbo”ti nivāresi, sayampi nānugacchi.",
  "atk-s0503a:937_0": "Anupubbenāti anukkamena, gāmanigamapaṭipāṭiyā cārikaṃ caramāno “ekacāravāsaṃ tāva",
  "atk-s0503a:937_1": "vasamānaṃ bhikkhuṃ passissāmī”ti bālakaloṇakāragāmaṃ gantvā tattha bhaguttherassa",
  "atk-s0503a:937_2": "sakalaṃ pacchābhattañceva tiyāmañca rattiṃ ekacāravāse ānisaṃsaṃ kathetvā punadivase",
  "atk-s0503a:937_3": "tena pacchāsamaṇena piṇḍāya caritvā taṃ tattheva nivattetvā “samaggavāsaṃ vasamāne",
  "atk-s0503a:937_4": "tayo kulaputte passissāmī”ti pācīnavaṃsamigadāyaṃ gantvā tesampi sakalarattiṃ samaggavāse",
  "atk-s0503a:937_5": "ānisaṃsaṃ kathetvā tepi tattheva nivattetvā ekakova pālileyyagāmaṃ sampatto. Pālileyyagāmavāsino",
  "atk-s0503a:937_6": "paccuggantvā bhagavato dānaṃ datvā pālileyyagāmassa avidūre rakkhitavanasaṇḍo nāma",
  "atk-s0503a:937_7": "atthi, tattha bhagavato paṇṇasālaṃ katvā “ettha bhagavā vasatū”ti yācitvā vāsayiṃsu.",
  "atk-s0503a:937_8": "Bhaddasāloti pana tattheko manāpo bhaddako sālarukkho, bhagavā taṃ gāmaṃ upanissāya",
  "atk-s0503a:937_9": "vanasaṇḍe paṇṇasālasamīpe tasmiṃ rukkhamūle vihāsi. Tena vuttaṃ – “pālileyyake viharati",
  "atk-s0503a:937_10": "rakkhitavanasaṇḍe bhaddasālamūle”ti.",
  "atk-s0503a:938_0": "Hatthināgoti mahāhatthī yūthapati. Hatthikalabhehīti hatthipotakehi. Hatthicchāpehīti",
  "atk-s0503a:938_1": "khīrūpagehi daharahatthipotakehi, ye “bhiṅkā”tipi vuccanti. Chinnaggānīti purato",
  "atk-s0503a:938_2": "purato gacchantehi tehi hatthiādīhi chinnaggāni khāditāvasesāni khāṇusadisāni khādati.",
  "atk-s0503a:938_3": "Obhaggobhagganti tena hatthināgena uccaṭṭhānato bhañjitvā bhañjitvā pātitaṃ. Assa",
  "atk-s0503a:938_4": "sākhābhaṅganti etassa santakaṃ sākhābhaṅgaṃ te khādanti. Āvilānīti tehi paṭhamataraṃ",
  "atk-s0503a:938_5": "otaritvā pivantehi āluḷitattā āvilāni kaddamamissāni pānīyāni pivati. Ogāhāti titthato.",
  "atk-s0503a:938_6": "“Ogāha”ntipi pāḷi. Assāti hatthināgassa. Upanighaṃsantiyoti ghaṭṭentiyo, upanighaṃsiyamānopi",
  "atk-s0503a:938_7": "attano uḷārabhāvena na kujjhati, tena tā taṃ ghaṃsantiyeva. Yūthāti hatthighaṭā.",
  "atk-s0503a:939_0": "Yena bhagavā tenupasaṅkamīti so kira hatthināgo yūthavāse ukkaṇṭhito taṃ vanasaṇḍaṃ",
  "atk-s0503a:939_1": "paviṭṭho tattha bhagavantaṃ disvā ghaṭasahassena nibbāpitasantāpo viya nibbuto hutvā",
  "atk-s0503a:939_2": "pasannacitto bhagavato santike aṭṭhāsi, tato paṭṭhāya vattasīse ṭhatvā bhaddasālassa",
  "atk-s0503a:939_3": "paṇṇasālāya ca samantato appaharitakaṃ katvā sākhābhaṅgehi sammajjati, bhagavato",
  "atk-s0503a:939_4": "mukhadhovanaṃ deti, nhānodakaṃ āharati, dantakaṭṭhaṃ deti, araññato madhurāni phalāni",
  "atk-s0503a:939_5": "āharitvā satthu upaneti, satthā tāni paribhuñjati. Tena vuttaṃ – “tatra sudaṃ so",
  "atk-s0503a:939_6": "hatthināgo yasmiṃ padese bhagavā viharati, taṃ padesaṃ appaharitañca karoti, soṇḍāya",
  "atk-s0503a:939_7": "bhagavato pānīyaṃ paribhojanīyaṃ upaṭṭhāpetī”ti. Soṇḍāya dārūni āharitvā aññamaññaṃ",
  "atk-s0503a:939_8": "ghaṃsitvā aggiṃ uṭṭhāpetvā dārūni jālāpetvā tattha pāsāṇakhaṇḍāni tāpetvā tāni daṇḍakehi",
  "atk-s0503a:939_9": "pavaṭṭetvā soṇḍiyaṃ khipitvā udakassa tattabhāvaṃ ñatvā bhagavato santikaṃ upagantvā",
  "atk-s0503a:939_10": "tiṭṭhati, bhagavā “hatthināgo mama nhānaṃ icchatī”ti tattha gantvā nhānakiccaṃ karoti,",
  "atk-s0503a:939_11": "pānīyepi eseva nayo. Tasmiṃ pana sītale sañjāte upasaṅkamati, taṃ sandhāya vuttaṃ",
  "atk-s0503a:939_12": "– “soṇḍāya bhagavato pānīyaṃ paribhojanīyaṃ upaṭṭhāpetī”ti.",
  "atk-s0503a:940_0": "Atha kho bhagavato rahogatassātiādi ubhinnaṃ mahānāgānaṃ vivekasukhapaccavekkhaṇadassanaṃ,",
  "atk-s0503a:940_1": "taṃ vuttatthameva. Attano ca pavivekaṃ viditvāti kehici anākiṇṇabhāvaladdhaṃ kāyavivekaṃ",
  "atk-s0503a:940_2": "jānitvā, itare pana vivekā bhagavato sabbakālaṃ vijjantiyeva.",
  "atk-s0503a:941": "Imaṃ udānanti imaṃ attano hatthināgassa ca pavivekābhiratiyā samānajjhāsayabhāvadīpanaṃ udānaṃ udānesi.",
  "atk-s0503a:942_0": "Tatthāyaṃ saṅkhepattho – etaṃ īsādantassa rathaīsāsadisadantassa hatthināgassa cittaṃ",
  "atk-s0503a:942_1": "nāgena buddhanāgassa cittena sameti saṃsandati. Kathaṃ sameti ce? Yadeko ramatī vane",
  "atk-s0503a:942_2": "yasmā buddhanāgo “ahaṃ kho pubbe ākiṇṇo vihāsi”nti purimaṃ ākiṇṇavihāraṃ jigucchitvā",
  "atk-s0503a:942_3": "vivekaṃ upabrūhayamāno idāni yathā eko adutiyo vane araññe ramati abhiramati, evaṃ",
  "atk-s0503a:942_4": "ayampi hatthināgo pubbe attano hatthiādīhi ākiṇṇavihāraṃ jigucchitvā vivekaṃ upabrūhayamāno",
  "atk-s0503a:942_5": "idāni eko asahāyo vane araññe ramati abhiramati. Tasmāssa cittaṃ nāgena sameti tassa",
  "atk-s0503a:942_6": "cittena sametīti katvā ekībhāvaratiyā ekasadisaṃ hotīti attho.",
  "atk-s0503a:943": "Pañcamasuttavaṇṇanā niṭṭhitā.",
  "atk-s0503a:944": "6. Piṇḍolasuttavaṇṇanā",
  "atk-s0503a:945_0": "36. Chaṭṭhe piṇḍolabhāradvājoti piṇḍaṃ ulamāno pariyesamāno pabbajitoti piṇḍolo.",
  "atk-s0503a:945_1": "So kira parijiṇṇabhogo brāhmaṇo hutvā mahantaṃ bhikkhusaṅghassa lābhasakkāraṃ disvā",
  "atk-s0503a:945_2": "piṇḍatthāya nikkhamitvā pabbajito. So mahantaṃ kapallaṃ “patta”nti gahetvā carati,",
  "atk-s0503a:945_3": "kapallapūraṃ yāguṃ pivati, bhattaṃ bhuñjati, pūvakhajjakañca khādati. Athassa mahagghasabhāvaṃ",
  "atk-s0503a:945_4": "satthu ārocesuṃ. Satthā tassa pattatthavikaṃ nānujāni, heṭṭhāmañce pattaṃ nikkujjitvā",
  "atk-s0503a:945_5": "ṭhapeti, so ṭhapentopi ghaṃsentova paṇāmetvā ṭhapeti, gaṇhantopi ghaṃsentova ākaḍḍhitvā",
  "atk-s0503a:945_6": "gaṇhāti. Taṃ gacchante gacchante kāle ghaṃsanena parikkhīṇaṃ, nāḷikodanamattasseva",
  "atk-s0503a:945_7": "gaṇhanakaṃ jātaṃ. Tato satthu ārocesuṃ, athassa satthā pattatthavikaṃ anujāni. Thero",
  "atk-s0503a:945_8": "aparena samayena indriyabhāvanaṃ bhāvento aggaphale arahatte patiṭṭhāsi. Iti so pubbe",
  "atk-s0503a:945_9": "savisesaṃ piṇḍatthāya ulatīti piṇḍolo, gottena pana bhāradvājoti ubhayaṃ ekato katvā",
  "atk-s0503a:945_10": "“piṇḍolabhāradvājo”ti vuccati.",
  "atk-s0503a:946_0": "Āraññakoti gāmantasenāsanapaṭikkhipanena araññe nivāso assāti āraññako, āraññakadhutaṅgaṃ",
  "atk-s0503a:946_1": "samādāya vattantassetaṃ nāmaṃ. Tathā bhikkhāsaṅkhātānaṃ āmisapiṇḍānaṃ pāto piṇḍapāto,",
  "atk-s0503a:946_2": "parehi dinnānaṃ piṇḍānaṃ patte nipatananti attho. Piṇḍapātaṃ uñchati taṃ taṃ kulaṃ",
  "atk-s0503a:946_3": "upasaṅkamanto gavesatīti piṇḍapātiko, piṇḍāya vā patituṃ carituṃ vatametassāti piṇḍapātī,",
  "atk-s0503a:946_4": "piṇḍapātīyeva piṇḍapātiko. Saṅkārakūṭādīsu paṃsūnaṃ upari ṭhitattā abbhuggataṭṭhena",
  "atk-s0503a:946_5": "paṃsukūlaṃ viyāti paṃsukūlaṃ, paṃsu viya vā kucchitabhāvaṃ ulati gacchatīti paṃsukūlaṃ,",
  "atk-s0503a:946_6": "paṃsukūlassa dhāraṇaṃ paṃsukūlaṃ, taṃ sīlaṃ etassāti paṃsukūliko. Saṅghāṭiuttarāsaṅgaantaravāsakasaṅkhātāni",
  "atk-s0503a:946_7": "tīṇi cīvarāni ticīvaraṃ, ticīvarassa dhāraṇaṃ ticīvaraṃ, taṃ sīlaṃ etassāti tecīvariko.",
  "atk-s0503a:946_8": "Appicchotiādīnaṃ padānaṃ attho heṭṭhā vuttoyeva.",
  "atk-s0503a:947_0": "Dhutavādoti dhuto vuccati dhutakileso puggalo, kilesadhunanakadhammo vā. Tattha atthi",
  "atk-s0503a:947_1": "dhuto, na dhutavādo, atthi na dhuto, dhutavādo, atthi neva dhuto, na dhutavādo, atthi",
  "atk-s0503a:947_2": "dhuto ceva, dhutavādo cāti idaṃ catukkaṃ veditabbaṃ. Tesu yo sayaṃ dhutadhamme samādāya",
  "atk-s0503a:947_3": "vattati, na paraṃ tadatthāya samādapeti, ayaṃ paṭhamo. Yo pana sayaṃ na dhutadhamme",
  "atk-s0503a:947_4": "samādāya vattati, paraṃ samādapeti, ayaṃ dutiyo. Yo ubhayarahito, ayaṃ tatiyo. Yo",
  "atk-s0503a:947_5": "pana ubhayasampanno, ayaṃ catuttho. Evarūpo ca āyasmā piṇḍolabhāradvājoti. Tena vuttaṃ",
  "atk-s0503a:947_6": "“dhutavādo”ti. Ekadesasarūpekasesavasena hi ayaṃ niddeso yathā taṃ “nāmarūpa”nti.",
  "atk-s0503a:948_0": "Adhicittamanuyuttoti ettha aṭṭhasamāpattisampayogato arahattaphalasamāpattisampayogato",
  "atk-s0503a:948_1": "vā cittassa adhicittabhāvo veditabbo, idha pana “arahattaphalacitta”nti vadanti.",
  "atk-s0503a:948_2": "Taṃtaṃsamāpattīsu samādhi eva adhicittaṃ, idha pana arahattaphalasamādhi veditabbo.",
  "atk-s0503a:948_3": "Keci pana “adhicittamanuyuttena, bhikkhave, bhikkhunā kālena kālaṃ tīṇi nimittāni",
  "atk-s0503a:948_4": "manasi kātabbānīti etasmiṃ adhicittasutte viya samathavipassanācittaṃ adhicittanti",
  "atk-s0503a:948_5": "idhādhippeta”nti vadanti, taṃ na sundaraṃ. Purimoyevattho gahetabbo.",
  "atk-s0503a:949_0": "Etamatthaṃ viditvāti etaṃ āyasmato piṇḍolabhāradvājassa adhiṭṭhānaparikkhārasampadāsampannaṃ",
  "atk-s0503a:949_1": "adhicittānuyogasaṅkhātaṃ atthaṃ sabbākārato viditvā. Evaṃ “adhicittānuyogo mama sāsanānuṭṭhāna”nti",
  "atk-s0503a:949_2": "dīpento imaṃ udānaṃ udānesi.",
  "atk-s0503a:950_0": "Tattha anūpavādoti vācāya kassacipi anupavadanaṃ. Anūpaghātoti kāyena kassaci upaghātākaraṇaṃ.",
  "atk-s0503a:950_1": "Pātimokkheti ettha pātimokkhapadassa attho heṭṭhā nānappakārehi vutto, tasmiṃ pātimokkhe.",
  "atk-s0503a:950_2": "Sattannaṃ āpattikkhandhānaṃ avītikkamalakkhaṇo saṃvaro. Mattaññutāti paṭiggahaṇaparibhogavasena",
  "atk-s0503a:950_3": "pamāṇaññutā. Pantañca sayanāsananti vivittaṃ saṅghaṭṭanavirahitaṃ senāsanaṃ. Adhicitte",
  "atk-s0503a:950_4": "ca āyogoti aṭṭhannaṃ samāpattīnaṃ adhigamāya bhāvanānuyogo.",
  "atk-s0503a:951_0": "Aparo nayo – anūpavādoti kassacipi uparujjhanavacanassa avadanaṃ. Tena sabbampi vācasikaṃ",
  "atk-s0503a:951_1": "sīlaṃ saṅgaṇhāti. Anūpaghātoti kāyena kassaci upaghātassa paraviheṭhanassa akaraṇaṃ.",
  "atk-s0503a:951_2": "Tena sabbampi kāyikaṃ sīlaṃ saṅgaṇhāti. Yādisaṃ panidaṃ ubhayaṃ buddhānaṃ sāsanantogadhaṃ",
  "atk-s0503a:951_3": "hoti, taṃ dassetuṃ – “pātimokkhe ca saṃvaro”ti vuttaṃ. Casaddo nipātamattaṃ. Pātimokkhe",
  "atk-s0503a:951_4": "ca saṃvaroti pātimokkhasaṃvarabhūto anūpavādo anūpaghāto cāti attho.",
  "atk-s0503a:952_0": "Atha vā pātimokkheti adhikaraṇe bhummaṃ. Pātimokkhe nissayabhūte saṃvaro. Ko pana",
  "atk-s0503a:952_1": "soti? Anūpavādo anūpaghāto. Upasampadavelāyañhi avisesena pātimokkhasīlaṃ samādinnaṃ",
  "atk-s0503a:952_2": "nāma hoti, tasmiṃ pātimokkhe ṭhitassa tato paraṃ upavādūpaghātānaṃ akaraṇavasena",
  "atk-s0503a:952_3": "saṃvaro, so anūpavādo anūpaghāto cāti vutto.",
  "atk-s0503a:953_0": "Atha vā pātimokkheti nipphādetabbe bhummaṃ yathā “cetaso avūpasamo ayonisomanasikārapadaṭṭhāna”nti.",
  "atk-s0503a:953_1": "Tena pātimokkhena sādhetabbo anūpavādo anūpaghāto, pātimokkhasaṃvarasaṅgahito anūpavādo",
  "atk-s0503a:953_2": "anūpaghātoicceva attho. Saṃvaroti iminā pana satisaṃvaro, ñāṇasaṃvaro, khantisaṃvaro,",
  "atk-s0503a:953_3": "vīriyasaṃvaroti imesaṃ catunnaṃ saṃvarānaṃ gahaṇaṃ, pātimokkhasādhanaṃ idaṃ saṃvaracatukkaṃ.",
  "atk-s0503a:954_0": "Mattaññutā ca bhattasminti pariyesanapaṭiggahaṇaparibhogavissajjanānaṃ vasena bhojane",
  "atk-s0503a:954_1": "pamāṇaññutā. Pantañca sayanāsananti bhāvanānukūlaṃ araññarukkhamūlādivivittasenāsanaṃ.",
  "atk-s0503a:954_2": "Adhicitte ca āyogoti sabbacittānaṃ adhikattā uttamattā adhicittasaṅkhāte arahattaphalacitte",
  "atk-s0503a:954_3": "sādhetabbe tassa nipphādanatthaṃ samathavipassanābhāvanāvasena āyogo. Etaṃ buddhāna",
  "atk-s0503a:954_4": "sāsananti etaṃ parassa anūpavadanaṃ, anūpaghātanaṃ, pātimokkhasaṃvaro, pariyesanapaṭiggahaṇādīsu",
  "atk-s0503a:954_5": "mattaññutā, vivittavāso, yathāvuttaadhicittānuyogo ca buddhānaṃ sāsanaṃ ovādo anusiṭṭhīti",
  "atk-s0503a:954_6": "attho. Evaṃ imāya gāthāya tisso sikkhā kathitāti veditabbā.",
  "atk-s0503a:955": "Chaṭṭhasuttavaṇṇanā niṭṭhitā.",
  "atk-s0503a:956": "7. Sāriputtasuttavaṇṇanā",
  "atk-s0503a:957_0": "37. Sattame apubbaṃ natthi. Gāthāya adhicetasoti adhicittavato, sabbacittānaṃ adhikena",
  "atk-s0503a:957_1": "arahattaphalacittena samannāgatassāti attho. Appamajjatoti na pamajjato, appamādena",
  "atk-s0503a:957_2": "anavajjadhammesu sātaccakiriyāya samannāgatassāti vuttaṃ hoti. Muninoti “yo munāti",
  "atk-s0503a:957_3": "ubho loke, muni tena pavuccatī”ti evaṃ ubhayalokamunanena monaṃ vuccati ñāṇaṃ, tena",
  "atk-s0503a:957_4": "arahattaphalañāṇasaṅkhātena ñāṇena samannāgatattā vā khīṇāsavo muni nāma, tassa munino.",
  "atk-s0503a:957_5": "Monapathesu sikkhatoti arahattañāṇasaṅkhātassa monassa pathesu sattatiṃsabodhipakkhiyadhammesu",
  "atk-s0503a:957_6": "tīsu vā sikkhāsu sikkhato. Idañca pubbabhāgappaṭipadaṃ gahetvā vuttaṃ. Pariniṭṭhitasikkho",
  "atk-s0503a:957_7": "hi arahā, tasmā evaṃ sikkhato, imāya sikkhāya munibhāvaṃ pattassa muninoti evamettha",
  "atk-s0503a:957_8": "attho daṭṭhabbo. Yasmā ca etadeva, tasmā heṭṭhimamaggaphalacittānaṃ vasena adhicetaso,",
  "atk-s0503a:957_9": "catusaccasambodhapaṭipattiyaṃ appamādavasena appamajjato, maggañāṇasamannāgamena",
  "atk-s0503a:957_10": "muninoti evametesaṃ tiṇṇaṃ padānaṃ attho yujjatiyeva. Atha vā “appamajjato sikkhato”ti",
  "atk-s0503a:957_11": "padānaṃ hetuatthatā daṭṭhabbā appamajjanahetu sikkhanahetu ca adhicetasoti.",
  "atk-s0503a:958_0": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā",
  "atk-s0503a:958_1": "sokā cittasantāpā na honti. Atha vā tādinoti tādilakkhaṇasamannāgatassa evarūpassa",
  "atk-s0503a:958_2": "munino sokā na bhavantīti ayamettha attho. Upasantassāti rāgādīnaṃ accantūpasamena",
  "atk-s0503a:958_3": "upasantassa. Sadā satīmatoti sativepullappattiyā niccakālaṃ satiyā avirahitassa.",
  "atk-s0503a:959_0": "Ettha ca “adhicetaso”ti iminā adhicittasikkhā, “appamajjato”ti etena adhisīlasikkhā,",
  "atk-s0503a:959_1": "“munino monapathesu sikkhato”ti etehi adhipaññāsikkhā. “Munino”ti vā etena adhipaññāsikkhā,",
  "atk-s0503a:959_2": "“monapathesu sikkhato”ti etena tāsaṃ lokuttarasikkhānaṃ pubbabhāgapaṭipadā, “sokā",
  "atk-s0503a:959_3": "na bhavantī”tiādīhi sikkhāpāripūriyā ānisaṃso pakāsitoti veditabbaṃ. Sesaṃ vuttanayameva.",
  "atk-s0503a:960": "Sattamasuttavaṇṇanā niṭṭhitā.",
  "atk-s0503a:961": "8. Sundarīsuttavaṇṇanā",
  "atk-s0503a:962": "38. Aṭṭhame sakkatotiādīnaṃ padānaṃ attho heṭṭhā vaṇṇitoyeva. Asahamānāti na sahamānā, usūyantāti attho. Bhikkhusaṅghassa ca sakkāraṃ asahamānāti sambandho.",
  "atk-s0503a:963_0": "Sundarīti tassā nāmaṃ. Sā kira tasmiṃ kāle sabbaparibbājikāsu abhirūpā dassanīyā",
  "atk-s0503a:963_1": "pāsādikā paramāya vaṇṇapokkharatāya samannāgatā, teneva sā “sundarī”ti paññāyittha.",
  "atk-s0503a:963_2": "Sā ca anatītayobbanā asaṃyatasamācārāva hoti, tasmā te sundariṃ paribbājikaṃ pāpakamme",
  "atk-s0503a:963_3": "uyyojesuṃ. Te hi aññatitthiyā buddhuppādato paṭṭhāya sayaṃ hatalābhasakkārā heṭṭhā",
  "atk-s0503a:963_4": "akkosasuttavaṇṇanāyaṃ āgatanayena bhagavato bhikkhusaṅghassa ca uḷāraṃ aparimitaṃ",
  "atk-s0503a:963_5": "lābhasakkāraṃ pavattamānaṃ disvā issāpakatā ekato hutvā sammantayiṃsu – mayaṃ samaṇassa",
  "atk-s0503a:963_6": "gotamassa uppannakālato paṭṭhāya naṭṭhā hatalābhasakkārā, na no koci atthibhāvampi",
  "atk-s0503a:963_7": "jānāti, kiṃ nissāya nu kho loko samaṇe gotame abhippasanno uḷāraṃ sakkārasammānaṃ",
  "atk-s0503a:963_8": "upanetīti? Tattheko āha – “uccākulappasuto asambhinnāya mahāsammatappaveṇiyā jāto”ti,",
  "atk-s0503a:963_9": "aparo “abhijātiyaṃ tassa anekāni acchariyāni pātubhūtānī”ti, añño “kāladevilaṃ vandāpetuṃ",
  "atk-s0503a:963_10": "upanītassa pādā parivattitvā tassa jaṭāsu patiṭṭhitā”ti, aparo “vappamaṅgalakāle",
  "atk-s0503a:963_11": "jambucchāyāya sayāpitassa vītikkantepi majjhanhike jambucchāyā aparivattitvā ṭhitā”ti,",
  "atk-s0503a:963_12": "añño “abhirūpo dassanīyo pāsādiko rūpasampattiyā”ti, aparo “jiṇṇāturamatapabbajitasaṅkhātanimitte",
  "atk-s0503a:963_13": "disvā saṃvegajāto āgāminaṃ cakkavattirajjaṃ pahāya pabbajito”ti. Evaṃ aparimāṇakāle",
  "atk-s0503a:963_14": "sambhataṃ anaññasādhāraṇaṃ bhagavato puññañāṇasambhāraṃ ukkaṃsapāramippattaṃ nirupamaṃ",
  "atk-s0503a:963_15": "sallekhappaṭipadaṃ anuttarañca ñāṇapahānasampadādibuddhānubhāvaṃ ajānantā attanā",
  "atk-s0503a:963_16": "yathādiṭṭhaṃ yathāsutaṃ dharamānaṃ taṃ taṃ bhagavato bahumānakāraṇaṃ kittetvā abahumānakāraṇaṃ",
  "atk-s0503a:963_17": "pariyesitvā apassantā “kena nu kho kāraṇena mayaṃ samaṇassa gotamassa ayasaṃ uppādetvā",
  "atk-s0503a:963_18": "lābhasakkāraṃ nāseyyāmā”ti. Tesu eko tikhiṇamantī evamāha – “ambho imasmiṃ sattaloke",
  "atk-s0503a:963_19": "mātugāmasukhe asattasattā nāma natthi, ayañca samaṇo gotamo abhirūpo devasamo taruṇo,",
  "atk-s0503a:963_20": "attano samarūpaṃ mātugāmaṃ labhitvā sajjeyya. Athāpi na sajjeyya, janassa pana saṅkiyo",
  "atk-s0503a:963_21": "bhaveyya, handa mayaṃ sundariṃ paribbājikaṃ tathā uyyojema, yathā samaṇassa gotamassa",
  "atk-s0503a:963_22": "ayaso pathaviyaṃ patthareyyā”ti.",
  "atk-s0503a:964_0": "Taṃ sutvā itare “idaṃ suṭṭhu tayā cintitaṃ, evañhi kate samaṇo gotamo ayasakena upadduto",
  "atk-s0503a:964_1": "sīsaṃ ukkhipituṃ asakkonto yena vā tena vā palāyissatī”ti sabbeva ekajjhāsayā hutvā",
  "atk-s0503a:964_2": "tathā uyyojetuṃ sundariyā santikaṃ agamaṃsu. Sā te disvā “kiṃ tumhe ekato āgatatthā”ti",
  "atk-s0503a:964_3": "āha. Titthiyā anālapantā ārāmapariyante paṭicchanne ṭhāne nisīdiṃsu. Sā tattha gantvā",
  "atk-s0503a:964_4": "punappunaṃ ālapantī paṭivacanaṃ alabhitvā kiṃ tumhākaṃ aparajjhaṃ? Kasmā me paṭivacanaṃ",
  "atk-s0503a:964_5": "na dethāti? Tathā hi pana tvaṃ amhe viheṭhiyamāne ajjhupekkhasīti. Ko tumhe viheṭhetīti?",
  "atk-s0503a:964_6": "“Kiṃ pana tvaṃ na passasi, samaṇaṃ gotamaṃ amhe viheṭhetvā hatalābhasakkāre katvā",
  "atk-s0503a:964_7": "vicaranta”nti vatvā “tattha mayā kiṃ kātabba”nti vutte “tena hi tvaṃ abhikkhaṇaṃ",
  "atk-s0503a:964_8": "jetavanasamīpaṃ gantvā mahājanassa evañcevañca vadeyyāsī”ti āhaṃsu. Sāpi “sādhū”ti",
  "atk-s0503a:964_9": "sampaṭicchi. Tena vuttaṃ – “aññatitthiyā paribbājakā bhagavato sakkāraṃ asahamānā”tiādi.",
  "atk-s0503a:965_0": "Tattha ussahasīti sakkosi. Atthanti hitaṃ kiccaṃ vā. Kyāhanti kiṃ ahaṃ. Yasmā te",
  "atk-s0503a:965_1": "titthiyā tassā aññātakāpi samānā pabbajjasambandhamattena saṅgaṇhituṃ ñātakā viya",
  "atk-s0503a:965_2": "hutvā “ussahasi tvaṃ bhagini ñātīnaṃ atthaṃ kātu”nti āhaṃsu. Tasmā sāpi migaṃ valli",
  "atk-s0503a:965_3": "viya pāde laggā jīvitampi me pariccattaṃ ñātīnaṃ atthāyāti āha.",
  "atk-s0503a:966_0": "Tena hīti “yasmā tvaṃ ‘jīvitampi me tumhākaṃ atthāya pariccatta’nti vadasi, tvañca",
  "atk-s0503a:966_1": "paṭhamavaye ṭhitā abhirūpā sobhaggappattā ca, tasmā yathā taṃ nissāya samaṇassa gotamassa",
  "atk-s0503a:966_2": "ayaso uppajjissati, tathā kareyyāsī”ti vatvā “abhikkhaṇaṃ jetavanaṃ gacchāhī”ti uyyojesuṃ.",
  "atk-s0503a:966_3": "Sāpi kho bālā kakacadantapantiyā pupphāvalikīḷaṃ kīḷitukāmā viya, pabhinnamadaṃ caṇḍahatthiṃ",
  "atk-s0503a:966_4": "soṇḍāya parāmasantī viya, nalāṭena maccuṃ gaṇhantī viya titthiyānaṃ vacanaṃ sampaṭicchitvā",
  "atk-s0503a:966_5": "mālāgandhavilepanatambūlamukhavāsādīni gahetvā mahājanassa satthu dhammadesanaṃ sutvā",
  "atk-s0503a:966_6": "nagaraṃ pavisanakāle jetavanābhimukhī gacchantī “kahaṃ gacchasī”ti ca puṭṭhā “samaṇassa",
  "atk-s0503a:966_7": "gotamassa santikaṃ, ahañhi tena saddhiṃ ekagandhakuṭiyaṃ vasāmī”ti vatvā aññatarasmiṃ",
  "atk-s0503a:966_8": "titthiyārāme vasitvā pātova jetavanamaggaṃ otaritvā nagarābhimukhī āgacchantī “kiṃ",
  "atk-s0503a:966_9": "sundari kahaṃ gatāsī”ti ca puṭṭhā “samaṇena gotamena saddhiṃ ekagandhakuṭiyaṃ vasitvā",
  "atk-s0503a:966_10": "taṃ kilesaratiyā ramāpetvā āgatāmhī”ti vadati. Tena vuttaṃ – “evaṃ ayyāti kho sundarī",
  "atk-s0503a:966_11": "paribbājikā tesaṃ aññatitthiyānaṃ paribbājakānaṃ paṭissutvā abhikkhaṇaṃ jetavanaṃ agamāsī”ti.",
  "atk-s0503a:967_0": "Titthiyā katipāhassa accayena dhuttānaṃ kahāpaṇe datvā “gacchatha, sundariṃ māretvā",
  "atk-s0503a:967_1": "samaṇassa gotamassa gandhakuṭiyā avidūre mālākacavarantare nikkhipitvā ethā”ti vadiṃsu.",
  "atk-s0503a:967_2": "Te tathā akaṃsu. Tato titthiyā “sundariṃ na passāmā”ti kolāhalaṃ katvā rañño ārocetvā",
  "atk-s0503a:967_3": "“kattha pana tumhe parisaṅkathā”ti raññā vuttā imesu divasesu jetavane vasati, tatthassā",
  "atk-s0503a:967_4": "pavattiṃ na jānāmāti. “Tena hi gacchatha, naṃ tattha vicinathā”ti raññā anuññātā",
  "atk-s0503a:967_5": "attano upaṭṭhāke gahetvā jetavanaṃ gantvā vicinantā viya hutvā mālākacavaraṃ byūhitvā",
  "atk-s0503a:967_6": "tassā sarīraṃ mañcakaṃ āropetvā nagaraṃ pavesetvā “samaṇassa gotamassa sāvakā ‘satthunā",
  "atk-s0503a:967_7": "kataṃ pāpakammaṃ paṭicchādessāmā’ti sundariṃ māretvā mālākacavarantare nikkhipiṃsū”ti",
  "atk-s0503a:967_8": "rañño ārocesuṃ. Rājāpi anupaparikkhitvā “tena hi gacchatha, nagaraṃ āhiṇḍathā”ti",
  "atk-s0503a:967_9": "āha. Te nagaravīthīsu “passatha samaṇānaṃ sakyaputtiyānaṃ kamma”ntiādīni vadantā",
  "atk-s0503a:967_10": "vicaritvā puna rañño nivesanadvāraṃ agamaṃsu. Rājā sundariyā sarīraṃ āmakasusāne",
  "atk-s0503a:967_11": "aṭṭakaṃ āropetvā rakkhāpesi. Sāvatthivāsino ṭhapetvā ariyasāvake yebhuyyena “passatha",
  "atk-s0503a:967_12": "samaṇānaṃ sakyaputtiyānaṃ kamma”ntiādīni vatvā antonagare bahinagare ca bhikkhū akkosantā",
  "atk-s0503a:967_13": "vicariṃsu. Tena vuttaṃ – “yadā te aññiṃsu titthiyā paribbājakā ‘vodiṭṭhā kho sundarī”’tiādi.",
  "atk-s0503a:968_0": "Tattha aññiṃsūti jāniṃsu. Vodiṭṭhāti byapadiṭṭhā, jetavanaṃ āgacchantī ca gacchantī",
  "atk-s0503a:968_1": "ca visesato diṭṭhā, bahulaṃ diṭṭhāti attho. Parikhākūpeti dīghikāvāṭe. Yā sā, mahārāja,",
  "atk-s0503a:968_2": "sundarīti, mahārāja, yā sā imasmiṃ nagare rūpasundaratāya “sundarī”ti pākaṭā abhiññātā",
  "atk-s0503a:968_3": "paribbājikā. Sā no na dissatīti sā amhākaṃ cakkhu viya jīvitaṃ viya ca piyāyitabbā,",
  "atk-s0503a:968_4": "idāni na dissati. Yathānikkhittanti purise āṇāpetvā mālākacavarantare attanā yathāṭhapitaṃ.",
  "atk-s0503a:968_5": "“Yathānikhāta”ntipi pāṭho, pathaviyaṃ nikhātappakāranti attho.",
  "atk-s0503a:969_0": "Rathiyāya rathiyanti vīthito vīthiṃ. Vīthīti hi vinivijjhanakaracchā. Siṅghāṭakanti",
  "atk-s0503a:969_1": "tikoṇaracchā. Alajjinoti na lajjino, pāpajigucchāvirahitāti attho. Dussīlāti nissīlā.",
  "atk-s0503a:969_2": "Pāpadhammāti lāmakasabhāvā nihīnācārā. Musāvādinoti dussīlā samānā “sīlavanto maya”nti",
  "atk-s0503a:969_3": "alikavāditāya musāvādino. Abrahmacārinoti “methunappaṭisevitāya aseṭṭhacārino ime",
  "atk-s0503a:969_4": "hi nāmā”ti hīḷentā vadanti. Dhammacārinoti kusaladhammacārino. Samacārinoti kāyakammādisamacārino.",
  "atk-s0503a:969_5": "Kalyāṇadhammāti sundarasabhāvā, paṭijānissanti nāmāti sambandho. Nāmasaddayogena",
  "atk-s0503a:969_6": "hi ettha paṭijānissantīti anāgatakālavacanaṃ. Sāmaññanti samaṇabhāvo samitapāpatā.",
  "atk-s0503a:969_7": "Brahmaññanti seṭṭhabhāvo bāhitapāpatā. Kutoti kena kāraṇena. Apagatāti apetā paribhaṭṭhā.",
  "atk-s0503a:969_8": "Purisakiccanti methunappaṭisevanaṃ sandhāya vadanti.",
  "atk-s0503a:970_0": "Atha bhikkhū taṃ pavattiṃ bhagavato ārocesuṃ. Satthā “tena hi, bhikkhave, tumhepi",
  "atk-s0503a:970_1": "te manusse imāya gāthāya paṭicodethā”ti vatvā “abhūtavādī”ti gāthamāha. Taṃ sandhāya",
  "atk-s0503a:970_2": "vuttaṃ – “atha kho sambahulā…pe… nihīnakammā manujā paratthā”ti. Tattha neso, bhikkhave,",
  "atk-s0503a:970_3": "saddo ciraṃ bhavissatīti idaṃ satthā tassa ayasassa nipphattiṃ sabbaññutaññāṇena",
  "atk-s0503a:970_4": "jānitvā bhikkhū samassāsento āha.",
  "atk-s0503a:971_0": "Gāthāyaṃ abhūtavādīti parassa dosaṃ adisvāva musāvādaṃ katvā abhūtena atacchena paraṃ",
  "atk-s0503a:971_1": "abbhācikkhanto. Yo vāpi katvāti yo vā pana pāpakammaṃ katvā “nāhaṃ etaṃ karomī”ti",
  "atk-s0503a:971_2": "āha. Pecca samā bhavantīti te ubhopi janā ito paralokaṃ gantvā nirayūpagamanena gatiyā",
  "atk-s0503a:971_3": "samā bhavanti. Gatiyeva hi nesaṃ paricchinnā, āyū pana aparicchinnā. Bahukañhi pāpaṃ",
  "atk-s0503a:971_4": "katvā ciraṃ niraye paccati, parittakaṃ katvā appamattakameva kālaṃ paccati. Yasmā",
  "atk-s0503a:971_5": "pana nesaṃ ubhinnampi lāmakameva kammaṃ, tena vuttaṃ – nihīnakammā manujā paratthāti.",
  "atk-s0503a:971_6": "“Paratthā”ti imassa pana padassa purato “peccā”tipadena sambandho, pecca parattha",
  "atk-s0503a:971_7": "ito gantvā te nihīnakammā paraloke samā bhavantīti attho.",
  "atk-s0503a:972_0": "Pariyāpuṇitvāti uggahetvā. Akārakāti aparādhassa na kārakā. Nayimehi katanti evaṃ",
  "atk-s0503a:972_1": "kira nesamahosi – imehi samaṇehi sakyaputtiyehi addhā taṃ pāpakammaṃ na kataṃ, yaṃ",
  "atk-s0503a:972_2": "aññatitthiyā ugghositvā sakalanagaraṃ āhiṇḍiṃsu, yasmā ime amhesu evaṃ asabbhāhi",
  "atk-s0503a:972_3": "pharusāhi vācāhi abbhācikkhantesupi na kiñci vikāraṃ dassenti, khantisoraccañca na",
  "atk-s0503a:972_4": "vijahanti, kevalaṃ pana “abhūtavādī nirayaṃ upetī”ti dhammaṃyeva vadantā sapantiyeva,",
  "atk-s0503a:972_5": "ime samaṇā sakyaputtiyā amhe anupadhāretvā abbhācikkhante sapanti, sapathaṃ karontā",
  "atk-s0503a:972_6": "viya vadanti. Atha vā “yo vāpi katvā ‘na karomi’ cāhā”ti vadantā sapanti, attano",
  "atk-s0503a:972_7": "akārakabhāvaṃ bodhetuṃ amhākaṃ sapathaṃ karonti imeti attho.",
  "atk-s0503a:973_0": "Tesañhi manussānaṃ bhagavatā bhāsitagāthāya savanasamanantarameva buddhānubhāvena",
  "atk-s0503a:973_1": "sārajjaṃ okkami, saṃvego uppajji “nayidaṃ amhehi paccakkhato diṭṭhaṃ, sutaṃ nāma",
  "atk-s0503a:973_2": "tathāpi hoti, aññathāpi hoti, ete ca aññatitthiyā imesaṃ anatthakāmā ahitakāmā, tasmā",
  "atk-s0503a:973_3": "te saddhāya nayidaṃ amhehi vattabbaṃ, dujjānā hi samaṇā”ti. Te tato paṭṭhāya tato oramiṃsu.",
  "atk-s0503a:974_0": "Rājāpi yehi sundarī māritā, tesaṃ jānanatthaṃ purise āṇāpesi. Atha te dhuttā tehi",
  "atk-s0503a:974_1": "kahāpaṇehi suraṃ pivantā aññamaññaṃ kalahaṃ kariṃsu. Tesu hi eko ekaṃ āha – “tvaṃ",
  "atk-s0503a:974_2": "sundariṃ ekappahārena māretvā mālākacavarantare khipitvā tato laddhakahāpaṇehi suraṃ",
  "atk-s0503a:974_3": "pivasi, hotu hotū”ti. Rājapurisā taṃ sutvā te dhutte gahetvā rañño dassesuṃ. Rājā",
  "atk-s0503a:974_4": "“tumhehi sā māritā”ti te dhutte pucchi. “Āma, devā”ti. “Kehi mārāpitā”ti? “Aññatitthiyehi,",
  "atk-s0503a:974_5": "devā”ti. Rājā titthiye pakkosāpetvā tamatthaṃ paṭijānāpetvā, “ayaṃ sundarī tassa",
  "atk-s0503a:974_6": "samaṇassa gotamassa avaṇṇaṃ āropetukāmehi amhehi mārāpitā, neva gotamassa, na gotamasāvakānaṃ",
  "atk-s0503a:974_7": "doso atthi, amhākameva dosoti evaṃ vadantā nagaraṃ āhiṇḍathā”ti āṇāpesi. Te tathā",
  "atk-s0503a:974_8": "akaṃsu. Mahājano sammadeva saddahi. Titthiyānaṃ dhikkāraṃ akāsi, titthiyā manussavadhadaṇḍaṃ",
  "atk-s0503a:974_9": "pāpuṇiṃsu. Tato paṭṭhāya buddhassa bhikkhusaṅghassa ca bhiyyosomattāya sakkārasammāno",
  "atk-s0503a:974_10": "mahā ahosi. Bhikkhū acchariyabbhutacittajātā bhagavantaṃ abhivādetvā attamanā paṭivedesuṃ.",
  "atk-s0503a:974_11": "Tena vuttaṃ – “atha kho sambahulā bhikkhū…pe… antarahito so, bhante, saddo”ti.",
  "atk-s0503a:975_0": "Kasmā pana bhagavā “titthiyānaṃ idaṃ kamma”nti bhikkhūnaṃ nārocesi? Ariyānaṃ tāva",
  "atk-s0503a:975_1": "ārocanena payojanaṃ natthi, puthujjanesu pana “ye na saddaheyyuṃ, tesaṃ taṃ dīgharattaṃ",
  "atk-s0503a:975_2": "ahitāya dukkhāya saṃvatteyyā”ti nārocesi. Apicetaṃ buddhānaṃ anāciṇṇaṃ, yaṃ anāgatassa",
  "atk-s0503a:975_3": "īdisassa vatthussa ācikkhanaṃ. Parānuddesikameva hi bhagavā saṃkilesapakkhaṃ vibhāveti,",
  "atk-s0503a:975_4": "kammañca katokāsaṃ na sakkā nivattetunti abbhakkhānaṃ tannimittañca bhagavā ajjhupekkhanto",
  "atk-s0503a:975_5": "nisīdi. Vuttañhetaṃ –",
  "atk-s0503a:976": "“Na antalikkhe na samuddamajjhe,",
  "atk-s0503a:977": "Na pabbatānaṃ vivaraṃ pavissa;",
  "atk-s0503a:978": "Na vijjatī so jagatippadeso,",
  "atk-s0503a:979": "Yatthaṭṭhito mucceyya pāpakammā”ti. ;",
  "atk-s0503a:980_0": "Etamatthaṃ viditvāti mammacchedanavasenāpi bālajanehi pavattitaṃ duruttavacanaṃ khantibalasamannāgatassa",
  "atk-s0503a:980_1": "dhīrassa duttitikkhā nāma natthīti imamatthaṃ sabbākārato viditvā. Imaṃ udānanti",
  "atk-s0503a:980_2": "imaṃ adhivāsanakhantibalavibhāvanaṃ udānaṃ udānesi.",
  "atk-s0503a:981_0": "Tattha tudanti vācāya janā asaññatā, sarehi saṅgāmagataṃva kuñjaranti kāyikasaṃvarādīsu",
  "atk-s0503a:981_1": "kassacipi saṃvarassa abhāvena asaṃyatā avinītā bālajanā sarehi sāyakehi saṅgāmagataṃ",
  "atk-s0503a:981_2": "yuddhagataṃ kuñjaraṃva hatthināgaṃ paṭiyodhā viya vācāsattīhi tudanti vijjhanti,",
  "atk-s0503a:981_3": "ayaṃ tesaṃ sabhāvo. Sutvāna vākyaṃ pharusaṃ udīritaṃ, adhivāsaye bhikkhu aduṭṭhacittoti",
  "atk-s0503a:981_4": "taṃ pana tehi bālajanehi udīritaṃ bhāsitaṃ mammaghaṭṭanavasena pavattitaṃ pharusaṃ",
  "atk-s0503a:981_5": "vākyaṃ vacanaṃ abhūtaṃ bhūtato nibbeṭhento mama kakacūpamaovādaṃ anussaranto īsakampi",
  "atk-s0503a:981_6": "aduṭṭhacitto hutvā “saṃsārasabhāvo eso”ti saṃsāre bhayaṃ ikkhaṇasīlo bhikkhu adhivāsaye,",
  "atk-s0503a:981_7": "adhivāsanakhantiyaṃ ṭhatvā khameyyāti attho.",
  "atk-s0503a:982_0": "Etthāha – kiṃ pana taṃ kammaṃ, yaṃ aparimāṇakālaṃ sakkaccaṃ upacitavipulapuññasambhāro",
  "atk-s0503a:982_1": "satthā evaṃ dāruṇaṃ abhūtabbhakkhānaṃ pāpuṇīti? Vuccate – ayaṃ so bhagavā bodhisattabhūto",
  "atk-s0503a:982_2": "atītajātiyaṃ munāḷi nāma dhutto hutvā pāpajanasevī ayonisomanasikārabahulo vicarati.",
  "atk-s0503a:982_3": "So ekadivasaṃ surabhiṃ nāma paccekasambuddhaṃ nagaraṃ piṇḍāya pavisituṃ cīvaraṃ pārupantaṃ",
  "atk-s0503a:982_4": "passi. Tasmiñca samaye aññatarā itthī tassa avidūrena gacchati. Dhutto “abrahmacārī",
  "atk-s0503a:982_5": "ayaṃ samaṇo”ti abbhācikkhi. So tena kammena bahūni vassasatasahassāni niraye paccitvā",
  "atk-s0503a:982_6": "tasseva kammassa vipākāvasesena idāni buddho hutvāpi sundariyā kāraṇā abhūtabbhakkhānaṃ",
  "atk-s0503a:982_7": "pāpuṇi. Yathā cetaṃ, evaṃ ciñcamāṇavikādīnaṃ vikārakitthīnaṃ bhagavato abbhakkhānādīni",
  "atk-s0503a:982_8": "dukkhāni pattāni, sabbāni pubbe katassa kammassa vipākāvasesāni, yāni “kammapilotikānī”ti",
  "atk-s0503a:982_9": "vuccanti. Vuttañhetaṃ apadāne –",
  "atk-s0503a:983": "“Anotattasarāsanne, ramaṇīye silātale;",
  "atk-s0503a:984": "Nānāratanapajjote, nānāgandhavanantare.",
  "atk-s0503a:985": "“Mahatā bhikkhusaṅghena, pareto lokanāyako;",
  "atk-s0503a:986": "Āsīno byākarī tattha, pubbakammāni attano.",
  "atk-s0503a:987": "“Suṇātha bhikkhavo mayhaṃ, yaṃ kammaṃ pakataṃ mayā;",
  "atk-s0503a:988": "Pilotikassa kammassa, buddhattepi vipaccati.",
  "atk-s0503a:989": "1.",
  "atk-s0503a:990": "“Munāḷi nāmahaṃ dhutto, pubbe aññāsu jātisu;",
  "atk-s0503a:991": "Paccekabuddhaṃ surabhiṃ, abbhācikkhiṃ adūsakaṃ.",
  "atk-s0503a:992": "“Tena kammavipākena, niraye saṃsariṃ ciraṃ;",
  "atk-s0503a:993": "Bahū vassasahassāni, dukkhaṃ vedemi vedanaṃ.",
  "atk-s0503a:994": "“Tena kammāvasesena, idha pacchimake bhave;",
  "atk-s0503a:995": "Abbhakkhānaṃ mayā laddhaṃ, sundarikāya kāraṇā.",
  "atk-s0503a:996": "2.",
  "atk-s0503a:997": "“Sabbābhibhussa buddhassa, nando nāmāsi sāvako;",
  "atk-s0503a:998": "Taṃ abbhakkhāya niraye, ciraṃ saṃsaritaṃ mayā.",
  "atk-s0503a:999": "“Dasa vassasahassāni, niraye saṃsariṃ ciraṃ;",
  "atk-s0503a:1000": "Manussabhāvaṃ laddhāhaṃ, abbhakkhānaṃ bahuṃ labhiṃ.",
  "atk-s0503a:1001": "“Tena kammāvasesena, ciñcamāṇavikā mamaṃ;",
  "atk-s0503a:1002": "Abbhācikkhi abhūtena, janakāyassa aggato.",
  "atk-s0503a:1003": "3.",
  "atk-s0503a:1004": "“Brāhmaṇo sutavā āsiṃ, ahaṃ sakkatapūjito;",
  "atk-s0503a:1005": "Mahāvane pañcasate, mante vācemi māṇave.",
  "atk-s0503a:1006": "“Tatthāgato isī bhīmo, pañcābhiñño mahiddhiko;",
  "atk-s0503a:1007": "Tañcāhaṃ āgataṃ disvā, abbhācikkhiṃ adūsakaṃ.",
  "atk-s0503a:1008": "“Tatohaṃ avacaṃ sisse, kāmabhogī ayaṃ isi;",
  "atk-s0503a:1009": "Mayhampi bhāsamānassa, anumodiṃsu māṇavā.",
  "atk-s0503a:1010": "“Tato māṇavakā sabbe, bhikkhamānaṃ kule kule;",
  "atk-s0503a:1011": "Mahājanassa āhaṃsu, kāmabhogī ayaṃ isi.",
  "atk-s0503a:1012": "“Tena kammavipākena, pañca bhikkhusatā ime;",
  "atk-s0503a:1013": "Abbhakkhānaṃ labhuṃ sabbe, sundarikāya kāraṇā.",
  "atk-s0503a:1014": "4.",
  "atk-s0503a:1015": "“Vemātubhātikaṃ pubbe, dhanahetu haniṃ ahaṃ;",
  "atk-s0503a:1016": "Pakkhipiṃgiriduggasmiṃ, silāya ca apiṃsayiṃ.",
  "atk-s0503a:1017": "“Tena kammavipākena, devadatto silaṃ khipi;",
  "atk-s0503a:1018": "Aṅguṭṭhaṃ piṃsayī pāde, mama pāsāṇasakkharā.",
  "atk-s0503a:1019": "5.",
  "atk-s0503a:1020": "“Purehaṃ dārako hutvā, kīḷamāno mahāpathe;",
  "atk-s0503a:1021": "Paccekabuddhaṃ disvāna, magge sakalikaṃ khipiṃ.",
  "atk-s0503a:1022": "“Tena kammavipākena, idha pacchimake bhave;",
  "atk-s0503a:1023": "Vadhatthaṃ maṃ devadatto, abhimāre payojayi.",
  "atk-s0503a:1024": "6.",
  "atk-s0503a:1025": "“Hatthāroho pure āsiṃ, paccekamunimuttamaṃ;",
  "atk-s0503a:1026": "Piṇḍāya vicarantaṃ taṃ, āsādesiṃ gajenahaṃ.",
  "atk-s0503a:1027": "“Tena kammavipākena, bhanto nāḷāgirī gajo;",
  "atk-s0503a:1028": "Giribbaje puravare, dāruṇo samupāgami.",
  "atk-s0503a:1029": "7.",
  "atk-s0503a:1030": "“Rājāhaṃ patthivo āsiṃ, sattiyā purise haniṃ;",
  "atk-s0503a:1031": "Tena kammavipākena, niraye paccisaṃ bhusaṃ.",
  "atk-s0503a:1032": "“Kammuno tassa sesena, sodāni sakalaṃ mama;",
  "atk-s0503a:1033": "Pāde chaviṃ pakappesi, na hi kammaṃ vinassati.",
  "atk-s0503a:1034": "8.",
  "atk-s0503a:1035": "“Ahaṃ kevaṭṭagāmasmiṃ, ahuṃ kevaṭṭadārako;",
  "atk-s0503a:1036": "Macchake ghātite disvā, janayiṃ somanassakaṃ.",
  "atk-s0503a:1037": "“Tena kammavipākena, sīsadukkhaṃ ahū mama;",
  "atk-s0503a:1038": "Sakkā ca sabbe haññiṃsu, yadā hani viṭaṭūbho.",
  "atk-s0503a:1039": "9.",
  "atk-s0503a:1040": "“Phussassāhaṃ pāvacane, sāvake paribhāsayiṃ;",
  "atk-s0503a:1041": "Yavaṃ khādatha bhuñjatha, mā ca bhuñjatha sālayo.",
  "atk-s0503a:1042": "“Tena kammavipākena, temāsaṃ khāditaṃ yavaṃ;",
  "atk-s0503a:1043": "Nimantito brāhmaṇena, verañjāyaṃ vasiṃ tadā.",
  "atk-s0503a:1044": "10.",
  "atk-s0503a:1045": "“Nibbuddhe vattamānamhi, mallaputtaṃ niheṭhayiṃ;",
  "atk-s0503a:1046": "Tena kammavipākena, piṭṭhidukkhaṃ ahū mama.",
  "atk-s0503a:1047": "11.",
  "atk-s0503a:1048": "“Tikicchako ahaṃ āsiṃ, seṭṭhiputtaṃ virecayiṃ;",
  "atk-s0503a:1049": "Tena kammavipākena, hoti pakkhandikā mama.",
  "atk-s0503a:1050": "12.",
  "atk-s0503a:1051": "“Avacāhaṃ jotipālo, kassapaṃ sugataṃ tadā;",
  "atk-s0503a:1052": "Kuto nu bodhi muṇḍassa, bodhi paramadullabhā.",
  "atk-s0503a:1053": "“Tena kammavipākena, acariṃ dukkaraṃ bahuṃ;",
  "atk-s0503a:1054": "Chabbassānuruvelāyaṃ, tato bodhiṃ apāpuṇiṃ.",
  "atk-s0503a:1055": "“Nāhaṃ etena maggena, pāpuṇiṃ bodhimuttamaṃ;",
  "atk-s0503a:1056": "Kummaggena gavesissaṃ, pubbakammena vārito.",
  "atk-s0503a:1057": "“Puññapāpaparikkhīṇo, sabbasantāpavajjito;",
  "atk-s0503a:1058": "Asoko anupāyāso, nibbāyissamanāsavo.",
  "atk-s0503a:1059": "“Evaṃ jino viyākāsi, bhikkhusaṅghassa aggato;",
  "atk-s0503a:1060": "Sabbābhiññābalappatto, anotattamahāsare”ti. ;",
  "atk-s0503a:1061": "Aṭṭhamasuttavaṇṇanā niṭṭhitā.",
  "atk-s0503a:1062": "9. Upasenasuttavaṇṇanā",
  "atk-s0503a:1063": "39. Navame upasenassāti ettha upasenoti tassa therassa nāmaṃ, vaṅgantabrāhmaṇassa pana puttattā “vaṅgantaputto”ti ca naṃ voharanti.",
  "atk-s0503a:1064_0": "Ayañhi thero āyasmato sāriputtassa kaniṭṭhabhātā, sāsane pabbajitvā apaññatte sikkhāpade",
  "atk-s0503a:1064_1": "upasampadāya dvivasso upajjhāyo hutvā ekaṃ bhikkhuṃ upasampādetvā tena saddhiṃ bhagavato",
  "atk-s0503a:1064_2": "upaṭṭhānaṃ gato, tassa bhikkhuno bhagavatā tassa saddhivihārikabhāvaṃ pucchitvā khandhake",
  "atk-s0503a:1064_3": "āgatanayena “atilahuṃ kho tvaṃ, moghapurisa, āvatto bāhullāya, yadidaṃ gaṇabandhiya”nti",
  "atk-s0503a:1064_4": "vigarahito patodābhitunno viya ājānīyo saṃviggamānaso “yadipāhaṃ idāni parisaṃ nissāya",
  "atk-s0503a:1064_5": "bhagavatā vigarahito, parisaṃyeva pana nissāya pāsaṃsiyo bhaveyya”nti ussāhajāto",
  "atk-s0503a:1064_6": "sabbe dhutadhamme samādāya vattamāno vipassanaṃ ārabhitvā na cirasseva chaḷabhiñño",
  "atk-s0503a:1064_7": "paṭisambhidāppatto mahākhīṇāsavo hutvā attano nissitake dhutaṅgadhare eva katvā tehi",
  "atk-s0503a:1064_8": "saddhiṃ bhagavantaṃ upasaṅkamitvā santhatasikkhāpade āgatanayena “pāsādikā kho tyāyaṃ,",
  "atk-s0503a:1064_9": "upasena, parisā”ti parisavasena bhagavato santikā laddhapasaṃso “etadaggaṃ, bhikkhave,",
  "atk-s0503a:1064_10": "mama sāvakānaṃ bhikkhūnaṃ samantapāsādikānaṃ yadidaṃ upaseno vaṅgantaputto”ti etadagge",
  "atk-s0503a:1064_11": "ṭhapito asītiyā mahāsāvakesu abbhantaro.",
  "atk-s0503a:1065_0": "So ekadivasaṃ pacchābhattaṃ piṇḍapātappaṭikkanto antevāsikesu attano attano divāṭṭhānaṃ",
  "atk-s0503a:1065_1": "gatesu udakakumbhato udakaṃ gahetvā pāde pakkhāletvā gattāni sītiṃ katvā cammakkhaṇḍaṃ",
  "atk-s0503a:1065_2": "attharitvā divāṭṭhāne divāvihāraṃ nisinno attano guṇe āvajjesi. Tassa te anekasatā",
  "atk-s0503a:1065_3": "anekasahassā poṅkhānupoṅkhaṃ upaṭṭhahiṃsu. So “mayhaṃ tāva sāvakassa sato ime evarūpā",
  "atk-s0503a:1065_4": "guṇā, kīdisā nu kho mayhaṃ satthu guṇā”ti bhagavato guṇābhimukhaṃ manasikāraṃ pesesi.",
  "atk-s0503a:1065_5": "Te tassa ñāṇabalānurūpaṃ anekakoṭisahassā upaṭṭhahiṃsu. So “evaṃsīlo me satthā evaṃdhammo",
  "atk-s0503a:1065_6": "evaṃpañño evaṃvimuttī”tiādinā ca “itipi so bhagavā arahaṃ sammāsambuddho”tiādinā",
  "atk-s0503a:1065_7": "ca āvibhāvānurūpaṃ satthu guṇe anussaritvā, tato “svākkhāto”tiādinā dhammassa, “suppaṭipanno”tiādinā",
  "atk-s0503a:1065_8": "ariyasaṅghassa ca guṇe anussari. Evaṃ mahāthero anekākāravokāraṃ ratanattayaguṇesu",
  "atk-s0503a:1065_9": "āvibhūtesu attamano pamudito uḷārapītisomanassaṃ paṭisaṃvedento nisīdi. Tamatthaṃ",
  "atk-s0503a:1065_10": "dassetuṃ “āyasmato upasenassa vaṅgantaputtassa rahogatassā”tiādi vuttaṃ.",
  "atk-s0503a:1066_0": "Tattha rahogatassāti rahasi gatassa. Paṭisallīnassāti ekībhūtassa. Evaṃ cetaso parivitakko",
  "atk-s0503a:1066_1": "udapādīti evaṃ idāni vuccamānākāro cittassa vitakko uppajji. Lābhā vata meti ye ime",
  "atk-s0503a:1066_2": "manussattabuddhuppādasaddhāsamadhigamādayo, aho vata me ete lābhā. Suladdhaṃ vata",
  "atk-s0503a:1066_3": "meti yañcidaṃ mayā bhagavato sāsane pabbajjūpasampadāratanattayapayirupāsanādi paṭiladdhaṃ,",
  "atk-s0503a:1066_4": "taṃ me aho vata suṭṭhu laddhaṃ. Tattha kāraṇamāha “satthā ca me”tiādinā.",
  "atk-s0503a:1067_0": "Tattha diṭṭhadhammikasamparāyikaparamatthehi yathārahaṃ satte anusāsatīti satthā.",
  "atk-s0503a:1067_1": "Bhāgyavantatādīhi kāraṇehi bhagavā. Ārakattā kilesehi, kilesārīnaṃ hatattā, saṃsāracakkassa",
  "atk-s0503a:1067_2": "vā arānaṃ hatattā, paccayādīnaṃ arahattā, pāpakaraṇe rahābhāvā arahaṃ. Sammā sāmañca",
  "atk-s0503a:1067_3": "sabbadhammānaṃ buddhattā sammāsambuddhoti ayamettha saṅkhepo, vitthāro pana visuddhimagge",
  "atk-s0503a:1067_4": "buddhānussatiniddesato gahetabbo.",
  "atk-s0503a:1068_0": "Svākkhāteti suṭṭhu akkhāte, ekantaniyyānikaṃ katvā bhāsite. Dhammavinayeti pāvacane.",
  "atk-s0503a:1068_1": "Tañhi yathānusiṭṭhaṃ paṭipajjamānānaṃ saṃsāradukkhapātato dhāraṇena, rāgādikilese",
  "atk-s0503a:1068_2": "vinayanena ca dhammavinayoti vuccati. Sabrahmacārinoti seṭṭhaṭṭhena brahmasaṅkhātaṃ",
  "atk-s0503a:1068_3": "bhagavato sāsanaṃ ariyamaggaṃ saha caranti paṭipajjantīti sabrahmacārino. Sīlavantoti",
  "atk-s0503a:1068_4": "maggaphalasīlavasena sīlavanto. Kalyāṇadhammāti samādhipaññāvimuttivimuttiñāṇadassanādayo",
  "atk-s0503a:1068_5": "kalyāṇā sundarā dhammā etesaṃ atthīti kalyāṇadhammā. Etena saṅghassa suppaṭipattiṃ",
  "atk-s0503a:1068_6": "dasseti. Sīlesu camhi paripūrakārīti “ahampi pabbajitvā na tiracchānakathākathiko",
  "atk-s0503a:1068_7": "kāyadaḷhibahulo hutvā vihāsiṃ, atha kho pātimokkhasaṃvarādiṃ catubbidhampi sīlaṃ",
  "atk-s0503a:1068_8": "akhaṇḍaṃ achiddaṃ asabalaṃ akammāsaṃ bhujissaṃ viññuppasatthaṃ aparāmaṭṭhaṃ katvā",
  "atk-s0503a:1068_9": "paripūrento ariyamaggaṃyeva pāpesi”nti vadati. Etena heṭṭhimaphaladvayasampattimattano",
  "atk-s0503a:1068_10": "dīpeti. Sotāpannasakadāgāmino hi sīlesu paripūrakārino. Susamāhito camhi ekaggacittoti",
  "atk-s0503a:1068_11": "upacārappanābhedena samādhinā sabbathāpi samāhito ca amhi avikkhittacitto. Iminā",
  "atk-s0503a:1068_12": "samādhismiṃ paripūrakāritāvacanena tatiyaphalasampattimattano dīpeti. Anāgāmino hi",
  "atk-s0503a:1068_13": "samādhismiṃ paripūrakārino. Arahā camhi khīṇāsavoti kāmāsavādīnaṃ sabbaso khīṇattā",
  "atk-s0503a:1068_14": "khīṇāsavo, tato eva parikkhīṇabhavasaṃyojano sadevake loke aggadakkhiṇeyyatāya arahā",
  "atk-s0503a:1068_15": "camhi. Etena attano katakaraṇīyataṃ dasseti. Mahiddhiko camhi mahānubhāvoti adhiṭṭhānavikubbanādiiddhīsu",
  "atk-s0503a:1068_16": "mahatā vasībhāvena samannāgatattā mahiddhiko uḷārassa puññānubhāvassa guṇānubhāvassa",
  "atk-s0503a:1068_17": "ca sampattiyā mahānubhāvo ca asmi. Etena lokiyābhiññānavānupubbavihārasamāpattiyogamattano",
  "atk-s0503a:1068_18": "dīpeti. Abhiññāsu vasībhāvena hi ariyā yathicchitanipphādanena mahiddhikā, pubbūpanissayasampattiyā",
  "atk-s0503a:1068_19": "nānāvihārasamāpattīhi ca visodhitasantānattā mahānubhāvā ca hontīti.",
  "atk-s0503a:1069_0": "Bhaddakaṃ me jīvitanti evaṃvidhasīlādiguṇasamannāgatassa me yāvāyaṃ kāyo dharati,",
  "atk-s0503a:1069_1": "tāva sattānaṃ hitasukhameva vaḍḍhati, puññakkhettabhāvato jīvitampi me bhaddakaṃ",
  "atk-s0503a:1069_2": "sundaraṃ. Bhaddakaṃ maraṇanti sace panidaṃ khandhapañcakaṃ ajja vā imasmiṃyeva vā",
  "atk-s0503a:1069_3": "khaṇe anupādāno viya jātavedo nibbāyati, taṃ appaṭisandhikaṃ parinibbānasaṅkhātaṃ",
  "atk-s0503a:1069_4": "maraṇampi me bhaddakanti ubhayattha tādibhāvaṃ dīpeti. Evaṃ mahāthero appahīnasomanassuppilāvitavāsanussannattā",
  "atk-s0503a:1069_5": "uḷārasomanassito dhammabahumānena dhammapītipaṭisaṃvedanena parivitakkesi.",
  "atk-s0503a:1070": "Taṃ satthā gandhakuṭiyaṃ nisinnova sabbaññutaññāṇena jānitvā jīvite maraṇe ca tassa tādibhāvavibhāvanaṃ imaṃ udānaṃ udānesi. Tena vuttaṃ – “atha kho bhagavā…pe… udānesī”ti.",
  "atk-s0503a:1071_0": "Tattha yaṃ jīvitaṃ na tapatīti yaṃ khīṇāsavapuggalaṃ jīvitaṃ āyatiṃ khandhappavattiyā",
  "atk-s0503a:1071_1": "sabbena sabbaṃ abhāvato na tapati na bādhati, vattamānameva vā jīvitaṃ sabbaso saṅkhatadhammattā",
  "atk-s0503a:1071_2": "satipaññāvepullappattiyā sabbattha satisampajaññasamāyogato na bādhati. Yo hi andhaputhujjano",
  "atk-s0503a:1071_3": "pāpajanasevī ayonisomanasikārabahulo akatakusalo akatapuñño, so “akataṃ vata me kalyāṇa”ntiādinā",
  "atk-s0503a:1071_4": "vippaṭisārena tapatīti tassa jīvitaṃ taṃ tapati nāma. Itare pana akatapāpā katapuññā",
  "atk-s0503a:1071_5": "kalyāṇaputhujjanena saddhiṃ satta sekhā tapanīyadhammaparivajjanena atapanīyadhammasamannāgamena",
  "atk-s0503a:1071_6": "ca pacchānutāpena na tapantīti na tesaṃ jīvitaṃ tapati. Khīṇāsave pana vattabbameva",
  "atk-s0503a:1071_7": "natthīti pavattidukkhavasena atthavaṇṇanā katā.",
  "atk-s0503a:1072_0": "Maraṇante na socatīti maraṇasaṅkhāte ante pariyosāne, maraṇasamīpe vā na socati anāgāmimaggeneva",
  "atk-s0503a:1072_1": "sokassa samugghātitattā. Sa ve diṭṭhapado dhīro, sokamajjhe na socatīti so anabhijjhādīnaṃ",
  "atk-s0503a:1072_2": "catunnaṃ dhammapadānaṃ nibbānasseva vā diṭṭhattā diṭṭhapado, dhitisampannattā dhīro",
  "atk-s0503a:1072_3": "khīṇāsavo socanadhammattā “sokā”ti laddhanāmānaṃ avītarāgānaṃ sattānaṃ, sokahetūnaṃ",
  "atk-s0503a:1072_4": "vā lokadhammānaṃ majjhe ṭhatvāpi na socati.",
  "atk-s0503a:1073_0": "Idānissa sabbaso sokahetūnaṃ abhāvaṃ dīpetuṃ “ucchinnabhavataṇhassā”tiādimāha. Tattha",
  "atk-s0503a:1073_1": "yassa aggamaggena sabbaso ucchinnā bhavataṇhā, so ucchinnabhavataṇho. Tassa avasesakilesānaṃ",
  "atk-s0503a:1073_2": "anavasesavūpasamena santacittassa khīṇāsavabhikkhuno. Vikkhīṇo jātisaṃsāroti jātiādiko –",
  "atk-s0503a:1074": "“Khandhānañca paṭipāṭi, dhātuāyatanāna ca;",
  "atk-s0503a:1075": "Abbocchinnaṃ vattamānā, ‘saṃsāro’ti pavuccatī”ti. –",
  "atk-s0503a:1076_0": "Vuttalakkhaṇo saṃsāro visesato khīṇo. Tasmā natthi tassa punabbhavoti yasmā tassa",
  "atk-s0503a:1076_1": "evarūpassa ariyapuggalassa āyatiṃ punabbhavo natthi, tasmā tassa jātisaṃsāro khīṇo.",
  "atk-s0503a:1076_2": "Kasmā panassa punabbhavo natthi? Yasmā ucchinnabhavataṇho santacitto ca hoti, tasmāti",
  "atk-s0503a:1076_3": "āvattetvā vattabbaṃ. Atha vā vikkhīṇo jātisaṃsāro, tato eva natthi tassa punabbhavoti attho yojetabbo.",
  "atk-s0503a:1077": "Navamasuttavaṇṇanā niṭṭhitā.",
  "atk-s0503a:1078": "10. Sāriputtaupasamasuttavaṇṇanā",
  "atk-s0503a:1079": "40. Dasame attano upasamanti sāvakapāramīmatthakappattiyā hetubhūtaṃ aggamaggena attano anavasesakilesavūpasamaṃ.",
  "atk-s0503a:1080_0": "Āyasmā hi sāriputto anupasantakilesānaṃ sattānaṃ rāgādikilesajanitasantāpadarathapariḷāhadukkhañceva",
  "atk-s0503a:1080_1": "kilesābhisaṅkhāranimittaṃ jātijarābyādhimaraṇasokaparidevādidukkhañca paccakkhato",
  "atk-s0503a:1080_2": "disvā atītānāgatepi nesaṃ vaṭṭamūlakadukkhaṃ parituletvā karuṇāyamāno attanāpi puthujjanakāle",
  "atk-s0503a:1080_3": "anubhūtaṃ kilesanimittaṃ vā anappakaṃ dukkhaṃ anussaritvā “īdisassa nāma mahādukkhassa",
  "atk-s0503a:1080_4": "hetubhūtā kilesā idāni me suppahīnā”ti attano kilesavūpasamaṃ abhiṇhaṃ paccavekkhati.",
  "atk-s0503a:1080_5": "Paccavekkhanto ca “ime ettakā kilesā sotāpattimaggena upasamitā, ettakā sakadāgāmimaggena,",
  "atk-s0503a:1080_6": "ettakā anāgāmimaggena, ettakā arahattamaggena upasamitā”ti taṃtaṃmaggañāṇehi odhiso",
  "atk-s0503a:1080_7": "kilesānaṃ upasamitabhāvaṃ paccavekkhati, tena vuttaṃ – “attano upasamaṃ paccavekkhamāno”ti.",
  "atk-s0503a:1081_0": "Apare “thero arahattaphalasamāpattiṃ samāpajjitvā taṃ paccavekkhitvā ‘imassa vatāyaṃ",
  "atk-s0503a:1081_1": "santapaṇītabhāvo accantasantāya asaṅkhatāya dhātuyā ārammaṇato, sayañca sammadeva",
  "atk-s0503a:1081_2": "kilesavūpasamato’ti evaṃ abhiṇhaṃ upasamaṃ paccavekkhatī”ti vadanti. Aññe pana “anavasesakilesānaṃ",
  "atk-s0503a:1081_3": "upasamapariyosāne jātaṃ aggaphalamevettha upasamo nāma, taṃ paccavekkhamāno nisinno”ti.",
  "atk-s0503a:1082_0": "Etamatthaṃ viditvāti yadidaṃ āyasmato sāriputtassa mahāpaññatādihetubhūtaṃ sāvakesu",
  "atk-s0503a:1082_1": "anaññasādhāraṇaṃ kilesappahānaṃ aggaphalaṃ vā upasamapariyāyena vuttaṃ, tassa paccavekkhaṇasaṅkhātaṃ",
  "atk-s0503a:1082_2": "atthaṃ sabbākārato viditvā tadanubhāvadīpakaṃ imaṃ udānaṃ udānesi.",
  "atk-s0503a:1083_0": "Tattha upasantasantacittassāti upasantameva hutvā santaṃ cittaṃ etassāti upasantasantacitto.",
  "atk-s0503a:1083_1": "Samāpattiyā vikkhambhanena hi upasantakilesattā upasantacittaṃ na sabbathā “upasantasanta”nti",
  "atk-s0503a:1083_2": "vuccati tassa upasamassa anaccantikabhāvato, na tathā aggamaggena. Tena pana accantameva",
  "atk-s0503a:1083_3": "kilesānaṃ samucchinnattā arahato cittaṃ puna kilesānaṃ anupasametabbatāya samathavipassanāheṭṭhimamaggehi",
  "atk-s0503a:1083_4": "upasantakilesaṃ hutvā accantasantabhāvatova “upasantasanta”nti vuccati. Tena vuttaṃ",
  "atk-s0503a:1083_5": "– “upasantameva hutvā santaṃ cittaṃ etassāti upasantasantacitto”ti. Upasantanti vā",
  "atk-s0503a:1083_6": "upasamo vuccati, tasmā “upasantasantacittassā”ti accantūpasamena santacittassāti attho.",
  "atk-s0503a:1084_0": "Atha vā satipi sabbesaṃ khīṇāsavānaṃ anavasesakilesavūpasame sāvakapāramīñāṇassa",
  "atk-s0503a:1084_1": "pana matthakappattihetubhūto sāvakesu anaññasādhāraṇo saviseso dhammasenāpatino kilesavūpasamoti",
  "atk-s0503a:1084_2": "dassetuṃ satthā upasantasaddena visesetvā āha “upasantasantacittassā”ti.",
  "atk-s0503a:1085_0": "Tatrāyamattho – bhusaṃ daḷhaṃ vā santaṃ upasantaṃ, tena upasantena upasantameva hutvā",
  "atk-s0503a:1085_1": "santaṃ upasantasantaṃ, tādisaṃ cittaṃ etassāti sabbaṃ purimasadisameva. Tathā hesa",
  "atk-s0503a:1085_2": "bhagavatā – “sāriputto, bhikkhave, mahāpañño puthupañño hāsapañño javanapañño tikkhapañño",
  "atk-s0503a:1085_3": "nibbedhikapañño”tiādinā anekapariyāyena vaṇṇito thomito. Netticchinnassāti netti",
  "atk-s0503a:1085_4": "vuccati bhavataṇhā saṃsārassa nayanato, sā netti chinnā etassāti netticchinno. Tassa",
  "atk-s0503a:1085_5": "netticchinnassa, pahīnataṇhassāti attho. Mutto so mārabandhanāti so evaṃvidho parikkhīṇabhavasaṃyojano",
  "atk-s0503a:1085_6": "sabbasmā mārabandhanato mutto, na tassa mārabandhanamocanāya karaṇīyaṃ atthi, tasmā",
  "atk-s0503a:1085_7": "dhammasenāpati attano upasamaṃ paccavekkhatīti. Sesaṃ vuttanayameva.",
  "atk-s0503a:1086": "Dasamasuttavaṇṇanā niṭṭhitā.",
  "atk-s0503a:1087": "Niṭṭhitā ca meghiyavaggavaṇṇanā.",
  "atk-s0503a:1088": "5. Soṇavaggo",
  "atk-s0503a:1089": "1. Piyatarasuttavaṇṇanā",
  "atk-s0503a:1090_0": "41. Mahāvaggassa paṭhame mallikāya deviyā saddhinti mallikāya nāma attano mahesiyā",
  "atk-s0503a:1090_1": "saha. Uparipāsādavaragatoti pāsādavarassa upari gato. Kocañño attanā piyataroti koci",
  "atk-s0503a:1090_2": "añño attanā piyāyitabbataro. Atthi nu kho teti “kiṃ te atthī”ti deviṃ pucchati.",
  "atk-s0503a:1091_0": "Kasmā pucchati? Ayañhi sāvatthiyaṃ duggatamālākārassa dhītā. Ekadivasaṃ āpaṇato pūvaṃ",
  "atk-s0503a:1091_1": "gahetvā mālārāmaṃ gantvā “khādissāmī”ti gacchantī paṭipathe bhikkhusaṅghaparivutaṃ",
  "atk-s0503a:1091_2": "bhagavantaṃ bhikkhācāraṃ pavisantaṃ disvā pasannacittā taṃ bhagavato adāsi. Satthā",
  "atk-s0503a:1091_3": "tathārūpe ṭhāne nisīdanākāraṃ dassesi. Ānandatthero cīvaraṃ paññāpetvā adāsi. Bhagavā",
  "atk-s0503a:1091_4": "tattha nisīditvā taṃ pūvaṃ paribhuñjitvā mukhaṃ vikkhāletvā sitaṃ pātvākāsi. Thero",
  "atk-s0503a:1091_5": "“ko imissā, bhante, dānassa vipāko bhavissatī”ti pucchi. “Ajjesā, ānanda, tathāgatassa",
  "atk-s0503a:1091_6": "paṭhamaṃ bhojanaṃ adāsi, ajjeva kosalarañño aggamahesī bhavissati piyā manāpā”ti.",
  "atk-s0503a:1091_7": "Taṃ divasameva ca rājā kāsigāme bhāgineyyena saddhiṃ yujjhitvā parājito palāyitvā",
  "atk-s0503a:1091_8": "āgato nagaraṃ pavisanto “balakāyassa āgamanaṃ āgamessāmī”ti taṃ mālārāmaṃ pāvisi.",
  "atk-s0503a:1091_9": "Sā rājānaṃ āgataṃ passitvā tassa vattamakāsi. Rājā tassā vatte pasīditvā pitaraṃ",
  "atk-s0503a:1091_10": "pakkosāpetvā mahantaṃ issariyaṃ datvā taṃ antepuraṃ paṭiharāpetvā aggamahesiṭṭhāne",
  "atk-s0503a:1091_11": "ṭhapesi. Athekadivasaṃ rājā cintesi – “mayā imissā mahantaṃ issariyaṃ dinnaṃ, yaṃnūnāhaṃ",
  "atk-s0503a:1091_12": "imaṃ puccheyyaṃ ‘ko te piyo’ti? Sā ‘tvaṃ me, mahārāja, piyo’ti vatvā, puna maṃ pucchissati,",
  "atk-s0503a:1091_13": "athassāhaṃ ‘mayhampi tvaṃyeva piyā’ti vakkhāmī”ti. Iti so aññamaññaṃ vissāsajananatthaṃ",
  "atk-s0503a:1091_14": "sammodanīyaṃ karonto pucchi.",
  "atk-s0503a:1092_0": "Devī pana paṇḍitā buddhupaṭṭhāyikā saṅghupaṭṭhāyikā “nāyaṃ pañho rañño mukhaṃ ulloketvā",
  "atk-s0503a:1092_1": "kathetabbo”ti cintetvā yathābhūtameva vadantī “natthi kho me, mahārāja, kocañño attanā",
  "atk-s0503a:1092_2": "piyataro”ti āha. Vatvāpi attanā byākatamatthaṃ upāyena rañño paccakkhaṃ kātukāmā",
  "atk-s0503a:1092_3": "“tuyhaṃ pana, mahārāja, atthañño koci attanā piyataro”ti tatheva rājānaṃ pucchi yathā",
  "atk-s0503a:1092_4": "raññā sayaṃ puṭṭhā. Rājāpi tāya sarasalakkhaṇena kathitattā nivattituṃ asakkonto",
  "atk-s0503a:1092_5": "sayampi sarasalakkhaṇeneva kathento tatheva byākāsi yathā deviyā byākataṃ.",
  "atk-s0503a:1093_0": "Byākaritvā ca mandadhātukatāya evaṃ cintesi – “ahaṃ rājā pathavissaro mahantaṃ pathavimaṇḍalaṃ",
  "atk-s0503a:1093_1": "abhivijiya ajjhāvasāmi, mayhaṃ tāva yuttaṃ ‘attanā piyataraṃ aññaṃ na passāmī’ti,",
  "atk-s0503a:1093_2": "ayaṃ pana vasalī hīnajaccā samānā mayā ucce ṭhāne ṭhapitā sāmibhūtaṃ maṃ na tathā",
  "atk-s0503a:1093_3": "piyāyati, ‘attāva piyataro’ti mama sammukhā vadati, yāva kakkhaḷā vatāya”nti anattamano",
  "atk-s0503a:1093_4": "hutvā “nanu te tīṇi ratanāni piyatarānī”ti codesi. Devī ‘ratanattayaṃpāhaṃ deva attano",
  "atk-s0503a:1093_5": "saggasukhaṃ mokkhasukhañca patthayantī sampiyāyāmi, tasmā attāva me piyataro”ti āha.",
  "atk-s0503a:1093_6": "Sabbo cāyaṃ loko attadatthameva paraṃ piyāyati, puttaṃ patthentopi “ayaṃ maṃ jiṇṇakāle",
  "atk-s0503a:1093_7": "posessatī”ti pattheti, dhītaraṃ “mama kulaṃ vaḍḍhissatī”ti, bhariyaṃ “mayhaṃ pāde",
  "atk-s0503a:1093_8": "paricarissatī”ti, aññepi ñātimittabandhave taṃtaṃkiccavasena, iti attadatthameva",
  "atk-s0503a:1093_9": "sampassanto loko paraṃ piyāyatīti. Ayañhi deviyā adhippāyo.",
  "atk-s0503a:1094_0": "Atha rājā cintesi – “ayaṃ mallikā kusalā paṇḍitā nipuṇā ‘attāva me piyataro’ti vadati,",
  "atk-s0503a:1094_1": "mayhampi attāva piyataro hutvā upaṭṭhāti, handāhaṃ imamatthaṃ satthu ārocessāmi,",
  "atk-s0503a:1094_2": "yathā ca me satthā byākarissati, tathā naṃ dhāressāmī”ti. Evaṃ pana cintetvā satthu",
  "atk-s0503a:1094_3": "santikaṃ upasaṅkamitvā tamatthaṃ ārocesi. Tena vuttaṃ – “atha kho rājā pasenadi kosalo…pe… piyataro”ti.",
  "atk-s0503a:1095": "Etamatthaṃ viditvāti etaṃ “loke sabbasattānaṃ attāva attano piyataro”ti raññā vuttamatthaṃ sabbaso jānitvā tadatthaparidīpanaṃ imaṃ udānaṃ udānesi.",
  "atk-s0503a:1096_0": "Tattha sabbā disā anuparigamma cetasāti sabbā anavasesā dasapi disā pariyesanavasena",
  "atk-s0503a:1096_1": "cittena anugantvā. Nevajjhagā piyataramattanā kvacīti attanā atisayena piyaṃ aññaṃ",
  "atk-s0503a:1096_2": "koci puriso sabbussāhena pariyesanto kvaci katthaci sabbadisāsu neva adhigaccheyya",
  "atk-s0503a:1096_3": "na passeyya. Evaṃ piyo puthu attā paresanti evaṃ kassaci attanā piyatarassa anupalabbhanavasena",
  "atk-s0503a:1096_4": "puthu visuṃ visuṃ tesaṃ tesaṃ sattānaṃ attāva piyo. Tasmā na hiṃse paramattakāmoti",
  "atk-s0503a:1096_5": "yasmā evaṃ sabbopi satto attānaṃ piyāyati attano sukhakāmo dukkhappaṭikūlo, tasmā",
  "atk-s0503a:1096_6": "attakāmo attano hitasukhaṃ icchanto paraṃ sattaṃ antamaso kunthakipillikaṃ upādāya",
  "atk-s0503a:1096_7": "na hiṃse na haneyya na pāṇileḍḍudaṇḍādīhipi viheṭheyya. Parassa hi attanā kate dukkhe",
  "atk-s0503a:1096_8": "taṃ tato saṅkamantaṃ viya kālantare attani sandissati. Ayañhi kammānaṃ dhammatāti.",
  "atk-s0503a:1097": "Paṭhamasuttavaṇṇanā niṭṭhitā.",
  "atk-s0503a:1098": "2. Appāyukasuttavaṇṇanā",
  "atk-s0503a:1099_0": "42. Dutiye acchariyaṃ, bhanteti idampi meghiyasutte viya garahaṇacchariyavasena veditabbaṃ.",
  "atk-s0503a:1099_1": "Yāva appāyukāti yattakaṃ parittāyukā, atiittarajīvitāti attho. Sattāhajāteti sattāhena",
  "atk-s0503a:1099_2": "jāto sattāhajāto. Tasmiṃ sattāhajāte, jātassa sattame ahanīti attho. Tusitaṃ kāyaṃ",
  "atk-s0503a:1099_3": "upapajjīti tusitaṃ devanikāyaṃ paṭisandhiggahaṇavasena upapajji.",
  "atk-s0503a:1100_0": "Ekadivasaṃ kira thero pacchābhattaṃ divāṭṭhāne nisinno lakkhaṇānubyañjanappaṭimaṇḍitaṃ",
  "atk-s0503a:1100_1": "sobhaggappattaṃ dassanānuttariyabhūtaṃ bhagavato rūpakāyasiriṃ manasi karitvā, “aho",
  "atk-s0503a:1100_2": "buddhānaṃ rūpakāyasampatti dassanīyā samantapāsādikā manoharā”ti uḷāraṃ pītisomanassaṃ",
  "atk-s0503a:1100_3": "paṭisaṃvedento evaṃ cintesi – “vijātamātuyā nāma virūpopi putto surūpo viya manāpo",
  "atk-s0503a:1100_4": "hoti, sace pana buddhānaṃ mātā mahāmāyā devī dhareyya, kīdisaṃ nu kho tassā bhagavato",
  "atk-s0503a:1100_5": "rūpadassane pītisomanassaṃ uppajjeyya, mahājāni kho mayhaṃ mahāmātu deviyā, yā sattāhajāte",
  "atk-s0503a:1100_6": "bhagavati kālakatā”ti. Evaṃ pana cintetvā bhagavantaṃ upasaṅkamitvā attano parivitakkitaṃ",
  "atk-s0503a:1100_7": "ārocento tassā kālakiriyaṃ garahanto “acchariyaṃ, bhante”tiādimāha.",
  "atk-s0503a:1101_0": "Keci panāhu – “mahāpajāpati gotamī bhagavantaṃ mahatā āyāsena pabbajjaṃ yācitvāpi",
  "atk-s0503a:1101_1": "paṭikkhittā, mayā pana upāyena yācito bhagavā aṭṭhagarudhammappaṭiggahaṇavasena tassā",
  "atk-s0503a:1101_2": "pabbajjaṃ upasampadañca anujāni, sā te dhamme paṭiggahetvā laddhapabbajjūpasampadā",
  "atk-s0503a:1101_3": "bhagavato dutiyaṃ parisaṃ uppādetvā catutthāya parisāya paccayo ahosi. Sace pana",
  "atk-s0503a:1101_4": "bhagavato janetti mahāmāyā devī dhareyya, evametā cubhopi khattiyabhaginiyo ekato",
  "atk-s0503a:1101_5": "hutvā imaṃ sāsanaṃ sobheyyuṃ, bhagavā ca mātari bahumānena mātugāmassa sāsane pabbajjaṃ",
  "atk-s0503a:1101_6": "upasampadañca sukheneva anujāneyya, appāyukatāya panassā kasirena nipphannamidanti",
  "atk-s0503a:1101_7": "iminā adhippāyena thero bhagavato santike ‘acchariyaṃ, bhante’tiādimāhā”ti. Taṃ akāraṇaṃ.",
  "atk-s0503a:1101_8": "Bhagavā hi mātuyā vā aññassa vā mātugāmassa attano sāsane pabbajjaṃ anujānanto garukaṃyeva",
  "atk-s0503a:1101_9": "katvā anujānāti, na lahukaṃ ciraṭṭhitikāmatāyāti.",
  "atk-s0503a:1102_0": "Apare panāhu – “dasabalacatuvesārajjādike anaññasādhāraṇe anantāparimāṇe buddhaguṇe",
  "atk-s0503a:1102_1": "thero manasi karitvā yā evaṃ mahānubhāvaṃ nāma loke aggapuggalaṃ satthāraṃ kucchinā",
  "atk-s0503a:1102_2": "dasa māse parihari, sā buddhamātā kassaci paricārikā bhavissatīti ayuttamidaṃ. Kasmā?",
  "atk-s0503a:1102_3": "Satthu guṇānucchavikamevetaṃ, yadidaṃ sattāhajāte bhagavati janetti kālaṃ karoti,",
  "atk-s0503a:1102_4": "kālakatā ca tusitesu uppajjatīti acchariyabbhutacittajāto hutvā taṃ attano vitakkuppādanaṃ",
  "atk-s0503a:1102_5": "bhagavato ārocento ‘acchariyaṃ, bhante’tiādivacanaṃ avocā”ti.",
  "atk-s0503a:1103_0": "Satthā pana yasmā sattāhajātesu bodhisattesu bodhisattamātu kālakiriyā dhammatā siddhā,",
  "atk-s0503a:1103_1": "tasmā taṃ dhammataṃ paridīpento “evametaṃ, ānandā”tiādimāha. Sā panāyaṃ dhammatā",
  "atk-s0503a:1103_2": "yasmā yathā sabbe bodhisattā pāramiyo pūretvā tusitapure nibbattitvā tattha yāvatāyukaṃ",
  "atk-s0503a:1103_3": "ṭhatvā āyupariyosāne dasasahassacakkavāḷadevatāhi sannipatitvā abhisambodhiṃ pattuṃ",
  "atk-s0503a:1103_4": "manussaloke paṭisandhiggahaṇāya ajjhesitā kāladīpadesakulāni viya janettiyā āyuparimāṇampi",
  "atk-s0503a:1103_5": "oloketvā paṭisandhiṃ gaṇhanti, ayampi bhagavā bodhisattabhūto tatheva tusitapure",
  "atk-s0503a:1103_6": "ṭhito pañca mahāvilokanāni vilokento sattadivasādhikadasamāsaparimāṇaṃ mātuyā āyuparimāṇaṃ",
  "atk-s0503a:1103_7": "paricchinditvā “ayaṃ mama paṭisandhiggahaṇassa kālo, idāni uppajjituṃ vaṭṭatī”ti",
  "atk-s0503a:1103_8": "ñatvāva paṭisandhiṃ aggahesi, tasmā sabbabodhisattānaṃ āciṇṇasamāciṇṇavaseneva veditabbaṃ.",
  "atk-s0503a:1103_9": "Tenāha bhagavā – “appāyukā hi, ānanda, bodhisattamātaro hontī”tiādi.",
  "atk-s0503a:1104_0": "Tattha kālaṃ karontīti yathāvuttaāyuparikkhayeneva kālaṃ karonti, na vijātapaccayā.",
  "atk-s0503a:1104_1": "Carimattabhāvehi bodhisattehi vasitaṭṭhānaṃ cetiyagharasadisaṃ hoti, na aññesaṃ paribhogārahaṃ,",
  "atk-s0503a:1104_2": "na ca sakkā bodhisattamātaraṃ apanetvā aññaṃ aggamahesiṭṭhāne ṭhapetunti tattakaṃ",
  "atk-s0503a:1104_3": "eva bodhisattamātu āyuppamāṇaṃ hoti, tasmā tadā kālaṃ karonti. Imameva hi atthaṃ",
  "atk-s0503a:1104_4": "sandhāya mahābodhisattā pañcamaṃ mahāvilokanaṃ karonti.",
  "atk-s0503a:1105_0": "Katarasmiṃ pana vaye kālaṃ karontīti? Majjhimavaye. Paṭhamavayasmiñhi sattānaṃ attabhāve",
  "atk-s0503a:1105_1": "chandarāgo balavā hoti, tena tadā sañjātagabbhā itthiyo yebhuyyena gabbhaṃ anurakkhituṃ",
  "atk-s0503a:1105_2": "na sakkonti. Gaṇheyyuṃ ce, gabbho bahvābādho hoti. Majjhimavayassa pana dve koṭṭhāse",
  "atk-s0503a:1105_3": "atikkamitvā tatiyakoṭṭhāse vatthu visadaṃ hoti, visade vatthumhi nibbattadārakā arogā",
  "atk-s0503a:1105_4": "honti, tasmā bodhisattamātaro paṭhamavaye sampattiṃ anubhavitvā majjhimavayassa tatiyakoṭṭhāse",
  "atk-s0503a:1105_5": "vijāyitvā kālaṃ karontīti.",
  "atk-s0503a:1106_0": "Etamatthaṃ viditvāti etaṃ bodhisattamātu aññesañca sabbasattānaṃ attabhāve āyussa",
  "atk-s0503a:1106_1": "maraṇapariyosānataṃ viditvā tadatthavibhāvanamukhena anavajjappaṭipattiyaṃ ussāhadīpakaṃ",
  "atk-s0503a:1106_2": "imaṃ udānaṃ udānesi.",
  "atk-s0503a:1107_0": "Tattha ye kecīti aniyamaniddeso. Bhūtāti nibbattā. Bhavissantīti anāgate nibbattissanti.",
  "atk-s0503a:1107_1": "Vāsaddo vikappattho, apisaddo sampiṇḍanattho. Tena nibbattamānepi saṅgaṇhāti. Ettāvatā",
  "atk-s0503a:1107_2": "atītādivasena tiyaddhapariyāpanne satte anavasesato pariyādiyati. Apica gabbhaseyyakasattā",
  "atk-s0503a:1107_3": "gabbhato nikkhantakālato paṭṭhāya bhūtā nāma, tato pubbe bhavissanti nāma. Saṃsedajūpapātikā",
  "atk-s0503a:1107_4": "paṭisandhicittato parato bhūtā nāma, tato pubbe uppajjitabbabhavavasena bhavissanti",
  "atk-s0503a:1107_5": "nāma. Sabbepi vā paccuppannabhavavasena bhūtā nāma, āyatiṃ punabbhavavasena bhavissanti",
  "atk-s0503a:1107_6": "nāma. Khīṇāsavā bhūtā nāma. Te hi bhūtā eva, na puna bhavissantīti, tadaññe bhavissanti nāma.",
  "atk-s0503a:1108_0": "Sabbe gamissanti pahāya dehanti sabbe yathāvuttabhedā sabbabhavayonigativiññāṇaṭṭhitisattāvāsādivasena",
  "atk-s0503a:1108_1": "anekabhedabhinnā sattā dehaṃ attano sarīraṃ pahāya nikkhipitvā paralokaṃ gamissanti,",
  "atk-s0503a:1108_2": "asekkhā pana nibbānaṃ. Ettha koci acavanadhammo nāma natthīti dasseti. Taṃ sabbajāniṃ",
  "atk-s0503a:1108_3": "kusalo viditvāti tadetaṃ sabbassa sattassa jāniṃ hāniṃ maraṇaṃ, sabbassa vā sattassa",
  "atk-s0503a:1108_4": "jāniṃ vināsaṃ pabhaṅgutaṃ kusalo paṇḍitajātiko maraṇānussativasena aniccatāmanasikāravasena",
  "atk-s0503a:1108_5": "vā jānitvā. Ātāpiyo brahmacariyaṃ careyyāti vipassanāya kammaṃ karonto ātāpiyasaṅkhātena",
  "atk-s0503a:1108_6": "vīriyena samannāgatattā ātāpiyo catubbidhasammappadhānavasena āraddhavīriyo anavasesamaraṇasamatikkamanūpāyaṃ",
  "atk-s0503a:1108_7": "maggabrahmacariyaṃ careyya, paṭipajjeyyāti attho.",
  "atk-s0503a:1109": "Dutiyasuttavaṇṇanā niṭṭhitā.",
  "atk-s0503a:1110": "3. Suppabuddhakuṭṭhisuttavaṇṇanā",
  "atk-s0503a:1111_0": "43. Tatiye rājagahe suppabuddho nāma kuṭṭhī ahosīti suppabuddhanāmako eko puriso",
  "atk-s0503a:1111_1": "rājagahe ahosi. So ca kuṭṭhī kuṭṭharogena bāḷhavidūsitagatto. Manussadaliddoti yattakā",
  "atk-s0503a:1111_2": "rājagahe manussā tesu sabbaduggato. So hi saṅkārakūṭavatiādīsu manussehi chaḍḍitapilotikakhaṇḍāni",
  "atk-s0503a:1111_3": "sibbitvā paridahati, kapālaṃ gahetvā gharā gharaṃ gantvā laddhaācāmaucchiṭṭhabhattāni",
  "atk-s0503a:1111_4": "nissāya jīvati, tampi pubbe katakammapaccayā na yāvadatthaṃ labhati. Tena vuttaṃ",
  "atk-s0503a:1111_5": "“manussadaliddo”ti. Manussakapaṇoti manussesu paramakapaṇataṃ patto. Manussavarākoti",
  "atk-s0503a:1111_6": "manussānaṃ hīḷitaparibhūtatāya ativiya dīno. Mahatiyā parisāyāti mahatiyā bhikkhuparisāya",
  "atk-s0503a:1111_7": "ceva upāsakaparisāya ca.",
  "atk-s0503a:1112_0": "Ekadivasaṃ kira bhagavā mahābhikkhusaṅghaparivāro rājagahaṃ piṇḍāya pavisitvā bhikkhūnaṃ",
  "atk-s0503a:1112_1": "sulabhapiṇḍapātaṃ katvā pacchābhattaṃ piṇḍapātappaṭikkanto katipayabhikkhuparivāro",
  "atk-s0503a:1112_2": "nikkhanto yehi dānaṃ dinnaṃ, tesaṃ upāsakānaṃ avasesabhikkhūnañca āgamanaṃ āgamayamāno",
  "atk-s0503a:1112_3": "antonagareyeva aññatarasmiṃ ramaṇīye padese aṭṭhāsi. Tāvadeva bhikkhū tato tato āgantvā",
  "atk-s0503a:1112_4": "bhagavantaṃ parivāresuṃ, upāsakāpi “anumodanaṃ sutvā vanditvā nivattissāmā”ti bhagavantaṃ",
  "atk-s0503a:1112_5": "upasaṅkamiṃsu, mahāsannipāto ahosi. Bhagavā nisīdanākāraṃ dassesi. Tāvadeva buddhārahaṃ",
  "atk-s0503a:1112_6": "āsanaṃ paññāpesuṃ. Atha bhagavā asītianubyañjanappaṭimaṇḍitehi dvattiṃsamahāpurisalakkhaṇehi",
  "atk-s0503a:1112_7": "virocamānāya byāmappabhāparikkhepasamujjalāya nīlapītalohitodātamañjeṭṭhapabhassarānaṃ",
  "atk-s0503a:1112_8": "vasena chabbaṇṇabuddharaṃsiyo vissajjentiyā anupamāya rūpakāyasiriyā sakalameva taṃ",
  "atk-s0503a:1112_9": "padesaṃ obhāsento tārāgaṇaparivuto viya puṇṇacando bhikkhugaṇaparivuto paññattavarabuddhāsane",
  "atk-s0503a:1112_10": "nisīditvā manosilātale kesarasīho viya sīhanādaṃ nadanto karavīkarutamañjunā brahmassarena dhammaṃ deseti.",
  "atk-s0503a:1113_0": "Bhikkhūpi kho appicchā santuṭṭhā pavivittā asaṃsaṭṭhā āraddhavīriyā pahitattā codakā",
  "atk-s0503a:1113_1": "pāpagarahino vattāro vacanakkhamā sīlasampannā samādhisampannā paññāsampannā vimuttisampannā",
  "atk-s0503a:1113_2": "vimuttiñāṇadassanasampannā meghavaṇṇaṃ paṃsukūlacīvaraṃ pārupitvā suvammitā viya",
  "atk-s0503a:1113_3": "gandhahatthino bhagavantaṃ parivāretvā ohitasotā dhammaṃ suṇanti. Upāsakāpi suddhavatthanivatthā",
  "atk-s0503a:1113_4": "suddhuttarāsaṅgā pubbaṇhasamayaṃ mahādānāni pavattetvā gandhamālādīhi bhagavantaṃ",
  "atk-s0503a:1113_5": "pūjetvā vanditvā bhikkhusaṅghassa nipaccakāraṃ dassetvā bhagavantaṃ bhikkhusaṅghañca",
  "atk-s0503a:1113_6": "parivāretvā saṃyatahatthapādā ohitasotā sakkaccaṃ dhammaṃ suṇanti. Tena vuttaṃ –",
  "atk-s0503a:1113_7": "“tena kho pana samayena bhagavā mahatiyā parisāya parivuto dhammaṃ desento nisinno hotī”ti.",
  "atk-s0503a:1114_0": "Suppabuddho pana jighacchādubbalyapareto ghāsapariyesanaṃ caramāno antaravīthiṃ otiṇṇo",
  "atk-s0503a:1114_1": "dūratova taṃ mahājanasannipātaṃ disvā, “kiṃ nu kho ayaṃ mahājanakāyo sannipatito,",
  "atk-s0503a:1114_2": "addhā ettha bhojanaṃ dīyati maññe, appeva nāmettha gatena kiñci khādanīyaṃ vā bhojanīyaṃ",
  "atk-s0503a:1114_3": "vā laddhuṃ sakkā”ti sañjātābhilāso tattha gantvā addasa bhagavantaṃ pāsādikaṃ dassanīyaṃ",
  "atk-s0503a:1114_4": "pasādanīyaṃ uttamadamathasamathamanuppattaṃ dantaṃ guttaṃ santindriyaṃ susamāhitaṃ",
  "atk-s0503a:1114_5": "tāya parisāya parivutaṃ dhammaṃ desentaṃ, disvāna purimajātisambhatāya paripakkāya",
  "atk-s0503a:1114_6": "upanissayasampattiyā codiyamāno “yaṃnūnāhampi dhammaṃ suṇeyya”nti parisapariyante",
  "atk-s0503a:1114_7": "nisīdi. Taṃ sandhāya vuttaṃ – “addasā kho suppabuddho kuṭṭhī…pe… tattheva ekamantaṃ",
  "atk-s0503a:1114_8": "nisīdi ‘ahampi dhammaṃ sossāmī”’ti.",
  "atk-s0503a:1115_0": "Sabbāvantanti sabbāvatiṃ hīnādisabbapuggalavataṃ, tattha kiñcipi anavasesetvāti attho.",
  "atk-s0503a:1115_1": "“Sabbavanta”ntipi paṭhanti. Cetasāti buddhacakkhusampayuttacittena. Cittasīsena hi",
  "atk-s0503a:1115_2": "ñāṇaṃ niddiṭṭhaṃ, tasmā āsayānusayañāṇena indriyaparopariyattañāṇena cāti attho.",
  "atk-s0503a:1115_3": "Ceto paricca manasākāsīti tassā parisāya cittaṃ paccekaṃ paricchinditvā manasi akāsi",
  "atk-s0503a:1115_4": "te volokesi. Bhabbo dhammaṃ viññātunti maggaphaladhammaṃ adhigantuṃ samattho, upanissayasampannoti",
  "atk-s0503a:1115_5": "attho. Etadahosīti ayaṃ suppabuddho kiñcāpi tagarasikhimhi paccekabuddhe aparajjhitvā",
  "atk-s0503a:1115_6": "īdiso jāto, maggaphalūpanissayo panassa paṃsupaṭicchannasuvaṇṇanikkhaṃ viya antohadayeyeva",
  "atk-s0503a:1115_7": "vijjotati, tasmā suviññāpiyoti idaṃ ahosi. Tenāha – “ayaṃ kho idha bhabbo dhammaṃ viññātu”nti.",
  "atk-s0503a:1116_0": "Anupubbiṃ kathanti dānānantaraṃ sīlaṃ, sīlānantaraṃ saggaṃ, saggānantaraṃ magganti",
  "atk-s0503a:1116_1": "evaṃ anupaṭipāṭikathaṃ. Bhagavā hi paṭhamaṃ hetunā saddhiṃ assādaṃ dassetvā tato",
  "atk-s0503a:1116_2": "satte vivecetuṃ nānānayehi ādīnavaṃ pakāsetvā ādīnavasavanena saṃviggahadayānaṃ nekkhammaguṇavibhāvanamukhena",
  "atk-s0503a:1116_3": "ca vivaṭṭaṃ dasseti.",
  "atk-s0503a:1117_0": "Dānakathanti idaṃ nāma sukhānaṃ nidānaṃ, sampattīnaṃ mūlaṃ, bhogānaṃ patiṭṭhā, visamagatassa",
  "atk-s0503a:1117_1": "tāṇaṃ leṇaṃ gati parāyaṇaṃ, idhalokaparalokesu dānasadiso avassayo patiṭṭhā ālambanaṃ",
  "atk-s0503a:1117_2": "tāṇaṃ leṇaṃ gati parāyaṇaṃ natthi. Idañhi avassayaṭṭhena ratanamayasīhāsanasadisaṃ,",
  "atk-s0503a:1117_3": "patiṭṭhānaṭṭhena mahāpathavisadisaṃ, ālambanaṭṭhena ālambanarajjusadisaṃ, dukkhanittharaṇaṭṭhena",
  "atk-s0503a:1117_4": "nāvāsadisaṃ, samassāsanaṭṭhena saṅgāmasūro, bhayaparittāṇaṭṭhena suparikhāparikkhittanagaraṃ,",
  "atk-s0503a:1117_5": "maccheramalādīhi anupalittaṭṭhena padumaṃ, tesaṃ nidahanaṭṭhena jātavedo, durāsadaṭṭhena",
  "atk-s0503a:1117_6": "āsīviso, asantāsaṭṭhena sīho, balavantaṭṭhena hatthī, abhimaṅgalasammataṭṭhena setausabho,",
  "atk-s0503a:1117_7": "khemantabhūmisampāpanaṭṭhena valāhako assarājā. Dānañhi loke rajjasiriṃ deti, cakkavattisampattiṃ",
  "atk-s0503a:1117_8": "sakkasampattiṃ mārasampattiṃ brahmasampattiṃ sāvakapāramīñāṇaṃ paccekabodhiñāṇaṃ",
  "atk-s0503a:1117_9": "sammāsambodhiñāṇaṃ detīti evamādidānaguṇappaṭisaṃyuttakathaṃ.",
  "atk-s0503a:1118_0": "Yasmā pana dānaṃ dento sīlaṃ samādātuṃ sakkoti, tasmā dānakathānantaraṃ sīlakathaṃ",
  "atk-s0503a:1118_1": "kathesi. Sīlakathanti sīlaṃ nāmetaṃ sattānaṃ avassayo patiṭṭhā ālambanaṃ tāṇaṃ leṇaṃ",
  "atk-s0503a:1118_2": "gati parāyaṇaṃ. Idhalokaparalokasampattīnañhi sīlasadiso avassayo patiṭṭhā ālambanaṃ",
  "atk-s0503a:1118_3": "tāṇaṃ leṇaṃ gati parāyaṇaṃ natthi, sīlālaṅkārasadiso alaṅkāro, sīlapupphasadisaṃ",
  "atk-s0503a:1118_4": "pupphaṃ, sīlagandhasadiso gandho natthi, sīlālaṅkārena hi alaṅkataṃ sīlakusumapiḷandhitaṃ",
  "atk-s0503a:1118_5": "sīlagandhānulittaṃ sadevako loko olokento tittiṃ na gacchatīti evamādīhi sīlaguṇappaṭisaṃyuttakathaṃ.",
  "atk-s0503a:1119_0": "Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ kathesi.",
  "atk-s0503a:1119_1": "Saggakathanti saggo nāma iṭṭho kanto manāpo, niccamettha kīḷā niccasampattiyo labbhanti,",
  "atk-s0503a:1119_2": "cātumahārājikā devā navutivassasatasahassāni dibbasukhaṃ dibbasampattiṃ paṭilabhanti,",
  "atk-s0503a:1119_3": "tāvatiṃsā tisso vassakoṭiyo saṭṭhi ca vassasatasahassānīti evamādisaggaguṇappaṭisaṃyuttakathaṃ.",
  "atk-s0503a:1119_4": "Saggasampattiṃ kathentānañhi buddhānaṃ mukhaṃ nappahoti. Vuttampi cetaṃ “anekapariyāyena",
  "atk-s0503a:1119_5": "kho ahaṃ, bhikkhave, saggakathaṃ katheyya”ntiādi.",
  "atk-s0503a:1120_0": "Evaṃ hetunā saddhiṃ saggakathāya palobhetvā puna hatthiṃ alaṅkaritvā tassa soṇḍaṃ",
  "atk-s0503a:1120_1": "chindanto viya “ayampi saggo anicco adhuvo, na ettha chandarāgo kātabbo”ti dassanatthaṃ",
  "atk-s0503a:1120_2": "“appassādā kāmā bahudukkhā bahupāyāsā, ādīnavo ettha bhiyyo”tiādinā nayena kāmānaṃ",
  "atk-s0503a:1120_3": "ādīnavaṃ okāraṃ saṃkilesaṃ kathesi. Tattha ādīnavanti dosaṃ. Okāranti lāmakasabhāvaṃ,",
  "atk-s0503a:1120_4": "aseṭṭhehi sevitabbaṃ seṭṭhehi na sevitabbaṃ nihīnasabhāvanti attho. Saṃkilesanti",
  "atk-s0503a:1120_5": "tehi sattānaṃ saṃsāre saṃkilissanaṃ. Tenāha – “kilissanti vata bho sattā”ti.",
  "atk-s0503a:1121_0": "Evaṃ kāmādīnavena tajjetvā nekkhamme ānisaṃsaṃ pakāsesi pabbajjāya jhānādīsu ca guṇaṃ",
  "atk-s0503a:1121_1": "dīpesi vaṇṇesi. Kallacittantiādīsu kallacittanti kammaniyacittaṃ, heṭṭhā pavattitadesanāya",
  "atk-s0503a:1121_2": "assaddhiyādīnaṃ cittadosānaṃ vigatattā uparidesanāya bhājanabhāvūpagamanena kammaniyacittaṃ,",
  "atk-s0503a:1121_3": "kammakkhamacittanti attho. Diṭṭhimānādisaṃkilesavigamena muducittaṃ. Kāmacchandādivigamena",
  "atk-s0503a:1121_4": "vinīvaraṇacittaṃ. Sammāpaṭipattiyaṃ uḷārapītipāmojjayogena udaggacittaṃ. Tattha saddhāsampattiyā",
  "atk-s0503a:1121_5": "pasannacittaṃ, yadā bhagavā aññāsīti sambandho.",
  "atk-s0503a:1122_0": "Atha vā kallacittanti kāmacchandavigamena arogacittaṃ. Muducittanti byāpādavigamena",
  "atk-s0503a:1122_1": "mettāvasena akathinacittaṃ. Vinīvaraṇacittanti uddhaccakukkuccavigamena avikkhipanato",
  "atk-s0503a:1122_2": "na pihitacittaṃ. Udaggacittanti thinamiddhavigamena sampaggahavasena alīnacittaṃ.",
  "atk-s0503a:1122_3": "Pasannacittanti vicikicchāvigamena sammāpaṭipattiyā adhimuttacittaṃ.",
  "atk-s0503a:1123_0": "Athāti pacchā. Sāmukkaṃsikāti sāmaṃ ukkaṃsikā attanāva uddharitvā gahitā, sayambhūñāṇena",
  "atk-s0503a:1123_1": "sāmaṃ diṭṭhā, aññesaṃ asādhāraṇāti attho. Kā ca pana sāti? Ariyasaccadesanā. Tenevāha",
  "atk-s0503a:1123_2": "– “dukkhaṃ samudayaṃ nirodhaṃ magga”nti. Idañhi saccānaṃ sarūpadassanaṃ, tasmā imasmiṃ",
  "atk-s0503a:1123_3": "ṭhāne ariyasaccāni kathetabbāni, tāni sabbākārato vitthārena visuddhimagge vuttānīti",
  "atk-s0503a:1123_4": "tattha vuttanayena veditabbāni.",
  "atk-s0503a:1124_0": "Seyyathāpītiādinā upamāvasena suppabuddhassa kilesappahānaṃ ariyamagguppādañca dasseti.",
  "atk-s0503a:1124_1": "Apagatakāḷakanti vigatakāḷakaṃ. Sammadevāti suṭṭhuyeva. Rajananti nīlapītalohitamañjeṭṭhādiraṅgajātaṃ.",
  "atk-s0503a:1124_2": "Paṭiggaṇheyyāti gaṇheyya, pabhassaraṃ bhaveyya. Tasmiṃyeva āsaneti tassaṃyeva nisajjāyaṃ.",
  "atk-s0503a:1124_3": "Etenassa lahuvipassanakatā tikkhapaññatā sukhāpaṭipadā khippābhiññatā ca dassitā",
  "atk-s0503a:1124_4": "honti. Virajaṃ vītamalanti apāyagamanīyarāgarajādīnaṃ abhāvena virajaṃ, anavasesadiṭṭhivicikicchāmalāpagamena",
  "atk-s0503a:1124_5": "vītamalaṃ. Paṭhamamaggavajjhakilesarajābhāvena vā virajaṃ, pañcavidhadussīlamalāpagamena",
  "atk-s0503a:1124_6": "vītamalaṃ. Dhammacakkhunti sotāpattimaggo adhippeto. Tassa uppattiākāradassanatthaṃ",
  "atk-s0503a:1124_7": "“yaṃkiñci samudayadhammaṃ, sabbaṃ taṃ nirodhadhamma”nti vuttaṃ. Tañhi nirodhaṃ ārammaṇaṃ",
  "atk-s0503a:1124_8": "katvā kiccavasena eva saṅkhatadhamme paṭivijjhantaṃ uppajjati.",
  "atk-s0503a:1125_0": "Tatridaṃ upamāsaṃsandanaṃ – vatthaṃ viya cittaṃ daṭṭhabbaṃ, vatthassa āgantukamalehi",
  "atk-s0503a:1125_1": "kiliṭṭhabhāvo viya cittassa rāgādimalehi saṃkiliṭṭhabhāvo, dhovanaphalakaṃ viya anupubbikathā,",
  "atk-s0503a:1125_2": "udakaṃ viya saddhā, udakena temetvā temetvā gomayakhārehi kāḷake sammadditvā vatthassa",
  "atk-s0503a:1125_3": "dhovanappayogo viya saddhāsalilena temetvā satisamādhipaññāhi dose sithile katvā",
  "atk-s0503a:1125_4": "saddhādividhinā cittassa sodhane vīriyārambho, tena payogena vatthe kāḷakāpagamo",
  "atk-s0503a:1125_5": "viya vīriyārambhena kilesavikkhambhanaṃ, raṅgajātaṃ viya ariyamaggo, tena suddhassa",
  "atk-s0503a:1125_6": "vatthassa pabhassarabhāvo viya vikkhambhitakilesassa cittassa maggena pariyodāpananti.",
  "atk-s0503a:1126_0": "Evaṃ pana suppabuddho parisapariyante nisinno dhammadesanaṃ sutvā sotāpattiphalaṃ",
  "atk-s0503a:1126_1": "patvā attanā paṭiladdhaguṇaṃ satthu ārocetukāmo parisamajjhaṃ ogāhituṃ avisahanto",
  "atk-s0503a:1126_2": "mahājanassa satthāraṃ vanditvā anugantvā nivattakāle bhagavati vihāraṃ gate sayampi",
  "atk-s0503a:1126_3": "vihāraṃ agamāsi. Tasmiṃ khaṇe sakko devarājā “ayaṃ suppabuddho kuṭṭhī attanā satthu",
  "atk-s0503a:1126_4": "sāsane paṭiladdhaguṇaṃ pākaṭaṃ kātukāmo”ti ñatvā “vīmaṃsissāmi na”nti gantvā ākāse",
  "atk-s0503a:1126_5": "ṭhito etadavoca – “suppabuddha tvaṃ manussadaliddo manussakapaṇo manussavarāko, ahaṃ",
  "atk-s0503a:1126_6": "te aparimitaṃ dhanaṃ dassāmi, ‘buddho na buddho, dhammo na dhammo, saṅgho na saṅgho,",
  "atk-s0503a:1126_7": "alaṃ me buddhena, alaṃ me dhammena, alaṃ me saṅghenā’ti vadehī”ti. Atha naṃ so āha",
  "atk-s0503a:1126_8": "“kosi tva”nti? “Ahaṃ sakko devarājā”ti. “Andhabāla ahirika, tvaṃ mayā saddhiṃ kathetuṃ",
  "atk-s0503a:1126_9": "na yuttarūpo, yo tvaṃ evaṃ avattabbaṃ vadesi, apica maṃ tvaṃ ‘duggato daliddo kapaṇo’ti",
  "atk-s0503a:1126_10": "kasmā vadesi, nanu ahaṃ lokanāthassa orasaputto, nevāhaṃ duggato na daliddo na kapaṇo,",
  "atk-s0503a:1126_11": "atha kho sukhappatto paramena sukhena apāhamasmi mahaddhano”ti vatvā āha –",
  "atk-s0503a:1127": "“Saddhādhanaṃ sīladhanaṃ, hiriottappiyaṃ dhanaṃ;",
  "atk-s0503a:1128": "Sutadhanañca cāgo ca, paññā ve sattamaṃ dhanaṃ.",
  "atk-s0503a:1129": "“Yassa ete dhanā atthi, itthiyā purisassa vā;",
  "atk-s0503a:1130": "‘Adaliddo’ti taṃ āhu, amoghaṃ tassa jīvita”nti. –",
  "atk-s0503a:1131": "Tassimāni me satta ariyadhanāni santi. Yesañhi imāni dhanāni santi, na tveva te buddhehi vā paccekabuddhehi vā ‘daliddā’ti vuccantī”ti.",
  "atk-s0503a:1132_0": "Sakko tassa kathaṃ sutvā taṃ antarāmagge ohāya satthu santikaṃ gantvā sabbaṃ taṃ",
  "atk-s0503a:1132_1": "vacanaṃ paṭivacanañca ārocesi. Atha naṃ bhagavā āha – “na kho sakka sakkā tādisānaṃ",
  "atk-s0503a:1132_2": "satenapi sahassenapi suppabuddhaṃ kuṭṭhiṃ ‘buddho na buddho, dhammo na dhammo, saṅgho",
  "atk-s0503a:1132_3": "na saṅgho’ti kathāpetu”nti. Suppabuddhopi kho kuṭṭhī satthu santikaṃ gantvā satthārā",
  "atk-s0503a:1132_4": "katapaṭisanthāro attanā paṭiladdhaguṇaṃ ārocesi. Tena vuttaṃ – “atha kho suppabuddho",
  "atk-s0503a:1132_5": "kuṭṭhī diṭṭhadhammo”tiādi.",
  "atk-s0503a:1133_0": "Tattha diṭṭhadhammoti diṭṭho ariyasaccadhammo etenāti diṭṭhadhammo. Sesapadesupi",
  "atk-s0503a:1133_1": "eseva nayo. Tattha “diṭṭhadhammo”ti cettha sāmaññavacano dhammasaddo. Dassanaṃ nāma",
  "atk-s0503a:1133_2": "ñāṇadassanato aññampi atthīti taṃ nivattanatthaṃ “pattadhammo”ti vuttaṃ. Patti ca",
  "atk-s0503a:1133_3": "ñāṇasampattito aññāpi vijjatīti tato visesanatthaṃ “viditadhammo”ti vuttaṃ. Sā panāyaṃ",
  "atk-s0503a:1133_4": "viditadhammatā dhammesu ekadesenāpi hotīti nippadesato viditabhāvaṃ dassetuṃ “pariyogāḷhadhammo”ti",
  "atk-s0503a:1133_5": "vuttaṃ. Tenassa yathāvuttaṃ saccābhisambodhaṃyeva dīpeti. Maggañāṇañhi ekābhisamayavasena",
  "atk-s0503a:1133_6": "pariññādikiccaṃ sādhentaṃ nippadesenapi pariññeyyadhammaṃ samantato ogāḷhaṃ nāma",
  "atk-s0503a:1133_7": "hoti, na tadaññañāṇaṃ. Tena vuttaṃ – “diṭṭho ariyasaccadhammo etenāti diṭṭhadhammo”ti.",
  "atk-s0503a:1133_8": "Tenevāha “tiṇṇavicikiccho”tiādi.",
  "atk-s0503a:1134_0": "Tattha paṭibhayakantārasadisā soḷasavatthukā ca aṭṭhavatthukā ca tiṇṇā vicikicchā",
  "atk-s0503a:1134_1": "etenāti tiṇṇavicikiccho. Tato eva pavattiādīsu “evaṃ nu kho, na nu kho”ti evaṃ pavattitā",
  "atk-s0503a:1134_2": "vigatā samucchinnā kathaṃkathā etassāti vigatakathaṃkatho. Sārajjakarānaṃ pāpadhammānaṃ",
  "atk-s0503a:1134_3": "pahīnattā tappaṭipakkhesu ca sīlādiguṇesu suppatiṭṭhitattā vesārajjaṃ visāradabhāvaṃ",
  "atk-s0503a:1134_4": "veyyattiyaṃ pattoti vesārajjappatto. Nāssa paro paccayo, na parassa saddhāya ettha",
  "atk-s0503a:1134_5": "vattatīti aparappaccayo. Katthāti āha “satthusāsane”ti.",
  "atk-s0503a:1135_0": "Abhikkantantiādīsu kiñcāpi ayaṃ abhikkantasaddo khayasundarābhirūpabbhanumodanādīsu",
  "atk-s0503a:1135_1": "anekesu atthesu dissati, idha pana abbhanumodane daṭṭhabbo. Teneva so pasādavasena",
  "atk-s0503a:1135_2": "pasaṃsāvasena ca dvikkhattuṃ vutto, sādhu sādhu, bhanteti vuttaṃ hoti. Abhikkantanti",
  "atk-s0503a:1135_3": "vā atikantaṃ atiiṭṭhaṃ atimanāpaṃ, atisundaranti attho. Tattha ekena abhikkantasaddena",
  "atk-s0503a:1135_4": "bhagavato desanaṃ thometi, ekena attano pasādaṃ.",
  "atk-s0503a:1136_0": "Ayañhettha adhippāyo – abhikkantaṃ, bhante, yadidaṃ bhagavato dhammadesanā, abhikkantaṃ,",
  "atk-s0503a:1136_1": "bhante, yadidaṃ bhagavato dhammadesanaṃ āgamma mama pasādoti. Bhagavato eva vā vacanaṃ",
  "atk-s0503a:1136_2": "abhikkantaṃ dosanāsanato, abhikkantaṃ guṇādhigamanato, tathā saddhāvaḍḍhanato, paññājananato,",
  "atk-s0503a:1136_3": "sātthato, sabyañjanato, uttānapadato, gambhīratthato, kaṇṇasukhato, hadayaṅgamato,",
  "atk-s0503a:1136_4": "anattukkaṃsanato, aparavambhanato, karuṇāsītalato, paññāvadātato, āpātharamaṇīyato,",
  "atk-s0503a:1136_5": "vimaddakkhamato, suyyamānasukhato, vīmaṃsiyamānahitatoti evamādinayehi thomento padadvayaṃ āha.",
  "atk-s0503a:1137_0": "Tato parampi catūhi upamāhi desanaṃyeva thometi. Tattha nikkujjitanti adhomukhaṭṭhapitaṃ,",
  "atk-s0503a:1137_1": "heṭṭhāmukhajātaṃ vā. Ukkujjeyyāti upari mukhaṃ kareyya. Paṭicchannanti tiṇapaṇṇādinā",
  "atk-s0503a:1137_2": "chāditaṃ. Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe",
  "atk-s0503a:1137_3": "gahetvā “esa maggo”ti maggaṃ upadiseyya. Andhakāreti caturaṅgasamannāgate. Ayaṃ tāva padattho.",
  "atk-s0503a:1138_0": "Ayaṃ pana adhippāyayojanā – yathā koci nikkujjitaṃ ukkujjeyya, evaṃ saddhammavimukhaṃ",
  "atk-s0503a:1138_1": "asaddhamme patiṭṭhitaṃ maṃ asaddhammā vuṭṭhāpentena, yathā paṭicchannaṃ vivareyya,",
  "atk-s0503a:1138_2": "evaṃ kassapassa bhagavato sāsanantaradhānato paṭṭhāya micchādiṭṭhigahanapaṭicchannaṃ",
  "atk-s0503a:1138_3": "sāsanaṃ vivarantena, yathā mūḷhassa maggaṃ ācikkheyya, evaṃ kummaggamicchāmaggappaṭipannassa",
  "atk-s0503a:1138_4": "me saggamokkhamaggaṃ āvikarontena, yathā andhakāre telapajjotaṃ dhāreyya, evaṃ mohandhakāre",
  "atk-s0503a:1138_5": "nimuggassa me buddhādiratanarūpāni apassato tappaṭicchādakamohandhakāraviddhaṃsanadesanāpajjotadhāraṇena",
  "atk-s0503a:1138_6": "bhagavatā nānānayehi pakāsitattā anekapariyāyena dhammo pakāsito.",
  "atk-s0503a:1139_0": "Evaṃ desanaṃ thometvā tāya desanāya ratanattaye pasannacitto pasannākāraṃ karonto",
  "atk-s0503a:1139_1": "“esāha”ntiādimāha. Tattha esāhanti eso ahaṃ. Bhagavantaṃ saraṇaṃ gacchāmīti bhagavā",
  "atk-s0503a:1139_2": "me saraṇaṃ parāyaṇaṃ aghassa ghātā, hitassa vidhātāti iminā adhippāyena bhagavantaṃ",
  "atk-s0503a:1139_3": "gacchāmi bhajāmi, evaṃ vā jānāmi bujjhāmīti. Yesañhi dhātūnaṃ gatiattho, buddhipi",
  "atk-s0503a:1139_4": "tesaṃ atthoti. Dhammanti adhigatamagge sacchikatanirodhe yathānusiṭṭhaṃ paṭipajjamāne",
  "atk-s0503a:1139_5": "catūsu apāyesu apatamāne dhāretīti dhammo. So atthato ariyamaggo ceva nibbānañca. Vuttañhetaṃ –",
  "atk-s0503a:1140": "“Yāvatā, bhikkhave, dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti.",
  "atk-s0503a:1141": "“Yāvatā, bhikkhave, dhammā saṅkhatā vā asaṅkhatā vā, virāgo tesaṃ aggamakkhāyatī”ti ca –",
  "atk-s0503a:1142": "Na kevalaṃ ariyamaggo ceva nibbānañca, apica kho ariyaphalehi saddhiṃ pariyattidhammopi. Vuttañhetaṃ –",
  "atk-s0503a:1143": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0503a:1144": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-s0503a:1145": "Ettha hi rāgavirāganti maggo vutto. Anejamasokanti phalaṃ. Asaṅkhatanti nibbānaṃ. Appaṭikūlaṃ madhuramimaṃ paguṇaṃ suvibhattanti pariyattidhammo vuttoti.",
  "atk-s0503a:1146_0": "Bhikkhusaṅghanti diṭṭhisīlasāmaññena saṃhataṃ aṭṭhaariyapuggalasamūhaṃ. Ettāvatā",
  "atk-s0503a:1146_1": "suppabuddho tīṇi saraṇagamanāni paṭivedesi. Upāsakaṃ maṃ bhagavā dhāretu ajjatagge",
  "atk-s0503a:1146_2": "pāṇupetaṃ saraṇaṃ gatanti ajjataggeti ajjataṃ ādiṃ katvā. “Ajjadagge”tipi pāṭho,",
  "atk-s0503a:1146_3": "tattha dakāro padasandhikaro, ajja agge ajja ādiṃ katvāti attho. Pāṇupetanti pāṇehi",
  "atk-s0503a:1146_4": "upetaṃ, yāva me jīvitaṃ pavattati, tāva upetaṃ anaññasatthukaṃ tīhi saraṇagamanehi",
  "atk-s0503a:1146_5": "saraṇaṃ gataṃ ratanattayassa upāsanato upāsakaṃ kappiyakārakaṃ maṃ bhagavā upadhāretu",
  "atk-s0503a:1146_6": "jānātūti attho. Imassa ca saraṇagamanaṃ ariyamaggādhigameneva nipphannaṃ, ajjhāsayaṃ",
  "atk-s0503a:1146_7": "pana āvikaronto evamāha.",
  "atk-s0503a:1147_0": "Bhagavato bhāsitaṃ abhinanditvā anumoditvāti bhagavato vacanaṃ cittena abhinanditvā",
  "atk-s0503a:1147_1": "tameva abhinanditabhāvaṃ pakāsento vuttanayena vācāya anumoditvā. Abhivādetvā padakkhiṇaṃ",
  "atk-s0503a:1147_2": "katvā pakkāmīti taṃ bhagavantaṃ pañcapatiṭṭhitena vanditvā tikkhattuṃ padakkhiṇaṃ",
  "atk-s0503a:1147_3": "katvā satthu guṇaninnacitto yāva dassanavisayasamatikkamā bhagavantaṃyeva pekkhamāno",
  "atk-s0503a:1147_4": "pañjaliko namassamāno pakkāmi.",
  "atk-s0503a:1148_0": "Pakkanto ca kuṭṭharogābhibhavena chinnahatthapādaṅguli ukkāragatto samantato vissandamānāsavo",
  "atk-s0503a:1148_1": "kaṇḍūtipatipīḷito asuci duggandho jegucchatamo paramakāruññataṃ patto “nāyaṃ kāyo",
  "atk-s0503a:1148_2": "imassa accantasantassa paṇītatamassa ariyadhammassa ādhāro bhavituṃ yutto”ti uppannābhisandhinā",
  "atk-s0503a:1148_3": "viya saggasaṃvattaniyena puññakammena okāse kate appāyukasaṃvattaniyena upacchedakena",
  "atk-s0503a:1148_4": "pāpakammena katūpacitena codiyamāno taruṇavacchāya dhenuyā āpatitvā mārito. Tena",
  "atk-s0503a:1148_5": "vuttaṃ – “atha kho acirapakkantaṃ suppabuddhaṃ kuṭṭhiṃ gāvī taruṇavacchā adhipatitvā jīvitā voropesī”ti.",
  "atk-s0503a:1149_0": "So kira atīte eko seṭṭhiputto hutvā attano sahāyehi tīhi seṭṭhiputtehi saddhiṃ kīḷanto",
  "atk-s0503a:1149_1": "ekaṃ nagarasobhiniṃ gaṇikaṃ uyyānaṃ netvā divasaṃ sampattiṃ anubhavitvā atthaṅgate",
  "atk-s0503a:1149_2": "sūriye sahāye etadavoca – “imissā hatthe kahāpaṇasahassaṃ bahukañca suvaṇṇaṃ mahagghāni",
  "atk-s0503a:1149_3": "ca pasādhanāni saṃvijjanti, imasmiṃ vane añño koci natthi, ratti ca jātā, handa imaṃ",
  "atk-s0503a:1149_4": "mayaṃ māretvā sabbaṃ dhanaṃ gahetvā gacchāmā”ti. Te cattāropi janā ekajjhāsayā hutvā",
  "atk-s0503a:1149_5": "taṃ māretuṃ upakkamiṃsu. Sā tehi māriyamānā “ime nillajjā nikkaruṇā mayā saddhiṃ",
  "atk-s0503a:1149_6": "kilesasanthavaṃ katvā niraparādhaṃ maṃ kevalaṃ dhanalobhena mārenti, ekavāraṃ tāva",
  "atk-s0503a:1149_7": "maṃ ime mārentu, ahaṃ pana yakkhinī hutvā anekavāraṃ ime māretuṃ samatthā bhaveyya”nti",
  "atk-s0503a:1149_8": "patthanaṃ katvā kālamakāsi. Tesu kira eko pakkusāti kulaputto ahosi, eko bāhiyo dārucīriyo,",
  "atk-s0503a:1149_9": "eko tambadāṭhiko coraghātako, eko suppabuddho kuṭṭhī, iti imesaṃ catunnaṃ janānaṃ",
  "atk-s0503a:1149_10": "anekasate attabhāve sā yakkhayoniyaṃ nibbattā gāvī hutvā jīvitā voropesi. Te tassa",
  "atk-s0503a:1149_11": "kammassa nissandena tattha tattha antarāmaraṇaṃ pāpuṇiṃsu. Evaṃ suppabuddhassa kuṭṭhissa",
  "atk-s0503a:1149_12": "sahasā maraṇaṃ jātaṃ, tena vuttaṃ – “atha kho acirapakkantaṃ…pe… voropesī”ti.",
  "atk-s0503a:1150": "Atha sambahulā bhikkhū tassa kālakiriyaṃ bhagavato ārocetvā abhisamparāyaṃ pucchiṃsu. Bhagavā byākāsi. Tena vuttaṃ – “atha kho sambahulā bhikkhū”tiādi.",
  "atk-s0503a:1151_0": "Tattha tiṇṇaṃ saṃyojanānaṃ parikkhayāti sakkāyadiṭṭhi vicikicchā sīlabbataparāmāsoti",
  "atk-s0503a:1151_1": "imesaṃ tiṇṇaṃ bhavabandhanānaṃ samucchedavasena pahānā. Sotāpannoti sotasaṅkhātaṃ",
  "atk-s0503a:1151_2": "ariyamaggaṃ ādito panno. Vuttañhetaṃ –",
  "atk-s0503a:1152": "“Soto sototi idaṃ, āvuso sāriputta, vuccati. Katamo nu kho, āvuso, sototi? Ayameva ariyo aṭṭhaṅgiko maggo”tiādi.",
  "atk-s0503a:1153_0": "Avinipātadhammoti vinipatanaṃ vinipāto, nāssa vinipāto dhammoti avinipātadhammo,",
  "atk-s0503a:1153_1": "catūsu apāyesu upapajjanavasena apatanasabhāvoti attho. Niyatoti dhammaniyāmena sammattaniyāmena",
  "atk-s0503a:1153_2": "niyato. Sambodhiparāyaṇoti uparimaggattayasaṅkhātā sambodhi paraṃ ayanaṃ assa gati",
  "atk-s0503a:1153_3": "paṭisaraṇaṃ avassaṃ pattabbanti sambodhiparāyaṇo. Etena “tassa kā gati, ko abhisamparāyo”ti",
  "atk-s0503a:1153_4": "pucchāya bhaddikā eva suppabuddhassa gati, na pāpikāti ayamattho dassito. Na pana",
  "atk-s0503a:1153_5": "tena sampattā gati, taṃ pana pucchānusandhivasena pakāsetukāmo dhammarājā ettakameva",
  "atk-s0503a:1153_6": "abhāsi. Passati hi bhagavā “mayā ettake kathite imissaṃyeva parisati anusandhikusalo",
  "atk-s0503a:1153_7": "eko bhikkhu suppabuddhassa kuṭṭhibhāvadāliddiyakapaṇabhāvānaṃ kāraṇaṃ pucchissati,",
  "atk-s0503a:1153_8": "athāhaṃ tassa taṃ kāraṇaṃ tena pucchānusandhinā pakāsetvā desanaṃ niṭṭhāpessāmī”ti.",
  "atk-s0503a:1153_9": "Tenevāha – “evaṃ vutte aññataro bhikkhū”tiādi. Tattha hetūti asādhāraṇakāraṇaṃ, sādhāraṇakāraṇaṃ",
  "atk-s0503a:1153_10": "pana paccayoti, ayametesaṃ viseso. Yenāti yena hetunā yena paccayena ca.",
  "atk-s0503a:1154_0": "Bhūtapubbanti jātapubbaṃ. Atīte kāle nibbattaṃ taṃ dassetuṃ “suppabuddho”tiādi vuttaṃ.",
  "atk-s0503a:1154_1": "Kadā pana bhūtanti? Atīte kira anuppanne tathāgate bārāṇasiyā sāmantā ekasmiṃ gāme",
  "atk-s0503a:1154_2": "ekā kuladhītā khettaṃ rakkhati. Sā ekaṃ paccekabuddhaṃ disvā pasannacittā tassa pañcahi",
  "atk-s0503a:1154_3": "lājāsatehi saddhiṃ ekaṃ padumapupphaṃ datvā pañca puttasatāni patthesi. Tasmiṃyeva",
  "atk-s0503a:1154_4": "khaṇe pañcasatā migaluddakā paccekabuddhassa madhuramaṃsaṃ datvā “etissā puttā bhaveyyāma,",
  "atk-s0503a:1154_5": "tumhehi pattavisesaṃ labheyyāmā”ti ca patthayiṃsu. Sā yāvatāyukaṃ ṭhatvā devaloke",
  "atk-s0503a:1154_6": "nibbattā. Tato cutā ekasmiṃ jātassare padumagabbhe nibbatti. Tameko tāpaso disvā",
  "atk-s0503a:1154_7": "paṭijaggi. Tassā vicarantiyā pāduddhāre pāduddhāre bhūmito padumāni uṭṭhahanti. Eko",
  "atk-s0503a:1154_8": "vanacarako disvā bārāṇasirañño ārocesi. Rājā taṃ ānetvā aggamahesiṃ akāsi. Tassā",
  "atk-s0503a:1154_9": "kucchiyaṃ gabbho saṇṭhāsi. Mahāpadumakumāro tassā kucchiyaṃ vasi, sesā gabbhamalaṃ",
  "atk-s0503a:1154_10": "nissāya nibbattā, te vayappattā uyyāne padumasare kīḷantā ekekasmiṃ padume nisīditvā",
  "atk-s0503a:1154_11": "paripakkañāṇā saṅkhāresu khayavayaṃ paṭṭhapetvā paccekabodhiṃ pāpuṇiṃsu. Tesaṃ byākaraṇagāthā ahosi –",
  "atk-s0503a:1155": "“Saroruhaṃ padumapalāsapatrajaṃ,",
  "atk-s0503a:1156": "Supupphitaṃ bhamaragaṇānukiṇṇaṃ;",
  "atk-s0503a:1157": "Aniccataṃ khayavayataṃ viditvā,",
  "atk-s0503a:1158": "Eko care khaggavisāṇakappo”ti.",
  "atk-s0503a:1159_0": "Evaṃ paccekabodhiṃ abhisambuddhesu tesu pañcasu paccekabuddhasatesu abbhantaro tagarasikhī",
  "atk-s0503a:1159_1": "nāma paccekasambuddho gandhamādanapabbate nandamūlapabbhāre sattāhaṃ nirodhasamāpattiṃ",
  "atk-s0503a:1159_2": "samāpajjitvā sattāhassa accayena nirodhā vuṭṭhito ākāsena āgantvā isigilipabbate",
  "atk-s0503a:1159_3": "otaritvā pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi. Tasmiñca",
  "atk-s0503a:1159_4": "samaye rājagahe eko seṭṭhiputto mahatā parivārena uyyānakīḷanatthaṃ nagarato nikkhamanto",
  "atk-s0503a:1159_5": "tagarasikhipaccekabuddhaṃ disvā “ko ayaṃ bhaṇḍukāsāvavasano, kuṭṭhī bhavissati, tathā",
  "atk-s0503a:1159_6": "hi kuṭṭhicīvarena sarīraṃ pārupitvā gacchatī”ti niṭṭhubhitvā apasabyaṃ katvā pakkāmi.",
  "atk-s0503a:1159_7": "Taṃ sandhāya vuttaṃ – “suppabuddho kuṭṭhī imasmiṃyeva rājagahe…pe… pakkāmī”ti.",
  "atk-s0503a:1160_0": "Tattha kvāyanti ko ayaṃ. Khuṃsanavasena vadati. “Kovāya”ntipi pāḷi. Kuṭṭhīti akuṭṭhiṃyeva",
  "atk-s0503a:1160_1": "taṃ seṭṭhi kuṭṭharogaṃ akkosavatthuṃ pāpento vadati. Kuṭṭhicīvarenāti kuṭṭhīnaṃ cīvarena.",
  "atk-s0503a:1160_2": "Yebhuyyena hi kuṭṭhino ḍaṃsamakasasarīsapapaṭibāhanatthaṃ rogapaṭicchādanatthañca",
  "atk-s0503a:1160_3": "yaṃ vā taṃ vā pilotikakhaṇḍaṃ gahetvā pārupati, evamayampīti dasseti. Paṃsukūlacīvaradharattā",
  "atk-s0503a:1160_4": "vā aggaḷānaṃ anekavaṇṇabhāvena kuṭṭhasarīrasadisoti hīḷento “kuṭṭhicīvarenā”ti āha.",
  "atk-s0503a:1160_5": "Niṭṭhubhitvāti kheḷaṃ pātetvā. Apasabyato karitvāti paṇḍitā tādisaṃ paccekabuddhaṃ",
  "atk-s0503a:1160_6": "disvā vanditvā padakkhiṇaṃ karonti, ayaṃ pana aviññutāya paribhavena taṃ apasabyaṃ",
  "atk-s0503a:1160_7": "katvā attano apasabyaṃ apadakkhiṇaṃ katvā gato. “Apasabyāmato”tipi pāṭho. Tassa kammassāti",
  "atk-s0503a:1160_8": "tagarasikhimhi paccekabuddhe “kvāyaṃ kuṭṭhī”ti hīḷetvā niṭṭhubhanaapasabyakaraṇavasena",
  "atk-s0503a:1160_9": "pavattapāpakammassa. Niraye paccitthāti niraye nirayagginā dayhittha. “Paccitvā nirayagginā”tipi",
  "atk-s0503a:1160_10": "paṭhanti. Tasseva kammassa vipākāvasesenāti yena kammena so niraye paṭisandhiṃ gaṇhi,",
  "atk-s0503a:1160_11": "na taṃ kammaṃ manussaloke vipākaṃ deti. Yā panassa nānakkhaṇikā cetanā tadā paccekabuddhe",
  "atk-s0503a:1160_12": "vippaṭipajjanavasena pavattā aparāpariyavedanīyabhūtā, sā aparāpariyavedanīyeneva",
  "atk-s0503a:1160_13": "puññakammena manussesu tihetukapaṭisandhiyā dinnāya pavattiyaṃ kuṭṭhibhāvaṃ dāliddiyaṃ",
  "atk-s0503a:1160_14": "paramakāruññataṃ āpādesi. Taṃ sandhāya kammasabhāgatāvasena “tasseva kammassa vipākavasesenā”ti",
  "atk-s0503a:1160_15": "vuttaṃ. Sadisepi hi loke tabbohāro diṭṭho yathā taṃ “sā eva tittirī, tāniyeva osadhānī”ti.",
  "atk-s0503a:1161_0": "Ettāvatā “ko nu kho, bhante, hetū”ti tena bhikkhunā puṭṭhapañhaṃ vissajjetvā idāni",
  "atk-s0503a:1161_1": "yo “tassa kā gati, ko abhisamparāyo”ti pubbe bhikkhūhi puṭṭhapañho, taṃ vissajjetuṃ",
  "atk-s0503a:1161_2": "“so tathāgatappavedita”ntiādi vuttaṃ. Tattha tathāgatappaveditanti tathāgatena bhagavatā",
  "atk-s0503a:1161_3": "desitaṃ akkhātaṃ pakāsitanti tathāgatappaveditaṃ. Āgammāti adhigantvā, nissāya ñatvā",
  "atk-s0503a:1161_4": "vā. “Tathāgatappavedite dhammavinaye”tipi pāṭho. Saddhaṃ samādiyīti sammāsambuddho",
  "atk-s0503a:1161_5": "bhagavā, svākkhāto bhagavatā dhammo, suppaṭipanno bhagavato sāvakasaṅghoti ratanattayasannissayaṃ",
  "atk-s0503a:1161_6": "pubbabhāgasaddhañceva lokuttarasaddhañcāti duvidhampi saddhaṃ sammā ādiyi. Yathā",
  "atk-s0503a:1161_7": "na puna ādātabbā hoti, evaṃ yāva bhavakkhayā gaṇhi, attano cittasantāne uppādesīti",
  "atk-s0503a:1161_8": "attho. Sīlaṃ samādiyītiādīsupi eseva nayo. Sīlanti pubbabhāgasīlena saddhiṃ maggasīlaṃ",
  "atk-s0503a:1161_9": "phalasīlañca. Sutanti pariyattibāhusaccaṃ paṭivedhabāhusaccañcāti duvidhampi sutaṃ.",
  "atk-s0503a:1161_10": "Pariyattidhammāpi hi tena dhammassavanakāle saccappaṭivedhāya sāvakehi yathāladdhappakāraṃ",
  "atk-s0503a:1161_11": "sutā paricitā manasānupekkhitā diṭṭhiyā suppaṭividdhā cāti. Cāganti paṭhamamaggavajjhakilesābhisaṅkhārānaṃ",
  "atk-s0503a:1161_12": "vossaggasaṅkhātaṃ cāgaṃ, yena ariyasāvakā deyyadhammesu muttacāgā ca honti payatapāṇī",
  "atk-s0503a:1161_13": "vossaggaratā. Paññanti saddhiṃ vipassanāpaññāya maggapaññañceva phalapaññañca.",
  "atk-s0503a:1162_0": "Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattakkhandhagahaṇā.",
  "atk-s0503a:1162_1": "Atha vā kāyassa bhedāti jīvitindriyassa upacchedā. Paraṃ maraṇāti cutito uddhaṃ.",
  "atk-s0503a:1162_2": "Sugatiṃ saggaṃ lokanti padattayenāpi devalokameva vadati. So hi sampattīnaṃ sobhanattā",
  "atk-s0503a:1162_3": "sundarā gatīti sugati, rūpādīhi visesehi suṭṭhu aggoti saggo, sabbakālaṃ sukhamevettha",
  "atk-s0503a:1162_4": "lokiyati, lujjatīti vā lokoti vuccati. Upapannoti paṭisandhiggahaṇavasena upagato.",
  "atk-s0503a:1162_5": "Sahabyatanti sahabhāvaṃ. Vacanattho pana saha byati pavattati, vasatīti vā sahabyo,",
  "atk-s0503a:1162_6": "sahaṭhāyī sahavāyī vā. Tassa bhāvo sahabyatā. Atirocatīti atikkamma abhibhavitvā",
  "atk-s0503a:1162_7": "rocati virocati. Vaṇṇenāti rūpasampattiyā. Yasasāti parivārena. So hi asucimakkhitaṃ",
  "atk-s0503a:1162_8": "jajjaraṃ mattikābhājanaṃ chaḍḍetvā anekaratanavicittaṃ pabhassararaṃsijālavinaddhasuddhajambunadabhājanaṃ",
  "atk-s0503a:1162_9": "gaṇhanto viya vuttappakāraṃ kaḷevaraṃ idha nikkhipitvā ekacittakkhaṇena yathāvuttaṃ",
  "atk-s0503a:1162_10": "dibbattabhāvaṃ mahatā parivārena saddhiṃ paṭilabhīti.",
  "atk-s0503a:1163": "Etamatthaṃ viditvāti etaṃ pāpānaṃ aparivajjane ādīnavaṃ, parivajjane ca ānisaṃsaṃ sabbākārato viditvā tadatthavibhāvanaṃ imaṃ udānaṃ udānesi.",
  "atk-s0503a:1164_0": "Tassāyaṃ saṅkhepattho – yathā cakkhumā puriso parakkame kāyikavīriye vijjamāne sarīre",
  "atk-s0503a:1164_1": "vahante visamāni papātādiṭṭhānāni caṇḍabhāvena vā visamāni hatthiassaahikukkuragorūpādīni",
  "atk-s0503a:1164_2": "parivajjaye, evaṃ jīvalokasmiṃ imasmiṃ sattaloke paṇḍito sappañño puriso tāya sappaññatāya",
  "atk-s0503a:1164_3": "attano hitaṃ jānanto pāpāni lāmakāni duccaritāni parivajjeyya. Evañhi yathāyaṃ suppabuddho",
  "atk-s0503a:1164_4": "tagarasikhimhi paccekabuddhe pāpaṃ aparivajjetvā mahantaṃ anayabyasanaṃ āpajji, evaṃ",
  "atk-s0503a:1164_5": "āpajjeyyāti adhippāyo. Yathā vā suppabuddho kuṭṭhī mama dhammadesanaṃ āgamma idāni",
  "atk-s0503a:1164_6": "saṃvegappatto pāpāni parivajjento uḷāraṃ visesaṃ adhigañchi, evaṃ aññopi uḷāraṃ visesādhigamaṃ",
  "atk-s0503a:1164_7": "icchanto pāpāni parivajjeyyāti adhippāyo.",
  "atk-s0503a:1165": "Tatiyasuttavaṇṇanā niṭṭhitā.",
  "atk-s0503a:1166": "4. Kumārakasuttavaṇṇanā",
  "atk-s0503a:1167_0": "44. Catutthe kumārakāti taruṇapuggalā. Ye subhāsitadubbhāsitassa atthaṃ jānanti,",
  "atk-s0503a:1167_1": "te idha kumārakāti adhippetā. Ime hi sattā jātadivasato paṭṭhāya yāva pañcadasavassakā,",
  "atk-s0503a:1167_2": "tāva “kumārakā, bālā”ti ca vuccanti, tato paraṃ vīsativassāni “yuvāno”ti. Macchake",
  "atk-s0503a:1167_3": "bādhentīti maggasamīpe ekasmiṃ taḷāke nidāghakāle udake parikkhīṇe ninnaṭṭhāne ṭhitaṃ",
  "atk-s0503a:1167_4": "udakaṃ ussiñcitvā khuddakamacche gaṇhanti ceva hananti ca “pacitvā khādissāmā”ti.",
  "atk-s0503a:1167_5": "Tenupasaṅkamīti maggato thokaṃ taḷākaṃ atikkamitvā ṭhito, tasmā “upasaṅkamī”ti vadati.",
  "atk-s0503a:1167_6": "Kasmā pana upasaṅkami? Te kumārake attani vissāsaṃ janetuṃ upasaṅkami. Bhāyatha voti",
  "atk-s0503a:1167_7": "ettha voti nipātamattaṃ. Dukkhassāti nissakke sāmivacanaṃ, dukkhasmāti attho. Appiyaṃ",
  "atk-s0503a:1167_8": "vo dukkhanti “kiṃ tumhākaṃ sarīre uppajjanakadukkhaṃ appiyaṃ aniṭṭha”nti pucchati.",
  "atk-s0503a:1168_0": "Etamatthaṃ viditvāti ime sattā attano dukkhaṃ anicchantā eva hutvā dukkhahetuṃ paṭipajjantā",
  "atk-s0503a:1168_1": "attano taṃ icchantā eva nāma hontīti etamatthaṃ sabbākārato viditvā. Imaṃ udānanti",
  "atk-s0503a:1168_2": "imaṃ pāpakiriyāya nisedhanaṃ ādīnavavibhāvanañca udānaṃ udānesi.",
  "atk-s0503a:1169_0": "Tassattho – yadi tumhākaṃ sakalamāpāyikaṃ, sugatiyañca appāyukatāmanussadobhaggiyādibhedaṃ",
  "atk-s0503a:1169_1": "dukkhaṃ appiyaṃ aniṭṭhaṃ, yadi tumhe tato bhāyatha, āvi vā paresaṃ pākaṭabhāvavasena",
  "atk-s0503a:1169_2": "appaṭicchannaṃ katvā kāyena vā vācāya vā pāṇātipātādippabhedaṃ yadi vā raho apākaṭabhāvavasena",
  "atk-s0503a:1169_3": "paṭicchannaṃ katvā manodvāre eva abhijjhādippabhedaṃ aṇumattampi pāpakaṃ lāmakadhammaṃ",
  "atk-s0503a:1169_4": "mākattha mā karittha, atha pana taṃ pāpakammaṃ etarahi karotha, āyatiṃ vā karissatha,",
  "atk-s0503a:1169_5": "nirayādīsu catūsu apāyesu manussesu ca tassa phalabhūtaṃ dukkhaṃ ito vā etto vā palāyante",
  "atk-s0503a:1169_6": "amhe nānubandhissatīti adhippāyena upecca apecca palāyatampi tumhākaṃ tato mutti",
  "atk-s0503a:1169_7": "mokkho natthi. Gatikālādipaccayantarasamavāye vipaccissatiyevāti dasseti. “Palāyane”tipi",
  "atk-s0503a:1169_8": "paṭhanti, vuttanayena yattha katthaci gamane pakkamane satīti attho. Ayañca attho",
  "atk-s0503a:1169_9": "“na antalikkhe na samuddamajjhe…pe… pāpakammā”ti imāya gāthāya dīpetabbo.",
  "atk-s0503a:1170": "Catutthasuttavaṇṇanā niṭṭhitā.",
  "atk-s0503a:1171": "5. Uposathasuttavaṇṇanā",
  "atk-s0503a:1172_0": "45. Pañcame tadahūti tasmiṃ ahani tasmiṃ divase. Uposatheti ettha upavasanti etthāti",
  "atk-s0503a:1172_1": "uposatho, upavasantīti sīlena vā anasanena vā upetā hutvā vasantīti attho. Ayañhi",
  "atk-s0503a:1172_2": "uposathasaddo “aṭṭhaṅgasamannāgataṃ uposathaṃ upavasāmī”tiādīsu sīle āgato. “Uposatho",
  "atk-s0503a:1172_3": "vā pavāraṇā vā”tiādīsu pātimokkhuddesādivinayakamme. “Gopālakūposatho nigaṇṭhūposatho”tiādīsu",
  "atk-s0503a:1172_4": "upavāse. “Uposatho nāma nāgarājā”tiādīsu paññattiyaṃ. “Ajjuposatho pannaraso”tiādīsu",
  "atk-s0503a:1172_5": "divase. Idhāpi divaseyeva daṭṭhabbo, tasmā “tadahuposathe”ti tasmiṃ uposathadivasabhūte",
  "atk-s0503a:1172_6": "ahanīti attho. Nisinno hotīti mahābhikkhusaṅghaparivuto ovādapātimokkhaṃ uddisituṃ",
  "atk-s0503a:1172_7": "nisinno hoti. Nisajja pana bhikkhūnaṃ cittāni olokento ekaṃ dussīlapuggalaṃ disvā,",
  "atk-s0503a:1172_8": "“sacāhaṃ imasmiṃ puggale idha nisinneyeva pātimokkhaṃ uddisissāmi, sattadhāssa muddhā",
  "atk-s0503a:1172_9": "phalissatī”ti tasmiṃ anukampāya tuṇhīyeva ahosi.",
  "atk-s0503a:1173_0": "Ettha ca uddhastaṃ aruṇanti aruṇuggamanaṃ vatvāpi “uddisatu, bhante bhagavā, bhikkhūnaṃ",
  "atk-s0503a:1173_1": "pātimokkha”nti thero bhagavantaṃ pātimokkhuddesaṃ yāci tasmiṃ kāle “na, bhikkhave,",
  "atk-s0503a:1173_2": "anuposathe uposatho kātabbo”tisikkhāpadassa apaññattattā. Aparisuddhā, ānanda, parisāti",
  "atk-s0503a:1173_3": "tikkhattuṃ therena pātimokkhuddesassa yācitattā anuddesassa kāraṇaṃ kathento “asukapuggalo",
  "atk-s0503a:1173_4": "aparisuddho”ti avatvā “aparisuddhā, ānanda, parisā”ti āha. Kasmā pana bhagavā tiyāmarattiṃ",
  "atk-s0503a:1173_5": "tathā vītināmesi? Tato paṭṭhāya ovādapātimokkhaṃ anuddisitukāmo tassa vatthuṃ pākaṭaṃ kātuṃ.",
  "atk-s0503a:1174_0": "Addasāti kathaṃ addasa. Attano cetopariyañāṇena tassaṃ parisati bhikkhūnaṃ cittāni",
  "atk-s0503a:1174_1": "parijānanto tassa moghapurisassa dussīlyacittaṃ passi. Yasmā pana citte diṭṭhe taṃsamaṅgīpuggalo",
  "atk-s0503a:1174_2": "diṭṭho nāma hoti, tasmā “addasā kho āyasmā mahāmoggallāno taṃ puggalaṃ dussīla”ntiādi",
  "atk-s0503a:1174_3": "vuttaṃ. Yatheva hi anāgate sattasu divasesu pavattamānaṃ paresaṃ cittaṃ cetopariyañāṇalābhī",
  "atk-s0503a:1174_4": "jānāti, evaṃ atītepīti. Dussīlanti nissīlaṃ, sīlavirahitanti attho. Pāpadhammanti",
  "atk-s0503a:1174_5": "dussīlattā eva hīnajjhāsayatāya lāmakasabhāvaṃ. Asucinti aparisuddhehi kāyakammādīhi",
  "atk-s0503a:1174_6": "samannāgatattā na suciṃ. Saṅkassarasamācāranti kiñcideva asāruppaṃ disvā “idaṃ iminā",
  "atk-s0503a:1174_7": "kataṃ bhavissatī”ti evaṃ paresaṃ āsaṅkanīyatāya saṅkāya saritabbasamācāraṃ, atha",
  "atk-s0503a:1174_8": "vā kenacideva karaṇīyena mantayante bhikkhū disvā “kacci nu kho ime mayā katakammaṃ",
  "atk-s0503a:1174_9": "jānitvā mantentī”ti attanoyeva saṅkāya saritabbasamācāraṃ.",
  "atk-s0503a:1175_0": "Lajjitabbatāya paṭicchādetabbakāraṇato paṭicchannaṃ kammantaṃ etassāti paṭicchannakammantaṃ.",
  "atk-s0503a:1175_1": "Kucchitasamaṇavesadhāritāya na samaṇanti assamaṇaṃ. Salākaggahaṇādīsu “kittakā samaṇā”ti",
  "atk-s0503a:1175_2": "ca gaṇanāya “ahampi samaṇomhī”ti micchāpaṭiññāya samaṇapaṭiññaṃ. Aseṭṭhacāritāya",
  "atk-s0503a:1175_3": "abrahmacāriṃ. Aññe brahmacārino sunivatthe supārute supattadhare gāmanigamādīsu piṇḍāya",
  "atk-s0503a:1175_4": "caritvā jīvikaṃ kappente disvā abrahmacārī samāno sayampi tādisena ākārena paṭipajjanto",
  "atk-s0503a:1175_5": "uposathādīsu sandissanto “ahampi brahmacārī”ti paṭiññaṃ dento viya hotīti brahmacāripaṭiññaṃ.",
  "atk-s0503a:1175_6": "Pūtinā kammena sīlavipattiyā anto anupaviṭṭhattā antopūtiṃ. Chahi dvārehi rāgādikilesavassanena",
  "atk-s0503a:1175_7": "tintattā avassutaṃ. Sañjātarāgādikacavarattā sīlavantehi chaḍḍetabbattā ca kasambujātaṃ.",
  "atk-s0503a:1175_8": "Majjhe bhikkhusaṅghassa nisinnanti saṅghapariyāpanno viya bhikkhusaṅghassa anto nisinnaṃ.",
  "atk-s0503a:1175_9": "Diṭṭhosīti ayaṃ pana na pakatattoti bhagavatā diṭṭho asi. Yasmā ca evaṃ diṭṭho, tasmā",
  "atk-s0503a:1175_10": "natthi te tava bhikkhūhi saddhiṃ ekakammādisaṃvāso. Yasmā pana so saṃvāso tava natthi,",
  "atk-s0503a:1175_11": "tasmā uṭṭhehi, āvusoti evamettha padayojanā veditabbā.",
  "atk-s0503a:1176_0": "Tatiyampi kho so puggalo tuṇhī ahosīti anekavāraṃ vatvāpi thero “sayameva nibbinno",
  "atk-s0503a:1176_1": "oramissatī”ti vā, “idāni imesaṃ paṭipattiṃ jānissāmī”ti vā adhippāyena tuṇhī ahosi.",
  "atk-s0503a:1176_2": "Bāhāyaṃ gahetvāti bhagavatā mayā ca yāthāvato diṭṭho, yāvatatiyaṃ uṭṭhehīti vutto",
  "atk-s0503a:1176_3": "na uṭṭhāti, “idānissa nikkaḍḍhanakālo mā saṅghassa uposathantarāyo ahosī”ti taṃ bāhāyaṃ",
  "atk-s0503a:1176_4": "aggahesi, tathā gahetvā. Bahidvārakoṭṭhakā nikkhāmetvāti dvārakoṭṭhakasālato bahi",
  "atk-s0503a:1176_5": "nikkhāmetvā. Bahīti pana nikkhāmitaṭṭhānadassanaṃ, atha vā bahidvārakoṭṭhakāti bahidvārakoṭṭhakatopi",
  "atk-s0503a:1176_6": "nikkhāmetvā, na antodvārakoṭṭhakato, evaṃ ubhayathāpi vihārato bahi katvāti attho.",
  "atk-s0503a:1176_7": "Sūcighaṭikaṃ datvāti aggaḷasūciñca uparighaṭikañca ādahitvā, suṭṭhutaraṃ kavāṭaṃ",
  "atk-s0503a:1176_8": "thaketvāti attho. Yāva bāhāgahaṇāpi nāmāti iminā “aparisuddhā, ānanda, parisā”ti",
  "atk-s0503a:1176_9": "vacanaṃ sutvā eva hi tena pakkamitabbaṃ siyā, evaṃ apakkamitvā yāva bāhāgahaṇāpi",
  "atk-s0503a:1176_10": "nāma so moghapuriso āgamessatīti acchariyamidanti dasseti. Idampi garahaṇacchariyamevāti veditabbaṃ.",
  "atk-s0503a:1177_0": "Atha bhagavā cintesi – “idāni bhikkhusaṅgho abbudajāto, aparisuddhā puggalā uposathaṃ",
  "atk-s0503a:1177_1": "āgacchanti, na ca tathāgatā aparisuddhāya parisāya uposathaṃ karonti, pātimokkhaṃ",
  "atk-s0503a:1177_2": "uddisanti, anuddisante ca bhikkhusaṅghassa uposatho pacchijjati, yaṃnūnāhaṃ ito paṭṭhāya",
  "atk-s0503a:1177_3": "bhikkhūnaṃyeva pātimokkhuddesaṃ anujāneyya”nti. Evaṃ pana cintetvā bhikkhūnaṃyeva",
  "atk-s0503a:1177_4": "pātimokkhuddesaṃ anujāni. Tena vuttaṃ – “atha kho bhagavā…pe… pātimokkhaṃ uddiseyyāthā”ti.",
  "atk-s0503a:1178_0": "Tattha na dānāhanti idāni ahaṃ uposathaṃ na karissāmi, pātimokkhaṃ na uddisissāmīti",
  "atk-s0503a:1178_1": "paccekaṃ na-kārena sambandho. Duvidhañhi pātimokkhaṃ āṇāpātimokkhaṃ ovādapātimokkhanti.",
  "atk-s0503a:1178_2": "Tesu “suṇātu me, bhante”tiādikaṃ āṇāpātimokkhaṃ, taṃ sāvakāva uddisanti, na buddhā,",
  "atk-s0503a:1178_3": "ayaṃ anvaddhamāsaṃ uddisiyati. “Khantī paramaṃ…pe… sabbapāpassa akaraṇaṃ…pe… anūpavādo",
  "atk-s0503a:1178_4": "anūpaghāto…pe… etaṃ buddhāna sāsana”nti imā pana tisso gāthā ovādapātimokkhaṃ nāma,",
  "atk-s0503a:1178_5": "taṃ buddhāva uddisanti, na sāvakā, channampi vassānaṃ accayena uddisanti. Dīghāyukabuddhānañhi",
  "atk-s0503a:1178_6": "dharamānakāle ayameva pātimokkhuddeso, appāyukabuddhānaṃ pana paṭhamabodhiyaṃyeva.",
  "atk-s0503a:1178_7": "Tato paraṃ itaro, tañca kho bhikkhū eva uddisanti, na buddhā, tasmā amhākampi bhagavā",
  "atk-s0503a:1178_8": "vīsativassamattaṃ ovādapātimokkhaṃ uddisitvā imaṃ antarāyaṃ disvā tato paraṃ na uddisi.",
  "atk-s0503a:1178_9": "Aṭṭhānanti akāraṇaṃ. Anavakāsoti tasseva vevacanaṃ. Kāraṇañhi yathā tiṭṭhati ettha",
  "atk-s0503a:1178_10": "phalaṃ tadāyattavuttitāyāti ṭhānanti vuccati, evaṃ anavakāsotipi vuccatīti. Yanti",
  "atk-s0503a:1178_11": "kiriyāparāmasanaṃ, taṃ heṭṭhā vuttanayena yojetabbaṃ.",
  "atk-s0503a:1179_0": "Aṭṭhime, bhikkhave, mahāsamuddeti ko anusandhi? Yvāyaṃ aparisuddhāya parisāya pātimokkhassa",
  "atk-s0503a:1179_1": "anuddeso vutto, so imasmiṃ dhammavinaye acchariyo abbhuto dhammoti taṃ aparehi sattahi",
  "atk-s0503a:1179_2": "acchariyabbhutadhammehi saddhiṃ vibhajitvā dassetukāmo paṭhamaṃ tāva tesaṃ upamābhāvena",
  "atk-s0503a:1179_3": "mahāsamudde aṭṭha acchariyabbhutadhamme dassento satthā “aṭṭhime, bhikkhave, mahāsamudde”tiādimāha.",
  "atk-s0503a:1180_0": "Pakatidevā viya na suranti na isanti na virocantīti asurā, surā nāma devā, tesaṃ",
  "atk-s0503a:1180_1": "paṭipakkhāti vā asurā, vepacittipahārādādayo. Tesaṃ bhavanaṃ sinerussa heṭṭhābhāge,",
  "atk-s0503a:1180_2": "te tattha pavisantā nikkhamantā sinerupāde maṇḍapādiṃ nimminitvā kīḷantāva abhiramanti.",
  "atk-s0503a:1180_3": "Tattha tesaṃ abhirati ime guṇe disvāti āha – “ye disvā disvā asurā mahāsamudde abhiramantī”ti.",
  "atk-s0503a:1180_4": "Tattha abhiramantīti ratiṃ vindanti, anukkaṇṭhamānā vasantīti attho.",
  "atk-s0503a:1181_0": "Anupubbaninnotiādīni sabbāni anupaṭipāṭiyā ninnabhāvasseva vevacanāni. Na āyatakeneva",
  "atk-s0503a:1181_1": "papātoti na chinnataṭo mahāsobbho viya ādito eva papāto. So hi tīradesato paṭṭhāya",
  "atk-s0503a:1181_2": "ekaṅguladvaṅgulavidatthiratanayaṭṭhiusabhaaḍḍhagāvutagāvutaḍḍhayojanādivasena gambhīro",
  "atk-s0503a:1181_3": "hutvā gacchanto gacchanto sinerupādamūle caturāsītiyojanasahassagambhīro hutvā ṭhitoti dasseti.",
  "atk-s0503a:1182_0": "Ṭhitadhammoti ṭhitasabhāvo avaṭṭhitasabhāvo. Na matena kuṇapena saṃvasatīti yena",
  "atk-s0503a:1182_1": "kenaci hatthiassādīnaṃ kaḷevarena saddhiṃ na saṃvasati. Tīraṃ vāhetīti tīraṃ apaneti.",
  "atk-s0503a:1182_2": "Thalaṃ ussāretīti hatthena gahetvā viya vīcippahāreneva thale khipati. Gaṅgā yamunāti",
  "atk-s0503a:1182_3": "anotattadahassa dakkhiṇamukhato nikkhantanadī pañca dhārā hutvā pavattaṭṭhāne gaṅgātiādinā",
  "atk-s0503a:1182_4": "pañcadhā saṅkhaṃ gatā.",
  "atk-s0503a:1183_0": "Tatrāyaṃ imāsaṃ nadīnaṃ ādito paṭṭhāya uppattikathā – ayañhi jambudīpo dasasahassayojanaparimāṇo,",
  "atk-s0503a:1183_1": "tattha catusahassayojanappamāṇo padeso udakena ajjhotthaṭo samuddoti saṅkhaṃ gato,",
  "atk-s0503a:1183_2": "tisahassayojanappamāṇe manussā vasanti, tisahassayojanappamāṇe himavā patiṭṭhito",
  "atk-s0503a:1183_3": "ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto,",
  "atk-s0503a:1183_4": "yattha āyāmena vitthārena gambhīratāya ca paṇṇāsayojanappamāṇo diyaḍḍhayojanasataparimaṇḍalo",
  "atk-s0503a:1183_5": "anotattadaho kaṇṇamuṇḍadaho rathakāradaho chaddantadaho kuṇāladaho mandākinidaho",
  "atk-s0503a:1183_6": "sīhapapātadahoti satta mahāsarā patiṭṭhitā.",
  "atk-s0503a:1184_0": "Tesu anotattadaho sudassanakūṭaṃ cittakūṭaṃ kāḷakūṭaṃ gandhamādanakūṭaṃ kelāsakūṭanti",
  "atk-s0503a:1184_1": "imehi pañcahi pabbatakūṭehi parikkhitto. Tattha sudassanakūṭaṃ sovaṇṇamayaṃ tiyojanasatubbedhaṃ",
  "atk-s0503a:1184_2": "antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ, cittakūṭaṃ sattaratanamayaṃ.",
  "atk-s0503a:1184_3": "Kāḷakūṭaṃ añjanamayaṃ. Gandhamādanakūṭaṃ masāragallamayaṃ abbhantare muggavaṇṇaṃ;",
  "atk-s0503a:1184_4": "mūlagandho, sāragandho, pheggugandho, tacagandho, papaṭikāgandho, khandhagandho,",
  "atk-s0503a:1184_5": "rasagandho, pupphagandho, phalagandho, pattagandhoti imehi dasahi gandhehi ussannaṃ,",
  "atk-s0503a:1184_6": "nānappakāraosadhasañchannaṃ, kāḷapakkhuposathadivase ādittaṃ viya aṅgāraṃ pajjalantaṃ",
  "atk-s0503a:1184_7": "tiṭṭhati. Kelāsakūṭaṃ rajatamayaṃ. Sabbāni cetāni sudassanena samānubbedhasaṇṭhānāni",
  "atk-s0503a:1184_8": "tameva saraṃ paṭicchādetvā ṭhitāni. Tattha devānubhāvena nāgānubhāvena ca devo vassati,",
  "atk-s0503a:1184_9": "nadiyo ca sandanti, taṃ sabbampi udakaṃ anotattameva pavisati, candimasūriyā dakkhiṇena",
  "atk-s0503a:1184_10": "vā uttarena vā gacchantā pabbatantarena tattha obhāsaṃ karonti, ujukaṃ gacchantā",
  "atk-s0503a:1184_11": "na karonti, tenevassa “anotatta”nti saṅkhā udapādi.",
  "atk-s0503a:1185_0": "Tattha ratanamayamanuññasopānasilātalāni nimmacchakacchapāni phalikasadisāni nimmalūdakāni",
  "atk-s0503a:1185_1": "tadupabhogasattānaṃ kammanibbattāneva nahānatitthāni ca honti, yattha buddhapaccekabuddhā",
  "atk-s0503a:1185_2": "iddhimanto sāvakā isayo ca nahānādīni karonti, devayakkhādayo udakakīḷaṃ kīḷanti.",
  "atk-s0503a:1186_0": "Tassa catūsu passesu sīhamukhaṃ, hatthimukhaṃ, assamukhaṃ, usabhamukhanti cattāri",
  "atk-s0503a:1186_1": "udakanikkhamanamukhāni honti, yehi catasso nadiyo sandanti. Sīhamukhena nikkhantanadītīre",
  "atk-s0503a:1186_2": "kesarasīhā bahutarā honti, tathā hatthimukhādīhi hatthiassausabhā. Puratthimadisato",
  "atk-s0503a:1186_3": "nikkhantanadī anotattaṃ tikkhattuṃ padakkhiṇaṃ katvā itarā tisso nadiyo anupagamma",
  "atk-s0503a:1186_4": "pācīnahimavanteneva amanussapathaṃ gantvā mahāsamuddaṃ pavisati. Pacchimadisato uttaradisato",
  "atk-s0503a:1186_5": "ca nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva",
  "atk-s0503a:1186_6": "ca amanussapathaṃ gantvā mahāsamuddaṃ pavisanti.",
  "atk-s0503a:1187_0": "Dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena ujukaṃ",
  "atk-s0503a:1187_1": "pāsāṇapiṭṭheneva saṭṭhiyojanāni gantvā pabbataṃ paharitvā uṭṭhāya parikkhepena tigāvutappamāṇaudakadhārā",
  "atk-s0503a:1187_2": "hutvā ākāsena saṭṭhiyojanāni gantvā tiyaggaḷe nāma pāsāṇe patitā, pāsāṇo udakadhārāvegena",
  "atk-s0503a:1187_3": "bhinno. Tattha paññāsayojanappamāṇā tiyaggaḷā nāma pokkharaṇī jātā, pokkharaṇiyā",
  "atk-s0503a:1187_4": "kūlaṃ bhinditvā pāsāṇaṃ pavisitvā saṭṭhiyojanāni gantvā tato ghanapathaviṃ bhinditvā",
  "atk-s0503a:1187_5": "umaṅgena saṭṭhiyojanāni gantvā viñjhaṃ nāma tiracchānapabbataṃ paharitvā hatthatale",
  "atk-s0503a:1187_6": "pañcaṅgulisadisā pañcadhārā hutvā pavattanti.",
  "atk-s0503a:1188_0": "Sā tikkhattuṃ anotattaṃ padakkhiṇaṃ katvā gataṭṭhāne “āvaṭṭagaṅgā”ti vuccati, ujukaṃ",
  "atk-s0503a:1188_1": "pāsāṇapiṭṭhena saṭṭhiyojanāni gataṭṭhāne “kaṇhagaṅgā”ti, ākāsena saṭṭhiyojanāni gataṭṭhāne",
  "atk-s0503a:1188_2": "“ākāsagaṅgā”ti, tiyaggaḷapāsāṇe paññāsayojanokāse ṭhitā “tiyaggaḷapokkharaṇī”ti,",
  "atk-s0503a:1188_3": "kūlaṃ bhinditvā pāsāṇaṃ pavisitvā saṭṭhiyojanāni gataṭṭhāne “bahalagaṅgā”ti, umaṅgena",
  "atk-s0503a:1188_4": "saṭṭhiyojanāni gataṭṭhāne “umaṅgagaṅgā”ti vuccati, viñjhaṃ nāma tiracchānapabbataṃ",
  "atk-s0503a:1188_5": "paharitvā pañcadhārā hutvā pavattaṭṭhāne gaṅgā, yamunā, aciravatī, sarabhū, mahīti",
  "atk-s0503a:1188_6": "pañcadhā saṅkhaṃ gatā. Evametā pañca mahānadiyo himavantato pavattantīti veditabbā.",
  "atk-s0503a:1189_0": "Tattha nadī ninnagātiādikaṃ gottaṃ, gaṅgā yamunātiādikaṃ nāmaṃ. Savantiyoti yā kāci",
  "atk-s0503a:1189_1": "savamānā sandamānā gacchantiyo mahānadiyo vā kunnadiyo vā. Appentīti allīyanti osaranti.",
  "atk-s0503a:1189_2": "Dhārāti vuṭṭhidhārā. Pūrattanti puṇṇabhāvo. Mahāsamuddassa hi ayaṃ dhammatā – “imasmiṃ",
  "atk-s0503a:1189_3": "kāle devo mando jāto, jālakkhipādīni ādāya macchakacchape gaṇhissāmā”ti vā “imasmiṃ",
  "atk-s0503a:1189_4": "kāle atimahantī vuṭṭhi, na labhissāma nu kho piṭṭhipasāraṇaṭṭhāna”nti vā taṃ na sakkā",
  "atk-s0503a:1189_5": "vattuṃ. Paṭhamakappikakālato paṭṭhāya hi yaṃ vassitvā sinerumekhalaṃ āhacca udakaṃ",
  "atk-s0503a:1189_6": "ṭhitaṃ, taṃ tato ekaṅgulamattampi udakaṃ neva heṭṭhā otarati, na uddhaṃ uttarati.",
  "atk-s0503a:1190_0": "Ekarasoti asambhinnaraso. Muttāti khuddakamahantavaṭṭadīghādibhedā anekavidhā muttā.",
  "atk-s0503a:1190_1": "Maṇīti rattanīlādibhedo anekavidho maṇi. Veḷuriyoti vaṃsavaṇṇasirīsapupphavaṇṇādisaṇṭhānato",
  "atk-s0503a:1190_2": "anekavidho. Saṅkhoti dakkhiṇāvattatambakucchikadhamanasaṅkhādibhedo anekavidho. Silāti",
  "atk-s0503a:1190_3": "setakāḷamuggavaṇṇādibhedā anekavidhā. Pavāḷanti khuddakamahantamandarattaghanarattādibhedaṃ",
  "atk-s0503a:1190_4": "anekavidhaṃ. Lohitaṅgoti padumarāgādibhedo anekavidho masāragallanti kabaramaṇi.",
  "atk-s0503a:1190_5": "“Cittaphalika”ntipi vadanti.",
  "atk-s0503a:1191_0": "Mahataṃ bhūtānanti mahantānaṃ sattānaṃ. Timitimiṅgalādikā tisso macchajātiyo. Timiṃ",
  "atk-s0503a:1191_1": "gilanasamatthā timiṅgalā, timiñca timiṅgalañca gilanasamatthā “timitimiṅgalā”ti vadanti.",
  "atk-s0503a:1191_2": "Nāgāti ūmipiṭṭhivāsinopi vimānaṭṭhakanāgāpi.",
  "atk-s0503a:1192_0": "Evameva khoti kiñcāpi satthā imasmiṃ dhammavinaye soḷasapi bāttiṃsapi tato bhiyyopi",
  "atk-s0503a:1192_1": "acchariyabbhutadhamme vibhajitvā dassetuṃ sakkoti, tadā upamābhāvena pana gahitānaṃ",
  "atk-s0503a:1192_2": "aṭṭhannaṃ anurūpavasena aṭṭheva te upametabbadhamme vibhajitvā dassento “evameva",
  "atk-s0503a:1192_3": "kho, bhikkhave, imasmiṃ dhammavinaye aṭṭha acchariyā abbhutā dhammā”tiādimāha.",
  "atk-s0503a:1193_0": "Tattha anupubbasikkhāya tisso bhikkhā gahitā, anupubbakiriyāya terasa dhutaṅgadhammā,",
  "atk-s0503a:1193_1": "anupubbapaṭipadāya satta anupassanā aṭṭhārasa mahāvipassanā aṭṭhatiṃsa ārammaṇavibhattiyo",
  "atk-s0503a:1193_2": "sattatiṃsa bodhipakkhiyadhammā ca gahitā. Na āyatakeneva aññāpaṭivedhoti maṇḍūkassa",
  "atk-s0503a:1193_3": "uppatitvā gamanaṃ viya āditova sīlapūraṇādīni akatvā arahattapaṭivedho nāma natthi,",
  "atk-s0503a:1193_4": "paṭipāṭiyā pana sīlasamādhipaññāyo pūretvāva arahattappattīti attho.",
  "atk-s0503a:1194_0": "Mama sāvakāti sotāpannādike ariyapuggale sandhāya vadati. Na saṃvasatīti uposathakammādivasena",
  "atk-s0503a:1194_1": "saṃvāsaṃ na karoti. Ukkhipatīti apaneti. Ārakāvāti dūreyeva. Na tena nibbānadhātuyā",
  "atk-s0503a:1194_2": "ūnattaṃ vā pūrattaṃ vāti asaṅkhyeyyepi mahākappe buddhesu anuppajjantesu ekasattopi",
  "atk-s0503a:1194_3": "parinibbātuṃ na sakkoti, tadāpi “tucchā nibbānadhātū”ti na sakkā vattuṃ, buddhakāle",
  "atk-s0503a:1194_4": "pana ekekasmiṃ samāgame asaṅkhyeyyāpi sattā amataṃ ārādhenti, tadāpi na sakkā vattuṃ",
  "atk-s0503a:1194_5": "“pūrā nibbānadhātū”ti. Vimuttirasoti kilesehi vimuccanaraso. Sabbā hi sāsanassa sampatti",
  "atk-s0503a:1194_6": "yāvadeva anupādāya āsavehi cittassa vimuttiyā hoti.",
  "atk-s0503a:1195": "Ratanānīti ratijananaṭṭhena ratanāni. Satipaṭṭhānādayo hi bhāviyamānā pubbabhāgepi anappakaṃ pītipāmojjaṃ nibbattenti, pageva aparabhāge. Vuttañhetaṃ –",
  "atk-s0503a:1196": "“Yato yato sammasati, khandhānaṃ udayabbayaṃ;",
  "atk-s0503a:1197": "Labhatī pītipāmojjaṃ, amataṃ taṃ vijānata”nti. –",
  "atk-s0503a:1198": "Lokiyaratananimittaṃ pana pītipāmojjaṃ na tassa kalabhāgampi agghatīti ayamattho heṭṭhā dassito eva. Apica –",
  "atk-s0503a:1199": "“Cittīkataṃ mahagghañca, atulaṃ dullabhadassanaṃ;",
  "atk-s0503a:1200": "Anomasattaparibhogaṃ, ‘ratana’nti pavuccatī”ti.",
  "atk-s0503a:1201_0": "Yadi ca cittīkatādibhāvena ratanaṃ nāma hoti, satipaṭṭhānādīnaṃyeva bhūtato ratanabhāvo.",
  "atk-s0503a:1201_1": "Bodhipakkhiyadhammānañhi so ānubhāvo, yaṃ sāvakā sāvakapāramīñāṇaṃ, paccekabuddhā",
  "atk-s0503a:1201_2": "paccekabodhiñāṇaṃ, sammāsambuddhā sammāsambodhiṃ adhigacchantīti āsannakāraṇattā.",
  "atk-s0503a:1201_3": "Paramparakāraṇañhi dānādiupanissayoti evaṃ ratijananaṭṭhena cittīkatādiatthena ca",
  "atk-s0503a:1201_4": "ratanabhāvo bodhipakkhiyadhammānaṃ sātisayo. Tena vuttaṃ – “tatrimāni ratanāni, seyyathidaṃ,",
  "atk-s0503a:1201_5": "cattāro satipaṭṭhānā”tiādi.",
  "atk-s0503a:1202_0": "Tattha ārammaṇe pakkhanditvā upaṭṭhānaṭṭhena paṭṭhānaṃ, satiyeva paṭṭhānaṃ satipaṭṭhānaṃ.",
  "atk-s0503a:1202_1": "Ārammaṇassa pana kāyādivasena catubbidhattā vuttaṃ “cattāro satipaṭṭhānā”ti. Tathā",
  "atk-s0503a:1202_2": "hi kāyavedanācittadhammesu subhasukhaniccaattasaññānaṃ pahānato asubhadukkhāniccānattatāgahaṇato",
  "atk-s0503a:1202_3": "ca nesaṃ kāyānupassanādibhāvo vibhatto.",
  "atk-s0503a:1203_0": "Sammā padahanti etena, sayaṃ vā sammā padahati, pasatthaṃ, sundaraṃ vā padahanti",
  "atk-s0503a:1203_1": "sammappadhānaṃ. Puggalassa vā sammadeva padhānabhāvakaraṇato sammappadhānaṃ. Vīriyassetaṃ",
  "atk-s0503a:1203_2": "adhivacanaṃ. Tampi anuppannuppannānaṃ akusalānaṃ anuppādanapahānavasena anuppannuppannānaṃ",
  "atk-s0503a:1203_3": "kusalānaṃ dhammānaṃ uppādanabhāvanavasena ca catukiccaṃ katvā vuttaṃ “cattāro sammappadhānā”ti.",
  "atk-s0503a:1204_0": "Ijjhatīti iddhi, samijjhati nipphajjatīti attho. Ijjhanti vā etāya sattā iddhā vuddhā",
  "atk-s0503a:1204_1": "ukkaṃsagatā hontīti iddhi. Iti paṭhamena atthena iddhi eva pādo iddhipādo, iddhikoṭṭhāsoti",
  "atk-s0503a:1204_2": "attho. Dutiyena atthena iddhiyā pādo patiṭṭhā adhigamūpāyoti iddhipādo. Tena hi uparūparivisesasaṅkhātaṃ",
  "atk-s0503a:1204_3": "iddhiṃ pajjanti pāpuṇanti, svāyaṃ iddhipādo yasmā chandādike cattāro adhipatidhamme",
  "atk-s0503a:1204_4": "dhure jeṭṭhake katvā nibbattiyati, tasmā vuttaṃ “cattāro iddhipādā”ti.",
  "atk-s0503a:1205_0": "Pañcindriyānīti saddhādīni pañca indriyāni. Tattha assaddhiyaṃ abhibhavitvā adhimokkhalakkhaṇe",
  "atk-s0503a:1205_1": "indaṭṭhaṃ kāretīti saddhindriyaṃ, kosajjaṃ abhibhavitvā paggahalakkhaṇe, pamādaṃ",
  "atk-s0503a:1205_2": "abhibhavitvā upaṭṭhānalakkhaṇe, vikkhepaṃ abhibhavitvā avikkhepalakkhaṇe, aññāṇaṃ",
  "atk-s0503a:1205_3": "abhibhavitvā dassanalakkhaṇe indaṭṭhaṃ kāretīti paññindriyaṃ.",
  "atk-s0503a:1206": "Tāniyeva assaddhiyādīhi anabhibhavanīyato akampiyaṭṭhena sampayuttadhammesu thirabhāvena “balānī”ti veditabbāni.",
  "atk-s0503a:1207_0": "Satta bojjhaṅgāti bodhiyā, bodhissa vā aṅgāti bojjhaṅgā. Yā hi esā dhammasāmaggī",
  "atk-s0503a:1207_1": "yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyoga-",
  "atk-s0503a:1207_2": "ucchedasassatābhinivesādīnaṃ anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0503a:1207_3": "dhammasāmaggiyā ariyasāvako bujjhati, kilesaniddāya vuṭṭhahati, cattāri vā ariyasaccāni",
  "atk-s0503a:1207_4": "paṭivijjhati, nibbānameva vā sacchikarotīti “bodhī”ti vuccati, tassā dhammasāmaggisaṅkhātāya",
  "atk-s0503a:1207_5": "bodhiyā aṅgātipi bojjhaṅgā jhānaṅgamaggaṅgādayo viya. Yopesa vuttappakārāya dhammasāmaggiyā",
  "atk-s0503a:1207_6": "bujjhatīti katvā ariyasāvako “bodhī”ti vuccati, tassa bodhissa aṅgātipi bojjhaṅgā",
  "atk-s0503a:1207_7": "senaṅgarathaṅgādayo viya. Tenāhu porāṇā – “bujjhanakassa puggalassa aṅgāti bojjhaṅgā”ti.",
  "atk-s0503a:1207_8": "“Bodhiyā saṃvattantīti bojjhaṅgā”tiādinā nayenapi bojjhaṅgānaṃ bojjhaṅgattho veditabbo.",
  "atk-s0503a:1208_0": "Ariyo aṭṭhaṅgiko maggoti taṃtaṃmaggavajjhakilesehi ārakattā ariyabhāvakarattā ariyaphalapaṭilābhakarattā",
  "atk-s0503a:1208_1": "ca ariyo. Sammādiṭṭhiādīni aṭṭhaṅgāni assa atthi, aṭṭha aṅgāniyeva vā aṭṭhaṅgiko.",
  "atk-s0503a:1208_2": "Kilese mārento gacchati, nibbānatthikehi maggiyati, sayaṃ vā nibbānaṃ maggatīti maggoti.",
  "atk-s0503a:1208_3": "Evametesaṃ satipaṭṭhānādīnaṃ atthavibhāgo veditabbo.",
  "atk-s0503a:1209_0": "Sotāpannoti maggasaṅkhātaṃ sotaṃ āpajjitvā pāpuṇitvā ṭhito, sotāpattiphalaṭṭhoti",
  "atk-s0503a:1209_1": "attho. Sotāpattiphalasacchikiriyāya paṭipannoti sotāpattiphalassa attapaccakkhakaraṇāya",
  "atk-s0503a:1209_2": "paṭipajjamāno paṭhamamaggaṭṭho, yo aṭṭhamakotipi vuccati. Sakadāgāmīti sakideva imaṃ",
  "atk-s0503a:1209_3": "lokaṃ paṭisandhiggahaṇavasena āgamanasīlo dutiyaphalaṭṭho. Anāgāmīti paṭisandhiggahaṇavasena",
  "atk-s0503a:1209_4": "kāmalokaṃ anāgamanasīlo tatiyaphalaṭṭho. Yo pana saddhānusārī dhammānusārī ekabījīti",
  "atk-s0503a:1209_5": "evamādiko ariyapuggalavibhāgo, so etesaṃyeva pabhedoti. Sesaṃ vuttanayameva.",
  "atk-s0503a:1210_0": "Etamatthaṃ viditvāti etaṃ attano dhammavinaye matakuṇapasadisena dussīlapuggalena",
  "atk-s0503a:1210_1": "saddhiṃ saṃvāsābhāvasaṅkhātaṃ atthaṃ viditvā. Imaṃ udānanti imaṃ asaṃvāsārahasaṃvāsārahavibhāgakāraṇaparidīpanaṃ udānaṃ udānesi.",
  "atk-s0503a:1211_0": "Tattha channamativassatīti āpattiṃ āpajjitvā paṭicchādento aññaṃ navaṃ āpattiṃ āpajjati,",
  "atk-s0503a:1211_1": "tato paraṃ tato paranti evaṃ āpattivassaṃ kilesavassaṃ ativiya vassati. Vivaṭaṃ nātivassatīti",
  "atk-s0503a:1211_2": "āpattiṃ āpanno taṃ appaṭicchādetvā vivaranto sabrahmacārīnaṃ pakāsento yathādhammaṃ",
  "atk-s0503a:1211_3": "yathāvinayaṃ paṭikaronto desento vuṭṭhahanto aññaṃ navaṃ āpattiṃ na āpajjati, tenassa",
  "atk-s0503a:1211_4": "vivaṭaṃ puna āpattivassaṃ kilesavassaṃ na vassati. Yasmā ca etadevaṃ, tasmā channaṃ",
  "atk-s0503a:1211_5": "chāditaṃ āpattiṃ vivaretha pakāsetha. Evaṃ taṃ nātivassatīti evaṃ sante taṃ āpattiāpajjanakaṃ",
  "atk-s0503a:1211_6": "āpannapuggalaṃ attabhāvaṃ ativijjhitvā kilesavassaṃ na vassati na temeti. Evaṃ so",
  "atk-s0503a:1211_7": "kilesehi anavassuto parisuddhasīlo samāhito hutvā vipassanaṃ paṭṭhapetvā sammasanto",
  "atk-s0503a:1211_8": "anukkamena nibbānaṃ pāpuṇātīti adhippāyo.",
  "atk-s0503a:1212": "Pañcamasuttavaṇṇanā niṭṭhitā.",
  "atk-s0503a:1213": "6. Soṇasuttavaṇṇanā",
  "atk-s0503a:1214_0": "46. Chaṭṭhe avantīsūti avantiraṭṭhe. Kuraraghareti evaṃnāmake nagare. Pavatte pabbateti",
  "atk-s0503a:1214_1": "pavattanāmake pabbate. “Papāte pabbate”tipi paṭhanti. Soṇo upāsako kuṭikaṇṇoti nāmena",
  "atk-s0503a:1214_2": "soṇo nāma, tīhi saraṇagamanehi upāsakabhāvappaṭivedanena upāsako, koṭiagghanakassa",
  "atk-s0503a:1214_3": "kaṇṇapiḷandhanassa dhāraṇena “koṭikaṇṇo”ti vattabbe “kuṭikaṇṇo”ti evaṃ abhiññāto,",
  "atk-s0503a:1214_4": "na sukhumālasoṇoti adhippāyo. Ayañhi āyasmato mahākaccāyanassa santike dhammaṃ sutvā",
  "atk-s0503a:1214_5": "sāsane abhippasanno, saraṇesu ca sīlesu ca patiṭṭhito pavatte pabbate chāyūdakasampanne",
  "atk-s0503a:1214_6": "ṭhāne vihāraṃ kāretvā theraṃ tattha vasāpetvā catūhi paccayehi upaṭṭhāti. Tena vuttaṃ",
  "atk-s0503a:1214_7": "– “āyasmato mahākaccānassa upaṭṭhāko hotī”ti.",
  "atk-s0503a:1215_0": "So kālena kālaṃ therassa upaṭṭhānaṃ gacchati. Thero cassa dhammaṃ deseti. Tena saṃvegabahulo",
  "atk-s0503a:1215_1": "dhammacariyāya ussāhajāto viharati. So ekadā satthena saddhiṃ vāṇijjatthāya ujjeniṃ",
  "atk-s0503a:1215_2": "gacchanto antarāmagge aṭaviyaṃ satthe niviṭṭhe rattiyaṃ janasambādhabhayena ekamantaṃ",
  "atk-s0503a:1215_3": "apakkamma niddaṃ upagañchi. Sattho paccūsavelāyaṃ uṭṭhāya gato, na ekopi soṇaṃ pabodhesi,",
  "atk-s0503a:1215_4": "sabbepi visaritvā agamaṃsu. So pabhātāya rattiyā pabujjhitvā uṭṭhāya kañci apassanto",
  "atk-s0503a:1215_5": "sattheneva gatamaggaṃ gahetvā sīghaṃ sīghaṃ gacchanto ekaṃ vaṭarukkhaṃ upagañchi.",
  "atk-s0503a:1215_6": "Tattha addasa ekaṃ mahākāyaṃ virūpadassanaṃ gacchantaṃ purisaṃ aṭṭhito muttāni attano",
  "atk-s0503a:1215_7": "maṃsāni sayameva khādantaṃ, disvāna “kosi tva”nti pucchi. “Petomhi, bhante”ti. “Kasmā",
  "atk-s0503a:1215_8": "evaṃ karosī”ti. “Attano pubbakammenā”ti. “Kiṃ pana taṃ kamma”nti. “Ahaṃ pubbe bhārukacchanagaravāsī",
  "atk-s0503a:1215_9": "kūṭavāṇijo hutvā paresaṃ santakaṃ vañcetvā khādiṃ, samaṇe ca bhikkhāya upagate ‘tumhākaṃ",
  "atk-s0503a:1215_10": "maṃsaṃ khādathā’ti akkosiṃ, tena kammena etarahi imaṃ dukkhaṃ anubhavāmī”ti. Taṃ",
  "atk-s0503a:1215_11": "sutvā soṇo ativiya saṃvegaṃ paṭilabhi.",
  "atk-s0503a:1216_0": "Tato paraṃ gacchanto mukhato paggharitakāḷalohite dve petadārake passitvā tatheva",
  "atk-s0503a:1216_1": "pucchi. Tepissa attano kammaṃ kathesuṃ. Te kira bhārukacchanagare dārakakāle gandhavāṇijjāya",
  "atk-s0503a:1216_2": "jīvikaṃ kappentā attano mātari khīṇāsave nimantetvā bhojentiyā gehaṃ gantvā “amhākaṃ",
  "atk-s0503a:1216_3": "santakaṃ kasmā samaṇānaṃ desi, tayā dinnaṃ bhojanaṃ bhuñjanakasamaṇānaṃ mukhato kāḷalohitaṃ",
  "atk-s0503a:1216_4": "paggharatū”ti akkosiṃsu. Te tena kammena niraye paccitvā tassa vipākāvasesena petayoniyaṃ",
  "atk-s0503a:1216_5": "nibbattitvā tadā imaṃ dukkhaṃ anubhavanti. Tampi sutvā soṇo ativiya saṃvegajāto ahosi.",
  "atk-s0503a:1217_0": "So ujjeniṃ gantvā taṃ karaṇīyaṃ tīretvā kulagharaṃ paccāgato theraṃ upasaṅkamitvā",
  "atk-s0503a:1217_1": "katapaṭisanthāro therassa tamatthaṃ ārocesi. Theropissa pavattinivattīsu ādīnavānisaṃse",
  "atk-s0503a:1217_2": "vibhāvento dhammaṃ desesi. So theraṃ vanditvā gehaṃ gato sāyamāsaṃ bhuñjitvā sayanaṃ",
  "atk-s0503a:1217_3": "upagato thokaṃyeva niddāyitvā pabujjhitvā sayanatale nisajja yathāsutaṃ dhammaṃ paccavekkhituṃ",
  "atk-s0503a:1217_4": "āraddho. Tassa taṃ dhammaṃ paccavekkhato, te ca petattabhāve anussarato saṃsāradukkhaṃ",
  "atk-s0503a:1217_5": "ativiya bhayānakaṃ hutvā upaṭṭhāsi, pabbajjāya cittaṃ nami. So vibhātāya rattiyā",
  "atk-s0503a:1217_6": "sarīrapaṭijagganaṃ katvā theraṃ upasaṅkamitvā attano ajjhāsayaṃ ārocetvā pabbajjaṃ",
  "atk-s0503a:1217_7": "yāci. Tena vuttaṃ – “atha kho soṇassa upāsakassa kuṭikaṇṇassa rahogatassa…pe… pabbājetu",
  "atk-s0503a:1217_8": "maṃ, bhante, ayyo mahākaccāno”ti.",
  "atk-s0503a:1218_0": "Tattha yathā yathātiādīnaṃ padānaṃ ayaṃ saṅkhepattho – yena yena ākārena ayyo mahākaccāno",
  "atk-s0503a:1218_1": "dhammaṃ deseti ācikkhati paññapeti paṭṭhapeti vivarati vibhajati uttānīkaroti pakāseti,",
  "atk-s0503a:1218_2": "tena tena me upaparikkhato evaṃ hoti, yadetaṃ sikkhattayabrahmacariyaṃ ekampi divasaṃ",
  "atk-s0503a:1218_3": "akkhaṇḍaṃ katvā carimakacittaṃ pāpetabbatāya ekantaparipuṇṇaṃ. Ekadivasampi kilesamalena",
  "atk-s0503a:1218_4": "amalinaṃ katvā carimakacittaṃ pāpetabbatāya ekantaparisuddhaṃ. Saṅkhalikhitanti likhitasaṅkhasadisaṃ",
  "atk-s0503a:1218_5": "dhotasaṅkhasappaṭibhāgaṃ caritabbaṃ. Idaṃ na sukaraṃ agāraṃ ajjhāvasatā agāramajjhe",
  "atk-s0503a:1218_6": "vasantena ekanta paripuṇṇaṃ…pe… carituṃ yaṃnūnāhaṃ kese ceva massūni ca ohāretvā",
  "atk-s0503a:1218_7": "voropetvā kāsāyarasapītatāya kāsāyāni brahmacariyaṃ carantānaṃ anucchavikāni vatthāni",
  "atk-s0503a:1218_8": "acchādetvā nivāsetvā ceva pārupitvā ca agārasmā nikkhamitvā anagāriyaṃ pabbajeyyaṃ.",
  "atk-s0503a:1218_9": "Yasmā agārassa hitaṃ kasivāṇijjādikammaṃ agāriyanti vuccati, tañca pabbajjāya natthi,",
  "atk-s0503a:1218_10": "tasmā pabbajjā anagāriyā nāma. Taṃ anagāriyaṃ pabbajjaṃ pabbajeyyaṃ upagaccheyyaṃ,",
  "atk-s0503a:1218_11": "paṭipajjeyyanti attho.",
  "atk-s0503a:1219_0": "Evaṃ attanā rahovitakkitaṃ soṇo upāsako therassa ārocetvā taṃ paṭipajjitukāmo “pabbājetu",
  "atk-s0503a:1219_1": "maṃ, bhante, ayyo mahākaccāno”ti āha. Thero pana “tāvassa ñāṇaparipākaṃ katha”nti",
  "atk-s0503a:1219_2": "upadhāretvā ñāṇaparipākaṃ āgamayamāno “dukkaraṃ kho”tiādinā pabbajjāchandaṃ nivāresi.",
  "atk-s0503a:1220_0": "Tattha ekabhattanti “ekabhattiko hoti rattūparato virato vikālabhojanā”ti evaṃ vuttaṃ",
  "atk-s0503a:1220_1": "vikālabhojanaviratiṃ sandhāya vadati. Ekaseyyanti adutiyaseyyaṃ. Ettha ca seyyāsīsena",
  "atk-s0503a:1220_2": "“eko tiṭṭhati, eko gacchati, eko nisīdatī”tiādinā nayena vuttesu catūsu iriyāpathesu",
  "atk-s0503a:1220_3": "kāyavivekaṃ dīpeti, na ekākinā hutvā sayanamattaṃ. Brahmacariyanti methunaviratibrahmacariyaṃ,",
  "atk-s0503a:1220_4": "sikkhattayānuyogasaṅkhātaṃ sāsanabrahmacariyaṃ vā. Iṅghāti codanatthe nipāto. Tatthevāti",
  "atk-s0503a:1220_5": "geheyeva. Buddhānaṃ sāsanaṃ anuyuñjāti niccasīlauposathasīlādibhedaṃ pañcaṅgaaṭṭhaṅgadasaṅgasīlaṃ,",
  "atk-s0503a:1220_6": "tadanurūpañca samādhipaññābhāvanaṃ anuyuñja. Etañhi upāsakena pubbabhāge anuyuñjitabbaṃ",
  "atk-s0503a:1220_7": "buddhasāsanaṃ nāma. Tenāha – “kālayuttaṃ ekabhattaṃ ekaseyyaṃ brahmariya”nti.",
  "atk-s0503a:1221_0": "Tattha kālayuttanti cātuddasīpañcadasīaṭṭhamīpāṭihāriyapakkhasaṅkhātena kālena yuttaṃ,",
  "atk-s0503a:1221_1": "yathāvuttakāle vā tuyhaṃ anuyuñjantassa yuttaṃ patirūpaṃ sakkuṇeyyaṃ, na sabbakālaṃ",
  "atk-s0503a:1221_2": "pabbajjāti adhippāyo. Sabbametaṃ ñāṇassa aparipakkattā tassa kāmānaṃ duppahānatāya",
  "atk-s0503a:1221_3": "sammāpaṭipattiyaṃ yogyaṃ kārāpetuṃ vadati, na pabbajjāchandaṃ nivāretuṃ. Pabbajjābhisaṅkhāroti",
  "atk-s0503a:1221_4": "pabbajituṃ ārambho ussāho. Paṭipassambhīti indriyānaṃ aparipakkattā, saṃvegassa ca",
  "atk-s0503a:1221_5": "nātitikkhabhāvato vūpasami. Kiñcāpi paṭipassambhi, therena vuttavidhiṃ pana anutiṭṭhanto",
  "atk-s0503a:1221_6": "kālena kālaṃ theraṃ upasaṅkamitvā payirupāsanto dhammaṃ suṇāti. Tassa vuttanayeneva",
  "atk-s0503a:1221_7": "dutiyaṃ pabbajjāya cittaṃ uppajji, therassa ca ārocesi. Dutiyampi thero paṭikkhipi.",
  "atk-s0503a:1221_8": "Tatiyavāre pana ñāṇassa paripakkabhāvaṃ ñatvā “idāni naṃ pabbājetuṃ kālo”ti thero",
  "atk-s0503a:1221_9": "pabbājesi, pabbajitañca taṃ tīṇi saṃvaccharāni atikkamitvā gaṇaṃ pariyesitvā upasampādesi.",
  "atk-s0503a:1221_10": "Taṃ sandhāya vuttaṃ – “dutiyampi kho soṇo…pe… upasampādesī”ti.",
  "atk-s0503a:1222_0": "Tattha appabhikkhukoti katipayabhikkhuko. Tadā kira bhikkhū yebhuyyena majjhimadese",
  "atk-s0503a:1222_1": "eva vasiṃsu. Tasmā tattha katipayā eva ahesuṃ, te ca ekasmiṃ nigame eko, ekasmiṃ",
  "atk-s0503a:1222_2": "dveti evaṃ visuṃ visuṃ vasiṃsu. Kicchenāti dukkhena. Kasirenāti āyāsena. Tato tatoti",
  "atk-s0503a:1222_3": "tasmā tasmā gāmanigamādito. Therena hi katipaye bhikkhū ānetvā aññesu ānīyamānesu",
  "atk-s0503a:1222_4": "pubbe ānītā kenacideva karaṇīyena pakkamiṃsu, kiñci kālaṃ āgametvā puna tesu ānīyamānesu",
  "atk-s0503a:1222_5": "itare pakkamiṃsu. Evaṃ punappunaṃ ānayanena sannipāto cireneva ahosi, thero ca tadā",
  "atk-s0503a:1222_6": "ekavihārī ahosi. Dasavaggaṃ bhikkhusaṅghaṃ sannipātetvāti tadā bhagavatā paccantadesepi",
  "atk-s0503a:1222_7": "dasavaggeneva saṅghena upasampadā anuññātā. Itonidānañhi therena yācito pañcavaggena",
  "atk-s0503a:1222_8": "saṅghena paccantadese upasampadaṃ anujāni. Tena vuttaṃ – “tiṇṇaṃ vassānaṃ…pe… sannipātetvā”ti.",
  "atk-s0503a:1223_0": "Vassaṃvuṭṭhassāti upasampajjitvā paṭhamavassaṃ upagantvā vusitavato. Īdiso ca īdiso",
  "atk-s0503a:1223_1": "cāti evarūpo ca evarūpo ca, evarūpāya nāmakāyarūpakāyasampattiyā samannāgato, evarūpāya",
  "atk-s0503a:1223_2": "dhammakāyasampattiyā samannāgatoti sutoyeva me so bhagavā. Na kho me so bhagavā sammukhā",
  "atk-s0503a:1223_3": "diṭṭhoti etena puthujjanasaddhāya evaṃ āyasmā soṇo bhagavantaṃ daṭṭhukāmo ahosi.",
  "atk-s0503a:1223_4": "Aparabhāge pana satthārā saddhiṃ ekagandhakuṭiyaṃ vasitvā paccūsasamayaṃ ajjhiṭṭho",
  "atk-s0503a:1223_5": "soḷasa aṭṭhakavaggikāni satthu sammukhā aṭṭhiṃ katvā manasi katvā sabbaṃ cetaso samannāharitvā",
  "atk-s0503a:1223_6": "atthadhammappaṭisaṃvedī hutvā bhaṇanto dhammūpasañhitapāmojjādimukhena samāhito sarabhaññapariyosāne",
  "atk-s0503a:1223_7": "vipassanaṃ paṭṭhapetvā saṅkhāre sammasanto anupubbena arahattaṃ pāpuṇi. Etadatthameva",
  "atk-s0503a:1223_8": "hissa bhagavatā attanā saddhiṃ ekagandhakuṭiyaṃ vāso āṇattoti vadanti.",
  "atk-s0503a:1224_0": "Keci panāhu – “na kho me so bhagavā sammukhā diṭṭho”ti idaṃ rūpakāyadassanameva sandhāya",
  "atk-s0503a:1224_1": "vuttanti. Āyasmā hi soṇo pabbajitvāva therassa santike kammaṭṭhānaṃ gahetvā ghaṭento",
  "atk-s0503a:1224_2": "vāyamanto anupasampannova sotāpanno hutvā upasampajjitvā “upāsakāpi sotāpannā honti,",
  "atk-s0503a:1224_3": "ahampi sotāpanno, kimettha citta”nti uparimaggatthāya vipassanaṃ vaḍḍhetvā antovasseyeva",
  "atk-s0503a:1224_4": "chaḷabhiñño hutvā visuddhipavāraṇāya pavāresi. Ariyasaccadassanena hi bhagavato dhammakāyo",
  "atk-s0503a:1224_5": "diṭṭho nāma hoti. Vuttañhetaṃ –",
  "atk-s0503a:1225": "“Yo kho, vakkali, dhammaṃ passati, so maṃ passati. Yo maṃ passati, so dhammaṃ passatī”ti.",
  "atk-s0503a:1226": "Tasmāssa dhammakāyadassanaṃ pageva siddhaṃ, pavāretvā pana rūpakāyaṃ daṭṭhukāmo ahosīti.",
  "atk-s0503a:1227_0": "“Sace maṃ upajjhāyo anujānātī”tipi pāṭho. “Bhante”ti pana likhanti. Tathā “sādhu",
  "atk-s0503a:1227_1": "sādhu, āvuso soṇa, gaccha tvaṃ, āvuso soṇā”tipi pāṭho. “Āvuso”ti pana kesuci potthakesu",
  "atk-s0503a:1227_2": "natthi. Tathā “evamāvusoti kho āyasmā soṇo”tipi pāṭho. Āvusovādoyeva hi aññamaññaṃ",
  "atk-s0503a:1227_3": "bhikkhūnaṃ bhagavato dharamānakāle āciṇṇo. Bhagavantaṃ pāsādikantiādīnaṃ padānaṃ",
  "atk-s0503a:1227_4": "attho heṭṭhā vuttoyeva.",
  "atk-s0503a:1228_0": "Kacci bhikkhu khamanīyanti bhikkhu idaṃ tuyhaṃ catucakkaṃ navadvāraṃ sarīrayantaṃ",
  "atk-s0503a:1228_1": "kacci khamanīyaṃ, kiṃ sakkā khamituṃ sahituṃ pariharituṃ, kiṃ dukkhabhāro nābhibhavati.",
  "atk-s0503a:1228_2": "Kacci yāpanīyanti kiṃ taṃtaṃkiccesu yāpetuṃ gametuṃ sakkā, na kañci antarāyanti dasseti.",
  "atk-s0503a:1228_3": "Kaccisi appakilamathenāti anāyāsena imaṃ ettakaṃ addhānaṃ kacci āgatosi.",
  "atk-s0503a:1229_0": "Etadahosīti buddhāciṇṇaṃ anussarantassa āyasmato ānandassa etaṃ “yassa kho maṃ bhagavā”tiādinā",
  "atk-s0503a:1229_1": "idāni vuccamānaṃ citte āciṇṇaṃ ahosi. Ekavihāreti ekagandhakuṭiyaṃ. Gandhakuṭi hi",
  "atk-s0503a:1229_2": "idha vihāroti adhippetā. Vatthunti vasituṃ.",
  "atk-s0503a:1230_0": "Nisajjāya vītināmetvāti ettha yasmā bhagavā āyasmato soṇassa samāpattisamāpajjane",
  "atk-s0503a:1230_1": "paṭisanthāraṃ karonto sāvakasādhāraṇā sabbā samāpattiyo anulomapaṭilomaṃ samāpajjanto",
  "atk-s0503a:1230_2": "bahudeva rattiṃ…pe… vihāraṃ pāvisi, tasmā āyasmāpi soṇo bhagavato adhippāyaṃ ñatvā",
  "atk-s0503a:1230_3": "tadanurūpaṃ sabbā tā samāpattiyo samāpajjanto “bahudeva rattiṃ…pe… vihāraṃ pāvisī”ti",
  "atk-s0503a:1230_4": "keci vadanti. Pavisitvā ca bhagavatā anuññāto cīvaraṃ tirokaraṇīyaṃ katvāpi bhagavato",
  "atk-s0503a:1230_5": "pādapasse nisajjāya vītināmesi. Ajjhesīti āṇāpesi. Paṭibhātu taṃ bhikkhu dhammo bhāsitunti",
  "atk-s0503a:1230_6": "bhikkhu tuyhaṃ dhammo bhāsituṃ upaṭṭhātu ñāṇamukhe āgacchatu, yathāsutaṃ yathāpariyattaṃ",
  "atk-s0503a:1230_7": "dhammaṃ bhaṇāhīti attho.",
  "atk-s0503a:1231_0": "Soḷasa aṭṭhakavaggikānīti aṭṭhakavaggabhūtāni kāmasuttādīni soḷasa suttāni. Sarena",
  "atk-s0503a:1231_1": "abhaṇīti suttussāraṇasarena abhāsi, sarabhaññavasena kathesīti attho. Sarabhaññapariyosāneti",
  "atk-s0503a:1231_2": "ussāraṇāvasāne. Suggahitānīti sammā uggahitāni. Sumanasikatānīti suṭṭhu manasi katāni.",
  "atk-s0503a:1231_3": "Ekacco uggahaṇakāle sammā uggahetvāpi pacchā sajjhāyādivasena manasi karaṇakāle byañjanāni",
  "atk-s0503a:1231_4": "vā micchā ropeti, padapacchābhaṭṭhaṃ vā karoti, na evamayaṃ. Iminā pana sammadeva",
  "atk-s0503a:1231_5": "yathuggahitaṃ manasi katāni. Tena vuttaṃ – “sumanasikatānīti suṭṭhu manasi katānī”ti.",
  "atk-s0503a:1231_6": "Sūpadhāritānīti atthatopi suṭṭhu upadhāritāni. Atthe hi suṭṭu upadhārite sakkā pāḷiṃ",
  "atk-s0503a:1231_7": "sammā ussāretuṃ. Kalyāṇiyāsi vācāya samannāgatoti sithiladhanitādīnaṃ yathāvidhānavacanena",
  "atk-s0503a:1231_8": "parimaṇḍalapadabyañjanaparipuṇṇāya poriyā vācāya samannāgato āsi. Vissaṭṭhāyāti vimuttāya.",
  "atk-s0503a:1231_9": "Etenassa vimuttavāditaṃ dasseti. Anelagaḷāyāti elā vuccati doso, taṃ na paggharatīti",
  "atk-s0503a:1231_10": "anelagaḷā, tāya niddosāyāti attho. Atha vā anelagaḷāyāti anelāya ca agaḷāya ca niddosāya",
  "atk-s0503a:1231_11": "agaḷitapadabyañjanāya, aparihīnapadabyañjanāyāti attho. Tathā hi naṃ bhagavā “etadaggaṃ,",
  "atk-s0503a:1231_12": "bhikkhave, mama sāvakānaṃ bhikkhūnaṃ kalyāṇavākkaraṇānaṃ yadidaṃ soṇo kuṭikaṇṇo”ti",
  "atk-s0503a:1231_13": "etadagge ṭhapesi. Atthassa viññāpaniyāti yathādhippetaṃ atthaṃ viññāpetuṃ samatthāya.",
  "atk-s0503a:1232_0": "Kativassoti so kira majjhimavayassa tatiyakoṭṭhāse ṭhito ākappasampanno ca paresaṃ",
  "atk-s0503a:1232_1": "ciratarapabbajito viya khāyati. Taṃ sandhāya bhagavā pucchatīti keci, taṃ akāraṇaṃ.",
  "atk-s0503a:1232_2": "Evaṃ sante samādhisukhaṃ anubhavituṃ yutto, ettakaṃ kālaṃ kasmā pamādamāpannoti puna",
  "atk-s0503a:1232_3": "anuyuñjituṃ satthā “kativassosī”ti taṃ pucchati. Tenevāha – “kissa pana tvaṃ bhikkhu",
  "atk-s0503a:1232_4": "evaṃ ciraṃ akāsī”ti.",
  "atk-s0503a:1233_0": "Tattha kissāti kiṃ kāraṇā. Evaṃ ciraṃ akāsīti evaṃ cirāyi, kena kāraṇena evaṃ cirakālaṃ",
  "atk-s0503a:1233_1": "pabbajjaṃ anupagantvā agāramajjhe vasīti attho. Ciraṃ diṭṭho meti cirena cirakālena",
  "atk-s0503a:1233_2": "mayā diṭṭho. Kāmesūti kilesakāmesu ca vatthukāmesu ca. Ādīnavoti doso. Api cāti kāmesu",
  "atk-s0503a:1233_3": "ādīnave kenaci pakārena diṭṭhepi na tāvāhaṃ gharāvāsato nikkhamituṃ asakkhiṃ. Kasmā?",
  "atk-s0503a:1233_4": "Sambādho gharāvāso uccāvacehi kiccakaraṇīyehi samupabyūḷho agāriyabhāvo. Tenevāha",
  "atk-s0503a:1233_5": "– “bahukicco bahukaraṇīyo”ti.",
  "atk-s0503a:1234_0": "Etamatthaṃ viditvāti kāmesu yathābhūtaṃ ādīnavadassino cittaṃ cirāyitvāpi na patiṭṭhāti,",
  "atk-s0503a:1234_1": "aññadatthu padumapalāse udakabindu viya vinivattatiyevāti etamatthaṃ sabbākārato",
  "atk-s0503a:1234_2": "viditvā. Imaṃ udānanti pavattiṃ nivattiñca sammadeva jānanto pavattiyaṃ tannimitte",
  "atk-s0503a:1234_3": "ca na kadācipi ramatīti idamatthadīpakaṃ imaṃ udānaṃ udānesi.",
  "atk-s0503a:1235_0": "Tattha disvā ādīnavaṃ loketi sabbasmiṃ saṅkhāraloke “anicco dukkho vipariṇāmadhammo”tiādinā",
  "atk-s0503a:1235_1": "ādīnavaṃ dosaṃ paññāya passitvā. Etena vipassanāvāro kathito. Ñatvā dhammaṃ nirupadhinti",
  "atk-s0503a:1235_2": "sabbūpadhipaṭinissaggattā nirupadhiṃ nibbānadhammaṃ yathābhūtaṃ ñatvā nissaraṇavivekāsaṅkhatāmatasabhāvato",
  "atk-s0503a:1235_3": "maggañāṇena paṭivijjhitvā. “Disvā ñatvā”ti imesaṃ padānaṃ “sappiṃ pivitvā balaṃ hoti,",
  "atk-s0503a:1235_4": "sīhaṃ disvā bhayaṃ hoti, paññāya disvā āsavā parikkhīṇā hontī”tiādīsu viya hetuatthatā",
  "atk-s0503a:1235_5": "daṭṭhabbā. Ariyo na ramatī pāpeti kilesehi ārakattā ariyo sappuriso aṇumattepi pāpe",
  "atk-s0503a:1235_6": "na ramati. Kasmā? Pāpe na ramatī sucīti suvisuddhakāyasamācārāditāya visuddhapuggalo",
  "atk-s0503a:1235_7": "rājahaṃso viya ukkāraṭṭhāne pāpe saṃkiliṭṭhadhamme na ramati nābhinandati. “Pāpo",
  "atk-s0503a:1235_8": "na ramatī suci”ntipi pāṭho. Tassattho – pāpo pāpapuggalo suciṃ anavajjaṃ vodānadhammaṃ",
  "atk-s0503a:1235_9": "na ramati, aññadatthu gāmasūkarādayo viya ukkāraṭṭhānaṃ asuciṃ saṃkilesadhammaṃyeva",
  "atk-s0503a:1235_10": "ramatīti paṭipakkhato desanaṃ parivatteti.",
  "atk-s0503a:1236_0": "Evaṃ bhagavatā udāne udānite āyasmā soṇo uṭṭhāyāsanā bhagavantaṃ vanditvā attano",
  "atk-s0503a:1236_1": "upajjhāyassa vacanena paccantadese pañcavaggena upasampadādipañcavatthūni yāci. Bhagavāpi",
  "atk-s0503a:1236_2": "tāni anujānīti taṃ sabbaṃ khandhake āgatanayena veditabbaṃ.",
  "atk-s0503a:1237": "Chaṭṭhasuttavaṇṇanā niṭṭhitā.",
  "atk-s0503a:1238": "7. Kaṅkhārevatasuttavaṇṇanā",
  "atk-s0503a:1239_0": "47. Sattame kaṅkhārevatoti tassa therassa nāmaṃ. So hi sāsane pabbajitvā laddhūpasampado",
  "atk-s0503a:1239_1": "sīlavā kalyāṇadhammo viharati, “akappiyā muggā, na kappanti muggā paribhuñjituṃ,",
  "atk-s0503a:1239_2": "akappiyo guḷo”ti ca ādinā vinayakukkuccasaṅkhātakaṅkhābahulo pana hoti. Tena kaṅkhārevatoti",
  "atk-s0503a:1239_3": "paññāyittha. So aparabhāge satthu santike kammaṭṭhānaṃ gahetvā ghaṭento vāyamanto",
  "atk-s0503a:1239_4": "chaḷabhiññā sacchikatvā jhānasukhena phalasukhena vītināmeti, yebhuyyena pana attanā",
  "atk-s0503a:1239_5": "adhigataṃ ariyamaggaṃ garuṃ katvā paccavekkhati. Tena vuttaṃ – “attano kaṅkhāvitaraṇavisuddhiṃ",
  "atk-s0503a:1239_6": "paccavekkhamāno”ti. Maggapaññā hi “ahosiṃ nu kho ahaṃ atītamaddhāna”ntiādinayapavattāya",
  "atk-s0503a:1239_7": "soḷasavatthukāya, “buddhe kaṅkhati…pe… paṭiccasamuppannesu dhammesu kaṅkhatī”ti evaṃ",
  "atk-s0503a:1239_8": "vuttāya aṭṭhavatthukāya, pageva itarāsanti anavasesato sabbakaṅkhānaṃ vitaraṇato",
  "atk-s0503a:1239_9": "samatikkamanato, aññehi ca attanā pahātabbakilesehi accantavisujjhanato “kaṅkhāvitaraṇavisuddhī”ti",
  "atk-s0503a:1239_10": "idhādhippetā. Tañhi ayamāyasmā dīgharattaṃ kaṅkhāpakatattā “imaṃ maggadhammaṃ adhigamma",
  "atk-s0503a:1239_11": "imā me kaṅkhā anavasesā pahīnā”ti garuṃ katvā paccavekkhamāno nisīdi, na sappaccayanāmarūpadassanaṃ",
  "atk-s0503a:1239_12": "aniccantikattā tassa kaṅkhāvitaraṇassa.",
  "atk-s0503a:1240": "Etamatthaṃ viditvāti etaṃ ariyamaggassa anavasesakaṅkhāvitaraṇasaṅkhātaṃ atthaṃ viditvā tadatthadīpakaṃ imaṃ udānaṃ udānesi.",
  "atk-s0503a:1241_0": "Tattha yā kāci kaṅkhā idha vā huraṃ vāti idha imasmiṃ paccuppanne attabhāve “ahaṃ",
  "atk-s0503a:1241_1": "nu khosmi no nu khosmī”tiādinā huraṃ vā, atītānāgatesu attabhāvesu “ahosiṃ nu kho",
  "atk-s0503a:1241_2": "ahaṃ atītamaddhāna”ntiādinā uppajjanakā kaṅkhā. Sakavediyā vā paravediyā vāti tā",
  "atk-s0503a:1241_3": "evaṃ vuttanayeneva sakaattabhāve ārammaṇavasena paṭilabhitabbāya pavattiyā sakavediyā",
  "atk-s0503a:1241_4": "vā parassa attabhāve paṭilabhitabbāya “buddho nu kho, no nu kho”tiādinā vā parasmiṃ",
  "atk-s0503a:1241_5": "padhāne uttame paṭilabhitabbāya pavattiyā paravediyā vā yā kāci kaṅkhā vicikicchā.",
  "atk-s0503a:1241_6": "Ye jhāyino tā pajahanti sabbā, ātāpino brahmacariyaṃ carantāti ye ārammaṇūpanijjhānena",
  "atk-s0503a:1241_7": "lakkhaṇūpanijjhānena jhāyino vipassanaṃ ussukkāpetvā catubbidhasammappadhānapāripūriyā",
  "atk-s0503a:1241_8": "ātāpino maggabrahmacariyaṃ carantā adhigacchantā saddhānusārīādippabhedā paṭhamamaggaṭṭhā",
  "atk-s0503a:1241_9": "puggalā, tā sabbā kaṅkhā pajahanti samucchindanti maggakkhaṇe. Tato paraṃ pana tā",
  "atk-s0503a:1241_10": "pahīnā nāma honti, tasmā ito aññaṃ tāsaṃ accantappahānaṃ nāma natthīti adhippāyo.",
  "atk-s0503a:1242_0": "Iti bhagavā jhānamukhena āyasmato kaṅkhārevatassa jhānasīsena ariyamaggādhigamaṃ",
  "atk-s0503a:1242_1": "thomento thomanāvasena udānaṃ udānesi. Teneva ca naṃ “etadaggaṃ, bhikkhave, mama",
  "atk-s0503a:1242_2": "sāvakānaṃ bhikkhūnaṃ jhāyīnaṃ yadidaṃ kaṅkhārevato”ti jhāyībhāvena etadagge ṭhapesīti.",
  "atk-s0503a:1243": "Sattamasuttavaṇṇanā niṭṭhitā.",
  "atk-s0503a:1244": "8. Saṅghabhedasuttavaṇṇanā",
  "atk-s0503a:1245_0": "48. Aṭṭhame āyasmantaṃ ānandaṃ etadavocāti abhimāre payojetvā nāḷāgiriṃ vissajjāpetvā",
  "atk-s0503a:1245_1": "silaṃ pavaṭṭetvā bhagavato anatthaṃ kātuṃ asakkonto “saṅghaṃ bhinditvā cakkabhedaṃ",
  "atk-s0503a:1245_2": "karissāmī”ti adhippāyena etaṃ “ajjatagge”tiādivacanaṃ avoca. Aññatreva bhagavatāti",
  "atk-s0503a:1245_3": "vinā eva bhagavantaṃ, satthāraṃ akatvāti attho. Aññatra bhikkhusaṅghāti vinā eva",
  "atk-s0503a:1245_4": "bhikkhusaṅghaṃ. Uposathaṃ karissāmi saṅghakammāni cāti bhagavato ovādakārakaṃ bhikkhusaṅghaṃ",
  "atk-s0503a:1245_5": "visuṃ katvā maṃ anuvattantehi bhikkhūhi saddhiṃ āveṇikaṃ uposathaṃ saṅghakammāni",
  "atk-s0503a:1245_6": "ca karissāmīti attho. Devadatto saṅghaṃ bhindissatīti bhedakarānaṃ sabbesaṃ devadattena",
  "atk-s0503a:1245_7": "sajjitattā ekaṃseneva devadatto ajja saṅghaṃ bhindissati dvidhā karissati. “Adhammaṃ",
  "atk-s0503a:1245_8": "dhammo”tiādīsu hi aṭṭhārasasu bhedakaravatthūsu yaṃkiñci ekampi vatthuṃ dīpetvā tena",
  "atk-s0503a:1245_9": "tena kāraṇena “imaṃ gaṇhatha, imaṃ rocethā”ti saññāpetvā salākaṃ gāhetvā visuṃ saṅghakamme",
  "atk-s0503a:1245_10": "kate saṅgho bhinno hoti. Vuttañhetaṃ –",
  "atk-s0503a:1246": "“Pañcahi, upāli, ākārehi saṅgho bhijjati kammena uddesena voharanto anussāvanena salākaggāhenā”ti.",
  "atk-s0503a:1247_0": "Tattha kammenāti apalokanakammādīsu catūsu kammesu aññatarena kammena. Uddesenāti",
  "atk-s0503a:1247_1": "pañcasu pātimokkhuddesesu aññatarena uddesena. Voharantoti tāhi tāhi uppattīhi “adhammaṃ",
  "atk-s0503a:1247_2": "dhammo”tiādīni aṭṭhārasabhedakaravatthūni dīpento. Anussāvanenāti “nanu tumhe jānātha",
  "atk-s0503a:1247_3": "mayhaṃ uccākulā pabbajitabhāvaṃ bahussutabhāvañca, mādiso nāma uddhammaṃ ubbinayaṃ",
  "atk-s0503a:1247_4": "gāheyyāti kiṃ tumhākaṃ cittampi uppādetuṃ yuttaṃ, kimahaṃ apāyato na bhāyāmī”tiādinā",
  "atk-s0503a:1247_5": "nayena kaṇṇamūle vacībhedaṃ katvā anussāvanena. Salākaggāhenāti evaṃ anussāvetvā",
  "atk-s0503a:1247_6": "tesaṃ cittaṃ upatthambhetvā anāvattidhamme katvā “gaṇhatha imaṃ salāka”nti salākaggāhena.",
  "atk-s0503a:1248_0": "Ettha ca kammameva uddeso vā pamāṇaṃ, vohārānussāvanasalākaggāhā pana pubbabhāgā.",
  "atk-s0503a:1248_1": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya",
  "atk-s0503a:1248_2": "gāhitāyapi abhinnova hoti saṅgho. Yadā panevaṃ cattāro vā atirekā vā salākaṃ gāhetvā",
  "atk-s0503a:1248_3": "āveṇikaṃ uddesaṃ vā kammaṃ vā karonti, tadā saṅgho bhinno nāma hoti. Devadatto ca",
  "atk-s0503a:1248_4": "sabbaṃ saṅghabhedassa pubbabhāgaṃ nipphādetvā “ekaṃseneva ajja āveṇikaṃ uposathaṃ",
  "atk-s0503a:1248_5": "saṅghakammañca karissāmī”ti cintetvā “ajjatagge”tiādivacanaṃ avoca. Tenāha – “ajja,",
  "atk-s0503a:1248_6": "bhante, devadatto saṅghaṃ bhindissatī”ti. Yato avocumhā “bhedakarānaṃ sabbesaṃ devadattena sajjitattā”ti.",
  "atk-s0503a:1249_0": "Etamatthaṃ viditvāti etaṃ avīcimahānirayuppattisaṃvattaniyaṃ kappaṭṭhiyaṃ atekicchaṃ",
  "atk-s0503a:1249_1": "devadattena nibbattiyamānaṃ saṅghabhedakammaṃ sabbākārato viditvā. Imaṃ udānanti",
  "atk-s0503a:1249_2": "kusalākusalesu yathākkamaṃ sappurisāsappurisasabhāgavisabhāgapaṭipattivasena pana",
  "atk-s0503a:1249_3": "sukusalāti idamatthavibhāvanaṃ imaṃ udānaṃ udānesi.",
  "atk-s0503a:1250_0": "Tattha sukaraṃ sādhunā sādhūti attano paresañca hitaṃ sādhetīti sādhu, sammāpaṭipanno.",
  "atk-s0503a:1250_1": "Tena sādhunā sāriputtādinā sāvakena paccekabuddhena sammāsambuddhena aññena vā lokiyasādhunā",
  "atk-s0503a:1250_2": "sādhu sundaraṃ bhaddakaṃ attano paresañca hitasukhāvahaṃ sukaraṃ sukhena kātuṃ sakkā.",
  "atk-s0503a:1250_3": "Sādhu pāpena dukkaranti tadeva pana vuttalakkhaṇaṃ sādhu pāpena devadattādinā pāpapuggalena",
  "atk-s0503a:1250_4": "dukkaraṃ kātuṃ na sakkā, na so taṃ kātuṃ sakkotīti attho. Pāpaṃ pāpena sukaranti",
  "atk-s0503a:1250_5": "pāpaṃ asundaraṃ attano paresañca anatthāvahaṃ pāpena yathāvuttapāpapuggalena sukaraṃ",
  "atk-s0503a:1250_6": "sukhena kātuṃ sakkuṇeyya. Pāpamariyehi dukkaranti ariyehi pana buddhādīhi taṃ taṃ",
  "atk-s0503a:1250_7": "pāpaṃ dukkaraṃ durabhisambhavaṃ. Setughātoyeva hi tesanti satthā dīpeti.",
  "atk-s0503a:1251": "Aṭṭhamasuttavaṇṇanā niṭṭhitā.",
  "atk-s0503a:1252": "9. Sadhāyamānasuttavaṇṇanā",
  "atk-s0503a:1253": "49. Navame māṇavakāti taruṇā. Paṭhame yobbane ṭhitā brāhmaṇakumārakā idhādhippetā.",
  "atk-s0503a:1254_0": "Sadhāyamānarūpāti uppaṇḍanajātikaṃ vacanaṃ sandhāya vuttaṃ. Aññesaṃ uppaṇḍentā sadhanti,",
  "atk-s0503a:1254_1": "tadatthavacanasīlāti attho. Tassāyaṃ vacanattho – sadhanaṃ sadho, taṃ ācikkhantīti",
  "atk-s0503a:1254_2": "sadhayamānāti vattabbe dīghaṃ katvā “sadhāyamānā”ti vuttaṃ. Atha vā visesato sasedhe",
  "atk-s0503a:1254_3": "viya attānaṃ āvadantīti sadhāyamānā. Te evaṃ sabhāvatāya “sadhāyamānarūpā”ti vuttaṃ.",
  "atk-s0503a:1254_4": "“Saddāyamānarūpā”tipi pāṭho, uccāsaddamahāsaddaṃ karontāti attho. Bhagavato avidūre",
  "atk-s0503a:1254_5": "atikkamantīti bhagavato savanavisaye taṃ taṃ mukhāruḷhaṃ vadantā atiyanti.",
  "atk-s0503a:1255": "Etamatthaṃ viditvāti etaṃ tesaṃ vācāya asaññatabhāvaṃ jānitvā tadatthadīpakaṃ dhammasaṃvegavasena imaṃ udānaṃ udānesi.",
  "atk-s0503a:1256_0": "Tattha parimuṭṭhāti dandhā muṭṭhassatino. Paṇḍitābhāsāti paṇḍitapatirūpakā “ke aññe",
  "atk-s0503a:1256_1": "jānanti, mayamevettha jānāmā”ti tasmiṃ tasmiṃ atthe attānameva jānantaṃ katvā samudācaraṇato.",
  "atk-s0503a:1256_2": "Vācāgocarabhāṇinoti yesaṃ vācā eva gocaro visayo, te vācāgocarabhāṇino, vācāvatthumattasseva",
  "atk-s0503a:1256_3": "bhāṇino atthassa apariññātattā. Atha vā vācāya agocaraṃ ariyānaṃ kathāya avisayaṃ",
  "atk-s0503a:1256_4": "musāvādaṃ bhaṇantīti vācāgocarabhāṇino. Atha vā “gocarabhāṇino”ti ettha ākārassa",
  "atk-s0503a:1256_5": "rassabhāvo kato. Vācāgocarā, na satipaṭṭhānādigocarā bhāṇinova. Kathaṃ bhāṇino? Yāvicchanti",
  "atk-s0503a:1256_6": "mukhāyāmaṃ attano yāva mukhāyāmaṃ yāva mukhappasāraṇaṃ icchanti, tāva pasāretvā bhāṇino,",
  "atk-s0503a:1256_7": "paresu gāravena, attano avisayatāya ca mukhasaṅkocaṃ na karontīti attho. Atha vā",
  "atk-s0503a:1256_8": "vācāgocarā eva hutvā bhāṇino, sayaṃ ajānitvā parapattikā eva hutvā vattāroti attho.",
  "atk-s0503a:1256_9": "Tato eva yāvicchanti mukhāyāmaṃ yena vacanena sāvetabbā, taṃ acintetvā yāvadeva attano",
  "atk-s0503a:1256_10": "mukhappasāraṇamattaṃ icchantīti attho. Yena nītā na taṃ vidūti yena muṭṭhassaccādinā",
  "atk-s0503a:1256_11": "nillajjabhāvaṃ paṇḍitamānībhāvañca nītā “mayamevaṃ bhaṇāmā”ti, taṃ tathā attano bhaṇantassa",
  "atk-s0503a:1256_12": "kāraṇaṃ na vidū, aviddasuno asūrā na jānantīti attho.",
  "atk-s0503a:1257": "Navamasuttavaṇṇanā niṭṭhitā.",
  "atk-s0503a:1258": "10. Cūḷapanthakasuttavaṇṇanā",
  "atk-s0503a:1259_0": "50. Dasame cūḷapanthakoti mahāpanthakattherassa kaniṭṭhabhātikattā panthe jātattā",
  "atk-s0503a:1259_1": "ca daharakāle laddhavohārena aparabhāgepi ayamāyasmā “cūḷapanthako”tveva paññāyittha.",
  "atk-s0503a:1259_2": "Guṇavisesehi pana chaḷabhiñño pabhinnapaṭisambhido “etadaggaṃ, bhikkhave, mama sāvakānaṃ",
  "atk-s0503a:1259_3": "bhikkhūnaṃ manomayaṃ kāyaṃ abhinimminantānaṃ yadidaṃ cūḷapanthako, cetovivaṭṭakusalānaṃ",
  "atk-s0503a:1259_4": "yadidaṃ cūḷapanthako”ti dvīsu ṭhānesu bhagavatā etadagge ṭhapito asītiyā mahāsāvakesu abbhantaro.",
  "atk-s0503a:1260_0": "So ekadivasaṃ pacchābhattaṃ piṇḍapātappaṭikkanto attano divāṭṭhāne divāvihāraṃ nisinno",
  "atk-s0503a:1260_1": "samāpattīhi divasabhāgaṃ vītināmetvā sāyanhasamayaṃ upāsakesu dhammassavanatthaṃ",
  "atk-s0503a:1260_2": "anāgatesu eva vihāramajjhaṃ pavisitvā bhagavati gandhakuṭiyaṃ nisinne “akālo tāva",
  "atk-s0503a:1260_3": "bhagavato upaṭṭhānaṃ upasaṅkamitu”nti gandhakuṭipamukhe ekamantaṃ nisīdi pallaṅkaṃ",
  "atk-s0503a:1260_4": "ābhujitvā. Tena vuttaṃ – “tena kho pana samayena āyasmā cūḷapanthako bhagavato avidūre",
  "atk-s0503a:1260_5": "nisinno hoti pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā”ti.",
  "atk-s0503a:1260_6": "So hi tadā kālaparicchedaṃ katvā samāpattiṃ samāpajjitvā nisīdi.",
  "atk-s0503a:1261_0": "Etamatthaṃ viditvāti etaṃ āyasmato cūḷapanthakassa kāyacittānaṃ sammāpaṇihitabhāvasaṅkhātaṃ",
  "atk-s0503a:1261_1": "atthaṃ jānitvā. Imaṃ udānanti aññopi yo passaddhakāyo sabbiriyāpathesu upaṭṭhitassati",
  "atk-s0503a:1261_2": "samāhito, tassa bhikkhuno anupādā parinibbānapariyosānassa visesādhigamassa tattha",
  "atk-s0503a:1261_3": "pātubhāvavibhāvanaṃ imaṃ udānaṃ udānesi.",
  "atk-s0503a:1262_0": "Tattha ṭhitena kāyenāti kāyadvārikassa asaṃvarassa pahānena akaraṇena sammā ṭhapitena",
  "atk-s0503a:1262_1": "copanakāyena, tathā cakkhādīnaṃ indriyānaṃ nibbisevanabhāvakaraṇena suṭṭhu ṭhapitena",
  "atk-s0503a:1262_2": "pañcadvārikakāyena, saṃyatahatthapādatāya hatthakukkuccādīnaṃ abhāvato apariphandanena",
  "atk-s0503a:1262_3": "ṭhitena karajakāyena cāti saṅkhepato sabbenapi kāyena nibbikāratāsaṅkhātena niccalabhāvena",
  "atk-s0503a:1262_4": "ṭhitena. Etenassa sīlapārisuddhi dassitā. Itthambhūtalakkhaṇe ca idaṃ karaṇavacanaṃ.",
  "atk-s0503a:1262_5": "Ṭhitena cetasāti cittassa ṭhitiparidīpanena samādhisampadaṃ dasseti. Samādhi hi cittassa",
  "atk-s0503a:1262_6": "‘ṭhitī’ti vuccati. Tasmā samathavasena vipassanāvaseneva vā ekaggatāya sati cittaṃ",
  "atk-s0503a:1262_7": "ārammaṇe ekodibhāvūpagamanena ṭhitaṃ nāma hoti, na aññathā. Idañca yathāvuttakāyacittānaṃ",
  "atk-s0503a:1262_8": "ṭhapanaṃ samādahanaṃ sabbasmiṃ kāle sabbesu ca iriyāpathesu icchitabbanti dassento",
  "atk-s0503a:1262_9": "āha – “tiṭṭhaṃ nisinno uda vā sayāno”ti. Tattha vā-saddo aniyamattho. Tena tiṭṭhanto",
  "atk-s0503a:1262_10": "vā nisinno vā sayāno vā tadaññiriyāpatho vāti ayamattho dīpito hotīti caṅkamanassāpi",
  "atk-s0503a:1262_11": "idha saṅgaho veditabbo.",
  "atk-s0503a:1263_0": "Etaṃ satiṃ bhikkhu adhiṭṭhahānoti yāya pageva parisuddhasamācāro kāyacittaduṭṭhullabhāvūpasamanena",
  "atk-s0503a:1263_1": "kāyaṃ cittañca asāraddhaṃ katvā paṭiladdhāya anavajjasukhādhiṭṭhāya kāyacittapassaddhivasena",
  "atk-s0503a:1263_2": "cittaṃ lahuṃ muduṃ kammaññañca katvā sammā ṭhapento samādahanto kammaṭṭhānaṃ paribrūheti",
  "atk-s0503a:1263_3": "matthakañca pāpeti, taṃ eva kammaṭṭhānānuyogassa ādimajjhapariyosānesu bahūpakāraṃ",
  "atk-s0503a:1263_4": "satiṃ bhikkhu adhiṭṭhahāno sīlavisodhanaṃ ādiṃ katvā yāva visesādhigamā tattha tattha",
  "atk-s0503a:1263_5": "adhiṭṭhahantoti attho. Labhetha pubbāpariyaṃ visesanti so evaṃ satiārakkhena cetasā",
  "atk-s0503a:1263_6": "kammaṭṭhānaṃ uparūpari vaḍḍhento brūhento phātiṃ karonto pubbāpariyaṃ pubbāpariyavantaṃ",
  "atk-s0503a:1263_7": "pubbāparabhāgena pavattaṃ uḷāruḷāratarādibhedavisesaṃ labheyya.",
  "atk-s0503a:1264_0": "Tattha duvidho pubbāpariyaviseso samathavasena vipassanāvasena cāti. Tesu samathavasena",
  "atk-s0503a:1264_1": "tāva nimittuppattito paṭṭhāya yāva nevasaññānāsaññāyatanavasībhāvo, tāva pavatto",
  "atk-s0503a:1264_2": "bhāvanāviseso pubbāpariyaviseso. Vipassanāvasena pana rūpamukhena abhinivisantassa",
  "atk-s0503a:1264_3": "rūpadhammapariggahato, itarassa nāmadhammapariggahato paṭṭhāya yāva arahattādhigamo,",
  "atk-s0503a:1264_4": "tāva pavatto bhāvanāviseso pubbāpariyaviseso. Ayameva ca idhādhippeto.",
  "atk-s0503a:1265_0": "Laddhāna pubbāpariyaṃ visesanti pubbāpariyavisesaṃ ukkaṃsapāramippattaṃ arahattaṃ",
  "atk-s0503a:1265_1": "labhitvā. Adassanaṃ maccurājassa gaccheti jīvitupacchedavasena sabbesaṃ sattānaṃ",
  "atk-s0503a:1265_2": "abhibhavanato maccurājasaṅkhātassa maraṇassa visayabhūtaṃ bhavattayaṃ samatikkantattā",
  "atk-s0503a:1265_3": "adassanaṃ agocaraṃ gaccheyya. Imasmiṃ vagge yaṃ avuttaṃ, taṃ heṭṭhā vuttanayamevāti.",
  "atk-s0503a:1266": "Dasamasuttavaṇṇanā niṭṭhitā.",
  "atk-s0503a:1267": "Niṭṭhitā ca mahāvaggavaṇṇanā.",
  "atk-s0503a:1268": "6. Jaccandhavaggo",
  "atk-s0503a:1269": "1. Āyusaṅkhārossajjanasuttavaṇṇanā",
  "atk-s0503a:1270_0": "51. Jaccandhavaggassa paṭhame vesāliyantiādi heṭṭhā vuttatthameva. Vesāliṃ piṇḍāya",
  "atk-s0503a:1270_1": "pāvisīti kadā pāvisi? Ukkācelato nikkhamitvā vesāliṃ gatakāle. Bhagavā hi veḷuvagāmake",
  "atk-s0503a:1270_2": "vassaṃ vasitvā tato nikkhamitvā anupubbena sāvatthiṃ patvā jetavane vihāsi. Tasmiṃ",
  "atk-s0503a:1270_3": "kāle dhammasenāpati attano āyusaṅkhāraṃ oloketvā “sattāhameva pavattissatī”ti ñatvā",
  "atk-s0503a:1270_4": "bhagavantaṃ anujānāpetvā nāḷakagāmaṃ gantvā tattha mātaraṃ sotāpattiphale patiṭṭhāpetvā",
  "atk-s0503a:1270_5": "parinibbāyi. Satthā cundena ābhatā tassa dhātuyo gahetvā dhātucetiyaṃ kārāpetvā mahābhikkhusaṅghaparivuto",
  "atk-s0503a:1270_6": "rājagahaṃ agamāsi. Tattha gatakāle āyasmā mahāmoggallāno parinibbāyi. Bhagavā tassapi",
  "atk-s0503a:1270_7": "dhātuyo gahetvā cetiyaṃ kārāpetvā rājagahato nikkhamitvā anupubbena ukkācelaṃ agamāsi.",
  "atk-s0503a:1270_8": "Tattha gaṅgātīre bhikkhusaṅghaparivuto nisīditvā aggasāvakānaṃ parinibbānappaṭisaṃyuttaṃ",
  "atk-s0503a:1270_9": "dhammaṃ desetvā ukkācelato nikkhamitvā vesāliṃ agamāsi. Evaṃ gato bhagavā “pubbaṇhasamayaṃ",
  "atk-s0503a:1270_10": "nivāsetvā pattacīvaramādāya vesāliṃ piṇḍāya pāvisī”ti vuccati. Tena vuttaṃ – “ukkācelato",
  "atk-s0503a:1270_11": "nikkhamitvā vesāliṃ gatakāle”ti.",
  "atk-s0503a:1271_0": "Nisīdananti idha cammakkhaṇḍaṃ adhippetaṃ. Cāpālaṃ cetiyanti pubbe cāpālassa nāma",
  "atk-s0503a:1271_1": "yakkhassa vasitaṭṭhānaṃ “cāpālacetiya”nti paññāyittha. Tattha bhagavato katavihāropi",
  "atk-s0503a:1271_2": "tāya ruḷhiyā “cāpālacetiya”nti vuccati. Udenaṃ cetiyanti evamādīsupi eseva nayo.",
  "atk-s0503a:1271_3": "Sattambanti kikissa kira kāsirañño dhītaro satta kumāriyo saṃvegajātā rājagehato",
  "atk-s0503a:1271_4": "nikkhamitvā yattha padhānaṃ padahiṃsu, taṃ ṭhānaṃ “sattambaṃ cetiya”nti vadanti.",
  "atk-s0503a:1271_5": "Bahuputtanti bahupāroho eko nigrodharukkho, tasmiṃ adhivatthaṃ devataṃ bahū manussā",
  "atk-s0503a:1271_6": "putte patthenti, tadupādāya taṃ ṭhānaṃ “bahuputtaṃ cetiya”nti paññāyittha. Sārandadanti",
  "atk-s0503a:1271_7": "sārandadassa nāma yakkhassa vasitaṭṭhānaṃ. Iti sabbāneva tāni buddhuppādato pubbe",
  "atk-s0503a:1271_8": "devatāpariggahitattā cetiyavohārena voharitāni, bhagavato vihāre katepi ca tatheva",
  "atk-s0503a:1271_9": "paññāyanti. Ramaṇīyāti ettha vesāliyā tāva bhūmibhāgasampattiyā puggalasampattiyā",
  "atk-s0503a:1271_10": "sulabhapaccayatāya ca ramaṇīyabhāvo veditabbo. Vihārānaṃ pana nagarato nātidūratāya",
  "atk-s0503a:1271_11": "nāccāsannatāya gamanāgamanasampattiyā anākiṇṇavihāraṭṭhānatāya chāyūdakasampattiyā",
  "atk-s0503a:1271_12": "pavivekapatirūpatāya ca ramaṇīyatā daṭṭhabbā. Cattāro iddhipādāti ettha iddhipādapadassa",
  "atk-s0503a:1271_13": "attho heṭṭhā vuttoyeva. Bhāvitāti vaḍḍhitā. Bahulīkatāti punappunaṃ katā. Yānīkatāti",
  "atk-s0503a:1271_14": "yuttayānaṃ viya katā. Vatthukatāti patiṭṭhaṭṭhena vatthu viya katā. Anuṭṭhitāti adhiṭṭhitā.",
  "atk-s0503a:1271_15": "Paricitāti samantato citā suvaḍḍhitā. Susamāraddhāti suṭṭhu samāraddhā, ativiya sammā nipphāditāti.",
  "atk-s0503a:1272_0": "Evaṃ aniyamena kathetvā puna niyametvā dassetuṃ, “tathāgatassa kho”tiādimāha. Ettha",
  "atk-s0503a:1272_1": "ca kappanti āyukappaṃ. Tiṭṭheyyāti tasmiṃ tasmiṃ kāle yaṃ manussānaṃ āyuppamāṇaṃ,",
  "atk-s0503a:1272_2": "taṃ paripuṇṇaṃ katvā tiṭṭheyya dhareyya. Kappāvasesaṃ vāti “appaṃ vā bhiyyo vā”ti",
  "atk-s0503a:1272_3": "vuttaṃ vassasatato atirekaṃ vā. Mahāsīvatthero panāha – “buddhānaṃ aṭṭhāne gajjitaṃ",
  "atk-s0503a:1272_4": "nāma natthi. Yatheva hi veḷuvagāmake uppannaṃ māraṇantikaṃ vedanaṃ dasa māse vikkhambhesi,",
  "atk-s0503a:1272_5": "evaṃ punappunaṃ taṃ samāpattiṃ samāpajjitvā vikkhambhento imaṃ bhaddakappameva tiṭṭheyyā”ti.",
  "atk-s0503a:1272_6": "Kasmā pana na ṭhitoti? Upādinnakasarīraṃ nāma khaṇḍiccādīhi abhibhuyyati, buddhā",
  "atk-s0503a:1272_7": "ca pana khaṇḍiccādibhāvaṃ appatvā pañcame āyukoṭṭhāse bahujanassa piyamanāpakāleyeva",
  "atk-s0503a:1272_8": "parinibbāyanti. Buddhānubuddhesu aggasāvakamahāsāvakesu parinibbutesu aparivārena",
  "atk-s0503a:1272_9": "ekakeneva ṭhātabbaṃ hoti, daharasāmaṇeraparivārena vā. Tato “aho buddhānaṃ parisā”ti",
  "atk-s0503a:1272_10": "hīḷetabbataṃ āpajjeyya, tasmā na ṭhitoti. Evaṃ vuttepi so pana na ruccati, “āyukappo”ti",
  "atk-s0503a:1272_11": "idameva aṭṭhakathāya niyamitaṃ.",
  "atk-s0503a:1273_0": "Oḷārike nimitteti thūle saññuppādane. Thūlasaññuppādanañhetaṃ, “tiṭṭhatu bhagavā",
  "atk-s0503a:1273_1": "kappa”nti sakalakappaṃ avaṭṭhānayācanāya yadidaṃ “yassa kassaci, ānanda, cattāro",
  "atk-s0503a:1273_2": "iddhipādā bhāvitā”tiādinā aññāpadesena attano caturiddhipādabhāvanānubhāvena kappaṃ",
  "atk-s0503a:1273_3": "avaṭṭhānasamatthatāvibhāvanaṃ. Obhāseti pākaṭavacane. Pākaṭañcetaṃ vacanaṃ pariyāyaṃ",
  "atk-s0503a:1273_4": "muñcitvā ujukameva attano adhippāyavibhāvanaṃ.",
  "atk-s0503a:1274_0": "Bahujanahitāyāti mahājanassa hitatthāya. Bahujanasukhāyāti mahājanassa sukhatthāya.",
  "atk-s0503a:1274_1": "Lokānukampāyāti sattalokassa anukampaṃ paṭicca. Katarassa sattalokassa? Yo bhagavato",
  "atk-s0503a:1274_2": "dhammadesanaṃ sutvā paṭivijjhati, amatapānaṃ pivati, tassa. Bhagavato hi dhammacakkappavattanasuttadesanāya",
  "atk-s0503a:1274_3": "aññātakoṇḍaññappamukhā aṭṭhārasa brahmakoṭiyo dhammaṃ paṭivijjhiṃsu. Evaṃ yāva subhaddaparibbājakavinayanā",
  "atk-s0503a:1274_4": "dhammapaṭividdhasattānaṃ gaṇanā natthi, mahāsamayasuttaṃ maṅgalasuttaṃ cūḷarāhulovādasuttaṃ",
  "atk-s0503a:1274_5": "samacittasuttanti imesaṃ catunnaṃ suttānaṃ desanākāle abhisamayappattasattānaṃ paricchedo",
  "atk-s0503a:1274_6": "natthi, etassa aparimāṇassa sattalokassa anukampāya bhagavato ṭhānaṃ jātaṃ. Evaṃ",
  "atk-s0503a:1274_7": "anāgatepi bhavissatīti adhippāyena vadati. Devamanussānanti na kevalaṃ devamanussānaṃyeva,",
  "atk-s0503a:1274_8": "avasesānaṃ nāgasupaṇṇādīnampi atthāya hitāya sukhāya bhagavato ṭhānaṃ hoti. Sahetukapaṭisandhike",
  "atk-s0503a:1274_9": "pana maggaphalasacchikiriyāya bhabbapuggale dassetuṃ evaṃ vuttaṃ, tasmā aññesampi",
  "atk-s0503a:1274_10": "atthatthāya hitatthāya sukhatthāya bhagavā tiṭṭhatūti attho. Tattha atthāyāti idhalokasampattiatthāya.",
  "atk-s0503a:1274_11": "Hitāyāti paralokasampattihetubhūtahitatthāya. Sukhāyāti nibbānadhātusukhatthāya.",
  "atk-s0503a:1274_12": "Purimaṃ pana hitasukhaggahaṇaṃ sabbasādhāraṇavasena veditabbaṃ.",
  "atk-s0503a:1275_0": "Yathā taṃ mārena pariyuṭṭhitacittoti ettha nti nipātamattaṃ, yathā mārena pariyuṭṭhitacitto",
  "atk-s0503a:1275_1": "ajjhotthaṭacitto aññopi koci puthujjano paṭivijjhituṃ na sakkuṇeyya, evameva nāsakkhi",
  "atk-s0503a:1275_2": "paṭivijjhitunti attho. Māro hi yassa keci vipallāsā appahīnā, tassa cittaṃ pariyuṭṭhāti.",
  "atk-s0503a:1275_3": "Yassa pana sabbena sabbaṃ dvādasa vipallāsā appahīnā, tassa vattabbameva natthi,",
  "atk-s0503a:1275_4": "therassa ca cattāro vipallāsā appahīnā, tenassa cittaṃ pariyuṭṭhāsi. So pana cittapariyuṭṭhānaṃ",
  "atk-s0503a:1275_5": "karonto kiṃ karotīti? Bheravaṃ rūpārammaṇaṃ vā dasseti, saddārammaṇaṃ vā sāveti,",
  "atk-s0503a:1275_6": "tato sattā taṃ disvā vā sutvā vā satiṃ vissajjetvā vivaṭamukhā honti. Tesaṃ mukhena",
  "atk-s0503a:1275_7": "hatthaṃ pavesetvā hadayaṃ maddati, tato visaññino hutvā tiṭṭhanti. Therassa panesa",
  "atk-s0503a:1275_8": "mukhena hatthaṃ pavesetuṃ kiṃ sakkhissati, bheravārammaṇaṃ pana dasseti. Taṃ disvā",
  "atk-s0503a:1275_9": "thero nimittobhāsaṃ na paṭivijjhi. Jānantoyeva bhagavā kimatthaṃ yāvatatiyaṃ āmantesi?",
  "atk-s0503a:1275_10": "Parato “tiṭṭhatu, bhante bhagavā”ti yācite “tuyhevetaṃ dukkaṭaṃ, tuyhevetaṃ aparaddha”nti",
  "atk-s0503a:1275_11": "dosāropanena sokatanukaraṇatthaṃ. Passati hi bhagavā “ayaṃ mayi ativiya siniddhahadayo,",
  "atk-s0503a:1275_12": "so parato bhūmicālakāraṇañca āyusaṅkhārossajjanañca sutvā mama ciraṭṭhānaṃ yācissati,",
  "atk-s0503a:1275_13": "athāhaṃ ‘kissa tvaṃ puretaraṃ na yācasī’ti tasseva sīse dosaṃ pātessāmi, sattā ca",
  "atk-s0503a:1275_14": "attano aparādhena na tathā vihaññanti, tenassa soko tanuko bhavissatī”ti.",
  "atk-s0503a:1276": "Gaccha tvaṃ, ānandāti yasmā divāvihāratthāya idhāgato, tasmā, ānanda, gaccha tvaṃ yathārucitaṃ ṭhānaṃ divāvihārāya. Tenevāha – “yassa dāni kālaṃ maññasī”ti.",
  "atk-s0503a:1277_0": "Māro pāpimāti ettha satte anatthe niyojento māretīti māro. Pāpimāti tasseva vevacanaṃ.",
  "atk-s0503a:1277_1": "So hi pāpadhammena samannāgatattā ‘pāpimā’ti vuccati. Bhāsitā kho panesāti ayañhi",
  "atk-s0503a:1277_2": "bhagavati bodhimaṇḍe satta sattāhe atikkamitvā ajapālanigrodhe viharante attano dhītāsu",
  "atk-s0503a:1277_3": "āgantvā icchāvighātaṃ patvā gatāsu ayaṃ “attheso upāyo”ti cintento āgantvā “bhagavā",
  "atk-s0503a:1277_4": "yadatthaṃ tumhehi pāramiyo pūritā, so vo attho anuppatto, paṭividdhaṃ sabbaññutaññāṇaṃ,",
  "atk-s0503a:1277_5": "kiṃ te lokavicaraṇenā”ti vatvā yathā ajja evameva “parinibbātu dāni, bhante bhagavā”ti",
  "atk-s0503a:1277_6": "yāci. Bhagavā cassa “na tāvāha”ntiādīni vatvā paṭikkhipi. Taṃ sandhāya idāni “bhāsitā",
  "atk-s0503a:1277_7": "kho panesā”tiādimāha.",
  "atk-s0503a:1278_0": "Tattha viyattāti ariyamaggādhigamavasena byattā. Vinītāti tatheva kilesavinayanena",
  "atk-s0503a:1278_1": "vinītā. Visāradāti sārajjakarānaṃ diṭṭhivicikicchādīnaṃ pahānena visāradabhāvaṃ pattā.",
  "atk-s0503a:1278_2": "Bahussutāti tepiṭakavasena bahu sutametesanti bahussutā. Tameva dhammaṃ dhārentīti",
  "atk-s0503a:1278_3": "dhammadharā. Atha vā bahussutāti pariyattibahussutā ceva paṭivedhabahussutā ca. Dhammadharāti",
  "atk-s0503a:1278_4": "pariyattidhammānaṃ ceva paṭivedhadhammānañca dhāraṇato dhammadharāti evampettha attho",
  "atk-s0503a:1278_5": "veditabbo. Dhammānudhammappaṭipannāti ariyadhammassa anudhammabhūtaṃ vipassanādhammaṃ",
  "atk-s0503a:1278_6": "paṭipannā. Sāmīcippaṭipannāti ñāṇadassanavisuddhiyā anucchavikaṃ visuddhiparamparāpaṭipadaṃ",
  "atk-s0503a:1278_7": "paṭipannā. Anudhammacārinoti sallekhikaṃ tassā paṭipadāya anurūpaṃ appicchatādidhammaṃ",
  "atk-s0503a:1278_8": "caraṇasīlā. Sakaṃ ācariyakanti attano ācariyavādaṃ. Ācikkhissantīti ādito kathessanti,",
  "atk-s0503a:1278_9": "attanā uggahitaniyāmena pare uggaṇhāpessantīti attho. Desessantīti vācessanti, pāḷiṃ",
  "atk-s0503a:1278_10": "sammā vācessantīti attho. Paññapessantīti pajānāpessanti, pakāsessantīti attho. Paṭṭhapessantīti",
  "atk-s0503a:1278_11": "pakārena ṭhapessanti. Vivarissantīti vivaṭaṃ karissanti. Vibhajissantīti vibhattaṃ",
  "atk-s0503a:1278_12": "karissanti. Uttānīkarissantīti anuttānaṃ gambhīraṃ uttānaṃ pākaṭaṃ karissanti. Sahadhammenāti",
  "atk-s0503a:1278_13": "sahetukena sakāraṇena vacanena. Sappāṭihāriyanti yāvaniyyānikaṃ katvā. Dhammaṃ desessantīti",
  "atk-s0503a:1278_14": "navavidhalokuttaradhammaṃ pabodhessanti, pakāsessantīti attho.",
  "atk-s0503a:1279_0": "Ettha ca “paññapessantī”tiādīhi chahi padehi cha atthapadāni dassitāni, ādito pana",
  "atk-s0503a:1279_1": "dvīhi padehi cha byañjanapadānīti. Ettāvatā tepiṭakaṃ buddhavacanaṃ saṃvaṇṇanānayena",
  "atk-s0503a:1279_2": "saṅgahetvā dassitaṃ hoti. Vuttañhetaṃ nettiyaṃ “dvādasapadāni suttaṃ, taṃ sabbaṃ",
  "atk-s0503a:1279_3": "byañjanañca attho cā”ti.",
  "atk-s0503a:1280_0": "Brahmacariyanti sikkhattayasaṅgahitaṃ sakalaṃ sāsanabrahmacariyaṃ. Iddhanti samiddhaṃ",
  "atk-s0503a:1280_1": "jhānuppādavasena. Phītanti vuddhippattaṃ sabbaphāliphullaṃ abhiññāsampattivasena.",
  "atk-s0503a:1280_2": "Vitthārikanti vitthataṃ tasmiṃ tasmiṃ disābhāge patiṭṭhahanavasena. Bāhujaññanti",
  "atk-s0503a:1280_3": "bahūhi ñātaṃ paṭividdhaṃ bahujanābhisamayavasena. Puthubhūtanti sabbākāravasena puthulabhāvappattaṃ.",
  "atk-s0503a:1280_4": "Kathaṃ? Yāva devamanussehi suppakāsitanti yattakā viññujātikā devā manussā ca atthi,",
  "atk-s0503a:1280_5": "tehi sabbehi suṭṭhu pakāsitanti attho.",
  "atk-s0503a:1281_0": "Appossukkoti nirussukko līnavīriyo. “Tvañhi, pāpima, sattasattāhātikkamanato paṭṭhāya",
  "atk-s0503a:1281_1": "‘parinibbātu dāni, bhante bhagavā, parinibbātu sugato’ti viravanto āhiṇḍittha, ajja",
  "atk-s0503a:1281_2": "dāni paṭṭhāya vigatussāho hohi, mā mayhaṃ parinibbānatthāya vāyāmaṃ karohī”ti vadati.",
  "atk-s0503a:1281_3": "Sato sampajāno āyusaṅkhāraṃ ossajīti satiṃ sūpaṭṭhitaṃ katvā ñāṇena paricchinditvā",
  "atk-s0503a:1281_4": "āyusaṅkhāraṃ vissaji pajahi. Tattha na bhagavā hatthena leḍḍuṃ viya āyusaṅkhāraṃ",
  "atk-s0503a:1281_5": "ossaji, temāsamattameva pana samāpattiṃ samāpajjitvā tato paraṃ na samāpajjissāmīti",
  "atk-s0503a:1281_6": "cittaṃ uppādesi. Taṃ sandhāya vuttaṃ – “ossajī”ti, “vossajjī”tipi pāṭho.",
  "atk-s0503a:1282_0": "Kasmā pana bhagavā kappaṃ vā kappāvasesaṃ vā ṭhātuṃ samattho tattakaṃ kālaṃ aṭṭhatvā",
  "atk-s0503a:1282_1": "parinibbāyituṃ mārassa yācanāya āyusaṅkhāraṃ ossaji? Na bhagavā mārassa yācanāya",
  "atk-s0503a:1282_2": "āyusaṅkhāraṃ ossaji, nāpi therassa āyācanāya na ossajissati, temāsato pana paraṃ",
  "atk-s0503a:1282_3": "buddhaveneyyānaṃ abhāvato āyusaṅkhāraṃ ossaji. Ṭhānañhi nāma buddhānaṃ bhagavantānaṃ",
  "atk-s0503a:1282_4": "yāvadeva veneyyavinayanatthaṃ, te asati vineyyajane kena nāma kāraṇena ṭhassanti.",
  "atk-s0503a:1282_5": "Yadi ca mārassa yācanāya parinibbāyeyya, puretaraṃyeva parinibbāyeyya. Bodhimaṇḍepi",
  "atk-s0503a:1282_6": "hi mārena yācitaṃ, nimittobhāsakaraṇampi therassa sokatanukaraṇatthanti vuttovāyamattho.",
  "atk-s0503a:1282_7": "Apica buddhabaladīpanatthaṃ nimittobhāsakaraṇaṃ. Evaṃ mahānubhāvā buddhā bhagavantoyeva",
  "atk-s0503a:1282_8": "tiṭṭhantāpi attano ruciyāva tiṭṭhanti, parinibbāyantāpi attano ruciyāva parinibbāyantīti.",
  "atk-s0503a:1283_0": "Mahābhūmicāloti mahanto pathavīkampo. Tadā kira dasasahassilokadhātu akampittha.",
  "atk-s0503a:1283_1": "Bhiṃsanakoti bhayajanako. Devadundubhiyo ca phaliṃsūti devabheriyo nadiṃsu, devo",
  "atk-s0503a:1283_2": "sukkhagajjitaṃ gajji, akālavijjulatā nicchariṃsu, khaṇikavassaṃ vassīti vuttaṃ hoti.",
  "atk-s0503a:1284_0": "Etamatthaṃ viditvāti etaṃ saṅkhāravisaṅkhārānaṃ visesasaṅkhātaṃ atthaṃ sabbākārato",
  "atk-s0503a:1284_1": "viditvā. Imaṃ udānanti anavasesasaṅkhāre vissajjetvā attano visaṅkhāragamanadīpakaṃ",
  "atk-s0503a:1284_2": "udānaṃ udānesi. Kasmā udānesi? Koci nāma vadeyya “mārena pacchato pacchato anubandhitvā",
  "atk-s0503a:1284_3": "‘parinibbātu, bhante’ti upadduto bhayena bhagavā āyusaṅkhāraṃ ossajī”ti. “Tassokāso",
  "atk-s0503a:1284_4": "mā hotu, bhītassa udānaṃ nāma natthī”ti etassa dīpanatthaṃ pītivegavissaṭṭhaṃ udānaṃ",
  "atk-s0503a:1284_5": "udānesīti aṭṭhakathāsu vuttaṃ. Tato temāsamatteneva ca pana buddhakiccassa nipphajjanato",
  "atk-s0503a:1284_6": "evaṃ dīgharattaṃ mayā parihaṭoyaṃ dukkhabhāro na cirasseva nikkhipiyatīti passato",
  "atk-s0503a:1284_7": "parinibbānaguṇapaccavekkhaṇe tassa uḷāraṃ pītisomanassaṃ uppajji, tena pītivegena",
  "atk-s0503a:1284_8": "udānesīti yuttaṃ viya. Ekantena hi visaṅkhāraninno nibbānajjhāsayo satthā mahākaruṇāya",
  "atk-s0503a:1284_9": "balakkārena viya sattahitatthaṃ loke suciraṃ ṭhito. Tathā hi devasikaṃ catuvīsatikoṭisatasahassasaṅkhā",
  "atk-s0503a:1284_10": "samāpattiyo vaḷañjeti, sodāni mahākaruṇādhikārassa nipphannattā nibbānābhimukho anappakaṃ",
  "atk-s0503a:1284_11": "pītisomanassaṃ paṭisaṃvedesi. Teneva hi bhagavato kilesaparinibbānadivase viya khandhaparinibbānadivasepi",
  "atk-s0503a:1284_12": "sarīrābhā visesato vippasannā parisuddhā pabhassarā ahosīti.",
  "atk-s0503a:1285_0": "Gāthāya soṇasiṅgālādīnampi paccakkhabhāvato tulitaṃ paricchinnanti tulaṃ, kāmāvacarakammaṃ.",
  "atk-s0503a:1285_1": "Na tulaṃ atulaṃ, tulaṃ vā sadisamassa aññaṃ lokiyakammaṃ natthīti atulaṃ, mahaggatakammaṃ.",
  "atk-s0503a:1285_2": "Kāmāvacaraṃ rūpāvacaraṃ vā tulaṃ, arūpāvacaraṃ atulaṃ. Appavipākaṃ vā tulaṃ, bahuvipākaṃ",
  "atk-s0503a:1285_3": "atulaṃ. Sambhavanti sambhavassa hetubhūtaṃ, upapattijanakanti attho. Bhavasaṅkhāranti",
  "atk-s0503a:1285_4": "punabbhavasaṅkhāraṇakaṃ. Avassajīti vissajjesi. Munīti buddhamuni. Ajjhattaratoti",
  "atk-s0503a:1285_5": "niyakajjhattarato. Samāhitoti upacārappanāsamādhivasena samāhito. Abhindi kavacamivāti",
  "atk-s0503a:1285_6": "kavacaṃ viya abhindi. Attasambhavanti attani sañjātaṃ kilesaṃ. Idaṃ vuttaṃ hoti “savipākaṭṭhena",
  "atk-s0503a:1285_7": "sambhavaṃ, bhavābhavābhisaṅkharaṇaṭṭhena bhavasaṅkhāranti ca laddhanāmaṃ tulātulasaṅkhātaṃ",
  "atk-s0503a:1285_8": "lokiyakammañca ossaji, saṅgāmasīse mahāyodho kavacaṃ viya attasambhavaṃ kilesañca",
  "atk-s0503a:1285_9": "ajjhattarato samāhito hutvā abhindī”ti.",
  "atk-s0503a:1286_0": "Atha vā tulanti tulento tīrento. Atulañca sambhavanti nibbānañceva bhavañca. Bhavasaṅkhāranti",
  "atk-s0503a:1286_1": "bhavagāmikaṃ kammaṃ. Avassaji munīti “pañcakkhandhā aniccā, pañcannaṃ khandhānaṃ",
  "atk-s0503a:1286_2": "nirodho nibbānaṃ nicca”ntiādinā nayena tulento buddhamuni bhave ādīnavaṃ, nibbāne",
  "atk-s0503a:1286_3": "ca ānisaṃsaṃ disvā taṃ khandhānaṃ mūlabhūtaṃ bhavasaṅkhārakammaṃ “kammakkhayāya saṃvattatī”ti",
  "atk-s0503a:1286_4": "evaṃ vuttena kammakkhayakarena ariyamaggena avassaji. Kathaṃ ajjhattarato samāhito,",
  "atk-s0503a:1286_5": "abhindi kavacamivattasambhavaṃ. So hi vipassanāvasena ajjhattarato, samathavasena",
  "atk-s0503a:1286_6": "samāhitoti evaṃ pubbabhāgato paṭṭhāya samathavipassanābalena kavacaṃ viya attabhāvaṃ",
  "atk-s0503a:1286_7": "pariyonandhitvā ṭhitaṃ, attani sambhavattā “attasambhava”nti laddhanāmaṃ sabbaṃ kilesajālaṃ",
  "atk-s0503a:1286_8": "abhindi, kilesābhāveneva kammaṃ appaṭisandhikattā avassaṭṭhaṃ nāma hotīti evaṃ kilesappahānena",
  "atk-s0503a:1286_9": "kammaṃ pajahi. Iti bodhimūleyeva avassaṭṭhabhavasaṅkhāro bhagavā vekhamissakena viya",
  "atk-s0503a:1286_10": "jarasakaṭaṃ samāpattivekhamissakena attabhāvaṃ yāpentopi “ito temāsato uddhaṃ samāpattivekhamassa",
  "atk-s0503a:1286_11": "na dassāmī”ti cittuppādanena āyusaṅkhāraṃ ossajīti.",
  "atk-s0503a:1287": "Paṭhamasuttavaṇṇanā niṭṭhitā.",
  "atk-s0503a:1288": "2. Sattajaṭilasuttavaṇṇanā",
  "atk-s0503a:1289_0": "52. Dutiye bahidvārakoṭṭhaketi pāsādadvārakoṭṭhakassa bahi, na vihāradvārakoṭṭhakassa.",
  "atk-s0503a:1289_1": "So kira pāsādo lohapāsādo viya samantā catudvārakoṭṭhakaparivuto pākāraparikkhitto.",
  "atk-s0503a:1289_2": "Tesu pācīnadvārakoṭṭhakassa bahi pāsādacchāyāyaṃ pācīnalokadhātuṃ olokento paññattavarabuddhāsane",
  "atk-s0503a:1289_3": "nisinno hoti. Jaṭilāti jaṭāvanto tāpasavesadhārino. Nigaṇṭhāti setapaṭanigaṇṭharūpadhārino.",
  "atk-s0503a:1289_4": "Ekasāṭakāti ekasāṭakanigaṇṭhā viya ekaṃ pilotikakhaṇḍaṃ hatthe bandhitvā tenāpi sarīrassa",
  "atk-s0503a:1289_5": "purimabhāgaṃ paṭicchādetvā vicaraṇakā. Parūḷhakacchanakhalomāti parūḷhakacchalomā",
  "atk-s0503a:1289_6": "parūḷhanakhā parūḷhaavasesalomā ca, kacchādīsu dīghalomā dīghanakhā cāti attho. Khārivividhamādāyāti",
  "atk-s0503a:1289_7": "vividhaṃ khārādinānappakāraṃ pabbajitaparikkhārabhaṇḍikaṃ gahetvā. Avidūre atikkamantīti",
  "atk-s0503a:1289_8": "vihārassa avidūramaggena nagaraṃ pavisanti.",
  "atk-s0503a:1290_0": "Rājāhaṃ, bhante, pasenadi kosaloti ahaṃ, bhante, rājā pasenadi kosalo, mayhaṃ nāmaṃ",
  "atk-s0503a:1290_1": "tumhe jānāthāti. Kasmā pana rājā loke aggapuggalassa santike nisinno evarūpānaṃ nagganissirīkānaṃ",
  "atk-s0503a:1290_2": "añjaliṃ paggaṇhātīti? Saṅgaṇhanatthāya. Evañhissa ahosi “sacāhaṃ ettakampi etesaṃ",
  "atk-s0503a:1290_3": "na karissāmi, mayaṃ puttadāraṃ pahāya etassatthāya dubbhojanadukkhaseyyādīni anubhoma,",
  "atk-s0503a:1290_4": "ayaṃ amhākaṃ nipaccakāramattampi na karoti. Tasmiñhi kate amhe ‘ocarakā’ti jano aggahetvā",
  "atk-s0503a:1290_5": "‘pabbajitā’icceva sañjānissati, kiṃ imassa bhūtatthakathanenāti attanā diṭṭhaṃ sutaṃ",
  "atk-s0503a:1290_6": "paṭicchādetvā na katheyyuṃ, evaṃ kate pana anigūhitvā kathessantī”ti. Apica satthu",
  "atk-s0503a:1290_7": "ajjhāsayajānanatthampi evamakāsīti. Rājā kira bhagavantaṃ upasaṅkamantopi katipayakālaṃ",
  "atk-s0503a:1290_8": "sammāsambodhiṃ na saddahi. Tenassa evaṃ ahosi “yadi bhagavā sabbaṃ jānāti, mayā imesaṃ",
  "atk-s0503a:1290_9": "nipaccakāraṃ katvā ‘ime arahanto’ti vutte nānujāneyya, atha maṃ anuvattanto anujāneyya,",
  "atk-s0503a:1290_10": "kuto tassa sabbaññutā”ti. Evaṃ so satthu ajjhāsayajānanatthaṃ tathā akāsi. Bhagavā",
  "atk-s0503a:1290_11": "pana “ujukameva ‘na ime samaṇā ocarakā’ti vutte yadipi rājā saddahati, mahājano pana",
  "atk-s0503a:1290_12": "tamatthaṃ ajānanto na saddaheyya, samaṇo gotamo ‘rājā attano kathaṃ suṇātī’ti yaṃ",
  "atk-s0503a:1290_13": "kiñci mukhāruḷhaṃ kathetī’ti vadeyya, tadassa dīgharattaṃ ahitāya dukkhāya saṃvatteyya,",
  "atk-s0503a:1290_14": "añño ca guḷhakammaṃ vivaṭaṃ kataṃ bhaveyya, sayameva rājā tesaṃ ocarakabhāvaṃ kathessatī”ti",
  "atk-s0503a:1290_15": "ñatvā “dujjānaṃ kho eta”ntiādimāha.",
  "atk-s0503a:1291_0": "Tattha kāmabhogināti iminā pana rāgābhibhavaṃ, ubhayenāpi vikkhittacittataṃ dasseti.",
  "atk-s0503a:1291_1": "Puttasambādhasayananti puttehi sambādhasayanaṃ. Ettha ca puttasīsena dārapariggahaṃ,",
  "atk-s0503a:1291_2": "puttadāresu uppilāvitena tesaṃ gharāvāsādihetu sokābhibhavena cittassa saṃkiliṭṭhataṃ",
  "atk-s0503a:1291_3": "dasseti. Kāsikacandananti saṇhacandanaṃ, kāsikavatthañca candanañcāti vā attho. Mālāgandhavilepananti",
  "atk-s0503a:1291_4": "vaṇṇagandhatthāya mālā, sugandhabhāvatthāya gandhaṃ, chavirāgakaraṇatthāya vilepanaṃ",
  "atk-s0503a:1291_5": "dhārentena. Jātarūparajatanti suvaṇṇañceva avasiṭṭhadhanañca. Sādiyantenāti paṭiggaṇhantena.",
  "atk-s0503a:1291_6": "Sabbenapi kāmesu abhigiddhabhāvameva pakāseti.",
  "atk-s0503a:1292_0": "Saṃvāsenāti sahavāsena. Sīlaṃ veditabbanti “ayaṃ pesalo vā dussīlo vā”ti saṃvasantena",
  "atk-s0503a:1292_1": "ekasmiṃ ṭhāne saha vasantena jānitabbo. Tañca kho dīghena addhunā na ittaranti tañca",
  "atk-s0503a:1292_2": "sīlaṃ dīghena kālena veditabbaṃ, na ittarena. Katipayadivase hi saññatākāro saṃvutindriyākāro",
  "atk-s0503a:1292_3": "ca hutvā sakkā dassetuṃ. Manasi karotā no amanasi karotāti tampi “sīlamassa pariggaṇhissāmī”ti",
  "atk-s0503a:1292_4": "manasi karontena paccavekkhantena sakkā jānituṃ, na itarena. Paññavatāti tampi sappaññeneva",
  "atk-s0503a:1292_5": "paṇḍitena. Bālo hi manasi karontopi jānituṃ na sakkoti. Saṃvohārenāti kathanena.",
  "atk-s0503a:1293": "“Yo hi koci manussesu, vohāraṃ upajīvati;",
  "atk-s0503a:1294": "Evaṃ vāseṭṭha jānāhi, vāṇijo so na brāhmaṇo”ti. –",
  "atk-s0503a:1295_0": "Ettha hi vāṇijjaṃ vohāro nāma. “Cattāro ariyavohārā”ti ettha cetanā. “Saṅkhā samaññā",
  "atk-s0503a:1295_1": "paññatti vohāro”ti ettha paññatti. “Vohāramattena so vohareyyā”ti ettha kathā vohāro.",
  "atk-s0503a:1295_2": "Idhāpi so eva adhippeto. Ekaccassa hi sammukhākathā parammukhākathāya na sameti,",
  "atk-s0503a:1295_3": "parammukhākathā sammukhākathāya, tathā purimakathā pacchimakathāya, pacchimakathā",
  "atk-s0503a:1295_4": "ca purimakathāya. So kathentoyeva sakkā jānituṃ “asuci eso puggalo”ti. Sucisīlassa",
  "atk-s0503a:1295_5": "pana purimaṃ pacchimena, pacchimañca purimena, sammukhā kathitañca parammukhā kathitena,",
  "atk-s0503a:1295_6": "parammukhā kathitañca sammukhā kathitena sameti, tasmā kathentena sakkā sucibhāvo",
  "atk-s0503a:1295_7": "jānitunti pakāsento āha – “saṃvohārena soceyyaṃ veditabba”nti.",
  "atk-s0503a:1296_0": "Thāmoti ñāṇathāmo. Yassa hi ñāṇathāmo natthi, so uppannesu upaddavesu gahetabbagahaṇaṃ",
  "atk-s0503a:1296_1": "kattabbakaraṇaṃ apassanto advārikaṃ gharaṃ paviṭṭho viya carati. Tenāha – “āpadāsu",
  "atk-s0503a:1296_2": "kho, mahārāja, thāmo veditabbo”ti. Sākacchāyāti sahakathāya. Duppaññassa hi kathā",
  "atk-s0503a:1296_3": "udake geṇḍu viya uplavati, paññavato kathentassa paṭibhānaṃ anantaṃ hoti. Udakavipphandaneneva",
  "atk-s0503a:1296_4": "hi maccho khuddako mahanto vāti paññāyati.",
  "atk-s0503a:1297_0": "Iti bhagavā rañño ujukameva te “ime nāmā”ti avatvā arahantānaṃ anarahantānañca jānanūpāyaṃ",
  "atk-s0503a:1297_1": "pakāsesi. Rājā taṃ sutvā bhagavato sabbaññutāya desanāvilāsena ca abhippasanno “acchariyaṃ,",
  "atk-s0503a:1297_2": "bhante”tiādinā attano pasādaṃ pakāsetvā idāni te yāthāvato bhagavato ārocento “ete,",
  "atk-s0503a:1297_3": "bhante, mama purisā carā”tiādimāha. Tattha carāti apabbajitā eva pabbajitarūpena",
  "atk-s0503a:1297_4": "raṭṭhapiṇḍaṃ bhuñjantā paṭicchannakammantattā. Ocarakāti heṭṭhā carakā. Carā hi pabbatamatthakena",
  "atk-s0503a:1297_5": "carantāpi heṭṭhā carakāva nihīnakammattā. Atha vā ocarakāti carapurisā. Ocaritvāti",
  "atk-s0503a:1297_6": "avacaritvā vīmaṃsitvā, tasmiṃ tasmiṃ dese taṃ taṃ pavattiṃ ñatvāti attho. Osārissāmīti",
  "atk-s0503a:1297_7": "paṭipajjissāmi, karissāmīti attho. Rajojallanti rajañca malañca. Pavāhetvāti suṭṭhu",
  "atk-s0503a:1297_8": "vikkhālanavasena apanetvā. Kappitakesamassūti alaṅkārasatthe vuttavidhinā kappakehi",
  "atk-s0503a:1297_9": "chinnakesamassū. Kāmaguṇehīti kāmakoṭṭhāsehi, kāmabandhanehi vā samappitāti suṭṭhu",
  "atk-s0503a:1297_10": "appitā allīnā. Samaṅgibhūtāti sahabhūtā. Paricāressantīti indriyāni samantato cāressanti kīḷāpessanti vā.",
  "atk-s0503a:1298_0": "Etamatthaṃ viditvāti etaṃ tesaṃ rājapurisānaṃ attano udarassa kāraṇā pabbajitavesena",
  "atk-s0503a:1298_1": "lokavañcanasaṅkhātaṃ atthaṃ viditvā. Imaṃ udānanti imaṃ parādhīnatāparavañcanatāpaṭikkhepavibhāvanaṃ udānaṃ udānesi.",
  "atk-s0503a:1299_0": "Tattha na vāyameyya sabbatthāti dūteyyaocarakakammādike sabbasmiṃ pāpadhamme ime",
  "atk-s0503a:1299_1": "rājapurisā viya pabbajito na vāyameyya, vāyāmaṃ ussāhaṃ na kareyya, sabbattha yattha",
  "atk-s0503a:1299_2": "katthaci vāyāmaṃ akatvā appamattakepi puññasmiṃyeva vāyameyyāti adhippāyo. Nāññassa",
  "atk-s0503a:1299_3": "puriso siyāti pabbajitarūpena aññassa puggalassa sevakapuriso na siyā. Kasmā? Evarūpassapi",
  "atk-s0503a:1299_4": "ocarakādipāpakammassa kattabbattā. Nāññaṃ nissāya jīveyyāti aññaṃ paraṃ issarādiṃ",
  "atk-s0503a:1299_5": "nissāya “tappaṭibaddhaṃ me sukhadukkha”nti evaṃcitto hutvā na jīvikaṃ pavatteyya,",
  "atk-s0503a:1299_6": "attadīpo attasaraṇo anaññasaraṇo eva bhaveyya. Atha vā anatthāvahato “ocaraṇa”nti",
  "atk-s0503a:1299_7": "laddhanāmakattā aññaṃ akusalakammaṃ nissāya na jīveyya. Dhammena na vaṇiṃ careti",
  "atk-s0503a:1299_8": "dhanādiatthāya dhammaṃ na katheyya. Yo hi dhanādihetu paresaṃ dhammaṃ deseti, so",
  "atk-s0503a:1299_9": "dhammena vāṇijjaṃ karoti nāma, evaṃ dhammena taṃ na careyya. Atha vā dhanādīnaṃ atthāya",
  "atk-s0503a:1299_10": "kosalarañño puriso viya ocarakādikammaṃ karonto parehi anāsaṅkanīyatāya pabbajjāliṅgasamādānādīni",
  "atk-s0503a:1299_11": "anutiṭṭhanto dhammena vāṇijjaṃ karoti nāma. Yopi idha parisuddhaṃ brahmacariyaṃ carantopi",
  "atk-s0503a:1299_12": "aññataraṃ devanikāyaṃ paṇidhāya brahmacariyaṃ carati, sopi dhammena vāṇijjaṃ karoti",
  "atk-s0503a:1299_13": "nāma, evaṃ dhammena vāṇijjaṃ na care, na kareyyāti attho.",
  "atk-s0503a:1300": "Dutiyasuttavaṇṇanā niṭṭhitā.",
  "atk-s0503a:1301": "3. Paccavekkhaṇasuttavaṇṇanā",
  "atk-s0503a:1302_0": "53. Tatiye attano aneke pāpake akusale dhamme pahīneti lobhadosamohaviparītamanasikāraahirikānottappakodhūpanāhamakkhapalāsaissāmacchariyamāyā-",
  "atk-s0503a:1302_1": "sāṭheyyathambhasārambhamānātimānamadapamādataṇhāavijjātividhākusalamūladuccaritasaṃkilesavisama-",
  "atk-s0503a:1302_2": "saññāvitakkapapañcacatubbidhavipallāsaāsavaoghayogaganthāgatigamanataṇhupādānapañcavidha-",
  "atk-s0503a:1302_3": "cetokhilapañcacetovinibandhanīvaraṇābhinandanachavivāda- mūlataṇhākāyasattānusayaaṭṭhamicchattanava-",
  "atk-s0503a:1302_4": "taṇhāmūlakadasākusalakammapathadvāsaṭṭhidiṭṭhigataaṭṭhasatataṇhāvicaritādippabhede",
  "atk-s0503a:1302_5": "attano santāne anādikālapavatte diyaḍḍhasahassakilese taṃsahagate cāpi aneke pāpake",
  "atk-s0503a:1302_6": "lāmake akosallasambhūtaṭṭhena akusale dhamme anavasesaṃ saha vāsanāya bodhimūleyeva",
  "atk-s0503a:1302_7": "pahīne ariyamaggena samucchinne paccavekkhamāno “ayampi me kileso pahīno, ayampi",
  "atk-s0503a:1302_8": "me kileso pahīno”ti anupadapaccavekkhaṇāya paccavekkhamāno bhagavā nisinno hoti.",
  "atk-s0503a:1303_0": "Aneke ca kusale dhammeti sīlasamādhipaññāvimuttivimuttiñāṇadassanaṃ cattāro satipaṭṭhānā,",
  "atk-s0503a:1303_1": "cattāro sammappadhānā, cattāro iddhipādā, cattāro ariyamaggā, cattāri phalāni, catasso",
  "atk-s0503a:1303_2": "paṭisambhidā, catuyoniparicchedakañāṇaṃ, cattāro ariyavaṃsā, cattāri vesārajjañāṇāni,",
  "atk-s0503a:1303_3": "pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,",
  "atk-s0503a:1303_4": "pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā",
  "atk-s0503a:1303_5": "saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā,",
  "atk-s0503a:1303_6": "cha anuttariyāni, cha nibbedhabhāgiyā paññā, cha abhiññā, cha asādhāraṇañāṇāni, satta",
  "atk-s0503a:1303_7": "aparihāniyā dhammā, satta ariyadhanāni, satta bojjhaṅgā, satta sappurisadhammā, satta",
  "atk-s0503a:1303_8": "nijjaravatthūni, satta saññā, satta dakkhiṇeyyapuggaladesanā, satta khīṇāsavabaladesanā,",
  "atk-s0503a:1303_9": "aṭṭha paññāpaṭilābhahetudesanā, aṭṭha sammattāni, aṭṭha lokadhammātikkamā, aṭṭha",
  "atk-s0503a:1303_10": "ārambhavatthūni, aṭṭha akkhaṇadesanā, aṭṭha mahāpurisavitakkā, aṭṭha abhibhāyatanadesanā,",
  "atk-s0503a:1303_11": "aṭṭha vimokkhā, nava yonisomanasikāramūlakā dhammā, nava pārisuddhipadhāniyaṅgāni,",
  "atk-s0503a:1303_12": "nava sattāvāsadesanā, nava āghātappaṭivinayā, nava saññā, nava nānattāni, nava anupubbavihārā,",
  "atk-s0503a:1303_13": "dasa nāthakaraṇā dhammā, dasa kasiṇāyatanāni, dasa kusalakammapathā, dasa sammattāni,",
  "atk-s0503a:1303_14": "dasa ariyavāsā, dasa asekkhā dhammā, dasa tathāgatabalāni, ekādasa mettānisaṃsā,",
  "atk-s0503a:1303_15": "dvādasa dhammacakkākārā, terasa dhutaṅgaguṇā, cuddasa buddhañāṇāni, pannarasa vimuttiparipācanīyā",
  "atk-s0503a:1303_16": "dhammā, soḷasavidhā ānāpānassati, soḷasa aparantapanīyā dhammā, aṭṭhārasa mahāvipassanā,",
  "atk-s0503a:1303_17": "aṭṭhārasa buddhadhammā, ekūnavīsati paccavekkhaṇañāṇāni, catucattālīsa ñāṇavatthūni,",
  "atk-s0503a:1303_18": "paññāsa udayabbayañāṇāni, paropaññāsa kusalā dhammā, sattasattati ñāṇavatthūni, catuvīsatikoṭisatasahassasamāpattisañcārimahāvajirañāṇaṃ,",
  "atk-s0503a:1303_19": "anantanayasamantapaṭṭhānapavicayapaccavekkhaṇadesanāñāṇāni, tathā anantāsu lokadhātūsu",
  "atk-s0503a:1303_20": "anantānaṃ sattānaṃ āsayādivibhāvanañāṇāni cāti evamādike aneke attano kusale anavajjadhamme",
  "atk-s0503a:1303_21": "anantakālaṃ pāramiparibhāvanāya maggabhāvanāya ca pāripūriṃ vuddhiṃ gate “imepi anavajjadhammā",
  "atk-s0503a:1303_22": "mayi saṃvijjanti, imepi anavajjadhammā mayi saṃvijjantī”ti rucivasena manasikārābhimukhe",
  "atk-s0503a:1303_23": "buddhaguṇe vaggavagge puñjapuñje katvā paccavekkhamāno nisinno hoti. Te ca kho sapadesato",
  "atk-s0503a:1303_24": "eva, na nippadesato. Sabbe buddhaguṇe bhagavatāpi anupadaṃ anavasesato manasi kātuṃ",
  "atk-s0503a:1303_25": "na sakkā anantāparimeyyabhāvato.",
  "atk-s0503a:1304": "Vuttañhetaṃ –",
  "atk-s0503a:1305": "“Buddhopi buddhassa bhaṇeyya vaṇṇaṃ,",
  "atk-s0503a:1306": "Kappampi ce aññamabhāsamāno;",
  "atk-s0503a:1307": "Khīyetha kappo ciradīghamantare,",
  "atk-s0503a:1308": "Vaṇṇo na khīyetha tathāgatassā”ti.",
  "atk-s0503a:1309": "Aparampi vuttaṃ –",
  "atk-s0503a:1310": "“Asaṅkhyeyyāni nāmāni, saguṇena mahesino;",
  "atk-s0503a:1311": "Guṇena nāmamuddheyyaṃ, api nāma sahassato”ti.",
  "atk-s0503a:1312_0": "Tadā hi bhagavā pacchābhattaṃ piṇḍapātappaṭikkanto vihāraṃ pavisitvā gandhakuṭippamukhe",
  "atk-s0503a:1312_1": "ṭhatvā bhikkhūsu vattaṃ dassetvā gatesu mahāgandhakuṭiṃ pavisitvā paññattavarabuddhāsane",
  "atk-s0503a:1312_2": "nisinno attano atītajātivisayaṃ ñāṇaṃ pesesi. Athassa tāni nirantaraṃ poṅkhānupoṅkhaṃ",
  "atk-s0503a:1312_3": "anantāparimāṇappabhedā upaṭṭhahiṃsu. So “evaṃ mahantassa nāma dukkhakkhandhassa mūlabhūtā",
  "atk-s0503a:1312_4": "ime kilesā”ti kilesavisayaṃ ñāṇācāraṃ pesetvā te pahānamukhena anupadaṃ paccavekkhitvā",
  "atk-s0503a:1312_5": "“ime vata kilesā anavasesato mayhaṃ suṭṭhu pahīnā”ti puna tesaṃ pahānakaraṃ sākāraṃ",
  "atk-s0503a:1312_6": "saparivāraṃ sauddesaṃ ariyamaggaṃ paccavekkhanto anantāparimāṇabhede attano sīlādianavajjadhamme",
  "atk-s0503a:1312_7": "manasākāsi. Tena vuttaṃ –",
  "atk-s0503a:1313": "“Tena kho pana samayena bhagavā attano aneke pāpake akusale dhamme pahīne paccavekkhamāno nisinno hoti, aneke ca kusale dhamme bhāvanāpāripūriṃ gate”ti.",
  "atk-s0503a:1314": "Evaṃ paccavekkhitvā uppannapītisomanassuddesabhūtaṃ imaṃ udānaṃ udānesi.",
  "atk-s0503a:1315_0": "Tattha ahu pubbeti arahattamaggañāṇuppattito pubbe sabbopi cāyaṃ rāgādiko kilesagaṇo",
  "atk-s0503a:1315_1": "mayhaṃ santāne ahu āsi, na imasmiṃ kilesagaṇe kocipi kileso nāhosi. Tadā nāhūti tadā",
  "atk-s0503a:1315_2": "tasmiṃ kāle ariyamaggakkhaṇe so kilesagaṇo na ahu na āsi, tattha aṇumattopi kileso",
  "atk-s0503a:1315_3": "aggamaggakkhaṇe appahīno nāma natthi. “Tato nāhū”tipi paṭhanti, tato arahattamaggakkhaṇato",
  "atk-s0503a:1315_4": "paraṃ nāsīti attho. Nāhu pubbeti yo cāyaṃ mama aparimāṇo anavajjadhammo etarahi bhāvanāpāripūriṃ",
  "atk-s0503a:1315_5": "gato upalabbhati, sopi ariyamaggakkhaṇato pubbe na ahu na āsi. Tadā ahūti yadā pana",
  "atk-s0503a:1315_6": "me aggamaggañāṇaṃ uppannaṃ, tadā sabbopi me anavajjadhammo āsi. Aggamaggādhigamena",
  "atk-s0503a:1315_7": "hi saddhiṃ sabbepi sabbaññuguṇā buddhānaṃ hatthagatā eva honti.",
  "atk-s0503a:1316_0": "Na cāhu na ca bhavissati, na cetarahi vijjatīti yo pana so anavajjadhammo ariyamaggo",
  "atk-s0503a:1316_1": "mayhaṃ bodhimaṇḍe uppanno, yena sabbo kilesagaṇo anavasesaṃ pahīno, so yathā mayhaṃ",
  "atk-s0503a:1316_2": "maggakkhaṇato pubbe na cāhu na ca ahosi, evaṃ attanā pahātabbakilesābhāvato te kilesā",
  "atk-s0503a:1316_3": "viya ayampi na ca bhavissati anāgate na uppajjissati, etarahi paccuppannakālepi na",
  "atk-s0503a:1316_4": "vijjati na upalabbhati attanā kattabbakiccābhāvato. Na hi ariyamaggo anekavāraṃ pavattati.",
  "atk-s0503a:1316_5": "Tenevāha – “na pāraṃ diguṇaṃ yantī”ti.",
  "atk-s0503a:1317_0": "Iti bhagavā ariyamaggena attano santāne anavasesaṃ pahīne akusale dhamme bhāvanāpāripūriṃ",
  "atk-s0503a:1317_1": "gate aparimāṇe anavajjadhamme ca paccavekkhamāno attupanāyikapītivegavissaṭṭhaṃ udānaṃ",
  "atk-s0503a:1317_2": "udānesi. Purimāya kathāya purimavesārajjadvayameva kathitaṃ, pacchimadvayaṃ sammāsambodhiyā",
  "atk-s0503a:1317_3": "pakāsitattā pakāsitameva hotīti.",
  "atk-s0503a:1318": "Tatiyasuttavaṇṇanā niṭṭhitā.",
  "atk-s0503a:1319": "4. Paṭhamanānātitthiyasuttavaṇṇanā",
  "atk-s0503a:1320_0": "54. Catutthe nānātitthiyasamaṇabrāhmaṇaparibbājakāti ettha taranti etena saṃsāroghanti",
  "atk-s0503a:1320_1": "titthaṃ, nibbānamaggo. Idha pana viparītavipallāsavasena diṭṭhigatikehi tathā gahitadiṭṭhidassanaṃ",
  "atk-s0503a:1320_2": "“tittha”nti adhippetaṃ. Tasmiṃ sassatādinānākāre titthe niyuttāti nānātitthiyā, nagganigaṇṭhādisamaṇā",
  "atk-s0503a:1320_3": "ceva kaṭhakalāpādibrāhmaṇā ca pokkharasātādiparibbājakā ca samaṇabrāhmaṇaparibbājakā.",
  "atk-s0503a:1320_4": "Nānātitthiyā ca te samaṇabrāhmaṇaparibbājakā cāti nānātitthiyasamaṇabrāhmaṇaparibbājakā.",
  "atk-s0503a:1321_0": "“Sassato attā ca loko cā”tiādinā passanti etāya, sayaṃ vā passati, tathā dassanamattameva",
  "atk-s0503a:1321_1": "vāti diṭṭhi, micchābhinivesassetaṃ adhivacanaṃ. Sassatādivasena nānā anekavidhā diṭṭhiyo",
  "atk-s0503a:1321_2": "etesanti nānādiṭṭhikā. Sassatādivaseneva khamanaṃ khanti, rocanaṃ ruci, atthato “sassato",
  "atk-s0503a:1321_3": "attā ca loko cā”tiādinā pavatto cittavipallāso saññāvipallāso ca. Tathā nānā khantiyo",
  "atk-s0503a:1321_4": "etesanti nānākhantikā, nānā ruciyo etesanti nānārucikā. Diṭṭhigatikā hi pubbabhāge",
  "atk-s0503a:1321_5": "tathā tathā cittaṃ rocetvā khamāpetvā ca pacchā “idameva saccaṃ moghamañña”nti abhinivisanti.",
  "atk-s0503a:1321_6": "Atha vā “aniccaṃ nicca”ntiādinā tathā tathā dassanavasena diṭṭhi, khamanavasena khanti,",
  "atk-s0503a:1321_7": "ruccanavasena rucīti evaṃ tīhipi padehi diṭṭhi eva vuttāti veditabbā. Nānādiṭṭhinissayanissitāti",
  "atk-s0503a:1321_8": "sassatādiparikappavasena nānāvidhaṃ diṭṭhiyā nissayaṃ vatthuṃ kāraṇaṃ, diṭṭhisaṅkhātameva",
  "atk-s0503a:1321_9": "vā nissayaṃ nissitā allīnā upagatā, taṃ anissajjitvā ṭhitāti attho. Diṭṭhiyopi hi",
  "atk-s0503a:1321_10": "diṭṭhigatikānaṃ abhinivesākārānaṃ nissayā honti.",
  "atk-s0503a:1322_0": "Santīti atthi saṃvijjanti upalabbhanti. Eketi ekacce. Samaṇabrāhmaṇāti pabbajjūpagamena",
  "atk-s0503a:1322_1": "samaṇā, jātiyā brāhmaṇā, lokena vā samaṇāti ca brāhmaṇāti ca evaṃ gahitā. Evaṃvādinoti",
  "atk-s0503a:1322_2": "evaṃ idāni vattabbākārena vadantīti evaṃvādino. Evaṃ idāni vattabbākārena pavattā",
  "atk-s0503a:1322_3": "diṭṭhi etesanti evaṃdiṭṭhino. Tattha dutiyena diṭṭhigatikānaṃ micchābhiniveso dassito,",
  "atk-s0503a:1322_4": "paṭhamena tesaṃ yathābhinivesaṃ paresaṃ tattha patiṭṭhāpanavasena vohāro.",
  "atk-s0503a:1323_0": "Sassato loko, idameva saccaṃ moghamaññanti ettha lokoti attā. So hi diṭṭhigatikehi",
  "atk-s0503a:1323_1": "lokiyanti ettha puññaṃ pāpaṃ tabbipākā, sayaṃ vā kārakādibhāvena abhiyuttehi lokiyatīti",
  "atk-s0503a:1323_2": "lokoti adhippeto. Svāyaṃ sassato amaro nicco dhuvoti yadidaṃ amhākaṃ dassanaṃ idameva",
  "atk-s0503a:1323_3": "saccaṃ aviparītaṃ, aññaṃ pana asassatotiādi paresaṃ dassanaṃ moghaṃ micchāti attho.",
  "atk-s0503a:1323_4": "Etena cattāropi sassatavādā dassitā honti. Asassatoti na sassato, anicco adhuvo cavanadhammoti",
  "atk-s0503a:1323_5": "attho. “Asassato”ti sassatabhāvappaṭikkhepeneva ucchedo dīpitoti sattapi ucchedavādā dīpitā honti.",
  "atk-s0503a:1324_0": "Antavāti sapariyanto parivaṭumo paricchinnappamāṇo, na sabbagatoti attho. Etena sarīraparimāṇo",
  "atk-s0503a:1324_1": "aṅguṭṭhaparimāṇo avayavaparimāṇo paramāṇuparimāṇo attāti evamādivādā dassitā honti.",
  "atk-s0503a:1324_2": "Anantavāti apariyanto, sabbagatoti attho. Etena kapilakaṇādādivādā dīpitā honti.",
  "atk-s0503a:1325_0": "Taṃ jīvaṃ taṃ sarīranti yaṃ sarīraṃ, tadeva jīvasaṅkhātaṃ vatthu, yañca jīvasaṅkhātaṃ",
  "atk-s0503a:1325_1": "vatthu, tadeva sarīranti jīvañca sarīrañca advayaṃ samanupassati. Etena ājīvakānaṃ",
  "atk-s0503a:1325_2": "viya “rūpī attā”ti ayaṃ vādo dassito hoti. Aññaṃ jīvaṃ aññaṃ sarīranti iminā pana",
  "atk-s0503a:1325_3": "“arūpī attā”ti ayaṃ vādo dassito.",
  "atk-s0503a:1326_0": "Hoti tathāgato paraṃ maraṇāti ettha tathāgatoti satto. Tañhi diṭṭhigatiko kārakavedakādisaṅkhātaṃ,",
  "atk-s0503a:1326_1": "niccadhuvādisaṅkhātaṃ vā tathābhāvaṃ gatoti tathāgatoti voharati, so maraṇato idhakāyassa",
  "atk-s0503a:1326_2": "bhedato paraṃ uddhaṃ hoti, atthi saṃvijjatīti attho. Etena sassataggāhamukhena soḷasa",
  "atk-s0503a:1326_3": "saññīvādā aṭṭha asaññīvādā aṭṭha ca nevasaññīnāsaññīvādā dassitā honti. Na hotīti",
  "atk-s0503a:1326_4": "natthi na upalabbhati. Etena ucchedavādo dassito. Hoti ca na ca hotīti atthi ca natthi",
  "atk-s0503a:1326_5": "cāti. Etena ekaccasassatavādā satta saññīvādā ca dassitā. Neva hoti na na hotīti",
  "atk-s0503a:1326_6": "iminā pana amarāvikkhepavādo dassitoti veditabbaṃ.",
  "atk-s0503a:1327_0": "Ime kira diṭṭhigatikā nānādesato āgantvā sāvatthiyaṃ paṭivasantā ekadā samayappavādake",
  "atk-s0503a:1327_1": "sannipatitvā attano attano vādaṃ paggayha aññavāde khuṃsentā vivādāpannā ahesuṃ.",
  "atk-s0503a:1327_2": "Tena vuttaṃ “te bhaṇḍanajātā”tiādi.",
  "atk-s0503a:1328_0": "Tattha bhaṇḍanaṃ nāma kalahassa pubbabhāgo. Bhaṇḍanajātāti jātabhaṇḍanā. Kalahoti",
  "atk-s0503a:1328_1": "kalaho eva, kalassa vā hananato kalaho daṭṭhabbo. Aññamaññassa viruddhavādaṃ āpannāti",
  "atk-s0503a:1328_2": "vivādāpannā. Mammaghaṭṭanato mukhameva sattīti mukhasatti, pharusavācā. Phalūpacārena",
  "atk-s0503a:1328_3": "viya hi kāraṇaṃ kāraṇūpacārena phalampi vohariyati yathā taṃ “sukho buddhuppādo,",
  "atk-s0503a:1328_4": "pāpakammaṃ paccanubhotī”ti ca. Tāhi mukhasattīhi vitudantā vijjhantā viharanti. Ediso",
  "atk-s0503a:1328_5": "dhammoti dhammo aviparītasabhāvo ediso evarūpo, yathā mayā vuttaṃ “sassato loko”ti.",
  "atk-s0503a:1328_6": "Nediso dhammoti na ediso dhammo, yathā tayā vuttaṃ “asassato loko”ti, evaṃ sesapadehipi",
  "atk-s0503a:1328_7": "yojetabbaṃ. So ca titthiyānaṃ vivādo sakalanagare pākaṭo jāto. Atha bhikkhū sāvatthiṃ",
  "atk-s0503a:1328_8": "piṇḍāya paviṭṭhā taṃ sutvā “atthi no idaṃ kathāpābhataṃ, yaṃ nūna mayaṃ imaṃ pavattiṃ",
  "atk-s0503a:1328_9": "bhagavato āroceyyāma, appeva nāma taṃ nissāya satthu saṇhasukhumaṃ dhammadesanaṃ",
  "atk-s0503a:1328_10": "labheyyāmā”ti te pacchābhattaṃ dhammadesanākāle bhagavato etamatthaṃ ārocesuṃ. Tena",
  "atk-s0503a:1328_11": "vuttaṃ – “atha kho sambahulā bhikkhū”tiādi.",
  "atk-s0503a:1329_0": "Taṃ sutvā bhagavā aññatitthiyānaṃ dhammassa ayathābhūtapajānanaṃ pakāsento “aññatitthiyā,",
  "atk-s0503a:1329_1": "bhikkhave”tiādimāha. Tattha andhāti paññācakkhuvirahena andhā. Tenāha “acakkhukā”ti.",
  "atk-s0503a:1329_2": "Paññā hi idha “cakkhū”ti adhippetā. Tathā hi vuttaṃ “atthaṃ na jānantī”tiādi. Tattha",
  "atk-s0503a:1329_3": "atthaṃ na jānantīti idhalokatthaṃ paralokatthaṃ na jānanti, idhalokaparalokesu vuddhiṃ",
  "atk-s0503a:1329_4": "abbhudayaṃ nāvabujjhanti, paramatthe pana nibbāne kathāvakā. Ye hi nāma pavattimattepi",
  "atk-s0503a:1329_5": "sammūḷhā, te kathaṃ nivattiṃ jānissantīti. Anatthaṃ na jānantīti yadaggena te atthaṃ",
  "atk-s0503a:1329_6": "na jānanti, tadaggena anatthampi na jānanti. Yasmā dhammaṃ na jānanti, tasmā adhammampi",
  "atk-s0503a:1329_7": "na jānanti. Te hi vipariyesaggāhitāya dhammaṃ kusalampi akusalaṃ karonti, adhammampi",
  "atk-s0503a:1329_8": "akusalaṃ kusalaṃ karonti. Na kevalañca dhammādhammesu eva, atha kho tassa vipākesupi",
  "atk-s0503a:1329_9": "sammūḷhā. Tathā hi te kammampi vipākaṃ katvā voharanti, vipākampi kammaṃ katvā. Tathā",
  "atk-s0503a:1329_10": "dhammaṃ sabhāvadhammampi na jānanti, adhammaṃ asabhāvadhammampi na jānanti. Evaṃbhūtā",
  "atk-s0503a:1329_11": "ca sabhāvadhammaṃ asabhāvadhammañca, asabhāvadhammaṃ sabhāvadhammañca katvā pavedenti.",
  "atk-s0503a:1330_0": "Iti bhagavā titthiyānaṃ mohadiṭṭhipaṭilābhabhāvena paññācakkhuvekallato andhabhāvaṃ",
  "atk-s0503a:1330_1": "dassetvā idāni tamatthaṃ jaccandhūpamāya pakāsetuṃ “bhūtapubbaṃ, bhikkhave”tiādimāha.",
  "atk-s0503a:1330_2": "Tattha bhūtapubbanti pubbe bhūtaṃ, atītakāle nibbattaṃ. Aññataro rājā ahosīti purātano",
  "atk-s0503a:1330_3": "nāmagottehi loke apākaṭo eko rājā ahosi. So rājā aññataraṃ purisaṃ āmantesīti tassa",
  "atk-s0503a:1330_4": "kira rañño sobhaggappattaṃ sabbaṅgasampannaṃ attano opavayhaṃ hatthiṃ upaṭṭhānaṃ",
  "atk-s0503a:1330_5": "āgataṃ disvā etadahosi – “bhaddakaṃ vata, bho, hatthiyānaṃ dassanīya”nti. Tena ca",
  "atk-s0503a:1330_6": "samayena eko jaccandho rājaṅgaṇena gacchati. Taṃ disvā rājā cintesi – “mahājāniyā",
  "atk-s0503a:1330_7": "kho ime andhā ye evarūpaṃ dassanīyaṃ na labhanti daṭṭhuṃ. Yaṃnūnāhaṃ imissā sāvatthiyā",
  "atk-s0503a:1330_8": "yattakā jaccandhā sabbe te sannipātāpetvā ekadesaṃ ekadesaṃ hatthena phusāpetvā tesaṃ",
  "atk-s0503a:1330_9": "vacanaṃ suṇeyya”nti. Keḷisīlo rājā ekena purisena sāvatthiyā sabbe jaccandhe sannipātāpetvā",
  "atk-s0503a:1330_10": "tassa purisassa saññaṃ adāsi “yathā ekeko jaccandho sīsādikaṃ ekekaṃyeva hatthissa",
  "atk-s0503a:1330_11": "aṅgaṃ phusitvā ‘hatthī mayā diṭṭho’ti saññaṃ uppādesi, tathā karohī”ti. So puriso",
  "atk-s0503a:1330_12": "tathā akāsi. Atha rājā te jaccandhe paccekaṃ pucchi “kīdiso, bhaṇe, hatthī”ti. Te",
  "atk-s0503a:1330_13": "attanā diṭṭhadiṭṭhāvayavameva hatthiṃ katvā vadantā “ediso hatthī, nediso hatthī”ti",
  "atk-s0503a:1330_14": "aññamaññaṃ kalahaṃ karontā hatthādīhi upakkamitvā rājaṅgaṇe mahantaṃ kolāhalaṃ akaṃsu.",
  "atk-s0503a:1330_15": "Rājā saparijano tesaṃ taṃ vippakāraṃ disvā phāsukehi bhijjamānehi hadayena uggatena",
  "atk-s0503a:1330_16": "mahāhasitaṃ hasi. Tena vuttaṃ – “atha kho, bhikkhave, so rājā…pe… attamano ahosī”ti.",
  "atk-s0503a:1331_0": "Tattha ambhoti ālapanaṃ. Yāvatakāti yattakā. Jaccandhāti jātiyā andhā, jātito paṭṭhāya",
  "atk-s0503a:1331_1": "acakkhukā. Ekajjhanti ekato. Bhaṇeti abahumānālāpo. Hatthiṃ dassehīti yathāvuttaṃ",
  "atk-s0503a:1331_2": "hatthiṃ sayāpetvā dassehi. So ca susikkhitattā aparipphandanto nipajji. Diṭṭho no",
  "atk-s0503a:1331_3": "hatthīti hatthena parāmasanaṃ dassanaṃ katvā āhaṃsu. Tena purisena sīsaṃ parāmasāpetvā",
  "atk-s0503a:1331_4": "“ediso hatthī”ti saññāpitattā tādisaṃyeva naṃ hatthiṃ sañjānantā jaccandhā “ediso",
  "atk-s0503a:1331_5": "deva hatthī seyyathāpi kumbho”ti vadiṃsu. Kumbhoti ca ghaṭoti attho. Khīloti nāgadantakhīlo.",
  "atk-s0503a:1331_6": "Soṇḍoti hattho. Naṅgalīsāti naṅgalassa sirassa īsā. Kāyoti sarīraṃ. Koṭṭhoti kusūlo.",
  "atk-s0503a:1331_7": "Pādoti jaṅgho. Thūṇoti thambho. Naṅguṭṭhanti vāḷassa urimappadeso. Vāladhīti vālassa",
  "atk-s0503a:1331_8": "aggappadeso. Muṭṭhīhi saṃsumbhiṃsūti muṭṭhiyo bandhitvā pahariṃsu, muṭṭhighātaṃ akaṃsu.",
  "atk-s0503a:1331_9": "Attamano ahosīti keḷisīlattā so rājā tena jaccandhānaṃ kalahena attamano pahāsena gahitamano ahosi.",
  "atk-s0503a:1332_0": "Evameva khoti upamāsaṃsandanaṃ. Tassattho – bhikkhave, yathā te jaccandhā acakkhukā",
  "atk-s0503a:1332_1": "ekaṅgadassino anavasesato hatthiṃ apassitvā attanā diṭṭhāvayavamattaṃ hatthisaññāya",
  "atk-s0503a:1332_2": "itarehi diṭṭhaṃ ananujānantā aññamaññaṃ vivādaṃ āpannā kalahaṃ akaṃsu, evameva ime",
  "atk-s0503a:1332_3": "aññatitthiyā sakkāyassa ekadesaṃ rūpavedanādiṃ attano diṭṭhidassanena yathādiṭṭhaṃ",
  "atk-s0503a:1332_4": "“attā”ti maññamānā tassa sassatādibhāvaṃ āropetvā “idameva saccaṃ moghamañña”nti",
  "atk-s0503a:1332_5": "abhinivisitvā aññamaññaṃ vivadanti, yathābhūtaṃ pana atthānatthaṃ dhammādhammañca",
  "atk-s0503a:1332_6": "na jānanti. Tasmā andhā acakkhukā jaccandhapaṭibhāgāti.",
  "atk-s0503a:1333_0": "Etamatthaṃ viditvāti etaṃ titthiyānaṃ dhammasabhāvaṃ yathābhūtaṃ ajānantānaṃ apassantānaṃ",
  "atk-s0503a:1333_1": "jaccandhānaṃ viya hatthimhi yathādassanaṃ micchābhinivesaṃ, tattha ca vivādāpattiṃ",
  "atk-s0503a:1333_2": "sabbākārato viditvā tadatthadīpakaṃ imaṃ udānaṃ udānesi.",
  "atk-s0503a:1334_0": "Tattha imesu kira sajjanti, eke samaṇabrāhmaṇāti idhekacce pabbajjūpagamanena samaṇā,",
  "atk-s0503a:1334_1": "jātimattena brāhmaṇā “sassato loko”tiādinayappavattesu imesu eva asāresu diṭṭhigatesu",
  "atk-s0503a:1334_2": "diṭṭhābhinandanavasena, imesu vā rūpādīsu upādānakkhandhesu evaṃ aniccesu dukkhesu",
  "atk-s0503a:1334_3": "vipariṇāmadhammesu taṇhābhinandanadiṭṭhābhinandanānaṃ vasena “etaṃ mamā”tiādinā sajjanti",
  "atk-s0503a:1334_4": "kira. Aho nesaṃ sammohoti dasseti. Kirasaddo cettha arucisūcanattho. Tena tattha",
  "atk-s0503a:1334_5": "saṅgakāraṇābhāvameva dīpeti. Na kevalaṃ sajjanti eva, atha kho viggayha naṃ vivadanti",
  "atk-s0503a:1334_6": "“na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ ājānāmī”tiādinā viggāhikakathānuyogavasena",
  "atk-s0503a:1334_7": "viggayha vivadanti vivādaṃ āpajjanti. Nanti cettha nipātamattaṃ. Atha vā viggayha",
  "atk-s0503a:1334_8": "nanti naṃ diṭṭhinissayaṃ sakkāyadiṭṭhimeva vā viparītadassanattā sassatādivasena",
  "atk-s0503a:1334_9": "aññamaññaṃ viruddhaṃ gahetvā vivadanti visesato vadanti, attano eva vādaṃ visiṭṭhaṃ",
  "atk-s0503a:1334_10": "aviparītaṃ katvā abhinivissa voharanti. Yathā kiṃ? Janā ekaṅgadassino yatheva jaccandhajanā",
  "atk-s0503a:1334_11": "hatthissa ekekaṅgadassino “yaṃ yaṃ attanā phusitvā ñātaṃ, taṃ tadeva hatthī”ti gahetvā",
  "atk-s0503a:1334_12": "aññamaññaṃ viggayha vivadiṃsu, evaṃsampadamidanti attho. Ivasaddo cettha luttaniddiṭṭhoti veditabbo.",
  "atk-s0503a:1335": "Catutthasuttavaṇṇanā niṭṭhitā.",
  "atk-s0503a:1336": "5. Dutiyanānātitthiyasuttavaṇṇanā",
  "atk-s0503a:1337": "55. Pañcame sassato attā ca loko cāti rūpādīsu aññataraṃ attāti ca lokoti ca gahetvā taṃ sassataṃ niccanti aññepi ca tathā gāhentā voharanti. Yathāha –",
  "atk-s0503a:1338": "“Rūpaṃ attā ceva loko ca sassato cāti attānañca lokañca paññapenti. Vedanaṃ… saññaṃ… saṅkhāre… viññāṇaṃ attā ca loko ca sassato cāti attānañca lokañca paññapentī”ti.",
  "atk-s0503a:1339_0": "Atha vā attāti ahaṅkāravatthu, lokoti mamaṅkāravatthu, yaṃ “attaniya”nti vuccati.",
  "atk-s0503a:1339_1": "Attāti vā sayaṃ, lokoti paro. Attāti vā pañcasu upādānakkhandhesu eko khandho, itaro",
  "atk-s0503a:1339_2": "loko. Attāti vā saviññāṇako khandhasantāno, aviññāṇako loko. Evaṃ taṃ taṃ attāti",
  "atk-s0503a:1339_3": "ca lokoti ca yathādassanaṃ dvidhā gahetvā tadubhayaṃ “nicco dhuvo sassato”ti abhinivissa",
  "atk-s0503a:1339_4": "voharanti. Etena cattāro sassatavādā dassitā. Asassatoti sattapi ucchedavādā dassitā.",
  "atk-s0503a:1339_5": "Sassato ca asassato cāti ekacco attā ca loko ca sassato, ekacco asassatoti evaṃ sassato",
  "atk-s0503a:1339_6": "ca asassato cāti attho. Atha vā sveva attā ca loko ca attagatidiṭṭhikānaṃ viya sassato",
  "atk-s0503a:1339_7": "ca asassato ca, siyā sassatoti evamettha attho veditabbo. Sabbathāpi iminā ekaccasassatavādo",
  "atk-s0503a:1339_8": "dassito. Neva sassato nāsassatoti iminā amarāvikkhepavādo dassito. Te hi sassatavāde",
  "atk-s0503a:1339_9": "asassatavāde ca dosaṃ disvā “neva sassato nāsassato attā ca loko cā”ti vikkhepaṃ karontā vivadanti.",
  "atk-s0503a:1340_0": "Sayaṃkatoti attanā kato. Yathā hi tesaṃ tesaṃ sattānaṃ attā ca attano dhammānudhammaṃ",
  "atk-s0503a:1340_1": "katvā sukhadukkhāni paṭisaṃvedeti, evaṃ attāva attānaṃ tassa ca upabhogabhūtaṃ kiñcanaṃ",
  "atk-s0503a:1340_2": "palibodhasaṅkhātaṃ lokañca karoti, abhinimminātīti attaladdhi viya ayampi tesaṃ laddhi.",
  "atk-s0503a:1340_3": "Paraṃkatoti parena kato, attato parena issarena vā purisena vā pajāpatinā vā kālena",
  "atk-s0503a:1340_4": "vā pakatiyā vā attā ca loko ca kato, nimmitoti attho. Sayaṃkato ca paraṃkato cāti",
  "atk-s0503a:1340_5": "yasmā attānañca lokañca nimminantā issarādayo na kevalaṃ sayameva nimminanti, atha",
  "atk-s0503a:1340_6": "kho tesaṃ tesaṃ sattānaṃ dhammādhammānaṃ sahakārīkāraṇaṃ labhitvāva, tasmā sayaṃkato",
  "atk-s0503a:1340_7": "ca paraṃkato ca attā ca loko cāti ekaccānaṃ laddhi. Asayaṃkāro aparaṃkāroti natthi",
  "atk-s0503a:1340_8": "etassa sayaṃkāroti asayaṃkāro, natthi etassa parakāroti aparakāro. Anunāsikāgamaṃ",
  "atk-s0503a:1340_9": "katvā vuttaṃ “aparaṃkāro”ti. Ayaṃ ubhayattha dosaṃ disvā ubhayaṃ paṭikkhipati. Atha",
  "atk-s0503a:1340_10": "kathaṃ uppannoti āha – adhiccasamuppannoti yadicchāya samuppanno kenaci kāraṇena",
  "atk-s0503a:1340_11": "vinā uppannoti adhiccasamuppannavādo dassito. Tena ca ahetukavādopi saṅgahito hoti.",
  "atk-s0503a:1341_0": "Idāni ye diṭṭhigatikā attānaṃ viya sukhadukkhampi tassa guṇabhūtaṃ kiñcanabhūtaṃ",
  "atk-s0503a:1341_1": "vā sassatādivasena abhinivissa voharanti, tesaṃ taṃ vādaṃ dassetuṃ “santeke samaṇabrāhmaṇā”tiādi",
  "atk-s0503a:1341_2": "vuttaṃ. Taṃ vuttanayameva.",
  "atk-s0503a:1342": "Etamatthaṃ viditvāti ettha pana idha jaccandhūpamāya anāgatattā taṃ hitvā heṭṭhā vuttanayeneva attho yojetabbo, tathā gāthāya.",
  "atk-s0503a:1343_0": "Tattha antarāva visīdanti, apatvāva tamogadhanti ayaṃ viseso. Tassattho – evaṃ diṭṭhigatesu",
  "atk-s0503a:1343_1": "diṭṭhinissayesu āsajjamānā diṭṭhigatikā kāmoghādīnaṃ catunnaṃ oghānaṃ, saṃsāramahoghasseva",
  "atk-s0503a:1343_2": "vā antarāva vemajjhe eva yaṃ tesaṃ pārabhāvena patiṭṭhaṭṭhena vā ogadhasaṅkhātaṃ",
  "atk-s0503a:1343_3": "nibbānaṃ tadadhigamūpāyo vā ariyamaggo taṃ appatvāva anadhigantvāva visīdanti saṃsīdanti.",
  "atk-s0503a:1343_4": "Ogādhanti patiṭṭhahanti etena, ettha vāti ogādho, ariyamaggo nibbānañca. Ogādhamevettha",
  "atk-s0503a:1343_5": "rassattaṃ katvā ogadhanti vuttaṃ. Taṃ ogadhaṃ tamogadhanti padavibhāgo.",
  "atk-s0503a:1344": "Pañcamasuttavaṇṇanā niṭṭhitā.",
  "atk-s0503a:1345": "6. Tatiyanānātitthiyasuttavaṇṇanā",
  "atk-s0503a:1346_0": "56. Chaṭṭhe sabbaṃ heṭṭhā vuttanayameva. Imaṃ udānanti ettha pana diṭṭhitaṇhāmānesu",
  "atk-s0503a:1346_1": "dosaṃ disvā te dūrato vajjetvā saṅkhāre yathābhūtaṃ passato ca tattha anādīnavadassitāya",
  "atk-s0503a:1346_2": "micchābhiniviṭṭhassa yathābhūtaṃ apassato ca yathākkamaṃ saṃsārato ativattanānativattanadīpakaṃ",
  "atk-s0503a:1346_3": "imaṃ udānaṃ udānesīti attho yojetabbo.",
  "atk-s0503a:1347_0": "Tattha ahaṅkārapasutāyaṃ pajāti “sayaṃkato attā ca loko cā”ti evaṃ vuttasayaṃkārasaṅkhātaṃ",
  "atk-s0503a:1347_1": "ahaṅkāraṃ tathāpavattaṃ diṭṭhiṃ pasutā anuyuttā ayaṃ pajā micchābhiniviṭṭho sattakāyo.",
  "atk-s0503a:1347_2": "Paraṃkārūpasaṃhitāti paro añño issarādiko sabbaṃ karotīti evaṃ pavattaparaṃkāradiṭṭhisannissitā",
  "atk-s0503a:1347_3": "tāya upasaṃhitāti paraṃkārūpasaṃhitā. Etadeke nābbhaññaṃsūti etaṃ diṭṭhidvayaṃ eke",
  "atk-s0503a:1347_4": "samaṇabrāhmaṇā tattha dosadassino hutvā nānujāniṃsu. Kathaṃ? Sati hi sayaṃkāre kāmakārato",
  "atk-s0503a:1347_5": "sattānaṃ iṭṭheneva bhavitabbaṃ, na aniṭṭhena. Na hi koci attano dukkhaṃ icchati,",
  "atk-s0503a:1347_6": "bhavati ca aniṭṭhaṃ, tasmā na sayaṃkāro. Paraṃkāropi yadi issarahetuko, svāyaṃ issaro",
  "atk-s0503a:1347_7": "attatthaṃ vā kareyya paratthaṃ vā. Tattha yadi attatthaṃ, attanā akatakicco siyā",
  "atk-s0503a:1347_8": "asiddhassa sādhanato. Atha vā paratthaṃ sabbesaṃ hitasukhameva nipphajjeyya, na ahitaṃ",
  "atk-s0503a:1347_9": "dukkhaṃ nipphajjati, tasmā issaravasena na paraṃkāro sijjhati. Yadi ca issarasaṅkhātaṃ",
  "atk-s0503a:1347_10": "aññanirapekkhaṃ niccamekakāraṇaṃ pavattiyā siyā, kammena uppatti na siyā, sabbeheva",
  "atk-s0503a:1347_11": "ekajjhaṃ uppajjitabbaṃ kāraṇassa sannihitattā. Athassa aññampi sahakārīkāraṇaṃ icchitaṃ,",
  "atk-s0503a:1347_12": "taññeva hetu, kiṃ issarena apariniṭṭhitasāmatthiyena parikappitena. Yathā ca issarahetuko",
  "atk-s0503a:1347_13": "paraṃkāro na sijjhati, evaṃ pajāpatipurisapakatibrahmakālādihetutopi na sijjhateva",
  "atk-s0503a:1347_14": "tesampi asiddhattā vuttadosānativattanato ca. Tena vuttaṃ “etadeke nābbhaññaṃsū”ti.",
  "atk-s0503a:1347_15": "Ye pana yathāvutte sayaṃkāraparaṃkāre nānujānantāpi adhiccasamuppannaṃ attānañca",
  "atk-s0503a:1347_16": "lokañca paññapenti, tepi na naṃ sallanti addasuṃ adhiccasamuppannantivādinopi micchābhinivesaṃ",
  "atk-s0503a:1347_17": "anatikkamanato yathābhūtaṃ ajānantānaṃ diṭṭhigataṃ tattha tattha dukkhuppādanato",
  "atk-s0503a:1347_18": "vijjhanaṭṭhena “salla”nti na passiṃsu.",
  "atk-s0503a:1348_0": "Etañca sallaṃ paṭikacca passatoti yo pana āraddhavipassako pañcapi upādānakkhandhe",
  "atk-s0503a:1348_1": "aniccato dukkhato anattato samanupassati, so etañca tividhaṃ viparītadassanaṃ aññañca",
  "atk-s0503a:1348_2": "sakalaṃ micchābhinivesaṃ tesañca nissayabhūte pañcupādānakkhandhepi tujjanato duruddhārato",
  "atk-s0503a:1348_3": "ca “salla”nti paṭikacca pubbeyeva vipassanāpaññāya passati. Evaṃ passato ariyamaggakkhaṇe",
  "atk-s0503a:1348_4": "ekanteneva ahaṃ karomīti na tassa hoti. Yathā ca attano kārakabhāvo tassa na upaṭṭhāti,",
  "atk-s0503a:1348_5": "evaṃ paro karotīti na tassa hoti, kevalaṃ pana aniccasaṅkhātaṃ paṭiccasamuppannadhammamattameva",
  "atk-s0503a:1348_6": "hoti. Ettāvatā sammāpaṭipannassa sabbathāpi diṭṭhimānābhāvova dassito. Tena ca arahattappattiyā",
  "atk-s0503a:1348_7": "saṃsārasamatikkamo pakāsito hoti.",
  "atk-s0503a:1349_0": "Idāni yo diṭṭhigate allīno, na so saṃsārato sīsaṃ ukkhipituṃ sakkoti, taṃ dassetuṃ",
  "atk-s0503a:1349_1": "“mānupetā”ti gāthamāha. Tattha mānupetā ayaṃ pajāti ayaṃ sabbāpi diṭṭhigatikasaṅkhātā",
  "atk-s0503a:1349_2": "pajā sattakāyo “mayhaṃ diṭṭhi sundarā, mayhaṃ ādāno sundaro”ti attano gāhassa saṃpaggahalakkhaṇena",
  "atk-s0503a:1349_3": "mānena upetā samannāgatā. Mānaganthā mānavinibaddhāti tato eva tena aparāparaṃ uppajjamānena",
  "atk-s0503a:1349_4": "yathā taṃ diṭṭhiṃ na paṭinissajjati, evaṃ attano santānassa ganthitattā vinibaddhattā",
  "atk-s0503a:1349_5": "ca mānaganthā mānavinibaddhā. Diṭṭhīsu sārambhakathā, saṃsāraṃ nātivattatīti “idameva",
  "atk-s0503a:1349_6": "saccaṃ moghamañña”nti attukkaṃsanaparavambhanavasena attano diṭṭhābhinivesena paresaṃ",
  "atk-s0503a:1349_7": "diṭṭhīsu sārambhakathā virodhakathā saṃsāranāyikānaṃ avijjātaṇhānaṃ appahānato saṃsāraṃ",
  "atk-s0503a:1349_8": "nātivattati, na atikkamatīti attho.",
  "atk-s0503a:1350": "Chaṭṭhasuttavaṇṇanā niṭṭhitā.",
  "atk-s0503a:1351": "7. Subhūtisuttavaṇṇanā",
  "atk-s0503a:1352_0": "57. Sattame subhūtīti tassa therassa nāmaṃ. So hi āyasmā padumuttarassa bhagavato",
  "atk-s0503a:1352_1": "pādamūle katābhinīhāro kappasatasahassaṃ upacitapuññasambhāro imasmiṃ buddhuppāde",
  "atk-s0503a:1352_2": "uḷāravibhave gahapatikule uppanno bhagavato dhammadesanaṃ sutvā saṃvegajāto gharā",
  "atk-s0503a:1352_3": "nikkhamma pabbajitvā katādhikārattā ghaṭento vāyamanto na cirasseva chaḷabhiñño jāto,",
  "atk-s0503a:1352_4": "brahmavihārabhāvanāya pana ukkaṃsapāramippattiyā “etadaggaṃ, bhikkhave, mama sāvakānaṃ",
  "atk-s0503a:1352_5": "bhikkhūnaṃ araṇavihārīnaṃ yadidaṃ subhūtī”ti araṇavihāre bhagavatā etadagge ṭhapito.",
  "atk-s0503a:1352_6": "So ekadivasaṃ sāyanhasamayaṃ divāṭṭhānato vihāraṅgaṇaṃ otiṇṇo catuparisamajjhe bhagavantaṃ",
  "atk-s0503a:1352_7": "dhammaṃ desentaṃ disvā “desanāpariyosāne vuṭṭhahitvā vandissāmī”ti kālaparicchedaṃ",
  "atk-s0503a:1352_8": "katvā bhagavato avidūre aññatarasmiṃ rukkhamūle nisinno phalasamāpattiṃ samāpajji.",
  "atk-s0503a:1352_9": "Tena vuttaṃ – “tena kho pana samayena āyasmā subhūti…pe… samāpajjitvā”ti.",
  "atk-s0503a:1353_0": "Tattha dutiyajjhānato paṭṭhāya rūpāvacarasamādhi sabbopi arūpāvacarasamādhi avitakkasamādhi",
  "atk-s0503a:1353_1": "eva. Idha pana catutthajjhānapādako arahattaphalasamādhi “avitakkasamādhī”ti adhippeto.",
  "atk-s0503a:1353_2": "Dutiyajjhānādīhi pahīnā micchāvitakkā na tāva suppahīnā accantapahānābhāvato, ariyamaggena",
  "atk-s0503a:1353_3": "pana pahīnā eva puna pahānakiccābhāvato. Tasmā aggamaggapariyosānabhūto arahattaphalasamādhi",
  "atk-s0503a:1353_4": "sabbesaṃ micchāvitakkānaṃ pahānante uppannattā visesato “avitakkasamādhī”ti vattabbataṃ",
  "atk-s0503a:1353_5": "arahati, pageva catutthajjhānapādako. Tena vuttaṃ – “idha pana catutthajjhānapādako",
  "atk-s0503a:1353_6": "arahattaphalasamādhi ‘avitakkasamādhī’ti adhippeto”ti.",
  "atk-s0503a:1354": "Etamatthaṃ viditvāti etaṃ āyasmato subhūtissa sabbamicchāvitakkasabbasaṃkilesapahānasaṅkhātaṃ atthaṃ sabbākārato jānitvā tadatthadīpakaṃ imaṃ udānaṃ udānesi.",
  "atk-s0503a:1355_0": "Tattha yassa vitakkā vidhūpitāti yena ariyapuggalena, yassa vā ariyapuggalassa kāmavitakkādayo",
  "atk-s0503a:1355_1": "sabbepi micchāvitakkā vidhūpitā ariyamaggañāṇena santāpitā samucchinnā. Ajjhattaṃ",
  "atk-s0503a:1355_2": "suvikappitā asesāti niyakajjhattasaṅkhāte attano santāne uppajjanārahā suvikappitā",
  "atk-s0503a:1355_3": "suṭṭhu vikappitā asesato, kiñcipi asesetvā susamucchinnāti attho. Taṃ saṅgamaticca",
  "atk-s0503a:1355_4": "arūpasaññīti ettha nti nipātamattaṃ. Atha vā hetuattho taṃsaddo. Yasmā anavasesena",
  "atk-s0503a:1355_5": "micchāvitakkā samucchinnā, tasmā rāgasaṅgādikaṃ pañcavidhaṃ saṅgaṃ, sabbampi vā kilesasaṅgaṃ",
  "atk-s0503a:1355_6": "aticca atikkamitvā atikkamanahetu rūpasabhāvābhāvato ruppanasaṅkhātassa ca vikārassa",
  "atk-s0503a:1355_7": "tattha abhāvato nibbikārahetubhāvato vā “arūpa”nti laddhanāmaṃ nibbānaṃ ārammaṇaṃ",
  "atk-s0503a:1355_8": "katvā pavattāhi maggaphalasaññāhi arūpasaññī. Catuyogātigatoti kāmayogo bhavayogo",
  "atk-s0503a:1355_9": "diṭṭhiyogo avijjāyogoti cattāro yoge yathārahaṃ catūhipi maggehi atikkamitvā gato.",
  "atk-s0503a:1355_10": "Na jātu metīti makāro padasandhikaro, jātu ekaṃseneva punabbhavāya na eti, āyatiṃ",
  "atk-s0503a:1355_11": "punabbhavābhinibbatti tassa natthīti attho. “Na jāti metī”tipi paṭhanti, so evattho.",
  "atk-s0503a:1355_12": "Iti bhagavā āyasmato subhūtissa arahattaphalasamāpattivihāraṃ anupādisesanibbānañca",
  "atk-s0503a:1355_13": "ārabbha pītivegavissaṭṭhaṃ udānaṃ udānesi.",
  "atk-s0503a:1356": "Sattamasuttavaṇṇanā niṭṭhitā.",
  "atk-s0503a:1357": "8. Gaṇikāsuttavaṇṇanā",
  "atk-s0503a:1358_0": "58. Aṭṭhame dve pūgāti dve gaṇā. Aññatarissā gaṇikāyāti aññatarāya nagarasobhiniyā.",
  "atk-s0503a:1358_1": "Sārattāti suṭṭhu rattā. Paṭibaddhacittāti kilesavasena baddhacittā. Rājagahe kira",
  "atk-s0503a:1358_2": "ekasmiṃ chaṇadivase bahū dhuttapurisā gaṇabandhanena vicarantā ekamekassa ekamekaṃ",
  "atk-s0503a:1358_3": "vesiṃ ānetvā uyyānaṃ pavisitvā chaṇakīḷaṃ kīḷiṃsu. Tato parampi dve tayo chaṇadivase",
  "atk-s0503a:1358_4": "taṃ taṃyeva vesiṃ ānetvā chaṇakīḷaṃ kīḷiṃsu. Athāparasmiṃ chaṇadivase aññepi dhuttā",
  "atk-s0503a:1358_5": "tatheva chaṇakīḷaṃ kīḷitukāmā vesiyo ānentā purimadhuttehi pubbe ānītaṃ ekaṃ vesiṃ",
  "atk-s0503a:1358_6": "ānenti. Itare taṃ disvā “ayaṃ amhākaṃ pariggaho”ti āhaṃsu. Tepi tatheva āhaṃsu. “Evaṃ",
  "atk-s0503a:1358_7": "amhākaṃ pariggaho, amhākaṃ pariggaho”ti kalahaṃ vaḍḍhetvā pāṇippahārādīni akaṃsu.",
  "atk-s0503a:1358_8": "Tena vuttaṃ – “tena kho pana samayena rājagahe dve pūgā”tiādi. Tattha upakkamantīti",
  "atk-s0503a:1358_9": "paharanti. Maraṇampi nigacchantīti balavūpakkamehi maraṇaṃ upagacchanti, itarepi",
  "atk-s0503a:1358_10": "maraṇamattaṃ maraṇappamāṇadukkhaṃ pāpuṇanti.",
  "atk-s0503a:1359_0": "Etamatthaṃ viditvāti etaṃ kāmesu gedhaṃ vivādamūlaṃ sabbānatthamūlanti sabbākārato",
  "atk-s0503a:1359_1": "viditvā. Imaṃ udānanti antadvaye ca majjhimāya paṭipattiyā ādīnavānisaṃsavibhāvanaṃ",
  "atk-s0503a:1359_2": "imaṃ udānaṃ udānesi.",
  "atk-s0503a:1360_0": "Tattha yañca pattanti yaṃ rūpādipañcakāmaguṇajātaṃ pattaṃ “natthi kāmesu doso”ti",
  "atk-s0503a:1360_1": "diṭṭhiṃ purakkhatvā vā apurakkhatvā vā etarahi laddhaṃ anubhuyyamānaṃ. Yañca pattabbanti",
  "atk-s0503a:1360_2": "yañca kāmaguṇajātameva “bhuñjitabbā kāmā, paribhuñjitabbā kāmā, āsevitabbā kāmā,",
  "atk-s0503a:1360_3": "paṭisevitabbā kāmā, yo kāme paribhuñjati, so lokaṃ vaḍḍheti, yo lokaṃ vaḍḍheti, so",
  "atk-s0503a:1360_4": "bahuṃ puññaṃ pasavatī”ti diṭṭhiṃ upanissāya taṃ anissajjitvā katena kammunā anāgate",
  "atk-s0503a:1360_5": "pattabbaṃ anubhavitabbañca. Ubhayametaṃ rajānukiṇṇanti etaṃ ubhayaṃ pattaṃ pattabbañca",
  "atk-s0503a:1360_6": "rāgarajādīhi anukiṇṇaṃ. Sampatte hi vatthukāme anubhavanto rāgarajena vokiṇṇo hoti,",
  "atk-s0503a:1360_7": "tattha pana saṃkiliṭṭhacittassa phale āyatiṃ āpanne domanassuppattiyā dosarajena",
  "atk-s0503a:1360_8": "vokiṇṇo hoti, ubhayatthāpi moharajena vokiṇṇo hoti. Kassa panetaṃ rajānukiṇṇanti",
  "atk-s0503a:1360_9": "āha – “āturassānusikkhato”ti kāmapatthanāvasena kilesāturassa, tassa ca phalena dukkhāturassa",
  "atk-s0503a:1360_10": "ca ubhayatthāpi paṭikārābhilāsāya kilesaphale anusikkhato.",
  "atk-s0503a:1361_0": "Tathā yañca pattanti yaṃ acelakavatādivasena pattaṃ attaparitāpanaṃ. Yañca pattabbanti",
  "atk-s0503a:1361_1": "yaṃ micchādiṭṭhikammasamādānahetu apāyesu pattabbaṃ phalaṃ. Ubhayametaṃ rajānukiṇṇanti",
  "atk-s0503a:1361_2": "tadubhayaṃ dukkharajānukiṇṇaṃ. Āturassāti kāyakilamathena dukkhāturassa. Anusikkhatoti",
  "atk-s0503a:1361_3": "micchādiṭṭhiṃ, tassā samādāyake puggale ca anusikkhato.",
  "atk-s0503a:1362_0": "Ye ca sikkhāsārāti yehi yathāsamādinnaṃ sīlabbatādisaṅkhātaṃ sikkhaṃ sārato gahetvā",
  "atk-s0503a:1362_1": "“iminā saṃsārasuddhī”ti kathitā. Tenāha – sīlabbataṃ jīvitaṃ brahmacariyaṃ upaṭṭhānasārāti.",
  "atk-s0503a:1362_2": "Tattha yaṃ “na karomī”ti oramati, taṃ sīlaṃ, visabhojanakicchācaraṇādikaṃ vataṃ,",
  "atk-s0503a:1362_3": "sākabhakkhatādijīvikā jīvitaṃ, methunavirati brahmacariyaṃ, etesaṃ anutiṭṭhanaṃ upaṭṭhānaṃ,",
  "atk-s0503a:1362_4": "bhūtapiṇḍakaparibhaṇḍādivasena khandhadevasivādiparicaraṇaṃ vā upaṭṭhānaṃ, evametehi",
  "atk-s0503a:1362_5": "yathāvuttehi sīlādīhi saṃsārasuddhi hotīti tāni sārato gahetvā ṭhitā samaṇabrāhmaṇā",
  "atk-s0503a:1362_6": "sikkhāsārā sīlabbataṃ jīvitaṃ brahmacariyaṃ “upaṭṭhānasārā”ti veditabbā. Ayameko",
  "atk-s0503a:1362_7": "antoti ayaṃ sīlabbataparāmāsavasena attakilamathānuyogasaṅkhāto majjhimāya paṭipattiyā",
  "atk-s0503a:1362_8": "uppathabhūto lāmakaṭṭhena ca eko anto. Ayaṃ dutiyo antoti ayaṃ kāmasukhallikānuyogo",
  "atk-s0503a:1362_9": "kāmesu pātabyatāpattisaṅkhāto dutiyo vuttanayena anto.",
  "atk-s0503a:1363_0": "Iccete ubho antāti kāmasukhallikānuyogo attakilamathānuyogo ca iti ete ubho antā.",
  "atk-s0503a:1363_1": "Te ca kho etarahi patte, āyatiṃ pattabbe ca kilesadukkharajānukiṇṇe kāmaguṇe attaparitāpane",
  "atk-s0503a:1363_2": "ca allīnehi kilesadukkhāturānaṃ anusikkhantehi, sayañca kilesadukkhāturehi paṭipajjitabbattā",
  "atk-s0503a:1363_3": "lāmakā uppathabhūtā cāti antā. Kaṭasivaḍḍhanāti andhaputhujjanehi abhikaṅkhitabbaṭṭhena",
  "atk-s0503a:1363_4": "kaṭasisaṅkhātānaṃ taṇhāavijjānaṃ abhivaḍḍhanā. Kaṭasiyo diṭṭhiṃ vaḍḍhentīti tā pana",
  "atk-s0503a:1363_5": "kaṭasiyo nānappakāradiṭṭhiṃ vaḍḍhenti. Vatthukāmesu assādānupassino hi te pajahituṃ",
  "atk-s0503a:1363_6": "asakkontassa taṇhāavijjāsahakārīkāraṇaṃ labhitvā “natthi dinna”ntiādinā natthikadiṭṭhiṃ",
  "atk-s0503a:1363_7": "akiriyadiṭṭhiṃ ahetukadiṭṭhiñca gaṇhāpenti, attaparitāpanaṃ anuyuttassa pana avijjātaṇhāsahakārīkāraṇaṃ",
  "atk-s0503a:1363_8": "labhitvā “sīlena suddhi vatena suddhī”tiādinā attasuddhiabhilāsena sīlabbataparāmāsadiṭṭhiṃ",
  "atk-s0503a:1363_9": "gaṇhāpenti. Sakkāyadiṭṭhiyā pana tesaṃ paccayabhāvo pākaṭoyeva. Evaṃ antadvayūpanissayena",
  "atk-s0503a:1363_10": "taṇhāavijjānaṃ diṭṭhivaḍḍhakatā veditabbā. Keci pana “kaṭasīti pañcannaṃ khandhānaṃ",
  "atk-s0503a:1363_11": "adhivacana”nti vadanti. Tesaṃ yadaggena tato antadvayato saṃsārasuddhi na hoti, tadaggena",
  "atk-s0503a:1363_12": "te upādānakkhandhe abhivaḍḍhetīti adhippāyo. Apare pana “kaṭasivaḍḍhanā”ti padassa",
  "atk-s0503a:1363_13": "“aparāparaṃ jarāmaraṇehi sivathikavaḍḍhanā”ti atthaṃ vadanti. Tehipi antadvayassa",
  "atk-s0503a:1363_14": "saṃsārasuddhihetubhāvābhāvoyeva vutto, kaṭasiyā pana diṭṭhivaḍḍhanakāraṇabhāvo vattabbo.",
  "atk-s0503a:1364_0": "Ete te ubho ante anabhiññāyāti te ete yathāvutte ubhopi ante ajānitvā “ime antā te",
  "atk-s0503a:1364_1": "ca evaṃgahitā evaṃanuṭṭhitā evaṃgatikā evaṃabhisamparāyā”ti evaṃ ajānanahetu ajānanakāraṇā.",
  "atk-s0503a:1364_2": "“Paññāya cassa disvā āsavā parikkhīṇā”tiādīsu viyassa hetuatthatā daṭṭhabbā. Olīyanti",
  "atk-s0503a:1364_3": "eketi eke kāmasukhānuyogavasena saṅkocaṃ āpajjanti. Atidhāvanti eketi eke attakilamathānuyogavasena",
  "atk-s0503a:1364_4": "atikkamanti. Kāmasukhamanuyuttā hi vīriyassa akaraṇato kosajjavasena sammāpaṭipattito",
  "atk-s0503a:1364_5": "saṅkocamāpannatā olīyanti nāma, attaparitāpanamanuyuttā pana kosajjaṃ pahāya anupāyena",
  "atk-s0503a:1364_6": "vīriyārambhaṃ karontā sammāpaṭipattiyā atikkamanato atidhāvanti nāma, tadubhayaṃ",
  "atk-s0503a:1364_7": "pana tattha ādīnavādassanato. Tena vuttaṃ – “ubho ante anabhiññāya olīyanti eke atidhāvanti",
  "atk-s0503a:1364_8": "eke”ti. Tattha taṇhābhinandanavasena olīyanti, diṭṭhābhinandanavasena atidhāvantīti veditabbaṃ.",
  "atk-s0503a:1365_0": "Atha vā sassatābhinivesavasena olīyanti eke, ucchedābhinivesavasena atidhāvanti eke.",
  "atk-s0503a:1365_1": "Gosīlādivasena hi attaparitāpanamanuyuttā ekacce “imināhaṃ sīlena vā vatena vā tapena",
  "atk-s0503a:1365_2": "vā brahmacariyena vā devo vā bhavissāmi devaññataro vā, tattha nicco dhuvo sassato",
  "atk-s0503a:1365_3": "avipariṇāmadhammo sassatisamaṃ tatheva ṭhassāmī”ti sassatadassanaṃ abhinivisantā",
  "atk-s0503a:1365_4": "saṃsāre olīyanti nāma, kāmasukhamanuyuttā pana ekacce yaṃkiñci katvā indriyāni santappetukāmā",
  "atk-s0503a:1365_5": "lokāyatikā viya tadanuguṇaṃ ucchedadassanaṃ abhinivisantā anupāyena vaṭṭupacchedassa",
  "atk-s0503a:1365_6": "pariyesanato atidhāvanti nāma. Evaṃ sassatucchedavasenapi olīyanātidhāvanāni veditabbāni.",
  "atk-s0503a:1366_0": "Ye ca kho te abhiññāyāti ye ca kho pana ariyapuggalā te yathāvutte ubho ante “ime",
  "atk-s0503a:1366_1": "antā evaṃgahitā evaṃanuṭṭhitā evaṃgatikā evaṃabhisamparāyā”ti abhivisiṭṭhena ñāṇena",
  "atk-s0503a:1366_2": "vipassanāsahitāya maggapaññāya jānitvā majjhimapaṭipadaṃ sammāpaṭipannā, tāya sammāpaṭipattiyā.",
  "atk-s0503a:1366_3": "Tatra ca nāhesunti tatra tasmiṃ antadvaye patitā na ahesuṃ, taṃ antadvayaṃ pajahiṃsūti",
  "atk-s0503a:1366_4": "attho. Tena ca nāmaññiṃsūti tena antadvayapahānena “mama idaṃ antadvayapahānaṃ, ahaṃ",
  "atk-s0503a:1366_5": "antadvayaṃ pahāsiṃ, iminā antadvayapahānena seyyo”tiādinā taṇhādiṭṭhimānamaññanāvasena",
  "atk-s0503a:1366_6": "na amaññiṃsu sabbamaññanānaṃ sammadeva pahīnattā. Ettha ca aggaphale ṭhite ariyapuggale",
  "atk-s0503a:1366_7": "sandhāya “tatra ca nāhesuṃ, tena ca nāmaññiṃsū”ti atītakālavasena ayaṃ desanā pavattā,",
  "atk-s0503a:1366_8": "maggakkhaṇe pana adhippete vattamānakālavaseneva vattabbaṃ siyā. Vaṭṭaṃ tesaṃ natthi",
  "atk-s0503a:1366_9": "paññāpanāyāti ye evaṃ pahīnasabbamaññanā uttamapurisā, tesaṃ anupādāparinibbutānaṃ",
  "atk-s0503a:1366_10": "kammavipākakilesavasena tividhampi vaṭṭaṃ natthi paññāpanāya, vattamānakkhandhabhedato",
  "atk-s0503a:1366_11": "uddhaṃ anupādāno viya jātavedo apaññattikabhāvameva gacchatīti attho.",
  "atk-s0503a:1367": "Aṭṭhamasuttavaṇṇanā niṭṭhitā.",
  "atk-s0503a:1368": "9. Upātidhāvantisuttavaṇṇanā",
  "atk-s0503a:1369_0": "59. Navame rattandhakāratimisāyanti rattiyaṃ andhakāre mahātimisāyaṃ. Rattīpi hi",
  "atk-s0503a:1369_1": "andhakāravirahitā hoti, yā puṇṇamāya ratti juṇhobhāsitā. Andhakāropi “timisā”ti na",
  "atk-s0503a:1369_2": "vattabbo hoti abbhamahikādiupakkilesavirahite deve. Mahandhakāro hi “timisā”ti vuccati.",
  "atk-s0503a:1369_3": "Ayaṃ pana amāvasī ratti devo ca meghapaṭalasañchanno. Tena vuttaṃ – “rattandhakāratimisāyanti",
  "atk-s0503a:1369_4": "rattiyā andhakāre mahātimisāya”nti. Abbhokāseti appaṭicchanne okāse vihāraṅgaṇe.",
  "atk-s0503a:1369_5": "Telappadīpesu jhāyamānesūti telapajjotesu jalamānesu.",
  "atk-s0503a:1370_0": "Nanu ca bhagavato byāmappabhā pakatiyā byāmamattappadesaṃ abhibyāpetvā candimasūriyālokaṃ",
  "atk-s0503a:1370_1": "abhibhavitvā ghanabahalaṃ buddhālokaṃ vissajjentī andhakāraṃ vidhamitvā tiṭṭhati,",
  "atk-s0503a:1370_2": "kāyappabhāpi nīlapītādivasena chabbaṇṇaghanabuddharasmiyo vissajjetvā pakatiyāva",
  "atk-s0503a:1370_3": "samantato asītihatthappadesaṃ obhāsentī tiṭṭhati, evaṃ buddhālokeneva ekobhāsabhūte",
  "atk-s0503a:1370_4": "bhagavato nisinnokāse padīpakaraṇe kiccaṃ natthīti? Saccaṃ natthi, tathāpi puññatthikā",
  "atk-s0503a:1370_5": "upāsakā bhagavato bhikkhusaṅghassa ca pūjākaraṇatthaṃ devasikaṃ telappadīpaṃ upaṭṭhapenti.",
  "atk-s0503a:1370_6": "Tathā hi vuttaṃ – sāmaññaphalepi “ete maṇḍalamāle dīpā jhāyantī”ti. “Rattandhakāratimisāya”nti",
  "atk-s0503a:1370_7": "idampi tassā rattiyā sabhāvakittanatthaṃ vuttaṃ, na pana bhagavato nisinnokāsassa",
  "atk-s0503a:1370_8": "andhakārabhāvato. Pūjākaraṇatthameva hi tadāpi upāsakehi padīpā kāritā.",
  "atk-s0503a:1371_0": "Tasmiñhi divase sāvatthivāsino bahū upāsakā pātova sarīrapaṭijagganaṃ katvā vihāraṃ",
  "atk-s0503a:1371_1": "gantvā uposathaṅgāni samādiyitvā buddhappamukhaṃ bhikkhusaṅghaṃ nimantetvā nagaraṃ",
  "atk-s0503a:1371_2": "pavisitvā mahādānāni pavattetvā bhagavantaṃ bhikkhusaṅghañca anugantvā nivattitvā",
  "atk-s0503a:1371_3": "attano attano gehāni gantvā sayampi paribhuñjitvā suddhavatthanivatthā suddhuttarāsaṅgā",
  "atk-s0503a:1371_4": "gandhamālādihatthā vihāraṃ gantvā bhagavantaṃ pūjetvā keci manobhāvanīye bhikkhū",
  "atk-s0503a:1371_5": "payirupāsantā keci yonisomanasikarontā divasabhāgaṃ vītināmesuṃ. Te sāyanhasamaye",
  "atk-s0503a:1371_6": "bhagavato santike dhammaṃ sutvā satthari dhammasabhāmaṇḍapato paṭṭhāya gandhakuṭisamīpe",
  "atk-s0503a:1371_7": "ajjhokāse paññattavarabuddhāsane nisinne, bhikkhusaṅghe ca bhagavantaṃ upasaṅkamitvā",
  "atk-s0503a:1371_8": "payirupāsante uposathavisodhanatthañceva yonisomanasikāraparibrūhanatthañca nagaraṃ",
  "atk-s0503a:1371_9": "agantvā vihāreyeva vasitukāmā ohīyiṃsu. Atha te bhagavato bhikkhusaṅghassa ca pūjākaraṇatthaṃ",
  "atk-s0503a:1371_10": "bahū telappadīpe āropetvā satthāraṃ upasaṅkamitvā vanditvā bhikkhusaṅghassa ca añjaliṃ",
  "atk-s0503a:1371_11": "katvā bhikkhūnaṃ pariyante nisinnā kathaṃ samuṭṭhāpesuṃ, “bhante, ime titthiyā nānāvidhāni",
  "atk-s0503a:1371_12": "diṭṭhigatāni abhinivissa voharanti, tathā voharantā ca kadāci sassataṃ, kadāci asassataṃ,",
  "atk-s0503a:1371_13": "ucchedādīsu aññataranti ekasmiṃyeva aṭṭhatvā navanavāni diṭṭhigatāni ‘idameva saccaṃ",
  "atk-s0503a:1371_14": "moghamañña’nti paggayha tiṭṭhanti ummattakasadisā, tesaṃ tathā abhiniviṭṭhānaṃ kā",
  "atk-s0503a:1371_15": "gati, ko abhisamparāyo”ti. Tena ca samayena bahū paṭaṅgapāṇakā patantā patantā tesu",
  "atk-s0503a:1371_16": "telappadīpesu nipatanti. Tena vuttaṃ – “tena kho pana samayena sambahulā adhipātakā”tiādi.",
  "atk-s0503a:1372_0": "Tattha adhipātakāti paṭaṅgapāṇakā, ye “salabhā”tipi vuccanti. Te hi dīpasikhaṃ adhipatanato",
  "atk-s0503a:1372_1": "“adhipātakā”ti adhippetā. Āpātaparipātanti āpātaṃ paripātaṃ, āpatitvā āpatitvā paripatitvā",
  "atk-s0503a:1372_2": "paripatitvā, abhimukhapātañceva paribbhamitvā pātañca katvāti attho. “Āpāthe paripāta”nti",
  "atk-s0503a:1372_3": "keci paṭhanti, āpāthe padīpassa attano āpāthagamane sati paripatitvā paripatitvāti",
  "atk-s0503a:1372_4": "attho. Anayanti avaḍḍhiṃ dukkhaṃ. Byasananti vināsaṃ. Purimapadena hi maraṇamattaṃ",
  "atk-s0503a:1372_5": "dukkhaṃ, pacchimapadena maraṇaṃ tesaṃ dīpeti. Tattha keci pāṇakā saha patanena mariṃsu,",
  "atk-s0503a:1372_6": "keci maraṇamattaṃ dukkhaṃ āpajjiṃsu.",
  "atk-s0503a:1373_0": "Etamatthaṃ viditvāti etaṃ adhipātakapāṇakānaṃ attahitaṃ ajānantānaṃ attupakkamavasena",
  "atk-s0503a:1373_1": "niratthakabyasanāpattiṃ viditvā tesaṃ viya diṭṭhigatikānaṃ diṭṭhābhinivesena anayabyasanāpattidīpakaṃ",
  "atk-s0503a:1373_2": "imaṃ udānaṃ udānesi.",
  "atk-s0503a:1374_0": "Tattha upātidhāvanti na sāramentīti sīlasamādhipaññāvimuttiādibhedaṃ sāraṃ na enti,",
  "atk-s0503a:1374_1": "catusaccābhisamayavasena na adhigacchanti. Tasmiṃ pana saupāye sāre tiṭṭhanteyeva",
  "atk-s0503a:1374_2": "vimuttābhilāsāya taṃ upentā viya hutvāpi diṭṭhivipallāsena atidhāvanti atikkamitvā",
  "atk-s0503a:1374_3": "gacchanti, pañcupādānakkhandhe “niccaṃ subhaṃ sukhaṃ attā”ti abhinivisitvā gaṇhantāti",
  "atk-s0503a:1374_4": "attho. Navaṃ navaṃ bandhanaṃ brūhayantīti tathā gaṇhantā ca taṇhādiṭṭhisaṅkhātaṃ",
  "atk-s0503a:1374_5": "navaṃ navaṃ bandhanaṃ brūhayanti vaḍḍhayanti. Patanti pajjotamivādhipātakā, diṭṭhe",
  "atk-s0503a:1374_6": "sute itiheke niviṭṭhāti evaṃ taṇhādiṭṭhibandhanehi baddhattā eke samaṇabrāhmaṇā diṭṭhe",
  "atk-s0503a:1374_7": "attanā cakkhuviññāṇena diṭṭhidassaneneva vā diṭṭhe anussavūpalabbhamatteneva ca sute",
  "atk-s0503a:1374_8": "“itiha ekantato evameta”nti niviṭṭhā diṭṭhābhinivesena “sassata”ntiādinā abhiniviṭṭhā,",
  "atk-s0503a:1374_9": "ekantahitaṃ vā nissaraṇaṃ ajānantā rāgādīhi ekādasahi aggīhi ādittaṃ bhavattayasaṅkhātaṃ",
  "atk-s0503a:1374_10": "aṅgārakāsuṃyeva ime viya adhipātakā imaṃ pajjotaṃ patanti, na tato sīsaṃ ukkhipituṃ sakkontīti attho.",
  "atk-s0503a:1375": "Navamasuttavaṇṇanā niṭṭhitā.",
  "atk-s0503a:1376": "10. Uppajjantisuttavaṇṇanā",
  "atk-s0503a:1377_0": "60. Dasame yāvakīvanti yattakaṃ kālaṃ. Yatoti yadā, yato paṭṭhāya, yasmiṃ kāleti",
  "atk-s0503a:1377_1": "vā attho. Evametaṃ, ānandāti, ānanda, tathāgate uppanne tathāgatassa tathāgatasāvakānaṃyeva",
  "atk-s0503a:1377_2": "ca lābhasakkāro abhivaḍḍhati, titthiyā pana nittejā vihatappabhā pahīnalābhasakkārā",
  "atk-s0503a:1377_3": "hontīti yaṃ tayā vuttaṃ, etaṃ evaṃ, na etassa aññathābhāvo. Cakkavattino hi cakkaratanassa",
  "atk-s0503a:1377_4": "pātubhāvena loko cakkaratanaṃ muñcitvā aññattha pūjāsakkārasammānaṃ na pavatteti,",
  "atk-s0503a:1377_5": "cakkaratanameva pana sabbo loko sabbabhāvehi sakkaroti garuṃ karoti māneti pūjeti.",
  "atk-s0503a:1377_6": "Iti vaṭṭānusāripuññamattanissandassapi tāva mahanto ānubhāvo, kimaṅgaṃ pana vivaṭṭānusāripuññaphalūpatthambhassa",
  "atk-s0503a:1377_7": "anantāparimeyyaguṇagaṇādhārassa buddharatanassa dhammaratanassa saṅgharatanassa cāti dasseti.",
  "atk-s0503a:1378_0": "Bhagavā hi sammāsambodhiṃ patvā pavattavaradhammacakko anukkamena loke ekasaṭṭhiyā",
  "atk-s0503a:1378_1": "arahantesu jātesu saṭṭhi arahante janapadacārikāya vissajjetvā uruvelaṃ patvā uruvelakassapappamukhe",
  "atk-s0503a:1378_2": "sahassajaṭile arahatte patiṭṭhāpetvā tehi parivuto laṭṭhivanuyyāne nisīditvā bimbisārappamukhānaṃ",
  "atk-s0503a:1378_3": "aṅgamagadhavāsīnaṃ dvādasa nahutāni sāsane otāretvā yadā rājagahe vihāsi, tato paṭṭhāya",
  "atk-s0503a:1378_4": "bhagavato bhikkhusaṅghassa ca yathā yathā uparūpari uḷāralābhasakkāro abhivaḍḍhati,",
  "atk-s0503a:1378_5": "tathā tathā sabbatitthiyānaṃ lābhasakkāro parihāyi eva.",
  "atk-s0503a:1379_0": "Athekadivasaṃ āyasmā ānando divāṭṭhāne nisinno bhagavato ca ariyasaṅghassa ca sammāpaṭipattiṃ",
  "atk-s0503a:1379_1": "paccavekkhitvā pītisomanassajāto “kathaṃ nu kho titthiyāna”nti tesaṃ paṭipattiṃ āvajjesi.",
  "atk-s0503a:1379_2": "Athassa nesaṃ sabbathāpi duppaṭipattiyeva upaṭṭhāsi. So “evaṃmahānubhāve nāma puññūpanissayassa",
  "atk-s0503a:1379_3": "dhammānudhammappaṭipattiyā ca ukkaṃsapāramippatte bhagavati, ariyasaṅghe ca dharante",
  "atk-s0503a:1379_4": "kathaṃ ime aññatitthiyā evaṃ duppaṭipannā akatapuññā varākā lābhino sakkatā bhavissantī”ti",
  "atk-s0503a:1379_5": "titthiyānaṃ lābhasakkārahāniṃ nissāya kāruññaṃ uppādetvā atha attano parivitakkaṃ",
  "atk-s0503a:1379_6": "“yāvakīvañca, bhante”tiādinā bhagavato ārocesi. Bhagavā ca taṃ, “ānanda, tayā micchā",
  "atk-s0503a:1379_7": "parivitakkita”nti avatvā suvaṇṇāliṅgasadisaṃ gīvaṃ unnāmetvā supupphitasatapattasassirikaṃ",
  "atk-s0503a:1379_8": "mahāmukhaṃ abhippasannataraṃ katvā “evametaṃ, ānandā”ti sampahaṃsitvā “yāvakīvañcā”tiādinā",
  "atk-s0503a:1379_9": "tassa vacanaṃ paccanumodi. Tena vuttaṃ – “atha kho āyasmā ānando…pe… bhikkhusaṅgho",
  "atk-s0503a:1379_10": "cā”ti. Atha bhagavā tassaṃ aṭṭhuppattiyaṃ atītepi mayi anuppanne ekacce nīcajanā",
  "atk-s0503a:1379_11": "sammānaṃ labhitvā mama uppādato paṭṭhāya hatalābhasakkārā ahesunti bāverujātakaṃ kathesi.",
  "atk-s0503a:1380_0": "Etamatthaṃ viditvāti diṭṭhigatikānaṃ tāva sakkārasammāno yāva na sammāsambuddhā loke",
  "atk-s0503a:1380_1": "uppajjanti, tesaṃ pana uppādato paṭṭhāya te hatalābhasakkārā nippabhā nittejāva honti,",
  "atk-s0503a:1380_2": "duppaṭipattiyā dukkhato ca na muccantīti etamatthaṃ sabbākārato viditvā tadatthadīpanaṃ",
  "atk-s0503a:1380_3": "imaṃ udānaṃ udānesi.",
  "atk-s0503a:1381_0": "Tattha obhāsati tāva so kimīti so khajjūpanakakimi tāvadeva obhāsati jotati dibbati.",
  "atk-s0503a:1381_1": "Yāva na unnamate pabhaṅkaroti tīsupi mahādīpesu ekakkhaṇe ālokakaraṇena “pabhaṅkaro”ti",
  "atk-s0503a:1381_2": "laddhanāmo sūriyo yāva na uggamati na udeti. Anuggate hi sūriye laddhokāsā khajjūpanakā",
  "atk-s0503a:1381_3": "viparivattamānāpi kaṇṭakaphalasadisā tamasi vijjotanti. Sa verocanamhi uggate, hatappabho",
  "atk-s0503a:1381_4": "hoti na cāpi bhāsatīti samantato andhakāraṃ vidhamitvā kiraṇasahassena virocanasabhāvatāya",
  "atk-s0503a:1381_5": "verocananāmake ādicce uṭṭhite so khajjūpanako hatappabho nittejo kāḷako hoti, rattandhakāre",
  "atk-s0503a:1381_6": "viya na bhāsati na dibbati.",
  "atk-s0503a:1382_0": "Evaṃ obhāsitameva takkikānanti yathā tena khajjūpanakena sūriyuggamanato pureyeva",
  "atk-s0503a:1382_1": "obhāsitaṃ hoti, evaṃ takketvā vitakketvā parikappanamattena diṭṭhīnaṃ gahaṇato “takkikā”ti",
  "atk-s0503a:1382_2": "laddhanāmehi titthiyehi obhāsitaṃ attano samayatejena dīpetvā adhiṭṭhitaṃ tāva, yāva",
  "atk-s0503a:1382_3": "sammāsambuddhā loke nuppajjanti. Na takkikā sujjhanti na cāpi sāvakāti yadā pana",
  "atk-s0503a:1382_4": "sammāsambuddhā loke uppajjanti, tadā diṭṭhigatikā na sujjhanti na sobhanti, na cāpi",
  "atk-s0503a:1382_5": "tesaṃ sāvakā sobhanti, aññadatthu vihatasobhā rattikhittā viya sarā na paññāyanteva.",
  "atk-s0503a:1382_6": "Atha vā yāva sammāsambuddhā loke nuppajjanti, tāvadeva takkikānaṃ obhāsitaṃ attano",
  "atk-s0503a:1382_7": "samayena jotanaṃ bālalāpanaṃ, na tato paraṃ. Kasmā? Yasmā na takkikā sujjhanti, na",
  "atk-s0503a:1382_8": "cāpi sāvakā. Te hi durakkhātadhammavinayā sammāpaṭipattirahitā na saṃsārato sujjhanti",
  "atk-s0503a:1382_9": "aniyyānikasāsanattā. Tenāha “duddiṭṭhī na dukkhā pamuccare”ti. Takkikā hi ayāthāvaladdhikatāya",
  "atk-s0503a:1382_10": "duddiṭṭhino micchābhiniviṭṭhadiṭṭhikā viparītadassanā taṃ diṭṭhiṃ anissajjitvā saṃsāradukkhato",
  "atk-s0503a:1382_11": "na kadācipi muccantīti.",
  "atk-s0503a:1383": "Dasamasuttavaṇṇanā niṭṭhitā.",
  "atk-s0503a:1384": "Niṭṭhitā ca jaccandhavaggavaṇṇanā.",
  "atk-s0503a:1385": "7. Cūḷavaggo",
  "atk-s0503a:1386": "1. Paṭhamalakuṇḍakabhaddiyasuttavaṇṇanā",
  "atk-s0503a:1387_0": "61. Cūḷavaggassa paṭhame lakuṇḍakabhaddiyanti ettha bhaddiyoti tassa āyasmato nāmaṃ,",
  "atk-s0503a:1387_1": "kāyassa pana rassattā “lakuṇḍakabhaddiyo”ti naṃ sañjānanti. So kira sāvatthivāsī",
  "atk-s0503a:1387_2": "kulaputto mahaddhano mahābhogo rūpena apāsādiko dubbaṇṇo duddasiko okoṭimako. So",
  "atk-s0503a:1387_3": "ekadivasaṃ satthari jetavane viharante upāsakehi saddhiṃ vihāraṃ gantvā dhammadesanaṃ",
  "atk-s0503a:1387_4": "sutvā paṭiladdhasaddho pabbajitvā laddhūpasampado satthu santike kammaṭṭhānaṃ gahetvā",
  "atk-s0503a:1387_5": "vipassanāya kammaṃ karonto sotāpattiphalaṃ pāpuṇi. Tadā sekkhā bhikkhū yebhuyyena",
  "atk-s0503a:1387_6": "āyasmantaṃ sāriputtaṃ upasaṅkamitvā uparimaggatthāya kammaṭṭhānaṃ yācanti, dhammadesanaṃ",
  "atk-s0503a:1387_7": "yācanti, pañhaṃ pucchanti. So tesaṃ adhippāyaṃ pūrento kammaṭṭhānaṃ ācikkhati, dhammaṃ",
  "atk-s0503a:1387_8": "deseti, pañhaṃ vissajjeti. Te ghaṭentā vāyamantā appekacce sakadāgāmiphalaṃ, appekacce",
  "atk-s0503a:1387_9": "anāgāmiphalaṃ, appekacce arahattaṃ, appekacce tisso vijjā, appekacce chaḷabhiññā,",
  "atk-s0503a:1387_10": "appekacce catasso paṭisambhidā adhigacchanti. Te disvā lakuṇḍakabhaddiyopi sekho",
  "atk-s0503a:1387_11": "samāno kālaṃ ñatvā attano cittakallatañca sallekhañca paccavekkhitvā dhammasenāpatiṃ",
  "atk-s0503a:1387_12": "upasaṅkamitvā katapaṭisanthāro sammodamāno dhammadesanaṃ yāci. Sopissa ajjhāsayassa",
  "atk-s0503a:1387_13": "anurūpaṃ kathaṃ kathesi. Tena vuttaṃ – “tena kho pana samayena āyasmā sāriputto āyasmantaṃ",
  "atk-s0503a:1387_14": "lakuṇḍakabhaddiyaṃ anekapariyāyena dhammiyā kathāya sandassetī”tiādi.",
  "atk-s0503a:1388_0": "Tattha anekapariyāyenāti “itipi pañcakkhandhā aniccā, itipi dukkhā, itipi anattā”ti",
  "atk-s0503a:1388_1": "evaṃ anekehi kāraṇehi. Dhammiyā kathāyāti pañcannaṃ upādānakkhandhānaṃ udayabbayādipakāsaniyā",
  "atk-s0503a:1388_2": "dhammiyā kathāya. Sandassetīti tāniyeva aniccādilakkhaṇāni udayabbayādike ca sammā",
  "atk-s0503a:1388_3": "dasseti, hatthena gahetvā viya paccakkhato dasseti. Samādapetīti tattha lakkhaṇārammaṇikaṃ",
  "atk-s0503a:1388_4": "vipassanaṃ sammā ādapeti, yathā vīthipaṭipannā hutvā pavattati, evaṃ gaṇhāpeti. Samuttejetīti",
  "atk-s0503a:1388_5": "vipassanāya āraddhāya saṅkhārānaṃ udayabbayādīsu upaṭṭhahantesu yathākālaṃ paggahaniggahasamupekkhaṇehi",
  "atk-s0503a:1388_6": "bojjhaṅgānaṃ anupavattanena bhāvanaṃ majjhimaṃ vīthiṃ otāretvā yathā vipassanāñāṇaṃ",
  "atk-s0503a:1388_7": "sūraṃ pasannaṃ hutvā vahati, evaṃ indriyānaṃ visadabhāvakaraṇena vipassanācittaṃ",
  "atk-s0503a:1388_8": "sammā uttejeti, visadāpanavasena vodapeti. Sampahaṃsetīti tathā pavattiyamānāya vipassanāya",
  "atk-s0503a:1388_9": "samappavattabhāvanāvasena ceva upariladdhabbabhāvanābalena ca cittaṃ sammā pahaṃseti,",
  "atk-s0503a:1388_10": "laddhassādavasena vā suṭṭhu toseti. Anupādāya āsavehi cittaṃ vimuccīti yathā yathā",
  "atk-s0503a:1388_11": "dhammasenāpati dhammaṃ deseti, tathā tathā tathalakkhaṇaṃ vipassantassa therassa",
  "atk-s0503a:1388_12": "ca desanānubhāvena, attano ca upanissayasampattiyā ñāṇassa paripākaṃ gatattā desanānusārena",
  "atk-s0503a:1388_13": "ñāṇe anupavattante kāmāsavādīsu kañci āsavaṃ aggahetvā maggapaṭipāṭiyāva anavasesato",
  "atk-s0503a:1388_14": "cittaṃ vimucci, arahattaphalaṃ sacchākāsīti attho.",
  "atk-s0503a:1389": "Etamatthaṃ viditvāti etaṃ āyasmato lakuṇḍakabhaddiyassa aññārādhanasaṅkhātaṃ atthaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1390_0": "Tattha uddhanti rūpadhātuyā arūpadhātuyā ca. Adhoti kāmadhātuyā. Sabbadhīti sabbasmimpi",
  "atk-s0503a:1390_1": "saṅkhāragate. Vippamuttoti pubbabhāge vikkhambhanavimuttiyā aparabhāge samucchedapaṭipassaddhivimuttīhi",
  "atk-s0503a:1390_2": "sabbappakārena vimutto. Ettha ca uddhaṃ vippamuttoti etena pañcuddhambhāgiyasaṃyojanapahānaṃ",
  "atk-s0503a:1390_3": "dasseti. Adho vippamuttoti etena pañcorambhāgiyasaṃyojanapahānaṃ. Sabbadhi vippamuttoti",
  "atk-s0503a:1390_4": "etena avasiṭṭhasabbākusalapahānaṃ dasseti. Atha vā uddhanti anāgatakālaggahaṇaṃ.",
  "atk-s0503a:1390_5": "Adhoti atītakālaggahaṇaṃ. Ubhayaggahaṇeneva tadubhayapaṭisaṃyuttattā paccuppanno",
  "atk-s0503a:1390_6": "addhā gahito hoti, tattha anāgatakālaggahaṇena anāgatakkhandhāyatanadhātuyo gahitā.",
  "atk-s0503a:1390_7": "Sesapadesupi eseva nayo. Sabbadhīti kāmabhedādike sabbasmiṃ bhave. Idaṃ vuttaṃ hoti",
  "atk-s0503a:1390_8": "– anāgato atīto paccuppannoti evaṃ tiyaddhasaṅgahite sabbasmiṃ bhave vippamuttoti.",
  "atk-s0503a:1391_0": "Ayaṃhamasmīti anānupassīti yo evaṃ vippamutto, so rūpavedanādīsu “ayaṃ nāma dhammo",
  "atk-s0503a:1391_1": "ahamasmī”ti diṭṭhimānamaññanāvasena evaṃ nānupassati. Tassa tathā dassane kāraṇaṃ",
  "atk-s0503a:1391_2": "natthīti adhippāyo. Atha vā ayaṃhamasmīti anānupassīti idaṃ yathāvuttāya vimuttiyā",
  "atk-s0503a:1391_3": "adhigamupāyadīpanaṃ. Tiyaddhasaṅgahite tebhūmake saṅkhāre “etaṃ mama, esohamasmi,",
  "atk-s0503a:1391_4": "eso me attā”ti pavattanasabhāvāya maññanāya anadhiṭṭhānaṃ katvā “netaṃ mama, nesohamasmi,",
  "atk-s0503a:1391_5": "na me so attā”ti evaṃ uppajjamānā yā pubbabhāgavuṭṭhānagāminī vipassanā, sā vimuttiyā",
  "atk-s0503a:1391_6": "padaṭṭhānaṃ. Evaṃ vimutto udatāri oghaṃ, atiṇṇapubbaṃ apunabbhavāyāti evaṃ dasahi",
  "atk-s0503a:1391_7": "saṃyojanehi sabbākusalehi ca sabbathā vimutto arahā ariyamaggādhigamanato pubbe supinantepi",
  "atk-s0503a:1391_8": "atiṇṇapubbaṃ kāmogho bhavogho diṭṭhogho avijjoghoti imaṃ catubbidhaṃ oghaṃ, saṃsāramahoghameva",
  "atk-s0503a:1391_9": "vā apunabbhavāya anupādisesāya nibbānāya udatāri uttiṇṇo, uttaritvā pāre ṭhitoti attho.",
  "atk-s0503a:1392": "Paṭhamasuttavaṇṇanā niṭṭhitā.",
  "atk-s0503a:1393": "2. Dutiyalakuṇḍakabhaddiyasuttavaṇṇanā",
  "atk-s0503a:1394_0": "62. Dutiye sekhaṃ maññamānoti “sekho aya”nti maññamāno. Tatrāyaṃ vacanattho – sikkhatīti",
  "atk-s0503a:1394_1": "sekho. Kiṃ sikkhati? Adhisīlaṃ adhicittaṃ adhipaññañca. Atha vā sikkhanaṃ sikkhā,",
  "atk-s0503a:1394_2": "sā etassa sīlanti sekho. So hi apariyositasikkhattā tadadhimuttattā ca ekantena sikkhanasīlo,",
  "atk-s0503a:1394_3": "na pariniṭṭhitasikkho asekho viya tattha paṭippassaddhussukko, nāpi vissaṭṭhasikkho",
  "atk-s0503a:1394_4": "pacurajano viya tattha anadhimutto. Atha vā ariyāya jātiyā tīsu sikkhāsu jāto, tattha",
  "atk-s0503a:1394_5": "vā bhavoti sekho. Bhiyyosomattāyāti pamāṇato uttari, pamāṇaṃ atikkamitvā adhikataranti",
  "atk-s0503a:1394_6": "attho. Āyasmā hi lakuṇḍakabhaddiyo paṭhamasutte vuttena vidhinā paṭhamovādena yathānisinnova",
  "atk-s0503a:1394_7": "āsavakkhayappatto. Dhammasenāpati pana tassa taṃ arahattappattiṃ anāvajjanena ajānitvā",
  "atk-s0503a:1394_8": "“sekhoyevā”ti maññamāno appaṃ yācito bahuṃ dadamāno uḷārapuriso viya bhiyyo bhiyyo",
  "atk-s0503a:1394_9": "anekapariyāyena āsavakkhayāya dhammaṃ kathetiyeva. Āyasmāpi lakuṇḍakabhaddiyo “katakicco",
  "atk-s0503a:1394_10": "dānāhaṃ, kiṃ iminā ovādenā”ti acintetvā saddhammagāravena pubbe viya sakkaccaṃ suṇātiyeva.",
  "atk-s0503a:1394_11": "Taṃ disvā bhagavā gandhakuṭiyaṃ nisinnoyeva buddhānubhāvena yathā dhammasenāpati",
  "atk-s0503a:1394_12": "tassa kilesakkhayaṃ jānāti, tathā katvā imaṃ udānaṃ udānesi. Tena vuttaṃ “tena kho",
  "atk-s0503a:1394_13": "pana samayenā”tiādi. Tattha yaṃ vattabbaṃ, taṃ anantarasutte vuttameva.",
  "atk-s0503a:1395_0": "Gāthāyaṃ pana acchecchi vaṭṭanti anavasesato kilesavaṭṭaṃ samucchindi, chinne ca",
  "atk-s0503a:1395_1": "kilesavaṭṭe kammavaṭṭampi chinnameva. Byagā nirāsanti āsā vuccati taṇhā, natthi ettha",
  "atk-s0503a:1395_2": "āsāti nirāsaṃ, nibbānaṃ. Taṃ nirāsaṃ visesena agā adhigatoti byagā, aggamaggassa",
  "atk-s0503a:1395_3": "adhigatattā puna adhigamakāraṇena vinā adhigatoti attho. Yasmā taṇhā dukkhasamudayabhūtā,",
  "atk-s0503a:1395_4": "tāya pahīnāya appahīno nāma kileso natthi, tasmāssa taṇhāpahānaṃ savisesaṃ katvā",
  "atk-s0503a:1395_5": "dassento “visukkhā saritā na sandatī”ti āha. Tassattho – catutthasūriyapātubhāvena",
  "atk-s0503a:1395_6": "viya mahānadiyo catutthamaggañāṇuppādena anavasesato visukkhā visositā taṇhāsaritā",
  "atk-s0503a:1395_7": "nadī na sandati, ito paṭṭhāya na pavattati. Taṇhā hi “saritā”ti vuccati. Yathāha",
  "atk-s0503a:1395_8": "– “saritāni sinehitāni ca, somanassāni bhavanti jantuno”ti, “saritā visattikā”ti",
  "atk-s0503a:1395_9": "ca. Chinnaṃ vaṭṭaṃ na vattatīti evaṃ kilesavaṭṭasamucchedena chinnaṃ vaṭṭaṃ anuppādadhammataṃ",
  "atk-s0503a:1395_10": "avipākadhammatañca āpādanena upacchinnaṃ kammavaṭṭaṃ na vattati na pavattati. Esevanto",
  "atk-s0503a:1395_11": "dukkhassāti yadetaṃ sabbaso kilesavaṭṭābhāvato kammavaṭṭassa appavattanaṃ, so āyatiṃ",
  "atk-s0503a:1395_12": "vipākavaṭṭassa ekaṃseneva anuppādo eva sakalassāpi saṃsāradukkhassa anto paricchedo parivaṭumabhāvoti.",
  "atk-s0503a:1396": "Dutiyasuttavaṇṇanā niṭṭhitā.",
  "atk-s0503a:1397": "3. Paṭhamasattasuttavaṇṇanā",
  "atk-s0503a:1398_0": "63. Tatiye kāmesūti vatthukāmesu. Ativelanti velaṃ atikkamitvā. Sattāti ayonisomanasikārabahulatāya",
  "atk-s0503a:1398_1": "vijjamānampi ādīnavaṃ anoloketvā assādameva saritvā sajjanavasena sattā, āsattā laggāti",
  "atk-s0503a:1398_2": "attho. Rattāti vatthaṃ viya raṅgajātena cittassa vipariṇāmakaraṇena chandarāgena",
  "atk-s0503a:1398_3": "rattā sārattā. Giddhāti abhikaṅkhanasabhāvena abhijjhanena giddhā gedhaṃ āpannā.",
  "atk-s0503a:1398_4": "Gadhitāti rāgamucchitā viya dummocanīyabhāvena tattha paṭibaddhā. Mucchitāti kilesavasena",
  "atk-s0503a:1398_5": "visaññībhūtā viya anaññakiccā mucchaṃ mohaṃ āpannā. Ajjhopannāti anaññasādhāraṇe",
  "atk-s0503a:1398_6": "viya katvā gilitvā pariniṭṭhapetvā ṭhitā. Sammattakajātāti kāmesu pātabyataṃ āpajjantā",
  "atk-s0503a:1398_7": "appasukhavedanāya sammattakā suṭṭhu mattakā jātā. “Sammodakajātā”tipi pāṭho, jātasammodanā",
  "atk-s0503a:1398_8": "uppannapahaṃsāti attho. Sabbehipi padehi tesaṃ taṇhādhipannataṃyeva vadati. Ettha",
  "atk-s0503a:1398_9": "ca paṭhamaṃ “kāmesū”ti vatvā punapi “kāmesū”ti vacanaṃ tesaṃ sattānaṃ tadadhimuttidīpanatthaṃ.",
  "atk-s0503a:1398_10": "Tena sabbiriyāpathesu kāmaguṇasamaṅgino hutvā tadā vihariṃsūti dasseti.",
  "atk-s0503a:1399_0": "Tasmiñhi samaye ṭhapetvā ariyasāvake sabbe sāvatthivāsino ussavaṃ ghosetvā yathāvibhavaṃ",
  "atk-s0503a:1399_1": "āpānabhūmiṃ sajjetvā bhuñjantā pivantā āvi ceva raho ca kāme paribhuñjantā indriyāni",
  "atk-s0503a:1399_2": "paricārentā kāmesu pātabyataṃ āpajjiṃsu. Bhikkhū sāvatthiyaṃ piṇḍāya carantā tattha",
  "atk-s0503a:1399_3": "tattha gehe ārāmuyyānādīsu ca manusse ussavaṃ ghosetvā kāmaninne tathā paṭipajjante",
  "atk-s0503a:1399_4": "disvā “vihāraṃ gantvā saṇhasukhumaṃ dhammaṃ labhissāmā”ti bhagavato etamatthaṃ ārocesuṃ.",
  "atk-s0503a:1399_5": "Tena vuttaṃ – “atha kho sambahulā bhikkhū…pe… kāmesu viharantī”ti.",
  "atk-s0503a:1400_0": "Etamatthaṃ viditvāti etaṃ tesaṃ manussānaṃ āpānabhūmiramaṇīyesu mahāpariḷāhesu anekānatthānubandhesu",
  "atk-s0503a:1400_1": "ghorāsayhakaṭukaphalesu kāmesu anādīnavadassitaṃ sabbākārato viditvā kāmānañceva",
  "atk-s0503a:1400_2": "kilesānañca ādīnavavibhāvanaṃ imaṃ udānaṃ udānesi.",
  "atk-s0503a:1401_0": "Tattha kāmesu sattāti vatthukāmesu kilesakāmena rattā mattā sattā visattā laggā laggitā",
  "atk-s0503a:1401_1": "saṃyuttā. Kāmasaṅgasattāti tāyeva kāmasattiyā vatthukāmesu rāgasaṅgena ceva diṭṭhimānadosaavijjāsaṅgehi",
  "atk-s0503a:1401_2": "ca sattā āsattā. Saṃyojane vajjamapassamānāti kammavaṭṭaṃ vipākavaṭṭena, bhavādike",
  "atk-s0503a:1401_3": "vā bhavantarādīhi, satte vā dukkhehi saṃyojanato bandhanato saṃyojananāmake kāmarāgādikilesajāte",
  "atk-s0503a:1401_4": "saṃyojanīyesu dhammesu assādānupassitāya vaṭṭadukkhamūlabhāvādikaṃ vajjaṃ dosaṃ ādīnavaṃ",
  "atk-s0503a:1401_5": "apassantā. Na hi jātu saṃyojanasaṅgasattā, oghaṃ tareyyuṃ vipulaṃ mahantanti evaṃ",
  "atk-s0503a:1401_6": "ādīnavadassanābhāvena saṃyojanasabhāvesu saṅgesu, saṃyojanasaṅkhātehi vā saṅgehi",
  "atk-s0503a:1401_7": "tesaṃ visayesu tebhūmakadhammesu sattā vipulavisayatāya anādikālatāya ca vipulaṃ",
  "atk-s0503a:1401_8": "vitthiṇṇaṃ mahantañca kāmādioghaṃ, saṃsāroghameva vā na kadāci tareyyuṃ, ekaṃseneva",
  "atk-s0503a:1401_9": "tassa oghassa pāraṃ na gaccheyyunti attho.",
  "atk-s0503a:1402": "Tatiyasuttavaṇṇanā niṭṭhitā.",
  "atk-s0503a:1403": "4. Dutiyasattasuttavaṇṇanā",
  "atk-s0503a:1404": "64. Catutthe andhīkatāti kāmā nāma anandhampi andhaṃ karonti.",
  "atk-s0503a:1405": "Yathāha –",
  "atk-s0503a:1406": "“Luddho atthaṃ na jānāti, luddho dhammaṃ na passati;",
  "atk-s0503a:1407": "Andhatamaṃ tadā hoti, yaṃ lobho sahate nara”nti. –",
  "atk-s0503a:1408_0": "Tasmā kāmena anandhāpi andhā katāti andhīkatā. Sesaṃ anantarasutte vuttanayameva.",
  "atk-s0503a:1408_1": "Tattha hi manussānaṃ pavatti bhikkhūhi disvā bhagavato ārocitā, idha bhagavatā sāmaṃyeva",
  "atk-s0503a:1408_2": "diṭṭhāti ayameva viseso. Satthā sāvatthito nikkhamitvā jetavanaṃ gacchanto antarāmagge",
  "atk-s0503a:1408_3": "aciravatiyaṃ nadiyaṃ macchabandhehi oḍḍitaṃ kuminaṃ pavisitvā nikkhantuṃ asakkonte",
  "atk-s0503a:1408_4": "bahū macche passi, tato aparabhāge ekaṃ khīrapakaṃ vacchaṃ goravaṃ katvā anubandhitvā",
  "atk-s0503a:1408_5": "thaññapipāsāya gīvaṃ pasāretvā mātu antarasatthiyaṃ mukhaṃ upanentaṃ passi. Atha",
  "atk-s0503a:1408_6": "bhagavā vihāraṃ pavisitvā pāde pakkhāletvā paññattavarabuddhāsane nisinno pacchimaṃ",
  "atk-s0503a:1408_7": "vatthudvayaṃ purimassa upamānabhāvena gahetvā imaṃ udānaṃ udānesi.",
  "atk-s0503a:1409_0": "Tattha kāmandhāti vatthukāmesu kilesakāmena andhā vicakkhukā katā. Jālasañchannāti",
  "atk-s0503a:1409_1": "sakattabhāvaparattabhāvesu ajjhattikabāhirāyatanesu, tannissitesu ca dhammesu atītādivasena",
  "atk-s0503a:1409_2": "anekabhedabhinnesu heṭṭhupariyavasena aparāparaṃ uppattiyā antogadhānaṃ anatthāvahato",
  "atk-s0503a:1409_3": "ca jālabhūtāya taṇhāya sukhumacchiddena jālena parivuto viya udakarahado sañchannā",
  "atk-s0503a:1409_4": "paliguṇṭhitā ajjhotthaṭā. Taṇhāchadanachāditāti taṇhāsaṅkhātena chadanena sevālapaṇakena",
  "atk-s0503a:1409_5": "viya udakaṃ chāditā, paṭicchannā pihitāti attho. Padadvayenāpi kāmacchandanīvaraṇanivāritakusalacittācārataṃ dasseti.",
  "atk-s0503a:1410": "Pamattabandhunā baddhāti kilesamārena devaputtamārena ca baddhā. Yadaggena hi kilesamārena baddhā, tadaggena devaputtamārenapi baddhā nāma honti. Vuttañhetaṃ –",
  "atk-s0503a:1411": "“Antalikkhacaro pāso, yvāyaṃ carati mānaso;",
  "atk-s0503a:1412": "Tena taṃ bādhayissāmi, na me samaṇa mokkhasī”ti. ;",
  "atk-s0503a:1413_0": "Namuci kaṇho pamattabandhūti tīṇi mārassa nāmāni. Devaputtamāropi hi kilesamāro viya",
  "atk-s0503a:1413_1": "anatthena pamatte satte bandhatīti pamattabandhu. “Pamattā bandhane baddhā”tipi paṭhanti.",
  "atk-s0503a:1413_2": "Tattha bandhaneti kāmaguṇabandhaneti attho. Baddhāti niyamitā. Yathā kiṃ? Macchāva",
  "atk-s0503a:1413_3": "kumināmukhe yathā nāma macchabandhakena oḍḍitassa kuminassa mukhe paviṭṭhā macchā",
  "atk-s0503a:1413_4": "tena baddhā hutvā maraṇamanventi pāpuṇanti, evameva mārena oḍḍitena kāmaguṇabandhanena",
  "atk-s0503a:1413_5": "baddhā ime sattā jarāmaraṇamanventi. Vaccho khīrapakova mātaraṃ yathā khīrapāyī taruṇavaccho",
  "atk-s0503a:1413_6": "attano mātaraṃ anveti anugacchati, na aññaṃ evaṃ mārabandhanabaddhā sattā saṃsāre",
  "atk-s0503a:1413_7": "paribbhamantā maraṇameva anventi anugacchanti, na ajaraṃ amaraṇaṃ nibbānanti adhippāyo.",
  "atk-s0503a:1414": "Catutthasuttavaṇṇanā niṭṭhitā.",
  "atk-s0503a:1415": "5. Aparalakuṇḍakabhaddiyasuttavaṇṇanā",
  "atk-s0503a:1416_0": "65. Pañcame sambahulānaṃ bhikkhūnaṃ piṭṭhito piṭṭhitoti āyasmā lakuṇḍakabhaddiyo",
  "atk-s0503a:1416_1": "ekadivasaṃ sambahulehi bhikkhūhi saddhiṃ gāmantarena piṇḍāya caritvā katabhattakicco",
  "atk-s0503a:1416_2": "pattaṃ vodakaṃ katvā thavikāya pakkhipitvā aṃse laggetvā cīvaraṃ saṅgharitvā tampi",
  "atk-s0503a:1416_3": "vāmaṃse ṭhapetvā pāsādikena abhikkantena paṭikkantena ālokitena vilokitena samiñjitena",
  "atk-s0503a:1416_4": "pasāritena okkhittacakkhu iriyāpathasampanno attano satipaññāvepullaṃ pakāsento viya",
  "atk-s0503a:1416_5": "satisampajaññaṃ sūpaṭṭhitaṃ katvā samāhitena cittena pade padaṃ nikkhipanto gacchati,",
  "atk-s0503a:1416_6": "gacchanto ca bhikkhūnaṃ pacchato pacchato gacchati tehi bhikkhūhi asaṃmisso. Kasmā?",
  "atk-s0503a:1416_7": "Asaṃsaṭṭhavihāritāya. Apica tassāyasmato rūpaṃ paribhūtaṃ paribhavaṭṭhānīyaṃ puthujjanā",
  "atk-s0503a:1416_8": "ohīḷenti. Thero taṃ jānitvā piṭṭhito piṭṭhito gacchati “mā ime maṃ nissāya apuññaṃ",
  "atk-s0503a:1416_9": "pasaviṃsū”ti. Evaṃ te bhikkhū ca thero ca sāvatthiṃ patvā vihāraṃ pavisitvā yena",
  "atk-s0503a:1416_10": "bhagavā tenupasaṅkamanti. Tena vuttaṃ – “tena kho pana samayena āyasmā lakuṇḍakabhaddiyo”tiādi.",
  "atk-s0503a:1417_0": "Tattha dubbaṇṇanti virūpaṃ. Tenassa vaṇṇasampattiyā saṇṭhānasampattiyā ca abhāvaṃ",
  "atk-s0503a:1417_1": "dasseti. Duddasikanti apāsādikadassanaṃ. Tenassa anubyañjanasampattiyā ākārasampattiyā",
  "atk-s0503a:1417_2": "ca abhāvaṃ dasseti. Okoṭimakanti rassaṃ. Iminā ārohasampattiyā abhāvaṃ dasseti. Yebhuyyena",
  "atk-s0503a:1417_3": "bhikkhūnaṃ paribhūtarūpanti puthujjanabhikkhūhi ohīḷitarūpaṃ. Puthujjanā ekacce chabbaggiyādayo",
  "atk-s0503a:1417_4": "tassāyasmato guṇaṃ ajānantā hatthakaṇṇacūḷikādīsu gaṇhantā parāmasantā kīḷantā paribhavanti,",
  "atk-s0503a:1417_5": "na ariyā, kalyāṇaputhujjanā vā.",
  "atk-s0503a:1418_0": "Bhikkhū āmantesīti kasmā āmantesi? Therassa guṇaṃ pakāsetuṃ. Evaṃ kira bhagavato",
  "atk-s0503a:1418_1": "ahosi “ime bhikkhū mama puttassa mahānubhāvataṃ na jānanti, tena taṃ paribhavanti,",
  "atk-s0503a:1418_2": "taṃ nesaṃ dīgharattaṃ ahitāya dukkhāya bhavissati, handāhaṃ imassa guṇe bhikkhūnaṃ",
  "atk-s0503a:1418_3": "pakāsetvā paribhavato naṃ mocessāmī”ti.",
  "atk-s0503a:1419_0": "Passatha noti passatha nu. Na ca sā samāpatti sulabharūpā, yā tena bhikkhunā asamāpannapubbāti",
  "atk-s0503a:1419_1": "rūpasamāpatti arūpasamāpatti brahmavihārasamāpatti nirodhasamāpatti phalasamāpattīti",
  "atk-s0503a:1419_2": "evaṃ pabhedā sāvakasādhāraṇā yā kāci samāpattiyo nāma, tāsu ekāpi samāpatti na sulabharūpā,",
  "atk-s0503a:1419_3": "dullabhā, natthiyeva sā tena lakuṇḍakabhaddiyena bhikkhunā asamāpannapubbā. Etenassa",
  "atk-s0503a:1419_4": "yaṃ vuttaṃ. “Mahiddhiko mahānubhāvo”ti, tattha mahiddhikataṃ pakāsetvā idāni mahānubhāvataṃ",
  "atk-s0503a:1419_5": "dassetuṃ “yassa catthāyā”tiādimāha. Taṃ heṭṭhā vuttanayameva. Ettha ca bhagavā “eso,",
  "atk-s0503a:1419_6": "bhikkhave, bhikkhū”tiādinā, “bhikkhave, ayaṃ bhikkhu na yo vā so vā dubbaṇṇo duddasiko",
  "atk-s0503a:1419_7": "okoṭimakoti bhikkhūnaṃ piṭṭhito piṭṭhito āgacchatīti ca ettakena na oññātabbo, atha",
  "atk-s0503a:1419_8": "kho mahiddhiko mahānubhāvo, yaṃkiñci sāvakena pattabbaṃ, sabbaṃ taṃ tena anuppattaṃ,",
  "atk-s0503a:1419_9": "tasmā taṃ pāsāṇacchattaṃ viya garuṃ katvā oloketha, taṃ vo dīgharattaṃ hitāya sukhāya",
  "atk-s0503a:1419_10": "bhavissatī”ti dasseti.",
  "atk-s0503a:1420": "Etamatthaṃ viditvāti etaṃ āyasmato lakuṇḍakabhaddiyassa mahiddhikatāmahānubhāvatādibhedaṃ guṇarāsiṃ sabbākārato jānitvā tadatthadīpanaṃ imaṃ udānaṃ udānesi.",
  "atk-s0503a:1421_0": "Tattha nelaṅgoti elaṃ vuccati doso, nāssa elanti nelaṃ. Kiṃ pana taṃ? Suparisuddhasīlaṃ.",
  "atk-s0503a:1421_1": "Tañhi niddosaṭṭhena idha “nela”nti adhippetaṃ. Taṃ nelaṃ padhānabhūtaṃ aṅgaṃ etassāti",
  "atk-s0503a:1421_2": "nelaṅgo. So yaṃ “ratho”ti vakkhati, tena sambandho, tasmā suparisuddhasīlaṅgoti attho.",
  "atk-s0503a:1421_3": "Arahattaphalasīlañhi idhādhippetaṃ. Seto pacchādo etassāti setapacchādo. Pacchādoti",
  "atk-s0503a:1421_4": "rathassa upari attharitabbakambalādi. So pana suparisuddhadhavalabhāvena seto vā",
  "atk-s0503a:1421_5": "hoti rattanīlādīsu vā aññataro. Idha pana arahattaphalavimuttiyā adhippetattā suparisuddhabhāvaṃ",
  "atk-s0503a:1421_6": "upādāya “setapacchādo”ti vuttaṃ yathā aññatrāpi “ratho sīlaparikkhāro”ti. Eko satisaṅkhāto",
  "atk-s0503a:1421_7": "aro etassāti ekāro. Vattatīti pavattati. Rathoti therassa attabhāvaṃ sandhāya vadati.",
  "atk-s0503a:1422_0": "Anīghanti niddukkhaṃ, khobhavirahitaṃ yānaṃ viya kilesaparikhobhavirahitanti attho.",
  "atk-s0503a:1422_1": "Āyantanti sambahulānaṃ bhikkhūnaṃ piṭṭhito piṭṭhito āgacchantaṃ. Chinnasotanti pacchinnasotaṃ.",
  "atk-s0503a:1422_2": "Pakatirathassa hi sukhapavattanatthaṃ akkhasīsesu nābhiyañca upalittānaṃ sappitelādīnaṃ",
  "atk-s0503a:1422_3": "soto savanaṃ sandanaṃ hoti, tena so acchinnasoto nāma hoti. Ayaṃ pana chattiṃsatiyā",
  "atk-s0503a:1422_4": "sotānaṃ anavasesato pahīnattā chinnasoto nāma hoti, taṃ chinnasotaṃ. Natthi etassa",
  "atk-s0503a:1422_5": "bandhananti abandhano. Rathūpattharassa hi akkhena saddhiṃ niccalabhāvakaraṇatthaṃ",
  "atk-s0503a:1422_6": "bahūni bandhanāni honti, tena so sabandhano. Ayaṃ pana sabbasaṃyojanabandhanānaṃ",
  "atk-s0503a:1422_7": "anavasesato parikkhīṇattā abandhano, taṃ abandhanaṃ. Passāti bhagavā therassa guṇehi",
  "atk-s0503a:1422_8": "somanassappatto hutvā attānaṃ vadati.",
  "atk-s0503a:1423_0": "Iti satthā āyasmantaṃ lakuṇḍakabhaddiyaṃ arahattaphalasīsena sucakkaṃ, arahattaphalavimuttiyā",
  "atk-s0503a:1423_1": "suuttaracchadaṃ, sūpaṭṭhitāya satiyā svāraṃ, kilesaparikhobhābhāvena aparikhobhaṃ,",
  "atk-s0503a:1423_2": "taṇhūpalepābhāvena anupalepaṃ, saṃyojanādīnaṃ abhāvena abandhanaṃ suparikkhittaṃ",
  "atk-s0503a:1423_3": "suyuttaṃ ājaññarathaṃ katvā dasseti.",
  "atk-s0503a:1424": "Pañcamasuttavaṇṇanā niṭṭhitā.",
  "atk-s0503a:1425": "6. Taṇhāsaṅkhayasuttavaṇṇanā",
  "atk-s0503a:1426_0": "66. Chaṭṭhe aññāsikoṇḍaññoti ettha koṇḍaññoti tassāyasmato gottato āgatanāmaṃ. Sāvakesu",
  "atk-s0503a:1426_1": "pana sabbapaṭhamaṃ ariyasaccāni paṭivijjhīti bhagavatā “aññāsi vata, bho, koṇḍañño”ti",
  "atk-s0503a:1426_2": "vuttaudānavasena thero sāsane “aññāsikoṇḍañño”tveva paññāyittha. Taṇhāsaṅkhayavimuttinti",
  "atk-s0503a:1426_3": "taṇhā saṅkhīyati pahīyati etthāti taṇhāsaṅkhayo, nibbānaṃ. Tasmiṃ taṇhāsaṅkhaye vimutti.",
  "atk-s0503a:1426_4": "Taṇhā vā saṅkhīyati pahīyati etenāti taṇhāsaṅkhayo, ariyamaggo. Tassa phalabhūtā,",
  "atk-s0503a:1426_5": "pariyosānabhūtā vā vimuttīti taṇhāsaṅkhayavimutti, nippariyāyena arahattaphalasamāpatti.",
  "atk-s0503a:1426_6": "Taṃ paccavekkhamāno nisinno hoti. Ayañhi āyasmā bahulaṃ phalasamāpattiṃ samāpajjati,",
  "atk-s0503a:1426_7": "tasmā idhāpi evamakāsi.",
  "atk-s0503a:1427": "Etamatthaṃ viditvāti etaṃ aññāsikoṇḍaññattherassa aggaphalapaccavekkhaṇaṃ viditvā tadatthadīpanaṃ imaṃ udānaṃ udānesi.",
  "atk-s0503a:1428_0": "Tattha yassa mūlaṃ chamā natthīti yassa ariyapuggalassa attabhāvarukkhamūlabhūtā",
  "atk-s0503a:1428_1": "avijjā, tassāva patiṭṭhā hetubhūtā āsavanīvaraṇaayonisomanasikārasaṅkhātā chamā pathavī",
  "atk-s0503a:1428_2": "ca natthi aggamaggena samugghātitattā. Paṇṇā natthi kuto latāti natthi latā kuto",
  "atk-s0503a:1428_3": "paṇṇāti padasambandho. Mānātimānādipabhedā sākhāpasākhādisaṅkhātā latāpi natthi,",
  "atk-s0503a:1428_4": "kuto eva madappamādamāyāsāṭheyyādipaṇṇānīti attho. Atha vā paṇṇā natthi kuto latāti",
  "atk-s0503a:1428_5": "rukkhaṅkurassa vaḍḍhamānassa paṭhamaṃ paṇṇāni nibbattanti. Pacchā sākhāpasākhāsaṅkhātā",
  "atk-s0503a:1428_6": "latāti katvā vuttaṃ. Tattha yassa ariyamaggabhāvanāya asati uppajjanārahassa attabhāvarukkhassa",
  "atk-s0503a:1428_7": "ariyamaggassa bhāvitattā yaṃ avijjāsaṅkhātaṃ mūlaṃ, tassa patiṭṭhānabhūtaṃ āsavādi",
  "atk-s0503a:1428_8": "ca natthi. Mūlaggahaṇeneva cettha mūlakāraṇattā bījaṭṭhāniyaṃ kammaṃ tadabhāvopi",
  "atk-s0503a:1428_9": "gahitoyevāti veditabbo. Asati ca kammabīje taṃnimitto viññāṇaṅkuro, viññāṇaṅkuranimittā",
  "atk-s0503a:1428_10": "ca nāmarūpasaḷāyatanapattasākhādayo na nibbattissantiyeva. Tena vuttaṃ – “yassa mūlaṃ",
  "atk-s0503a:1428_11": "chamā natthi, paṇṇā natthi kuto latā”ti.",
  "atk-s0503a:1429_0": "Taṃ dhīraṃ bandhanā muttanti taṃ catubbidhasammappadhānavīriyayogena vijitamārattā",
  "atk-s0503a:1429_1": "dhīraṃ, tato eva sabbakilesābhisaṅkhārabandhanato muttaṃ. Ko taṃ ninditumarahatīti",
  "atk-s0503a:1429_2": "ettha nti nipātamattaṃ. Evaṃ sabbakilesavippamuttaṃ sīlādianuttaraguṇasamannāgataṃ",
  "atk-s0503a:1429_3": "ko nāma viññujātiko nindituṃ garahituṃ arahati nindānimittasseva abhāvato. Devāpi",
  "atk-s0503a:1429_4": "naṃ pasaṃsantīti aññadatthu devā sakkādayo guṇavisesavidū, apisaddena manussāpi khattiyapaṇḍitādayo",
  "atk-s0503a:1429_5": "pasaṃsanti. Kiñca bhiyyo brahmunāpi pasaṃsito mahābrahmunāpi aññehipi brahmanāgayakkhagandhabbādīhipi",
  "atk-s0503a:1429_6": "pasaṃsito thomitoyevāti.",
  "atk-s0503a:1430": "Chaṭṭhasuttavaṇṇanā niṭṭhitā.",
  "atk-s0503a:1431": "7. Papañcakhayasuttavaṇṇanā",
  "atk-s0503a:1432_0": "67. Sattame papañcasaññāsaṅkhāpahānanti papañcenti yattha sayaṃ uppannā, taṃ santānaṃ",
  "atk-s0503a:1432_1": "vitthārenti ciraṃ ṭhapentīti papañcā, kilesā. Visesato rāgadosamohataṇhādiṭṭhimānā. Tathā hi vuttaṃ –",
  "atk-s0503a:1433": "“Rāgo papañco, doso papañco, moho papañco, taṇhā papañco, diṭṭhi papañco, māno papañco”ti. –",
  "atk-s0503a:1434_0": "Apica saṃkilesaṭṭho papañcaṭṭho, kacavaraṭṭho papañcaṭṭho. Tattha rāgapapañcassa",
  "atk-s0503a:1434_1": "subhasaññā nimittaṃ, dosapapañcassa āghātavatthu, mohapapañcassa āsavā, taṇhāpapañcassa",
  "atk-s0503a:1434_2": "vedanā, diṭṭhipapañcassa saññā, mānapapañcassa vitakko nimittaṃ. Tehi papañcehi sahagatā",
  "atk-s0503a:1434_3": "saññā papañcasaññā. Papañcasaññānaṃ saṅkhā bhāgā koṭṭhāsā papañcasaññāsaṅkhā. Atthato",
  "atk-s0503a:1434_4": "saddhiṃ nimittehi taṃtaṃpapañcassa pakkhiyo kilesagaṇo. Saññāgahaṇañcettha tassa",
  "atk-s0503a:1434_5": "nesaṃ sādhāraṇahetubhāvena. Vuttañhetaṃ – “saññānidānā hi papañcasaṅkhā”ti. Tesaṃ",
  "atk-s0503a:1434_6": "pahānaṃ, tena tena maggena rāgādikilesānaṃ samucchedananti attho.",
  "atk-s0503a:1435_0": "Tadā hi bhagavā atītāsu anekakoṭisatasahassasaṅkhāsu attano jātīsu anatthassa nimittabhūte",
  "atk-s0503a:1435_1": "kilese imasmiṃ carimabhave ariyamaggena bodhimaṇḍe savāsane pahīne paccavekkhitvā",
  "atk-s0503a:1435_2": "sattasantānañca kilesacaritaṃ rāgādikilesasaṃkiliṭṭhaṃ kañjiyapuṇṇalābuṃ viya takkabharitacāṭiṃ",
  "atk-s0503a:1435_3": "viya vasāpītapilotikaṃ viya ca dubbinimociyaṃ disvā “evaṃ gahanaṃ nāmidaṃ kilesavaṭṭaṃ",
  "atk-s0503a:1435_4": "anādikālabhāvitaṃ mayhaṃ anavasesaṃ pahīnaṃ, aho suppahīna”nti uppannapītipāmojjo",
  "atk-s0503a:1435_5": "udānaṃ udānesi. Tena vuttaṃ – “atha kho bhagavā attano papañcasaññāsaṅkhāpahānaṃ",
  "atk-s0503a:1435_6": "viditvā tāyaṃ velāyaṃ imaṃ udānaṃ udānesī”ti.",
  "atk-s0503a:1436_0": "Tattha yassa papañcā ṭhiti ca natthīti yasmā bhagavā attānameva paraṃ viya katvā",
  "atk-s0503a:1436_1": "niddisati tasmā yassa aggapuggalassa vuttalakkhaṇā papañcā, tehi katā saṃsāre ṭhiti",
  "atk-s0503a:1436_2": "ca natthi. Nettiyaṃ pana “ṭhiti nāma anusayo”ti vuttaṃ. Anusayo hi bhavapavattiyā",
  "atk-s0503a:1436_3": "mūlanti. Satte saṃsāre papañcentīti papañcā. “Papañcaṭṭhitī”ti ca pāṭho. Tassattho",
  "atk-s0503a:1436_4": "– papañcānaṃ ṭhiti vijjamānatā maggena asamucchedo papañcaṭṭhiti, papañcā eva vā",
  "atk-s0503a:1436_5": "avasiṭṭhakusalākusalavipākānaṃ pavattiyā hetubhāvato vaṭṭassa ṭhiti papañcaṭṭhiti,",
  "atk-s0503a:1436_6": "sā yassa aggapuggalassa natthi. Sandānaṃ palighañca vītivattoti yo bandhanaṭṭhena",
  "atk-s0503a:1436_7": "santānasadisattā “sandāna”nti laddhanāmā taṇhādiṭṭhiyo, nibbānanagarapavesanisedhanato",
  "atk-s0503a:1436_8": "palighasadisattā palighasaṅkhātaṃ avijjañca vītivatto savāsanapahānena visesato atikkanto.",
  "atk-s0503a:1436_9": "Apare pana kodhaṃ “sandāna”nti vadanti, taṃ na gahetabbaṃ. So hi “parābhisajjanī”ti vuttoti.",
  "atk-s0503a:1437_0": "Taṃ nittaṇhaṃ muniṃ carantanti taṃ sabbathāpi taṇhābhāvena nittaṇhaṃ, ubhayalokamunanato",
  "atk-s0503a:1437_1": "attahitaparahitamunanato ca muniṃ, ekanteneva sabbasattahitatthaṃ catūhi iriyāpathehi",
  "atk-s0503a:1437_2": "nānāsamāpatticārehi anaññasādhāraṇena ñāṇacārena ca carantaṃ. Nāvajānāti sadevakopi",
  "atk-s0503a:1437_3": "lokoti sabbo sapaññajātiko sattaloko sadevakopi sabrahmakopi na kadācipi avajānāti",
  "atk-s0503a:1437_4": "na paribhoti, atha kho ayameva loke aggo seṭṭho uttamo pavaroti garuṃ karonto sakkaccaṃ",
  "atk-s0503a:1437_5": "pūjāsakkāranirato hotīti.",
  "atk-s0503a:1438": "Sattamasuttavaṇṇanā niṭṭhitā.",
  "atk-s0503a:1439": "8. Kaccānasuttavaṇṇanā",
  "atk-s0503a:1440_0": "68. Aṭṭhame ajjhattanti ettha ayaṃ ajjhattasaddo “cha ajjhattikāni āyatanānī”tiādīsu",
  "atk-s0503a:1440_1": "ajjhattajjhatte āgato. “Ajjhattā dhammā, ajjhattaṃ vā kāye kāyānupassī”tiādīsu niyakajjhatte.",
  "atk-s0503a:1440_2": "“Sabbanimittānaṃ amanasikārā ajjhattaṃ suññataṃ upasampajja viharatī”tiādīsu visayajjhatte,",
  "atk-s0503a:1440_3": "issariyaṭṭhāneti attho. Phalasamāpatti hi buddhānaṃ issariyaṭṭhānaṃ nāma. “Tenānanda,",
  "atk-s0503a:1440_4": "bhikkhunā tasmiṃyeva purimasmiṃ samādhinimitte ajjhattameva cittaṃ saṇṭhapetabba”ntiādīsu",
  "atk-s0503a:1440_5": "gocarajjhatte. Idhāpi gocarajjhatteyeva daṭṭhabbo. Tasmā ajjhattanti gocarajjhattabhūte",
  "atk-s0503a:1440_6": "kammaṭṭhānārammaṇeti vuttaṃ hoti. Parimukhanti abhimukhaṃ. Sūpaṭṭhitāyāti suṭṭhu",
  "atk-s0503a:1440_7": "upaṭṭhitāya kāyagatāya satiyā. Satisīsena cettha jhānaṃ vuttaṃ. Idaṃ vuttaṃ hoti",
  "atk-s0503a:1440_8": "“ajjhattaṃ kāyānupassanāsatipaṭṭhānavasena paṭiladdhaṃ uḷāraṃ jhānaṃ samāpajjitvā”ti.",
  "atk-s0503a:1441_0": "Ayañhi thero bhagavati sāvatthiyaṃ viharante ekadivasaṃ sāvatthiyaṃ piṇḍāya caritvā",
  "atk-s0503a:1441_1": "pacchābhattaṃ piṇḍapātappaṭikkanto vihāraṃ pavisitvā bhagavato vattaṃ dassetvā divāṭṭhāne",
  "atk-s0503a:1441_2": "divāvihāraṃ nisinno nānāsamāpattīhi divasabhāgaṃ vītināmetvā sāyanhasamayaṃ vihāramajjhaṃ",
  "atk-s0503a:1441_3": "otaritvā bhagavati gandhakuṭiyaṃ nisinne “akālo tāva bhagavantaṃ upasaṅkamitu”nti",
  "atk-s0503a:1441_4": "gandhakuṭiyā avidūre, aññatarasmiṃ rukkhamūle kālaparicchedaṃ katvā yathāvuttaṃ samāpattiṃ",
  "atk-s0503a:1441_5": "samāpajjitvā nisīdi. Satthā taṃ tathānisinnaṃ gandhakuṭiyaṃ nisinnoyeva passi. Tena",
  "atk-s0503a:1441_6": "vuttaṃ – “tena kho pana samayena āyasmā mahākaccāno…pe… sūpaṭṭhitāyā”ti.",
  "atk-s0503a:1442_0": "Etamatthaṃ viditvāti etaṃ āyasmato mahākaccānattherassa satipaṭṭhānabhāvanāvasena",
  "atk-s0503a:1442_1": "adhigataṃ jhānaṃ pādakaṃ katvā samāpajjanaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1443_0": "Tattha yassa siyā sabbadā sati, satataṃ kāyagatā upaṭṭhitāti yassa āraddhavipassakassa",
  "atk-s0503a:1443_1": "ekadivasaṃ cha koṭṭhāse katvā sabbasmimpi kāle nāmarūpabhedena duvidhepi kāye gatā",
  "atk-s0503a:1443_2": "kāyārammaṇā pañcannaṃ upādānakkhandhānaṃ aniccādisammasanavasena satataṃ nirantaraṃ",
  "atk-s0503a:1443_3": "sātaccābhiyogavasena sati upaṭṭhitā siyā.",
  "atk-s0503a:1444_0": "Ayaṃ kirāyasmā paṭhamaṃ kāyagatāsatikammaṭṭhānavasena jhānaṃ nibbattetvā taṃ pādakaṃ",
  "atk-s0503a:1444_1": "katvā kāyānupassanāsatipaṭṭhānamukhena vipassanaṃ paṭṭhapetvā arahattaṃ patto. So",
  "atk-s0503a:1444_2": "aparabhāgepi yebhuyyena tameva jhānaṃ samāpajjitvā vuṭṭhāya tatheva ca vipassitvā",
  "atk-s0503a:1444_3": "phalasamāpattiṃ samāpajjati. Svāyaṃ yena vidhinā arahattaṃ patto, taṃ vidhiṃ dassento",
  "atk-s0503a:1444_4": "satthā “yassa siyā sabbadā sati, satataṃ kāyagatā upaṭṭhitā”ti vatvā tassā upaṭṭhānākāraṃ",
  "atk-s0503a:1444_5": "vibhāvetuṃ “no cassa no ca me siyā, na bhavissati na ca me bhavissatī”ti āha.",
  "atk-s0503a:1445_0": "Tassattho dvidhā veditabbo sammasanato pubbabhāgavasena sammasanakālavasena cāti.",
  "atk-s0503a:1445_1": "Tesu pubbabhāgavasena tāva no cassa no ca me siyāti atītakāle mama kilesakammaṃ no",
  "atk-s0503a:1445_2": "cassa na bhaveyya ce, imasmiṃ paccuppannakāle ayaṃ attabhāvo no ca me siyā na me",
  "atk-s0503a:1445_3": "uppajjeyya. Yasmā pana me atīte kammakilesā ahesuṃ, tasmā taṃnimitto etarahi ayaṃ",
  "atk-s0503a:1445_4": "me attabhāvo pavattati. Na bhavissati na ca me bhavissatīti imasmiṃ attabhāve paṭipakkhādhigamena",
  "atk-s0503a:1445_5": "kilesakammaṃ na bhavissati na uppajjissati me, āyatiṃ vipākavaṭṭaṃ na ca me bhavissati",
  "atk-s0503a:1445_6": "na me pavattissatīti. Evaṃ kālattaye kammakilesahetukaṃ idaṃ mayhaṃ attabhāvasaṅkhātaṃ",
  "atk-s0503a:1445_7": "khandhapañcakaṃ, na issarādihetukaṃ, yathā ca mayhaṃ, evaṃ sabbasattānanti sappaccayanāmarūpadassanaṃ pakāsitaṃ hoti.",
  "atk-s0503a:1446_0": "Sammasanakālavasena pana no cassa no ca me siyāti yasmā idaṃ khandhapañcakaṃ hutvā",
  "atk-s0503a:1446_1": "abhāvaṭṭhena aniccaṃ, abhiṇhapaṭipīḷanaṭṭhena dukkhaṃ, avasavattanaṭṭhena anattā,",
  "atk-s0503a:1446_2": "evaṃ yadi ayaṃ attā nāma nāpi khandhapañcakavinimutto koci no cassa no ca siyā na",
  "atk-s0503a:1446_3": "bhaveyya, evaṃ, bhante, no ca me siyā mama santakaṃ nāma kiñci na bhaveyya. Na bhavissatīti",
  "atk-s0503a:1446_4": "attani attaniye bhavitabbaṃ yathā cidaṃ nāmarūpaṃ etarahi ca atīte ca attattaniyaṃ",
  "atk-s0503a:1446_5": "suññaṃ, evaṃ na bhavissati na me bhavissati, anāgatepi khandhavinimutto attā nāma",
  "atk-s0503a:1446_6": "na koci na me bhavissati na pavattissati, tato eva kiñci palibodhaṭṭhāniyaṃ na me",
  "atk-s0503a:1446_7": "bhavissati āyatimpi attaniyaṃ nāma na me kiñci bhavissatīti. Iminā tīsu kālesu “aha”nti",
  "atk-s0503a:1446_8": "gahetabbassa abhāvato “mama”nti gahetabbassa ca abhāvaṃ dasseti. Tena catukkoṭikā",
  "atk-s0503a:1446_9": "suññatā pakāsitā hoti.",
  "atk-s0503a:1447_0": "Anupubbavihāri tattha soti evaṃ tīsupi kālesu attattaniyaṃ suññataṃ tattha saṅkhāragate",
  "atk-s0503a:1447_1": "anupassanto anukkamena udayabbayañāṇādivipassanāñāṇesu uppajjamānesu anupubbavipassanāvihāravasena",
  "atk-s0503a:1447_2": "anupubbavihārī samāno. Kāleneva tare visattikanti so evaṃ vipassanaṃ matthakaṃ pāpetvā",
  "atk-s0503a:1447_3": "ṭhito yogāvacaro indriyānaṃ paripākagatakālena vuṭṭhānagāminiyā vipassanāya maggena",
  "atk-s0503a:1447_4": "ghaṭitakālena ariyamaggassa uppattikālena sakalassa bhavattayassa saṃtananato visattikāsaṅkhātaṃ",
  "atk-s0503a:1447_5": "taṇhaṃ tareyya, vitaritvā tassā paratīre tiṭṭheyyāti adhippāyo.",
  "atk-s0503a:1448": "Iti bhagavā aññāpadesena āyasmato mahākaccānassa arahattuppattidīpanaṃ udānaṃ udānesi.",
  "atk-s0503a:1449": "Aṭṭhamasuttavaṇṇanā niṭṭhitā.",
  "atk-s0503a:1450": "9. Udapānasuttavaṇṇanā",
  "atk-s0503a:1451_0": "69. Navame mallesūti mallā nāma jānapadino rājakumārā, tesaṃ nivāso ekopi janapado",
  "atk-s0503a:1451_1": "ruḷhīvasena “mallā”ti vuccati, tesu mallesu, yaṃ loke “mallo”ti vuccati. Keci pana",
  "atk-s0503a:1451_2": "“mālesū”ti paṭhanti. Cāriyaṃ caramānoti aturitacārikāvasena mahāmaṇḍalajanapadacārikaṃ",
  "atk-s0503a:1451_3": "caramāno. Mahatā bhikkhusaṅghenāti aparicchedaguṇena mahantena samaṇagaṇena. Tadā",
  "atk-s0503a:1451_4": "hi bhagavato mahābhikkhuparivāro ahosi. Thūṇaṃ nāma mallānaṃ brāhmaṇagāmoti puratthimadakkhiṇāya",
  "atk-s0503a:1451_5": "disāya majjhimadesassa avadhiṭṭhāne malladese thūṇanāmako brāhmaṇabahulatāya brāhmaṇagāmo.",
  "atk-s0503a:1451_6": "Tadavasarīti taṃ avasari, thūṇagāmamaggaṃ pāpuṇīti attho. Assosunti suṇiṃsu, sotadvārasampattavacananigghosānusārena",
  "atk-s0503a:1451_7": "jāniṃsūti attho. Khoti padapūraṇe, avadhāraṇatthe vā nipāto. Tattha avadhāraṇatthena",
  "atk-s0503a:1451_8": "assosuṃyeva, na tesaṃ savanantarāyo ahosīti vuttaṃ hoti. Padapūraṇena padabyañjanasiliṭṭhattamattameva.",
  "atk-s0503a:1451_9": "Thūṇeyyakāti thūṇagāmavāsino. Brāhmaṇagahapatikāti ettha brahmaṃ aṇantīti brāhmaṇā,",
  "atk-s0503a:1451_10": "mante sajjhāyantīti attho. Idameva hi jātibrāhmaṇānaṃ nibbacanaṃ, ariyā pana bāhitapāpattā",
  "atk-s0503a:1451_11": "“brāhmaṇā”ti vuccanti. Gahapatikāti khattiyabrāhmaṇe vajjetvā ye keci agāraṃ ajjhāvasantā",
  "atk-s0503a:1451_12": "vuccanti, visesato vessā. Brāhmaṇā ca gahapatikā ca brāhmaṇagahapatikā.",
  "atk-s0503a:1452_0": "Idāni yamatthaṃ te assosuṃ, taṃ dassetuṃ “samaṇo khalu, bho, gotamo”tiādi vuttaṃ.",
  "atk-s0503a:1452_1": "Tattha samitapāpattā “samaṇo”ti veditabbo. Vuttañhetaṃ – “samitāssa honti pāpakā",
  "atk-s0503a:1452_2": "akusalā dhammā”tiādi. Bhagavā ca anuttarena ariyamaggena sabbaso samitapāpo. Tenassa",
  "atk-s0503a:1452_3": "yathābhuccaguṇādhigatametaṃ nāmaṃ, yadidaṃ samaṇoti. Khalūti anussavatthe nipāto.",
  "atk-s0503a:1452_4": "Bhoti brāhmaṇajātikānaṃ jātisamudāgataṃ ālapanamattaṃ. Vuttampi cetaṃ “bhovādi nāma",
  "atk-s0503a:1452_5": "so hoti, sace hoti sakiñcano”ti. Gotamoti gottavasena bhagavato parikittanaṃ. Tasmā",
  "atk-s0503a:1452_6": "“samaṇo khalu, bho, gotamo”ti samaṇo kira, bho, gotamagottoti ayamettha attho. Sakyaputtoti",
  "atk-s0503a:1452_7": "idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvaparidīpanaṃ.",
  "atk-s0503a:1452_8": "Kenaci pārijuññena anabhibhūto aparikkhīṇaṃyeva taṃ kulaṃ pahāya nekkhammādhigamasaddhāya",
  "atk-s0503a:1452_9": "pabbajitoti vuttaṃ hoti. Udapānaṃ tiṇassa ca bhusassa ca yāva mukhato pūresunti pānīyakūpaṃ",
  "atk-s0503a:1452_10": "tiṇena ca bhusena ca mukhappamāṇena vaḍḍhesuṃ, tiṇādīni pakkhipitvā kūpaṃ pidahiṃsūti attho.",
  "atk-s0503a:1453_0": "Tassa kira gāmassa bahi bhagavato āgamanamagge brāhmaṇānaṃ paribhogabhūto eko udapāno",
  "atk-s0503a:1453_1": "ahosi. Taṃ ṭhapetvā tattha sabbāni kūpataḷākādīni udakaṭṭhānāni tadā visukkhāni nirudakāni",
  "atk-s0503a:1453_2": "ahesuṃ. Atha thūṇeyyakā ratanattaye appasannā maccherapakatā bhagavato āgamanaṃ sutvā",
  "atk-s0503a:1453_3": "“sace samaṇo gotamo sasāvako imaṃ gāmaṃ pavisitvā dvīhatīhaṃ vaseyya, sabbaṃ imaṃ",
  "atk-s0503a:1453_4": "janaṃ attano vacane ṭhapeyya, tato brāhmaṇadhammo patiṭṭhaṃ na labheyyā”ti tattha",
  "atk-s0503a:1453_5": "bhagavato avāsāya parisakkantā “imasmiṃ gāme aññattha udakaṃ natthi, amuṃ udapānaṃ",
  "atk-s0503a:1453_6": "aparibhogaṃ karissāma, evaṃ samaṇo gotamo sasāvako imaṃ gāmaṃ na pavisissatī”ti sammantayitvā",
  "atk-s0503a:1453_7": "sabbe gāmavāsino sattāhassa udakaṃ gahetvā cāṭiādīni pūretvā udapānaṃ tiṇena ca bhusena",
  "atk-s0503a:1453_8": "ca pidahiṃsu. Tena vuttaṃ – “udapānaṃ tiṇassa ca bhusassa ca yāva mukhato pūresuṃ,",
  "atk-s0503a:1453_9": "‘mā te muṇḍakā samaṇakā pānīyaṃ apaṃsū”’ti.",
  "atk-s0503a:1454_0": "Tattha muṇḍakā samaṇakāti muṇḍe “muṇḍā”ti samaṇe “samaṇā”ti vattuṃ vaṭṭeyya, te pana",
  "atk-s0503a:1454_1": "khuṃsanādhippāyena hīḷentā evamāhaṃsu. Māti paṭisedhe, mā apaṃsu mā piviṃsūti attho.",
  "atk-s0503a:1454_2": "Maggā okkammāti maggato apasakkitvā. Etamhāti yo udapāno tehi tathā kato, tameva",
  "atk-s0503a:1454_3": "niddisanto āha. Kiṃ pana bhagavā tesaṃ brāhmaṇānaṃ vippakāraṃ anāvajjitvā evamāha",
  "atk-s0503a:1454_4": "– “etamhā udapānā pānīyaṃ āharā”ti, udāhu āvajjitvā jānantoti? Jānanto eva bhagavā",
  "atk-s0503a:1454_5": "attano buddhānubhāvaṃ pakāsetvā te dametvā nibbisevane kātuṃ evamāha, na pānīyaṃ",
  "atk-s0503a:1454_6": "pātukāmo. Tenevettha mahāparinibbānasutte viya “pipāsitosmī”ti na vuttaṃ. Dhammabhaṇḍāgāriko",
  "atk-s0503a:1454_7": "pana satthu ajjhāsayaṃ ajānanto thūṇeyyakehi kataṃ vippakāraṃ ācikkhanto “idāni so, bhante”tiādimāha.",
  "atk-s0503a:1455_0": "Tattha idānīti adhunā, amhākaṃ āgamanavelāyamevāti attho. Eso, bhante, udapānoti",
  "atk-s0503a:1455_1": "paṭhanti. Thero dvikkhattuṃ paṭikkhipitvā tatiyavāre “na kho tathāgatā tikkhattuṃ",
  "atk-s0503a:1455_2": "paccanīkā kātabbā, kāraṇaṃ diṭṭhaṃ bhavissati dīghadassinā”ti mahārājadattiyaṃ bhagavato",
  "atk-s0503a:1455_3": "pattaṃ gahetvā udapānaṃ agamāsi. Gacchante there udapāne udakaṃ paripuṇṇaṃ hutvā",
  "atk-s0503a:1455_4": "uttaritvā samantato sandati, sabbaṃ tiṇaṃ bhusañca uplavitvā sayameva apagacchi.",
  "atk-s0503a:1455_5": "Tena ca sandamānena salilena uparūpari vaḍḍhantena tasmiṃ gāme sabbeva pokkharaṇīādayo",
  "atk-s0503a:1455_6": "jalāsayā visukkhā paripūriṃsu, tathā parikhākusubbhaninnādīni ca. Sabbo gāmappadeso",
  "atk-s0503a:1455_7": "mahoghena ajjhotthaṭo mahāvassakāle viya ahosi. Kumuduppalapadumapuṇḍarīkādīni jalajapupphāni",
  "atk-s0503a:1455_8": "tattha tattha ubbhijjitvā vikasamānāni udakaṃ sañchādiṃsu. Saresu haṃsakoñcacakkavākakāraṇḍavabakādayā",
  "atk-s0503a:1455_9": "e udakasakuṇikā vassamānā tattha tattha vicariṃsu. Thūṇeyyakā taṃ mahoghaṃ tathā",
  "atk-s0503a:1455_10": "uttarantaṃ samantato vīcitaraṅgasamākulaṃ pariyantato samuṭṭhahamānaṃ ruciraṃ pheṇabubbuḷakaṃ",
  "atk-s0503a:1455_11": "disvā acchariyabbhutacittajātā evaṃ sammantesuṃ “mayaṃ samaṇassa gotamassa udakupacchedaṃ",
  "atk-s0503a:1455_12": "kātuṃ vāyamimhā, ayaṃ pana mahogho tassa āgamanakālato paṭṭhāya evaṃ abhivaḍḍhati,",
  "atk-s0503a:1455_13": "nissaṃsayaṃ kho ayaṃ tassa iddhānubhāvo. Mahiddhiko hi so mahānubhāvo. Ṭhānaṃ kho",
  "atk-s0503a:1455_14": "panetaṃ vijjati, yathā yaṃ mahogho uṭṭhahitvā amhākaṃ gāmampi otthareyya. Handa mayaṃ",
  "atk-s0503a:1455_15": "samaṇaṃ gotamaṃ upasaṅkamitvā payirupāsitvā accayaṃ desentā khamāpeyyāmā”ti.",
  "atk-s0503a:1456_0": "Te sabbeva ekajjhāsayā hutvā saṅghasaṅghī gaṇībhūtā gāmato nikkhamitvā yena bhagavā",
  "atk-s0503a:1456_1": "tenupasaṅkamiṃsu. Upasaṅkamitvā appekacce bhagavato pāde sirasā vandiṃsu, appekacce",
  "atk-s0503a:1456_2": "añjaliṃ paṇāmesuṃ, appekacce bhagavatā saddhiṃ sammodiṃsu, appekacce tuṇhībhūtā nisīdiṃsu,",
  "atk-s0503a:1456_3": "appekacce nāmagottaṃ sāvesuṃ. Evaṃ pana katvā sabbeva ekamantaṃ nisīditvā “idha mayaṃ,",
  "atk-s0503a:1456_4": "bho gotama, bhoto ceva gotamassa gotamasāvakānañca udakappaṭisedhaṃ kārayimha, amukasmiṃ",
  "atk-s0503a:1456_5": "udapāne tiṇañca bhusañca pakkhipimha. So pana udapāno acetanopi samāno sacetano viya",
  "atk-s0503a:1456_6": "bhoto guṇaṃ jānanto viya sayameva sabbaṃ tiṇaṃ bhusaṃ apanetvā suvisuddho jāto, sabbopi",
  "atk-s0503a:1456_7": "cettha ninnappadeso mahatā udakoghena paripuṇṇo ramaṇīyova jāto, udakūpajīvino sattā",
  "atk-s0503a:1456_8": "parituṭṭhā. Mayaṃ pana manussāpi samānā bhoto guṇe na jānimha, ye mayaṃ evaṃ akarimha,",
  "atk-s0503a:1456_9": "sādhu no bhavaṃ gotamo tathā karotu, yathāyaṃ mahogho imaṃ gāmaṃ na otthareyya, accayo",
  "atk-s0503a:1456_10": "no accagamā yathābālaṃ, taṃ no bhavaṃ gotamo accayaṃ paṭiggaṇhātu anukampaṃ upādāyā”ti",
  "atk-s0503a:1456_11": "accayaṃ desesuṃ. Bhagavāpi “taggha tumhe accayo accagamā yathābālaṃ, taṃ vo mayaṃ",
  "atk-s0503a:1456_12": "paṭiggaṇhāma āyatiṃ saṃvarāyā”ti tesaṃ accayaṃ paṭiggahetvā pasannacittataṃ ñatvā",
  "atk-s0503a:1456_13": "uttari ajjhāsayānurūpaṃ dhammaṃ desesi. Te bhagavato dhammadesanaṃ sutvā pasannacittā",
  "atk-s0503a:1456_14": "saraṇādīsu patiṭṭhitā bhagavantaṃ vanditvā padakkhiṇaṃ katvā pakkamiṃsu. Tesaṃ pana",
  "atk-s0503a:1456_15": "āgamanato puretaraṃyeva āyasmā ānando taṃ pāṭihāriyaṃ disvā acchariyabbhutacittajāto",
  "atk-s0503a:1456_16": "pattena pānīyaṃ ādāya bhagavato upanāmetvā taṃ pavattiṃ ārocesi. Tena vuttaṃ – “evaṃ,",
  "atk-s0503a:1456_17": "bhanteti kho āyasmā ānando”tiādi.",
  "atk-s0503a:1457_0": "Tattha mukhato ovamitvāti sabbaṃ taṃ tiṇādiṃ mukhena chaḍḍetvā. Vissandanto maññeti",
  "atk-s0503a:1457_1": "pubbe dīgharajjukena udapānena ussiñcitvā gahetabbaudakogho bhagavato pattaṃ gahetvā",
  "atk-s0503a:1457_2": "therassa gatakāle mukhena vissandanto viya samatittiko kākapeyyo hutvā aṭṭhāsi. Idañca",
  "atk-s0503a:1457_3": "therassa gatakāle udakappavattiṃ sandhāya vuttaṃ. Tato paraṃ pana pubbe vuttanayena",
  "atk-s0503a:1457_4": "tasmiṃ gāme sakalaṃ ninnaṭṭhānaṃ udakena paripuṇṇaṃ ahosīti. Ayaṃ paniddhi na buddhānaṃ",
  "atk-s0503a:1457_5": "adhiṭṭhānena, nāpi devānubhāvena, atha kho bhagavato puññānubhāvena parittadesanatthaṃ",
  "atk-s0503a:1457_6": "rājagahato vesāligamane viya. Keci pana “thūṇeyyakānaṃ bhagavati pasādajananatthaṃ",
  "atk-s0503a:1457_7": "tesaṃ atthakāmāhi devatāhi kata”nti. Apare “udapānassa heṭṭhā vasanakanāgarājā evamakāsī”ti.",
  "atk-s0503a:1457_8": "Sabbaṃ taṃ akāraṇaṃ, yathā bhagavato puññānubhāvenayeva tathā udakuppattiyā paridīpitattā.",
  "atk-s0503a:1458": "Etamatthaṃ viditvāti etaṃ adhiṭṭhānena vinā attanā icchitanipphattisaṅkhātaṃ atthaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1459_0": "Tattha kiṃ kayirā udapānena, āpā ce sabbadā siyunti yassa sabbakālaṃ sabbattha ca",
  "atk-s0503a:1459_1": "āpā ce yadi siyuṃ yadi upalabbheyyuṃ yadi ākaṅkhāmattapaṭibaddho, tesaṃ lābho, tena",
  "atk-s0503a:1459_2": "udapānena kiṃ kayirā kiṃ kareyya, kiṃ payojananti attho. Taṇhāya mūlato chetvā, kissa",
  "atk-s0503a:1459_3": "pariyesanaṃ careti yāya taṇhāya vinibaddhā sattā akatapuññā hutvā icchitālābhadukkhena",
  "atk-s0503a:1459_4": "vihaññanti, tassā taṇhāya mūlaṃ, mūle vā chinditvā ṭhito mādiso sabbaññubuddho kissa",
  "atk-s0503a:1459_5": "kena kāraṇena pānīyapariyesanaṃ, aññaṃ vā paccayapariyesanaṃ careyya. “Mūlato chettā”tipi",
  "atk-s0503a:1459_6": "paṭhanti, taṇhāya mūlaṃ mūleyeva vā chedakoti attho. Atha vā mūlato chettāti mūlato",
  "atk-s0503a:1459_7": "paṭṭhāya taṇhāya chedako. Idaṃ vuttaṃ hoti – yo bodhiyā mūlabhūtamahāpaṇidhānato",
  "atk-s0503a:1459_8": "paṭṭhāya aparimitaṃ sakalaṃ puññasambhāraṃ attano acintetvā lokahitatthameva pariṇāmanavasena",
  "atk-s0503a:1459_9": "paripūrento mūlato pabhuti taṇhāya chettā, so taṇhāhetukassa icchitālābhassa abhāvato",
  "atk-s0503a:1459_10": "kissa kena kāraṇena udakapariyesanaṃ careyya, ime pana thūṇeyyakā andhabālā imaṃ",
  "atk-s0503a:1459_11": "kāraṇaṃ ajānantā evamakaṃsūti.",
  "atk-s0503a:1460": "Navamasuttavaṇṇanā niṭṭhitā.",
  "atk-s0503a:1461": "10. Utenasuttavaṇṇanā",
  "atk-s0503a:1462_0": "70. Dasame rañño utenassāti utenassa nāma rañño, yo “vajjirājā”tipi vuccati. Uyyānagatassāti",
  "atk-s0503a:1462_1": "uyyānakīḷanatthaṃ uyyānaṃ gatassa. Anādare hi idaṃ sāmivacanaṃ, “antepura”nti pana",
  "atk-s0503a:1462_2": "padaṃ apekkhitvā sambandhepetaṃ sāmivacanaṃ hoti. Kālaṅkatānīti aggidaḍḍhāni hutvā",
  "atk-s0503a:1462_3": "matāni honti. Sāmāvatīpamukhānīti ettha kā panāyaṃ sāmāvatī, kathañca daḍḍhāti? Vuccate,",
  "atk-s0503a:1462_4": "bhaddavatiyaṃ seṭṭhino dhītā ghosakaseṭṭhinā dhītuṭṭhāne ṭhapitā pañcasataitthiparivārā",
  "atk-s0503a:1462_5": "rañño utenassa aggamahesī mettāvihārabahulā ariyasāvikā sāmāvatī nāma. Ayamettha",
  "atk-s0503a:1462_6": "saṅkhepo, vitthārato pana ādito paṭṭhāya sāmāvatiyā uppattikathā dhammapadavatthumhi",
  "atk-s0503a:1462_7": "vuttanayena veditabbā. Māgaṇḍiyassa nāma brāhmaṇassa dhītā attano mātāpitūnaṃ –",
  "atk-s0503a:1463": "“Disvāna taṇhaṃ aratiṃ ragañca,",
  "atk-s0503a:1464": "Nāhosi chando api methunasmiṃ;",
  "atk-s0503a:1465": "Kimevidaṃ muttakarīsapuṇṇaṃ,",
  "atk-s0503a:1466": "Pādāpi naṃ samphusituṃ na icche”ti. –",
  "atk-s0503a:1467_0": "Bhagavatā desitaṃ imaṃ gāthaṃ sutvā satthari baddhāghātā māgaṇḍiyā aparabhāge raññā",
  "atk-s0503a:1467_1": "utenena mahesiṭṭhāne ṭhapitā bhagavato kosambiṃ upagatabhāvaṃ, sāmāvatīpamukhānañca",
  "atk-s0503a:1467_2": "pañcannaṃ itthisatānaṃ upāsikābhāvaṃ ñatvā “āgato nāma samaṇo gotamo imaṃ nagaraṃ,",
  "atk-s0503a:1467_3": "dānissa kattabbaṃ jānissāmi, imāpi tassa upaṭṭhāyikā, imāsampi sāmāvatīpamukhānañca",
  "atk-s0503a:1467_4": "kattabbaṃ jānissāmī”ti anekapariyāyehi tathāgatassa tāsañca anatthaṃ kātuṃ vāyamitvāpi",
  "atk-s0503a:1467_5": "asakkontī punekadivasaṃ raññā saddhiṃ uyyānakīḷaṃ gacchantī cūḷapitu sāsanaṃ pahiṇi",
  "atk-s0503a:1467_6": "“sāmāvatiyā pāsādaṃ gantvā dussakoṭṭhāgāratelakoṭṭhāgārāni vivarāpetvā dussāni telacāṭīsu",
  "atk-s0503a:1467_7": "temetvā thambhe veṭhetvā tā sabbā ekato katvā dvāraṃ pidahitvā bahi yantaṃ datvā",
  "atk-s0503a:1467_8": "daṇḍadīpikāhi gehe aggiṃ dadamāno otaritvā gacchatū”ti.",
  "atk-s0503a:1468_0": "Taṃ sutvā so pāsādaṃ abhiruyha koṭṭhāgārāni vivaritvā vatthāni telacāṭīsu temetvā",
  "atk-s0503a:1468_1": "thambhe veṭhetuṃ ārabhi. Atha naṃ sāmāvatīpamukhā itthiyo “kiṃ etaṃ cūḷapitā”ti vadantiyo",
  "atk-s0503a:1468_2": "upasaṅkamiṃsu. “Ammā, rājā daḷhikammatthāya ime thambhe telapilotikāhi bandhāpeti,",
  "atk-s0503a:1468_3": "rājagehe nāma suyuttaduyuttaṃ dujjānaṃ, mā me santike hothā”ti vatvā tā āgatā gabbhesu",
  "atk-s0503a:1468_4": "pavesetvā dvārāni pidahitvā bahi yantakaṃ datvā ādito paṭṭhāya aggiṃ dento otari.",
  "atk-s0503a:1468_5": "Sāmāvatī tāsaṃ ovādaṃ adāsi, “ammā, anamatagge saṃsāre vicarantīnaṃ evameva agginā",
  "atk-s0503a:1468_6": "jhāmattabhāvānaṃ buddhañāṇenapi paricchedo na sukaro, appamattā hothā”ti. Tā satthu",
  "atk-s0503a:1468_7": "santike dhammaṃ sutvā adhigataphalāya viññātasāsanāya khujjuttarāya ariyasāvikāya",
  "atk-s0503a:1468_8": "sekkhapaṭisambhidāpattāya satthārā desitaniyāmeneva dhammaṃ desentiyā santike sotāpattiphalassa",
  "atk-s0503a:1468_9": "adhigatā antarantarā kammaṭṭhānamanasikārena yuttappayuttā gehe jhāyante vedanāpariggahakammaṭṭhānaṃ",
  "atk-s0503a:1468_10": "manasi karontiyo kāci dutiyaphalaṃ, kāci tatiyaphalaṃ pāpuṇitvā kālamakaṃsu. Atha",
  "atk-s0503a:1468_11": "bhikkhū kosambiyaṃ piṇḍāya carantā taṃ pavattiṃ ñatvā pacchābhattaṃ bhagavato ārocetvā",
  "atk-s0503a:1468_12": "tāsaṃ abhisamparāyaṃ pucchiṃsu. Bhagavā ca tāsaṃ ariyaphalādhigamaṃ bhikkhūnaṃ abhāsi.",
  "atk-s0503a:1468_13": "Tena vuttaṃ – “tena kho pana samayena rañño utenassa…pe… anipphalā kālaṅkatā”ti.",
  "atk-s0503a:1469": "Tattha anipphalāti na nipphalā, sampattasāmaññaphalā eva kālaṅkatā. Tā pana phalāni paṭilabhantiyo sāmāvatiyā –",
  "atk-s0503a:1470": "“Ārambhatha nikkamatha, yuñjatha buddhasāsane;",
  "atk-s0503a:1471": "Dhunātha maccuno senaṃ, naḷāgāraṃva kuñjaro.",
  "atk-s0503a:1472": "“Yo imasmiṃ dhammavinaye, appamatto vihassati;",
  "atk-s0503a:1473": "Pahāya jātisaṃsāraṃ, dukkhassantaṃ karissatī”ti. –",
  "atk-s0503a:1474_0": "Gāthāhi ovadiyamānā vedanāpariggahakammaṭṭhānaṃ manasi karontiyo vipassitvā dutiyatatiyaphalāni",
  "atk-s0503a:1474_1": "paṭilabhiṃsu. Khujjuttarā pana āyusesassa atthitāya, pubbe tādisassa kammassa akatattā",
  "atk-s0503a:1474_2": "ca tato pāsādato bahi ahosi. “Dasayojanantare pakkāmī”ti ca vadanti. Atha bhikkhū",
  "atk-s0503a:1474_3": "dhammasabhāyaṃ kathaṃ samuṭṭhāpesuṃ, “āvuso, ananucchavikaṃ vata ariyasāvikānaṃ evarūpaṃ",
  "atk-s0503a:1474_4": "maraṇa”nti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0503a:1474_5": "pucchitvā “imāya nāmā”ti vutte, “bhikkhave, yadipi tāsaṃ imasmiṃ attabhāve ayuttaṃ,",
  "atk-s0503a:1474_6": "pubbe katakammassa pana yuttameva tāhi laddha”nti vatvā tehi yācito atītaṃ āhari.",
  "atk-s0503a:1475_0": "Atīte bārāṇasiyaṃ brahmadatte rajjaṃ kārente aṭṭha paccekabuddhā rañño nivesane nibaddhaṃ",
  "atk-s0503a:1475_1": "bhuñjanti. Pañcasatā itthiyo te upaṭṭhahanti. Tesu satta janā himavantaṃ gacchanti,",
  "atk-s0503a:1475_2": "eko nadītīrasamīpe ekasmiṃ tiṇagahane samāpattiyā nisīdati. Athekadivasaṃ rājā paccekabuddhesu",
  "atk-s0503a:1475_3": "gatesu tāhi itthīhi saddhiṃ udakakīḷaṃ kīḷitukāmo tattha gato. Tā itthiyo divasabhāgaṃ",
  "atk-s0503a:1475_4": "udake kīḷitvā sītapīḷitā visibbitukāmā taṃ tiṇagahanaṃ upari visukkhatiṇasañchannaṃ",
  "atk-s0503a:1475_5": "“tiṇarāsī”ti saññāya parivāretvā aggiṃ datvā tiṇesu jhāyitvā patantesu paccekabuddhaṃ",
  "atk-s0503a:1475_6": "disvā “rañño paccekabuddho jhāyati, taṃ rājā ñatvā amhe nāsessati, sudaḍḍhaṃ naṃ",
  "atk-s0503a:1475_7": "karissāmā”ti sabbā ito cito ca dāruādīni āharitvā tassa upari rāsiṃ katvā ālimpetvā",
  "atk-s0503a:1475_8": "“idāni jhāyissatī”ti pakkamiṃsu. Tā paṭhamaṃ asañcetanikā hutvā idāni kammunā bajjhiṃsu.",
  "atk-s0503a:1475_9": "Paccekabuddhaṃ pana antosamāpattiyaṃ sace dārūnaṃ sakaṭasahassampi āharitvā ālimpentā",
  "atk-s0503a:1475_10": "usumākāramattampi gāhetuṃ na sakkonti, tasmā so sattame divase uṭṭhāya yathāsukhaṃ",
  "atk-s0503a:1475_11": "agamāsi. Tā tassa kammassa katattā bahūni vassasahassāni bahūni vassasatasahassāni",
  "atk-s0503a:1475_12": "niraye paccitvā tasseva kammassa vipākāvasesena attabhāvasate imināva niyāmena gehe",
  "atk-s0503a:1475_13": "jhāyamāne jhāyiṃsu. Idaṃ tāsaṃ pubbakammaṃ.",
  "atk-s0503a:1476_0": "Yasmā pana te imasmiṃ attabhāve ariyaphalāni sacchākaṃsu, ratanattayaṃ payirupāsiṃsu,",
  "atk-s0503a:1476_1": "tasmā tattha anāgāminiyo suddhāvāsesu upapannā, itarā kāci tāvatiṃsesu, kāci yāmesu,",
  "atk-s0503a:1476_2": "kāci tusitesu, kāci nimmānaratīsu, kāci paranimmitavasavattīsu upapannā.",
  "atk-s0503a:1477_0": "Rājāpi kho uteno “sāmāvatiyā gehaṃ kira jhāyatī”ti sutvā vegena āgacchantopi taṃ",
  "atk-s0503a:1477_1": "padesaṃ tāsu daḍḍhāsuyeva sampāpuṇi. Āgantvā pana gehaṃ nibbāpetvā uppannabalavadomanasso",
  "atk-s0503a:1477_2": "māgaṇḍiyāya tathā kāritabhāvaṃ upāyena ñatvā ariyasāvikāsu katāparādhakammunā codiyamāno",
  "atk-s0503a:1477_3": "tassā rājāṇaṃ kāresi saddhiṃ ñātakehi. Evaṃ sā saparijanā samittabandhavā anayabyasanaṃ pāpuṇi.",
  "atk-s0503a:1478_0": "Etamatthaṃ viditvāti etaṃ sāmāvatīpamukhānaṃ tāsaṃ itthīnaṃ aggimhi anayabyasanāpattihetuṃ,",
  "atk-s0503a:1478_1": "māgaṇḍiyāya ca samittabandhavāya rājāṇāya anayabyasanāpattinimittaṃ sabbākārato viditvā",
  "atk-s0503a:1478_2": "tadatthadīpanaṃ imaṃ udānaṃ udānesi.",
  "atk-s0503a:1479_0": "Tattha mohasambandhano loko, bhabbarūpova dissatīti yo idha sattaloko bhabbarūpova",
  "atk-s0503a:1479_1": "hetusampanno viya hutvā dissati, sopi mohasambandhano mohena paliguṇṭhito attahitāhitaṃ",
  "atk-s0503a:1479_2": "ajānanto hite na paṭipajjati, ahitaṃ dukkhāvahaṃ bahuñca apuññaṃ ācināti. “Bhavarūpova",
  "atk-s0503a:1479_3": "dissatī”tipi pāṭho. Tassattho – ayaṃ loko mohasambandhano mohena paliguṇṭhito, tato",
  "atk-s0503a:1479_4": "eva bhavarūpova sassatasabhāvo viyassa attā dissati, ajarāmaro viya upaṭṭhāti, yena",
  "atk-s0503a:1479_5": "pāṇātipātādīni akattabbāni karoti.",
  "atk-s0503a:1480_0": "Upadhibandhano bālo, tamasā parivārito. Sassatoriva khāyatīti na kevalañca mohasambandhano",
  "atk-s0503a:1480_1": "eva, apica kho upadhibandhanopi ayaṃ andhabālaloko avijjātamasā parivārito. Idaṃ",
  "atk-s0503a:1480_2": "vuttaṃ hoti – yena ñāṇena aviparītaṃ kāme ca khandhe ca “aniccā dukkhā vipariṇāmadhammā”ti",
  "atk-s0503a:1480_3": "passeyya, tassa abhāvato yasmā bālo andhaputhujjano aññāṇatamasā samantato parivārito",
  "atk-s0503a:1480_4": "nivuto, tasmā so kāmūpadhi kilesūpadhi khandhūpadhīti imesaṃ upadhīnaṃ vasena ca",
  "atk-s0503a:1480_5": "upadhibandhano, tato eva cassa sopadhissa passato sassato viya nicco sabbakālabhāvī",
  "atk-s0503a:1480_6": "viya khāyati. “Asassatiriva khāyatī”tipi pāṭho. Tassattho – attā sabbakālaṃ vijjati",
  "atk-s0503a:1480_7": "upalabbhatīti añño asassati aniccoti lokassa so upadhi micchābhinivesavasena ekadeso",
  "atk-s0503a:1480_8": "viya khāyati, upaṭṭhahatīti attho. Rakāro hi padasandhikaro. Passato natthi kiñcananti",
  "atk-s0503a:1480_9": "yo pana saṅkhāre pariggahetvā aniccādivasena vipassati, tasseva vipassanāpaññāsahitāya",
  "atk-s0503a:1480_10": "maggapaññāya yathābhūtaṃ passato jānato paṭivijjhato rāgādikiñcanaṃ natthi, yena",
  "atk-s0503a:1480_11": "saṃsāre bajjheyya. Tathā apassanto eva hi avijjātaṇhādiṭṭhiādibandhanehi saṃsāre",
  "atk-s0503a:1480_12": "baddho siyāti adhippāyo.",
  "atk-s0503a:1481": "Dasamasuttavaṇṇanā niṭṭhitā.",
  "atk-s0503a:1482": "Niṭṭhitā ca cūḷavaggavaṇṇanā.",
  "atk-s0503a:1483": "8. Pāṭaligāmiyavaggo",
  "atk-s0503a:1484": "1. Paṭhamanibbānapaṭisaṃyuttasuttavaṇṇanā",
  "atk-s0503a:1485_0": "71. Pāṭaligāmiyavaggassa paṭhame nibbānapaṭisaṃyuttāyāti amatadhātusannissitāya asaṅkhatadhātuyā",
  "atk-s0503a:1485_1": "pavedanavasena pavattāya. Dhammiyā kathāyāti dhammadesanāya. Sandassetīti sabhāvasarasalakkhaṇato",
  "atk-s0503a:1485_2": "nibbānaṃ dasseti. Samādapetīti tameva atthaṃ te bhikkhū gaṇhāpeti. Samuttejetīti",
  "atk-s0503a:1485_3": "tadatthagahaṇe ussāhaṃ janento tejeti joteti. Sampahaṃsetīti nibbānaguṇehi sammadeva",
  "atk-s0503a:1485_4": "sabbappakārehi toseti.",
  "atk-s0503a:1486_0": "Atha vā sandassetīti “so sabbasaṅkhārasamatho sabbūpadhipaṭinissaggā taṇhakkhayo",
  "atk-s0503a:1486_1": "virāgo nirodho”tiādinā nayeneva sabbathā tena tena pariyāyena tesaṃ tesaṃ ajjhāsayānurūpaṃ",
  "atk-s0503a:1486_2": "sammā dasseti. Samādapetīti “iminā ariyamaggena taṃ adhigantabba”nti adhigamapaṭipadāya",
  "atk-s0503a:1486_3": "saddhiṃ tattha bhikkhū ninnapoṇapabbhāre karonto sammā ādapeti gaṇhāpeti. Samuttejetīti",
  "atk-s0503a:1486_4": "etaṃ dukkaraṃ durabhisambhavanti “mā sammāpaṭipattiyaṃ pamādaṃ antarāvosānaṃ āpajjatha,",
  "atk-s0503a:1486_5": "upanissayasampannassa vīriyavato nayidaṃ dukkaraṃ, tasmā sīlavisuddhiādivisuddhipaṭipadāya",
  "atk-s0503a:1486_6": "uṭṭhahatha ghaṭayatha vāyameyyāthā”ti nibbānādhigamāya ussāheti, tattha vā cittaṃ",
  "atk-s0503a:1486_7": "vodapeti. Sampahaṃsetīti “madanimmadano pipāsavinayo ālayasamugghāto”ti, rāgakkhayo",
  "atk-s0503a:1486_8": "dosakkhayo mohakkhayoti, asaṅkhatanti, amatañca santantiādinā ca anekapariyāyena",
  "atk-s0503a:1486_9": "nibbānānisaṃsappakāsanena tesaṃ bhikkhūnaṃ cittaṃ tosento hāsento sampahaṃseti samassāseti.",
  "atk-s0503a:1487_0": "Tedhāti te idha. Aṭṭhiṃ katvāti “atthi kiñci ayaṃ no attho adhigantabbo”ti evaṃ sallakkhetvā",
  "atk-s0503a:1487_1": "tāya desanāya atthikā hutvā. Manasi katvāti citte ṭhapetvā anaññavihitā taṃ desanaṃ",
  "atk-s0503a:1487_2": "attano cittagatameva katvā. Sabbaṃ cetaso samannāharitvāti sabbena kārakacittena",
  "atk-s0503a:1487_3": "ādito paṭṭhāya yāva pariyosānā desanaṃ āvajjetvā, taggatameva ābhogaṃ katvāti attho.",
  "atk-s0503a:1487_4": "Atha vā sabbaṃ cetaso samannāharitvāti sabbasmā cittato desanaṃ sammā anu anu āharitvā.",
  "atk-s0503a:1487_5": "Idaṃ vuttaṃ hoti – desentassa yehi cittehi desanā katā, sabbasmā cittato pavattaṃ",
  "atk-s0503a:1487_6": "desanaṃ bahi gantuṃ adento sammā aviparītaṃ anu anu āharitvā attano cittasantānaṃ",
  "atk-s0503a:1487_7": "āharitvā yathādesitadesitaṃ desanaṃ suṭṭhu upadhāretvā. Ohitasotāti avahitasotā,",
  "atk-s0503a:1487_8": "suṭṭhu upitasotā. Ohitasotāti vā avikkhittasotā. Tameva upalabbhamānopi hi savane",
  "atk-s0503a:1487_9": "avikkhepo satisaṃvaro viya cakkhundriyādīsu sotindriyepi vattumarahatīti. Ettha ca",
  "atk-s0503a:1487_10": "“aṭṭhiṃ katvā”tiādīhi catūhipi padehi tesaṃ bhikkhūnaṃ tapparabhāvato savane ādaradīpanena",
  "atk-s0503a:1487_11": "sakkaccasavanaṃ dasseti.",
  "atk-s0503a:1488_0": "Etamatthaṃ viditvāti etaṃ tesaṃ bhikkhūnaṃ tassā nibbānapaṭisaṃyuttāya dhammakathāya",
  "atk-s0503a:1488_1": "savane ādarakāritaṃ sabbākārato viditvā. Imaṃ udānanti imaṃ nibbānassa tabbidhuradhammadesanāmukhena",
  "atk-s0503a:1488_2": "paramatthato vijjamānabhāvavibhāvanaṃ udānaṃ udānesi.",
  "atk-s0503a:1489_0": "Tattha atthīti vijjati, paramatthato upalabbhatīti attho. Bhikkhaveti tesaṃ bhikkhūnaṃ",
  "atk-s0503a:1489_1": "ālapanaṃ. Nanu ca udānaṃ nāma pītisomanassasamuṭṭhāpito vā dhammasaṃvegasamuṭṭhāpito",
  "atk-s0503a:1489_2": "vā dhammapaṭiggāhakanirapekkho udāhāro, tathā ceva ettakesu suttesu āgataṃ, idha",
  "atk-s0503a:1489_3": "kasmā bhagavā udānento te bhikkhū āmantesīti? Tesaṃ bhikkhūnaṃ saññāpanatthaṃ. Nibbānapaṭisaṃyuttañhi",
  "atk-s0503a:1489_4": "bhagavā tesaṃ bhikkhūnaṃ dhammaṃ desetvā nibbānaguṇānussaraṇena uppannapītisomanassā",
  "atk-s0503a:1489_5": "udānaṃ udānesi. Idha nibbānavajjo sabbo sabhāvadhammo paccayāyattavuttikova upalabbhati,",
  "atk-s0503a:1489_6": "na paccayanirapekkho. Ayaṃ pana nibbānadhammo katamapaccaye upalabbhatīti tesaṃ bhikkhūnaṃ",
  "atk-s0503a:1489_7": "cetoparivitakkamaññāya te ca saññāpetukāmo “atthi, bhikkhave, tadāyatana”ntiādimāha,",
  "atk-s0503a:1489_8": "na ekantatova te paṭiggāhake katvāti veditabbaṃ. Tadāyatananti taṃ kāraṇaṃ. Dakāro",
  "atk-s0503a:1489_9": "padasandhikaro. Nibbānañhi maggaphalañāṇādīnaṃ ārammaṇapaccayabhāvato rūpādīni viya",
  "atk-s0503a:1489_10": "cakkhuviññāṇādīnaṃ ārammaṇapaccayabhūtānīti kāraṇaṭṭhena “āyatana”nti vuccati. Ettāvatā",
  "atk-s0503a:1489_11": "ca bhagavā tesaṃ bhikkhūnaṃ asaṅkhatāya dhātuyā paramatthato atthibhāvaṃ pavedesi.",
  "atk-s0503a:1490_0": "Tatrāyaṃ dhammanvayo – idha saṅkhatadhammānaṃ vijjamānattā asaṅkhatāyapi dhātuyā",
  "atk-s0503a:1490_1": "bhavitabbaṃ tappaṭipakkhattā sabhāvadhammānaṃ. Yathā hi dukkhe vijjamāne tappaṭipakkhabhūtaṃ",
  "atk-s0503a:1490_2": "sukhampi vijjatiyeva, tathā uṇhe vijjamāne sītampi vijjati, pāpadhammesu vijjamānesu",
  "atk-s0503a:1490_3": "kalyāṇadhammāpi vijjanti eva. Vuttañcetaṃ –",
  "atk-s0503a:1491": "“Yathāpi dukkhe vijjante, sukhaṃ nāmapi vijjati;",
  "atk-s0503a:1492": "Evaṃ bhave vijjamāne, vibhavopi icchitabbako.",
  "atk-s0503a:1493": "“Yathāpi uṇhe vijjante, aparaṃ vijjati sītalaṃ;",
  "atk-s0503a:1494": "Evaṃ tividhaggi vijjante, nibbānaṃ icchitabbakaṃ.",
  "atk-s0503a:1495": "“Yathāpi pāpe vijjante, kalyāṇamapi vijjati;",
  "atk-s0503a:1496": "Evameva jāti vijjante, ajātimapi icchitabbaka”ntiādi. –",
  "atk-s0503a:1497": "Apica nibbānassa paramatthato atthibhāvavicāraṇaṃ parato āvibhavissati.",
  "atk-s0503a:1498_0": "Evaṃ bhagavā asaṅkhatāya dhātuyā paramatthato atthibhāvaṃ sammukhena dassetvā idāni",
  "atk-s0503a:1498_1": "tabbidhuradhammāpohanamukhenassa sabhāvaṃ dassetuṃ, “yattha neva pathavī na āpo”tiādimāha.",
  "atk-s0503a:1498_2": "Tattha yasmā nibbānaṃ sabbasaṅkhāravidhurasabhāvaṃ yathā saṅkhatadhammesu katthaci",
  "atk-s0503a:1498_3": "natthi, tathā tatthapi sabbe saṅkhatadhammā. Na hi saṅkhatāsaṅkhatadhammānaṃ samodhānaṃ",
  "atk-s0503a:1498_4": "sambhavati. Tatrāyaṃ atthavibhāvanā – yattha yasmiṃ nibbāne yassaṃ asaṅkhatadhātuyaṃ",
  "atk-s0503a:1498_5": "neva kakkhaḷalakkhaṇā pathavīdhātu atthi, na paggharaṇalakkhaṇā āpodhātu, na uṇhalakkhaṇā",
  "atk-s0503a:1498_6": "tejodhātu, na vitthambhanalakkhaṇā vāyodhātu atthi. Iti catumahābhūtābhāvavacanena",
  "atk-s0503a:1498_7": "yathā sabbassapi upādārūpassa abhāvo vutto hoti tannissitattā. Evaṃ anavasesato kāmarūpabhavassa",
  "atk-s0503a:1498_8": "tattha abhāvo vutto hoti tadāyattavuttibhāvato. Na hi mahābhūtanissayena vinā pañcavokārabhavo",
  "atk-s0503a:1498_9": "ekavokārabhavo vā sambhavatīti.",
  "atk-s0503a:1499_0": "Idāni arūpasabhāvattepi nibbānassa arūpabhavapariyāpannānaṃ dhammānaṃ tattha abhāvaṃ",
  "atk-s0503a:1499_1": "dassetuṃ, “na ākāsānañcāyatanaṃ…pe… na nevasaññānāsaññāyatana”nti vuttaṃ. Tattha",
  "atk-s0503a:1499_2": "na ākāsānañcāyatananti saddhiṃ ārammaṇena kusalavipākakiriyabhedo tividhopi ākāsānañcāyatanacittuppādo",
  "atk-s0503a:1499_3": "natthīti attho. Sesesupi eseva nayo. Yadaggena ca nibbāne kāmalokādīnaṃ abhāvo hoti,",
  "atk-s0503a:1499_4": "tadaggena tattha idhalokaparalokānampi abhāvoti āha – “nāyaṃ loko na paraloko”ti.",
  "atk-s0503a:1499_5": "Tassattho – yvāyaṃ “itthattaṃ diṭṭhadhammo idhaloko”ti ca laddhavohāro khandhādiloko,",
  "atk-s0503a:1499_6": "yo ca “tato aññathā paro abhisamparāyo”ti ca laddhavohāro khandhādiloko, tadubhayampi",
  "atk-s0503a:1499_7": "tattha natthīti. Na ubho candimasūriyāti yasmā rūpagate sati tamo nāma siyā, tamassa",
  "atk-s0503a:1499_8": "ca vidhamanatthaṃ candimasūriyehi vattitabbaṃ. Sabbena sabbaṃ pana yattha rūpagatameva",
  "atk-s0503a:1499_9": "natthi, kuto tattha tamo. Tamassa vā vidhamanā candimasūriyā, tasmā candimā sūriyo",
  "atk-s0503a:1499_10": "cāti ubhopi tattha nibbāne natthīti attho. Iminā ālokasabhāvataṃyeva nibbānassa dasseti.",
  "atk-s0503a:1500_0": "Ettāvatā ca anabhisametāvīnaṃ bhikkhūnaṃ anādimatisaṃsāre supinantepi ananubhūtapubbaṃ",
  "atk-s0503a:1500_1": "paramagambhīraṃ atiduddasaṃ saṇhasukhumaṃ atakkāvacaraṃ accantasantaṃ paṇḍitavedanīyaṃ",
  "atk-s0503a:1500_2": "atipaṇītaṃ amataṃ nibbānaṃ vibhāvento paṭhamaṃ tāva “atthi, bhikkhave, tadāyatana”nti",
  "atk-s0503a:1500_3": "tassa atthibhāvā tesaṃ aññāṇādīni apanetvā “yattha neva pathavī …pe… na ubho candimasūriyā”ti",
  "atk-s0503a:1500_4": "tadaññadhammāpohanamukhena taṃ vibhāveti dhammarājā. Tena pathavīādisabbasaṅkhatadhammavidhurasabhāvā",
  "atk-s0503a:1500_5": "yā asaṅkhatā dhātu, taṃ nibbānanti dīpitaṃ hoti. Tenevāha, “tatrāpāhaṃ, bhikkhave,",
  "atk-s0503a:1500_6": "neva āgatiṃ vadāmī”ti.",
  "atk-s0503a:1501_0": "Tattha tatrāti tasmiṃ. Apisaddo samuccaye. Ahaṃ, bhikkhave, yattha saṅkhārapavatte",
  "atk-s0503a:1501_1": "kutoci kassaci āgatiṃ na vadāmi yathāpaccayaṃ tattha dhammamattassa uppajjanato.",
  "atk-s0503a:1501_2": "Evaṃ tasmimpi āyatane nibbāne kutoci āgatiṃ āgamanaṃ neva vadāmi āgantabbaṭṭhānatāya",
  "atk-s0503a:1501_3": "abhāvato. Na gatinti katthaci gamanaṃ na vadāmi gantabbaṭṭhānatāya abhāvato. Na hi",
  "atk-s0503a:1501_4": "tattha sattānaṃ ṭhapetvā ñāṇena ārammaṇakaraṇaṃ āgatigatiyo sambhavanti, nāpi ṭhiticutūpapattiyo",
  "atk-s0503a:1501_5": "vadāmi. “Tadāpaha”ntipi pāḷi. Tassattho – tampi āyatanaṃ gāmantarato gāmantaraṃ viya",
  "atk-s0503a:1501_6": "na āgantabbatāya na āgati, na gantabbatāya na gati, pathavīpabbatādi viya apatiṭṭhānatāya",
  "atk-s0503a:1501_7": "na ṭhiti, apaccayattā vā uppādābhāvo, tato amatasabhāvattā cavanābhāvo, uppādanirodhābhāvato",
  "atk-s0503a:1501_8": "ceva tadubhayaparicchinnāya ṭhitiyā ca abhāvato na ṭhitiṃ na cutiṃ na upapattiṃ vadāmi.",
  "atk-s0503a:1501_9": "Kevalaṃ pana taṃ arūpasabhāvattā apaccayattā ca na katthaci patiṭṭhitanti appatiṭṭhaṃ.",
  "atk-s0503a:1501_10": "Tattha pavattābhāvato pavattappaṭipakkhato ca appavattaṃ. Arūpasabhāvattepi vedanādayo",
  "atk-s0503a:1501_11": "viya kassacipi ārammaṇassa anālambanato upatthambhanirapekkhato ca anārammaṇameva",
  "atk-s0503a:1501_12": "taṃ “āyatana”nti vuttaṃ nibbānaṃ. Ayañca evasaddo appatiṭṭhameva appavattamevāti",
  "atk-s0503a:1501_13": "padadvayenapi yojetabbo. Esevanto dukkhassāti yadidaṃ “appatiṭṭha”ntiādīhi vacanehi",
  "atk-s0503a:1501_14": "vaṇṇitaṃ thomitaṃ yathāvuttalakkhaṇaṃ nibbānaṃ, eso eva sakalassa vaṭṭadukkhassa",
  "atk-s0503a:1501_15": "anto pariyosānaṃ tadadhigame sati sabbadukkhābhāvato. Tasmā “dukkhassa anto”ti ayameva",
  "atk-s0503a:1501_16": "tassa sabhāvoti dasseti.",
  "atk-s0503a:1502": "Paṭhamasuttavaṇṇanā niṭṭhitā.",
  "atk-s0503a:1503": "2. Dutiyanibbānapaṭisaṃyuttasuttavaṇṇanā",
  "atk-s0503a:1504_0": "72. Dutiye imaṃ udānanti imaṃ nibbānassa pakatiyā gambhīrabhāvato duddasabhāvadīpanaṃ",
  "atk-s0503a:1504_1": "udānaṃ udānesi. Tattha duddasanti sabhāvagambhīrattā atisukhumasaṇhasabhāvattā ca",
  "atk-s0503a:1504_2": "anupacitañāṇasambhārehi passituṃ na sakkāti duddasaṃ. Vuttañhetaṃ – “tañhi te, māgaṇḍiya,",
  "atk-s0503a:1504_3": "ariyaṃ paññācakkhu natthi, yena tvaṃ ārogyaṃ jāneyyāsi, nibbānampi passeyyāsī”ti.",
  "atk-s0503a:1504_4": "Aparampi vuttaṃ – “idampi kho ṭhānaṃ duddasaṃ, yadidaṃ sabbasaṅkhārasamatho”tiādi.",
  "atk-s0503a:1504_5": "Anatanti rūpādiārammaṇesu, kāmādīsu ca bhavesu namanato tanninnabhāvena pavattito",
  "atk-s0503a:1504_6": "sattānañca tattha namanato taṇhā natā nāma, natthi ettha natāti anataṃ, nibbānanti",
  "atk-s0503a:1504_7": "attho. “Ananta”ntipi paṭhanti, niccasabhāvattā antavirahitaṃ, acavanadhammaṃ nirodhaṃ",
  "atk-s0503a:1504_8": "amatanti attho. Keci pana “ananta”nti padassa “appamāṇa”nti atthaṃ vadanti. Ettha",
  "atk-s0503a:1504_9": "ca “duddasa”nti iminā paññāya dubbalīkaraṇehi rāgādikilesehi cirakālabhāvitattā sattānaṃ",
  "atk-s0503a:1504_10": "apaccayabhāvanā na sukarāti nibbānassa kicchena adhigamanīyataṃ dasseti. Na hi saccaṃ",
  "atk-s0503a:1504_11": "sudassananti imināpi tamevatthaṃ pākaṭaṃ karoti. Tattha saccanti nibbānaṃ. Tañhi",
  "atk-s0503a:1504_12": "kenaci pariyāyena asantasabhāvābhāvato ekanteneva santattā aviparītaṭṭhena saccaṃ.",
  "atk-s0503a:1504_13": "Na hi taṃ sudassanaṃ na sukhena passitabbaṃ, sucirampi kālaṃ puññañāṇasambhāre samānentehipi",
  "atk-s0503a:1504_14": "kasireneva samadhigantabbato. Tathā hi vuttaṃ bhagavatā – “kicchena me adhigata”nti.",
  "atk-s0503a:1505_0": "Paṭividdhā taṇhā jānato passato natthi kiñcananti tañca nirodhasaccaṃ sacchikiriyābhisamayavasena",
  "atk-s0503a:1505_1": "abhisamentena visayato kiccato ca ārammaṇato ca ārammaṇappaṭivedhena asammohappaṭivedhena",
  "atk-s0503a:1505_2": "ca paṭividdhaṃ, yathāpariññābhisamayavasena dukkhasaccaṃ, bhāvanābhisamayavasena",
  "atk-s0503a:1505_3": "maggasaccañca asammohato paṭividdhaṃ hoti, evaṃ pahānābhisamayavasena asammohato",
  "atk-s0503a:1505_4": "ca paṭividdhā taṇhā hoti. Evañca cattāri saccāni yathābhūtaṃ ariyamaggapaññāya jānato",
  "atk-s0503a:1505_5": "passato bhavādīsu natabhūtā taṇhā natthi, tadabhāve sabbassapi kilesavaṭṭassa abhāvo,",
  "atk-s0503a:1505_6": "tatova kammavipākavaṭṭānaṃ asambhavoyevāti evaṃ bhagavā tesaṃ bhikkhūnaṃ anavasesavaṭṭadukkhavūpasamahetubhūtaṃ",
  "atk-s0503a:1505_7": "amatamahānibbānassa ānubhāvaṃ pakāsesi. Sesaṃ vuttanayameva.",
  "atk-s0503a:1506": "Dutiyasuttavaṇṇanā niṭṭhitā.",
  "atk-s0503a:1507": "3. Tatiyanibbānapaṭisaṃyuttasuttavaṇṇanā",
  "atk-s0503a:1508_0": "73. Tatiye atha kho bhagavā etamatthaṃ viditvāti tadā kira bhagavatā anekapariyāyena",
  "atk-s0503a:1508_1": "saṃsārassa ādīnavaṃ pakāsetvā sandassanādivasena nibbānapaṭisaṃyuttāya dhammadesanāya",
  "atk-s0503a:1508_2": "katāya tesaṃ bhikkhūnaṃ etadahosi – “ayaṃ saṃsāro bhagavatā avijjādīhi kāraṇehi sahetuko",
  "atk-s0503a:1508_3": "pakāsito, nibbānassa pana tadupasamassa na kiñci kāraṇaṃ vuttaṃ, tayidaṃ ahetukaṃ,",
  "atk-s0503a:1508_4": "kathaṃ saccikaṭṭhaparamatthena upalabbhatī”ti. Atha bhagavā tesaṃ bhikkhūnaṃ etaṃ",
  "atk-s0503a:1508_5": "yathāvuttaṃ parivitakkasaṅkhātaṃ atthaṃ viditvā. Imaṃ udānanti tesaṃ bhikkhūnaṃ vimatividhamanatthañceva",
  "atk-s0503a:1508_6": "idha samaṇabrāhmaṇānaṃ “nibbānaṃ nibbānanti vācāvatthumattameva, natthi hi paramatthato",
  "atk-s0503a:1508_7": "nibbānaṃ nāma anupalabbhamānasabhāvattā”ti lokāyatikādayo viya vippaṭipannānaṃ bahiddhā",
  "atk-s0503a:1508_8": "ca puthudiṭṭhigatikānaṃ micchāvādabhañjanatthañca imaṃ amatamahānibbānassa paramatthato",
  "atk-s0503a:1508_9": "atthibhāvadīpanaṃ udānaṃ udānesi.",
  "atk-s0503a:1509_0": "Tattha ajātaṃ abhūtaṃ akataṃ asaṅkhatanti sabbānipi padāni aññamaññavevacanāni. Atha",
  "atk-s0503a:1509_1": "vā vedanādayo viya hetupaccayasamavāyasaṅkhātāya kāraṇasāmaggiyā na jātaṃ na nibbattanti",
  "atk-s0503a:1509_2": "ajātaṃ, kāraṇena vinā, sayameva vā na bhūtaṃ na pātubhūtaṃ na uppannanti abhūtaṃ,",
  "atk-s0503a:1509_3": "evaṃ ajātattā abhūtattā ca yena kenaci kāraṇena na katanti akataṃ, jātabhūtakatasabhāvo",
  "atk-s0503a:1509_4": "ca nāmarūpānaṃ saṅkhatadhammānaṃ hoti, na asaṅkhatasabhāvassa nibbānassāti dassanatthaṃ",
  "atk-s0503a:1509_5": "asaṅkhatanti vuttaṃ. Paṭilomato vā samecca sambhūya paccayehi katanti saṅkhataṃ,",
  "atk-s0503a:1509_6": "tathā na saṅkhataṃ saṅkhatalakkhaṇarahitanti asaṅkhatanti. Evaṃ anekehi kāraṇehi",
  "atk-s0503a:1509_7": "nibbattitabhāve paṭisiddhe “siyā nu kho ekeneva kāraṇena kata”nti āsaṅkāya “na yena",
  "atk-s0503a:1509_8": "kenaci kata”nti dassanatthaṃ “akata”nti vuttaṃ. Evaṃ apaccayampi samānaṃ “sayameva",
  "atk-s0503a:1509_9": "nu kho idaṃ bhūtaṃ pātubhūta”nti āsaṅkāya tannivattanatthaṃ “abhūta”nti vuttaṃ. “Ayañcetassa",
  "atk-s0503a:1509_10": "asaṅkhatākatābhūtabhāvo sabbena sabbaṃ ajātidhammattā”ti dassetuṃ “ajāta”nti vuttaṃ.",
  "atk-s0503a:1509_11": "Evametesaṃ catunnampi padānaṃ sātthakabhāvaṃ viditvā “tayidaṃ nibbānaṃ atthi, bhikkhave”ti",
  "atk-s0503a:1509_12": "paramatthato nibbānassa atthibhāvo pakāsitoti veditabbo. Ettha udānentena bhagavatā,",
  "atk-s0503a:1509_13": "“bhikkhave”ti ālapane kāraṇaṃ heṭṭhā vuttanayeneva veditabbaṃ.",
  "atk-s0503a:1510_0": "Iti satthā “atthi, bhikkhave, ajātaṃ abhūtaṃ akataṃ asaṅkhata”nti vatvā tattha hetuṃ",
  "atk-s0503a:1510_1": "dassento “no cetaṃ, bhikkhave”tiādimāha. Tassāyaṃ saṅkhepattho – bhikkhave, yadi",
  "atk-s0503a:1510_2": "ajātādisabhāvā asaṅkhatā dhātu na abhavissa na siyā, idha loke jātādisabhāvassa rūpādikkhandhapañcakasaṅkhātassa",
  "atk-s0503a:1510_3": "saṅkhatassa nissaraṇaṃ anavasesavūpasamo na paññāyeyya na upalabbheyya na sambhaveyya.",
  "atk-s0503a:1510_4": "Nibbānañhi ārammaṇaṃ katvā pavattamānā sammādiṭṭhiādayo ariyamaggadhammā anavasesakilese",
  "atk-s0503a:1510_5": "samucchindanti. Tenettha sabbassapi vaṭṭadukkhassa appavatti apagamo nissaraṇaṃ paññāyati.",
  "atk-s0503a:1511_0": "Evaṃ byatirekavasena nibbānassa atthibhāvaṃ dassetvā idāni anvayavasenapi taṃ dassetuṃ,",
  "atk-s0503a:1511_1": "“yasmā ca kho”tiādi vuttaṃ. Taṃ vuttatthameva. Ettha ca yasmā “apaccayā dhammā, asaṅkhatā",
  "atk-s0503a:1511_2": "dhammā, atthi, bhikkhave, tadāyatanaṃ, yattha neva pathavī, idampi kho ṭhānaṃ duddasaṃ,",
  "atk-s0503a:1511_3": "yadidaṃ sabbasaṅkhārasamatho sabbūpadhipaṭinissaggo, asaṅkhatañca vo, bhikkhave,",
  "atk-s0503a:1511_4": "dhammaṃ desessāmi asaṅkhatagāminiñca paṭipada”ntiādīhi anekehi suttapadehi, “atthi,",
  "atk-s0503a:1511_5": "bhikkhave, ajāta”nti imināpi ca suttena nibbānadhātuyā paramatthato sambhavo sabbalokaṃ",
  "atk-s0503a:1511_6": "anukampamānena sammāsambuddhena desito, tasmā yadipi tattha apaccakkhakārīnampi viññūnaṃ",
  "atk-s0503a:1511_7": "kaṅkhā vā vimati vā natthiyeva. Ye pana paraneyyabuddhino puggalā, tesaṃ vimativinodanatthaṃ",
  "atk-s0503a:1511_8": "ayamettha adhippāyaniddhāraṇamukhena yuttivicāraṇā – yathā pariññeyyatāya sauttarānaṃ",
  "atk-s0503a:1511_9": "kāmānaṃ rūpādīnañca paṭipakkhabhūtaṃ tabbidhurasabhāvaṃ nissaraṇaṃ paññāyati, evaṃ",
  "atk-s0503a:1511_10": "taṃsabhāvānaṃ sabbesampi saṅkhatadhammānaṃ paṭipakkhabhūtena tabbidhurasabhāvena",
  "atk-s0503a:1511_11": "nissaraṇena bhavitabbaṃ. Yañcetaṃ nissaraṇaṃ, sā asaṅkhatā dhātu. Kiñca bhiyyo saṅkhatadhammārammaṇaṃ",
  "atk-s0503a:1511_12": "vipassanāñāṇaṃ api anulomañāṇaṃ kilese samucchedavasena pajahituṃ na sakkoti. Tathā",
  "atk-s0503a:1511_13": "sammutisaccārammaṇaṃ paṭhamajjhānādīsu ñāṇaṃ vikkhambhanavaseneva kilese pajahati,",
  "atk-s0503a:1511_14": "na samucchedavasena. Iti saṅkhatadhammārammaṇassa sammutisaccārammaṇassa ca ñāṇassa",
  "atk-s0503a:1511_15": "kilesānaṃ samucchedappahāne asamatthabhāvato tesaṃ samucchedappahānakarassa ariyamaggañāṇassa",
  "atk-s0503a:1511_16": "tadubhayaviparītasabhāvena ārammaṇena bhavitabbaṃ, sā asaṅkhatā dhātu. Tathā “atthi,",
  "atk-s0503a:1511_17": "bhikkhave, ajātaṃ abhūtaṃ akataṃ asaṅkhata”nti idaṃ nibbānapadassa paramatthato atthibhāvajotakaṃ",
  "atk-s0503a:1511_18": "vacanaṃ aviparītatthaṃ bhagavatā bhāsitattā. Yañhi bhagavatā bhāsitaṃ, taṃ aviparītatthaṃ",
  "atk-s0503a:1511_19": "paramatthaṃ yathā taṃ “sabbe saṅkhārā aniccā, sabbe saṅkhārā dukkhā, sabbe dhammā",
  "atk-s0503a:1511_20": "anattā”ti, tathā nibbānasaddo katthaci visaye yathābhūtaparamatthavisayo upacāramattavuttisabbhāvato",
  "atk-s0503a:1511_21": "seyyathāpi sīhasaddo. Atha vā attheva paramatthato asaṅkhatā dhātu, itaratabbiparītavinimuttasabhāvattā",
  "atk-s0503a:1511_22": "seyyathāpi pathavīdhātu vedanāti. Evamādīhi nayehi yuttitopi asaṅkhatāya dhātuyā",
  "atk-s0503a:1511_23": "paramatthato atthibhāvo veditabbo.",
  "atk-s0503a:1512": "Tatiyasuttavaṇṇanā niṭṭhitā.",
  "atk-s0503a:1513": "4. Catutthanibbānapaṭisaṃyuttasuttavaṇṇanā",
  "atk-s0503a:1514_0": "74. Catutthe atha kho bhagavā etamatthaṃ viditvāti tadā kira bhagavatā anekapariyāyena",
  "atk-s0503a:1514_1": "sandassanādivasena nibbānapaṭisaṃyuttāya dhammadesanāya katāya tesaṃ bhikkhūnaṃ etadahosi",
  "atk-s0503a:1514_2": "– “ayaṃ tāva bhagavatā amatamahānibbānadhātuyā anekākāravokāraṃ ānisaṃsaṃ dassentena",
  "atk-s0503a:1514_3": "anaññasādhāraṇo ānubhāvo pakāsito, adhigamūpāyo panassā na bhāsito, kathaṃ nu kho",
  "atk-s0503a:1514_4": "paṭipajjantehi amhehi ayaṃ adhigantabbā”ti. Atha bhagavā tesaṃ bhikkhūnaṃ etaṃ yathāvuttaparivitakkasaṅkhātaṃ",
  "atk-s0503a:1514_5": "atthaṃ sabbākārato viditvā. Imaṃ udānanti taṇhāvasena katthaci anissitassa passaddhakāyacittassa",
  "atk-s0503a:1514_6": "vīthipaṭipannavipassanassa ariyamaggena anavasesato taṇhāpahānena nibbānādhigamavibhāvanaṃ",
  "atk-s0503a:1514_7": "imaṃ udānaṃ udānesi.",
  "atk-s0503a:1515_0": "Tattha nissitassa calitanti rūpādisaṅkhāre taṇhādiṭṭhīhi nissitassa calitaṃ “etaṃ",
  "atk-s0503a:1515_1": "mama, eso me attā”ti taṇhādiṭṭhivipphanditaṃ hoti. Appahīnataṇhādiṭṭhikassa hi puggalassa",
  "atk-s0503a:1515_2": "sukhādīsu uppannesu tāni abhibhuyya viharituṃ asakkontassa “mama vedanā, ahaṃ vediyāmī”tiādinā",
  "atk-s0503a:1515_3": "taṇhādiṭṭhigāhavasena kusalappavattito cittasantānassa calanaṃ kampanaṃ, avakkhalitaṃ",
  "atk-s0503a:1515_4": "vā hotīti attho. Anissitassa calitaṃ natthīti yo pana visuddhipaṭipadaṃ paṭipajjanto",
  "atk-s0503a:1515_5": "samathavipassanāhi taṇhādiṭṭhiyo vikkhambhetvā aniccādivasena saṅkhāre sammasanto",
  "atk-s0503a:1515_6": "viharati, tassa taṃ anissitassa yathāvuttaṃ calitaṃ avakkhalitaṃ, vipphanditaṃ vā",
  "atk-s0503a:1515_7": "natthi kāraṇassa suvikkhambhitattā.",
  "atk-s0503a:1516_0": "Calite asatīti yathāvutte calite asati yathā taṇhādiṭṭhigāhā nappavattanti, tathā",
  "atk-s0503a:1516_1": "vīthipaṭipannāya vipassanāya taṃ ussukkantassa. Passaddhīti vipassanācittasahajātānaṃ",
  "atk-s0503a:1516_2": "kāyacittānaṃ sārambhakarakilesavūpasaminī duvidhāpi passaddhi hoti. Passaddhiyā sati",
  "atk-s0503a:1516_3": "nati na hotīti pubbenāparaṃ visesayuttāya passaddhiyā sati anavajjasukhādhiṭṭhānaṃ",
  "atk-s0503a:1516_4": "samādhiṃ vaḍḍhetvā taṃ paññāya samavāyakaraṇena samathavipassanaṃ yuganaddhaṃ yojetvā",
  "atk-s0503a:1516_5": "maggaparamparāya kilese khepentassa kāmabhavādīsu namanato “natī”ti laddhanāmā taṇhā",
  "atk-s0503a:1516_6": "arahattamaggakkhaṇe anavasesato na hoti, anuppattidhammataṃ āpāditattā na uppajjatīti attho.",
  "atk-s0503a:1517_0": "Natiyā asatīti arahattamaggena taṇhāya suppahīnattā bhavādiatthāya ālayanikanti pariyuṭṭhāne",
  "atk-s0503a:1517_1": "asati. Āgatigati na hotīti paṭisandhivasena idha āgati āgamanaṃ cutivasena gati ito",
  "atk-s0503a:1517_2": "paralokagamanaṃ peccabhāvo na hoti na pavattati. Āgatigatiyā asatīti vuttanayena",
  "atk-s0503a:1517_3": "āgatiyā ca gatiyā ca asati. Cutūpapāto na hotīti aparāparaṃ cavanupapajjanaṃ na hoti",
  "atk-s0503a:1517_4": "na pavattati. Asati hi kilesavaṭṭe kammavaṭṭaṃ pacchinnameva, pacchinne ca tasmiṃ",
  "atk-s0503a:1517_5": "kuto vipākavaṭṭassa sambhavo. Tenāha – “cutūpapāte asati nevidha na hura”ntiādi.",
  "atk-s0503a:1517_6": "Tattha yaṃ vattabbaṃ, taṃ heṭṭhā bāhiyasutte vitthārato vuttameva. Tasmā tattha vuttanayeneva attho veditabbo.",
  "atk-s0503a:1518": "Iti bhagavā idhāpi tesaṃ bhikkhūnaṃ anavasesato vaṭṭadukkhavūpasamahetubhūtaṃ amatamahānibbānassa ānubhāvaṃ sammāpaṭipattiyā pakāseti.",
  "atk-s0503a:1519": "Catutthasuttavaṇṇanā niṭṭhitā.",
  "atk-s0503a:1520": "5. Cundasuttavaṇṇanā",
  "atk-s0503a:1521_0": "75. Pañcame mallesūti evaṃnāmake janapade. Mahatā bhikkhusaṅghenāti guṇamahattasaṅkhyāmahattehi",
  "atk-s0503a:1521_1": "mahatā. So hi bhikkhusaṅgho sīlādiguṇavisesayogenapi mahā tattha sabbapacchimakassa",
  "atk-s0503a:1521_2": "sotāpannabhāvato, saṅkhyāmahattenapi mahā aparicchinnagaṇanattā. Āyusaṅkhārossajjanato",
  "atk-s0503a:1521_3": "paṭṭhāya hi āgatāgatā bhikkhū na pakkamiṃsu. Cundassāti evaṃnāmakassa. Kammāraputtassāti",
  "atk-s0503a:1521_4": "suvaṇṇakāraputtassa. So kira aḍḍho mahākuṭumbiko bhagavato paṭhamadassaneneva sotāpanno",
  "atk-s0503a:1521_5": "hutvā attano ambavane satthuvasanānucchavikaṃ gandhakuṭiṃ, bhikkhusaṅghassa ca rattiṭṭhānadivāṭṭhānaupaṭṭhānasālākuṭimaṇḍapacaṅkamanādike",
  "atk-s0503a:1521_6": "ca sampādetvā pākāraparikkhittaṃ dvārakoṭṭhakayuttaṃ vihāraṃ katvā buddhappamukhassa",
  "atk-s0503a:1521_7": "saṅghassa niyyādesi. Taṃ sandhāya vuttaṃ – “tatra sudaṃ bhagavā pāvāyaṃ viharati",
  "atk-s0503a:1521_8": "cundassa kammāraputtassa ambavane”ti.",
  "atk-s0503a:1522_0": "Paṭiyādāpetvāti sampādetvā. “Sūkaramaddavanti sūkarassa mudusiniddhaṃ pavattamaṃsa”nti",
  "atk-s0503a:1522_1": "mahāaṭṭhakathāyaṃ vuttaṃ. Keci pana “sūkaramaddavanti na sūkaramaṃsaṃ, sūkarehi madditavaṃsakaḷīro”ti",
  "atk-s0503a:1522_2": "vadanti. Aññe “sūkarehi madditappadese jātaṃ ahichattaka”nti. Apare pana “sūkaramaddavaṃ",
  "atk-s0503a:1522_3": "nāma ekaṃ rasāyana”nti bhaṇiṃsu. Tañhi cundo kammāraputto “ajja bhagavā parinibbāyissatī”ti",
  "atk-s0503a:1522_4": "sutvā “appeva nāma naṃ paribhuñjitvā cirataraṃ tiṭṭheyyā”ti satthu cirajīvitukamyatāya adāsīti vadanti.",
  "atk-s0503a:1523_0": "Tena maṃ parivisāti tena mamaṃ bhojehi. Kasmā bhagavā evamāha? Parānuddayatāya. Tañca",
  "atk-s0503a:1523_1": "kāraṇaṃ pāḷiyaṃ vuttameva. Tena abhihaṭabhikkhāya paresaṃ aparibhogārahato ca tathā",
  "atk-s0503a:1523_2": "vattuṃ vaṭṭatīti dassitaṃ hoti. Tasmiṃ kira sūkaramaddave dvisahassadīpaparivāresu",
  "atk-s0503a:1523_3": "catūsu mahādīpesu devatā ojaṃ pakkhipiṃsu. Tasmā taṃ añño koci sammā jīrāpetuṃ na",
  "atk-s0503a:1523_4": "sakkoti, tamatthaṃ pakāsento satthā parūpavādamocanatthaṃ “nāhaṃ taṃ, cunda, passāmī”tiādinā",
  "atk-s0503a:1523_5": "sīhanādaṃ nadi. Ye hi pare upavadeyyuṃ “attanā paribhuttāvasesaṃ neva bhikkhūnaṃ,",
  "atk-s0503a:1523_6": "na aññesaṃ manussānaṃ adāsi, āvāṭe nikhaṇāpetvā vināsesī”ti, “tesaṃ vacanokāso mā",
  "atk-s0503a:1523_7": "hotū”ti parūpavādamocanatthaṃ sīhanādaṃ nadi.",
  "atk-s0503a:1524_0": "Tattha sadevaketiādīsu saha devehīti sadevako, saha mārenāti samārako, saha brahmunāti",
  "atk-s0503a:1524_1": "sabrahmako, saha samaṇabrāhmaṇehīti sassamaṇabrāhmaṇī, pajātattā pajā, saha devamanussehīti",
  "atk-s0503a:1524_2": "sadevamanussā. Tasmiṃ sadevake loke…pe… sadevamanussāya. Tattha sadevakavacanena",
  "atk-s0503a:1524_3": "pañcakāmāvacaradevaggahaṇaṃ, samārakavacanena chaṭṭhakāmāvacaradevaggahaṇaṃ, sabrahmakavacanena",
  "atk-s0503a:1524_4": "brahmakāyikādibrahmaggahaṇaṃ, sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṃ",
  "atk-s0503a:1524_5": "samitapāpabāhitapāpasamaṇabrāhmaṇaggahaṇañca, pajāvacanena sattalokaggahaṇaṃ, sadevamanussavacanena",
  "atk-s0503a:1524_6": "sammutidevaavasesamanussaggahaṇaṃ. Evamettha tīhi padehi okāsalokavasena, dvīhi pajāvasena",
  "atk-s0503a:1524_7": "sattaloko gahitoti veditabbo. Aparo nayo – sadevakavacanena arūpāvacaraloko gahito,",
  "atk-s0503a:1524_8": "samārakavacanena chakāmāvacaradevaloko, sabrahmakavacanena rūpī brahmaloko, sassamaṇabrāhmaṇavacanena",
  "atk-s0503a:1524_9": "catuparisavasena sammutidevehi saha manussaloko, avasesasattaloko vā gahitoti veditabbo.",
  "atk-s0503a:1525_0": "Bhuttāvissāti bhuttavato. Kharoti pharuso. Ābādhoti visabhāgarogo. Pabāḷhāti balavatiyo.",
  "atk-s0503a:1525_1": "Māraṇantikāti maraṇantā maraṇasamīpapāpanasamatthā. Sato sampajāno adhivāsesīti satiṃ",
  "atk-s0503a:1525_2": "upaṭṭhitaṃ katvā ñāṇena paricchinditvā adhivāsesi. Avihaññamānoti vedanānuvattanavasena",
  "atk-s0503a:1525_3": "asallakkhitadhammo viya aparāparaṃ parivattanaṃ akaronto apīḷiyamāno adukkhiyamāno",
  "atk-s0503a:1525_4": "viya adhivāsesi. Bhagavato hi veḷuvagāmakeyeva tā vedanā uppannā, samāpattibalena",
  "atk-s0503a:1525_5": "pana vikkhambhitā yāva parinibbānadivasā na uppajjiṃsu divase divase samāpattīhi",
  "atk-s0503a:1525_6": "paṭipaṇāmanato. Taṃ divasaṃ pana parinibbāyitukāmo “koṭisahassahatthīnaṃ balaṃ dhārentānaṃ",
  "atk-s0503a:1525_7": "vajirasaṅghātasamānakāyānaṃ aparimitakālaṃ upacitapuññasambhārānampi bhave sati evarūpā",
  "atk-s0503a:1525_8": "vedanā pavattanti, kimaṅgaṃ pana aññesa”nti sattānaṃ saṃvegajananatthaṃ samāpattiṃ",
  "atk-s0503a:1525_9": "na samāpajji, tena vedanā kharā vattiṃsu. Āyāmāti ehi yāma.",
  "atk-s0503a:1526_0": "Cundassa bhattaṃ bhuñjitvātiādikā aparabhāge dhammasaṅgāhakehi ṭhapitā gāthā. Tattha",
  "atk-s0503a:1526_1": "bhuttassa ca sūkaramaddavenāti bhuttassa udapādi, na pana bhuttapaccayā. Yadi hi",
  "atk-s0503a:1526_2": "abhuttassa uppajjissā, atikharo abhavissā, siniddhabhojanaṃ pana bhuttattā tanukā",
  "atk-s0503a:1526_3": "vedanā ahosi, teneva padasā gantuṃ asakkhi. Etena yvāyaṃ “yassa taṃ paribhuttaṃ sammā",
  "atk-s0503a:1526_4": "pariṇāmaṃ gaccheyya aññatra tathāgatassā”ti sīhanādo nadito, tassa sātthakatā dassitā.",
  "atk-s0503a:1526_5": "Buddhānañhi aṭṭhāne gajjitaṃ nāma natthi. Yasmā taṃ paribhuttaṃ bhagavato na kiñci",
  "atk-s0503a:1526_6": "vikāraṃ uppādesi, kammena pana laddhokāsena uppādiyamānaṃ vikāraṃ appamattatāya upasamento",
  "atk-s0503a:1526_7": "sarīre balaṃ uppādesi, yena yathā vakkhamānaṃ tividhaṃ payojanaṃ sampādesi, tasmā",
  "atk-s0503a:1526_8": "sammadeva taṃ pariṇāmaṃ gataṃ, māraṇantikattā pana vedanānaṃ aviññātaṃ apākaṭaṃ ahosīti.",
  "atk-s0503a:1526_9": "Viriccamānoti abhiṇhaṃ pavattalohitavirecanova samāno. Avocāti attanā icchitaṭṭhāne",
  "atk-s0503a:1526_10": "parinibbānatthāya evamāha.",
  "atk-s0503a:1527_0": "Kasmā pana bhagavā evaṃ roge uppanne kusināraṃ agamāsi, kiṃ aññattha na sakkā parinibbāyitunti?",
  "atk-s0503a:1527_1": "Parinibbāyituṃ nāma na katthaci na sakkā, evaṃ pana cintesi – mayi kusināraṃ gate",
  "atk-s0503a:1527_2": "mahāsudassanasuttadesanāya aṭṭhuppatti bhavissati, tāya yā devaloke anubhavitabbasadisā",
  "atk-s0503a:1527_3": "sampatti manussaloke mayā anubhūtā, taṃ dvīhi bhāṇavārehi paṭimaṇḍetvā desessāmi,",
  "atk-s0503a:1527_4": "taṃ sutvā bahū janā kusalaṃ kattabbaṃ maññissanti. Subhaddopi kattha maṃ upasaṅkamitvā",
  "atk-s0503a:1527_5": "pañhaṃ pucchitvā vissajjanapariyosāne saraṇesu patiṭṭhāya pabbajitvā laddhūpasampado",
  "atk-s0503a:1527_6": "kammaṭṭhānaṃ bhāvetvā mayi dharanteyeva arahattaṃ patvā pacchimasāvako nāma bhavissati.",
  "atk-s0503a:1527_7": "Aññattha mayi parinibbute dhātunimittaṃ mahākalaho bhavissati, lohitaṃ nadī viya",
  "atk-s0503a:1527_8": "sandissati. Kusinārāyaṃ pana parinibbute doṇabrāhmaṇo taṃ vivādaṃ vūpasametvā dhātuyo",
  "atk-s0503a:1527_9": "vibhajitvā dassatīti imāni tīṇi kāraṇāni passanto bhagavā mahatā ussāhena kusināraṃ agamāsi.",
  "atk-s0503a:1528_0": "Iṅghāti codanatthe nipāto. Kilantosmīti parissanto asmi. Tena yathāvuttavedanānaṃ",
  "atk-s0503a:1528_1": "balavabhāvaṃ eva dasseti. Bhagavā hi attano ānubhāvena tadā padasā agamāsi, aññesaṃ",
  "atk-s0503a:1528_2": "pana yathā paduddhārampi kātuṃ na sakkā, tathā vedanā tikhiṇā kharā kaṭukā vattiṃsu.",
  "atk-s0503a:1528_3": "Tenevāha “nisīdissāmī”ti.",
  "atk-s0503a:1529_0": "Idānīti adhunā. Luḷitanti madditaṃ viya ākulaṃ. Āvilanti ālulaṃ. Acchodakāti tanupasannasalilā.",
  "atk-s0503a:1529_1": "Sātodakāti madhuratoyā. Sītodakāti sītalajalā. Setodakāti nikkaddamā. Udakañhi sabhāvato",
  "atk-s0503a:1529_2": "setavaṇṇaṃ, bhūmivasena kaddamāvilatāya ca aññādisaṃ hoti, kakudhāpi nadī vimalavālikā",
  "atk-s0503a:1529_3": "samokiṇṇā setavaṇṇā sandati. Tena vuttaṃ “setodakā”ti. Supatitthāti sundaratitthā.",
  "atk-s0503a:1529_4": "Ramaṇīyāti manoharabhūmibhāgatāya ramitabbā yathāvuttaudakasampattiyā ca manoramā.",
  "atk-s0503a:1530": "Kilantosmi cundaka, nipajjissāmīti tathāgatassa hi –",
  "atk-s0503a:1531": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0503a:1532": "Gandhamaṅgalahemañca, uposathachaddantime dasā”ti. –",
  "atk-s0503a:1533_0": "Evaṃ vuttesu dasasu hatthikulesu kāḷāvakasaṅkhātānaṃ yaṃ dasannaṃ pakatihatthīnaṃ",
  "atk-s0503a:1533_1": "balaṃ, taṃ ekassa gaṅgeyyassāti evaṃ dasaguṇitāya gaṇanāya pakatihatthīnaṃ koṭisahassabalappamāṇaṃ",
  "atk-s0503a:1533_2": "sarīrabalaṃ. Taṃ sabbampi tasmiṃ divase pacchābhattato paṭṭhāya caṅgavāre pakkhittaudakaṃ",
  "atk-s0503a:1533_3": "viya parikkhayaṃ gataṃ. Pāvāya tigāvute kusinārā. Etasmiṃ antare pañcavīsatiyā ṭhānesu",
  "atk-s0503a:1533_4": "nisīditvā mahantaṃ ussāhaṃ katvā āgacchanto sūriyatthaṅgamanavelāya bhagavā kusināraṃ",
  "atk-s0503a:1533_5": "pāpuṇīti evaṃ “rogo nāma sabbaṃ ārogyaṃ maddanto āgacchatī”ti imamatthaṃ dassento",
  "atk-s0503a:1533_6": "sadevakassa lokassa saṃvegakaraṃ vācaṃ bhāsanto “kilantosmi, cundaka, nipajjissāmī”ti āha.",
  "atk-s0503a:1534_0": "Sīhaseyyanti ettha kāmabhogīseyyā petaseyyā tathāgataseyyā sīhaseyyāti catasso seyyā.",
  "atk-s0503a:1534_1": "Tattha “yebhuyyena, bhikkhave, kāmabhogī vāmena passena seyyaṃ kappentī”ti ayaṃ kāmabhogīseyyā.",
  "atk-s0503a:1534_2": "“Yebhuyyena, bhikkhave, petā uttānā sentī”ti ayaṃ petaseyyā. Catutthajjhānaṃ tathāgataseyyā.",
  "atk-s0503a:1534_3": "“Sīho, bhikkhave, migarājā dakkhiṇena passena seyyaṃ kappetī”ti ayaṃ sīhaseyyā. Ayañhi",
  "atk-s0503a:1534_4": "tejussadairiyāpathattā uttamaseyyā nāma. Tena vuttaṃ – “dakkhiṇena passena sīhaseyyaṃ",
  "atk-s0503a:1534_5": "kappesī”ti. Pāde pādanti dakkhiṇapāde vāmapādaṃ. Accādhāyāti atiādhāya, gopphakaṃ",
  "atk-s0503a:1534_6": "atikkamma ṭhapetvā. Gopphakena hi gopphake, jāṇunā jāṇumhi saṅghaṭṭiyamāne abhiṇhaṃ",
  "atk-s0503a:1534_7": "vedanā uppajjanti, seyyā phāsukā na hoti. Yathā pana na saṅghaṭṭeti, evaṃ atikkamma",
  "atk-s0503a:1534_8": "ṭhapite vedanā nuppajjanti, seyyā phāsukā hoti. Tasmā evaṃ nipajji.",
  "atk-s0503a:1535_0": "Gantvāna buddhoti imā gāthā aparabhāge dhammasaṅgāhakehi ṭhapitā. Tattha nadikanti",
  "atk-s0503a:1535_1": "nadiṃ. Appaṭimodha loketi appaṭimo idha imasmiṃ sadevake loke. Nhatvā ca pivitvā",
  "atk-s0503a:1535_2": "cudatārīti gattānaṃ sītikaraṇavasena nhatvā ca pānīyaṃ pivitvā ca nadito uttari.",
  "atk-s0503a:1535_3": "Tadā kira bhagavati nhāyante antonadiyaṃ macchakacchapā, udakaṃ, ubhosu tīresu vanasaṇḍo,",
  "atk-s0503a:1535_4": "sabbo ca so bhūmibhāgoti sabbaṃ suvaṇṇavaṇṇameva ahosi. Purakkhatoti guṇavisiṭṭhasattuttamagarubhāvato",
  "atk-s0503a:1535_5": "sadevakena lokena pūjāsammānavasena purakkhato. Bhikkhugaṇassa majjheti bhikkhusaṅghassa",
  "atk-s0503a:1535_6": "majjhe. Tadā bhikkhū bhagavato vedanānaṃ adhimattabhāvaṃ viditvā āsannā hutvā samantato",
  "atk-s0503a:1535_7": "parivāretvāva gacchanti. Satthāti diṭṭhadhammikasamparāyikaparamatthehi sattānaṃ",
  "atk-s0503a:1535_8": "anusāsanato satthā. Pavattā bhagavā idha dhammeti bhāgyavantatādīhi bhagavā idha",
  "atk-s0503a:1535_9": "sīlādisāsanadhamme pavattā, dhamme vā caturāsītidhammakkhandhasahassāni pavattā pavattetā.",
  "atk-s0503a:1535_10": "Ambavananti tassā eva nadiyā tīre ambavanaṃ. Āmantayi cundakanti tasmiṃ kira khaṇe",
  "atk-s0503a:1535_11": "āyasmā ānando udakasāṭikaṃ pīḷento ohīyi, cundakatthero samīpe ahosi. Tasmā taṃ bhagavā",
  "atk-s0503a:1535_12": "āmantayi. Pamukhe nisīdīti vattasīsena satthu purato nisīdi “kiṃ nu kho satthā āṇāpetī”ti.",
  "atk-s0503a:1535_13": "Ettāvatā dhammabhaṇḍāgāriko anuppatto. Evaṃ anuppattaṃ atha kho bhagavā āyasmantaṃ ānandaṃ āmantesi.",
  "atk-s0503a:1536_0": "Upadaheyyāti uppādeyya, vippaṭisārassa uppādako koci puriso siyā api bhaveyya. Alābhāti",
  "atk-s0503a:1536_1": "ye aññesaṃ dānaṃ dadantānaṃ dānānisaṃsasaṅkhātā lābhā honti, te alābhā. Dulladdhanti",
  "atk-s0503a:1536_2": "puññavisesena laddhampi manussattaṃ dulladdhaṃ. Yassa teti yassa tava. Uttaṇḍulaṃ",
  "atk-s0503a:1536_3": "vā atikilinnaṃ vā ko taṃ jānāti, kīdisampi pacchimaṃ piṇḍapātaṃ bhuñjitvā tathāgato",
  "atk-s0503a:1536_4": "parinibbuto, addhā tena yaṃ vā taṃ vā dinnaṃ bhavissatīti. Lābhāti diṭṭhadhammikasamparāyikā",
  "atk-s0503a:1536_5": "dānānisaṃsasaṅkhātā lābhā. Suladdhanti tuyhaṃ manussattaṃ suladdhaṃ. Sammukhāti sammukhato,",
  "atk-s0503a:1536_6": "na anussavena na paramparāyāti attho. Metanti me etaṃ mayā etaṃ. Dvemeti dve ime.",
  "atk-s0503a:1536_7": "Samasamaphalāti sabbākārena samānaphalā.",
  "atk-s0503a:1537_0": "Nanu ca yaṃ sujātāya dinnaṃ piṇḍapātaṃ bhuñjitvā tathāgato abhisambuddho, taṃ kilesānaṃ",
  "atk-s0503a:1537_1": "appahīnakāle dānaṃ, idaṃ pana cundassa dānaṃ khīṇāsavakāle, kasmā etāni samaphalānīti?",
  "atk-s0503a:1537_2": "Parinibbānasamatāya samāpattisamatāya anussaraṇasamatāya ca. Bhagavā hi sujātāya",
  "atk-s0503a:1537_3": "dinnaṃ piṇḍapātaṃ bhuñjitvā saupādisesāya nibbānadhātuyā parinibbuto, cundena dinnaṃ",
  "atk-s0503a:1537_4": "bhuñjitvā anupādisesāya nibbānadhātuyā parinibbutoti evaṃ parinibbānasamatāyapi samaphalāni.",
  "atk-s0503a:1537_5": "Abhisambujjhanadivase ca aggamaggassa hetubhūtā catuvīsatikoṭisatasahassasaṅkhā samāpattiyo",
  "atk-s0503a:1537_6": "samāpajji, parinibbānadivasepi sabbā tā samāpajji. Evaṃ samāpattisamatāyapi samaphalāni.",
  "atk-s0503a:1537_7": "Vuttañhetaṃ bhagavatā –",
  "atk-s0503a:1538": "“Yassa cetaṃ piṇḍapātaṃ paribhuñjitvā anuttaraṃ appamāṇaṃ cetosamādhiṃ upasampajja viharati, appamāṇo tassa puññābhisando kusalābhisando”tiādi. –",
  "atk-s0503a:1539_0": "Sujātā ca aparabhāge assosi “na kira sā rukkhadevatā, bodhisatto kiresa, taṃ kira",
  "atk-s0503a:1539_1": "piṇḍapātaṃ paribhuñjitvā anuttaraṃ sammāsambodhiṃ abhisambuddho, sattasattāhaṃ kirassa",
  "atk-s0503a:1539_2": "tena yāpanā ahosī”ti. Tassā idaṃ sutvā “lābhā vata me”ti anussarantiyā balavapītisomanassaṃ",
  "atk-s0503a:1539_3": "udapādi. Cundassapi aparabhāge “avasānapiṇḍapāto kira mayā dinno, dhammasīsaṃ kira",
  "atk-s0503a:1539_4": "mayā gahitaṃ, mayhaṃ kira piṇḍapātaṃ paribhuñjitvā satthā attanā cirakālābhipatthitāya",
  "atk-s0503a:1539_5": "anupādisesāya nibbānadhātuyā parinibbuto”ti sutvā “lābhā vata me”ti anussarato balavapītisomanassaṃ",
  "atk-s0503a:1539_6": "udapādi. Evaṃ anussaraṇasamatāyapi samaphalāni dvepi piṇḍapātadānānīti veditabbāni.",
  "atk-s0503a:1540": "Āyusaṃvattanikanti dīghāyukasaṃvattanikaṃ. Upacitanti pasutaṃ uppāditaṃ. Yasasaṃvattanikanti parivārasaṃvattanikaṃ. Ādhipateyyasaṃvattanikanti seṭṭhabhāvasaṃvattanikaṃ.",
  "atk-s0503a:1541_0": "Etamatthaṃ viditvāti etaṃ dānassa mahapphalatañceva sīlādiguṇehi attano ca anuttaradakkhiṇeyyabhāvaṃ",
  "atk-s0503a:1541_1": "anupādāparinibbānañcāti tividhampi atthaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1542_0": "Tattha dadato puññaṃ pavaḍḍhatīti dānaṃ dentassa cittasampattiyā ca dakkhiṇeyyasampattiyā",
  "atk-s0503a:1542_1": "ca dānamayaṃ puññaṃ upacīyati, mahapphalatarañca mahānisaṃsatarañca hotīti attho.",
  "atk-s0503a:1542_2": "Atha vā dadato puññaṃ pavaḍḍhatīti deyyadhammaṃ pariccajanto pariccāgacetanāya bahulīkatāya",
  "atk-s0503a:1542_3": "anukkamena sabbattha anāpattibahulo suvisuddhasīlaṃ rakkhitvā samathavipassanañca",
  "atk-s0503a:1542_4": "bhāvetuṃ sakkotīti tassa dānādivasena tividhampi puññaṃ abhivaḍḍhatīti evamettha",
  "atk-s0503a:1542_5": "attho veditabbo. Saṃyamatoti sīlasaṃyamena saṃyamantassa, saṃvare ṭhitassāti attho.",
  "atk-s0503a:1542_6": "Veraṃ na cīyatīti pañcavidhaveraṃ na pavaḍḍhati, adosapadhānattā vā adhisīlassa kāyavācācittehi",
  "atk-s0503a:1542_7": "sayaṃmanto suvisuddhasīlo khantibahulatāya kenaci veraṃ na karoti, kuto tassa upacayo.",
  "atk-s0503a:1542_8": "Tasmā tassa saṃyamato saṃyamantassa, saṃyamahetu vā veraṃ na cīyati. Kusalo ca jahāti",
  "atk-s0503a:1542_9": "pāpakanti kusalo pana ñāṇasampanno suvisuddhasīle patiṭṭhito aṭṭhatiṃsāya ārammaṇesu",
  "atk-s0503a:1542_10": "attano anurūpaṃ kammaṭṭhānaṃ gahetvā upacārappanābhedaṃ jhānaṃ sampādento pāpakaṃ",
  "atk-s0503a:1542_11": "lāmakaṃ kāmacchandādiakusalaṃ vikkhambhanavasena jahāti pariccajati. So tameva jhānaṃ",
  "atk-s0503a:1542_12": "pādakaṃ katvā saṅkhāresu khayavayaṃ paṭṭhapetvā vipassanāya kammaṃ karonto vipassanaṃ",
  "atk-s0503a:1542_13": "ussukkāpetvā ariyamaggena anavasesaṃ pāpakaṃ lāmakaṃ akusalaṃ samucchedavasena jahāti.",
  "atk-s0503a:1542_14": "Rāgadosamohakkhayā sa nibbutoti so evaṃ pāpakaṃ pajahitvā rāgādīnaṃ khayā anavasesakilesanibbānena,",
  "atk-s0503a:1542_15": "tato paraṃ khandhanibbānena ca nibbuto hotīti evaṃ bhagavā cundassa ca dakkhiṇasampattiṃ,",
  "atk-s0503a:1542_16": "attano ca dakkhiṇeyyasampattiṃ nissāya pītivegavissaṭṭhaṃ udānaṃ udānesi.",
  "atk-s0503a:1543": "Pañcamasuttavaṇṇanā niṭṭhitā.",
  "atk-s0503a:1544": "6. Pāṭaligāmiyasuttavaṇṇanā",
  "atk-s0503a:1545_0": "76. Chaṭṭhe magadhesūti magadharaṭṭhe. Mahatāti idhāpi guṇamahattenapi aparicchinnasaṅkhyattā",
  "atk-s0503a:1545_1": "gaṇanamahattenapi mahatā bhikkhusaṅghena. Pāṭaligāmoti evaṃnāmako magadharaṭṭhe eko",
  "atk-s0503a:1545_2": "gāmo. Tassa kira gāmassa māpanadivase gāmaggahaṇaṭṭhāne dve tayo pāṭalaṅkurā pathavito",
  "atk-s0503a:1545_3": "ubbhijjitvā nikkhamiṃsu. Tena taṃ “pāṭaligāmo”tveva vohariṃsu. Tadavasarīti taṃ pāṭaligāmaṃ",
  "atk-s0503a:1545_4": "avasari anupāpuṇi. Kadā pana bhagavā pāṭaligāmaṃ anupāpuṇi? Heṭṭhā vuttanayena sāvatthiyaṃ",
  "atk-s0503a:1545_5": "dhammasenāpatino cetiyaṃ kārāpetvā tato nikkhamitvā rājagahe vasanto tattha āyasmato",
  "atk-s0503a:1545_6": "mahāmoggallānassa ca cetiyaṃ kārāpetvā tato nikkhamitvā ambalaṭṭhikāyaṃ vasitvā aturitacārikāvasena",
  "atk-s0503a:1545_7": "janapadacārikaṃ caranto tattha tattha ekarattivāsena vasitvā lokaṃ anuggaṇhanto anukkamena",
  "atk-s0503a:1545_8": "pāṭaligāmaṃ anupāpuṇi.",
  "atk-s0503a:1546_0": "Pāṭaligāmiyāti pāṭaligāmavāsino upāsakā. Te kira bhagavato paṭhamadassanena keci",
  "atk-s0503a:1546_1": "saraṇesu, keci sīlesu, keci saraṇesu ca sīlesu ca patiṭṭhitā. Tena vuttaṃ “upāsakā”ti.",
  "atk-s0503a:1546_2": "Yena bhagavā tenupasaṅkamiṃsūti pāṭaligāme kira ajātasattuno licchavirājūnañca manussā",
  "atk-s0503a:1546_3": "kālena kālaṃ gantvā gehasāmike gehato nīharitvā māsampi aḍḍhamāsampi vasanti. Tena",
  "atk-s0503a:1546_4": "pāṭaligāmavāsino manussā niccupaddutā “etesañceva āgatakāle vasanaṭṭhānaṃ bhavissatī”ti",
  "atk-s0503a:1546_5": "ekapasse issarānaṃ bhaṇḍappaṭisāmanaṭṭhānaṃ, ekapasse vasanaṭṭhānaṃ, ekapasse āgantukānaṃ",
  "atk-s0503a:1546_6": "addhikamanussānaṃ, ekapasse daliddānaṃ kapaṇamanussānaṃ, ekapasse gilānānaṃ vasanaṭṭhānaṃ",
  "atk-s0503a:1546_7": "bhavissatīti sabbesaṃ aññamaññaṃ aghaṭṭetvā vasanappahonakaṃ nagaramajjhe mahāsālaṃ",
  "atk-s0503a:1546_8": "kāresuṃ, tassā nāmaṃ āvasathāgāranti. Taṃ divasañca niṭṭhānaṃ agamāsi. Te tattha",
  "atk-s0503a:1546_9": "gantvā hatthakammasudhākammacittakammādivasena supariniṭṭhitaṃ susajjitaṃ devavimānasadisaṃ",
  "atk-s0503a:1546_10": "taṃ dvārakoṭṭhakato paṭṭhāya oloketvā “idaṃ āvasathāgāraṃ ativiya manoramaṃ sassirikaṃ,",
  "atk-s0503a:1546_11": "kena nu kho paṭhamaṃ paribhuttaṃ amhākaṃ dīgharattaṃ hitāya sukhāya assā”ti cintesuṃ,",
  "atk-s0503a:1546_12": "tasmiṃyeva ca khaṇe “bhagavā taṃ gāmaṃ anuppatto”ti assosuṃ. Tena te uppannapītisomanassā",
  "atk-s0503a:1546_13": "“amhehi bhagavā gantvāpi ānetabbo siyā, so pana sayameva amhākaṃ vasanaṭṭhānaṃ sampatto,",
  "atk-s0503a:1546_14": "ajja mayaṃ bhagavantaṃ idha vasāpetvā paṭhamaṃ paribhuñjāpessāma tathā bhikkhusaṅghaṃ,",
  "atk-s0503a:1546_15": "bhikkhusaṅghe āgate tepiṭakaṃ buddhavacanaṃ āgatameva bhavissati, satthāraṃ maṅgalaṃ",
  "atk-s0503a:1546_16": "vadāpessāma, dhammaṃ kathāpessāma. Iti tīhi ratanehi paribhutte pacchā amhākañca",
  "atk-s0503a:1546_17": "paresañca paribhogo bhavissati, evaṃ no dīgharattaṃ hitāya sukhāya bhavissatī”ti",
  "atk-s0503a:1546_18": "sanniṭṭhānaṃ katvā etadatthameva bhagavantaṃ upasaṅkamiṃsu. Tasmā evamāhaṃsu – “adhivāsetu",
  "atk-s0503a:1546_19": "no, bhante bhagavā, āvasathāgāra”nti.",
  "atk-s0503a:1547_0": "Yena āvasathāgāraṃ tenupasaṅkamiṃsūti kiñcāpi taṃ taṃ divasameva pariniṭṭhitattā",
  "atk-s0503a:1547_1": "devavimānaṃ viya susajjitaṃ supaṭijaggitaṃ, buddhārahaṃ pana katvā na paññattaṃ,",
  "atk-s0503a:1547_2": "“buddhā nāma araññajjhāsayā araññārāmā, antogāme vaseyyuṃ vā no vā, tasmā bhagavato",
  "atk-s0503a:1547_3": "ruciṃ jānitvāva paññāpessāmā”ti cintetvā te bhagavantaṃ upasaṅkamiṃsu, idāni bhagavato",
  "atk-s0503a:1547_4": "ruciṃ jānitvā tathā paññāpetukāmā yena āvasathāgāraṃ tenupasaṅkamiṃsu. Sabbasanthariṃ",
  "atk-s0503a:1547_5": "āvasathāgāraṃ santharitvāti yathā sabbameva santhataṃ hoti, evaṃ taṃ santharitvā",
  "atk-s0503a:1547_6": "sabbapaṭhamaṃ tāva “gomayaṃ nāma sabbamaṅgalesu vattatī”ti sudhāparikammakatampi",
  "atk-s0503a:1547_7": "bhūmiṃ allagomayena opuñjāpetvā parisukkhabhāvaṃ ñatvā yathā akkantaṭṭhāne padaṃ",
  "atk-s0503a:1547_8": "na paññāyati, evaṃ catujjātiyagandhehi limpetvā upari nānāvaṇṇakaṭasārake santharitvā",
  "atk-s0503a:1547_9": "tesaṃ upari mahāpiṭṭhikakojavādiṃ katvā hatthattharaṇādīhi nānāvaṇṇehi attharaṇehi",
  "atk-s0503a:1547_10": "santharitabbayuttakaṃ sabbokāsaṃ santharāpesuṃ. Tena vuttaṃ – “sabbasanthariṃ āvasathāgāraṃ santharitvā”ti.",
  "atk-s0503a:1548_0": "Āsanānañhi majjhaṭṭhāne tāva maṅgalathambhaṃ nissāya mahārahaṃ buddhāsanaṃ paññāpetvā",
  "atk-s0503a:1548_1": "tattha yaṃ yaṃ mudukañca manoramañca paccattharaṇaṃ, taṃ taṃ paccattharitvā ubhatolohitakaṃ",
  "atk-s0503a:1548_2": "manuññadassanaṃ upadhānaṃ upadahitvā upari suvaṇṇarajatatārakāvicittaṃ vitānaṃ bandhitvā",
  "atk-s0503a:1548_3": "gandhadāmapupphadāmādīhi alaṅkaritvā samantā dvādasahatthe ṭhāne pupphajālaṃ kāretvā",
  "atk-s0503a:1548_4": "tiṃsahatthamattaṭṭhānaṃ paṭasāṇiyā parikkhipāpetvā pacchimabhittiṃ nissāya bhikkhusaṅghassa",
  "atk-s0503a:1548_5": "pallaṅkaapassayamañcapīṭhādīni paññāpetvā upari setapaccattharaṇehi paccattharāpetvā",
  "atk-s0503a:1548_6": "sālāya pācīnapassaṃ attano nisajjāyoggaṃ kāresuṃ. Taṃ sandhāya vuttaṃ “āsanāni paññāpetvā”ti.",
  "atk-s0503a:1549_0": "Udakamaṇikanti mahākucchikaṃ udakacāṭiṃ. Evaṃ bhagavā bhikkhusaṅgho ca yathāruciyā",
  "atk-s0503a:1549_1": "hatthapāde dhovissanti, mukhaṃ vikkhālessantīti tesu tesu ṭhānesu maṇivaṇṇassa udakassa",
  "atk-s0503a:1549_2": "pūretvā vāsatthāya nānāpupphāni ceva udakavāsacuṇṇāni ca pakkhipitvā kadalipaṇṇehi",
  "atk-s0503a:1549_3": "pidahitvā patiṭṭhapesuṃ. Tena vuttaṃ “udakamaṇikaṃ patiṭṭhāpetvā”ti.",
  "atk-s0503a:1550_0": "Telappadīpaṃ āropetvāti rajatasuvaṇṇādimayadaṇḍadīpikāsu yodhakarūpavilāsakhacitarūpakādīnaṃ",
  "atk-s0503a:1550_1": "hatthe ṭhapitasuvaṇṇarajatādimayakapallikāsu telappadīpaṃ jālayitvā. Yena bhagavā",
  "atk-s0503a:1550_2": "tenupasaṅkamiṃsūti ettha pana te pāṭaligāmiyā upāsakā na kevalaṃ āvasathāgārameva,",
  "atk-s0503a:1550_3": "atha kho sakalasmimpi gāme vīthiyo sajjāpetvā dhaje ussāpetvā gehadvāresu puṇṇaghaṭe",
  "atk-s0503a:1550_4": "kadaliyo ca ṭhapāpetvā sakalagāmaṃ dīpamālāhi vippakiṇṇatārakaṃ viya katvā “khīrapake",
  "atk-s0503a:1550_5": "dārake khīraṃ pāyetha, daharakumāre lahuṃ lahuṃ bhojetvā sayāpetha, uccāsaddaṃ mā",
  "atk-s0503a:1550_6": "karittha, ajja ekarattiṃ satthā antogāme vasissati, buddhā nāma appasaddakāmā hontī”ti",
  "atk-s0503a:1550_7": "bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.",
  "atk-s0503a:1551_0": "Atha kho bhagavā nivāsetvā pattacīvaramādāya saddhiṃ bhikkhusaṅghena yena āvasathāgāraṃ",
  "atk-s0503a:1551_1": "tenupasaṅkamīti “yassa dāni, bhante, bhagavā kālaṃ maññatī”ti evaṃ kira tehi kāle",
  "atk-s0503a:1551_2": "ārocite bhagavā lākhārasena tintarattakoviḷārapupphavaṇṇaṃ rattadupaṭṭaṃ kattariyā",
  "atk-s0503a:1551_3": "padumaṃ kantento viya, saṃvidhāya timaṇḍalaṃ paṭicchādento nivāsetvā suvaṇṇapāmaṅgena",
  "atk-s0503a:1551_4": "padumakalāpaṃ parikkhipanto viya, vijjulatāsassirikaṃ kāyabandhanaṃ bandhitvā rattakambalena",
  "atk-s0503a:1551_5": "gajakumbhaṃ pariyonandhanto viya, ratanasatubbedhe suvaṇṇagghike pavāḷajālaṃ khipamāno",
  "atk-s0503a:1551_6": "viya, mahati suvaṇṇacetiye rattakambalakañcukaṃ paṭimuñcanto viya, gacchantaṃ puṇṇacandaṃ",
  "atk-s0503a:1551_7": "rattavalāhakena paṭicchādento viya, kañcanagirimatthake supakkalākhārasaṃ parisiñcanto",
  "atk-s0503a:1551_8": "viya, cittakūṭapabbatamatthakaṃ vijjulatājālena parikkhipanto viya, sakalacakkavāḷasineruyugandharamahāpathaviṃ",
  "atk-s0503a:1551_9": "cāletvā gahitanigrodhapallavasamānavaṇṇaṃ surattavarapaṃsukūlaṃ pārupitvā vanagahanato",
  "atk-s0503a:1551_10": "nikkhantakesarasīho viya, samantato udayapabbatakūṭato puṇṇacando viya, bālasūriyo",
  "atk-s0503a:1551_11": "viya ca attanā nisinnacārumaṇḍapato nikkhami.",
  "atk-s0503a:1552_0": "Athassa kāyato meghamukhato vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalasākhāviṭape",
  "atk-s0503a:1552_1": "viya samantato rukkhe kariṃsu. Tāvadeva attano attano pattacīvaramādāya mahābhikkhusaṅgho",
  "atk-s0503a:1552_2": "bhagavantaṃ parivāresi. Te ca naṃ parivāretvā ṭhitā bhikkhū evarūpā ahesuṃ appicchā",
  "atk-s0503a:1552_3": "santuṭṭhā pavivittā asaṃsaṭṭhā āraddhavīriyā vattāro vacanakkhamā codakā pāpagarahino",
  "atk-s0503a:1552_4": "sīlasampannā samādhisampannā paññāsampannā vimuttisampannā vimuttiñāṇadassanasampannā.",
  "atk-s0503a:1552_5": "Tehi parivuto bhagavā rattakambalaparikkhitto viya suvaṇṇakkhandho, nakkhattaparivārito",
  "atk-s0503a:1552_6": "viya puṇṇacando, rattapadumavanasaṇḍamajjhagatā viya suvaṇṇanāvā, pavāḷavedikaparikkhitto",
  "atk-s0503a:1552_7": "viya suvaṇṇapāsādo virocittha. Mahākassapappamukhā pana mahātherā meghavaṇṇaṃ paṃsukūlacīvaraṃ",
  "atk-s0503a:1552_8": "pārupitvā maṇivammavammitā viya mahānāgā parivārayiṃsu vantarāgā bhinnakilesā vijaṭitajaṭā",
  "atk-s0503a:1552_9": "chinnabandhanā kule vā gaṇe vā alaggā.",
  "atk-s0503a:1553_0": "Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,",
  "atk-s0503a:1553_1": "nittaṇho nittaṇhehi, nikkileso nikkilesehi, sayaṃ buddho anubuddhehi parivārito pattaparivāritaṃ",
  "atk-s0503a:1553_2": "viya kesaraṃ, kesaraparivāritā viya kaṇṇikā, aṭṭhanāgasahassaparivārito viya chaddanto",
  "atk-s0503a:1553_3": "nāgarājā, navutihaṃsasahassaparivārito viya dhataraṭṭho haṃsarājā, senaṅgaparivārito",
  "atk-s0503a:1553_4": "viya cakkavattirājā, marugaṇaparivārito viya sakko devarājā, brahmagaṇaparivārito",
  "atk-s0503a:1553_5": "viya hāritamahābrahmā, tārāgaṇaparivārito viya puṇṇacando, anupamena buddhavesena",
  "atk-s0503a:1553_6": "aparimāṇena buddhavilāsena pāṭaligāminaṃ maggaṃ paṭipajji.",
  "atk-s0503a:1554_0": "Athassa puratthimakāyato suvaṇṇavaṇṇā ghanabuddharasmiyo uṭṭhahitvā asītihatthaṭṭhānaṃ",
  "atk-s0503a:1554_1": "aggahesuṃ, tathā pacchimakāyato dakkhiṇapassato vāmapassato suvaṇṇavaṇṇā ghanabuddharasmiyo",
  "atk-s0503a:1554_2": "uṭṭhahitvā asītihatthaṭṭhānaṃ aggahesuṃ, uparikesantato paṭṭhāya sabbakesāvaṭṭehi",
  "atk-s0503a:1554_3": "moragīvarājavaṇṇā asitā ghanabuddharasmiyo uṭṭhahitvā gaganatale asītihatthaṭṭhānaṃ",
  "atk-s0503a:1554_4": "aggahesuṃ, heṭṭhāpādatalehi pavāḷavaṇṇā rasmiyo uṭṭhahitvā ghanapathaviyaṃ asītihatthaṭṭhānaṃ",
  "atk-s0503a:1554_5": "aggahesuṃ, dantato akkhīnaṃ setaṭṭhānato, nakhānaṃ maṃsavimuttaṭṭhānato odātā ghanabuddharasmiyo",
  "atk-s0503a:1554_6": "uṭṭhahitvā asītihatthaṭṭhānaṃ aggahesuṃ, rattapītavaṇṇānaṃ sambhinnaṭṭhānato mañjeṭṭhavaṇṇā",
  "atk-s0503a:1554_7": "rasmiyo uṭṭhahitvā asītihatthaṭṭhānaṃ aggahesuṃ, sabbatthakameva pabhassarā rasmiyo",
  "atk-s0503a:1554_8": "uṭṭhahiṃsu. Evaṃ samantā asītihatthaṭṭhānaṃ chabbaṇṇā buddharasmiyo vijjotamānā vipphandamānā",
  "atk-s0503a:1554_9": "vidhāvamānā kañcanadaṇḍadīpikādīhi niccharitvā ākāsaṃ pakkhandamānā mahāpadīpajālā",
  "atk-s0503a:1554_10": "viya, cātuddīpikamahāmeghato nikkhantavijjulatā viya ca disodisaṃ pakkhandiṃsu. Yāhi",
  "atk-s0503a:1554_11": "sabbe disābhāgā suvaṇṇacampakapupphehi vikiriyamānā viya, suvaṇṇaghaṭato suvaṇṇarasadhārāhi",
  "atk-s0503a:1554_12": "āsiñciyamānā viya, pasāritasuvaṇṇapaṭaparikkhittā viya, verambhavātena samuddhatakiṃsukakaṇikārakoviḷārapupphacuṇṇasamokiṇṇā",
  "atk-s0503a:1554_13": "viya, cīnapiṭṭhacuṇṇasamparirañjitā viya ca virociṃsu.",
  "atk-s0503a:1555_0": "Bhagavatopi asītianubyañjanabyāmappabhāparikkhepasamujjalaṃ dvattiṃsamahāpurisalakkhaṇappaṭimaṇḍitaṃ",
  "atk-s0503a:1555_1": "sarīraṃ abbhamahikādiupakkilesavimuttaṃ samujjalantatārakāvabhāsitaṃ viya, gaganatalaṃ",
  "atk-s0503a:1555_2": "vikasitaṃ viya padumavanaṃ, sabbapāliphullo viya yojanasatiko pāricchattako, paṭipāṭiyā",
  "atk-s0503a:1555_3": "ṭhapitānaṃ dvattiṃsasūriyānaṃ dvattiṃsacandimānaṃ dvattiṃsacakkavattīnaṃ dvattiṃsadevarājānaṃ",
  "atk-s0503a:1555_4": "dvattiṃsamahābrahmānaṃ siriyā siriṃ abhibhavamānaṃ viya virocittha, yathā taṃ dasahi",
  "atk-s0503a:1555_5": "pāramīhi dasahi upapāramīhi dasahi paramatthapāramīhīti sammadeva paripūritāhi samatiṃsapāramitāhi",
  "atk-s0503a:1555_6": "alaṅkataṃ kappasatasahassādhikāni cattāri asaṅkhyeyyāni dinnena dānena rakkhitena",
  "atk-s0503a:1555_7": "sīlena katena kalyāṇakammena ekasmiṃ attabhāve samosaritvā vipākaṃ dātuṃ okāsaṃ alabhamānena",
  "atk-s0503a:1555_8": "sambādhappattaṃ viya nibbattitaṃ nāvāsahassabhaṇḍaṃ ekaṃ nāvaṃ āropanakālo viya,",
  "atk-s0503a:1555_9": "sakaṭasahassabhaṇḍaṃ ekaṃ sakaṭaṃ āropanakālo viya, pañcavīsatiyā gaṅgānaṃ sambhinnamukhadvāre",
  "atk-s0503a:1555_10": "ekato rāsibhūtakālo viya ahosi.",
  "atk-s0503a:1556_0": "Imāya buddhasiriyā obhāsamānassapi bhagavato purato anekāni daṇḍadīpikāsahassāni",
  "atk-s0503a:1556_1": "ukkhipiṃsu. Tathā pacchato vāmapasse dakkhiṇapasse jātikusumacampakavanamālikārattuppalanīluppalabakulasinduvārādipupphāni",
  "atk-s0503a:1556_2": "ceva nīlapītādivaṇṇasugandhacuṇṇāni ca cātuddīpikamahāmeghavissaṭṭhā salilavuṭṭhiyo",
  "atk-s0503a:1556_3": "viya vippakiriṃsu. Pañcaṅgikatūriyanigghosā ca buddhadhammasaṅghaguṇāsaṃyuttā thutighosā",
  "atk-s0503a:1556_4": "ca sabbā disā pūrayamānā mukhasambhāsā viya ahesuṃ. Devasupaṇṇanāgayakkhagandhabbamanussānaṃ",
  "atk-s0503a:1556_5": "akkhīni amatapānaṃ viya labhiṃsu. Imasmiṃ pana ṭhāne ṭhatvā padasahassehi gamanavaṇṇanaṃ",
  "atk-s0503a:1556_6": "vattuṃ vaṭṭati. Tatriyaṃ mukhamattaṃ –",
  "atk-s0503a:1557": "“Evaṃ sabbaṅgasampanno, kampayanto vasundharaṃ;",
  "atk-s0503a:1558": "Aheṭhayanto pāṇāni, yāti lokavināyako.",
  "atk-s0503a:1559": "“Dakkhiṇaṃ paṭhamaṃ pādaṃ, uddharanto narāsabho;",
  "atk-s0503a:1560": "Gacchanto sirisampanno, sobhate dvipaduttamo.",
  "atk-s0503a:1561": "“Gacchato buddhaseṭṭhassa, heṭṭhā pādatalaṃ mudu;",
  "atk-s0503a:1562": "Samaṃ samphusate bhūmiṃ, rajasānupalimpati.",
  "atk-s0503a:1563": "“Ninnaṃ ṭhānaṃ unnamati, gacchante lokanāyake;",
  "atk-s0503a:1564": "Unnatañca samaṃ hoti, pathavī ca acetanā.",
  "atk-s0503a:1565": "“Pāsāṇā sakkharā ceva, kathalā khāṇukaṇṭakā;",
  "atk-s0503a:1566": "Sabbe maggā vivajjanti, gacchante lokanāyake.",
  "atk-s0503a:1567": "“Nātidūre uddharati, naccāsanne ca nikkhipaṃ;",
  "atk-s0503a:1568": "Aghaṭṭayanto niyyāti, ubho jāṇū ca gopphake.",
  "atk-s0503a:1569": "“Nātisīghaṃ pakkamati, sampannacaraṇo muni;",
  "atk-s0503a:1570": "Na cāpi saṇikaṃ yāti, gacchamāno samāhito.",
  "atk-s0503a:1571": "“Uddhaṃ adho ca tiriyaṃ, disañca vidisaṃ tathā;",
  "atk-s0503a:1572": "Na pekkhamāno so yāti, yugamattaṃvapekkhati.",
  "atk-s0503a:1573": "“Nāgavikkantacāro so, gamane sobhate jino;",
  "atk-s0503a:1574": "Cāruṃ gacchati lokaggo, hāsayanto sadevake.",
  "atk-s0503a:1575": "“Usabharājāva sobhanto, cārucārīva kesarī;",
  "atk-s0503a:1576": "Tosayanto bahū satte, gāmaṃ seṭṭho upāgamī”ti. –",
  "atk-s0503a:1577_0": "Vaṇṇakālo nāma kiresa. Evaṃvidhesu kālesu bhagavato sarīravaṇṇe vā guṇavaṇṇe vā dhammakathikassa",
  "atk-s0503a:1577_1": "thāmoyeva pamāṇaṃ, cuṇṇiyapadehi gāthābandhehi yattakaṃ sakkoti, tattakaṃ vattabbaṃ.",
  "atk-s0503a:1577_2": "“Dukkathita”nti vā “atitthena pakkhando”ti vā na vattabbo. Aparimāṇavaṇṇā hi buddhā",
  "atk-s0503a:1577_3": "bhagavanto, tesaṃ buddhāpi anavasesato vaṇṇaṃ vattuṃ asamatthā. Sakalampi hi kappaṃ",
  "atk-s0503a:1577_4": "vaṇṇentā pariyosāpetuṃ na sakkonti, pageva itarā pajāti. Iminā sirivilāsena alaṅkatappaṭiyattaṃ",
  "atk-s0503a:1577_5": "pāṭaligāmaṃ pāvisi, pavisitvā bhagavā pasannacittena janena pupphagandhadhūmavāsacuṇṇādīhi",
  "atk-s0503a:1577_6": "pūjiyamāno āvasathāgāraṃ pāvisi. Tena vuttaṃ – “atha kho bhagavā nivāsetvā pattacīvaramādāya",
  "atk-s0503a:1577_7": "saddhiṃ bhikkhusaṅghena yena āvasathāgāraṃ tenupasaṅkamī”ti.",
  "atk-s0503a:1578_0": "Pāde pakkhāletvāti yadipi bhagavato pāde rajojallaṃ na upalimpati, tesaṃ pana upāsakānaṃ",
  "atk-s0503a:1578_1": "kusalābhivuddhiṃ ākaṅkhanto paresaṃ diṭṭhānugatiṃ āpajjanatthañca bhagavā pāde pakkhāleti.",
  "atk-s0503a:1578_2": "Apica upādinnakasarīraṃ nāma sītaṃ kātabbampi hotīti etadatthampi bhagavā nhānapādadhovanādīni",
  "atk-s0503a:1578_3": "karotiyeva. Bhagavantaṃyeva purakkhatvāti bhagavantaṃ purato katvā. Tattha bhagavā",
  "atk-s0503a:1578_4": "bhikkhūnañceva upāsakānañca majjhe nisinno gandhodakena nhāpetvā dukūlacumbaṭakena",
  "atk-s0503a:1578_5": "vodakaṃ katvā jātihiṅgulakena majjitvā rattakambalena paliveṭhetvā pīṭhe ṭhapitā",
  "atk-s0503a:1578_6": "rattasuvaṇṇaghanapaṭimā viya ativirocittha.",
  "atk-s0503a:1579": "Ayaṃ panettha porāṇānaṃ vaṇṇabhaṇanamaggo –",
  "atk-s0503a:1580": "“Gantvāna maṇḍalamāḷaṃ, nāgavikkantacāraṇo;",
  "atk-s0503a:1581": "Obhāsayanto lokaggo, nisīdi varamāsane.",
  "atk-s0503a:1582": "“Tahiṃ nisinno naradammasārathi,",
  "atk-s0503a:1583": "Devātidevo satapuññalakkhaṇo;",
  "atk-s0503a:1584": "Buddhāsane majjhagato virocati,",
  "atk-s0503a:1585": "Suvaṇṇanikkhaṃ viya paṇḍukambale.",
  "atk-s0503a:1586": "“Nekkhaṃ jambonadasseva, nikkhittaṃ paṇḍukambale;",
  "atk-s0503a:1587": "Virocati vītamalo, maṇiverocano yathā.",
  "atk-s0503a:1588": "“Mahāsālova samphullo, merurājāvalaṅkato;",
  "atk-s0503a:1589": "Suvaṇṇayūpasaṅkāso, padumo kokanado yathā.",
  "atk-s0503a:1590": "“Jalanto dīparukkhova, pabbatagge yathā sikhī;",
  "atk-s0503a:1591": "Devānaṃ pārichattova, sabbaphullo virocatī”ti.",
  "atk-s0503a:1592_0": "Pāṭaligāmiye upāsake āmantesīti yasmā tesu upāsakesu bahū janā sīlesu patiṭṭhitā,",
  "atk-s0503a:1592_1": "tasmā paṭhamaṃ tāva sīlavipattiyā ādīnavaṃ pakāsetvā pacchā sīlasampadāya ānisaṃsaṃ",
  "atk-s0503a:1592_2": "dassetuṃ, “pañcime gahapatayo”tiādinā dhammadesanatthaṃ āmantesi.",
  "atk-s0503a:1593_0": "Tattha dussīloti nissīlo. Sīlavipannoti vipannasīlo bhinnasaṃvaro. Ettha ca “dussīlo”ti",
  "atk-s0503a:1593_1": "padena puggalassa sīlābhāvo vutto. So panassa sīlābhāvo duvidho asamādānena vā samādinnassa",
  "atk-s0503a:1593_2": "bhedena vāti. Tesu purimo na tathā sāvajjo, yathā dutiyo sāvajjataro. Yathādhippetādīnavanimittaṃ",
  "atk-s0503a:1593_3": "sīlābhāvaṃ puggalādhiṭṭhānāya desanāya dassetuṃ, “sīlavipanno”ti vuttaṃ. Tena “dussīlo”ti",
  "atk-s0503a:1593_4": "padassa atthaṃ dasseti. Pamādādhikaraṇanti pamādakāraṇā. Idañca suttaṃ gahaṭṭhānaṃ",
  "atk-s0503a:1593_5": "vasena āgataṃ, pabbajitānampi pana labbhateva. Gahaṭṭho hi yena sippaṭṭhānena jīvikaṃ",
  "atk-s0503a:1593_6": "kappeti yadi kasiyā yadi vāṇijjāya yadi gorakkhena, pāṇātipātādivasena pamatto taṃ",
  "atk-s0503a:1593_7": "taṃ yathākālaṃ sampādetuṃ na sakkoti, athassa kammaṃ vinassati. Māghātakāle pana",
  "atk-s0503a:1593_8": "pāṇātipātādīni karonto daṇḍavasena mahatiṃ bhogajāniṃ nigacchati. Pabbajito dussīlo",
  "atk-s0503a:1593_9": "pamādakāraṇā sīlato buddhavacanato jhānato sattaariyadhanato ca jāniṃ nigacchati.",
  "atk-s0503a:1594_0": "Pāpako kittisaddoti gahaṭṭhassa “asuko amukakule jāto dussīlo pāpadhammo pariccattaidhalokaparaloko",
  "atk-s0503a:1594_1": "salākabhattamattampi na detī”ti parisamajjhe pāpako kittisaddo abbhuggacchati. Pabbajitassa",
  "atk-s0503a:1594_2": "“asuko nāma thero satthu sāsane pabbajitvā nāsakkhi sīlāni rakkhituṃ, na buddhavacanaṃ",
  "atk-s0503a:1594_3": "gahetuṃ, vejjakammādīhi jīvati, chahi agāravehi samannāgato”ti evaṃ pāpako kittisaddo abbhuggacchati.",
  "atk-s0503a:1595_0": "Avisāradoti gahaṭṭho tāva avassaṃ bahūnaṃ sannipātaṭṭhāne “koci mama kammaṃ jānissati,",
  "atk-s0503a:1595_1": "atha maṃ nindissati, rājakulassa vā dassessatī”ti sabhayo upasaṅkamati, maṅkubhūto",
  "atk-s0503a:1595_2": "pattakkhandho adhomukho nisīdati, visārado hutvā kathetuṃ na sakkoti. Pabbajitopi",
  "atk-s0503a:1595_3": "bahubhikkhusaṅghe sannipatite “avassaṃ koci mama kammaṃ jānissati, atha me uposathampi",
  "atk-s0503a:1595_4": "pavāraṇampi ṭhapetvā sāmaññato cāvetvā nikkaḍḍhissatī”ti sabhayo upasaṅkamati, visārado",
  "atk-s0503a:1595_5": "hutvā kathetuṃ na sakkoti. Ekacco pana dussīlopi samāno susīlo viya carati, sopi",
  "atk-s0503a:1595_6": "ajjhāsayena maṅku hotiyeva.",
  "atk-s0503a:1596_0": "Sammūḷho kālaṃ karotīti dussīlassa hi maraṇamañce nipannassa dussīlakammāni samādāya",
  "atk-s0503a:1596_1": "pavattitaṭṭhānāni āpāthaṃ āgacchanti. So ummīletvā idhalokaṃ, nimīletvā paralokaṃ",
  "atk-s0503a:1596_2": "passati. Tassa cattāro apāyā kammānurūpaṃ upaṭṭhahanti, sattisatena pahariyamāno",
  "atk-s0503a:1596_3": "viya aggijālābhighātena jhāyamāno viya ca hoti. So “vāretha, vārethā”ti viravantova",
  "atk-s0503a:1596_4": "marati. Tena vuttaṃ – “sammūḷho kālaṃ karotī”ti.",
  "atk-s0503a:1597_0": "Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattakkhandhaggahaṇā.",
  "atk-s0503a:1597_1": "Atha vā kāyassa bhedāti jīvitindriyassa upacchedā. Paraṃ maraṇāti cutito uddhaṃ.",
  "atk-s0503a:1597_2": "Apāyantiādi sabbaṃ nirayavevacanaṃ. Nirayo hi saggamokkhahetubhūtā puññasaṅkhātā",
  "atk-s0503a:1597_3": "ayā apetattā, sukhānaṃ vā ayassa, āgamanassa vā abhāvā apāyo. Dukkhassa gati paṭisaraṇanti",
  "atk-s0503a:1597_4": "duggati, dosabahulatāya vā duṭṭhena kammunā nibbattā gatīti duggati. Vivasā nipatanti",
  "atk-s0503a:1597_5": "ettha dukkatakārinoti vinipāto, vinassantā vā ettha nipatanti sambhijjamānaṅgapaccaṅgāti",
  "atk-s0503a:1597_6": "vinipāto. Natthi ettha assādasaññito ayoti nirayo.",
  "atk-s0503a:1598_0": "Atha vā apāyaggahaṇena tiracchānayoniṃ dīpeti. Tiracchānayoni hi apāyo sugatito apetattā,",
  "atk-s0503a:1598_1": "na duggati mahesakkhānaṃ nāgarājādīnaṃ sambhavato. Duggatiggahaṇena pettivisayaṃ",
  "atk-s0503a:1598_2": "dīpeti. So hi apāyo ceva duggati ca sugatito apetattā, dukkhassa ca gatibhūtattā,",
  "atk-s0503a:1598_3": "na tu vinipāto asurasadisaṃ avinipatitattā petamahiddhikānampi vijjamānattā. Vinipātaggahaṇena",
  "atk-s0503a:1598_4": "asurakāyaṃ dīpeti. So hi yathāvuttenaṭṭhena “apāyo” ceva “duggati” ca sabbasampattisamussayehi",
  "atk-s0503a:1598_5": "vinipatitattā “vinipāto”ti ca vuccati. Nirayaggahaṇena avīciādikaṃ anekappakāraṃ",
  "atk-s0503a:1598_6": "nirayameva dīpeti. Upapajjatīti nibbattati.",
  "atk-s0503a:1599_0": "Ānisaṃsakathā vuttavipariyāyena veditabbā. Ayaṃ pana viseso – sīlavāti samādānavasena",
  "atk-s0503a:1599_1": "sīlavā. Sīlasampannoti parisuddhaṃ paripuṇṇañca katvā sīlassa samādānena sīlasampanno.",
  "atk-s0503a:1599_2": "Bhogakkhandhanti bhogarāsiṃ. Sugatiṃ saggaṃ lokanti ettha sugatiggahaṇena manussagatipi",
  "atk-s0503a:1599_3": "saṅgayhati, saggaggahaṇena devagati eva. Tattha sundarā gati sugati, rūpādīhi visayehi",
  "atk-s0503a:1599_4": "suṭṭhu aggoti saggo, so sabbopi lujjanapalujjanaṭṭhena lokoti.",
  "atk-s0503a:1600_0": "Pāṭaligāmiye upāsake bahudeva rattiṃ dhammiyā kathāyāti aññāyapi pāḷimuttāya dhammakathāya",
  "atk-s0503a:1600_1": "ceva āvasathānumodanakathāya ca. Tadā hi bhagavā yasmā ajātasattunā tattha pāṭaliputtanagaraṃ",
  "atk-s0503a:1600_2": "māpentena aññesu gāmanigamajanapadarājadhānīsu ye sīlācārasampannā kuṭumbikā, te",
  "atk-s0503a:1600_3": "ānetvā dhanadhaññagharavatthukhettavatthādīni ceva parihārañca dāpetvā nivesiyanti.",
  "atk-s0503a:1600_4": "Tasmā pāṭaligāmiyā upāsakā ānisaṃsadassāvitāya visesato sīlagarukā sabbaguṇānañca",
  "atk-s0503a:1600_5": "sīlassa adhiṭṭhānabhāvato tesaṃ paṭhamaṃ sīlānisaṃse pakāsetvā tato paraṃ ākāsagaṅgaṃ",
  "atk-s0503a:1600_6": "otārento viya, pathavojaṃ ākaḍḍhanto viya, mahājambuṃ matthake gahetvā cālento viya,",
  "atk-s0503a:1600_7": "yojanikamadhukaṇḍaṃ cakkayantena pīḷetvā madhurasaṃ pāyamāno viya pāṭaligāmikānaṃ",
  "atk-s0503a:1600_8": "upāsakānaṃ hitasukhāvahaṃ pakiṇṇakakathaṃ kathento “āvāsadānaṃ nāmetaṃ gahapatayo",
  "atk-s0503a:1600_9": "mahantaṃ puññaṃ, tumhākaṃ āvāso mayā paribhutto, bhikkhusaṅghena ca paribhutto, mayā",
  "atk-s0503a:1600_10": "ca bhikkhusaṅghena ca paribhutte pana dhammaratanenapi paribhuttoyeva hoti. Evaṃ",
  "atk-s0503a:1600_11": "tīhi ratanehi paribhutte aparimeyyo ca vipāko, apica āvāsadānasmiṃ dinne sabbadānaṃ",
  "atk-s0503a:1600_12": "dinnameva hoti, bhūmaṭṭhakapaṇṇasālāya vā sākhāmaṇḍapassa vā saṅghaṃ uddissa katassa",
  "atk-s0503a:1600_13": "ānisaṃso paricchindituṃ na sakkā. Āvāsadānānubhāvena hi bhave nibbattamānassapi sampīḷitagabbhavāso",
  "atk-s0503a:1600_14": "nāma na hoti, dvādasahattho ovarako viyassa mātukucchi asambādhova hotī”ti evaṃ nānānayehi",
  "atk-s0503a:1600_15": "vicittaṃ bahuṃ dhammakathaṃ kathetvā –",
  "atk-s0503a:1601": "“Sītaṃ uṇhaṃ paṭihanti, tato vāḷamigāni ca;",
  "atk-s0503a:1602": "Sarīsape ca makase, sisire cāpi vuṭṭhiyo.",
  "atk-s0503a:1603": "“Tato vātātapo ghoro, sañjāto paṭihaññati;",
  "atk-s0503a:1604": "Leṇatthañca sukhatthañca, jhāyituñca vipassituṃ.",
  "atk-s0503a:1605": "“Vihāradānaṃ saṅghassa, aggaṃ buddhena vaṇṇitaṃ;",
  "atk-s0503a:1606": "Tasmā hi paṇḍito poso, sampassaṃ atthamattano.",
  "atk-s0503a:1607": "“Vihāre kāraye ramme, vāsayettha bahussute;",
  "atk-s0503a:1608": "Tesaṃ annañca pānañca, vatthasenāsanāni ca.",
  "atk-s0503a:1609": "“Dadeyya ujubhūtesu, vippasannena cetasā;",
  "atk-s0503a:1610": "Te tassa dhammaṃ desenti, sabbadukkhāpanūdanaṃ;",
  "atk-s0503a:1611": "Yaṃ so dhammaṃ idhaññāya, parinibbāti anāsavo”ti. –",
  "atk-s0503a:1612_0": "Evaṃ ayampi āvāsadāne ānisaṃsoti bahudeva rattiṃ atirekataraṃ diyaḍḍhayāmaṃ āvāsadānānisaṃsakathaṃ",
  "atk-s0503a:1612_1": "kathesi. Tattha imā gāthā tāva saṅgahaṃ āruḷhā, pakiṇṇakadhammadesanā pana saṅgahaṃ",
  "atk-s0503a:1612_2": "nārohati. Sandassetvātiādīni vuttatthāneva.",
  "atk-s0503a:1613_0": "Abhikkantāti atikkantā dve yāmā gatā. Yassa dāni kālaṃ maññathāti yassa gamanassa",
  "atk-s0503a:1613_1": "tumhe kālaṃ maññatha, gamanakālo tumhākaṃ, gacchathāti vuttaṃ hoti. Kasmā pana bhagavā",
  "atk-s0503a:1613_2": "te uyyojesīti? Anukampāya. Tiyāmarattiñhi tattha nisīditvā vītināmentānaṃ tesaṃ sarīre",
  "atk-s0503a:1613_3": "ābādho uppajjeyyāti, bhikkhusaṅghepi ca vippabhātasayananisajjāya okāso laddhuṃ vaṭṭati,",
  "atk-s0503a:1613_4": "iti ubhayānukampāya uyyojesīti. Suññāgāranti pāṭiyekkaṃ suññāgāraṃ nāma tattha natthi.",
  "atk-s0503a:1613_5": "Tena kira gahapatayo tasseva āvasathāgārassa ekapasse paṭasāṇiyā parikkhipāpetvā",
  "atk-s0503a:1613_6": "kappiyamañcaṃ paññāpetvā tattha kappiyapaccattharaṇaṃ attharitvā upari suvaṇṇarajatatārakāgandhamālādipaṭimaṇḍitaṃ",
  "atk-s0503a:1613_7": "vitānaṃ bandhitvā telappadīpaṃ āropesuṃ “appeva nāma satthā dhammāsanato vuṭṭhāya",
  "atk-s0503a:1613_8": "thokaṃ vissamitukāmo idha nipajjeyya, evaṃ no idaṃ āvasathāgāraṃ bhagavatā catūhi",
  "atk-s0503a:1613_9": "iriyāpathehi paribhuttaṃ dīgharattaṃ hitāya sukhāya bhavissatī”ti. Satthāpi tadeva",
  "atk-s0503a:1613_10": "sandhāya tattha saṅghāṭiṃ paññāpetvā sīhaseyyaṃ kappesi. Taṃ sandhāya vuttaṃ “suññāgāraṃ",
  "atk-s0503a:1613_11": "pāvisī”ti. Tattha pādadhovanaṭṭhānato paṭṭhāya yāva dhammāsanā agamāsi, ettake ṭhāne",
  "atk-s0503a:1613_12": "gamanaṃ nipphannaṃ. Dhammāsanaṃ patvā thokaṃ aṭṭhāsi, idaṃ tattha ṭhānaṃ. Bhagavā",
  "atk-s0503a:1613_13": "dve yāme dhammāsane nisīdi, ettake ṭhāne nisajjā nipphannā. Upāsake uyyojetvā dhammāsanato",
  "atk-s0503a:1613_14": "oruyha yathāvutte ṭhāne sīhaseyyaṃ kappesi. Evaṃ taṃ ṭhānaṃ bhagavatā catūhi iriyāpathehi",
  "atk-s0503a:1613_15": "paribhuttaṃ ahosīti.",
  "atk-s0503a:1614_0": "Sunidhavassakārāti sunidho ca vassakāro ca dve brāhmaṇā. Magadhamahāmattāti magadharañño",
  "atk-s0503a:1614_1": "mahāamaccā, magadharaṭṭhe vā mahāmattā mahatiyā issariyamattāya samannāgatāti mahāmattā.",
  "atk-s0503a:1614_2": "Pāṭaligāme nagaraṃ māpentīti pāṭaligāmasaṅkhāte bhūmipadese nagaraṃ māpenti. Vajjīnaṃ",
  "atk-s0503a:1614_3": "paṭibāhāyāti licchavirājūnaṃ āyamukhappacchindanatthaṃ. Sahassasahassevāti ekekavaggavasena",
  "atk-s0503a:1614_4": "sahassaṃ sahassaṃ hutvā. Vatthūnīti gharavatthūni. Cittāni namanti nivesanāni māpetunti",
  "atk-s0503a:1614_5": "rañño rājamahāmattānañca nivesanāni māpetuṃ vatthuvijjāpāṭhakānaṃ cittāni namanti.",
  "atk-s0503a:1614_6": "Te kira attano sippānubhāvena heṭṭhāpathaviyaṃ tiṃsahatthamatte ṭhāne “idha nāgaggāho,",
  "atk-s0503a:1614_7": "idha yakkhaggāho, idha bhūtaggāho, idha pāsāṇo vā khāṇuko vā atthī”ti jānanti. Te",
  "atk-s0503a:1614_8": "tadā sippaṃ jappetvā devatāhi saddhiṃ sammantayamānā viya māpenti.",
  "atk-s0503a:1615_0": "Atha vā nesaṃ sarīre devatā adhimuccitvā tattha tattha nivesanāni māpetuṃ cittaṃ",
  "atk-s0503a:1615_1": "nāmenti. Tā catūsu koṇesu khāṇuke koṭṭetvā vatthumhi gahitamatte paṭivigacchanti.",
  "atk-s0503a:1615_2": "Saddhakulānaṃ saddhā devatā tathā karonti, assaddhakulānaṃ assaddhā devatā. Kiṃkāraṇā?",
  "atk-s0503a:1615_3": "Saddhānañhi evaṃ hoti “idha manussā nivesanaṃ māpentā paṭhamaṃ bhikkhusaṅghaṃ nisīdāpetvā",
  "atk-s0503a:1615_4": "maṅgalaṃ vadāpessanti, atha mayaṃ sīlavantānaṃ dassanaṃ dhammakathaṃ pañhavissajjanaṃ",
  "atk-s0503a:1615_5": "anumodanaṃ sotuṃ labhissāma, manussā ca dānaṃ datvā amhākaṃ pattiṃ dassantī”ti. Assaddhā",
  "atk-s0503a:1615_6": "devatāpi “attano icchānurūpaṃ tesaṃ paṭipattiṃ passituṃ, kathañca sotuṃ labhissāmā”ti tathā karonti.",
  "atk-s0503a:1616_0": "Tāvatiṃsehīti yathā hi ekasmiṃ kule ekaṃ paṇḍitamanussaṃ, ekasmiñca vihāre ekaṃ bahussutaṃ",
  "atk-s0503a:1616_1": "bhikkhuṃ upādāya “asukakule manussā paṇḍitā, asukavihāre bhikkhū bahussutā”ti saddo",
  "atk-s0503a:1616_2": "abbhuggacchati, evameva sakkaṃ devarājānaṃ, vissakammañca devaputtaṃ upādāya “tāvatiṃsā",
  "atk-s0503a:1616_3": "paṇḍitā”ti saddo abbhuggato. Tenāha “tāvatiṃsehī”ti. Seyyathāpītiādinā devehi tāvatiṃsehi",
  "atk-s0503a:1616_4": "saddhiṃ mantetvā viya sunidhavassakārā nagaraṃ māpentīti dasseti.",
  "atk-s0503a:1617_0": "Yāvatā, ānanda, ariyaṃ āyatananti yattakaṃ ariyamanussānaṃ osaraṇaṭṭhānaṃ nāma atthi.",
  "atk-s0503a:1617_1": "Yāvatā vaṇippathoti yattakaṃ vāṇijānaṃ āhaṭabhaṇḍassa rāsivasena kayavikkayaṭṭhānaṃ",
  "atk-s0503a:1617_2": "nāma, vāṇijānaṃ vasanaṭṭhānaṃ vā atthi. Idaṃ agganagaranti tesaṃ ariyāyatanavaṇippathānaṃ",
  "atk-s0503a:1617_3": "idaṃ nagaraṃ aggaṃ bhavissati jeṭṭhakaṃ pāmokkhaṃ. Puṭabhedananti bhaṇḍapuṭabhedanaṭṭhānaṃ,",
  "atk-s0503a:1617_4": "bhaṇḍabhaṇḍikānaṃ mocanaṭṭhānanti vuttaṃ hoti. Sakalajambudīpe aladdhabhaṇḍampi hi",
  "atk-s0503a:1617_5": "idheva labhissanti, aññattha vikkayaṃ agacchantāpi idheva vikkayaṃ gacchissanti,",
  "atk-s0503a:1617_6": "tasmā idheva puṭaṃ bhindissantīti attho. Āyānampi hi catūsu dvāresu cattāri, sabhāyaṃ",
  "atk-s0503a:1617_7": "ekanti evaṃ divase divase pañcasatasahassāni tattha uṭṭhahissanti. Tāni sabhāvāni āyānīti dasseti.",
  "atk-s0503a:1618_0": "Aggito vātiādīsu samuccayattho vāsaddo, agginā ca udakena ca mithubhedena ca nassissatīti",
  "atk-s0503a:1618_1": "attho. Tassa hi eko koṭṭhāso agginā nassissati, nibbāpetuṃ na sakkhissanti, ekaṃ",
  "atk-s0503a:1618_2": "koṭṭhāsaṃ gaṅgā gahetvā gamissati, eko iminā akathitaṃ amussa, amunā akathitaṃ imassa",
  "atk-s0503a:1618_3": "vadantānaṃ pisuṇavācānaṃ vasena bhinnānaṃ manussānaṃ aññamaññabhedena vinassissati.",
  "atk-s0503a:1618_4": "Evaṃ vatvā bhagavā paccūsakāle gaṅgātīraṃ gantvā katamukhadhovano bhikkhācāravelaṃ āgamayamāno nisīdi.",
  "atk-s0503a:1619_0": "Sunidhavassakārāpi “amhākaṃ rājā samaṇassa gotamassa upaṭṭhāko, so amhe upagate pucchissati",
  "atk-s0503a:1619_1": "‘satthā kira pāṭaligāmaṃ agamāsi, kiṃ tassa santikaṃ upasaṅkamittha, na upasaṅkamitthā’ti.",
  "atk-s0503a:1619_2": "‘Upasaṅkamimhā’ti ca vutte ‘nimantayittha, na nimantayitthā’ti pucchissati. ‘Na nimantayimhā’ti",
  "atk-s0503a:1619_3": "ca vutte amhākaṃ dosaṃ āropetvā niggaṇhissati, idañcāpi mayaṃ akataṭṭhāne nagaraṃ",
  "atk-s0503a:1619_4": "māpema, samaṇassa kho pana gotamassa gatagataṭṭhāne kāḷakaṇṇisattā paṭikkamanti,",
  "atk-s0503a:1619_5": "taṃ mayaṃ nagaramaṅgalaṃ vācāpessāmā”ti cintetvā satthāraṃ upasaṅkamitvā nimantayiṃsu.",
  "atk-s0503a:1619_6": "Tena vuttaṃ – “atha kho sunidhavassakārā”tiādi.",
  "atk-s0503a:1620": "Pubbaṇhasamayanti pubbaṇhe kāle. Nivāsetvāti gāmapavesananīhārena nivāsanaṃ nivāsetvā kāyabandhanaṃ bandhitvā. Pattacīvaramādāyāti cīvaraṃ pārupitvā pattaṃ hatthena gahetvā.",
  "atk-s0503a:1621_0": "Sīlavantetthāti sīlavanto ettha attano vasanaṭṭhāne. Saññateti kāyavācācittehi saññate.",
  "atk-s0503a:1621_1": "Tāsaṃ dakkhiṇamādiseti saṅghassa dinne cattāro paccaye tāsaṃ gharadevatānaṃ ādiseyya",
  "atk-s0503a:1621_2": "pattiṃ dadeyya. Pūjitā pūjayantīti “ime manussā amhākaṃ ñātakāpi na honti, evampi",
  "atk-s0503a:1621_3": "no pattiṃ dentī”ti ārakkhaṃ susaṃvihitaṃ karonti suṭṭhu ārakkhaṃ karonti. Mānitā",
  "atk-s0503a:1621_4": "mānayantīti kālānukālaṃ balikammakaraṇena mānitā “ete manussā amhākaṃ ñātakāpi na",
  "atk-s0503a:1621_5": "honti, tathāpi catupañcachamāsantaraṃ no balikammaṃ karontī”ti mānenti uppannaparissayaṃ",
  "atk-s0503a:1621_6": "haranti. Tato nanti tato taṃ paṇḍitajātikaṃ purisaṃ. Orasanti ure ṭhapetvā vaḍḍhitaṃ,",
  "atk-s0503a:1621_7": "yathā mātā orasaṃ puttaṃ anukampati, uppannaparissayaharaṇatthamevassa yathā vāyamati,",
  "atk-s0503a:1621_8": "evaṃ anukampantīti attho. Bhadrāni passatīti sundarāni passati.",
  "atk-s0503a:1622_0": "Anumoditvāti tehi tadā pasutapuññassa anumodanavasena tesaṃ dhammakathaṃ katvā. Sunidhavassakārāpi",
  "atk-s0503a:1622_1": "“yā tattha devatā āsuṃ, tāsaṃ dakkhiṇamādise”ti bhagavato vacanaṃ sutvā devatānaṃ",
  "atk-s0503a:1622_2": "pattiṃ adaṃsu. Taṃ gotamadvāraṃ nāma ahosīti tassa nagarassa yena dvārena bhagavā",
  "atk-s0503a:1622_3": "nikkhami, taṃ gotamadvāraṃ nāma ahosi. Gaṅgāya pana uttaraṇatthaṃ anotiṇṇattā gotamatitthaṃ",
  "atk-s0503a:1622_4": "nāma nāhosi. Pūrāti puṇṇā. Samatittikāti taṭasamaṃ udakassa tittā bharitā. Kākapeyyāti",
  "atk-s0503a:1622_5": "tīre ṭhitakākehi pātuṃ sakkuṇeyyaudakā. Dvīhipi padehi ubhatokūlasamaṃ paripuṇṇabhāvameva",
  "atk-s0503a:1622_6": "dasseti. Uḷumpanti pāragamanatthāya dārūni saṅghāṭetvā āṇiyo koṭṭetvā kataṃ. Kullanti",
  "atk-s0503a:1622_7": "veḷudaṇḍādike valliādīhi bandhitvā kataṃ.",
  "atk-s0503a:1623_0": "Etamatthaṃ viditvāti etaṃ mahājanassa gaṅgodakamattassapi kevalaṃ tarituṃ asamatthataṃ,",
  "atk-s0503a:1623_1": "attano pana bhikkhusaṅghassa ca atigambhīravitthataṃ saṃsāramahaṇṇavaṃ taritvā ṭhitabhāvañca",
  "atk-s0503a:1623_2": "sabbākārato viditvā tadatthaparidīpanaṃ imaṃ udānaṃ udānesi.",
  "atk-s0503a:1624_0": "Tattha aṇṇavanti sabbantimena paricchedena yojanamattaṃ gambhīrassa ca vitthatassa",
  "atk-s0503a:1624_1": "ca udakaṭṭhānassetaṃ adhivacanaṃ. Saranti saritvā gamanato idha nadī adhippetā. Idaṃ",
  "atk-s0503a:1624_2": "vuttaṃ hoti – ye gambhīravitthataṃ saṃsāraṇṇavaṃ taṇhāsaritañca taranti, te ariyamaggasaṅkhātaṃ",
  "atk-s0503a:1624_3": "setuṃ katvāna visajja pallalāni anāmasitvāva udakabharitāni ninnaṭṭhānāni, ayaṃ pana",
  "atk-s0503a:1624_4": "idaṃ appamattakaṃ udakaṃ taritukāmo kullañhi jano pabandhati kullaṃ bandhituṃ āyāsaṃ",
  "atk-s0503a:1624_5": "āpajjati. Tiṇṇā medhāvino janāti ariyamaggañāṇasaṅkhātāya medhāya samannāgatattā",
  "atk-s0503a:1624_6": "medhāvino buddhā ca buddhasāvakā ca vinā eva kullena tiṇṇā paratīre patiṭṭhitāti.",
  "atk-s0503a:1625": "Chaṭṭhasuttavaṇṇanā niṭṭhitā.",
  "atk-s0503a:1626": "7. Dvidhāpathasuttavaṇṇanā",
  "atk-s0503a:1627_0": "77. Sattame addhānamaggapaṭipannoti addhānasaṅkhātaṃ dīghamaggaṃ paṭipanno gacchanto",
  "atk-s0503a:1627_1": "hoti. Nāgasamālenāti evaṃnāmakena therena. Pacchāsamaṇenāti ayaṃ tadā bhagavato upaṭṭhāko",
  "atk-s0503a:1627_2": "ahosi. Tena naṃ pacchāsamaṇaṃ katvā maggaṃ paṭipajji. Bhagavato hi paṭhamabodhiyaṃ",
  "atk-s0503a:1627_3": "vīsativassāni anibaddhā upaṭṭhākā ahesuṃ, tato paraṃ yāva parinibbānā pañcavīsativassāni",
  "atk-s0503a:1627_4": "āyasmā ānando chāyāva upaṭṭhāsi. Ayaṃ pana anibaddhupaṭṭhākakālo. Tena vuttaṃ – “āyasmatā",
  "atk-s0503a:1627_5": "nāgasamālena pacchāsamaṇenā”ti. Dvidhāpathanti dvidhābhūtaṃ maggaṃ. “Dvedhāpatha”ntipi",
  "atk-s0503a:1627_6": "paṭhanti āyasmā nāgasamālo attanā pubbe tattha kataparicayattā ujubhāvañcassa sandhāya",
  "atk-s0503a:1627_7": "vadati “ayaṃ, bhante bhagavā, pantho”ti.",
  "atk-s0503a:1628_0": "Bhagavā pana tadā tassa saparissayabhāvaṃ ñatvā tato aññaṃ maggaṃ gantukāmo “ayaṃ,",
  "atk-s0503a:1628_1": "nāgasamāla, pantho”ti āha. “Saparissayo”ti ca vutte asaddahitvā “bhagavā na tattha",
  "atk-s0503a:1628_2": "parissayo”ti vadeyya, tadassa dīgharattaṃ ahitāya dukkhāyāti “saparissayo”ti na kathesi.",
  "atk-s0503a:1628_3": "Tikkhattuṃ “ayaṃ pantho, iminā gacchāmā”ti vatvā catutthavāre “na bhagavā iminā maggena",
  "atk-s0503a:1628_4": "gantuṃ icchati, ayameva ca ujumaggo, handāhaṃ bhagavato pattacīvaraṃ datvā iminā",
  "atk-s0503a:1628_5": "maggena gamissāmī”ti cintetvā satthu pattacīvaraṃ dātuṃ asakkonto bhūmiyaṃ ṭhapetvā",
  "atk-s0503a:1628_6": "paccupaṭṭhitena dukkhasaṃvattanikena kammunā codiyamāno bhagavato vacanaṃ anādiyitvāva",
  "atk-s0503a:1628_7": "pakkāmi. Tena vuttaṃ – “atha kho āyasmā nāgasamālo bhagavato pattacīvaraṃ tattheva",
  "atk-s0503a:1628_8": "chamāyaṃ nikkhipitvā pakkāmī”ti. Tattha bhagavato pattacīvaranti attano hatthagataṃ",
  "atk-s0503a:1628_9": "bhagavato pattacīvaraṃ. Tatthevāti tasmiṃyeva magge chamāyaṃ pathaviyaṃ nikkhipitvā",
  "atk-s0503a:1628_10": "pakkāmi. Idaṃ vo bhagavā pattacīvaraṃ, sace icchatha, gaṇhatha, yadi attanā icchitamaggaṃyeva",
  "atk-s0503a:1628_11": "gantukāmatthāti adhippāyo. Bhagavāpi attano pattacīvaraṃ sayameva gahetvā yathādhippetaṃ maggaṃ paṭipajji.",
  "atk-s0503a:1629_0": "Antarāmagge corā nikkhamitvāti tadā kira pañcasatā purisā luddā lohitapāṇino rājāparādhino",
  "atk-s0503a:1629_1": "hutvā araññaṃ pavisitvā corikāya jīvikaṃ kappentā “pāripanthikabhāvena rañño āyapathaṃ",
  "atk-s0503a:1629_2": "pacchindissāmā”ti maggasamīpe araññe tiṭṭhanti. Te theraṃ tena maggena gacchantaṃ",
  "atk-s0503a:1629_3": "disvā “ayaṃ samaṇo iminā maggena āgacchati, avaḷañjitabbaṃ maggaṃ vaḷañjeti, amhākaṃ",
  "atk-s0503a:1629_4": "atthibhāvaṃ na jānāti, handa naṃ jānāpessāmā”ti kujjhitvā gahanaṭṭhānato vegena nikkhamitvā",
  "atk-s0503a:1629_5": "sahasā theraṃ bhūmiyaṃ pātetvā hatthapādehi koṭṭetvā mattikāpattañcassa bhinditvā",
  "atk-s0503a:1629_6": "cīvaraṃ khaṇḍākhaṇḍikaṃ chinditvā pabbajitattā “taṃ na hanāma, ito paṭṭhāya imassa",
  "atk-s0503a:1629_7": "maggassa parissayabhāvaṃ jānāhī”ti vissajjesuṃ. Tena vuttaṃ – “atha kho āyasmato…pe… vipphālesu”nti.",
  "atk-s0503a:1630_0": "Bhagavāpi “ayaṃ tena maggena gato corehi bādhito maṃ pariyesitvā idāneva āgamissatī”ti",
  "atk-s0503a:1630_1": "ñatvā thokaṃ gantvā maggā okkamma aññatarasmiṃ rukkhamūle nisīdi. Āyasmāpi kho nāgasamālo",
  "atk-s0503a:1630_2": "paccāgantvā satthārā gatamaggameva gahetvā gacchanto tasmiṃ rukkhamūle bhagavantaṃ",
  "atk-s0503a:1630_3": "passitvā upasaṅkamitvā vanditvā taṃ pavattiṃ sabbaṃ ārocesi. Tena vuttaṃ – “atha",
  "atk-s0503a:1630_4": "kho āyasmā nāgasamālo…pe… saṅghāṭiñca vipphālesu”nti.",
  "atk-s0503a:1631": "Etamatthaṃ viditvāti etaṃ āyasmato nāgasamālassa attano vacanaṃ anādiyitvā akhemantamaggagamanaṃ, attano ca khemantamaggagamanaṃ viditvā tadatthadīpanaṃ imaṃ udānaṃ udānesi.",
  "atk-s0503a:1632_0": "Tattha saddhiṃ caranti saha caranto. Ekato vasanti idaṃ tasseva vevacanaṃ, saha vasantoti",
  "atk-s0503a:1632_1": "attho. Misso aññajanena vedagūti veditabbaṭṭhena vedasaṅkhātena catusaccaariyamaggañāṇena",
  "atk-s0503a:1632_2": "gatattā adhigatattā, vedassa vā sakalassa ñeyyassa pāraṃ gatattā vedagū. Attano hitāhitaṃ",
  "atk-s0503a:1632_3": "na jānātīti añño, avidvā bāloti attho. Tena aññena janena misso sahacaraṇamattena",
  "atk-s0503a:1632_4": "misso. Vidvā pajahāti pāpakanti tena vedagūbhāvena vidvā jānanto pāpakaṃ abhaddakaṃ",
  "atk-s0503a:1632_5": "attano dukkhāvahaṃ pajahāti, pāpakaṃ vā akalyāṇapuggalaṃ pajahāti. Yathā kiṃ? Koñco",
  "atk-s0503a:1632_6": "khīrapakova ninnaganti yathā koñcasakuṇo udakamissite khīre upanīte vinā toyaṃ khīramattasseva",
  "atk-s0503a:1632_7": "pivanato khīrapako ninnaṭṭhānagamanena ninnagasaṅkhātaṃ udakaṃ pajahāti vajjeti,",
  "atk-s0503a:1632_8": "evaṃ paṇḍito kira duppaññapuggalehi ṭhānanisajjādīsu sahabhūtopi ācārena te pajahāti,",
  "atk-s0503a:1632_9": "na kadācipi sammisso hoti.",
  "atk-s0503a:1633": "Sattamasuttavaṇṇanā niṭṭhitā.",
  "atk-s0503a:1634": "8. Visākhāsuttavaṇṇanā",
  "atk-s0503a:1635_0": "78. Aṭṭhame visākhāya migāramātuyā nattā kālaṅkatā hotīti visākhāya mahāupāsikāya",
  "atk-s0503a:1635_1": "puttassa dhītā kumārikā kālaṅkatā hoti. Sā kira vattasampannā sāsane abhippasannā",
  "atk-s0503a:1635_2": "mahāupāsikāya gehaṃ paviṭṭhānaṃ bhikkhūnaṃ bhikkhunīnañca attanā kātabbaveyyāvaccaṃ",
  "atk-s0503a:1635_3": "purebhattaṃ pacchābhattañca appamattā akāsi, attano pitāmahiyā cittānukūlaṃ paṭipajji.",
  "atk-s0503a:1635_4": "Tena visākhā gehato bahi gacchantī sabbaṃ tassāyeva bhāraṃ katvā gacchati, rūpena",
  "atk-s0503a:1635_5": "ca dassanīyā pāsādikā, iti sā tassā visesato piyā manāpā ahosi. Sā rogābhibhūtā kālamakāsi.",
  "atk-s0503a:1635_6": "Tena vuttaṃ – “tena kho pana samayena visākhāya migāramātuyā nattā kālaṅkatā hoti",
  "atk-s0503a:1635_7": "piyā manāpā”ti. Atha mahāupāsikā tassā maraṇena sokaṃ sandhāretuṃ asakkontī dukkhī",
  "atk-s0503a:1635_8": "dummanā sarīranikkhepaṃ kāretvā “api nāma satthu santikaṃ gatakāle cittassādaṃ labheyya”nti",
  "atk-s0503a:1635_9": "bhagavantaṃ upasaṅkami. Tena vuttaṃ – “atha kho visākhā migāramātā”tiādi. Tattha",
  "atk-s0503a:1635_10": "divā divassāti divasassāpi divā, majjhanhike kāleti attho.",
  "atk-s0503a:1636_0": "Bhagavā visākhāya vaṭṭābhiratiṃ jānanto upāyena sokatanukaraṇatthaṃ “iccheyyāsi tvaṃ",
  "atk-s0503a:1636_1": "visākhe”tiādimāha. Tattha yāvatikāti yattakā. Tadā kira satta janakoṭiyo sāvatthiyaṃ",
  "atk-s0503a:1636_2": "paṭivasanti. Taṃ sandhāya bhagavā “kīvabahukā pana visākhe sāvatthiyā manussā devasikaṃ",
  "atk-s0503a:1636_3": "kālaṃ karontī”ti pucchi. Visākhā “dasapi, bhante”tiādimāha. Tattha tīṇīti tayo. Ayameva",
  "atk-s0503a:1636_4": "vā pāṭho. Avivittāti asuññā.",
  "atk-s0503a:1637_0": "Atha bhagavā attano adhippāyaṃ pakāsento “api nu tvaṃ kadāci karahaci anallavatthā",
  "atk-s0503a:1637_1": "vā bhaveyyāsi anallakesā vā”ti āha. Nanu evaṃ sante tayā sabbakālaṃ sokābhibhūtāya",
  "atk-s0503a:1637_2": "matānaṃ puttādīnaṃ amaṅgalūpacāravasena udakorohaṇena allavatthāya allakesāya eva",
  "atk-s0503a:1637_3": "bhavitabbanti dasseti. Taṃ sutvā upāsikā saṃvegajātā “no hetaṃ, bhante”ti paṭikkhipitvā",
  "atk-s0503a:1637_4": "piyavatthuṃ vippaṭisārato attano cittassa nivattabhāvaṃ satthu ārocentī “alaṃ me,",
  "atk-s0503a:1637_5": "bhante, tāvabahukehi puttehi ca nattārehi cā”ti āha.",
  "atk-s0503a:1638_0": "Athassā bhagavā “dukkhaṃ nāmetaṃ piyavatthunimittaṃ, yattakāni piyavatthūni, tattakāni",
  "atk-s0503a:1638_1": "dukkhāni. Tasmā sukhakāmena dukkhappaṭikūlena sabbaso piyavatthuto cittaṃ vivecetabba”nti",
  "atk-s0503a:1638_2": "dhammaṃ desento “yesaṃ kho visākhe sataṃ piyāni, sataṃ tesaṃ dukkhānī”tiādimāha.",
  "atk-s0503a:1638_3": "Tattha sataṃ piyānīti sataṃ piyāyitabbavatthūni. “Sataṃ piya”ntipi keci paṭhanti.",
  "atk-s0503a:1638_4": "Ettha ca yasmā ekato paṭṭhāya yāva dasa, tāva saṅkhyā saṅkhyeyyappadhānā, tasmā “yesaṃ",
  "atk-s0503a:1638_5": "dasa piyāni, dasa tesaṃ dukkhānī”tiādinā pāḷi āgatā. Keci pana “yesaṃ dasa piyānaṃ,",
  "atk-s0503a:1638_6": "dasa nesaṃ dukkhāna”ntiādinā paṭhanti, taṃ na sundaraṃ. Yasmā pana vīsatito paṭṭhāya",
  "atk-s0503a:1638_7": "yāva sataṃ, tāva saṅkhyā saṅkhyeyyappadhānāva, tasmā tatthāpi saṅkhyeyyappadhānataṃyeva",
  "atk-s0503a:1638_8": "gahetvā “yesaṃ kho visākhe sataṃ piyāni, sataṃ tesaṃ dukkhānī”tiādinā pāḷi āgatā.",
  "atk-s0503a:1638_9": "Sabbesampi ca “yesaṃ ekaṃ piyaṃ, ekaṃ tesaṃ dukkha”nti pāṭho, na pana dukkhassāti.",
  "atk-s0503a:1638_10": "Etasmiñhi pakkhe ekarasā ekajjhāsayā ca bhagavato desanā hoti. Tasmā yathāvuttanayāva pāḷi veditabbā.",
  "atk-s0503a:1639_0": "Etamatthaṃ viditvā sokaparidevādikaṃ cetasikaṃ kāyikañca dukkhaṃ piyavatthunimittaṃ",
  "atk-s0503a:1639_1": "piyavatthumhi sati hoti, asati na hotīti etamatthaṃ sabbākārato jānitvā tadatthaparidīpanaṃ",
  "atk-s0503a:1639_2": "imaṃ udānaṃ udānesi.",
  "atk-s0503a:1640_0": "Tassattho – ñātibhogarogasīladiṭṭhibyasanehi phuṭṭhassa anto nijjhāyantassa bālassa",
  "atk-s0503a:1640_1": "cittasantāpalakkhaṇā ye keci mudumajjhādibhedena yādisā tādisā sokā vā tehiyeva phuṭṭhassa",
  "atk-s0503a:1640_2": "sokuddehakasamuṭṭhāpitavacīvippalāpalakkhaṇā paridevitā vā aniṭṭhaphoṭṭhabbapaṭihatakāyassa",
  "atk-s0503a:1640_3": "kāyapīḷanalakkhaṇā dukkhā vā tathā avuttatthassa vikappanatthena vāsaddena gahitā",
  "atk-s0503a:1640_4": "domanassūpāyāsādayo vā nissayabhedena ca anekarūpā nānāvidhā imasmiṃ sattaloke dissanti",
  "atk-s0503a:1640_5": "upalabbhanti, sabbepi ete piyaṃ piyajātikaṃ sattaṃ saṅkhārañca paṭicca nissāya āgamma",
  "atk-s0503a:1640_6": "paccayaṃ katvā pabhavanti nibbattanti. Tasmiṃ pana yathāvutte piyavatthumhi piye",
  "atk-s0503a:1640_7": "asante piyabhāvakare chandarāge pahīne na kadācipi ete bhavanti. Vuttañhetaṃ – “piyato",
  "atk-s0503a:1640_8": "jāyatī soko…pe… pemato jāyatī soko”ti ca ādi. Tathā “piyappabhūtā kalahā vivādā,",
  "atk-s0503a:1640_9": "paridevasokā sahamaccharehī”ti ca ādi. Ettha ca “paridevitā vā dukkhā vā”ti liṅgavipallāsena",
  "atk-s0503a:1640_10": "vuttaṃ, “paridevitāni vā dukkhāni vā”ti vattabbe vibhattilopo vā katoti veditabbo.",
  "atk-s0503a:1641_0": "Tasmā hi te sukhino vītasokāti yasmā piyappabhūtā sokādayo yesaṃ natthi, tasmā te",
  "atk-s0503a:1641_1": "eva sukhino vītasokā nāma. Ke pana te? Yesaṃ piyaṃ natthi kuhiñci loke yesaṃ ariyānaṃ",
  "atk-s0503a:1641_2": "sabbaso vītarāgattā katthacipi sattaloke saṅkhāraloke ca piyaṃ piyabhāvo “putto”ti",
  "atk-s0503a:1641_3": "vā “bhātā”ti vā “bhaginī”ti vā “bhariyā”ti vā piyaṃ piyāyanaṃ piyabhāvo natthi, saṅkhāralokepi",
  "atk-s0503a:1641_4": "“etaṃ mama santakaṃ, imināhaṃ imaṃ nāma sukhaṃ labhāmi labhissāmī”ti piyaṃ piyāyanaṃ",
  "atk-s0503a:1641_5": "piyabhāvo natthi. Tasmā asokaṃ virajaṃ patthayāno, piyaṃ na kayirātha kuhiñci loketi",
  "atk-s0503a:1641_6": "yasmā ca sukhino nāma vītasokā, vītasokattāva katthacipi visaye piyabhāvo natthi,",
  "atk-s0503a:1641_7": "tasmā attano yathāvuttasokābhāvena ca asokaṃ asokabhāvaṃ rāgarajādivigamanena virajaṃ",
  "atk-s0503a:1641_8": "virajabhāvaṃ arahattaṃ, sokassa rāgarajādīnañca abhāvahetubhāvato vā “asokaṃ viraja”nti",
  "atk-s0503a:1641_9": "laddhanāmaṃ nibbānaṃ patthayāno kattukamyatākusalacchandassa vasena chandajāto katthaci",
  "atk-s0503a:1641_10": "loke rūpādidhamme antamaso samathavipassanādhammepi piyaṃ piyabhāvaṃ viyāyanaṃ na",
  "atk-s0503a:1641_11": "kayirātha na uppādeyya. Vuttañhetaṃ – “dhammāpi vo, bhikkhave, pahātabbā, pageva adhammā”ti.",
  "atk-s0503a:1642": "Aṭṭhamasuttavaṇṇanā niṭṭhitā.",
  "atk-s0503a:1643": "9. Paṭhamadabbasuttavaṇṇanā",
  "atk-s0503a:1644_0": "79. Navame āyasmāti piyavacanaṃ. Dabboti tassa therassa nāmaṃ. Mallaputtoti mallarājassa",
  "atk-s0503a:1644_1": "putto. So hi āyasmā padumuttarassa bhagavato pādamūle katābhinīhāro kappasatasahassaṃ",
  "atk-s0503a:1644_2": "upacitapuññasañcayo amhākaṃ bhagavato kāle mallarājassa devikā kucchiyaṃ nibbatto",
  "atk-s0503a:1644_3": "katādhikārattā jātiyā sattavassikakāleyeva mātāpitaro upasaṅkamitvā pabbajjaṃ yāci.",
  "atk-s0503a:1644_4": "Te ca “pabbajitvāpi ācāraṃ tāva sikkhatu, sace taṃ nābhiramissati, idheva āgamissatī”ti",
  "atk-s0503a:1644_5": "anujāniṃsu. So satthāraṃ upasaṅkamitvā pabbajjaṃ yāci. Satthāpissa upanissayasampattiṃ",
  "atk-s0503a:1644_6": "oloketvā pabbajjaṃ anujāni. Tassa pabbajjāsamaye dinnaovādena bhavattayaṃ ādittaṃ",
  "atk-s0503a:1644_7": "viya upaṭṭhāsi. So vipassanaṃ paṭṭhapetvā khuraggeyeva arahattaṃ pāpuṇi. Yaṃkiñci",
  "atk-s0503a:1644_8": "sāvakena pattabbaṃ, “tisso vijjā catasso paṭisambhidā chaḷabhiññā nava lokuttaradhammā”ti",
  "atk-s0503a:1644_9": "evamādikaṃ sabbaṃ adhigantvā asītiyā mahāsāvakesu abbhantaro ahosi. Vuttañhetaṃ tena āyasmatā –",
  "atk-s0503a:1645": "“Mayā kho jātiyā sattavassena arahattaṃ sacchikataṃ, yaṃkiñci sāvakena pattabbaṃ, sabbaṃ taṃ anuppattaṃ mayā”tiādi.",
  "atk-s0503a:1646_0": "Yena bhagavā tenupasaṅkamīti so kirāyasmā ekadivasaṃ rājagahe piṇḍāya caritvā pacchābhattaṃ",
  "atk-s0503a:1646_1": "piṇḍapātappaṭikkanto bhagavato vattaṃ dassetvā divāṭṭhānaṃ gantvā udakakumbhato udakaṃ",
  "atk-s0503a:1646_2": "gahetvā pāde pakkhāletvā gattāni sītiṃ katvā cammakkhaṇḍaṃ paññāpetvā nisinno kālaparicchedaṃ",
  "atk-s0503a:1646_3": "katvā samāpattiṃ samāpajji. Athāyasmā yathākālaparicchedaṃ samāpattito vuṭṭhahitvā",
  "atk-s0503a:1646_4": "attano āyusaṅkhāre olokesi. Tassa te parikkhīṇā katipayamuhuttikā upaṭṭhahiṃsu. So",
  "atk-s0503a:1646_5": "cintesi – “na kho metaṃ patirūpaṃ, yamahaṃ satthu anārocetvā sabrahmacārīhi ca avidito",
  "atk-s0503a:1646_6": "idha yathānisinnova parinibbāyissāmi. Yaṃnūnāhaṃ satthāraṃ upasaṅkamitvā parinibbānaṃ",
  "atk-s0503a:1646_7": "anujānāpetvā satthu vattaṃ dassetvā sāsanassa niyyānikabhāvadassanatthaṃ mayhaṃ iddhānubhāvaṃ",
  "atk-s0503a:1646_8": "vibhāvento ākāse nisīditvā tejodhātuṃ samāpajjitvā parinibbāyeyyaṃ. Evaṃ sante ye",
  "atk-s0503a:1646_9": "mayi assaddhā appasannā, tesampi pasādo uppajjissati, tadassa tesaṃ dīgharattaṃ hitāya",
  "atk-s0503a:1646_10": "sukhāyā”ti. Evañca so āyasmā cintetvā bhagavantaṃ upasaṅkamitvā sabbaṃ taṃ tatheva",
  "atk-s0503a:1646_11": "akāsi. Tena vuttaṃ – “atha kho āyasmā dabbo mallaputto yena bhagavā tenupasaṅkamī”tiādi.",
  "atk-s0503a:1647_0": "Tattha parinibbānakālo meti “bhagavā mayhaṃ anupādisesāya nibbānadhātuyā parinibbānakālo",
  "atk-s0503a:1647_1": "upaṭṭhito, tamahaṃ bhagavato ārocetvā parinibbāyitukāmomhī”ti dasseti. Keci panāhu",
  "atk-s0503a:1647_2": "“na tāva thero jiṇṇo, na ca gilāno, parinibbānāya ca satthāraṃ āpucchati, kiṃ tattha",
  "atk-s0503a:1647_3": "kāraṇaṃ? ‘Mettiyabhūmajakā bhikkhū pubbe maṃ amūlakena pārājikena anuddhaṃsesuṃ,",
  "atk-s0503a:1647_4": "tasmiṃ adhikaraṇe vūpasantepi akkosantiyeva. Tesaṃ saddahitvā aññepi puthujjanā mayi",
  "atk-s0503a:1647_5": "agāravaṃ paribhavañca karonti. Imañca dukkhabhāraṃ niratthakaṃ vahitvā kiṃ payojanaṃ,",
  "atk-s0503a:1647_6": "tasmāhaṃ idāneva parinibbāyissāmī’ti sanniṭṭhānaṃ katvā satthāraṃ āpucchī”ti. Taṃ",
  "atk-s0503a:1647_7": "akāraṇaṃ. Na hi khīṇāsavā aparikkhīṇe āyusaṅkhāre paresaṃ upavādādibhayena parinibbānāya",
  "atk-s0503a:1647_8": "cetenti ghaṭayanti vāyamanti, na ca paresaṃ pasaṃsādihetu ciraṃ tiṭṭhanti, atha kho",
  "atk-s0503a:1647_9": "saraseneva attano āyusaṅkhārassa parikkhayaṃ āgamenti. Yathāha –",
  "atk-s0503a:1648": "“Nābhikaṅkhāmi maraṇaṃ, nābhikaṅkhāmi jīvitaṃ;",
  "atk-s0503a:1649": "Kālañca paṭikaṅkhāmi, nibbisaṃ bhatako yathā”ti. –",
  "atk-s0503a:1650": "Bhagavāpissa āyusaṅkhāraṃ oloketvā parikkhīṇabhāvaṃ ñatvā “yassadāni tvaṃ, dabba, kālaṃ maññasī”ti āha.",
  "atk-s0503a:1651_0": "Vehāsaṃ abbhuggantvāti ākāsaṃ abhiuggantvā, vehāsaṃ gantvāti attho. Abhisaddayogena",
  "atk-s0503a:1651_1": "hi idaṃ upayogavacanaṃ, attho pana bhummavasena veditabbo. Vehāsaṃ abbhuggantvā kiṃ",
  "atk-s0503a:1651_2": "akāsīti āha – “ākāse antalikkhe pallaṅkena nisīditvā”tiādi. Tattha tejodhātuṃ samāpajjitvāti",
  "atk-s0503a:1651_3": "tejokasiṇacatutthajjhānasamāpattiṃ samāpajjitvā. Thero hi tadā bhagavantaṃ vanditvā",
  "atk-s0503a:1651_4": "tikkhattuṃ padakkhiṇaṃ katvā ekamantaṃ ṭhito “bhagavā kappasatasahassaṃ tumhehi saddhiṃ",
  "atk-s0503a:1651_5": "tattha tattha vasanto puññāni karonto imamevatthaṃ sandhāya akāsiṃ, svāyamattho ajja",
  "atk-s0503a:1651_6": "matthakaṃ patto, idaṃ pacchimadassana”nti āha. Ye tattha puthujjanabhikkhū sotāpannasakadāgāmino",
  "atk-s0503a:1651_7": "ca, tesu ekaccānaṃ mahantaṃ kāruññaṃ ahosi, ekacce ārodanappattā ahesuṃ. Athassa",
  "atk-s0503a:1651_8": "bhagavā cittācāraṃ ñatvā “tena hi, dabba, mayhaṃ bhikkhusaṅghassa ca iddhipāṭihāriyaṃ",
  "atk-s0503a:1651_9": "dassehī”ti āha. Tāvadeva sabbo bhikkhusaṅgho sannipati. Athāyasmā dabbo “ekopi hutvā",
  "atk-s0503a:1651_10": "bahudhā hotī”tiādinā nayena āgatāni sāvakasādhāraṇāni sabbāni pāṭihāriyāni dassetvā",
  "atk-s0503a:1651_11": "puna ca bhagavantaṃ vanditvā ākāsaṃ abbhuggantvā ākāse pathaviṃ nimminitvā tattha",
  "atk-s0503a:1651_12": "pallaṅkena nisinno tejokasiṇasamāpattiyā parikammaṃ katvā samāpattiṃ samāpajjitvā",
  "atk-s0503a:1651_13": "vuṭṭhāya sarīraṃ āvajjitvā puna samāpattiṃ samāpajjitvā sarīrajhāpanatejodhātuṃ adhiṭṭhahitvā",
  "atk-s0503a:1651_14": "parinibbāyi. Saha adhiṭṭhānena sabbo kāyo agginā āditto ahosi. Khaṇeneva ca so aggi",
  "atk-s0503a:1651_15": "kappavuṭṭhānaggi viya aṇumattampi saṅkhāragataṃ masimattampi tattha kiñci anavasesento",
  "atk-s0503a:1651_16": "adhiṭṭhānabalena jhāpetvā nibbāyi. Tena vuttaṃ – “atha kho āyasmā dabbo mallaputto”tiādi.",
  "atk-s0503a:1651_17": "Tattha vuṭṭhahitvā parinibbāyīti iddhicittato vuṭṭhahitvā bhavaṅgacittena parinibbāyi.",
  "atk-s0503a:1652_0": "Jhāyamānassāti jāliyamānassa. Ḍayhamānassāti tasseva vevacanaṃ. Atha vā jhāyamānassāti",
  "atk-s0503a:1652_1": "jālāpavattikkhaṇaṃ sandhāya vuttaṃ, ḍayhamānassāti vītaccitaṅgārakkhaṇaṃ. Chārikāti",
  "atk-s0503a:1652_2": "bhasmaṃ. Masīti kajjalaṃ. Na paññāyitthāti na passittha, adhiṭṭhānabalena sabbaṃ",
  "atk-s0503a:1652_3": "khaṇeneva antaradhāyitthāti attho. Kasmā pana thero uttarimanussadhammaṃ iddhipāṭihāriyaṃ",
  "atk-s0503a:1652_4": "dassesi, nanu bhagavatā iddhipāṭihāriyakaraṇaṃ paṭikkhittanti? Na codetabbametaṃ",
  "atk-s0503a:1652_5": "gihīnaṃ sammukhā pāṭihāriyakaraṇassa paṭikkhittattā. Tañca kho vikubbanavasena, na",
  "atk-s0503a:1652_6": "panevaṃ adhiṭṭhānavasena. Ayaṃ panāyasmā dhammasāminā āṇattova pāṭihāriyaṃ dassesi.",
  "atk-s0503a:1653": "Etamatthaṃ viditvāti etaṃ āyasmato dabbassa mallaputtassa anupādāparinibbānaṃ sabbākārato viditvā tadatthaparidīpanaṃ imaṃ udānaṃ udānesi.",
  "atk-s0503a:1654_0": "Tattha abhedi kāyoti sabbo bhūtupādāyapabhedo catusantatirūpakāyo bhijji, anavasesato",
  "atk-s0503a:1654_1": "ḍayhi, antaradhāyi, anuppattidhammataṃ āpajji. Nirodhi saññāti rūpāyatanādigocaratāya",
  "atk-s0503a:1654_2": "rūpasaññādibhedā sabbāpi saññā appaṭisandhikena nirodhena nirujjhi. Vedanā sītibhaviṃsu",
  "atk-s0503a:1654_3": "sabbāti vipākavedanā kiriyavedanāti sabbāpi vedanā appaṭisandhikanirodhena niruddhattā",
  "atk-s0503a:1654_4": "aṇumattampi vedanādarathassa abhāvato sītibhūtā ahesuṃ, kusalākusalavedanā pana arahattaphalakkhaṇeyeva",
  "atk-s0503a:1654_5": "nirodhaṃ gatā. “Sītirahiṃsū”tipi paṭhanti, santā niruddhā ahesunti attho. Vūpasamiṃsu",
  "atk-s0503a:1654_6": "saṅkhārāti vipākakiriyappabhedā sabbepi phassādayo saṅkhārakkhandhadhammā appaṭisandhikanirodheneva",
  "atk-s0503a:1654_7": "niruddhattā visesena upasamiṃsu. Viññāṇaṃ atthamāgamāti viññāṇampi vipākakiriyappabhedaṃ",
  "atk-s0503a:1654_8": "sabbaṃ appaṭisandhikanirodheneva atthaṃ vināsaṃ upacchedaṃ agamā agacchi.",
  "atk-s0503a:1655_0": "Iti bhagavā āyasmato dabbassa mallaputtassa pañcannampi khandhānaṃ pubbeyeva kilesābhisaṅkhārupādānassa",
  "atk-s0503a:1655_1": "anavasesato niruddhattā anupādāno viya jātavedo appaṭisandhikanirodhena niruddhabhāvaṃ",
  "atk-s0503a:1655_2": "nissāya pītivegavissaṭṭhaṃ udānaṃ udānesīti.",
  "atk-s0503a:1656": "Navamasuttavaṇṇanā niṭṭhitā.",
  "atk-s0503a:1657": "10. Dutiyadabbasuttavaṇṇanā",
  "atk-s0503a:1658_0": "80. Dasame tatra kho bhagavā bhikkhū āmantesīti bhagavā rājagahe yathābhirantaṃ viharitvā",
  "atk-s0503a:1658_1": "janapadacārikaṃ caranto anukkamena sāvatthiṃ patvā jetavane viharantoyeva yesaṃ bhikkhūnaṃ",
  "atk-s0503a:1658_2": "āyasmato dabbassa mallaputtassa parinibbānaṃ apaccakkhaṃ, tesaṃ taṃ paccakkhaṃ katvā",
  "atk-s0503a:1658_3": "dassetuṃ, yepi ca mettiyabhūmajakehi katena abhūtena abbhācikkhaṇena there gāravarahitā",
  "atk-s0503a:1658_4": "puthujjanā, tesaṃ there bahumānuppādanatthañca āmantesi. Tattha tatrāti vacanasaññāpane",
  "atk-s0503a:1658_5": "nipātamattaṃ. Khoti avadhāraṇe. Tesu “tatrā”ti iminā “bhagavā bhikkhū āmantesī”ti",
  "atk-s0503a:1658_6": "etesaṃ padānaṃ vuccamānataṃyeva joteti. “Kho”ti pana iminā āmantesiyeva, nāssa āmantane",
  "atk-s0503a:1658_7": "koci antarāyo ahosīti imamatthaṃ dasseti. Atha vā tatrāti tasmiṃ ārāme. Khoti vacanālaṅkāre",
  "atk-s0503a:1658_8": "nipāto. Āmantesīti abhāsi. Kasmā pana bhagavā bhikkhūyeva āmantesīti? Jeṭṭhattā seṭṭhattā",
  "atk-s0503a:1658_9": "āsannattā sabbakālaṃ sannihitattā dhammadesanāya visesato bhājanabhūtattā ca.",
  "atk-s0503a:1659_0": "Bhikkhavoti tesaṃ āmantanākāradassanaṃ. Bhadanteti āmantitānaṃ bhikkhūnaṃ gāravena",
  "atk-s0503a:1659_1": "satthu paṭivacanadānaṃ. Tattha “bhikkhavo”ti vadanto bhagavā te bhikkhū ālapati.",
  "atk-s0503a:1659_2": "“Bhadante”ti vadantā te paccālapanti. Apica “bhikkhavo”ti iminā karuṇāvipphārasommahadayanissitapubbaṅgamena",
  "atk-s0503a:1659_3": "vacanena te bhikkhū kammaṭṭhānamanasikāradhammapaccavekkhaṇādito nivattetvā attano",
  "atk-s0503a:1659_4": "mukhābhimukhe karoti. “Bhadante”ti iminā satthari ādarabahumānagāravadīpanavacanena",
  "atk-s0503a:1659_5": "te bhikkhū attano sussūsataṃ ovādappaṭiggahagāravabhāvañca paṭivedenti. Bhagavato",
  "atk-s0503a:1659_6": "paccassosunti te bhikkhū bhagavato vacanaṃ patiassosuṃ sotukāmataṃ janesuṃ. Etadavocāti",
  "atk-s0503a:1659_7": "bhagavā etaṃ idāni vakkhamānaṃ sakalaṃ suttaṃ abhāsi. Dabbassa, bhikkhave, mallaputtassātiādi",
  "atk-s0503a:1659_8": "anantarasutte vuttatthameva. Etamatthantiādīsupi apubbaṃ natthi, anantarasutte vuttanayeneva veditabbaṃ.",
  "atk-s0503a:1660_0": "Gāthāsu pana ayoghanahatassāti ayo haññati etenāti ayoghanaṃ, kammārānaṃ ayokūṭaṃ",
  "atk-s0503a:1660_1": "ayomuṭṭhi ca. Tena ayoghanena hatassa pahatassa. Keci pana “ayoghanahatassāti ghanaayopiṇḍaṃ",
  "atk-s0503a:1660_2": "hatassā”ti atthaṃ vadanti. Eva-saddo cettha nipātamattaṃ. Jalato jātavedasoti jhāyamānassa",
  "atk-s0503a:1660_3": "aggissa. Anādare etaṃ sāmivacanaṃ. Anupubbūpasantassāti anukkamena upasantassa vijjhātassa",
  "atk-s0503a:1660_4": "niruddhassa. Yathā na ñāyate gatīti yathā tassa gati na ñāyati. Idaṃ vuttaṃ hoti",
  "atk-s0503a:1660_5": "– ayomuṭṭhikūṭādinā mahatā ayoghanena hatassa saṃhatassa, kaṃsabhājanādigatassa vā",
  "atk-s0503a:1660_6": "jalamānassa aggissa, tathā uppannassa vā saddassa anukkamena upasantassa suvūpasantassa",
  "atk-s0503a:1660_7": "dasasu disāsu na katthaci gati paññāyati paccayanirodhena appaṭisandhikaniruddhattā.",
  "atk-s0503a:1661_0": "Evaṃ sammāvimuttānanti evaṃ sammā hetunā ñāyena tadaṅgavikkhambhanavimuttipubbaṅgamena",
  "atk-s0503a:1661_1": "ariyamaggena catūhipi upādānehi āsavehi ca vimuttattā sammā vimuttānaṃ, tato eva",
  "atk-s0503a:1661_2": "kāmapabandhasaṅkhātaṃ kāmoghaṃ bhavoghādibhedaṃ avasiṭṭhaṃ oghañca taritvā ṭhitattā",
  "atk-s0503a:1661_3": "kāmabandhoghatārinaṃ suṭṭhu paṭipassambhitasabbakilesavipphanditattā kilesābhisaṅkhāravātehi",
  "atk-s0503a:1661_4": "ca akampanīyatāya acalaṃ anupādisesanibbānasaṅkhātaṃ sabbasaṅkhārūpasamaṃ sukhaṃ",
  "atk-s0503a:1661_5": "pattānaṃ adhigatānaṃ khīṇāsavānaṃ gati devamanussādibhedāsu gatīsu ayaṃ nāmāti paññapetabbatāya",
  "atk-s0503a:1661_6": "abhāvattā paññāpetuṃ natthi na upalabbhati, yathāvuttajātavedo viya apaññattikabhāvameva hi so gatoti attho.",
  "atk-s0503a:1662": "Dasamasuttavaṇṇanā niṭṭhitā.",
  "atk-s0503a:1663": "Niṭṭhitā ca pāṭaligāmiyavaggavaṇṇanā.",
  "atk-s0503a:1664": "Nigamanakathā",
  "atk-s0503a:1665": "Ettāvatā ca –",
  "atk-s0503a:1666": "Suvimuttabhavādāno, devadānavamānito;",
  "atk-s0503a:1667": "Pacchinnataṇhāsantāno, pītisaṃvegadīpano.",
  "atk-s0503a:1668": "Saddhammadānanirato, upādānakkhayāvaho;",
  "atk-s0503a:1669": "Tattha tattha udāne ye, udānesi vināyako.",
  "atk-s0503a:1670": "Te sabbe ekato katvā, āropentehi saṅgahaṃ;",
  "atk-s0503a:1671": "Udānamiti saṅgītaṃ, dhammasaṅgāhakehi yaṃ.",
  "atk-s0503a:1672": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0503a:1673": "Nissāya yā samāraddhā, atthasaṃvaṇṇanā mayā.",
  "atk-s0503a:1674": "Sā tattha paramatthānaṃ, suttantesu yathārahaṃ;",
  "atk-s0503a:1675": "Pakāsanā paramatthadīpanī nāma nāmato.",
  "atk-s0503a:1676": "Sampattā pariniṭṭhānaṃ, anākulavinicchayā;",
  "atk-s0503a:1677": "Catuttiṃsappamāṇāya, pāḷiyā bhāṇavārato.",
  "atk-s0503a:1678": "Iti taṃ saṅkharontena, yaṃ taṃ adhigataṃ mayā;",
  "atk-s0503a:1679": "Puññaṃ tassānubhāvena, lokanāthassa sāsanaṃ.",
  "atk-s0503a:1680": "Ogāhitvā visuddhāya, sīlādipaṭipattiyā;",
  "atk-s0503a:1681": "Sabbepi dehino hontu, vimuttirasabhāgino.",
  "atk-s0503a:1682": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0503a:1683": "Tasmiṃ sagāravā niccaṃ, hontu sabbepi pāṇino.",
  "atk-s0503a:1684": "Sammā vassatu kālena, devopi jagatīpati;",
  "atk-s0503a:1685": "Saddhammanirato lokaṃ, dhammeneva pasāsatūti.",
  "atk-s0503a:1686": "Badaratitthavihāravāsinā ācariyadhammapālattherena",
  "atk-s0503a:1687": "Katāudānassa aṭṭhakathā samattā."
}