{
  "tika-s0104t0:0": " Namo tassa bhagavato arahato sammāsambuddhassa",
  "tika-s0104t0:1": "Dīghanikāye",
  "tika-s0104t0:2": "Sīlakkhandhavaggaabhinavaṭīkā",
  "tika-s0104t0:3": "Ganthārambhakathā",
  "tika-s0104t0:4": "Yo desetvāna saddhammaṁ, gambhīraṁ duddasaṁ varaṁ;",
  "tika-s0104t0:5": "Dīghadassī ciraṁ kālaṁ, patiṭṭhāpesi sāsanaṁ.1.",
  "tika-s0104t0:6": "Vineyyajjhāsaye chekaṁ, mahāmatiṁ mahādayaṁ;",
  "tika-s0104t0:7": "Natvāna taṁ sasaddhammagaṇaṁ gāravabhājanaṁ.2.",
  "tika-s0104t0:8": "Saṅgītittayamāruḷhā, dīghāgamavarassa yā;",
  "tika-s0104t0:9": "Saṁvaṇṇanā yā ca tassā, vaṇṇanā sādhuvaṇṇitā. 3.",
  "tika-s0104t0:10": "Ācariyadhammapāla- ttherenevābhisaṅkhatā;",
  "tika-s0104t0:11": "Sammā nipuṇagambhīra-duddasatthappakāsanā.4.",
  "tika-s0104t0:12": "Kāmañca sā tathābhūtā, paramparābhatā pana;",
  "tika-s0104t0:13": "Pāṭhato atthato cāpi, bahuppamādalekhanā.5.",
  "tika-s0104t0:14": "Saṅkhepattā ca sotūhi, sammā ñātuṁ sudukkarā;",
  "tika-s0104t0:15": "Tasmā sabrahmacārīnaṁ, yācanaṁ samanussaraṁ.6.",
  "tika-s0104t0:16": "Yo’nekasetanāgindo, rājā nānāraṭṭhissaro;",
  "tika-s0104t0:17": "Sāsanasodhane daḷhaṁ, sadā ussāhamānaso.7.",
  "tika-s0104t0:18": "Taṁ nissāya ‘‘mamesopi, satthusāsanajotane;",
  "tika-s0104t0:19": "Appeva nāmupatthambho, bhaveyyā’’ti vicintayaṁ.8.",
  "tika-s0104t0:20": "Vaṇṇanaṁ ārabhissāmi, sādhippāyamahāpayaṁ;",
  "tika-s0104t0:21": "Atthaṁ tamupanissāya, aññañcāpi yathārahaṁ.9.",
  "tika-s0104t0:22": "Cakkābhivuḍḍhikāmānaṁ, dhīrānaṁ cittatosanaṁ;",
  "tika-s0104t0:23": "Sādhuvilāsiniṁ nāma, taṁ suṇātha samāhitāti. 10.",
  "tika-s0104t0:24": "Ganthārambhakathāvaṇṇanā",
  "tika-s0104t0:25_0": "Nānānayanipuṇagambhīravicitrasikkhattayasaṅgahassa buddhānubuddhasaṁvaṇṇitassa saddhāvahaguṇasampannassa",
  "tika-s0104t0:25_1": "dīghāgamavarassa gambhīraduranubodhatthadīpakaṁ saṁvaṇṇanamimaṁ karonto sakasamayasamayantaragahanajjhogāhanasamattho",
  "tika-s0104t0:25_2": "mahāveyyākaraṇoyamācariyo saṁvaṇṇanārambhe ratanattayapaṇāmapayojanādividhānāni karonto",
  "tika-s0104t0:25_3": "paṭhamaṁ tāva ratanattayapaṇāmaṁ kātuṁ ‘‘karuṇāsītalahadaya’’ntiādimāha. Ettha ca",
  "tika-s0104t0:25_4": "saṁvaṇṇanārambhe ratanattayapaṇāmakaraṇappayojanaṁ tattha tattha bahudhā papañcenti",
  "tika-s0104t0:25_5": "ācariyā. Tathā hi vaṇṇayanti –",
  "tika-s0104t0:26_0": "‘‘Saṁvaṇṇanārambhe satthari paṇāmakaraṇaṁ dhammassa svākkhātabhāvena satthari pasādajananatthaṁ,",
  "tika-s0104t0:26_1": "satthu ca avitathadesanabhāvappakāsanena dhamme pasādajananatthaṁ. Tadubhayappasādā",
  "tika-s0104t0:26_2": "hi mahato atthassa siddhi hotī’’ti (dha. sa. ṭī. 1-1).",
  "tika-s0104t0:27_0": "Atha vā ‘‘ratanattayapaṇāmavacanaṁ attano ratanattayappasādassa viññāpanatthaṁ, taṁ",
  "tika-s0104t0:27_1": "pana viññūnaṁ cittārādhanatthaṁ, taṁ aṭṭhakathāya gāhaṇatthaṁ, taṁ sabbasampattinipphādanattha’’nti.",
  "tika-s0104t0:27_2": "Atha vā ‘‘saṁvaṇṇanārambhe ratanattayavandanā saṁvaṇṇetabbassa dhammassa pabhavanissayavisuddhipaṭivedanatthaṁ,",
  "tika-s0104t0:27_3": "taṁ pana dhammasaṁvaṇṇanāsu viññūnaṁ bahumānuppādanatthaṁ, taṁ sammadeva tesaṁ uggahaṇadhāraṇādikkamaladdhabbāya",
  "tika-s0104t0:27_4": "sammāpaṭipattiyā sabbahitasukhanipphādanattha’’nti. Atha vā ‘‘maṅgalabhāvato, sabbakiriyāsu",
  "tika-s0104t0:27_5": "pubbakiccabhāvato, paṇḍitehi samācaritabhāvato, āyatiṁ paresaṁ diṭṭhānugatiāpajjanato",
  "tika-s0104t0:27_6": "ca saṁvaṇṇanāyaṁ ratanattayapaṇāmakiriyā’’ti. Atha vā ‘‘catugambhīrabhāvayuttaṁ dhammavinayaṁ",
  "tika-s0104t0:27_7": "saṁvaṇṇetukāmassa mahāsamuddaṁ ogāhantassa viya paññāveyyattiyasamannāgatassāpi mahantaṁ",
  "tika-s0104t0:27_8": "bhayaṁ sambhavati, bhayakkhayāvahañcetaṁ ratanattayaguṇānussaraṇajanitaṁ paṇāmapūjāvidhānaṁ,",
  "tika-s0104t0:27_9": "tato ca saṁvaṇṇanāyaṁ ratanattayapaṇāmakiriyā’’ti. Atha vā ‘‘asattharipi satthābhinivesassa",
  "tika-s0104t0:27_10": "lokassa yathābhūtaṁ satthari eva sammāsambuddhe satthusambhāvanatthaṁ, asatthari",
  "tika-s0104t0:27_11": "ca satthusambhāvanapariccajāpanatthaṁ, ‘tathāgatappaveditaṁ dhammavinayaṁ pariyāpuṇitvā",
  "tika-s0104t0:27_12": "attano dahatī’ti (pārā. 195) ca vuttadosapariharaṇatthaṁ saṁvaṇṇanāyaṁ paṇāmakiriyā’’ti.",
  "tika-s0104t0:27_13": "Atha vā ‘‘buddhassa bhagavato paṇāmavidhānena sammāsambuddhabhāvādhigamāya buddhayānaṁ",
  "tika-s0104t0:27_14": "paṭipajjantānaṁ ussāhajananatthaṁ, saddhammassa ca paṇāmavidhānena paccekabuddhabhāvādhigamāya",
  "tika-s0104t0:27_15": "paccekabuddhayānaṁ paṭipajjantānaṁ ussāhajananatthaṁ, saṅghassa ca paṇāmavidhānena",
  "tika-s0104t0:27_16": "paramatthasaṅghabhāvādhigamāya sāvakayānaṁ paṭipajjantānaṁ ussāhajananatthaṁ saṁvaṇṇanāyaṁ",
  "tika-s0104t0:27_17": "paṇāmakiriyā’’ti. Atha vā ‘‘maṅgalādikāni satthāni anantarāyāni, ciraṭṭhitikāni,",
  "tika-s0104t0:27_18": "bahumatāni ca bhavantīti evaṁladdhikānaṁ cittaparitosanatthaṁ saṁvaṇṇanāyaṁ paṇāmakiriyā’’ti.",
  "tika-s0104t0:27_19": "Atha vā ‘‘sotujanānaṁ yathāvuttapaṇāmena anantarāyena uggahaṇadhāraṇādinipphādanatthaṁ",
  "tika-s0104t0:27_20": "saṁvaṇṇanāyaṁ paṇāmakiriyā. Sotujanānuggahameva hi padhānaṁ katvā ācariyehi saṁvaṇṇanārambhe",
  "tika-s0104t0:27_21": "thutipaṇāmaparidīpakāni vākyāni nikkhipīyanti, itarathā vināpi taṁ nikkhepaṁ kāyamanopaṇāmeneva",
  "tika-s0104t0:27_22": "yathādhippetappayojanasiddhito kimetena ganthagāravakaraṇenā’’ti ca evamādinā. Mayaṁ",
  "tika-s0104t0:27_23": "pana idhādhippetameva payojanaṁ dassayissāma, tasmā saṁvaṇṇanārambhe ratanattayapaṇāmakaraṇaṁ",
  "tika-s0104t0:27_24": "yathāpaṭiññātasaṁvaṇṇanāya anantarāyena parisamāpanatthanti veditabbaṁ. Idameva ca",
  "tika-s0104t0:27_25": "payojanaṁ ācariyena idhādhippetaṁ. Tathā hi vakkhati ‘‘iti me pasannamatino …pe…",
  "tika-s0104t0:27_26": "tassānubhāvenā’’ti. Ratanattayapaṇāmakaraṇañhi yathāpaṭiññātasaṁvaṇṇanāya anantarāyena",
  "tika-s0104t0:27_27": "parisamāpanatthaṁ ratanattayapūjāya paññāpāṭavabhāvato, tāya ca paññāpāṭavaṁ rāgādimalavidhamanato. Vuttañhetaṁ –",
  "tika-s0104t0:28_0": "‘‘Yasmiṁ mahānāma samaye ariyasāvako tathāgataṁ anussarati, nevassa tasmiṁ samaye",
  "tika-s0104t0:28_1": "rāgapariyuṭṭhitaṁ cittaṁ hoti, na dosapariyuṭṭhitaṁ cittaṁ hoti, na mohapariyuṭṭhitaṁ",
  "tika-s0104t0:28_2": "cittaṁ hoti, ujugatamevassa tasmiṁ samaye cittaṁ hotī’’tiādi (a. ni. 6.10; a. ni. 11.11).",
  "tika-s0104t0:29": "Tasmā ratanattayapūjāya vikkhālitamalāya paññāya pāṭavasiddhi. Atha vā ratanattayapūjāya paññāpadaṭṭhānasamādhihetuttā paññāpāṭavaṁ. Vuttañhetaṁ –",
  "tika-s0104t0:30_0": "‘‘Ujugatacitto kho pana mahānāma ariyasāvako labhati atthavedaṁ, labhati dhammavedaṁ,",
  "tika-s0104t0:30_1": "labhati dhammopasaṁhitaṁ pāmojjaṁ, pamuditassa pīti jāyati, pītimanassa kāyo passambhati,",
  "tika-s0104t0:30_2": "passaddhakāyo sukhaṁ vedayati, sukhino cittaṁ samādhiyatī’’ti (a. ni. 6.10; a. ni. 11.11).",
  "tika-s0104t0:31_0": "Samādhissa ca paññāya padaṭṭhānabhāvo ‘‘samāhito yathābhūtaṁ pajānātī’’ti (saṁ. ni.",
  "tika-s0104t0:31_1": "3.5; 4.99; 5.1071; netti. 40; peṭako. 66; mi. pa. 14) vuttoyeva. Tato evaṁ paṭubhūtāya",
  "tika-s0104t0:31_2": "paññāya khedamabhibhuyya paṭiññātaṁ saṁvaṇṇanaṁ samāpayissati. Tena vuttaṁ ‘‘ratanattayapaṇāmakaraṇañhi…pe…",
  "tika-s0104t0:31_3": "paññāpāṭavabhāvato’’ti. Atha vā ratanattayapūjāya āyuvaṇṇasukhabalavaḍḍhanato anantarāyena",
  "tika-s0104t0:31_4": "parisamāpanaṁ veditabbaṁ. Ratanattayapaṇāmena hi āyuvaṇṇasukhabalāni vaḍḍhanti. Vuttañhetaṁ –",
  "tika-s0104t0:32": "‘‘Abhivādanasīlissa, niccaṁ vuḍḍhāpacāyino;",
  "tika-s0104t0:33": "Cattāro dhammā vaḍḍhanti, āyu vaṇṇo sukhaṁ bala’’nti. (dha. pa. 109);",
  "tika-s0104t0:34_0": "Tato āyuvaṇṇasukhabalavuddhiyā hotveva kāriyaniṭṭhānanti vuttaṁ ‘‘ratanattayapūjāya",
  "tika-s0104t0:34_1": "āyu…pe… veditabba’’nti. Atha vā ratanattayapūjāya paṭibhānāparihānāvahattā anantarāyena",
  "tika-s0104t0:34_2": "parisamāpanaṁ veditabbaṁ. Aparihānāvahā hi ratanattayapūjā. Vuttañhetaṁ –",
  "tika-s0104t0:35_0": "‘‘Sattime bhikkhave, aparihānīyā dhammā, katame satta? Satthugāravatā, dhammagāravatā,",
  "tika-s0104t0:35_1": "saṅghagāravatā, sikkhāgāravatā, samādhigāravatā, kalyāṇamittatā, sovacassatā’’ti",
  "tika-s0104t0:35_2": "(a. ni. 7.34) tato paṭibhānāparihānena hotveva yathāpaṭiññātaparisamāpananti vuttaṁ",
  "tika-s0104t0:35_3": "‘‘ratanattaya…pe… veditabba’’nti. Atha vā pasādavatthūsu pūjāya puññātisayabhāvato",
  "tika-s0104t0:35_4": "anantarāyena parisamāpanaṁ veditabbaṁ. Puññātisayā hi pasādavatthūsu pūjā. Vuttañhetaṁ –",
  "tika-s0104t0:36": "‘‘Pūjārahe pūjayato, buddhe yadiva sāvake;",
  "tika-s0104t0:37": "Papañcasamatikkante, tiṇṇasokapariddave.",
  "tika-s0104t0:38": "Te tādise pūjayato, nibbute akutobhaye;",
  "tika-s0104t0:39": "Na sakkā puññaṁ saṅkhātuṁ, imettamapi kenacī’’ti. (khu. pā. 196; apa. 1.10.2);",
  "tika-s0104t0:40": "Puññātisayo ca yathādhippetaparisamāpanupāyo. Yathāha –",
  "tika-s0104t0:41": "‘‘Esa devamanussānaṁ, sabbakāmadado nidhi;",
  "tika-s0104t0:42": "Yaṁ yadevābhipatthenti, sabbametena labbhatī’’ti. (khu. pā. 8.10);",
  "tika-s0104t0:43_0": "Upāyesu ca paṭipannassa hotveva kāriyaniṭṭhānanti vuttaṁ ‘‘pasādavatthūsu…pe… veditabba’’nti.",
  "tika-s0104t0:43_1": "Evaṁ ratanattayapūjā niratisayapuññakkhettasambuddhiyā aparimeyyappabhāvo puññātisayoti",
  "tika-s0104t0:43_2": "bahuvidhantarāyepi lokasannivāse antarāyanibandhanasakalasaṁkilesaviddhaṁsanāya pahoti,",
  "tika-s0104t0:43_3": "bhayādiupaddavañca nivāreti. Tasmā suvuttaṁ ‘‘saṁvaṇṇanārambhe ratanattayapaṇāmakaraṇaṁ",
  "tika-s0104t0:43_4": "yathāpaṭiññātasaṁvaṇṇanāya anantarāyena parisamāpanatthanti veditabba’’nti.",
  "tika-s0104t0:44_0": "Evaṁ pana sapayojanaṁ ratanattayapaṇāmaṁ kattukāmo buddharatanamūlakattā sesaratanānaṁ",
  "tika-s0104t0:44_1": "paṭhamaṁ tassa paṇāmaṁ kātumāha – ‘‘karuṇāsītalahadayaṁ…pe… gativimutta’’nti. Buddharatanamūlakāni",
  "tika-s0104t0:44_2": "hi dhammasaṅgharatanāni, tesu ca dhammaratanamūlakaṁ saṅgharatanaṁ, tathābhāvo ca",
  "tika-s0104t0:44_3": "‘‘puṇṇacando viya bhagavā, candakiraṇanikaro viya tena desito dhammo, candakiraṇasamuppāditapīṇito",
  "tika-s0104t0:44_4": "loko viya saṅgho’’ti evamādīhi aṭṭhakathāyamāgataupamāhi vibhāvetabbo. Atha vā sabbasattānaṁ",
  "tika-s0104t0:44_5": "aggoti katvā paṭhamaṁ buddho, tappabhavato, tadupadesitato ca tadanantaraṁ dhammo,",
  "tika-s0104t0:44_6": "tassa dhammassa sādhāraṇato , tadāsevanato ca tadanantaraṁ saṅgho vutto. ‘‘Sabbasattānaṁ",
  "tika-s0104t0:44_7": "vā hite viniyojakoti katvā paṭhamaṁ buddho, sabbasattahitattā tadanantaraṁ dhammo,",
  "tika-s0104t0:44_8": "hitādhigamāya paṭipanno adhigatahito cāti katvā tadanantaraṁ saṅgho vutto’’ti aṭṭhakathāgatanayena",
  "tika-s0104t0:44_9": "anupubbatā veditabbā.",
  "tika-s0104t0:45_0": "Buddharatanapaṇāmañca karonto kevalapaṇāmato thomanāpubbaṅgamovasātisayoti ‘‘karuṇāsītalahadaya’’ntiādipadehi",
  "tika-s0104t0:45_1": "thomanāpubbaṅgamataṁ dasseti. Thomanāpubbaṅgamena hi paṇāmena satthu guṇātisayayogo,",
  "tika-s0104t0:45_2": "tato cassa anuttaravandanīyabhāvo, tena ca attano paṇāmassa khettaṅgatabhāvo, tena",
  "tika-s0104t0:45_3": "cassa khettaṅgatassa paṇāmassa yathādhippetanipphattihetubhāvo dassitoti. Thomanāpubbaṅgamatañca",
  "tika-s0104t0:45_4": "dassento yassā saṁvaṇṇanaṁ kattukāmo, sā suttantadesanā karuṇāpaññāppadhānāyeva,",
  "tika-s0104t0:45_5": "na vinayadesanā viya karuṇāppadhānā, nāpi abhidhammadesanā viya paññāppadhānāti tadubhayappadhānameva",
  "tika-s0104t0:45_6": "thomanamārabhati. Esā hi ācariyassa pakati, yadidaṁ ārambhānurūpathomanā. Teneva",
  "tika-s0104t0:45_7": "ca vinayadesanāya saṁvaṇṇanārambhe ‘‘yo kappakoṭīhipi…pe… mahākāruṇikassa tassā’’ti",
  "tika-s0104t0:45_8": "(pārā. aṭṭha. ganthārambhakathā) karuṇāppadhānaṁ, abhidhammadesanāya saṁvaṇṇanārambhe",
  "tika-s0104t0:45_9": "‘‘karuṇā viya…pe… yathārucī’’ti (dha. sa. aṭṭha. 1) paññāppadhānañca thomanamāraddhaṁ.",
  "tika-s0104t0:45_10": "Vinayadesanā hi āsayādinirapekkhakevalakaruṇāya pākatikasattenāpi asotabbārahaṁ suṇanto,",
  "tika-s0104t0:45_11": "apucchitabbārahaṁ pucchanto, avattabbārahañca vadanto sikkhāpadaṁ paññapesīti karuṇāppadhānā.",
  "tika-s0104t0:45_12": "Tathā hi ukkaṁsapariyantagatahirottappopi bhagavā lokiyasādhujanehipi pariharitabbāni",
  "tika-s0104t0:45_13": "‘‘sikharaṇī, sambhinnā’’tiādivacanāni, (pārā. 185) yathāparādhañca garahavacanāni",
  "tika-s0104t0:45_14": "mahākaruṇāsañcoditamānaso mahāparisamajjhe abhāsi, taṁtaṁsikkhāpadapaññatti kāraṇāpekkhāya",
  "tika-s0104t0:45_15": "ca verañjādīsu sārīrikaṁ khedamanubhosi. Tasmā kiñcāpi bhūmantarapaccayākārasamayantarakathānaṁ",
  "tika-s0104t0:45_16": "viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī,",
  "tika-s0104t0:45_17": "karuṇāya kiccaṁ pana tatopi adhikanti vinayadesanāya karuṇāppadhānatā vuttā. Karuṇābyāpārādhikatāya",
  "tika-s0104t0:45_18": "hi desanāya karuṇāpadhānatā, abhidhammadesanā pana kevalapaññāppadhānā paramatthadhammānaṁ",
  "tika-s0104t0:45_19": "yathāsabhāvapaṭivedhasamatthāya paññāya tattha sātisayappavattito. Suttantadesanā",
  "tika-s0104t0:45_20": "pana karuṇāpaññāppadhānā tesaṁ tesaṁ sattānaṁ āsayānusayādhimutticaritādibhedaparicchindanasamatthāya",
  "tika-s0104t0:45_21": "paññāya sattesu ca mahākaruṇāya tattha sātisayappavattito. Suttantadesanāya hi mahākaruṇāya",
  "tika-s0104t0:45_22": "samāpattibahulo vineyyasantāne tadajjhāsayānulomena gambhīramatthapadaṁ patiṭṭhapesi.",
  "tika-s0104t0:45_23": "Tasmā ārambhānurūpaṁ karuṇāpaññāppadhānameva thomanaṁ katanti veditabbaṁ, ayamettha samudāyattho.",
  "tika-s0104t0:46_0": "Ayaṁ pana avayavattho – kiratīti karuṇā, paradukkhaṁ vikkhipati paccayavekallakaraṇena",
  "tika-s0104t0:46_1": "apanetīti attho. Dukkhitesu vā kiriyati pasāriyatīti karuṇā. Atha vā kiṇātīti karuṇā,",
  "tika-s0104t0:46_2": "paradukkhe sati kāruṇikaṁ hiṁsati vibādhati, paradukkhaṁ vā vināsetīti attho. Paradukkhe",
  "tika-s0104t0:46_3": "sati sādhūnaṁ kampanaṁ hadayakhedaṁ karotīti vā karuṇā. Atha vā kamiti sukhaṁ, taṁ",
  "tika-s0104t0:46_4": "rundhatīti karuṇā. Esā hi paradukkhāpanayanakāmatālakkhaṇā attasukhanirapekkhatāya",
  "tika-s0104t0:46_5": "kāruṇikānaṁ sukhaṁ rundhati vibandhatīti, sabbattha saddasatthānusārena padanipphatti",
  "tika-s0104t0:46_6": "veditabbā. Uṇhābhitattehi sevīyatīti sītaṁ, uṇhābhisamanaṁ. Taṁ lāti gaṇhātīti sītalaṁ,",
  "tika-s0104t0:46_7": "‘‘cittaṁ vā te khipissāmi, hadayaṁ vā te phālessāmī’’ti (saṁ. ni. 1.246; su. ni.",
  "tika-s0104t0:46_8": "āḷavakasutta) ettha uro ‘‘hadaya’’nti vuttaṁ, ‘‘vakkaṁ hadaya’’nti (ma. ni. 1.110;",
  "tika-s0104t0:46_9": "2.114; 3.154) ettha hadayavatthu, ‘‘hadayā hadayaṁ maññe aññāya tacchatī’’ti (ma.",
  "tika-s0104t0:46_10": "ni. 1.63) ettha cittaṁ, idhāpi cittameva abbhantaraṭṭhena hadayaṁ. Attano sabhāvaṁ",
  "tika-s0104t0:46_11": "vā haratīti hadayaṁ, ra-kārassa da-kāraṁ katvāti neruttikā. Karuṇāya sītalaṁ hadayamassāti",
  "tika-s0104t0:46_12": "karuṇāsītalahadayo, taṁ karuṇāsītalahadayaṁ.",
  "tika-s0104t0:47_0": "Kāmañcettha paresaṁ hitopasaṁhārasukhādiaparihānijjhānasabhāvatāya, byāpādādīnaṁ",
  "tika-s0104t0:47_1": "ujuvipaccanīkatāya ca sattasantānagatasantāpavicchedanākārappavattiyā mettāmuditānampi",
  "tika-s0104t0:47_2": "cittasītalabhāvakāraṇatā upalabbhati, tathāpi paradukkhāpanayanākārappavattiyā parūpatāpāsahanarasā",
  "tika-s0104t0:47_3": "avihiṁsābhūtā karuṇāva visesena bhagavato cittassa cittapassaddhi viya sītibhāvanimittanti",
  "tika-s0104t0:47_4": "tassāyeva cittasītalabhāvakāraṇatā vuttā. Karuṇāmukhena vā mettāmuditānampi hadayasītalabhāvakāraṇatā",
  "tika-s0104t0:47_5": "vuttāti daṭṭhabbaṁ. Na hi sabbattha niravasesattho upadisīyati, padhānasahacaraṇāvinābhāvādinayehipi",
  "tika-s0104t0:47_6": "yathālabbhamānaṁ gayhamānattā. Apicettha taṁsampayuttañāṇassa chaasādhāraṇañāṇapariyāpannatāya",
  "tika-s0104t0:47_7": "asādhāraṇañāṇavisesanibandhanabhūtā sātisayaṁ, niravasesañca sabbaññutaññāṇaṁ viya",
  "tika-s0104t0:47_8": "savisayabyāpitāya mahākaruṇābhāvamupagatā anaññasādhāraṇasātisayabhāvappattā karuṇāva",
  "tika-s0104t0:47_9": "hadayasītalattahetubhāvena vuttā. Atha vā satipi mettāmuditānaṁ paresaṁ hitopasaṁhārasukhādiaparihānijjhānasabhāvatāya",
  "tika-s0104t0:47_10": "sātisaye hadayasītalabhāvanibandhanatte sakalabuddhaguṇavisesakāraṇatāya tāsampi",
  "tika-s0104t0:47_11": "kāraṇanti karuṇāya eva hadayasītalabhāvakāraṇatā vuttā. Karuṇānidānā hi sabbepi buddhaguṇā.",
  "tika-s0104t0:47_12": "Karuṇānubhāvanibbāpiyamānasaṁsāradukkhasantāpassa hi bhagavato paradukkhāpanayanakāmatāya",
  "tika-s0104t0:47_13": "anekānipi kappānamasaṅkhyeyyāni akilantarūpasseva niravasesabuddhakaradhammasambharaṇaniratassa",
  "tika-s0104t0:47_14": "samadhigatadhammādhipateyyassa ca sannihitesupi sattasaṅghātasamupanītahadayūpatāpanimittesu",
  "tika-s0104t0:47_15": "na īsakampi cittasītibhāvassa aññathattamahosīti. Tīsu cettha vikappesu paṭhame vikappe",
  "tika-s0104t0:47_16": "avisesabhūtā buddhabhūmigatā, dutiye tatheva mahākaruṇābhāvūpagatā, tatiye paṭhamābhinīhārato",
  "tika-s0104t0:47_17": "paṭṭhāya tīsupi avatthāsu pavattā bhagavato karuṇā saṅgahitāti daṭṭhabbaṁ.",
  "tika-s0104t0:48_0": "Pajānātīti paññā, yathāsabhāvaṁ pakārehi paṭivijjhatīti attho. Paññapetīti vā paññā,",
  "tika-s0104t0:48_1": "taṁ tadatthaṁ pākaṭaṁ karotīti attho. Sāyeva ñeyyāvaraṇappahānato pakārehi dhammasabhāvajotanaṭṭhena",
  "tika-s0104t0:48_2": "pajjototi paññāpajjoto. Paññavato hi ekapallaṅkenapi nisinnassa dasasahassilokadhātu",
  "tika-s0104t0:48_3": "ekapajjotā hoti. Vuttañhetaṁ bhagavatā ‘‘cattārome bhikkhave, pajjotā. Katame cattāro?",
  "tika-s0104t0:48_4": "Candapajjoto, sūriyapajjoto, aggipajjoto, paññāpajjoto, ime kho bhikkhave, cattāro",
  "tika-s0104t0:48_5": "pajjotā. Etadaggaṁ bhikkhave, imesaṁ catunnaṁ pajjotānaṁ yadidaṁ paññāpajjoto’’ti",
  "tika-s0104t0:48_6": "(a. ni. 4.145). Tena vihato visesena samugghāṭitoti paññāpajjotavihato, visesatā",
  "tika-s0104t0:48_7": "cettha upari āvi bhavissati. Muyhanti tena, sayaṁ vā muyhati, muyhanamattameva vā",
  "tika-s0104t0:48_8": "tanti moho, avijjā. Sveva visayasabhāvapaṭicchādanato andhakārasarikkhatāya tamo",
  "tika-s0104t0:48_9": "viyāti mohatamo. Satipi tamasaddassa sadisakappanamantarena avijjāvācakatte mohasaddasannidhānena",
  "tika-s0104t0:48_10": "tabbisesakatāvettha yuttāti sadisakappanā. Paññāpajjotavihato mohatamo yassāti paññāpajjotavihatamohatamo,",
  "tika-s0104t0:48_11": "taṁ paññāpajjotavihatamohatamaṁ.",
  "tika-s0104t0:49_0": "Nanu ca sabbesampi khīṇāsavānaṁ paññāpajjotena avijjandhakārahatatā sambhavati, atha",
  "tika-s0104t0:49_1": "kasmā aññasādhāraṇāvisesaguṇena bhagavato thomanā vuttāti? Savāsanappahānena anaññasādhāraṇavisesatāsambhavato.",
  "tika-s0104t0:49_2": "Sabbesampi hi khīṇāsavānaṁ paññāpajjotahatāvijjandhakārattepi sati saddhādhimuttehi",
  "tika-s0104t0:49_3": "viya diṭṭhippattānaṁ sāvakapaccekabuddhehi sammāsambuddhānaṁ savāsanappahānena kilesappahānassa",
  "tika-s0104t0:49_4": "viseso vijjatevāti. Atha vā paropadesamantarena attano santāne accantaṁ avijjandhakāravigamassa",
  "tika-s0104t0:49_5": "nipphāditattā (nibbattitattā ma. ni. ṭī. 1.1), tattha ca sabbaññutāya balesu ca vasībhāvassa",
  "tika-s0104t0:49_6": "samadhigatattā, parasantatiyañca dhammadesanātisayānubhāvena sammadeva tassa pavattitattā,",
  "tika-s0104t0:49_7": "bhagavāyeva visesato paññāpajjotavihatamohatamabhāvena thometabboti. Imasmiñca atthavikappe",
  "tika-s0104t0:49_8": "paññāpajjotapadena sasantānagatamohavidhamanā paṭivedhapaññā ceva parasantānagatamohavidhamanā",
  "tika-s0104t0:49_9": "desanāpaññā ca sāmaññaniddesena, ekasesanayena vā saṅgahitā. Na tu purimasmiṁ atthavikappe",
  "tika-s0104t0:49_10": "viya paṭivedhapaññāyevāti veditabbaṁ.",
  "tika-s0104t0:50_0": "Aparo nayo – bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena",
  "tika-s0104t0:50_1": "anāvaraṇañāṇasaṅkhātena paññāpajjotena sakalañeyyadhammasabhāvacchādakamohatamassa",
  "tika-s0104t0:50_2": "vihatattā anāvaraṇañāṇabhūtena anaññasādhāraṇapaññāpajjotavihatamohatamabhāvena bhagavato",
  "tika-s0104t0:50_3": "thomanā veditabbā. Imasmiṁ pana atthavikappe mohatamavidhamanante adhigatattā anāvaraṇañāṇaṁ",
  "tika-s0104t0:50_4": "kāraṇūpacārena sakasantāne mohatamavidhamananti veditabbaṁ. Abhinīhārasampattiyā",
  "tika-s0104t0:50_5": "savāsanappahānameva hi kilesānaṁ ñeyyāvaraṇappahānanti, parasantāne pana mohatamavidhamanassa",
  "tika-s0104t0:50_6": "kāraṇabhāvato phalūpacārena anāvaraṇañāṇameva mohatamavidhamananti vuccati. Anāvaraṇañāṇanti",
  "tika-s0104t0:50_7": "ca sabbaññutaññāṇameva, yena dhammadesanāpaccavekkhaṇāni karoti. Tadidañhi ñāṇadvayaṁ",
  "tika-s0104t0:50_8": "atthato ekameva. Anavasesasaṅkhatāsaṅkhatasammutidhammārammaṇatāya sabbaññutaññāṇaṁ",
  "tika-s0104t0:50_9": "tatthāvaraṇābhāvato nissaṅgacāramupādāya anāvaraṇañāṇanti, visayappavattimukhena",
  "tika-s0104t0:50_10": "pana aññehi asādhāraṇabhāvadassanatthaṁ dvidhā katvā chaḷāsādhāraṇañāṇabhede vuttaṁ.",
  "tika-s0104t0:51_0": "Kiṁ panettha kāraṇaṁ avijjāsamugghātoyeveko pahānasampattivasena bhagavato thomanāya",
  "tika-s0104t0:51_1": "gayhati, na pana sātisayaṁ niravasesakilesappahānanti? Vuccate – tappahānavacaneneva",
  "tika-s0104t0:51_2": "hi tadekaṭṭhatāya sakalasaṁkilesasamugghātassa jotitabhāvato niravasesakilesappahānamettha",
  "tika-s0104t0:51_3": "gayhati. Na hi so saṁkileso atthi, yo niravasesāvijjāsamugghātanena na pahīyatīti.",
  "tika-s0104t0:51_4": "Atha vā sakalakusaladhammuppattiyā, saṁsāranivattiyā ca vijjā viya niravasesākusaladhammuppattiyā,",
  "tika-s0104t0:51_5": "saṁsārappavattiyā ca avijjāyeva padhānakāraṇanti tabbighātavacaneneva sakalasaṁkilesasamugghātavacanasiddhito",
  "tika-s0104t0:51_6": "soyeveko gayhatīti. Atha vā sakalasaṁkilesadhammānaṁ muddhabhūtattā avijjāya taṁ",
  "tika-s0104t0:51_7": "samugghātoyeveko gayhati. Yathāha –",
  "tika-s0104t0:52": "‘‘Avijjā muddhāti jānāhi, vijjā muddhādhipātinī;",
  "tika-s0104t0:53": "Saddhāsatisamādhīhi, chandavīriyena saṁyutā’’ti. (su. ni. 1032; cūḷa. ni. 51);",
  "tika-s0104t0:54_0": "Sanarāmaralokagarunti ettha pana paṭhamapakatiyā avibhāgena sattopi naroti vuccati,",
  "tika-s0104t0:54_1": "idha pana dutiyapakatiyā manujapurisoyeva, itarathā lokasaddassa avattabbatā siyā.",
  "tika-s0104t0:54_2": "‘‘Yathā hi paṭhamapakatibhūto satto itarāya pakatiyā seṭṭhaṭṭhena pure uccaṭṭhāne",
  "tika-s0104t0:54_3": "seti pavattatīti purisoti vuccati, evaṁ jeṭṭhabhāvaṁ netīti naroti. Puttabhātubhūtopi",
  "tika-s0104t0:54_4": "hi puggalo mātujeṭṭhabhaginīnaṁ pituṭṭhāne tiṭṭhati, pageva bhattubhūto itarāsa’’nti",
  "tika-s0104t0:54_5": "(vi. aṭṭha. 43-46) nāvāvimānavaṇṇanāyaṁ vuttaṁ. Ekasesappakappanena puthuvacanantaviggahena",
  "tika-s0104t0:54_6": "vā narā, maraṇaṁ maro, so natthi yesanti amarā, saha narehi, amarehi cāti sanarāmaro.Garati",
  "tika-s0104t0:54_7": "uggacchati uggato pākaṭo bhavatīti garu, garasaddo hi uggame. Apica pāsāṇacchattaṁ",
  "tika-s0104t0:54_8": "viya bhāriyaṭṭhena ‘‘garū’’ti vuccati.",
  "tika-s0104t0:55": "Mātāpitācariyesu , dujjare alahumhi ca;",
  "tika-s0104t0:56": "Mahante cuggate ceva, nichekādikaresu ca;",
  "tika-s0104t0:57": "Tathā vaṇṇavisesesu, garusaddo pavattati.",
  "tika-s0104t0:58_0": "Idha pana sabbalokācariye tathāgate. Keci pana ‘‘garu, gurūti ca dvidhā gahetvā bhāriyavācakatte",
  "tika-s0104t0:58_1": "garusaddo, ācariyavācakatte tu gurusaddo’’ti vadanti, taṁ na gahetabbaṁ. Pāḷivisaye",
  "tika-s0104t0:58_2": "hi sabbesampi yathāvuttānamatthānaṁ vācakatte garusaddoyevicchitabbo akārassa ākārabhāvena",
  "tika-s0104t0:58_3": "‘‘gārava’’nti taddhitantapadassa savuddhikassa dassanato. Sakkatabhāsāvisaye pana",
  "tika-s0104t0:58_4": "gurusaddoyevicchitabbo ukārassa vuddhibhāvena aññathā taddhitantapadassa dassanatoti.",
  "tika-s0104t0:58_5": "Sanarāmaro ca so loko cāti sanarāmaraloko, tassa garūti tathā, taṁ sanarāmaralokagaruṁ.‘‘Sanaramarūlokagaru’’ntipi",
  "tika-s0104t0:58_6": "paṭhanti, tadapi ariyāgāthattā vuttilakkhaṇato, atthato ca yuttameva. Atthato hi",
  "tika-s0104t0:58_7": "dīghāyukāpi samānā yathāparicchedaṁ maraṇasabhāvattā marūti devā vuccanti. Etena",
  "tika-s0104t0:58_8": "devamanussānaṁ viya tadavasiṭṭhasattānampi yathārahaṁ guṇavisesāvahatāya bhagavato",
  "tika-s0104t0:58_9": "upakārakataṁ dasseti. Nanu cettha devamanussā padhānabhūtā, atha kasmā tesaṁ appadhānatā",
  "tika-s0104t0:58_10": "niddisīyatīti? Atthato padhānatāya gahetabbattā. Añño hi saddakkamo, añño atthakkamoti",
  "tika-s0104t0:58_11": "saddakkamānusārena padhānāpadhānabhāvo na codetabbo. Edisesu hi samāsapadesu padhānampi",
  "tika-s0104t0:58_12": "appadhānaṁ viya niddisīyati yathā taṁ ‘‘sarājikāya parisāyā’’ti, tasmā sabbattha",
  "tika-s0104t0:58_13": "atthatova adhippāyo gavesitabbo, na byañjanamattena. Yathāhu porāṇā –",
  "tika-s0104t0:59": "‘‘Atthañhi nātho saraṇaṁ avoca,",
  "tika-s0104t0:60": "Na byañjanaṁ lokahito mahesi.",
  "tika-s0104t0:61": "Tasmā akatvā ratimakkharesu,",
  "tika-s0104t0:62": "Atthe niveseyya matiṁ matimā’’ti. (kaṅkhā. aṭṭha. paṭhamapārājikakaṇḍavaṇṇanā);",
  "tika-s0104t0:63_0": "Kāmañcettha sattasaṅkhārabhājanavasena tividho loko, garubhāvassa pana adhippetattā",
  "tika-s0104t0:63_1": "garukaraṇasamatthasseva yujjanato sattalokavasena attho gahetabbo. So hi lokīyanti",
  "tika-s0104t0:63_2": "ettha puññāpuññāni , tabbipāko cāti loko, dassanatthe ca lokasaddamicchanti saddavidū.",
  "tika-s0104t0:63_3": "Amaraggahaṇena cettha upapattidevā adhippetā. Aparo nayo – samūhattho ettha lokasaddo",
  "tika-s0104t0:63_4": "samudāyavasena lokīyati paññāpīyatīti katvā. Saha narehīti sanarā, teyeva amarāti",
  "tika-s0104t0:63_5": "sanarāmarā, tesaṁ loko tathā, purimanayeneva yojetabbaṁ. Amarasaddena cettha upapattidevā",
  "tika-s0104t0:63_6": "viya visuddhidevāpi saṅgayhanti. Tepi hi paramatthato maraṇābhāvato amarā. Imasmiṁ",
  "tika-s0104t0:63_7": "pana atthavikappe narāmarānameva gahaṇaṁ ukkaṭṭhaniddesavasena yathā ‘‘satthā devamanussāna’’nti",
  "tika-s0104t0:63_8": "(dī. ni. 1.157, 255). Tathā hi sabbānatthaparihānapubbaṅgamāya niravasesahitasukhavidhānatapparāya",
  "tika-s0104t0:63_9": "niratisayāya payogasampattiyā, sadevamanussāya pajāya accantamupakāritāya aparimitanirupamappabhāvaguṇasamaṅgitāya",
  "tika-s0104t0:63_10": "ca sabbasattuttamo bhagavā aparimāṇāsu lokadhātūsu aparimāṇānaṁ sattānaṁ uttamamanaññasādhāraṇaṁ",
  "tika-s0104t0:63_11": "gāravaṭṭhānanti. Kāmañca itthīnampi tathāupakārattā bhagavā garuyeva, padhānabhūtaṁ",
  "tika-s0104t0:63_12": "pana lokaṁ dassetuṁ purisaliṅgena vuttanti daṭṭhabbaṁ. Neruttikā pana avisesanicchitaṭṭhāne",
  "tika-s0104t0:63_13": "tathā niddiṭṭhamicchanti yathā ‘‘narā nāgā ca gandhabbā, abhivādetvāna pakkamu’’nti",
  "tika-s0104t0:63_14": "(apa. 1.1.48). Tathā cāhu –",
  "tika-s0104t0:64": "‘‘Napuṁsakena liṅgena, saddodāhu pumena vā;",
  "tika-s0104t0:65": "Niddissatīti ñātabbamavisesavinicchite’’ti.",
  "tika-s0104t0:66": "Vandeti ettha pana –",
  "tika-s0104t0:67": "Vattamānāya pañcamyaṁ, sattamyañca vibhattiyaṁ;",
  "tika-s0104t0:68": "Etesu tīsu ṭhānesu, vandesaddo pavattati.",
  "tika-s0104t0:69_0": "Idha pana vattamānāyaṁ aññāsamasambhavato. Tattha ca uttamapurisavasenattho gahetabbo",
  "tika-s0104t0:69_1": "‘‘ahaṁ vandāmī’’ti. Namanathutiyatthesu ca vandasaddamicchanti ācariyā, tena ca sugatapadaṁ,",
  "tika-s0104t0:69_2": "nāthapadaṁ vā ajjhāharitvā yojetabbaṁ. Sobhanaṁ gataṁ gamanaṁ etassāti sugato. Gamanañcettha",
  "tika-s0104t0:69_3": "kāyagamanaṁ, ñāṇagamanañca, kāyagamanampi vineyyajanopasaṅkamanaṁ, pakatigamanañcāti",
  "tika-s0104t0:69_4": "dubbidhaṁ. Bhagavato hi vineyyajanopasaṅkamanaṁ ekantena tesaṁ hitasukhanipphādanato",
  "tika-s0104t0:69_5": "sobhanaṁ, tathā lakkhaṇānubyañjanapaṭimaṇḍitarūpakāyatāya dutavilambitakhalitānukaḍḍhananippīḷanukkuṭika-kuṭilākulatādidosarahita-",
  "tika-s0104t0:69_6": "mavahasitarājahaṁsa- vasabhavāraṇamigarājagamanaṁ pakatigamanañca, vimalavipulakaruṇāsativīriyādiguṇavisesasahitampi",
  "tika-s0104t0:69_7": "ñāṇagamanaṁ abhinīhārato paṭṭhāya yāva mahābodhi, tāva niravajjatāya sobhanamevāti.",
  "tika-s0104t0:69_8": "Atha vā ‘‘sayambhūñāṇena sakalampi lokaṁ pariññābhisamayavasena parijānanto sammā",
  "tika-s0104t0:69_9": "gato avagatoti sugato. Yo hi gatyattho, so buddhayattho. Yo ca buddhayattho, so gatyatthoti.",
  "tika-s0104t0:69_10": "Tathā lokasamudayaṁ pahānābhisamayavasena pajahanto anuppattidhammatamāpādento sammā",
  "tika-s0104t0:69_11": "gato atītoti sugato. Lokanirodhaṁ sacchikiriyābhisamayavasena sammā gato adhigatoti",
  "tika-s0104t0:69_12": "sugato. Lokanirodhagāminiṁ paṭipadaṁ bhāvanābhisamayavasena sammā gato paṭipannoti",
  "tika-s0104t0:69_13": "sugato, ayañcattho ‘sotāpattimaggena ye kilesā pahīnā, te kilese na puneti na pacceti",
  "tika-s0104t0:69_14": "na paccāgacchatī’ti (mahāni. 38; cūḷani. 27) sugatotiādinā niddesanayena vibhāvetabbo.",
  "tika-s0104t0:70_0": "Aparo nayo – sundaraṁ sammāsambodhiṁ, nibbānameva vā gato adhigatoti sugato. Bhūtaṁ",
  "tika-s0104t0:70_1": "tacchaṁ atthasaṁhitaṁ yathārahaṁ kālayuttameva vācaṁ vineyyānaṁ sammā gadatīti vā",
  "tika-s0104t0:70_2": "sugato, da-kārassa ta-kāraṁ katvā, taṁ sugataṁ. Puññāpuññakammehi upapajjanavasena",
  "tika-s0104t0:70_3": "gantabbāti gatiyo, upapattibhavavisesā. Tā pana nirayādibhedena pañcavidhā, sakalassāpi",
  "tika-s0104t0:70_4": "bhavagāmikammassa ariyamaggādhigamena avipākārahabhāvakaraṇena nivattitattā pañcahipi",
  "tika-s0104t0:70_5": "tāhi visaṁyutto hutvā muttoti gativimutto. Uddhamuddhabhavagāmino hi devā taṁtaṁkammavipākadānakālānurūpena",
  "tika-s0104t0:70_6": "tato tato bhavato muttāpi muttamattāva, na pana visaññogavasena muttā, gatipariyāpannā",
  "tika-s0104t0:70_7": "ca taṁtaṁbhavagāmikammassa ariyamaggena anivattitattā, na tathā bhagavā. Bhagavā",
  "tika-s0104t0:70_8": "pana yathāvuttappakārena visaṁyutto hutvā muttoti. Tasmā anena bhagavato katthacipi",
  "tika-s0104t0:70_9": "gatiyā apariyāpannataṁ dasseti. Yato ca bhagavā ‘‘devātidevo’’ti vuccati. Tenevāha –",
  "tika-s0104t0:71": "‘‘Yena devūpapatyassa, gandhabbo vā vihaṅgamo;",
  "tika-s0104t0:72": "Yakkhattaṁ yena gaccheyyaṁ, manussattañca abbaje;",
  "tika-s0104t0:73": "Te mayhaṁ āsavā khīṇā, viddhastā vinaḷīkatā’’ti. (a. ni. 4.36);",
  "tika-s0104t0:74_0": "Taṁtaṁgatisaṁvattanakānañhi kammakilesānaṁ mahābodhimūleyeva aggamaggena pahīnattā",
  "tika-s0104t0:74_1": "natthi bhagavato taṁtaṁgatipariyāpannatāti accantameva bhagavā sabbabhavayonigativiññāṇaṭṭhitisattāvāsasattanikāyehi",
  "tika-s0104t0:74_2": "parimuttoti. Atha vā kāmaṁ saupādisesāyapi nibbānadhātuyā tāhi gatīhi vimutto, esā",
  "tika-s0104t0:74_3": "pana ‘‘paññāpajjotavihatamohatama’’nti etthevantogadhāti iminā padena anupādisesāya",
  "tika-s0104t0:74_4": "nibbānadhātuyāva thometīti daṭṭhabbaṁ.",
  "tika-s0104t0:75_0": "Ettha pana attahitasampattiparahitapaṭipattivasena dvīhākārehi bhagavato thomanā",
  "tika-s0104t0:75_1": "katā hoti. Tesu anāvaraṇañāṇādhigamo, saha vāsanāya kilesānamaccantappahānaṁ, anupādisesanibbānappatti",
  "tika-s0104t0:75_2": "ca attahitasampatti nāma, lābhasakkārādinirapekkhacittassa pana sabbadukkhaniyyānikadhammadesanāpayogato",
  "tika-s0104t0:75_3": "devadattādīsupi viruddhasattesu niccaṁ hitajjhāsayatā, vinītabbasattānaṁ ñāṇaparipākakālāgamanañca",
  "tika-s0104t0:75_4": "āsayato parahitapaṭipatti nāma. Sā pana āsayapayogato duvidhā, parahitapaṭipatti",
  "tika-s0104t0:75_5": "tividhā ca attahitasampatti imāya gāthāya yathārahaṁ pakāsitā hoti. ‘‘Karuṇāsītalahadaya’’nti",
  "tika-s0104t0:75_6": "hi etena āsayato parahitapaṭipatti, sammā gadanatthena sugatasaddena payogato parahitapaṭipatti.",
  "tika-s0104t0:75_7": "‘‘Paññāpajjotavihatamohatamaṁ gativimutta’’nti etehi, catusaccapaṭivedhatthena ca",
  "tika-s0104t0:75_8": "sugatasaddena tividhāpi attahitasampatti, avasiṭṭhaṭṭhena pana tena, ‘‘sanarāmaralokagaru’’nti",
  "tika-s0104t0:75_9": "ca etena sabbāpi attahitasampatti, parahitapaṭipatti ca pakāsitā hoti.",
  "tika-s0104t0:76_0": "Atha vā hetuphalasattūpakāravasena tīhākārehi thomanā katā. Tattha hetu nāma mahākaruṇāsamāyogo,",
  "tika-s0104t0:76_1": "bodhisambhārasambharaṇañca, tadubhayampi paṭhamapadena yathārutato, sāmatthiyato",
  "tika-s0104t0:76_2": "ca pakāsitaṁ. Phalaṁ pana ñāṇappahānaānubhāvarūpakāyasampadāvasena catubbidhaṁ .",
  "tika-s0104t0:76_3": "Tattha sabbaññutañāṇapadaṭṭhānaṁ maggañāṇaṁ, tammūlakāni ca dasabalādiñāṇāni ñāṇasampadā,",
  "tika-s0104t0:76_4": "savāsanasakalasaṁkilesānamaccantamanuppādadhammatāpādanaṁ pahānasampadā, yathicchitanipphādane",
  "tika-s0104t0:76_5": "ādhipaccaṁ ānubhāvasampadā, sakalalokanayanābhisekabhūtā pana lakkhaṇānubyañjanapaṭimaṇḍitā",
  "tika-s0104t0:76_6": "attabhāvasampatti rūpakāyasampadā. Tāsu ñāṇappahānasampadā dutiyapadena, saccapaṭivedhatthena",
  "tika-s0104t0:76_7": "ca sugatasaddena pakāsitā, ānubhāvasampadā tatiyapadena, rūpakāyasampadā sobhanakāyagamanatthena",
  "tika-s0104t0:76_8": "sugatasaddena lakkhaṇānubyañjanapāripūriyā vinā tadabhāvato. Yathāvuttā duvidhāpi",
  "tika-s0104t0:76_9": "parahitapaṭipatti sattūpakārasampadā, sā pana sammā gadanatthena sugatasaddena pakāsitāti veditabbā.",
  "tika-s0104t0:77_0": "Apica imāya gāthāya sammāsambodhi tammūla – tappaṭipattiyādayo aneke buddhaguṇā ācariyena",
  "tika-s0104t0:77_1": "pakāsitā honti. Esā hi ācariyānaṁ pakati, yadidaṁ yena kenaci pakārena atthantaraviññāpanaṁ.",
  "tika-s0104t0:77_2": "Kathaṁ? ‘‘Karuṇāsītalahadaya’’nti hi etena sammāsambodhiyā mūlaṁ dasseti . Mahākaruṇāsañcoditamānaso",
  "tika-s0104t0:77_3": "hi bhagavā saṁsārapaṅkato sattānaṁ samuddharaṇatthaṁ katābhinīhāro anupubbena pāramiyo",
  "tika-s0104t0:77_4": "pūretvā anuttaraṁ sammāsambodhimadhigatoti karuṇā sammāsambodhiyā mūlaṁ. ‘‘Paññāpajjotavihatamohatama’’nti",
  "tika-s0104t0:77_5": "etena sammāsambodhiṁ dasseti. Sabbaññutañāṇapadaṭṭhānañhi aggamaggañāṇaṁ, aggamaggañāṇapadaṭṭhānañca",
  "tika-s0104t0:77_6": "sabbaññutaññāṇaṁ ‘‘sammāsambodhī’’ti vuccati. Sammā gamanatthena sugatasaddena sammāsambodhiyā",
  "tika-s0104t0:77_7": "paṭipattiṁ dasseti līnuddhaccapatiṭṭhānāyūhanakāmasukhattakilamathānuyogasassatucchedābhinivesādiantadvayarahitāya",
  "tika-s0104t0:77_8": "karuṇāpaññāpariggahitāya majjhimāya paṭipattiyā pakāsanato, itarehi sammāsambodhiyā",
  "tika-s0104t0:77_9": "padhānāppadhānappabhedaṁ payojanaṁ dasseti. Saṁsāramahoghato sattasantāraṇañhettha",
  "tika-s0104t0:77_10": "padhānaṁ, tadaññamappadhānaṁ. Tesu ca padhānena payojanena parahitapaṭipattiṁ dasseti,",
  "tika-s0104t0:77_11": "itarena attahitasampattiṁ, tadubhayena ca attahitapaṭipannādīsu catūsu puggalesu",
  "tika-s0104t0:77_12": "bhagavato catutthapuggalabhāvaṁ pakāseti. Tena ca anuttaraṁ dakkhiṇeyyabhāvaṁ, uttamañca",
  "tika-s0104t0:77_13": "vandanīyabhāvaṁ, attano ca vandanāya khettaṅgatabhāvaṁ vibhāveti.",
  "tika-s0104t0:78_0": "Apica karuṇāggahaṇena lokiyesu mahaggatabhāvappattāsādhāraṇaguṇadīpanato sabbalokiyaguṇasampatti",
  "tika-s0104t0:78_1": "dassitā, paññāggahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0104t0:78_2": "Tadubhayaggahaṇasiddho hi attho ‘‘sanarāmaralokagaru’’ntiādinā vipañcīyatīti. Karuṇāggahaṇena",
  "tika-s0104t0:78_3": "ca nirupakkilesamupagamanaṁ dasseti, paññāggahaṇena apagamanaṁ. Tathā karuṇāggahaṇena",
  "tika-s0104t0:78_4": "lokasamaññānurūpaṁ bhagavato pavattiṁ dasseti lokavohāravisayattā karuṇāya, paññāggahaṇena",
  "tika-s0104t0:78_5": "lokasamaññāya anatidhāvanaṁ. Sabhāvānavabodhena hi dhammānaṁ sabhāvaṁ atidhāvitvā",
  "tika-s0104t0:78_6": "sattādiparāmasanaṁ hoti. Tathā karuṇāggahaṇena mahākaruṇāsamāpattivihāraṁ dasseti,",
  "tika-s0104t0:78_7": "paññāggahaṇena tīsu kālesu appaṭihatañāṇaṁ, catusaccañāṇaṁ, catupaṭisambhidāñāṇaṁ,",
  "tika-s0104t0:78_8": "catuvesārajjañāṇaṁ, karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0104t0:78_9": "cha abhiññā, aṭṭhasu parisāsu akampanañāṇāni, dasa balāni, cuddasa buddhaguṇā, soḷasa",
  "tika-s0104t0:78_10": "ñāṇacariyā, aṭṭhārasa buddhadhammā, catucattārīsa ñāṇavatthūni, sattasattati ñāṇavatthūnīti",
  "tika-s0104t0:78_11": "evamādīnaṁ anekesaṁ paññāpabhedānaṁ vasena ñāṇacāraṁ dasseti. Tathā karuṇāggahaṇena",
  "tika-s0104t0:78_12": "caraṇasampattiṁ, paññāggahaṇena vijjāsampattiṁ. Karuṇāggahaṇena attādhipatitā, paññāggahaṇena",
  "tika-s0104t0:78_13": "dhammādhipatitā. Karuṇāggahaṇena lokanāthabhāvo, paññāggahaṇena attanāthabhāvo. Tathā",
  "tika-s0104t0:78_14": "karuṇāggahaṇena pubbakārībhāvo, paññāggahaṇena kataññutā. Karuṇāggahaṇena aparantapatā,",
  "tika-s0104t0:78_15": "paññāggahaṇena anattantapatā. Karuṇāggahaṇena vā buddhakaradhammasiddhi, paññāggahaṇena",
  "tika-s0104t0:78_16": "buddhabhāvasiddhi. Tathā karuṇāggahaṇena parasantāraṇaṁ, paññāggahaṇena attasantāraṇaṁ.",
  "tika-s0104t0:78_17": "Tathā karuṇāggahaṇena sabbasattesu anuggahacittatā, paññāggahaṇena sabbadhammesu",
  "tika-s0104t0:78_18": "virattacittatā dassitā hoti sabbesañca buddhaguṇānaṁ karuṇā ādi tannidānabhāvato,",
  "tika-s0104t0:78_19": "paññā pariyosānaṁ tato uttari karaṇīyābhāvato. Iti ādipariyosānadassanena sabbe buddhaguṇā",
  "tika-s0104t0:78_20": "dassitā honti. Tathā karuṇāggahaṇena sīlakkhandhapubbaṅgamo samādhikkhandho dassito",
  "tika-s0104t0:78_21": "hoti. Karuṇānidānañhi sīlaṁ tato pāṇātipātādiviratippavattito, sā ca jhānattayasampayoginīti,",
  "tika-s0104t0:78_22": "paññāvacanena paññākkhandho. Sīlañca sabbabuddhaguṇānaṁ ādi, samādhi majjhe, paññā",
  "tika-s0104t0:78_23": "pariyosānanti evampi ādimajjhapariyosānakalyāṇā sabbe buddhaguṇā dassitā honti nayato",
  "tika-s0104t0:78_24": "dassitattā. Eso eva hi niravasesato buddhaguṇānaṁ dassanupāyo, yadidaṁ nayaggāhaṇaṁ,",
  "tika-s0104t0:78_25": "aññathā ko nāma samattho bhagavato guṇe anupadaṁ niravasesato dassetuṁ. Tenevāha –",
  "tika-s0104t0:79": "‘‘Buddhopi buddhassa bhaṇeyya vaṇṇaṁ,",
  "tika-s0104t0:80": "Kappampi ce aññamabhāsamāno.",
  "tika-s0104t0:81": "Khīyetha kappo ciradīghamantare,",
  "tika-s0104t0:82": "Vaṇṇo na khīyetha tathāgatassā’’ti.",
  "tika-s0104t0:83_0": "Teneva ca āyasmatā sāriputtattherenāpi buddhaguṇaparicchedanaṁ pati bhagavatā anuyuttena",
  "tika-s0104t0:83_1": "‘‘no hetaṁ bhante’’ti paṭikkhipitvā ‘‘api ca me bhante dhammanvayo vidito’’ti sampasādanīyasutte vuttaṁ.",
  "tika-s0104t0:84_0": "Evaṁ saṅkhepena sakalasabbaññuguṇehi bhagavato thomanāpubbaṅgamaṁ paṇāmaṁ katvā idāni",
  "tika-s0104t0:84_1": "saddhammassāpi thomanāpubbaṅgamaṁ paṇāmaṁ karonto ‘‘buddhopī’’tiādimāha. Tatthāyaṁ",
  "tika-s0104t0:84_2": "saha padasambandhena saṅkhepattho – yathāvuttavividhaguṇagaṇasamannāgato buddhopi",
  "tika-s0104t0:84_3": "yaṁ ariyamaggasaṅkhātaṁ dhammaṁ, saha pubbabhāgapaṭipattidhammena vā ariyamaggabhūtaṁ",
  "tika-s0104t0:84_4": "dhammaṁ bhāvetvā ceva yaṁ phalanibbānasaṅkhātaṁ dhammaṁ, pariyattidhammapaṭipattidhammehi",
  "tika-s0104t0:84_5": "vā saha phalanibbānabhūtaṁ dhammaṁ sacchikatvā ca sammāsambodhisaṅkhātaṁ buddhabhāvamupagato,",
  "tika-s0104t0:84_6": "vītamalamanuttaraṁ taṁ dhammampi vandeti.",
  "tika-s0104t0:85_0": "Tattha buddhasaddassa tāva ‘‘bujjhitā saccānīti buddho. Bodhetā pajāyāti buddho’’tiādinā",
  "tika-s0104t0:85_1": "niddesanayena attho veditabbo. Atha vā aggamaggañāṇādhigamena savāsanāya sammohaniddāya",
  "tika-s0104t0:85_2": "accantavigamanato, aparimitaguṇagaṇālaṅkatasabbaññutaññāṇappattiyā vikasitabhāvato",
  "tika-s0104t0:85_3": "ca buddhavāti buddho jāgaraṇavikasanatthavasena. Atha vā kassacipi ñeyyadhammassa",
  "tika-s0104t0:85_4": "anavabuddhassa abhāvena ñeyyavisesassa kammabhāvāgahaṇato kammavacanicchāyābhāvena",
  "tika-s0104t0:85_5": "avagamanatthavasena kattuniddesova labbhati, tasmā buddhavāti buddhotipi vattabbo.",
  "tika-s0104t0:85_6": "Padesaggahaṇe hi asati gahetabbassa nippadesatāva viññāyati yathā ‘‘dikkhito na dadātī’’ti.",
  "tika-s0104t0:85_7": "Evañca katvā kammavisesānapekkhā kattari eva buddhasaddasiddhi veditabbā, atthato",
  "tika-s0104t0:85_8": "pana pāramitāparibhāvito sayambhuñāṇena saha vāsanāya vihataviddhastaniravasesakilesomahākaruṇāsabbaññutaññāṇādiaparimeyyaguṇagaṇādhāro",
  "tika-s0104t0:85_9": "khandhasantāno buddho, yathāha –",
  "tika-s0104t0:86_0": "‘‘Buddhoti yo so bhagavā sayambhū anācariyako pubbe ananussutesu dhammesu sāmaṁ saccāni",
  "tika-s0104t0:86_1": "abhisambujjhi, tattha ca sabbaññutaṁ patto, balesu ca vasībhāva’’nti (mahāni. 192;",
  "tika-s0104t0:86_2": "cūḷani. 97; paṭi. ma. 161).",
  "tika-s0104t0:87_0": "Apisaddo sambhāvane, tena evaṁ guṇavisesayutto sopi nāma bhagavā īdisaṁ dhammaṁ bhāvetvā,",
  "tika-s0104t0:87_1": "sacchikatvā ca buddhabhāvamupagato, kā nāma kathā aññesaṁ sāvakādibhāvamupagamaneti",
  "tika-s0104t0:87_2": "dhamme sambhāvanaṁ dīpeti. Buddhabhāvanti sammāsambodhiṁ. Yena hi nimittabhūtena",
  "tika-s0104t0:87_3": "sabbaññutaññāṇapadaṭṭhānena aggamaggañāṇena, aggamaggañāṇapadaṭṭhānena ca sabbaññutaññāṇena",
  "tika-s0104t0:87_4": "bhagavati ‘‘buddho’’ti nāmaṁ, tadārammaṇañca ñāṇaṁ pavattati, tamevidha ‘‘bhāvo’’ti",
  "tika-s0104t0:87_5": "vuccati. Bhavanti buddhisaddā etenāti hi bhāvo. Tathā hi vadanti –",
  "tika-s0104t0:88": "‘‘Yena yena nimittena, buddhi saddo ca vattate;",
  "tika-s0104t0:89": "Taṁtaṁnimittakaṁ bhāvapaccayehi udīrita’’nti.",
  "tika-s0104t0:90_0": "Bhāvetvāti uppādetvā, vaḍḍhetvā vā. Sacchikatvāti paccakkhaṁ katvā. Ceva-saddo ca-saddo",
  "tika-s0104t0:90_1": "ca tadubhayattha samuccaye. Tena hi saddadvayena na kevalaṁ bhagavā dhammassa bhāvanāmattena",
  "tika-s0104t0:90_2": "buddhabhāvamupagato, nāpi sacchikiriyāmattena, atha kho tadubhayenevāti samuccinoti.",
  "tika-s0104t0:90_3": "Upagatoti patto, adhigatoti attho. Etassa ‘‘buddhabhāva’’nti padena sambandho. Vītamalanti",
  "tika-s0104t0:90_4": "ettha virahavasena eti pavattatīti vīto, malato vīto, vītaṁ vā malaṁ yassāti vītamalo,",
  "tika-s0104t0:90_5": "taṁ vītamalaṁ. ‘‘Gatamala’’ntipi pāṭho dissati, evaṁ sati saupasaggo viya anupasaggopi",
  "tika-s0104t0:90_6": "gatasaddo virahatthavācako veditabbo dhātūnamanekatthattā. Gacchati apagacchatīti",
  "tika-s0104t0:90_7": "hi gato, dhammo . Gataṁ vā malaṁ, purimanayena samāso. Anuttaranti uttaravirahitaṁ.",
  "tika-s0104t0:90_8": "Yathānusiṭṭhaṁ paṭipajjamāne apāyato, saṁsārato ca apatamāne katvā dhāretīti dhammo,",
  "tika-s0104t0:90_9": "navavidho lokuttaradhammo. Tappakāsanattā, sacchikiriyāsammasanapariyāyassa ca labbhamānattā",
  "tika-s0104t0:90_10": "pariyattidhammopi idha saṅgahito . Tathā hi ‘‘abhidhammanayasamuddaṁ adhigacchi,",
  "tika-s0104t0:90_11": "tīṇi piṭakāni sammasī’’ti ca aṭṭhakathāyaṁ vuttaṁ, tathā ‘‘yaṁ dhammaṁ bhāvetvā sacchikatvā’’ti",
  "tika-s0104t0:90_12": "ca vuttattā bhāvanāsacchikiriyāyogyatāya buddhakaradhammabhūtāhi pāramitāhi saha",
  "tika-s0104t0:90_13": "pubbabhāgaadhisīlasikkhādayopi idha saṅgahitāti veditabbā. Tāpi hi vigatapaṭipakkhatāya",
  "tika-s0104t0:90_14": "vītamalā, anaññasādhāraṇatāya anuttarā ca. Kathaṁ pana tā bhāvetvā, sacchikatvā ca",
  "tika-s0104t0:90_15": "bhagavā buddhabhāvamupagatoti? Vuccate – sattānañhi saṁsāravaṭṭadukkhanissaraṇāya",
  "tika-s0104t0:90_16": "[nissaraṇatthāya (paṇṇāsa ṭī.) nissaraṇe (katthaci)] katamahābhinīhāro mahākaruṇādhivāsanapesalajjhāsayo",
  "tika-s0104t0:90_17": "paññāvisesapariyodātanimmalānaṁ dānadamasaññamādīnaṁ uttamadhammānaṁ kappānaṁ satasahassādhikāni",
  "tika-s0104t0:90_18": "cattāri asaṅkhyeyyāni sakkaccaṁ nirantaraṁ niravasesaṁ bhāvanāsacchikiriyāhi kammādīsu",
  "tika-s0104t0:90_19": "adhigatavasībhāvo acchariyācinteyyamahānubhāvo adhisīlādhicittānaṁ paramukkaṁsapāramippatto",
  "tika-s0104t0:90_20": "bhagavā paccayākāre catuvīsatikoṭisatasahassamukhena mahāvajirañāṇaṁ pesetvā anuttaraṁ",
  "tika-s0104t0:90_21": "sammāsambodhisaṅkhātaṁ buddhabhāvamupagatoti.",
  "tika-s0104t0:91_0": "Imāya pana gāthāya vijjāvimuttisampadādīhi anekehi guṇehi yathārahaṁ saddhammaṁ thometi.",
  "tika-s0104t0:91_1": "Kathaṁ? Ettha hi ‘‘bhāvetvā’’ti etena vijjāsampadāya thometi, ‘‘sacchikatvā’’ti etena",
  "tika-s0104t0:91_2": "vimuttisampadāya. Tathā paṭhamena jhānasampadāya, dutiyena vimokkhasampadāya. Paṭhamena",
  "tika-s0104t0:91_3": "vā samādhisampadāya, dutiyena samāpattisampadāya. Atha vā paṭhamena khayañāṇabhāvena,",
  "tika-s0104t0:91_4": "dutiyena anuppādañāṇabhāvena. Paṭhamena vā vijjūpamatāya, dutiyena vajirūpamatāya.",
  "tika-s0104t0:91_5": "Paṭhamena vā virāgasampattiyā, dutiyena nirodhasampattiyā. Tathā paṭhamena niyyānabhāvena,",
  "tika-s0104t0:91_6": "dutiyena nissaraṇabhāvena. Paṭhamena vā hetubhāvena, dutiyena asaṅkhatabhāvena. Paṭhamena",
  "tika-s0104t0:91_7": "vā dassanabhāvena, dutiyena vivekabhāvena. Paṭhamena vā adhipatibhāvena, dutiyena",
  "tika-s0104t0:91_8": "amatabhāvena dhammaṁ thometi. Atha vā ‘‘yaṁ dhammaṁ bhāvetvā buddhabhāvaṁ upagato’’ti",
  "tika-s0104t0:91_9": "etena svākkhātatāya dhammaṁ thometi, ‘‘sacchikatvā’’ti etena sandiṭṭhikatāya. Tathā",
  "tika-s0104t0:91_10": "paṭhamena akālikatāya, dutiyena ehipassikatāya. Paṭhamena vā opaneyyikatāya, dutiyena",
  "tika-s0104t0:91_11": "paccattaṁveditabbatāya. Paṭhamena vā saha pubbabhāgasīlādīhi sekkhehi sīlasamādhipaññākkhandhehi",
  "tika-s0104t0:91_12": ", dutiyena saha asaṅkhatadhātuyā asekkhehi dhammaṁ thometi.",
  "tika-s0104t0:92_0": "‘‘Vītamala’’nti iminā pana saṁkilesābhāvadīpanena visuddhatāya dhammaṁ thometi, ‘‘anuttara’’nti",
  "tika-s0104t0:92_1": "etena aññassa visiṭṭhassa abhāvadīpanena paripuṇṇatāya. Paṭhamena vā pahānasampadāya,",
  "tika-s0104t0:92_2": "dutiyena sabhāvasampadāya. Paṭhamena vā bhāvanāphalayogyatāya. Bhāvanāguṇena hi so",
  "tika-s0104t0:92_3": "saṁkilesamalasamugghātako, tasmānena bhāvanākiriyāya phalamāha. Dutiyena sacchikiriyāphalayogyatāya.",
  "tika-s0104t0:92_4": "Taduttarikaraṇīyābhāvato hi anaññasādhāraṇatāya anuttarabhāvo sacchikiriyānibbattito,",
  "tika-s0104t0:92_5": "tasmānena sacchikiriyāphalamāhāti.",
  "tika-s0104t0:93_0": "Evaṁ saṅkhepeneva sabbasaddhammaguṇehi saddhammassāpi thomanāpubbaṅgamaṁ paṇāmaṁ",
  "tika-s0104t0:93_1": "katvā idāni ariyasaṅghassāpi thomanāpubbaṅgamaṁ paṇāmaṁ karonto ‘‘sugatassa orasāna’’ntiādimāha.",
  "tika-s0104t0:93_2": "Tattha sugatassāti sambandhaniddeso, ‘‘puttāna’’nti etena sambajjhitabbo. Urasi bhavā,",
  "tika-s0104t0:93_3": "jātā, saṁvuddhā vā orasā, attajo khettajo antevāsiko dinnakoti catubbidhesu puttesu",
  "tika-s0104t0:93_4": "attajā, taṁsarikkhatāya pana ariyapuggalā ‘‘orasā’’ti vuccanti. Yathā hi manussānaṁ",
  "tika-s0104t0:93_5": "orasaputtā attajātatāya pitusantakassa dāyajjassa visesabhāgino honti, evametepi",
  "tika-s0104t0:93_6": "saddhammasavanante ariyāya jātiyā jātatāya bhagavato santakassa vimuttisukhassa dhammaratanassa",
  "tika-s0104t0:93_7": "ca dāyajjassa visesabhāginoti. Atha vā bhagavato dhammadesanānubhāvena ariyabhūmiṁ",
  "tika-s0104t0:93_8": "okkamamānā, okkantā ca ariyasāvakā bhagavato ure vāyāmajanitābhijātatāya sadisakappanamantarena",
  "tika-s0104t0:93_9": "nippariyāyeneva ‘‘orasā’’ti vattabbatamarahanti. Tathā hi te bhagavatā āsayānusayacariyādhimuttiādiolokanena,",
  "tika-s0104t0:93_10": "vajjānucintanena ca hadaye katvā vajjato nivāretvā anavajje patiṭṭhāpentena sīlādidhammasarīraposanena",
  "tika-s0104t0:93_11": "saṁvaḍḍhāpitā. Yathāha bhagavā itivuttake ‘‘ahamasmi bhikkhave brāhmaṇo…pe… tassa",
  "tika-s0104t0:93_12": "me tumhe puttā orasā mukhato jātā’’tiādi (itivu. 100). Nanu sāvakadesitāpi desanā",
  "tika-s0104t0:93_13": "ariyabhāvāvahāti? Saccaṁ, sā pana tammūlikattā, lakkhaṇādivisesābhāvato ca ‘‘bhagavato",
  "tika-s0104t0:93_14": "dhammadesanā’’ icceva saṅkhyaṁ gatā, tasmā bhagavato orasaputtabhāvoyeva tesaṁ vattabboti,",
  "tika-s0104t0:93_15": "etena catubbidhesu puttesu ariyasaṅghassa attajaputtabhāvaṁ dasseti. Attano kulaṁ",
  "tika-s0104t0:93_16": "punenti sodhenti, mātāpitūnaṁ vā hadayaṁ pūrentīti puttā, attajādayo. Ariyā pana",
  "tika-s0104t0:93_17": "dhammatantivisodhanena, dhammānudhammapaṭipattiyā cittārādhanena ca tappaṭibhāgatāya",
  "tika-s0104t0:93_18": "bhagavato puttā nāma, tesaṁ. Tassa ‘‘samūha’’nti padena sambandho.",
  "tika-s0104t0:94_0": "Saṁkilesanimittaṁ hutvā guṇaṁ māreti vibādhatīti māro, devaputtamāro. Sināti pare",
  "tika-s0104t0:94_1": "bandhati etāyāti senā, mārassa senā tathā, mārañca mārasenañca mathenti vilothentīti",
  "tika-s0104t0:94_2": "mārasenamathanā, tesaṁ. ‘‘Māramārasenamathanāna’’nti hi vattabbepi ekadesasarūpekasesavasena",
  "tika-s0104t0:94_3": "evaṁ vuttaṁ. Mārasaddasannidhānena vā senāsaddena mārasenā gahetabbā, gāthābandhavasena",
  "tika-s0104t0:94_4": "cettha rasso. ‘‘Mārasenamaddanāna’’ntipi katthaci pāṭho, so ayuttova ariyājātikattā",
  "tika-s0104t0:94_5": "imissā gāthāya. Nanu ca ariyasāvakānaṁ maggādhigamasamaye bhagavato viya tadantarāyakaraṇatthaṁ",
  "tika-s0104t0:94_6": "devaputtamāro vā mārasenā vā na apasādeti, atha kasmā evaṁ vuttanti? Apasādetabbabhāvakāraṇassa",
  "tika-s0104t0:94_7": "vimathitattā. Tesañhi apasādetabbatāya kāraṇe saṁkilese vimathite tepi vimathitā",
  "tika-s0104t0:94_8": "nāma hontīti. Atha vā khandhābhisaṅkhāramārānaṁ viya devaputtamārassāpi guṇamāraṇe",
  "tika-s0104t0:94_9": "sahāyabhāvūpagamanato kilesabalakāyo idha ‘‘mārasenā’’ti vuccati yathāha bhagavā –",
  "tika-s0104t0:95": "‘‘Kāmā te paṭhamā senā, dutiyā arati vuccati;",
  "tika-s0104t0:96": "Tatiyā khuppipāsā te, catutthī taṇhā pavuccati.",
  "tika-s0104t0:97": "Pañcamaṁ thinamiddhaṁ te, chaṭṭhā bhīrū pavuccati;",
  "tika-s0104t0:98": "Sattamī vicikicchā te, makkho thambho te aṭṭhamo.",
  "tika-s0104t0:99": "Lābho siloko sakkāro,",
  "tika-s0104t0:100": "Micchāladdho ca yo yaso;",
  "tika-s0104t0:101": "Yo cattānaṁ samukkaṁse,",
  "tika-s0104t0:102": "Pare ca avajānati.",
  "tika-s0104t0:103": "Esā namuci te senā, kaṇhassābhippahārinī;",
  "tika-s0104t0:104": "Na naṁ asūro jināti, jetvā ca labhate sukha’’nti. (su. ni. 438; mahāni. 28; cūḷani. 47);",
  "tika-s0104t0:105_0": "Sā ca tehi ariyasāvakehi diyaḍḍhasahassabhedā, anantabhedā vā kilesavāhinī satidhammavicayavīriyasamathādiguṇapaharaṇīhi",
  "tika-s0104t0:105_1": "odhiso mathitā, viddhaṁsitā, vihatā ca, tasmā ‘‘mārasenamathanā’’ti vuccanti. Vilothanañcettha",
  "tika-s0104t0:105_2": "viddhaṁsanaṁ, vihananaṁ vā. Apica khandhābhisaṅkhāramaccudevaputtamārānaṁ tesaṁ sahāyabhāvūpagamanatāya",
  "tika-s0104t0:105_3": "senāsaṅkhātassa kilesamārassa ca mathanato ‘‘mārasenamathanā’’tipi attho gahetabbo.",
  "tika-s0104t0:105_4": "Evañca sati pañcamāranimmathanabhāvena attho paripuṇṇo hoti. Ariyasāvakāpi hi samudayappahānapariññāvasena",
  "tika-s0104t0:105_5": "khandhamāraṁ, sahāyavekallakaraṇena sabbathā, appavattikaraṇena ca abhisaṅkhāramāraṁ,",
  "tika-s0104t0:105_6": "balavidhamanavisayātikkamanavasena maccumāraṁ, devaputtamārañca samucchedappahānavasena",
  "tika-s0104t0:105_7": "sabbaso appavattikaraṇena kilesamāraṁ mathentīti, iminā pana tesaṁ orasaputtabhāve",
  "tika-s0104t0:105_8": "kāraṇaṁ, tīsu puttesu ca anujātataṁ dasseti. Mārasenamathanatāya hi te bhagavato",
  "tika-s0104t0:105_9": "orasaputtā, anujātā cāti.",
  "tika-s0104t0:106_0": "Aṭṭhannanti gaṇanaparicchedo, tenasatipi tesaṁ taṁtaṁbhedena anekasatasahassasaṅkhyābhede",
  "tika-s0104t0:106_1": "ariyabhāvakaramaggaphaladhammabhedena imaṁ gaṇanaparicchedaṁ nātivattanti maggaṭṭhaphalaṭṭhabhāvānativattanatoti",
  "tika-s0104t0:106_2": "dasseti. Pi-saddo, api-saddo vā padalīḷādinā kāraṇena aṭṭhāne payutto, so ‘‘ariyasaṅgha’’nti",
  "tika-s0104t0:106_3": "ettha yojetabbo, tena na kevalaṁ buddhadhammeyeva, atha kho ariyasaṅghampīti sampiṇḍeti.",
  "tika-s0104t0:106_4": "Yadipi avayavavinimutto samudāyo nāma koci natthi avayavaṁ upādāya samudāyassa vattabbattā,",
  "tika-s0104t0:106_5": "aviññāyamānasamudāyaṁ pana viññāyamānasamudāyena visesitumarahatīti āha ‘‘aṭṭhannampi",
  "tika-s0104t0:106_6": "samūha’’nti, etena ‘‘ariyasaṅgha’’nti ettha na yena kenaci saṇṭhānādinā, kāyasāmaggiyā",
  "tika-s0104t0:106_7": "vā samudāyabhāvo, api tu maggaṭṭhaphalaṭṭhabhāvenevāti viseseti. Avayavameva sampiṇḍetvā",
  "tika-s0104t0:106_8": "ūhitabbo vitakketabbo, saṁūhanitabbo vā saṅghaṭitabboti samūho, soyeva samoho vacanasiliṭṭhatādinā.",
  "tika-s0104t0:106_9": "Dvidhāpi hi pāṭho yujjati. Ārakattā kilesehi, anaye na iriyanato, aye ca iriyanato",
  "tika-s0104t0:106_10": "ariyā niruttinayena . Atha vā sadevakena lokena saraṇanti araṇīyato upagantabbato,",
  "tika-s0104t0:106_11": "upagatānañca tadatthasiddhito ariyā, diṭṭhisīlasāmaññena saṁhato, samaggaṁ vā kammaṁ",
  "tika-s0104t0:106_12": "samudāyavasena samupagatoti saṅgho, ariyānaṁ saṅgho, ariyo ca so saṅgho ca yathāvuttanayenāti",
  "tika-s0104t0:106_13": "vā ariyasaṅgho, taṁ ariyasaṅghaṁ. Bhagavato aparabhāge buddhadhammaratanānampi samadhigamo",
  "tika-s0104t0:106_14": "saṅgharatanādhīnoti ariyasaṅghassa bahūpakārataṁ dassetuṁ idheva ‘‘sirasā vande’’ti",
  "tika-s0104t0:106_15": "vuttaṁ. Avassañcāyamattho sampaṭicchitabbo vinayaṭṭhakathādīsupi (pārā. aṭṭha. ganthārambhakathā)",
  "tika-s0104t0:106_16": "tathā vuttattā. Keci pana purimagāthāsupi taṁ padamānetvā yojenti, tadayuttameva",
  "tika-s0104t0:106_17": "ratanattayassa asādhāraṇaguṇappakāsanaṭṭhānattā, yathāvuttakāraṇassa ca sabbesampi",
  "tika-s0104t0:106_18": "saṁvaṇṇanākārānamadhippetattāti.",
  "tika-s0104t0:107_0": "Imāya pana gāthāya ariyasaṅghassa pabhavasampadā pahānasampadādayo aneke guṇā dassitā",
  "tika-s0104t0:107_1": "honti. Kathaṁ? ‘‘Sugatassa orasānaṁ puttāna’’nti hi etena ariyasaṅghassa pabhavasampadaṁ",
  "tika-s0104t0:107_2": "dasseti sammāsambuddhapabhavatādīpanato. ‘‘Mārasenamathanāna’’nti etena pahānasampadaṁ",
  "tika-s0104t0:107_3": "sakalasaṁkilesappahānadīpanato. ‘‘Aṭṭhannampi samūha’’nti etena ñāṇasampadaṁ maggaṭṭhaphalaṭṭhabhāvadīpanato",
  "tika-s0104t0:107_4": ". ‘‘Ariyasaṅgha’’nti etena sabhāvasampadaṁ sabbasaṅghānaṁ aggabhāvadīpanato. Atha",
  "tika-s0104t0:107_5": "vā ‘‘sugatassa orasānaṁ puttāna’’nti ariyasaṅghassa visuddhanissayabhāvadīpanaṁ.",
  "tika-s0104t0:107_6": "‘‘Mārasenamathanāna’’nti sammāujuñāyasāmīcipaṭipannabhāvadīpanaṁ. ‘‘Aṭṭhannampi samūha’’nti",
  "tika-s0104t0:107_7": "āhuneyyādibhāvadīpanaṁ. ‘‘Ariyasaṅgha’’nti anuttarapuññakkhettabhāvadīpanaṁ. Tathā",
  "tika-s0104t0:107_8": "‘‘sugatassa orasānaṁ puttāna’’nti etena ariyasaṅghassa lokuttarasaraṇagamanasabbhāvaṁ",
  "tika-s0104t0:107_9": "dasseti. Lokuttarasaraṇagamanena hi te bhagavato orasaputtā jātā. ‘‘Mārasenamathanāna’nti",
  "tika-s0104t0:107_10": "etena abhinīhārasampadāsiddhaṁ pubbabhāgasammāpaṭipattiṁ dasseti. Katābhinīhārā hi",
  "tika-s0104t0:107_11": "sammāpaṭipannā māraṁ, mārasenaṁ vā abhivijinanti. ‘‘Aṭṭhannampi samūha’’nti etena",
  "tika-s0104t0:107_12": "viddhastavipakkhe sekkhāsekkhadhamme dasseti puggalādhiṭṭhānena maggaphaladhammānaṁ",
  "tika-s0104t0:107_13": "dassitattā. ‘‘Ariyasaṅgha’’nti etena aggadakkhiṇeyyabhāvaṁ dasseti anuttarapuññakkhettabhāvassa",
  "tika-s0104t0:107_14": "dassitattā. Saraṇagamanañca sāvakānaṁ sabbaguṇassa ādi, sapubbabhāgapaṭipadā sekkhā",
  "tika-s0104t0:107_15": "sīlakkhandhādayo majjhe, asekkhā sīlakkhandhādayo pariyosānantiādimajjhapariyosānakalyāṇā",
  "tika-s0104t0:107_16": "saṅkhepato sabbepi ariyasaṅghaguṇā dassitā hontīti.",
  "tika-s0104t0:108_0": "Evaṁ gāthāttayena saṅkhepato sakalaguṇasaṁkittanamukhena ratanattayassa paṇāmaṁ katvā",
  "tika-s0104t0:108_1": "idāni taṁ nipaccakāraṁ yathādhippetapayojane pariṇāmento ‘‘iti me’’tiādimāha. Tattha",
  "tika-s0104t0:108_2": "iti-saddo nidassane. Tena gāthāttayena yathāvuttanayaṁ nidasseti. Meti attānaṁ karaṇavacanena",
  "tika-s0104t0:108_3": "kattubhāvena niddisati. Tassa ‘‘yaṁ puññaṁ mayā laddha’’nti pāṭhasesena sambandho,",
  "tika-s0104t0:108_4": "sampadānaniddeso vā eso, ‘‘atthī’’ti pāṭhaseso, sāminiddeso vā ‘‘yaṁ mama puññaṁ",
  "tika-s0104t0:108_5": "vandanāmaya’’nti. Pasīdīyate pasannā, tādisā mati paññā, cittaṁ vā yassāti pasannamati,",
  "tika-s0104t0:108_6": "aññapadaliṅgappadhānattā imassa samāsapadassa ‘‘pasannamatino’’ti vuttaṁ. Ratiṁ nayati,",
  "tika-s0104t0:108_7": "janeti, vahatīti vā ratanaṁ, sattavidhaṁ, dasavidhaṁ vā ratanaṁ, tamiva imānīti neruttikā.",
  "tika-s0104t0:108_8": "Sadisakappanamaññatra pana yathāvuttavacanattheneva buddhādīnaṁ ratanabhāvo yujjati.",
  "tika-s0104t0:108_9": "Tesañhi ‘‘itipi so bhagavā’’tiādinā (dī. ni. 1.157, 255) yathābhūtaguṇe āvajjantassa",
  "tika-s0104t0:108_10": "amatādhigamahetubhūtaṁ anappakaṁ pītipāmojjaṁ uppajjati. Yathāha –",
  "tika-s0104t0:109_0": "‘‘Yasmiṁ mahānāma samaye ariyasāvako tathāgataṁ anussarati, nevassa tasmiṁ samaye",
  "tika-s0104t0:109_1": "rāgapariyuṭṭhitaṁ cittaṁ hoti, na dosa…pe… na moha…pe… ujugatamevassa tasmiṁ samaye",
  "tika-s0104t0:109_2": "cittaṁ hoti tathāgataṁ ārabbha. Ujugatacitto kho pana mahānāma ariyasāvako labhati",
  "tika-s0104t0:109_3": "atthavedaṁ, labhati dhammavedaṁ, labhati dhammūpasaṁhitaṁ pāmojjaṁ, pamuditassa pīti",
  "tika-s0104t0:109_4": "jāyatī’’tiādi (a. ni. 6.10; 11.11).",
  "tika-s0104t0:110": "Cittīkatādibhāvo vā ratanaṭṭho. Vuttañhetaṁ aṭṭhakathāsu –",
  "tika-s0104t0:111": "‘‘Cittīkataṁ mahagghañca, atulaṁ dullabhadassanaṁ;",
  "tika-s0104t0:112": "Anomasattaparibhogaṁ, ratanaṁ tena vuccatī’’ti. (khu. pā. aṭṭha. 6.3; udāna. aṭṭha. 47; dī. ni. aṭṭha. 2.33; su. ni. 1.226; mahāni. aṭṭha. 1.226);",
  "tika-s0104t0:113_0": "Cittīkatabhāvādayo ca anaññasādhāraṇā sātisayato buddhādīsuyeva labbhantīti. Vitthāro",
  "tika-s0104t0:113_1": "ratanasuttavaṇṇanāyaṁ (khu. pā. aṭṭha. 6.3; su. ni. aṭṭha. 1.226) gahetabbo. Ayamattho",
  "tika-s0104t0:113_2": "pana nibbacanatthavasena na vutto, atha kenāti ce? Loke ratanasammatassa vatthuno",
  "tika-s0104t0:113_3": "garukātabbatādiatthavasenāti saddavidū. Sādhūnañca ramanato, saṁsāraṇṇavā ca taraṇato,",
  "tika-s0104t0:113_4": "sugatinibbānañca nayanato ratanaṁ tulyatthasamāsavasena, alamatipapañcena. Ekasesapakappanena,",
  "tika-s0104t0:113_5": "puthuvacananibbacanena vā ratanāni. Tiṇṇaṁ samūho, tīṇi vā samāhaṭāni, tayo vā avayavā",
  "tika-s0104t0:113_6": "assāti tayaṁ, ratanānameva tayaṁ, nāññesanti ratanattayaṁ. Avayavavinimuttassa pana",
  "tika-s0104t0:113_7": "samudāyassa abhāvato tīṇi eva ratanāni tathā vuccanti, na samudāyamattaṁ, samudāyāpekkhāya",
  "tika-s0104t0:113_8": "pana ekavacanaṁ kataṁ. Vandīyate vandanā, sāva vandanāmayaṁ yathā ‘‘dānamayaṁ sīlamaya’’nti",
  "tika-s0104t0:113_9": "(dī. ni. 3.305; itivu. 60; netti. 33). Vandanā cettha kāyavācācittehi tiṇṇaṁ ratanānaṁ",
  "tika-s0104t0:113_10": "guṇaninnatā, thomanā vā. Apica tassā cetanāya sahajātādopakāreko saddhāpaññāsativīriyādisampayuttadhammo",
  "tika-s0104t0:113_11": "vandanā, tāya pakatanti vandanāmayaṁ yathā ‘‘sovaṇṇamayaṁ rūpiyamaya’’nti, atthato",
  "tika-s0104t0:113_12": "pana yathāvuttacetanāva. Ratanattaye, ratanattayassa vā vandanāmayaṁ ratanattayavandanāmayaṁ.",
  "tika-s0104t0:113_13": "Pujjabhavaphalanibbattanato puññaṁ niruttinayena, attano kārakaṁ, santānaṁ vā punāti",
  "tika-s0104t0:113_14": "visodhetīti puññaṁ, sakammakattā dhātussa kāritavasena atthavivaraṇaṁ labbhati, saddanipphatti",
  "tika-s0104t0:113_15": "pana suddhavasenevāti saddavidū.",
  "tika-s0104t0:114_0": "Taṁtaṁsampattiyā vibandhanavasena sattasantānassa antare vemajjhe eti āgacchatīti",
  "tika-s0104t0:114_1": "antarāyo, diṭṭhadhammikādianattho. Paṇāmapayojane vuttavidhinā suṭṭhu vihato viddhasto",
  "tika-s0104t0:114_2": "antarāyo assāti suvihatantarāyo. Vihananañcettha taduppādakahetupariharaṇavasena",
  "tika-s0104t0:114_3": "tesaṁ antarāyānamanuppattikaraṇanti daṭṭhabbaṁ. Hutvāti pubbakālakiriyā, tassa ‘‘atthaṁ",
  "tika-s0104t0:114_4": "pakāsayissāmī’’ti etena sambandho. Tassāti yaṁ-saddena uddiṭṭhassa vandanāmayapuññassa.",
  "tika-s0104t0:114_5": "Ānubhāvenāti balena.",
  "tika-s0104t0:115": "‘‘Tejo ussāhamantā ca, pabhū sattīti pañcime;",
  "tika-s0104t0:116": "‘Ānubhāvo’ti vuccanti, ‘pabhāvo’ti ca te vade’’ti. –",
  "tika-s0104t0:117_0": "Vuttesu hi atthesu idha sattiyaṁ vattati. Anu punappunaṁ taṁsamaṅgiṁ bhāveti vaḍḍhetīti",
  "tika-s0104t0:117_1": "hi anubhāvo, soyeva ānubhāvoti udānaṭṭhakathāyaṁ, atthato pana yathāladdhasampattinimittakassa",
  "tika-s0104t0:117_2": "purimakammassa balānuppadānavasasaṅkhātā vandanāmayapuññassa sattiyeva, sā ca suvihatantarāyatāya",
  "tika-s0104t0:117_3": "karaṇaṁ, hetu vā sambhavati.",
  "tika-s0104t0:118_0": "Ettha pana ‘‘pasannamatino’’ti etena attano pasādasampattiṁ dasseti. ‘‘Ratanattayavandanāmaya’’nti",
  "tika-s0104t0:118_1": "etena ratanattayassa khettabhāvasampattiṁ, tato ca tassa puññassa attano pasādasampattiyā,",
  "tika-s0104t0:118_2": "ratanattayassa ca khettabhāvasampattiyāti dvīhi aṅgehi atthasaṁvaṇṇanāya upaghātakaupaddavānaṁ",
  "tika-s0104t0:118_3": "vihanane samatthataṁ dīpeti. Caturaṅgasampattiyā dānacetanā viya hi dvayaṅgasampattiyā",
  "tika-s0104t0:118_4": "paṇāmacetanāpi antarāyavihananena diṭṭhadhammikāti.",
  "tika-s0104t0:119_0": "Evaṁ ratanattayassa nipaccakārakaraṇe payojanaṁ dassetvā idāni yassā dhammadesanāya",
  "tika-s0104t0:119_1": "atthaṁ saṁvaṇṇetukāmo, tadapi saṁvaṇṇetabbadhammabhāvena dassetvā guṇābhitthavanavisesena",
  "tika-s0104t0:119_2": "abhitthavetuṁ ‘‘dīghassā’’tiādimāha. Ayañhi ācariyassa pakati, yadidaṁ taṁtaṁsaṁvaṇṇanāsu",
  "tika-s0104t0:119_3": "ādito tassa tassa saṁvaṇṇetabbadhammassa visesaguṇakittanena thomanā. Tathā hi tesu",
  "tika-s0104t0:119_4": "tesu papañcasūdanīsāratthapakāsanīmanorathapūraṇīaṭṭhasālinīādīsu yathākkamaṁ ‘‘paravādamathanassa,",
  "tika-s0104t0:119_5": "ñāṇappabhedajananassa, dhammakathikapuṅgavānaṁ vicittapaṭibhānajananassa,",
  "tika-s0104t0:120": "Tassa gambhīrañāṇehi, ogāḷhassa abhiṇhaso;",
  "tika-s0104t0:121": "Nānānayavicittassa, abhidhammassa ādito’’ti. ādinā –",
  "tika-s0104t0:122_0": "Thomanā katā. Tattha dīghassāti dīghanāmakassa. Dīghasuttaṅkitassāti dīghehi abhiāyatavacanappabandhavantehi",
  "tika-s0104t0:122_1": "suttehi lakkhitassa, anena ‘‘dīgho’’ti ayaṁ imassa āgamassa atthānugatā samaññāti",
  "tika-s0104t0:122_2": "dasseti. Nanu ca suttāniyeva āgamo, kathaṁ so tehi aṅkīyatīti? Saccametaṁ paramatthato,",
  "tika-s0104t0:122_3": "paññattito pana suttāni upādāya āgamabhāvassa paññattattā avayavehi suttehi avayavībhūto",
  "tika-s0104t0:122_4": "āgamo aṅkīyati. Yatheva hi atthabyañjanasamudāye ‘‘sutta’’nti vohāro, evaṁ suttasamudāye",
  "tika-s0104t0:122_5": "āgamavohāroti. Paṭiccasamuppādādinipuṇatthabhāvato nipuṇassa. Āgacchanti attatthaparatthādayo",
  "tika-s0104t0:122_6": "ettha, etena, etasmāti vā āgamo, uttamaṭṭhena, patthanīyaṭṭhena ca so varoti āgamavaro.",
  "tika-s0104t0:122_7": "Apica āgamasammatehi bāhirakapaveditehi bhāratapurāṇakathānarasīhapurāṇakathādīhi",
  "tika-s0104t0:122_8": "varotipi āgamavaro, tassa. Buddhānamanubuddhā buddhānubuddhā, buddhānaṁ saccapaṭivedhaṁ",
  "tika-s0104t0:122_9": "anugamma paṭividdhasaccā aggasāvakādayo ariyā, tehi atthasaṁvaṇṇanāvasena, guṇasaṁvaṇṇanāvasena",
  "tika-s0104t0:122_10": "ca saṁvaṇṇitoti tathā. Atha vā buddhā ca anubuddhā ca, tehi saṁvaṇṇito yathāvuttanayenāti",
  "tika-s0104t0:122_11": "tathā, tassa. Sammāsambuddheneva hi tiṇṇampi piṭakānaṁ atthasaṁvaṇṇanākkamo bhāsito,",
  "tika-s0104t0:122_12": "tato paraṁ saṅgāyanādivasena sāvakehīti ācariyā vadanti. Vuttañca majjhimāgamaṭṭhakathāya",
  "tika-s0104t0:122_13": "upālisuttavaṇṇanāyaṁ ‘‘veyyākaraṇassāti vitthāretvā atthadīpakassa. Bhagavatā hi",
  "tika-s0104t0:122_14": "abyākataṁ tantipadaṁ nāma natthi, sabbesaṁyeva attho kathito’’ti (ma. ni. aṭṭha.",
  "tika-s0104t0:122_15": "3.76). Saddhāvahaguṇassāti buddhādīsu pasādāvahaguṇassa. Nanu ca sabbampi buddhavacanaṁ",
  "tika-s0104t0:122_16": "tepiṭakaṁ saddhāvahaguṇameva, atha kasmā ayamaññasādhāraṇaguṇena thomitoti? Sātisayato",
  "tika-s0104t0:122_17": "imassa tagguṇasampannattā. Ayañhi āgamo brahmajālādīsu sīladiṭṭhādīnaṁ anavasesaniddesādivasena,",
  "tika-s0104t0:122_18": "mahāpadānādīsu (dī. ni. 2.3) purimabuddhānampi guṇaniddesādivasena, pāthikasuttādīsu",
  "tika-s0104t0:122_19": "(dī. ni. 3.1.4) titthiye madditvā appaṭivattiyasīhanādanadanādivasena, anuttariyasuttādīsu",
  "tika-s0104t0:122_20": "visesato buddhaguṇavibhāvanena ratanattaye sātisayaṁ saddhaṁ āvahatīti.",
  "tika-s0104t0:123_0": "Evaṁ saṁvaṇṇetabbadhammassa abhitthavanampi katvā idāni saṁvaṇṇanāya sampati vakkhamānāya",
  "tika-s0104t0:123_1": "āgamanavisuddhiṁ dassetuṁ ‘‘atthappakāsanattha’’ntiādimāha. Imāya hi gāthāya saṅgītittayamāruḷhadīghāgamaṭṭhakathātova",
  "tika-s0104t0:123_2": "sīhaḷabhāsāmattaṁ vinā ayaṁ vakkhamānasaṁvaṇṇanā āgatā, nāññato, tadeva kāraṇaṁ katvā",
  "tika-s0104t0:123_3": "vattabbā, nāññanti attano saṁvaṇṇanāya āgamanavisuddhiṁ dasseti. Aparo nayo – paramanipuṇagambhīraṁ",
  "tika-s0104t0:123_4": "buddhavisayamāgamavaraṁ attano baleneva vaṇṇayissāmīti aññehi vattumpi asakkuṇeyyattā",
  "tika-s0104t0:123_5": "saṁvaṇṇanānissayaṁ dassetumāha ‘‘atthappakāsanattha’’ntiādi. Imāya hi pubbācariyānubhāvaṁ",
  "tika-s0104t0:123_6": "nissāyeva tassa atthaṁ vaṇṇayissāmīti attano saṁvaṇṇanānissayaṁ dasseti. Tattha ‘‘atthappakāsanattha’’nti",
  "tika-s0104t0:123_7": "pāṭhattho, sabhāvattho, ñeyyattho, pāṭhānurūpattho, tadanurūpattho, sāvasesattho,",
  "tika-s0104t0:123_8": "nivarasesattho, nītattho, neyyatthotiādinā anekappakārassa atthassa pakāsanatthāya,",
  "tika-s0104t0:123_9": "pakāsanāya vā. Gāthābandhasampattiyā dvibhāvo. Attho kathīyati etāyāti atthakathā,",
  "tika-s0104t0:123_10": "sāyeva aṭṭhakathā ttha-kārassa ṭṭha-kāraṁ katvā yathā ‘‘dukkhassa pīḷanaṭṭho’’ti",
  "tika-s0104t0:123_11": "(paṭi. ma. 1.17; 2.8), ayañca sasaññogavidhi ariyājātibhāvato. Akkharacintakāpi hi",
  "tika-s0104t0:123_12": "‘‘tathānaṁṭṭha yuga’’nti lakkhaṇaṁ vatvā idamevudāharanti.",
  "tika-s0104t0:124": "Yāya’tthamabhivaṇṇenti, byañjanatthapadānugaṁ;",
  "tika-s0104t0:125": "Nidānavatthusambandhaṁ, esā aṭṭhakathā matā.",
  "tika-s0104t0:126_0": "Āditotiādimhi paṭhamasaṅgītiyaṁ. Chaḷabhiññatāya paramena cittavasībhāvena samannāgatattā,",
  "tika-s0104t0:126_1": "jhānādīsu pañcavasitā sabbhāvato ca vasino, therā mahākassapādayo, tesaṁ satehi pañcahi.Yā",
  "tika-s0104t0:126_2": "saṅgītāti yā aṭṭhakathā atthaṁ pakāsetuṁ yuttaṭṭhāne ‘‘ayametassa attho, ayametassa",
  "tika-s0104t0:126_3": "attho’’ti saṅgahetvā vuttā. Anusaṅgītā ca pacchāpīti na kevalaṁ paṭhamasaṅgītiyameva,",
  "tika-s0104t0:126_4": "atha kho pacchā dutiyatatiyasaṅgītīsupi. Na ca pañcahi vasisatehi ādito saṅgītāyeva,",
  "tika-s0104t0:126_5": "api tu yasattherādīhi anusaṅgītā cāti saha samuccayena attho veditabbo. Samuccayadvayañhi",
  "tika-s0104t0:126_6": "paccekaṁ kiriyākālaṁ samuccinoti.",
  "tika-s0104t0:127_0": "Atha porāṇaṭṭhakathāya vijjamānāya kimetāya adhunā puna katāya saṁvaṇṇanāyāti punaruttiyā,",
  "tika-s0104t0:127_1": "niratthakatāya ca dosaṁ samanussaritvā taṁ pariharanto ‘‘sīhaḷadīpa’’ntiādimāha.",
  "tika-s0104t0:127_2": "Taṁ pariharaṇeneva hi imissā saṁvaṇṇanāya nimittaṁ dasseti. Tattha sīhaṁ lāti gaṇhātīti",
  "tika-s0104t0:127_3": "sīhaḷo la-kārassa ḷa-kāraṁ katvā yathā ‘‘garuḷo’’ti. Tasmiṁ vaṁse ādipuriso sīhakumāro,",
  "tika-s0104t0:127_4": "tabbaṁsajātā pana tambapaṇṇidīpe khattiyā, sabbepi ca janā taddhitavasena, sadisavohārena",
  "tika-s0104t0:127_5": "vā sīhaḷā, tesaṁ nivāsadīpopi taddhitavasena, ṭhānīnāmena vā ‘‘sīhaḷo’’ti veditabbo.",
  "tika-s0104t0:127_6": "Jalamajjhe dippati, dvidhā vā āpo ettha sandatīti dipo, soyeva dīpo, bhedāpekkhāya",
  "tika-s0104t0:127_7": "tesaṁ dīpoti tathā. Panasaddo arucisaṁsūcane, tena kāmañca sā saṅgītittayamāruḷhā,",
  "tika-s0104t0:127_8": "tathāpi puna evaṁbhūtāti aruciyabhāvaṁ saṁsūceti. Tadatthasambandhatāya pana purimagāthāya",
  "tika-s0104t0:127_9": "‘‘kāmañca saṅgītā anusaṅgītā cā’’ti sānuggahatthayojanā sambhavati. Aññatthāpi hi",
  "tika-s0104t0:127_10": "tathā dissatīti. Ābhatāti jambudīpato ānītā. Athāti saṅgītikālato pacchā, evaṁ sati",
  "tika-s0104t0:127_11": "ābhatapadena sambandho. Athāti vā mahāmahindattherenābhatakālato pacchā, evaṁ sati",
  "tika-s0104t0:127_12": "ṭhapitapadena sambandho. Sā hi dhammasaṅgāhakattherehi paṭhamaṁ tīṇi piṭakāni saṅgāyitvā",
  "tika-s0104t0:127_13": "tassa atthasaṁvaṇṇanānurūpeneva vācanāmaggaṁ āropitattā tisso saṅgītiyo āruḷhāyeva,",
  "tika-s0104t0:127_14": "tato pacchā ca mahāmahindattherena tambapaṇṇidīpamābhatā, pacchā pana tambapaṇṇiyehi",
  "tika-s0104t0:127_15": "mahātherehi nikāyantaraladdhisaṅkarapariharaṇatthaṁ sīhaḷabhāsāya ṭhapitāti. Ācariyadhammapālatthero",
  "tika-s0104t0:127_16": "pana pacchimasambandhameva duddasattā pakāseti. Tathā ‘‘dīpavāsīnamatthāyā’’ti idampi",
  "tika-s0104t0:127_17": "‘‘ṭhapitā’’ti ca ‘‘apanetvā āropento’’ti ca etehi padehi sambajjhitabbaṁ. Ekapadampi",
  "tika-s0104t0:127_18": "hi āvuttiyādinayehi anekatthasambandhamupagacchati. Purimasambandhena cettha sīhaḷadīpavāsīnamatthāya",
  "tika-s0104t0:127_19": "nikāyantaraladdhisaṅkarapariharaṇena sīhaḷabhāsāya ṭhapitāti tambapaṇṇiyattherehi",
  "tika-s0104t0:127_20": "ṭhapanapayojanaṁ dasseti. Pacchimasambandhena pana imāya saṁvaṇṇanāya jambudīpavāsīnaṁ,",
  "tika-s0104t0:127_21": "aññadīpavāsīnañca atthāya sīhaḷabhāsāpanayanassa, tantinayānucchavikabhāsāropanassa",
  "tika-s0104t0:127_22": "ca payojananti. Mahāissariyattā mahindoti rājakumārakāle nāmaṁ, pacchā pana guṇamahantatāya",
  "tika-s0104t0:127_23": "mahāmahindoti vuccati. Sīhaḷabhāsā nāma anekakkharehi ekatthassāpi voharaṇato paresaṁ",
  "tika-s0104t0:127_24": "voharituṁ atidukkarā kañcukasadisā sīhaḷānaṁ samudāciṇṇā bhāsā.",
  "tika-s0104t0:128_0": "Evaṁ hotu porāṇaṭṭhakathāya, adhunā kariyamānā pana aṭṭhakathā kathaṁ karīyatīti",
  "tika-s0104t0:128_1": "anuyoge sati imissā aṭṭhakathāya karaṇappakāraṁ dassetumāha ‘‘apanetvānā’’tiādi.",
  "tika-s0104t0:128_2": "Tattha tato mūlaṭṭhakathāto sīhaḷabhāsaṁ apanetvā potthake anāropitabhāvena niraṅkaritvāti",
  "tika-s0104t0:128_3": "sambandho, etena ayaṁ vakkhamānā aṭṭhakathā saṅgītittayamāropitāya mūlaṭṭhakathāya",
  "tika-s0104t0:128_4": "sīhaḷabhāsāpanayanamattamaññatra atthato saṁsandati ceva sameti ca yathā ‘‘gaṅgodakena",
  "tika-s0104t0:128_5": "yamunodaka’’nti dasseti. ‘‘Manorama’’ miccādīni ‘‘bhāsa’’nti etassa sabhāvaniruttibhāvadīpakāni",
  "tika-s0104t0:128_6": "visesanāni. Sabhāvaniruttibhāvena hi paṇḍitānaṁ manaṁ ramayatīti manoramā. Tanoti",
  "tika-s0104t0:128_7": "atthametāya, tanīyati vā atthavasena vivarīyati, vaṭṭato vā satte tāreti , nānātthavisayaṁ",
  "tika-s0104t0:128_8": "vā kaṅkhaṁ taranti etāyāti tanti, pāḷi. Tassā nayasaṅkhātāya gatiyā chaviṁ chāyaṁ",
  "tika-s0104t0:128_9": "anugatāti tantinayānucchavikā. Asabhāvaniruttibhāsantarasaṁkiṇṇadosavirahitatāya",
  "tika-s0104t0:128_10": "vigatadosā, tādisaṁ sabhāvaniruttibhūtaṁ –",
  "tika-s0104t0:129": "‘‘Sā māgadhī mūlabhāsā, narā yāyā’dikappikā;",
  "tika-s0104t0:130": "Brahmāno cassutālāpā, sambuddhā cāpi bhāsare’’ti. –",
  "tika-s0104t0:131": "Vuttaṁ pāḷigatibhāsaṁ potthake likhanavasena āropentoti attho, iminā saddadosābhāvamāha.",
  "tika-s0104t0:132_0": "Samayaṁavilomentoti siddhantamavirodhento, iminā pana atthadosābhāvamāha. Aviruddhattā",
  "tika-s0104t0:132_1": "eva hi te theravādāpi idha pakāsayissanti. Kesaṁ pana samayanti āha ‘‘therāna’’ntiādi,",
  "tika-s0104t0:132_2": "etena rāhulācariyādīnaṁ jetavanavāsīabhayagirivāsīnikāyānaṁ samayaṁ nivatteti. Thirehi",
  "tika-s0104t0:132_3": "sīlasutajhānavimuttisaṅkhātehi guṇehi samannāgatāti therā. Yathāha ‘‘cattārome bhikkhave",
  "tika-s0104t0:132_4": "therakaraṇā dhammā. Katame cattāro? Idha bhikkhave bhikkhu sīlavā hotī’’tiādi (a.",
  "tika-s0104t0:132_5": "ni. 4.22). Apica saccadhammādīhi thirakaraṇehi samannāgatattā therā. Yathāha dhammarājā dhammapade –",
  "tika-s0104t0:133": "‘‘Yamhi saccañca dhammo ca, ahiṁsā saṁyamo damo;",
  "tika-s0104t0:134": "Sa ve vantamalo dhīro, ‘thero’iti pavuccatī’’ti. (dha. pa. 260);",
  "tika-s0104t0:135_0": "Tesaṁ. Mahākassapattherādīhi āgatā ācariyaparamparā theravaṁso, tappariyāpannā hutvā",
  "tika-s0104t0:135_1": "āgamādhigamasampannattā paññāpajjotena tassa samujjalanato taṁ pakārena dīpenti,",
  "tika-s0104t0:135_2": "tasmiṁ vā padīpasadisāti theravaṁsapadipā. Vividhena ākārena nicchīyatīti vinicchayo,",
  "tika-s0104t0:135_3": "gaṇṭhiṭṭhānesu khīlamaddanākārena pavattā vimaticchedanīkathā, suṭṭhu nipuṇo saṇho",
  "tika-s0104t0:135_4": "vinicchayo etesanti sunipuṇavinicchayā. Atha vā vinicchinotīti vinicchayo, yathāvuttavisayaṁ",
  "tika-s0104t0:135_5": "ñāṇaṁ, suṭṭhu nipuṇo cheko vinicchayo etesanti sunipuṇavinicchayā. Mahāmeghavane",
  "tika-s0104t0:135_6": "ṭhito vihāro mahāvihāro, yo satthu mahābodhinā virocati, tasmiṁ vasanasīlā mahāvihāravāsino,",
  "tika-s0104t0:135_7": "tādisānaṁ samayaṁ avilomentoti attho, etena mahākassapāditheraparamparāgato, tatoyeva",
  "tika-s0104t0:135_8": "aviparito saṇhasukhumo vinicchayoti mahāvihāravāsīnaṁ samayassa pamāṇabhūtataṁ puggalādhiṭṭhānavasena dasseti.",
  "tika-s0104t0:136": "Hitvā punappunabhatamatthanti ekattha vutampi puna aññattha ābhatamatthaṁ punaruttibhāvato, ganthagarukabhāvato ca cajitvā tassa āgamavarassa atthaṁ pakāsayissāmīti attho.",
  "tika-s0104t0:137_0": "Evaṁ karaṇappakārampi dassetvā ‘‘dīpavāsīnamatthāyā’’ti vuttappayojanato aññampi",
  "tika-s0104t0:137_1": "saṁvaṇṇanāya payojanaṁ dassetuṁ ‘‘sujanassa cā’’tiādimāha. Tattha sujanassa cāti",
  "tika-s0104t0:137_2": "ca-saddo samuccayattho, tena na kevalaṁ jambudīpavāsīnameva atthāya, atha kho sādhujanatosanatthañcāti",
  "tika-s0104t0:137_3": "samuccinoti. Teneva ca tambapaṇṇidīpavāsīnampi atthāyāti ayamattho siddho hoti uggahaṇādisukaratāya",
  "tika-s0104t0:137_4": "tesampi bahūpakārattā. Ciraṭṭhitatthañcāti etthāpi ca-saddo na kevalaṁ tadubhayatthameva,",
  "tika-s0104t0:137_5": "api tu tividhassāpi sāsanadhammassa, pariyattidhammassa vā pañcavassasahassaparimāṇaṁ",
  "tika-s0104t0:137_6": "cirakālaṁ ṭhitatthañcāti samuccayatthameva dasseti. Pariyattidhammassa hi ṭhitiyā",
  "tika-s0104t0:137_7": "paṭipattidhammapaṭivedhadhammānampi ṭhiti hoti tasseva tesaṁ mūlabhāvato. Pariyattidhammo",
  "tika-s0104t0:137_8": "pana sunikkhittena padabyañjanena, tadatthena ca ciraṁ sammā patiṭṭhāti, saṁvaṇṇanāya",
  "tika-s0104t0:137_9": "ca padabyañjanaṁ aviparītaṁ sunikkhittaṁ, tadatthopi aviparīto sunikkhitto hoti,",
  "tika-s0104t0:137_10": "tasmā saṁvaṇṇanāya aviparītassa padabyañjanassa, tadatthassa ca sunikkhittassa upāyabhāvamupādāya",
  "tika-s0104t0:137_11": "vuttaṁ ‘‘ciraṭṭhitatthañca dhammassā’’ti. Vuttañhetaṁ bhagavatā –",
  "tika-s0104t0:138_0": "‘‘Dveme bhikkhave dhammā saddhammassa ṭhitiyā asammosāya anantaradhānāya saṁvattanti.",
  "tika-s0104t0:138_1": "Katame dve? Sunikkhittañca padabyañjanaṁ, attho ca sunīto, ime kho…pe… saṁvattantī’’tiādi (a. ni. 2.21).",
  "tika-s0104t0:139_0": "Evaṁ payojanampi dassetvā vakkhamānāya saṁvaṇṇanāya mahattapariccāgena ganthagarukabhāvaṁ",
  "tika-s0104t0:139_1": "pariharitumāha ‘‘sīlakathā’’tiādi. Tathā hi vuttaṁ ‘‘na taṁ vicarayissāmī’’ti. Aparo",
  "tika-s0104t0:139_2": "nayo – yadaṭṭhakathaṁ kattukāmo, tadekadesabhāvena visuddhimaggo gahetabboti kathikānaṁ",
  "tika-s0104t0:139_3": "upadesaṁ karonto tattha vicāritadhamme uddesavasena dassetumāha ‘‘sīlakathā’’tiādi.",
  "tika-s0104t0:139_4": "Tattha sīlakathāti cārittavārittādivasena sīlavitthārakathā. Dhutadhammāti piṇḍapātikaṅgādayo",
  "tika-s0104t0:139_5": "terasa kilesadhunanakadhammā. Kammaṭṭhānānīti bhāvanāsaṅkhātassa yogakammassa pavattiṭṭhānattā",
  "tika-s0104t0:139_6": "kammaṭṭhānanāmāni dhammajātāni. Tāni pana pāḷiyamāgatāni aṭṭhatiṁ seva na gahetabbāni,",
  "tika-s0104t0:139_7": "atha kho aṭṭhakathāyamāgatānipi dveti ñāpetuṁ ‘‘sabbānipī’’ti vuttaṁ. Cari yāvidhānasahitoti",
  "tika-s0104t0:139_8": "rāgacaritādīnaṁ sabhāvādividhānena saha pavatto, idaṁ pana ‘‘jhānasamāpattivitthāro’’ti",
  "tika-s0104t0:139_9": "imassa visesanaṁ. Ettha ca rūpāvacarajjhānāni jhānaṁ, arūpāvacarajjhānāni samāpatti.",
  "tika-s0104t0:139_10": "Tadubhayampi vā paṭiladdhamattaṁ jhānaṁ, samāpajjanavasībhāvappattaṁ samāpatti. Apica",
  "tika-s0104t0:139_11": "tadapi ubhayaṁ jhānameva, phalasamāpattinirodhasamāpattiyo pana samāpatti, tāsaṁ vitthāroti attho.",
  "tika-s0104t0:140_0": "Lokiyalokuttarabhedānaṁ channampi abhiññānaṁ gahaṇatthaṁ ‘‘sabbā ca abhiññāyo’’ti",
  "tika-s0104t0:140_1": "vuttaṁ. Ñāṇavibhaṅgādīsu (vibha. 751) āgatanayena ekavidhādinā bhedena paññāya saṅkalayitvā",
  "tika-s0104t0:140_2": "sampiṇḍetvā, gaṇetvā vā vinicchayanaṁ paññāsaṅkalanavinicchayo. Ariyānīti buddhādīhi",
  "tika-s0104t0:140_3": "ariyehi paṭivijjhitabbattā, ariyabhāvasādhakattā vā ariyāni uttarapadalopena. Avitathabhāvena",
  "tika-s0104t0:140_4": "vā araṇīyattā, avagantabbattā ariyāni, ‘‘saccānī’’timassa visesanaṁ.",
  "tika-s0104t0:141_0": "Hetādipaccayadhammānaṁ hetupaccayādibhāvena paccayuppannadhammānamupakārakatā paccayākāro,",
  "tika-s0104t0:141_1": "tassa desanā tathā, paṭiccasamuppādakathāti attho. Sā pana nikāyantaraladdhisaṅkararahitatāya",
  "tika-s0104t0:141_2": "suṭṭhu parisuddhā, ghanavinibbhogassa ca sudukkaratāya nipuṇā, ekattādinayasahitā",
  "tika-s0104t0:141_3": "ca tattha vicāritāti āha ‘‘suparisuddhanipuṇanayā’’ti. Padattayampi hetaṁ paccayākāradesanāya",
  "tika-s0104t0:141_4": "visesanaṁ. Paṭisambhidādīsu āgatanayaṁ avissajjitvāva vicāritattā avimutto tantimaggo",
  "tika-s0104t0:141_5": "yassāti avimuttatanti maggā. Maggoti cettha pāḷisaṅkhāto upāyo taṁtadatthānaṁ avabodhassa,",
  "tika-s0104t0:141_6": "saccapaṭivedhassa vā upāyabhāvato. Pabandho vā dīghabhāvena pakatimaggasadisattā,",
  "tika-s0104t0:141_7": "idaṁ pana ‘‘vipassanā, bhāvanā’’ti padadvayassa visesanaṁ.",
  "tika-s0104t0:142_0": "Itipana sabbanti ettha iti-saddo parisamāpane yathāuddiṭṭhauddesassa pariniṭṭhitattā,",
  "tika-s0104t0:142_1": "ettakaṁ sabbanti attho. Panāti vacanālaṅkāramattaṁ visuṁ atthābhāvato. Padatthasaṁkiṇṇassa,",
  "tika-s0104t0:142_2": "vattabbassa ca avuttassa avasesassa abhāvato suviññeyyabhāvena suparisuddhaṁ, ‘‘sabba’’nti",
  "tika-s0104t0:142_3": "iminā sambandho, bhāvanapuṁsakaṁ vā etaṁ ‘‘vutta’’nti iminā sambajjhanato. Bhiyyoti",
  "tika-s0104t0:142_4": "atirekaṁ, ativitthāranti attho, etena padatthamattameva vicārayissāmīti dasseti.",
  "tika-s0104t0:142_5": "Etaṁ sabbaṁ idha aṭṭhakathāya na vicārayissāmi punaruttibhāvato, ganthagarukabhāvato",
  "tika-s0104t0:142_6": "cāti adhippāyo. Vicarayissāmīti ca gāthābhāvato na vuddhibhāvoti daṭṭhabbaṁ.",
  "tika-s0104t0:143_0": "Evampi esa visuddhimaggo āgamānamatthaṁ na pakāseyya, atha sabbopeso idha vicāritabboyevāti",
  "tika-s0104t0:143_1": "codanāya tathā avicāraṇassa ekantakāraṇaṁ niddhāretvā taṁ pariharanto ‘‘majjhe visuddhimaggo’’tiādimāha.",
  "tika-s0104t0:143_2": "Tattha majjheti khuddakato aññesaṁ catunnampi āgamānaṁ abbhantare. Hi-saddo kāraṇe,",
  "tika-s0104t0:143_3": "tena yathāvuttaṁ kāraṇaṁ joteti. Tatthāti tesu catūsu āgamesu. Yathābhāsitanti bhagavatā",
  "tika-s0104t0:143_4": "yaṁ yaṁ desitaṁ, desitānurūpaṁ vā. Api ca saṁvaṇṇakehi saṁvaṇṇanāvasena yaṁ yaṁ bhāsitaṁ,",
  "tika-s0104t0:143_5": "bhāsitānurūpantipi attho. Iccevāti ettha iti-saddena yathāvuttaṁ kāraṇaṁ nidasseti,",
  "tika-s0104t0:143_6": "imināva kāraṇena, idameva vā kāraṇaṁ manasi sannidhāyāti attho. Katoti etthāpi ‘‘visuddhimaggo",
  "tika-s0104t0:143_7": "esā’’ti padaṁ kammabhāvena sambajjhati āvuttiyādinayenāti daṭṭhabbaṁ. Tampīti taṁ",
  "tika-s0104t0:143_8": "visuddhimaggampi ñāṇena gahetvāna. Etāyāti sumaṅgalavilāsiniyā nāma etāya aṭṭhakathāya.",
  "tika-s0104t0:143_9": "Ettha ca ‘‘majjhe ṭhatvā’’ti etena majjhattabhāvadīpanena visesato catunnampi āgamānaṁ",
  "tika-s0104t0:143_10": "sādhāraṇaṭṭhakathā visuddhimaggo, na sumaṅgalavilāsinīādayo viya asādhāraṇaṭṭhakathāti",
  "tika-s0104t0:143_11": "dasseti. Avisesato pana vinayābhidhammānampi yathārahaṁ sādhāraṇaṭṭhakathā hotiyeva,",
  "tika-s0104t0:143_12": "tehi sammissatāya ca tadavasesassa khuddakāgamassa visesato sādhāraṇā samānāpi taṁ",
  "tika-s0104t0:143_13": "ṭhapetvā catunnameva āgamānaṁ sādhāraṇātveva vuttāti.",
  "tika-s0104t0:144": "Iti soḷasagāthāvaṇṇanā.",
  "tika-s0104t0:145": "Ganthārambhakathāvaṇṇanā niṭṭhitā.",
  "tika-s0104t0:146": "Nidānakathāvaṇṇanā",
  "tika-s0104t0:147_0": "Evaṁ yathāvuttena vividhena nayena paṇāmādikaṁ pakaraṇārambhavidhānaṁ katvā idāni",
  "tika-s0104t0:147_1": "vibhāgavantānaṁ sabhāvavibhāvanaṁ vibhāgadassanavaseneva suvibhāvitaṁ, suviññāpitañca",
  "tika-s0104t0:147_2": "hotīti paṭhamaṁ tāva vaggasuttavasena vibhāgaṁ dassetuṁ ‘‘tattha dīghāgamo nāmā’’tiādimāha.",
  "tika-s0104t0:147_3": "Tattha tatthāti ‘‘dīghassa āgamavarassa atthaṁ pakāsayissāmī’’ti yadidaṁ vuttaṁ,",
  "tika-s0104t0:147_4": "tasmiṁ vacane. ‘‘Yassa atthaṁ pakāsayissāmī’’ti paṭiññātaṁ, so dīghāgamo nāma vaggasuttavasena",
  "tika-s0104t0:147_5": "evaṁ veditabbo, evaṁ vibhāgoti vā attho. Atha vā tatthāti ‘‘dīghāgamanissita’’nti",
  "tika-s0104t0:147_6": "yaṁ vuttaṁ, etasmiṁ vacane. Yo dīghāgamo vutto, so dīghāgamo nāma vaggasuttavasena.",
  "tika-s0104t0:147_7": "Evaṁ vibhajitabbo, edisoti vā attho. ‘‘Dīghassā’’tiādinā hi vuttaṁ dūravacanaṁ taṁ-saddena",
  "tika-s0104t0:147_8": "paṭiniddisati viya ‘‘dīghāgamanissita’’nti vuttaṁ āsannavacanampi taṁ-saddena paṭiniddisati",
  "tika-s0104t0:147_9": "attano buddhiyaṁ parammukhaṁ viya parivattamānaṁ hutvā pavattanato. Edisesu hi ṭhānesu",
  "tika-s0104t0:147_10": "attano buddhiyaṁ sammukhaṁ vā parammukhaṁ vā parivattamānaṁ yathā tathā vā paṭiniddisituṁ",
  "tika-s0104t0:147_11": "vaṭṭati saddamattapaṭiniddesena atthassāvirodhanato. Vaggasuttādīnaṁ nibbacanaṁ parato",
  "tika-s0104t0:147_12": "āvi bhavissati. Tayo vaggā yassāti tivaggo. Catuttiṁsa suttāni ettha saṅgayhanti,",
  "tika-s0104t0:147_13": "tesaṁ vā saṅgaho gaṇanā etthāti catuttiṁsasuttasaṅgaho.",
  "tika-s0104t0:148_0": "Attano saṁvaṇṇanāya paṭhamasaṅgītiyaṁ nikkhittānukkameneva pavattabhāvaṁ dassetuṁ",
  "tika-s0104t0:148_1": "‘‘tassa…pe… nidānamādī’’ti vuttaṁ. Ādibhāvo hettha saṅgītikkameneva veditabbo. Kasmā",
  "tika-s0104t0:148_2": "pana catūsu āgamesu dīghāgamo paṭhamaṁ saṅgīto, tattha ca sīlakkhandhavaggo paṭhamaṁ",
  "tika-s0104t0:148_3": "nikkhitto, tasmiñca brahmajālasuttaṁ, tatthāpi nidānanti? Nāyamanuyogo katthacipi",
  "tika-s0104t0:148_4": "na pavattati sabbattheva vacanakkamamattaṁ paṭicca anuyuñjitabbato. Apica saddhāvahaguṇattā",
  "tika-s0104t0:148_5": "dīghāgamova paṭhamaṁ saṅgīto. Saddhā hi kusaladhammānaṁ bījaṁ. Yathāha ‘‘saddhā bījaṁ",
  "tika-s0104t0:148_6": "tapo vuṭṭhī’’ti (saṁ. ni. 2.197; su. ni. 77). Saddhāvahaguṇatā cassa heṭṭhā dassitāyeva.",
  "tika-s0104t0:148_7": "Kiñca bhiyyo – katipayasuttasaṅgahatāya ceva appaparimāṇatāya ca uggahaṇadhāraṇādisukhato",
  "tika-s0104t0:148_8": "paṭhamaṁ saṅgīto. Tathā hesa catuttiṁsasuttasaṅgaho, catusaṭṭhibhāṇavāraparimāṇo",
  "tika-s0104t0:148_9": "ca. Sīlakathābāhullato pana sīlakkhandhavaggo paṭhamaṁ nikkhitto. Sīlañhi sāsanassa",
  "tika-s0104t0:148_10": "ādi sīlapatiṭṭhānattā sabbaguṇānaṁ . Tenevāha ‘‘tasmā tiha tvaṁ bhikkhu ādimeva visodhehi",
  "tika-s0104t0:148_11": "kusalesu dhammesu. Ko cādi kusalānaṁ dhammānaṁ? Sīlañca suvisuddha’’ntiādi (saṁ.",
  "tika-s0104t0:148_12": "ni. 5.469). Sīlakkhandhakathābāhullato hi so ‘‘sīlakkhandhavaggo’’ti vutto. Diṭṭhiviniveṭhanakathābhāvato",
  "tika-s0104t0:148_13": "pana suttantapiṭakassa niravasesadiṭṭhivibhajanaṁ brahmajālasuttaṁ paṭhamaṁ nikkhittanti",
  "tika-s0104t0:148_14": "veditabbaṁ. Tepiṭake hi buddhavacane brahmajālasadisaṁ diṭṭhigatāni niggumbaṁ nijjaṭaṁ",
  "tika-s0104t0:148_15": "katvā vibhattasuttaṁ natthi. Nidānaṁ pana paṭhamasaṅgītiyaṁ mahākassapattherena puṭṭhena",
  "tika-s0104t0:148_16": "āyasmatā ānandena desakālādinidassanatthaṁ paṭhamaṁ nikkhittanti. Tenāha ‘‘brahmajālassāpī’’tiādi.",
  "tika-s0104t0:148_17": "Tattha ca ‘‘āyasmatā’’tiādinā desakaṁ niyameti, paṭhamasaṅgītikāleti pana kālanti,",
  "tika-s0104t0:148_18": "ayamattho upari āvi bhavissati.",
  "tika-s0104t0:149": "Paṭhamamahāsaṅgītikathāvaṇṇanā",
  "tika-s0104t0:150_0": "Idāni ‘‘paṭhamamahāsaṅgītikāle’’ti vacanappasaṅgena taṁ paṭhamamahāsaṅgītiṁ dassento,",
  "tika-s0104t0:150_1": "yassaṁ vā paṭhamamahāsaṅgītiyaṁ nikkhittānukkamena saṁvaṇṇanaṁ kattukāmattā taṁ vibhāvento",
  "tika-s0104t0:150_2": "tassā tantiyā āruḷhāyapi idha vacane kāraṇaṁ dassetuṁ ‘‘paṭhamamahāsaṅgīti nāma cesā’’tiādimāha.",
  "tika-s0104t0:150_3": "Ettha hi kiñcāpi…pe… māruḷhāti etena nanu sā saṅgītikkhandhake tantimāruḷhā, kasmā",
  "tika-s0104t0:150_4": "idha puna vuttā, yadi ca vuttā assa niratthakatā, ganthagarutā ca siyāti codanālesaṁ",
  "tika-s0104t0:150_5": "dasseti. ‘‘Nidāna…pe… veditabbā’’ti pana etena nidānakosallatthabhāvato yathāvuttadosatā",
  "tika-s0104t0:150_6": "na siyāti visesakāraṇadassanena pariharati. ‘‘Paṭhamamahāsaṅgīti nāma cesā’’ti ettha",
  "tika-s0104t0:150_7": "ca-saddo īdisesu ṭhānesu vattabbasampiṇḍanattho. Tena hi paṭhamamahāsaṅgītikāle vuttaṁ",
  "tika-s0104t0:150_8": "nidānañca ādi, esā ca paṭhamamahāsaṅgīti nāma evaṁ veditabbāti imamatthaṁ sampiṇḍeti.",
  "tika-s0104t0:150_9": "Upaññāsattho vā ca-saddo, upaññāsoti ca vākyārambho vuccati. Esā hi ganthakārānaṁ",
  "tika-s0104t0:150_10": "pakati, yadidaṁ kiñci vatvā puna aparaṁ vattumārabhantānaṁ ca-saddapayogo. Yaṁ pana",
  "tika-s0104t0:150_11": "vajirabuddhittherena vuttaṁ ‘‘ettha ca-saddo atirekattho, tena aññāpi atthīti dīpetī’’ti",
  "tika-s0104t0:150_12": "(vajira ṭī. bāhiranidānakathāvaṇṇanā), tadayuttameva. Na hettha ca-saddena tadattho",
  "tika-s0104t0:150_13": "viññāyati. Yadi cettha tadatthadassanatthameva ca-kāro adhippeto siyā, evaṁ sati",
  "tika-s0104t0:150_14": "so na kattabboyeva paṭhamasaddeneva aññāsaṁ dutiyādisaṅgītīnampi atthibhāvassa dassitattā.",
  "tika-s0104t0:150_15": "Dutiyādimupādāya hi paṭhamasaddapayogo dīghādimupādāya rassādisaddapayogo viya. Yathāpaccayaṁ",
  "tika-s0104t0:150_16": "tattha tattha desitattā, paññattattā ca vippakiṇṇānaṁ dhammavinayānaṁ saṅgahetvā",
  "tika-s0104t0:150_17": "gāyanaṁ kathanaṁ saṅgīti, etena taṁ taṁ sikkhāpadānaṁ, taṁtaṁsuttānañca ādipariyosānesu,",
  "tika-s0104t0:150_18": "antarantarā ca sambandhavasena ṭhapitaṁ saṅgītikārakavacanaṁ saṅgahitaṁ hoti. Mahāvisayattā,",
  "tika-s0104t0:150_19": "pūjitattā ca mahatī saṅgīti mahāsaṅgīti, paṭhamā mahāsaṅgīti paṭhamamahāsaṅgīti.",
  "tika-s0104t0:150_20": "Kiñcāpīti anuggahattho, tena pāḷiyampi sā saṅgītimāruḷhāvāti anuggahaṁ karoti, evampi",
  "tika-s0104t0:150_21": "tatthāruḷhamattena idha sotūnaṁ nidānakosallaṁ na hotīti pana-saddena aruciyatthaṁ",
  "tika-s0104t0:150_22": "dasseti. Nidadāti desanaṁ desakālādivasena aviditaṁ viditaṁ katvā nidassetīti nidānaṁ,",
  "tika-s0104t0:150_23": "tasmiṁ kosallaṁ, tadatthāyāti attho.",
  "tika-s0104t0:151_0": "Idāni taṁ vitthāretvā dassetuṁ ‘‘dhammacakkapavattanañhī’’tiādi vuttaṁ. Tattha sattānaṁ",
  "tika-s0104t0:151_1": "dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu",
  "tika-s0104t0:151_2": "‘‘buddho bodheyya’’nti (bu. vaṁ. aṭṭha. abbhantaranidāna 1; cariyā. aṭṭha. pakiṇṇakakathā;",
  "tika-s0104t0:151_3": "udāna aṭṭha. 18) paṭiññāya anulomanato vineyyānaṁ maggaphaluppattihetubhūtā kiriyāva",
  "tika-s0104t0:151_4": "nippariyāyena buddhakiccaṁ nāmāti taṁ sarūpato dassetuṁ ‘‘dhammacakkappavattanañhi…pe…",
  "tika-s0104t0:151_5": "vinayanā’’ti vuttaṁ. Dhammacakkappavattanato pana pubbabhāge bhagavatā bhāsitaṁ suṇantānampi",
  "tika-s0104t0:151_6": "vāsanābhāgiyameva jātaṁ, na sekkhabhāgiyaṁ, na nibbedhabhāgiyaṁ tapussabhallikānaṁ",
  "tika-s0104t0:151_7": "saraṇadānaṁ viya. Esā hi dhammatā, tasmā tameva mariyādabhāvena vuttanti veditabbaṁ.",
  "tika-s0104t0:151_8": "Saddhindriyādi dhammoyeva pavattanaṭṭhena cakkanti dhammacakkaṁ. Atha vā cakkanti",
  "tika-s0104t0:151_9": "āṇā, dhammato anapetattā dhammañca taṁ cakkañcāti dhammacakkaṁ. Dhammena ñāyena cakkantipi",
  "tika-s0104t0:151_10": "dhammacakkaṁ. Vuttañhi paṭisambhidāyaṁ –",
  "tika-s0104t0:152_0": "‘‘Dhammañca pavatteti cakkañcāti dhammacakkaṁ. Cakkañca pavatteti dhammañcāti dhammacakkaṁ,",
  "tika-s0104t0:152_1": "dhammena pavattetīti dhammacakkaṁ, dhammacariyāya pavattetīti dhammacakka’’ntiādi",
  "tika-s0104t0:152_2": "(paṭi. ma. 2.40, 41).",
  "tika-s0104t0:153_0": "Tassa pavattanaṁ tathā. Pavattananti ca pavattayamānaṁ, pavattitanti paccuppannātītavasena",
  "tika-s0104t0:153_1": "dvidhā attho. Yaṁ sandhāya aṭṭhakathāsu vuttaṁ ‘‘dhammacakkapavattanasuttantaṁ desento",
  "tika-s0104t0:153_2": "dhammacakkaṁ pavatteti nāma, aññāsikoṇḍaññattherassa maggaphalādhigatato paṭṭhāya",
  "tika-s0104t0:153_3": "pavattitaṁ nāmā’’ti (saṁ. ni. aṭṭha. 3.5.1081-1088; paṭi. ma. aṭṭha. 2.2.40). Idha",
  "tika-s0104t0:153_4": "pana paccuppannavaseneva attho yutto. Yāvāti paricchedatthe nipāto, subhaddassa nāma",
  "tika-s0104t0:153_5": "paribbājakassa vinayanaṁ antoparicchedaṁ katvāti abhividhivasena attho veditabbo.",
  "tika-s0104t0:153_6": "Tañhi bhagavā parinibbānamañce nipannoyeva vinesīti. Kataṁ pariniṭṭhāpitaṁ buddhakiccaṁ",
  "tika-s0104t0:153_7": "yenāti tathā, tasmiṁ. Katabuddhakicce bhagavati lokanāthe parinibbuteti sambandho,",
  "tika-s0104t0:153_8": "etena buddhakattabbassa kiccassa kassacipi asesitabhāvaṁ dīpeti. Tatoyeva hi bhagavā",
  "tika-s0104t0:153_9": "parinibbutoti. Nanu ca sāvakehi vinītāpi vineyyā bhagavatāyeva vinītā nāma. Tathā",
  "tika-s0104t0:153_10": "hi sāvakabhāsitaṁ suttaṁ ‘‘buddhabhāsita’’nti vuccati. Sāvakavineyyā ca na tāva vinītā,",
  "tika-s0104t0:153_11": "tasmā ‘‘katabuddhakicce’’ti na vattabbanti? Nāyaṁ doso tesaṁ vinayanupāyassa sāvakesu",
  "tika-s0104t0:153_12": "ṭhapitattā. Tenevāha –",
  "tika-s0104t0:154_0": "‘‘Na tāvāhaṁ pāpima parinibbāyissāmi, yāva me bhikkhū na sāvakā bhavissanti viyattā",
  "tika-s0104t0:154_1": "vinītā visāradā bahussutā dhammadharā…pe… uppannaṁ parappavādaṁ saha dhammena suniggahitaṁ",
  "tika-s0104t0:154_2": "niggahetvā sapāṭihāriyaṁ dhammaṁ desessantī’’tiādi (dī. ni. 2.168; udā. 51).",
  "tika-s0104t0:155_0": "‘‘Kusinārāya’’ntiādinā bhagavato parinibbutadesakālavisesavacanaṁ ‘‘aparinibbuto",
  "tika-s0104t0:155_1": "bhagavā’’ti gāhassa micchābhāvadassanatthaṁ, loke jātasaṁvaddhādibhāvadassanatthañca.",
  "tika-s0104t0:155_2": "Tathā hi manussabhāvassa supākaṭakaraṇatthaṁ mahābodhisattā carimabhave dārapariggahādīnipi",
  "tika-s0104t0:155_3": "karontīti. Kusinārāyanti evaṁ nāmake nagare. Tañhi nagaraṁ kusahatthaṁ purisaṁ dassanaṭṭhāne",
  "tika-s0104t0:155_4": "māpitattā ‘‘kusināra’’nti vuccati, samīpatthe cetaṁ bhummaṁ. Upavattane mallānaṁ",
  "tika-s0104t0:155_5": "sālavaneti tassa nagarassa upavattanabhūte mallarājūnaṁ sālavane. Tañhi sālavanaṁ",
  "tika-s0104t0:155_6": "nagaraṁ pavisitukāmā uyyānato upacca vattanti gacchanti etenāti upavattanaṁ. Yathā",
  "tika-s0104t0:155_7": "hi anurādhapurassa dakkhiṇapacchimadisāyaṁ thūpārāmo, evaṁ taṁ uyyānaṁ kusinārāya",
  "tika-s0104t0:155_8": "dakkhiṇapacchimadisāyaṁ hoti. Yathā ca thūpārāmato dakkhiṇadvārena nagaraṁ pavisanamaggo",
  "tika-s0104t0:155_9": "pācīnamukho gantvā uttarena nivattati, evaṁ uyyānato sālapanti pācīnamukhā gantvā",
  "tika-s0104t0:155_10": "uttarena nivattā, tasmā taṁ ‘‘upavattana’’nti vuccati. Apare pana ‘‘taṁ sālavanamupagantvā",
  "tika-s0104t0:155_11": "mittasuhajje apaloketvā nivattanato upavattananti pākaṭaṁ jātaṁ kirā’’ti vadanti.",
  "tika-s0104t0:155_12": "Yamakasālānamantareti yamakasālānaṁ vemajjhe. Tattha kira bhagavato paññattassa parinibbānamañcassa",
  "tika-s0104t0:155_13": "sīsabhāge ekā sālapanti hoti, pādabhāge ekā. Tatrāpi eko taruṇasālo sīsabhāgassa",
  "tika-s0104t0:155_14": "āsanno hoti, eko pādabhāgassa. Tasmā ‘‘yamakasālānamantare’’ti vuttaṁ. Apica ‘‘yamakasālā",
  "tika-s0104t0:155_15": "nāma mūlakkhandhaviṭapapattehi aññamaññaṁ saṁsibbetvā ṭhitasālā’’tipi mahāaṭṭhakathāyaṁ",
  "tika-s0104t0:155_16": "vuttaṁ. Mā iti cando vuccati tassa gatiyā divasassa minitabbato, tadā sabbakalāpāripūriyā",
  "tika-s0104t0:155_17": "puṇṇo eva māti puṇṇamā. Saddavidū pana ‘‘mo sivo candimā cevā’’ti vuttaṁ sakkatabhāsānayaṁ",
  "tika-s0104t0:155_18": "gahetvā okārantampi candimavācaka ma-saddamicchanti. Visākhāya yutto puṇṇamā yatthāti",
  "tika-s0104t0:155_19": "visākhāpuṇṇamo, soyeva divaso tathā, tasmiṁ. Paccūsati timiraṁ vināsetīti paccūso,",
  "tika-s0104t0:155_20": "pati-pubbo usa-saddo rujāyanti hi neruttikā, soyeva samayoti rattiyā pacchimayāmapariyāpanno",
  "tika-s0104t0:155_21": "kālaviseso vuccati, tasmiṁ. Visākhāpuṇṇamadivase īdise rattiyā pacchimasamayeti vuttaṁ hoti.",
  "tika-s0104t0:156_0": "Upādīyate kammakilesehīti upādi, vipākakkhandhā, kaṭattā ca rūpaṁ. So pana upādi",
  "tika-s0104t0:156_1": "kilesābhisaṅkhāramāranimmathane anossaṭṭho, idha khandhamaccumāranimmathane ossaṭṭhona",
  "tika-s0104t0:156_2": "sesito, tasmā natthi etissā upādisaṅkhāto seso, upādissa vā sesoti katvā ‘‘anupādisesā’’ti",
  "tika-s0104t0:156_3": "vuccati. Nibbānadhātūti cettha nibbutimattaṁ adhippetaṁ, nibbānañca taṁ sabhāvadhāraṇato",
  "tika-s0104t0:156_4": "dhātu cāti katvā. Nibbutiyā hi kāraṇapariyāyena asaṅkhatadhātu tathā vuccati. Itthambhūtalakkhaṇe",
  "tika-s0104t0:156_5": "cāyaṁ karaṇaniddeso. Anupādisesatāsaṅkhātaṁ imaṁ pakāraṁ bhūtassa pattassa parinibbutassa",
  "tika-s0104t0:156_6": "bhagavato lakkhaṇe nibbānadhātusaṅkhāte atthe tatiyāti vuttaṁ hoti. Nanu ca ‘‘anupādisesāyā’’ti",
  "tika-s0104t0:156_7": "nibbānadhātuyāva visesanaṁ hoti, na parinibbutassa bhagavato, atha kasmā taṁ bhagavā",
  "tika-s0104t0:156_8": "pattoti vuttoti? Nibbānadhātuyā sahacaraṇato. Taṁsahacaraṇena hi bhagavāpi anupādisesabhāvaṁ",
  "tika-s0104t0:156_9": "pattoti vuccati. Atha vā anupādisesabhāvasaṅkhātaṁ imaṁ pakāraṁ pattāya nibbānadhātuyā",
  "tika-s0104t0:156_10": "lakkhaṇe sañjānanakiriyāya tatiyātipi vattuṁ yujjati. Anupādisesāya nibbānadhātuyāti",
  "tika-s0104t0:156_11": "ca anupādisesanibbānadhātu hutvāti attho. ‘‘Ūnapañcabandhanena pattenā’’ti (pārā.",
  "tika-s0104t0:156_12": "612). Ettha hi ūnapañcabandhanapatto hutvāti atthaṁ vadanti. Apica nibbānadhātuyā",
  "tika-s0104t0:156_13": "anupādisesāya anupādisesā hutvā bhūtāyātipi yujjati. Vuttañhi udānaṭṭhakathāya nandasuttavaṇṇanāyaṁ",
  "tika-s0104t0:156_14": "‘‘upaḍḍhullikhitehi kesehīti itthambhūtalakkhaṇe karaṇavacanaṁ vippakatullikhitehi",
  "tika-s0104t0:156_15": "kesehi upalakkhitāti attho’’ti (udā. aṭṭha. 22) esanayo īdisesu. Dhātubhājanadivaseti",
  "tika-s0104t0:156_16": "jeṭṭhamāsassa sukkapakkhapañcamīdivasaṁ sandhāya vuttaṁ, tañca na ‘‘sannipatitāna’’nti",
  "tika-s0104t0:156_17": "etassa visesanaṁ, ‘‘ussāhaṁ janesī’’ti etassa pana visesanaṁ ‘‘dhātubhājanadivase",
  "tika-s0104t0:156_18": "bhikkhūnaṁ ussāhaṁ janesī’’ti ussāhajananassa kālavasena bhinnādhikaraṇavisesanabhāvato.",
  "tika-s0104t0:156_19": "Dhātubhājanadivasato hi purimataradivasesupi bhikkhū sannipatitāti. Atha vā ‘‘sannipatitāna’’nti",
  "tika-s0104t0:156_20": "idaṁ kāyasāmaggivasena sannipatanameva sandhāya vuttaṁ, na samāgamanamattena. Tasmā",
  "tika-s0104t0:156_21": "‘‘dhātubhājanadivase’’ti idaṁ ‘‘sannipatitāna’’nti etassa visesanaṁ sambhavati, idañca",
  "tika-s0104t0:156_22": "bhikkhūnaṁ ussāhaṁ janesīti ettha ‘‘bhikkhūna’’nti etenapi sambajjhanīyaṁ . Saṅghassa",
  "tika-s0104t0:156_23": "thero saṅghatthero. So pana saṅgho kiṁ parimāṇoti āha ‘‘sattannaṁ bhikkhusatasahassāna’’nti.",
  "tika-s0104t0:156_24": "Saṅghasaddena hi aviññāyamānassa parimāṇassa viññāpanatthamevetaṁ puna vuttaṁ. Saddavidū pana vadanti –",
  "tika-s0104t0:157": "‘‘Samāso ca taddhito ca, vākyatthesu visesakā;",
  "tika-s0104t0:158": "Pasiddhiyantu sāmaññaṁ, telaṁ sugatacīvaraṁ.",
  "tika-s0104t0:159_0": "Tasmā nāmamattabhūtassa saṅghattherassa visesanatthamevetaṁ puna vuttanti, niccasāpekkhatāya",
  "tika-s0104t0:159_1": "ca edisesu samāso yathā ‘‘devadattassa garukula’’nti. Niccasāpekkhatā cettha saṅghasaddassa",
  "tika-s0104t0:159_2": "bhikkhusatasahassasaddaṁ sāpekkhattepi aññapadantarābhāvena vākye viya apekkhitabbatthassa",
  "tika-s0104t0:159_3": "gamakattā. ‘‘Sattannaṁ bhikkhusatasahassāna’’nti hi etassa saṅghasadde avayavībhāvena",
  "tika-s0104t0:159_4": "sambandho, tassāpi sāmibhāvena therasaddeti. ‘‘Sattannaṁ bhikkhusatasahassāna’’nti",
  "tika-s0104t0:159_5": "ca gaṇapāmokkhabhikkhūyeva sandhāya vuttaṁ. Tadā hi sannipatitā bhikkhū ettakāti",
  "tika-s0104t0:159_6": "gaṇanapathamatikkantā. Tathā hi veḷuvagāme vedanāvikkhambhanato paṭṭhāya ‘‘nacireneva",
  "tika-s0104t0:159_7": "bhagavā parinibbāyissatī’’ti sutvā tato tato āgatesu bhikkhūsu ekabhikkhupi pakkanto",
  "tika-s0104t0:159_8": "nāma natthi. Yathāhu –",
  "tika-s0104t0:160": "‘‘Sattasatasahassāni , tesu pāmokkhabhikkhavo;",
  "tika-s0104t0:161": "Thero mahākassapova, saṅghatthero tadā ahū’’ti.",
  "tika-s0104t0:162_0": "Āyasmā mahākassapo anussaranto maññamāno cintayanto hutvā ussāhaṁ janesi, anussaranto",
  "tika-s0104t0:162_1": "maññamāno cintayanto āyasmā mahākassapo ussāhaṁ janesīti vā sambandho. Mahantehi",
  "tika-s0104t0:162_2": "sīlakkhandhādīhi samannāgatattā mahanto kassapoti mahākassapo. Apica ‘‘mahākassapo’’ti",
  "tika-s0104t0:162_3": "uruvelakassapo nadīkassapo gayākassapo kumārakassapoti ime khuddānukhuddake there",
  "tika-s0104t0:162_4": "upādāya vuccati. Kasmā panāyasmā mahākassapo ussāhaṁ janesīti anuyoge sati taṁ kāraṇaṁ",
  "tika-s0104t0:162_5": "vibhāvento āha ‘‘sattāhaparinibbute’’tiādi. Satta ahāni samāhaṭāni sattāhaṁ. Sattāhaṁ",
  "tika-s0104t0:162_6": "parinibbutassa assāti tathā yathā ‘‘acirapakkanto, māsajāto’’ti, antatthaaññapadasamāsoyaṁ,",
  "tika-s0104t0:162_7": "tasmiṁ. Bhagavato parinibbānadivasato paṭṭhāya sattāhe vītivatteti vuttaṁ hoti, etassa",
  "tika-s0104t0:162_8": "‘‘vuttavacana’’nti padena sambandho, tathā ‘‘subhaddena vuḍḍhapabbajitenā’’ti etassapi.",
  "tika-s0104t0:162_9": "Tattha subhaddoti tassa nāmamattaṁ, vuḍḍhakāle pana pabbajitattā ‘‘vuḍḍhapabbajitenā’’ti",
  "tika-s0104t0:162_10": "vuttaṁ, etena subhaddaparibbājakādīhi taṁ visesaṁ karoti. ‘‘Alaṁ āvuso’’tiādinā tena",
  "tika-s0104t0:162_11": "vuttavacanaṁ nidasseti. So hi sattāhaparinibbute bhagavati āyasmatā mahākassapattherena",
  "tika-s0104t0:162_12": "saddhiṁ pāvāya kusināraṁ addhānamaggapaṭipannesu pañcamattesu bhikkhusatesu avītarāge",
  "tika-s0104t0:162_13": "bhikkhū antarāmagge diṭṭhaājīvakassa santikā bhagavato parinibbānaṁ sutvā pattacīvarāni",
  "tika-s0104t0:162_14": "chaḍḍetvā bāhā paggayhaṁ nānappakāraṁ paridevante disvā evamāha.",
  "tika-s0104t0:163_0": "Kasmā pana so evamāhāti? Bhagavati āghātena. Ayaṁ kireso khandhake āgate ātumāvatthusmiṁ",
  "tika-s0104t0:163_1": "(mahāva. 303) nahāpitapubbako vuḍḍhapabbajito bhagavati kusinārato nikkhamitvā aḍḍhateḷasehi",
  "tika-s0104t0:163_2": "bhikkhusatehi saddhiṁ ātumaṁ gacchante ‘‘bhagavā āgacchatī’’ti sutvā ‘‘āgatakāleyāgudānaṁ",
  "tika-s0104t0:163_3": "karissāmī’’ti sāmaṇerabhūmiyaṁ ṭhite dve putte etadavoca ‘‘bhagavā kira tātā ātumaṁ",
  "tika-s0104t0:163_4": "āgacchati mahatā bhikkhusaṅghena saddhiṁ aḍḍhateḷasehi bhikkhusatehi, gacchatha tumhe",
  "tika-s0104t0:163_5": "tātā, khurabhaṇḍaṁ ādāya nāḷiyā vā pasibbakena vā anugharakaṁ āhiṇḍatha, loṇampi",
  "tika-s0104t0:163_6": "telampi taṇḍulampi khādanīyampi saṁharatha, bhagavato āgatassa yāgudānaṁ karissāmī’’ti.",
  "tika-s0104t0:163_7": "Te tathā akaṁsu. Atha bhagavati ātumaṁ āgantvā bhusāgārakaṁ paviṭṭhe subhaddo sāyanhasamayaṁ",
  "tika-s0104t0:163_8": "gāmadvāraṁ gantvā manusse āmantetvā ‘‘hatthakammamattaṁ me dethā’’ti hatthakammaṁ",
  "tika-s0104t0:163_9": "yācitvā ‘‘kiṁ bhante karomā’’ti vutte ‘‘idañcidañca gaṇhathā’’ti sabbūpakaraṇāni",
  "tika-s0104t0:163_10": "gāhāpetvā vihāre uddhanāni kāretvā ekaṁ kāḷakaṁ kāsāvaṁ nivāsetvā tādisameva pārupitvā",
  "tika-s0104t0:163_11": "‘‘idaṁ karotha, idaṁ karothā’’ti sabbarattiṁ vicārento satasahassaṁ vissajjetvā bhojjayāguñca",
  "tika-s0104t0:163_12": "madhugoḷakañca paṭiyādāpesi. Bhojjayāgu nāma bhuñjitvā pātabbayāgu, tattha sappimadhuphāṇitamacchamaṁsapupphaphalarasādi",
  "tika-s0104t0:163_13": "yaṁ kiñci khādanīyaṁ nāma atthi, taṁ sabbaṁ pavisati. Kīḷitukāmānaṁ sīsamakkhanayoggā",
  "tika-s0104t0:163_14": "hoti sugandhagandhā.",
  "tika-s0104t0:164_0": "Atha bhagavā kālasseva sarīrapaṭijagganaṁ katvā bhikkhusaṅghaparivuto piṇḍāya carituṁ",
  "tika-s0104t0:164_1": "ātumābhimukho pāyāsi. Atha tassa ārocesuṁ ‘‘bhagavā piṇḍāya gāmaṁ pavisati, tayā",
  "tika-s0104t0:164_2": "kassa yāgu paṭiyāditā’’ti. So yathānivatthapāruteheva tehi kāḷakakāsāvehi ekena hatthena",
  "tika-s0104t0:164_3": "dabbiñca kaṭacchuñca gahetvā brahmā viya dakkhiṇaṁ jāṇumaṇḍalaṁ bhūmiyaṁ patiṭṭhapetvā",
  "tika-s0104t0:164_4": "vanditvā ‘‘paṭiggaṇhātu me bhante bhagavā yāgu’’nti āha. Tato ‘‘jānantāpi tathāgatā",
  "tika-s0104t0:164_5": "pucchantī’’ti khandhake (mahāva. 304) āgatanayena bhagavā pucchitvā ca sutvā ca taṁ",
  "tika-s0104t0:164_6": "vuḍḍhapabbajitaṁ vigarahitvā tasmiṁ vatthusmiṁ akappiyasamādānasikkhāpadaṁ, khurabhaṇḍapariharaṇasikkhāpadañcāti",
  "tika-s0104t0:164_7": "dve sikkhāpadāni paññapetvā ‘‘anekakappakoṭiyo bhikkhave bhojanaṁ pariyesanteheva",
  "tika-s0104t0:164_8": "vītināmitā , idaṁ pana tumhākaṁ akappiyaṁ, adhammena uppannaṁ bhojanaṁ imaṁ paribhuñjitvā",
  "tika-s0104t0:164_9": "anekāni attabhāvasahassāni apāyesveva nibbattissanti, apetha mā gaṇhathā’’ti vatvā",
  "tika-s0104t0:164_10": "bhikkhācārābhimukho agamāsi, ekabhikkhunāpi na kiñci gahitaṁ. Subhaddo anattamano",
  "tika-s0104t0:164_11": "hutvā ‘‘ayaṁ sabbaṁ jānāmī’’ti āhiṇḍati, sace na gahetukāmo pesetvā ārocetabbaṁ assa,",
  "tika-s0104t0:164_12": "pakkāhāro nāma sabbaciraṁ tiṭṭhanto sattāhamattaṁ tiṭṭheyya, idañca mama yāvajīvaṁ",
  "tika-s0104t0:164_13": "pariyattaṁ assa, sabbaṁ tena nāsitaṁ, ahitakāmo ayaṁ mayha’’nti bhagavati āghātaṁ",
  "tika-s0104t0:164_14": "bandhitvā dasabale dharamāne kiñci vattuṁ nāsakkhi. Evaṁ kirassa ahosi ‘‘ayaṁ uccā",
  "tika-s0104t0:164_15": "kulā pabbajito mahāpuriso, sace kiñci dharantassa vakkhāmi, mamaṁyeva santajjessatī’’ti.",
  "tika-s0104t0:165_0": "Svāyaṁ ajja mahākassapattherena saddhiṁ gacchanto ‘‘parinibbuto bhagavā’’ti sutvā",
  "tika-s0104t0:165_1": "laddhassāso viya haṭṭhatuṭṭho evamāha. Thero pana taṁ sutvā hadaye pahāraṁ viya,",
  "tika-s0104t0:165_2": "matthake patitasukkhāsaniṁ viya (sukkhāsani viya dī. ni. aṭṭha. 3.232) maññi, dhammasaṁvego",
  "tika-s0104t0:165_3": "cassa uppajji ‘‘sattāhamattaparinibbuto bhagavā, ajjāpissa suvaṇṇavaṇṇaṁ sarīraṁ",
  "tika-s0104t0:165_4": "dharatiyeva, dukkhena bhagavatā ārādhitasāsane nāma evaṁ lahuṁ mahantaṁ pāpaṁ kasaṭaṁ",
  "tika-s0104t0:165_5": "kaṇṭako uppanno, alaṁ kho panesa pāpo vaḍḍhamāno aññepi evarūpe sahāye labhitvā sāsanaṁ osakkāpetu’’nti.",
  "tika-s0104t0:166_0": "Tato thero cintesi ‘‘sace kho panāhaṁ imaṁ mahallakaṁ idheva pilotikaṁ nivāsetvā",
  "tika-s0104t0:166_1": "chārikāya okirāpetvā nīharāpessāmi, manussā ‘samaṇassa gotamassa sarīre dharamāneyeva",
  "tika-s0104t0:166_2": "sāvakā vivadantī’ti amhākaṁ dosaṁ dassessanti, adhivāsemi tāva. Bhagavatā hi desitadhammo",
  "tika-s0104t0:166_3": "asaṅgahitapuppharāsisadiso, tattha yathā vātena pahaṭapupphāni yato vā tato vā gacchanti,",
  "tika-s0104t0:166_4": "evameva evarūpānaṁ vasena gacchante gacchante kāle vinaye ekaṁ dve sikkhāpadāni nassissanti,",
  "tika-s0104t0:166_5": "sutte eko dve pañhāvārā nassissanti, abhidhamme ekaṁ dve bhūmantarāni nassissanti,",
  "tika-s0104t0:166_6": "evaṁ anukkamena mūle naṭṭhe pisācasadisā bhavissāma, tasmā dhammavinayasaṅgahaṁ karissāmi,",
  "tika-s0104t0:166_7": "evaṁ sati daḷhasuttena saṅgahitapupphāni viya ayaṁ dhammavinayo niccalo bhavissati.",
  "tika-s0104t0:166_8": "Etadatthañhi bhagavā mayhaṁ tīṇi gāvutāni paccuggamanaṁ akāsi, tīhi ovādehi (saṁ.",
  "tika-s0104t0:166_9": "ni. 2.149, 150, 151) upasampadaṁ akāsi, kāyato cīvaraparivattanaṁ akāsi, ākāse pāṇiṁ",
  "tika-s0104t0:166_10": "cāletvā candopamapaṭipadaṁ kathento maññeva sakkhiṁ katvā kathesi, tikkhattuṁ sakalasāsanaratanaṁ",
  "tika-s0104t0:166_11": "paṭicchāpesi, mādise bhikkhumhi tiṭṭhamāne ayaṁ pāpo sāsane vaḍḍhiṁ mā alattha, yāva",
  "tika-s0104t0:166_12": "adhammo na dippati, dhammo na paṭibāhiyyati, avinayo na dippati, vinayo na paṭibāhiyyati,",
  "tika-s0104t0:166_13": "adhammavādino na balavanto honti, dhammavādino na dubbalā honti, avinayavādino na",
  "tika-s0104t0:166_14": "balavanto honti, vinayavādino na dubbalā honti, tāva dhammañca vinayañca saṅgāyissāmi,",
  "tika-s0104t0:166_15": "tato bhikkhū attano attano pahonakaṁ gahetvā kappiyākappiye kathessanti, athāyaṁ",
  "tika-s0104t0:166_16": "pāpo sayameva niggahaṁ pāpuṇissati, puna sīsaṁ ukkhipituṁ na sakkhissati, sāsanaṁ",
  "tika-s0104t0:166_17": "iddhañceva phīttañca bhavissatī’’ti cintetvā so ‘‘evaṁ nāma mayhaṁ cittaṁ uppanna’’nti",
  "tika-s0104t0:166_18": "kassacipi anārocetvā bhikkhusaṅghaṁ samassāsetvā atha pacchā dhātubhājanadivase dhammavinayasaṅgāyanatthaṁ",
  "tika-s0104t0:166_19": "bhikkhūnaṁ ussāhaṁ janesi. Tena vuttaṁ ‘‘āyasmā mahākassapo sattāhaparinibbute…pe…",
  "tika-s0104t0:166_20": "dhammavinayasaṅgāyanatthaṁ bhikkhūnaṁ ussāhaṁ janesī’’ti.",
  "tika-s0104t0:167_0": "Tattha alanti paṭikkhepavacanaṁ, na yuttanti attho. Āvusoti paridevante bhikkhū ālapati.",
  "tika-s0104t0:167_1": "Mā socitthāti citte uppannabalavasokena mā sokamakattha. Mā paridevitthāti vācāya",
  "tika-s0104t0:167_2": "mā vilāpamakattha. ‘‘Paridevanaṁ vilāpo’’ti hi vuttaṁ. Asocanādīnaṁ kāraṇamāha ‘‘sumuttā’’tiādinā.",
  "tika-s0104t0:167_3": "Tena mahāsamaṇenāti nissakke karaṇavacanaṁ, smāvacanassa vā nābyappadeso. ‘‘Upaddutā’’ti",
  "tika-s0104t0:167_4": "pade pana kattari tatiyāvasena sambandho. Ubhayāpekkhañhetaṁ padaṁ. Upaddutā ca homāti",
  "tika-s0104t0:167_5": "taṁkālāpekkhavattamānavacanaṁ, ‘‘tadā’’ti seso. Atītatthe vā vattamānavacanaṁ, ahumhāti",
  "tika-s0104t0:167_6": "attho. Anussaranto dhammasaṁvegavaseneva, na pana kodhādivasena. Dhammasabhāvacintāvasena",
  "tika-s0104t0:167_7": "hi pavattaṁ sahottappañāṇaṁ dhammasaṁvego. Vuttañhetaṁ –",
  "tika-s0104t0:168": "‘‘Sabbasaṅkhatadhammesu, ottappākārasaṇṭhitaṁ;",
  "tika-s0104t0:169": "Ñāṇamohitabhārānaṁ, dhammasaṁvegasaññita’’nti. (sārattha. ṭī. 1.paṭhamamahāsaṅgītikathāvaṇṇanā);",
  "tika-s0104t0:170_0": "Aññaṁ ussāhajananakāraṇaṁ dassetuṁ ‘‘īdisassā’’tiādi vuttaṁ. Tattha īdisassa ca saṅghasannipātassāti",
  "tika-s0104t0:170_1": "sattasatasahassagaṇapāmokkhattherappamukhagaṇanapathātikkantasaṅghasannipātaṁ sandhāya",
  "tika-s0104t0:170_2": "vadati. ‘‘Ṭhānaṁ kho panetaṁ vijjatī’’tiādināpi aññaṁ kāraṇaṁ dasseti. Tiṭṭhati ettha",
  "tika-s0104t0:170_3": "phalaṁ tadāyattavuttitāyāti ṭhānaṁ, hetu. Khoti avadhāraṇe. Panāti vacanālaṅkāre,",
  "tika-s0104t0:170_4": "etaṁ ṭhānaṁ vijjateva, no na vijjatīti attho. Kiṁ pana tanti āha ‘‘yaṁ pāpabhikkhū’’tiādi.",
  "tika-s0104t0:170_5": "Yanti nipātamattaṁ, kāraṇaniddeso vā, yena ṭhānena antaradhāpeyyuṁ, tadetaṁ ṭhānaṁ",
  "tika-s0104t0:170_6": "vijjatiyevāti. Pāpena lāmakena icchāvacarena samannāgatā bhikkhū pāpabhikkhū. Atīto",
  "tika-s0104t0:170_7": "satthā ettha, etassāti vā atītasatthukaṁ yathā ‘‘bahukattuko’’ti. Padhānaṁ vacanaṁ",
  "tika-s0104t0:170_8": "pāvacanaṁ. Pā-saddo cettha nipāto ‘‘pā eva vutyassā’’tiādīsu viya. Upasaggapadaṁ",
  "tika-s0104t0:170_9": "vā etaṁ, dīghaṁ katvā pana tathā vuttaṁ yathā ‘‘pāvadatī’’tipi vadanti. Pakkhanti",
  "tika-s0104t0:170_10": "alajjipakkhaṁ. ‘‘Yāva cā’’tiādinā saṅgītiyā sāsanaciraṭṭhitikabhāve kāraṇaṁ, sādhakañca",
  "tika-s0104t0:170_11": "dasseti. ‘‘Tasmā’’ti hi padamajjhāharitvā ‘‘saṅgāyeyya’’nti padena sambandhanīyaṁ.",
  "tika-s0104t0:171_0": "Tattha yāva ca dhammavinayo tiṭṭhatīti yattakaṁ kālaṁ dhammo ca vinayo ca lajjipuggalesu",
  "tika-s0104t0:171_1": "tiṭṭhati. Parinibbānamañcake nipannena bhagavatā mahāparinibbānasutte (dī. ni. 2.216)",
  "tika-s0104t0:171_2": "vuttaṁ sandhāya ‘‘vuttañheta’’ntiādimāha. Hi-saddo āgamavasena daḷhijotako. Desito",
  "tika-s0104t0:171_3": "paññattoti dhammopi desito ceva paññatto ca. Suttābhidhammasaṅgahitassa hi dhammassa",
  "tika-s0104t0:171_4": "atisajjanaṁ pabodhanaṁ desanā, tasseva pakārato ñāpanaṁ vineyyasantāne ṭhapanaṁ paññāpanaṁ.",
  "tika-s0104t0:171_5": "Vinayopi desito ceva paññatto ca. Vinayatantisaṅgahitassa hi atthassa atisajjanaṁ",
  "tika-s0104t0:171_6": "pabodhanaṁ desanā, tasseva pakārato ñāpanaṁ asaṅkarato ṭhapanaṁ paññāpanaṁ, tasmā",
  "tika-s0104t0:171_7": "kammadvayampi kiriyādvayena sambajjhanaṁ yujjatīti veditabbaṁ.",
  "tika-s0104t0:172_0": "Soti so dhammo ca vinayo ca. Mamaccayenāti mama accayakāle. ‘‘Bhummatthe karaṇaniddeso’’ti",
  "tika-s0104t0:172_1": "hi akkharacintakā vadanti. Hetvatthe vā karaṇavacanaṁ, mama accayahetu tumhākaṁ satthā",
  "tika-s0104t0:172_2": "nāma bhavissatīti attho. Vuttañhi mahāparinibbānasuttavaṇṇanāyaṁ ‘‘mayi parinibbute",
  "tika-s0104t0:172_3": "tumhākaṁ satthukiccaṁ sādhessatī’’ti (dī. ni. aṭṭha. 2.216). Lakkhaṇavacanañhettha",
  "tika-s0104t0:172_4": "hetvatthasādhakaṁ yathā ‘‘nette ujuṁ gate satī’’ti (a. ni. 4.70; netti. 10.90, 93).",
  "tika-s0104t0:172_5": "Idaṁ vuttaṁ hoti – mayā vo ṭhiteneva ‘‘idaṁ lahukaṁ, idaṁ garukaṁ, idaṁ satekicchaṁ,",
  "tika-s0104t0:172_6": "idaṁ atekicchaṁ, idaṁ lokavajjaṁ, idaṁ paṇṇattivajjaṁ, ayaṁ āpatti puggalassa santike",
  "tika-s0104t0:172_7": "vuṭṭhāti, ayaṁ gaṇassa, ayaṁ saṅghassa santike vuṭṭhātī’’ti sattannaṁ āpattikkhandhānaṁ",
  "tika-s0104t0:172_8": "avītikkamanīyatāvasena otiṇṇavatthusmiṁ sakhandhakaparivāro ubhatovibhaṅgo mahāvinayo",
  "tika-s0104t0:172_9": "nāma desito, taṁ sakalampi vinayapiṭakaṁ mayi parinibbute tumhākaṁ satthukiccaṁ sādhessati",
  "tika-s0104t0:172_10": "‘‘idaṁ vo kattabbaṁ, idaṁ vo na kattabba’’nti kattabbākattabbassa vibhāgena anusāsanato.",
  "tika-s0104t0:172_11": "Ṭhiteneva ca mayā ‘‘ime cattāro satipaṭṭhānā, cattāro sammappadhānā, cattāro iddhipādā,",
  "tika-s0104t0:172_12": "pañcindriyāni, pañca balāni, satta bojjhaṅgā, ariyo aṭṭhaṅgiko maggo’’ti tena tena",
  "tika-s0104t0:172_13": "vineyyānaṁ ajjhāsayānurūpena pakārena ime sattatiṁsa bodhipakkhiyadhamme vibhajitvā",
  "tika-s0104t0:172_14": "vibhajitvā suttantapiṭakaṁ desitaṁ, taṁ sakalampi suttantapiṭakaṁ mayi parinibbute",
  "tika-s0104t0:172_15": "tumhākaṁ satthukiccaṁ sādhessati taṁtaṁcariyānurūpaṁ sammāpaṭipattiyā anusāsanato,",
  "tika-s0104t0:172_16": "ṭhiteneva ca mayā ‘‘ime pañcakkhandhā (dī. ni. aṭṭha. 2.216), dvādasāyatanāni, aṭṭhārasa",
  "tika-s0104t0:172_17": "dhātuyo, cattāri saccāni, bāvīsatindriyāni, nava hetū, cattāro āhārā, satta phassā,",
  "tika-s0104t0:172_18": "satta vedanā, satta saññā, satta cetanā, satta cittāni. Tatrāpi ettakā dhammā kāmāvacarā,",
  "tika-s0104t0:172_19": "ettakā rūpāvacarā, ettakā arūpāvacarā, ettakā pariyāpannā, ettakā apariyāpannā, ettakā",
  "tika-s0104t0:172_20": "lokiyā, ettakā lokuttarā’’ti ime dhamme vibhajitvā vibhajitvā abhidhammapiṭakaṁ desitaṁ,",
  "tika-s0104t0:172_21": "taṁ sakalampi abhidhammapiṭakaṁ mayi parinibbute tumhākaṁ satthukiccaṁ sādhessati",
  "tika-s0104t0:172_22": "khandhādivibhāgena ñāyamānaṁ catusaccasambodhāvahattā. Iti sabbampetaṁ abhisambodhito",
  "tika-s0104t0:172_23": "yāva parinibbānā pañcacattālīsa vassāni bhāsitaṁ lapitaṁ ‘‘tīṇi piṭakāni, pañca nikāyā,",
  "tika-s0104t0:172_24": "navaṅgāni, caturāsīti dhammakkhandhasahassānī’’ti evaṁ mahappabhedaṁ hoti. Imāni",
  "tika-s0104t0:172_25": "caturāsīti dhammakkhandhasahassāni tiṭṭhanti, ahaṁ ekova parinibbāyissāmi, ahañca",
  "tika-s0104t0:172_26": "panidāni ekova ovadāmi anusāsāmi, mayi parinibbute imāni caturāsīti buddhasahassāni",
  "tika-s0104t0:172_27": "tumhe ovadissanti anusāsissanti ovādānusāsanakiccassa nipphādanatoti.",
  "tika-s0104t0:173_0": "Sāsananti pariyattipaṭipattipaṭivedhavasena tividhampi sāsanaṁ, nippariyāyato pana",
  "tika-s0104t0:173_1": "sattatiṁsa bodhipakkhiyadhammā. Addhānaṁ gamitumalanti addhaniyaṁ, addhānagāmi addhānakkhamanti",
  "tika-s0104t0:173_2": "attho. Ciraṁ ṭhiti etassāti ciraṭṭhitikaṁ. Idaṁ vuttaṁ hoti – yena pakārena idaṁ",
  "tika-s0104t0:173_3": "sāsanaṁ addhaniyaṁ, tatoyeva ca ciraṭṭhitikaṁ bhaveyya, tena pakārena dhammañca vinayañca",
  "tika-s0104t0:173_4": "yadi panāhaṁ saṅgāyeyyaṁ, sādhu vatāti.",
  "tika-s0104t0:174_0": "Idāni sammāsambuddhena attano kataṁ anuggahavisesaṁ samanussaritvā cintanākārampi",
  "tika-s0104t0:174_1": "dassento ‘‘yañcāhaṁ bhagavatā’’tiādimāha. Tattha ‘‘yañcāha’’nti etassa ‘‘anuggahito,",
  "tika-s0104t0:174_2": "pasaṁsito’’ti etehi sambandho. Yanti yasmā, kiriyāparāmasanaṁ vā etaṁ, tena ‘‘anuggahito,",
  "tika-s0104t0:174_3": "pasaṁsito’’ti ettha anuggahaṇaṁ, pasaṁsanañca parāmasati. ‘‘Dhāressasī’’tiādikaṁ",
  "tika-s0104t0:174_4": "pana vacanaṁ bhagavā aññatarasmiṁ rukkhamūle mahākassapattherena paññattasaṅghāṭiyaṁ",
  "tika-s0104t0:174_5": "nisinno taṁ saṅghāṭiṁ padumapupphavaṇṇena pāṇinā antantena parāmasanto āha. Vuttañhetaṁ",
  "tika-s0104t0:174_6": "kassapasaṁyutte (saṁ. ni. 2.154) mahākassapatthereneva ānandattheraṁ āmantetvā kathentena –",
  "tika-s0104t0:175_0": "‘‘Atha kho āvuso bhagavā maggā okkamma yena aññataraṁ rukkhamūlaṁ tenupasaṅkami,",
  "tika-s0104t0:175_1": "atha khvāhaṁ āvuso paṭapilotikānaṁ saṅghāṭiṁ catugguṇaṁ paññapetvā bhagavantaṁ etadavocaṁ",
  "tika-s0104t0:175_2": "‘idha bhante bhagavā nisīdatu, yaṁ mamassa dīgharattaṁ hitāya sukhāyā’ti . Nisīdi",
  "tika-s0104t0:175_3": "kho āvuso bhagavā paññatte āsane, nisajja kho maṁ āvuso bhagavā etadavoca ‘mudukā",
  "tika-s0104t0:175_4": "kho tyāyaṁ kassapa paṭapilotikānaṁ saṅghāṭī’ti. Paṭiggaṇhātu me bhante bhagavā paṭapilotikānaṁ",
  "tika-s0104t0:175_5": "saṅghāṭiṁ anukampaṁ upādāyāti. Dhāressasi pana me tvaṁ kassapa sāṇāni paṁsukūlāni",
  "tika-s0104t0:175_6": "nibbasanānīti. Dhāressāmahaṁ bhante bhagavato sāṇāni paṁsukūlāni nibbasanānīti. So",
  "tika-s0104t0:175_7": "khvāhaṁ āvuso paṭapilotikānaṁ saṅghāṭiṁ bhagavato pādāsiṁ, ahaṁ pana bhagavato sāṇāni",
  "tika-s0104t0:175_8": "paṁsukūlāni nibbasanāni paṭipajji’’nti (saṁ. ni. 2.154).",
  "tika-s0104t0:176_0": "Tattha mudukā kho tyāyanti mudukā kho te ayaṁ. Kasmā pana bhagavā evamāhāti? Therena",
  "tika-s0104t0:176_1": "saha cīvaraṁ parivattetukāmatāya. Kasmā parivattetukāmo jātoti? Theraṁ attano ṭhāne",
  "tika-s0104t0:176_2": "ṭhapetukāmatāya. Kiṁ sāriputtamoggallānā natthīti? Atthi, evaṁ panassa ahosi ‘‘ime",
  "tika-s0104t0:176_3": "na ciraṁ ṭhassanti, ‘kassapo pana vīsavassasatāyuko, so mayi parinibbute sattapaṇṇiguhāyaṁ",
  "tika-s0104t0:176_4": "vasitvā dhammavinayasaṅgahaṁ katvā mama sāsanaṁ pañcavassasahassaparimāṇakālaṁ pavattanakaṁ",
  "tika-s0104t0:176_5": "karissatī’’ti attano naṁ ṭhāne ṭhapesi, evaṁ bhikkhū kassapassa sussusitabbaṁ maññissantī’’ti",
  "tika-s0104t0:176_6": "tasmā evamāha. Thero pana yasmā cīvarassa vā pattassa vā vaṇṇe kathite ‘‘imaṁ tumhe",
  "tika-s0104t0:176_7": "gaṇhathā’’ti vacanaṁ cārittameva, tasmā ‘‘paṭiggaṇhātu me bhante bhagavā’’ti āha.",
  "tika-s0104t0:177_0": "Dhāressasipana me tvaṁ kassapāti kassapa tvaṁ imāni paribhogajiṇṇāni paṁsukūlāni",
  "tika-s0104t0:177_1": "pārupituṁ sakkhissasīti vadati. Tañca kho na kāyabalaṁ sandhāya, paṭipattipūraṇaṁ",
  "tika-s0104t0:177_2": "pana sandhāya evamāha. Ayañhettha adhippāyo – ahaṁ imaṁ cīvaraṁ puṇṇaṁ nāma dāsiṁ",
  "tika-s0104t0:177_3": "pārupitvā āmakasusāne chaḍḍitaṁ susānaṁ pavisitvā tumbamattehi pāṇakehi samparikiṇṇaṁ",
  "tika-s0104t0:177_4": "te pāṇake vidhunitvā mahāariyavaṁse ṭhatvā aggahesiṁ, tassa me imaṁ cīvaraṁ gahitadivase",
  "tika-s0104t0:177_5": "dasasahassacakkavāḷe mahāpathavī mahāviravaṁ viravamānā kampittha, ākāsaṁ taṭataṭāyi,",
  "tika-s0104t0:177_6": "cakkavāḷe devatā sādhukāraṁ adaṁsu, imaṁ cīvaraṁ gaṇhantena bhikkhunā jātipaṁsukūlikena",
  "tika-s0104t0:177_7": "jātiāraññikena jātiekāsanikena jātisapadānacārikena bhavituṁ vaṭṭati, tvaṁ imassa",
  "tika-s0104t0:177_8": "cīvarassa anucchavikaṁ kātuṁ sakkhissasīti. Theropi attanā pañcannaṁ hatthīnaṁ balaṁ",
  "tika-s0104t0:177_9": "dhāreti, so taṁ atakkayitvā ‘‘ahametaṁ paṭipattiṁ pūressāmī’’ti ussāhena sugatacīvarassa",
  "tika-s0104t0:177_10": "anucchavikaṁ kātukāmo ‘‘dhāressāmahaṁ bhante’’ti āha. Paṭipajjinti paṭipannosiṁ.",
  "tika-s0104t0:177_11": "Evaṁ pana cīvaraparivattanaṁ katvā therena pārupitacīvaraṁ bhagavā pārupi, satthu",
  "tika-s0104t0:177_12": "cīvaraṁ thero. Tasmiṁ samaye mahāpathavī udakapariyantaṁ katvā unnadantī kampittha.",
  "tika-s0104t0:178_0": "Sāṇāni paṁsukūlānīti matakaḷevaraṁ pariveṭhetvā chaḍḍitāni tumbamatte kimī papphoṭetvā",
  "tika-s0104t0:178_1": "gahitāni sāṇavākamayāni paṁsukūlacīvarāni. Nibbasanānīti niṭṭhitavasanakiccāni, paribhogajiṇṇānīti",
  "tika-s0104t0:178_2": "attho. Ettha ca kiñcāpi ekameva taṁ cīvaraṁ, anekāvayavattā pana bahuvacanaṁ katanti",
  "tika-s0104t0:178_3": "majjhimagaṇṭhipade vuttaṁ. Cīvare sādhāraṇaparibhogenāti ettha attanā sādhāraṇaparibhogenāti",
  "tika-s0104t0:178_4": "atthassa viññāyamānattā, viññāyamānatthassa ca saddassa payoge kāmācārattā ‘‘attanā’’ti",
  "tika-s0104t0:178_5": "na vuttaṁ. ‘‘Dhāressasi pana me tvaṁ kassapa sāṇāni paṁsukūlānī’’ti (saṁ. ni. 2.154)",
  "tika-s0104t0:178_6": "hi vuttattā ‘‘attanāva sādhāraṇaparibhogenā’’ti viññāyati, nāññena. Na hi kevalaṁ",
  "tika-s0104t0:178_7": "saddatoyeva sabbattha atthanicchayo, atthapakaraṇādināpi yebhuyyena atthassa niyamitattā.",
  "tika-s0104t0:178_8": "Ācariyadhammapālattherena panettha evaṁ vuttaṁ ‘‘cīvare sādhāraṇaparibhogenāti ettha",
  "tika-s0104t0:178_9": "‘attanā samasamaṭṭhapanenā’ti idha vuttaṁ attanā – saddamānetvā ‘cīvare attanā sādhāraṇaparibhogenā’ti yojetabbaṁ.",
  "tika-s0104t0:179": "Yassa yena hi sambandho, dūraṭṭhampi ca tassa taṁ;",
  "tika-s0104t0:180": "Atthato hyasamānānaṁ, āsannattamakāraṇanti.",
  "tika-s0104t0:181_0": "Atha vā bhagavatā cīvare sādhāraṇaparibhogena bhagavatā anuggahitoti yojanīyaṁ. Ekassāpi",
  "tika-s0104t0:181_1": "hi karaṇaniddesassa sahādiyogakattutthajotakattasambhavato’’ti. Samānaṁ dhāraṇametassāti",
  "tika-s0104t0:181_2": "sādhāraṇo, tādiso paribhogoti sādhāraṇaparibhogo, tena. Sādhāraṇaparibhogena ca samasamaṭṭhapanena",
  "tika-s0104t0:181_3": "ca anuggahitoti sambandho.",
  "tika-s0104t0:182": "Idāni –",
  "tika-s0104t0:183_0": "‘‘Ahaṁ bhikkhave, yāvade ākaṅkhāmi vivicceva kāmehi vivicca akusalehi dhammehi savitakkaṁ",
  "tika-s0104t0:183_1": "savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi, kassapopi bhikkhave",
  "tika-s0104t0:183_2": "yāvade ākaṅkhati vivicceva kāmehi vivicca akusalehi dhammehi savitakkaṁ savicāraṁ",
  "tika-s0104t0:183_3": "vivekajaṁ pītisukhaṁ paṭhamaṁ jhānaṁ upasampajja viharatī’’tiādinā (saṁ. ni. 2.152) –",
  "tika-s0104t0:184_0": "Navānupubbavihārachaḷabhiññāpabhede uttarimanussadhamme attanā samasamaṭṭhapanatthāya",
  "tika-s0104t0:184_1": "bhagavatā vuttaṁ kassapasaṁyutte (saṁ. ni. 2.151) āgataṁ pāḷimimaṁ peyyālamukhena,",
  "tika-s0104t0:184_2": "ādiggahaṇena ca saṅkhipitvā dassento āha ‘‘ahaṁ bhikkhave’’tiādi.",
  "tika-s0104t0:185_0": "Tattha yāvadeti yāvadeva, yattakaṁ kālaṁ ākaṅkhāmi, tattakaṁ kālaṁ viharāmīti attho.",
  "tika-s0104t0:185_1": "Tatoyeva hi majjhimagaṇṭhipade, cūḷagaṇṭhipade ca ‘‘yāvadeti yāvadevāti vuttaṁ hotī’’ti",
  "tika-s0104t0:185_2": "likhitaṁ. Saṁyuttaṭṭhakathāyampi ‘‘yāvade ākaṅkhāmīti yāvadeva icchāmī’’ti (saṁ.",
  "tika-s0104t0:185_3": "ni. aṭṭha. 1.2.152) attho vutto. Tathā hi tattha līnatthapakāsaniyaṁ ācariyadhammapālattherena",
  "tika-s0104t0:185_4": "‘‘yāvadevāti iminā samānatthaṁ ‘yāvade’ti idaṁ pada’’nti vuttaṁ. Potthakesu pana",
  "tika-s0104t0:185_5": "katthaci ‘‘yāvadevā’’ti ayameva pāṭho dissati. Api ca yāvadeti yattakaṁ samāpattivihāraṁ",
  "tika-s0104t0:185_6": "viharituṁ ākaṅkhāmi, tattakaṁ samāpattivihāraṁ viharāmīti samāpattiṭṭhāne, yattakaṁ",
  "tika-s0104t0:185_7": "abhiññāvohāraṁ voharituṁ ākaṅkhāmi, tattakaṁ abhiññāvohāraṁ voharāmīti abhiññāṭhāne",
  "tika-s0104t0:185_8": "ca saha pāṭhasesena attho veditabbo. Ācariyadhammapālattherenāpi tadevatthaṁ yathālābhanayena",
  "tika-s0104t0:185_9": "dassetuṁ ‘‘yattake samāpattivihāre, abhiññāvohāre vā ākaṅkhanto vihārāmi ceva voharāmi",
  "tika-s0104t0:185_10": "ca, tathā kassapopīti attho’’ti vuttaṁ. Apare pana ‘‘yāvadeti ‘yaṁ paṭhamajjhānaṁ",
  "tika-s0104t0:185_11": "ākaṅkhāmi, taṁ paṭhamajjhānaṁ upasampajja vihārāmī’tiādinā samāpattiṭṭhāne, iddhividhābhiññāṭhāne",
  "tika-s0104t0:185_12": "ca ajjhāharitassa ta-saddassa kammavasena ‘yaṁ dibbasotaṁ ākaṅkhāmi, tena dibbasotena",
  "tika-s0104t0:185_13": "sadde suṇāmī’tiādinā sesābhiññāṭhāne karaṇavasena yojanā vattabbā’’ti vadanti. Vivicceva",
  "tika-s0104t0:185_14": "kāmehīti ettha eva-saddo niyamattho, ubhayattha yojetabbo. Yamettha vattabbaṁ, tadupari āvi bhavissati.",
  "tika-s0104t0:186_0": "Navānupubbavihārachaḷabhiññāppabhedeti ettha navānupubbavihārā nāma anupaṭipāṭiyā",
  "tika-s0104t0:186_1": "samāpajjitabbattā evaṁsaññitā nirodhasamāpattiyā saha aṭṭha samāpattiyo. Chaḷabhiññā",
  "tika-s0104t0:186_2": "nāma āsavakkhayañāṇena saha pañcābhiññāyo. Katthaci potthake cettha ādisaddo dissati.",
  "tika-s0104t0:186_3": "So anadhippeto yathāvuttāya pāḷiyā gahetabbassa atthassa anavasesattā. Manussesu,",
  "tika-s0104t0:186_4": "manussānaṁ vā uttaribhūtānaṁ, uttarīnaṁ vā manussānaṁ jhāyīnañceva ariyānañca dhammoti",
  "tika-s0104t0:186_5": "uttarimanussadhammo, manussadhammā vā uttarīti uttarimanussadhammo. Dasa kusalakammapathā",
  "tika-s0104t0:186_6": "cettha vinā bhāvanāmanasikārena pakatiyāva manussehi nibbattetabbato, manussattabhāvāvahanato",
  "tika-s0104t0:186_7": "ca manussadhammo nāma, tato uttari pana jhānādi uttarimanussadhammoti veditabbo.",
  "tika-s0104t0:186_8": "Samasamaṭṭhapanenāti ‘‘ahaṁ yattakaṁ kālaṁ, yattake vā samāpattivihāre, yattakā abhiññāyo",
  "tika-s0104t0:186_9": "ca vaḷañjemi , tathā kassapopī’’ti evaṁ samasamaṁ katvā ṭhapanena. Anekaṭṭhānesu",
  "tika-s0104t0:186_10": "ṭhapanaṁ, kassacipi uttarimanussadhammassa asesabhāvena ekantasamaṭṭhapanaṁ vā sandhāya",
  "tika-s0104t0:186_11": "‘‘samasamaṭṭhapanenā’’ti vuttaṁ, idañca navānupubbavihārachaḷabhiññābhāvasāmaññena",
  "tika-s0104t0:186_12": "pasaṁsāmattanti daṭṭhabbaṁ. Na hi āyasmā mahākassapo bhagavā viya devasikaṁ catuvīsatikoṭisatasahassasaṅkhyā",
  "tika-s0104t0:186_13": "samāpattiyo samāpajjati, yamakapāṭihāriyādivasena ca abhiññāyo vaḷañjetīti. Ettha",
  "tika-s0104t0:186_14": "ca uttarimanussadhamme attanā samasamaṭṭhapanenā’’ti idaṁ nidassanamattanti veditabbaṁ. Tathā hi –",
  "tika-s0104t0:187": "‘‘Ovada kassapa bhikkhū, karohi kassapa bhikkhūnaṁ dhammiṁ kathaṁ, ahaṁ vā kassapa bhikkhū ovadeyyaṁ, tvaṁ vā. Ahaṁ vā kassapa bhikkhūnaṁ dhammiṁ kathaṁ kareyyaṁ, tvaṁ vā’’ti –",
  "tika-s0104t0:188": "Evampi attanā samasamaṭṭhapanamakāsiyevāti.",
  "tika-s0104t0:189_0": "Tathāti rūpūpasaṁhāro yathā anuggahito, tathā pasaṁsitoti. Ākāse pāṇiṁ cāletvāti",
  "tika-s0104t0:189_1": "bhagavatā attanoyeva pāṇiṁ ākāse cāletvā kulesu alaggacittatāya ceva karaṇabhūtāya",
  "tika-s0104t0:189_2": "pasaṁsitoti sambandho. Alaggacittatāyāti vā ādhāre bhummaṁ, ākāse pāṇiṁ cāletvā kulūpakassa",
  "tika-s0104t0:189_3": "bhikkhuno alaggacittatāya kulesu alagganacittena bhavituṁ yuttatāya ceva maññeva",
  "tika-s0104t0:189_4": "sakkhiṁ katvā pasaṁsitoti attho. Yathāha –",
  "tika-s0104t0:190_0": "‘‘Atha kho bhagavā ākāse pāṇiṁ cālesi seyyathāpi bhikkhave, ayaṁ ākāse pāṇi na sajjati",
  "tika-s0104t0:190_1": "na gayhati na bajjhati, evameva kho bhikkhave yassa kassaci bhikkhuno kulāni upasaṅkamato",
  "tika-s0104t0:190_2": "kulesu cittaṁ na sajjati na gayhati na bajjhati ‘labhantu lābhakāmā, puññakāmā karontu",
  "tika-s0104t0:190_3": "puññānī’ti. Yathā sakena lābhena attamano hoti sumano, evaṁ paresaṁ lābhena attamano",
  "tika-s0104t0:190_4": "hoti sumano. Evarūpo kho bhikkhave bhikkhu arahati kulāni upasaṅkamituṁ. Kassapassa",
  "tika-s0104t0:190_5": "bhikkhave kulāni upasaṅkamato kulesu cittaṁ na sajjati na gayhati na bajjhati ‘labhantu",
  "tika-s0104t0:190_6": "lābhakāmā, puññakāmā karontu puññānī’ti. Yathā sakena lābhena attamano hoti sumano,",
  "tika-s0104t0:190_7": "evaṁ paresaṁ lābhena attamano hoti sumano’’ti (saṁ. ni. 2.146).",
  "tika-s0104t0:191_0": "Tattha ākāse pāṇiṁ cālesīti nīle gaganantare yamakavijjukaṁ sañcālayamāno viya heṭṭhābhāge",
  "tika-s0104t0:191_1": ", uparibhāge, ubhato ca passesu pāṇiṁ sañcālesi, idañca pana tepiṭake buddhavacane",
  "tika-s0104t0:191_2": "asambhinnapadaṁ nāma. Attamanoti sakamano, na domanassena pacchinditvā gahitamano.",
  "tika-s0104t0:191_3": "Sumanoti tuṭṭhamano, idāni yo hīnādhimuttiko micchāpaṭipanno evaṁ vadeyya ‘‘sammāsambuddho",
  "tika-s0104t0:191_4": "‘alaggacittatāya ākāse cālitapāṇūpamā kulāni upasaṅkamathā’ti vadanto aṭṭhāne ṭhapeti,",
  "tika-s0104t0:191_5": "asayhabhāraṁ āropeti, yaṁ na sakkā kātuṁ, taṁ kārehī’’ti, tassa vādapathaṁ pacchinditvā",
  "tika-s0104t0:191_6": "‘‘sakkā ca kho evaṁ kātuṁ, atthi evarūpo bhikkhū’’ti āyasmantaṁ mahākassapattherameva",
  "tika-s0104t0:191_7": "sakkhiṁ katvā dassento ‘‘kassapassa bhikkhave’’tiādimāha.",
  "tika-s0104t0:192_0": "Aññampi pasaṁsanamāha ‘‘candopamapaṭipadāya cā’’ti, candapaṭibhāgāya paṭipadāya ca",
  "tika-s0104t0:192_1": "karaṇabhūtāya pasaṁsito, tassaṁ vā ādhārabhūtāya maññeva sakkhiṁ katvā pasaṁsitoti attho. Yathāha –",
  "tika-s0104t0:193_0": "‘‘Candūpamā bhikkhave kulāni upasaṅkamatha apakasseva kāyaṁ, apakassa cittaṁ niccanavakā",
  "tika-s0104t0:193_1": "kulesu appagabbhā. Seyyathāpi bhikkhave puriso jarudapānaṁ vā olokeyya pabbatavisamaṁ",
  "tika-s0104t0:193_2": "vā nadīviduggaṁ vā apakasseva kāyaṁ, apakassa cittaṁ, evameva kho bhikkhave candūpamā",
  "tika-s0104t0:193_3": "kulāni upasaṅkamatha apakasseva kāyaṁ, apakassa cittaṁ niccanavakā kulesu appagabbhā.",
  "tika-s0104t0:193_4": "Kassapo bhikkhave candūpamo kulāni upasaṅkamati apakasseva kāyaṁ, apakassa cittaṁ",
  "tika-s0104t0:193_5": "niccanavako kulesu appagabbho’’ti (saṁ. ni. 2.146).",
  "tika-s0104t0:194_0": "Tattha candūpamāti candasadisā hutvā. Kiṁ parimaṇḍalatāya sadisāti? No, apica kho",
  "tika-s0104t0:194_1": "yathā cando gaganatalaṁ pakkhandamāno na kenaci saddhiṁ santhavaṁ vā sinehaṁ vā ālayaṁ",
  "tika-s0104t0:194_2": "vā nikantiṁ vā patthanaṁ vā pariyuṭṭhānaṁ vā karoti, na ca na hoti mahājanassa piyo",
  "tika-s0104t0:194_3": "manāpo, tumhepi evaṁ kenaci saddhiṁ santhavādīnaṁ akaraṇena bahujanassa piyā manāpā",
  "tika-s0104t0:194_4": "candūpamā hutvā khattiyakulādīni cattāri kulāni upasaṅkamathāti attho. Apica yathā",
  "tika-s0104t0:194_5": "cando andhakāraṁ vidhamati, ālokaṁ pharati, evaṁ kilesandhakāravidhamanena, ñāṇālokapharaṇena",
  "tika-s0104t0:194_6": "ca candūpamā hutvāti evamādīhipi nayehi attho daṭṭhabbo.",
  "tika-s0104t0:195_0": "Apakasseva kāyaṁ, apakassa cittanti teneva santhavādīnamakaraṇena kāyañca cittañca",
  "tika-s0104t0:195_1": "apakassitvā, akaḍḍhitvā apanetvāti attho. Niccanavakāti niccaṁ navikāva, āgantukasadisā",
  "tika-s0104t0:195_2": "eva hutvāti attho. Āgantuko hi paṭipāṭiyā sampattagehaṁ pavisitvā sace naṁ gharasāmikā",
  "tika-s0104t0:195_3": "disvā ‘‘amhākaṁ puttabhātaropi vippavāsagatā evaṁ vicariṁsū’’ti anukampamānā nisīdāpetvā",
  "tika-s0104t0:195_4": "bhojenti, bhuttamattoyeva ‘‘tumhākaṁ bhājanaṁ gaṇhathā’’ti uṭṭhāya pakkamati, na",
  "tika-s0104t0:195_5": "tehi saddhiṁ santhavaṁ vā karoti, kiccakaraṇīyāni vā saṁvidahati, evaṁ tumhepi paṭipāṭiyā",
  "tika-s0104t0:195_6": "sampattagharaṁ pavisitvā yaṁ iriyāpathesu pasannā manussā denti, taṁ gahetvā pacchinnasanthavā",
  "tika-s0104t0:195_7": "tesaṁ kiccakaraṇīye abyāvaṭā hutvā nikkhamathāti dīpeti. Appagabbhāti na pagabbhā,",
  "tika-s0104t0:195_8": "aṭṭhaṭṭhānena kāyapāgabbhiyena, catuṭṭhānena vacīpāgabbhiyena, anekaṭṭhānena manopāgabbhiyena",
  "tika-s0104t0:195_9": "ca virahitā kulāni upasaṅkamathāti attho.",
  "tika-s0104t0:196_0": "Jarudapānanti jiṇṇakūpaṁ. Pabbatavisamanti pabbate visamaṁ papātaṭṭhānaṁ. Nadīvidugganti",
  "tika-s0104t0:196_1": "nadiyā viduggaṁ chinnataṭaṭṭhānaṁ. Evameva khoti ettha idaṁ opammasaṁsandanaṁ – jarudapānādayo",
  "tika-s0104t0:196_2": "viya hi cattāri kulāni, olokanapuriso viya bhikkhu, yathā pana anapakaṭṭhakāyacitto",
  "tika-s0104t0:196_3": "tāni olokento puriso tattha patati, evaṁ arakkhitehi kāyādīhi kulāni upasaṅkamanto",
  "tika-s0104t0:196_4": "bhikkhu kulesu bajjhati, tato nānappakāraṁ sīlapādabhañjanādikaṁ anatthaṁ pāpuṇāti.",
  "tika-s0104t0:196_5": "Yathā pana apakaṭṭhakāyacitto puriso tattha na patati, evaṁ rakkhiteneva kāyena,",
  "tika-s0104t0:196_6": "rakkhitāya vācāya, rakkhitehi cittehi, sūpaṭṭhitāya satiyā apakaṭṭhakāyacitto hutvā",
  "tika-s0104t0:196_7": "kulāni upasaṅkamanto bhikkhu kulesu na bajjhati, athassa sīlasaddhāsamādhipaññāsaṅkhātāni",
  "tika-s0104t0:196_8": "pādahatthakucchisīsāni na bhañjanti, rāgakaṇṭakādayo na vijjhanti, sukhito yenakāmaṁ",
  "tika-s0104t0:196_9": "agatapubbaṁ nibbānadisaṁ gacchati, evarūpo ayaṁ mahākassapoti hīnādhimuttikassa micchāpaṭipannassa",
  "tika-s0104t0:196_10": "vādapathapacchindanatthaṁ mahākassapattheraṁ eva sakkhiṁ katvā dassento ‘‘kassapo",
  "tika-s0104t0:196_11": "bhikkhave’’tiādimāhāti. Evampettha atthamicchantialaggacittatāsaṅkhātāya candopamapaṭipadāya",
  "tika-s0104t0:196_12": "karaṇabhūtāya pasaṁsito, tassaṁ vā ādhārabhūtāya maññeva sakkhiṁ katvā pasaṁsitoti,",
  "tika-s0104t0:196_13": "evaṁ sati ceva-saddo, ca-saddo ca na payujjitabbo dvinnaṁ padānaṁ tulyādhikaraṇattā,",
  "tika-s0104t0:196_14": "ayameva attho pāṭho ca yuttataro viya dissati parinibbānasuttavaṇṇanāyaṁ ‘‘ākāse",
  "tika-s0104t0:196_15": "pāṇiṁ cāletvā candūpamaṁ paṭipadaṁ kathento maṁ kāyasakkhiṁ katvā kathesī’’ti (dī.",
  "tika-s0104t0:196_16": "ni. aṭṭha. 2.232) vuttattāti.",
  "tika-s0104t0:197_0": "Tassakimaññaṁ āṇaṇyaṁ bhavissati, aññatra dhammavinayasaṅgāyanāti adhippāyo. Tattha",
  "tika-s0104t0:197_1": "tassāti yaṁ-saddassa kāraṇanidassane ‘‘tasmā’’ti ajjhāharitvā tassa meti attho, kiriyāparāmasane",
  "tika-s0104t0:197_2": "pana tassa anuggahaṇassa, pasaṁsanassa cāti. Potthakesupi katthaci ‘‘tassa me’’ti",
  "tika-s0104t0:197_3": "pāṭho dissati, evaṁ sati kiriyāparāmasane ‘‘tassā’’ti aparaṁ padamajjhāharitabbaṁ.",
  "tika-s0104t0:197_4": "Natthi iṇaṁ yassāti aṇaṇo, tassa bhāvo āṇaṇyaṁ. Dhammavinayasaṅgāyanaṁ ṭhapetvā aññaṁ",
  "tika-s0104t0:197_5": "kiṁ nāma tassa iṇavirahitattaṁ bhavissati, na bhavissati evāti attho. ‘‘Nanu maṁ",
  "tika-s0104t0:197_6": "bhagavā’’tiādinā vuttamevatthaṁ upamāvasena vibhāveti. Sakakavacaissariyānuppadānenāti",
  "tika-s0104t0:197_7": "ettha kavaco nāma uracchado, yena uro chādīyate, tassa ca cīvaranidassanena gahaṇaṁ,",
  "tika-s0104t0:197_8": "issariyassa pana abhiññāsamāpattinidassanenāti daṭṭhabbaṁ. Kulavaṁsappatiṭṭhāpakanti",
  "tika-s0104t0:197_9": "kulavaṁsassa kulapaveṇiyā patiṭṭhāpakaṁ. ‘‘Me’’ti padassa niccasāpekkhattā saddhammavaṁsappatiṭṭhāpakoti",
  "tika-s0104t0:197_10": "samāso. Idaṁ vuttaṁ hoti – sattusaṅghanimmaddanena attano kulavaṁsappatiṭṭhāpanatthaṁ",
  "tika-s0104t0:197_11": "sakakavacaissariyānuppadānena kulavaṁsappatiṭṭhāpakaṁ puttaṁ rājā viya bhagavāpi",
  "tika-s0104t0:197_12": "maṁ dīghadassī ‘‘saddhammavaṁsappatiṭṭhāpako me ayaṁ bhavissatī’’ti mantvā sāsanapaccatthikagaṇanimmaddanena",
  "tika-s0104t0:197_13": "saddhammavaṁsappatiṭṭhāpanatthaṁ cīvaradānasamasamaṭṭhapanasaṅkhātena iminā asādhāraṇānuggahena",
  "tika-s0104t0:197_14": "anuggahesi nanu, imāya ca uḷārāya pasaṁsāya pasaṁsi nanūti. Iti cintayantoti ettha",
  "tika-s0104t0:197_15": "itisaddena ‘‘antaradhāpeyyuṁ, saṅgāyeyyaṁ, kimaññaṁ āṇaṇyaṁ bhavissatī’’ti vacanapubbaṅgamaṁ,",
  "tika-s0104t0:197_16": "‘‘ṭhānaṁ kho panetaṁ vijjatī’’tiādi vākyattayaṁ nidasseti.",
  "tika-s0104t0:198_0": "Idāni yathāvuttamatthaṁ saṅgītikkhandhakapāḷiyā sādhento āha ‘‘yathāhā’’tiādi. Tattha",
  "tika-s0104t0:198_1": "yathāhāti kiṁ āha, mayā vuttassa atthassa sādhakaṁ kiṁ āhāti vuttaṁ hoti. Yathā vā",
  "tika-s0104t0:198_2": "yena pakārena mayā vuttaṁ, tathā tena pakārena pāḷiyampi āhāti attho. Yathā vā yaṁ",
  "tika-s0104t0:198_3": "vacanaṁ pāḷiyaṁ āha, tathā tena vacanena mayā vuttavacanaṁ saṁsandati ceva sameti",
  "tika-s0104t0:198_4": "ca yathā taṁ gaṅgodakena yamunodakantipi vattabbo pāḷiyā sādhanatthaṁ udāharitabhāvassa",
  "tika-s0104t0:198_5": "paccakkhato viññāyamānattā, viññāyamānatthassa ca saddassa payoge kāmācārattā. Adhippāyavibhāvanatthā",
  "tika-s0104t0:198_6": "hi atthayojanā. Yathā vā yena pakārena dhammavinayasaṅgāyanatthaṁ bhikkhūnaṁ ussāhaṁ",
  "tika-s0104t0:198_7": "janesi, tathā tena pakārena pāḷiyampi āhāti attho. Evamīdisesu.",
  "tika-s0104t0:199_0": "Ekamidāhanti ettha idanti nipātamattaṁ. Ekaṁ samayanti ca bhummatthe upayogavacanaṁ,",
  "tika-s0104t0:199_1": "ekasmiṁ samayeti attho. Pāvāyāti pāvānagarato, tattha piṇḍāya caritvā ‘‘kusināraṁ",
  "tika-s0104t0:199_2": "gamissāmī’’ti addhānamaggappaṭipannoti vuttaṁ hoti. Addhānamaggoti ca dīghamaggo",
  "tika-s0104t0:199_3": "vuccati, dīghapariyāyo hettha addhānasaddo. Mahatāti guṇamahattenapi saṅkhyāmahattenapi",
  "tika-s0104t0:199_4": "mahatā. ‘‘Pañcamattehī’’tiādinā saṅkhyāmahattaṁ dasseti, mattasaddo ca pamāṇavacano",
  "tika-s0104t0:199_5": "‘‘bhojane mattaññutā’’tiādīsu (a. ni. 3.16) viya. ‘‘Dhammavinayasaṅgāyanatthaṁ ussāhaṁ",
  "tika-s0104t0:199_6": "janesī’’ti etassatthassa sādhanatthaṁ āhatā ‘‘atha kho’’tiādikā pāḷi yathāvuttamatthaṁ",
  "tika-s0104t0:199_7": "na sādheti . Na hettha ussāhajananappakāro āgatoti codanaṁ pariharitumāha ‘‘sabbaṁ",
  "tika-s0104t0:199_8": "subhaddakaṇḍaṁ vitthārato veditabba’’nti. Evampesā codanā tadavatthāyevāti vuttaṁ",
  "tika-s0104t0:199_9": "‘‘tato paraṁ āhā’’tiādi. Apica yathāvuttatthasādhikā pāḷi mahatarāti ganthagarutāpariharaṇatthaṁ",
  "tika-s0104t0:199_10": "majjhe peyyālamukhena ādiantameva pāḷiṁ dassento ‘‘sabbaṁ subhaddakaṇḍaṁ vitthārato",
  "tika-s0104t0:199_11": "veditabba’’nti āha. Tena hi ‘‘atha khvāhaṁ āvuso maggā okkamma aññatarasmiṁ rukkhamūle",
  "tika-s0104t0:199_12": "nisīdī’’ti (cūḷava. 437) vuttapāḷito paṭṭhāya ‘‘yaṁ na icchissāma, na taṁ karissāmā’’ti",
  "tika-s0104t0:199_13": "(cūḷava. 437) vuttapāḷipariyosānaṁ subhaddakaṇḍaṁ dasseti.",
  "tika-s0104t0:200_0": "‘‘Tato para’’ntiādinā pana tadavasesaṁ ‘‘handa mayaṁ āvuso’’tiādikaṁ ussāhajananappakāradassanapāḷiṁ.",
  "tika-s0104t0:200_1": "Tasmā tato paraṁ āhāti ettha subhaddakaṇḍato paraṁ ussāhajananappakāradassanavacanamāhāti",
  "tika-s0104t0:200_2": "attho veditabbo. Mahāgaṇṭhipadepi hi soyevattho vutto. Ācariyasāriputtattherenāpi",
  "tika-s0104t0:200_3": "(sārattha. ṭī. 1.paṭhamamahāsaṅgītikathāvaṇṇanā) tatheva adhippeto. Ācariyadhammapālattherena",
  "tika-s0104t0:200_4": "pana ‘‘tato paranti tato bhikkhūnaṁ ussāhajananato parato’’ti (dī. ni. ṭī. 1.paṭhamamahāsaṅgītikathāvaṇṇanā)",
  "tika-s0104t0:200_5": "vuttaṁ, tadetaṁ vicāretabbaṁ heṭṭhā ussāhajananappakārassa pāḷiyaṁ avuttattā. Ayameva",
  "tika-s0104t0:200_6": "hi ussāhajananappakāro yadidaṁ ‘‘handa mayaṁ āvuso dhammañca vinayañca saṅgāyeyyāma,",
  "tika-s0104t0:200_7": "pure adhammo dippatī’’tiādi. Yadi pana subhaddakaṇḍameva ussāhajananahetubhūtassa",
  "tika-s0104t0:200_8": "subhaddena vuttavacanassa pakāsanattā ussāhajanananti vadeyya, natthevettha vicāretabbatāti.",
  "tika-s0104t0:200_9": "Pure adhammo dippatīti ettha adhammo nāma dasakusalakammapathapaṭipakkhabhūto adhammo.",
  "tika-s0104t0:200_10": "Dhammavinayasaṅgāyanatthaṁ ussāhajananappasaṅgattā vā tadasaṅgāyanahetuko dosagaṇopi",
  "tika-s0104t0:200_11": "sambhavati, ‘‘adhammavādino balavanto honti, dhammavādino dubbalā hontī’’ti vuttattā",
  "tika-s0104t0:200_12": "sīlavipattiādihetuko pāpicchatādidosagaṇo adhammotipi vadanti. Pure dippatīti api",
  "tika-s0104t0:200_13": "nāma dippati. Saṁsayatthe hi pure-saddo. Atha vā yāva adhammo dhammaṁ paṭibāhituṁ",
  "tika-s0104t0:200_14": "samattho hoti, tato puretaramevāti attho. Āsanne hi anadhippete ayaṁ pure-saddo.",
  "tika-s0104t0:200_15": "Dippatīti dippissati, pure-saddayogena hi anāgatatthe ayaṁ vattamānapayogo yathā",
  "tika-s0104t0:200_16": "‘‘purā vassati devo’’ti. Tathā hi vuttaṁ –",
  "tika-s0104t0:201": "‘‘Anāgate sannicchaye, tathātīte ciratane;",
  "tika-s0104t0:202": "Kāladvayepi kavīhi, puresaddo payujjate’’ti. (vajira. ṭī. bāhiranidānakathāvaṇṇanā);",
  "tika-s0104t0:203": "‘‘Pureyāvapurāyoge , niccaṁ vā karahi kadā;",
  "tika-s0104t0:204": "Lacchāyamapi kiṁ vutte, vattamānā bhavissatī’’ti ca.",
  "tika-s0104t0:205_0": "Keci panettha evaṁ vaṇṇayanti – pureti pacchā anāgate, yathā addhānaṁ gacchantassa",
  "tika-s0104t0:205_1": "gantabbamaggo ‘‘pure’’ti vuccati, tathā idhāpi maggagamananayena anāgatakālo ‘‘pure’’ti",
  "tika-s0104t0:205_2": "vuccatīti. Evaṁ sati taṁkālāpekkhāya cettha vattamānapayogo sambhavati. Dhammo paṭibāhiyyatīti",
  "tika-s0104t0:205_3": "etthāpi pure-saddena yojetvā vuttanayena attho veditabbo, tathā dhammopi adhammaviparītavasena,",
  "tika-s0104t0:205_4": "ito parampi eseva nayo. Avinayoti pahānavinayasaṁvaravinayānaṁ paṭipakkhabhūto avinayo.",
  "tika-s0104t0:205_5": "Vinayavādino dubbalā hontīti evaṁ iti-saddena pāṭho, so ‘‘tato paraṁ āhā’’ti ettha",
  "tika-s0104t0:205_6": "āha-saddena sambajjhitabbo.",
  "tika-s0104t0:206_0": "Tena hīti uyyojanatthe nipāto. Uccinane uyyojentā hi mahākassapattheraṁ evamāhaṁsu",
  "tika-s0104t0:206_1": "‘‘bhikkhū uccinatū’’ti, saṅgītiyā anurūpe bhikkhū uccinitvā upadhāretvā gaṇhātūti",
  "tika-s0104t0:206_2": "attho. ‘‘Sakala…pe… pariggahesī’’ti etena sukkhavipassakakhīṇāsavapariyantānaṁ yathāvuttapuggalānaṁ",
  "tika-s0104t0:206_3": "satipi āgamādhigamasambhave saha paṭisambhidāhi pana tevijjādiguṇayuttānaṁ āgamādhigamasampattiyā",
  "tika-s0104t0:206_4": "ukkaṁsagatattā saṅgītiyā bahūpakārataṁ dasseti. Sakalaṁ suttageyyādikaṁ navaṅgaṁ",
  "tika-s0104t0:206_5": "ettha, etassāti vā sakalanavaṅgaṁ, satthu bhagavato sāsanaṁ satthusāsanaṁ sāsīyati",
  "tika-s0104t0:206_6": "etenāti katvā, tadeva satthusāsananti sakalanavaṅgasatthusāsanaṁ. Nava vā suttageyyādīni",
  "tika-s0104t0:206_7": "aṅgāni ettha, etassāti vā navaṅgaṁ, tameva satthusāsanaṁ, tañca sakalameva, na ekadesanti",
  "tika-s0104t0:206_8": "tathā. Atthakāmena pariyāpuṇitabbā sikkhitabbā, diṭṭhadhammikādipurisatthaṁ vā nipphādetuṁ",
  "tika-s0104t0:206_9": "pariyattā samatthāti pariyatti, tīṇi piṭakāni, sakalanavaṅgasatthusāsanasaṅkhātā",
  "tika-s0104t0:206_10": "pariyatti, taṁ dhārentīti tathā, tādiseti attho. Puthujjana…pe… sukkhavipassakakhīṇāsavabhikkhūti ettha –",
  "tika-s0104t0:207": "‘‘Duve puthujjanā vuttā, buddhenādiccabandhunā;",
  "tika-s0104t0:208": "Andho puthujjano eko, kalyāṇeko puthujjano’’ti. (dī. ni. aṭṭha. 1.7; ma. ni. aṭṭha. 1.2; saṁ. ni. aṭṭha. 2.61; a. ni. aṭṭha. 1.51; cūḷani. aṭṭha. 88; paṭi. ma. aṭṭha. 2.130); –",
  "tika-s0104t0:209_0": "Vuttesu kalyāṇaputhujjanāva adhippetā saddantarasannidhānenapi atthavisesassa viññātabbattā.",
  "tika-s0104t0:209_1": "Samathabhāvanāsinehābhāvena sukkhā lūkhā asiniddhā vipassanā etesanti sukkhavipassakā,",
  "tika-s0104t0:209_2": "teyeva khīṇāsavāti tathā. ‘‘Bhikkhū’’ti pana sabbattha yojetabbaṁ. Vuttañhi –",
  "tika-s0104t0:210": "‘‘Yañcatthavato saddekasesato vāpi suyyate;",
  "tika-s0104t0:211": "Taṁ sambajjhate paccekaṁ, yathālābhaṁ kadācipī’’ti.",
  "tika-s0104t0:212_0": "Tipiṭakasabbapariyattippabhedadhareti ettha tiṇṇaṁ piṭakānaṁ samāhāro tipiṭakaṁ,",
  "tika-s0104t0:212_1": "taṁsaṅkhātaṁ navaṅgādivasena anekabhedabhinnaṁ sabbaṁ pariyattippabhedaṁ dhārentīti",
  "tika-s0104t0:212_2": "tathā, tādise. Anu anu taṁ samaṅginaṁ bhāveti vaḍḍhetīti anubhāvo, soyeva ānubhāvo,",
  "tika-s0104t0:212_3": "pabhāvo, mahanto ānubhāvo yesaṁ te mahānubhāvā. ‘‘Etadaggaṁ bhikkhave’’ti bhagavatā",
  "tika-s0104t0:212_4": "vuttavacanamupādāya pavattattā ‘‘etadagga’’nti padaṁ anukaraṇajanāmaṁ nāma yathā",
  "tika-s0104t0:212_5": "‘‘yevāpanaka’’nti, tabbasena vuttaṭṭhānantaramidha etadaggaṁ, tamāropiteti attho.",
  "tika-s0104t0:212_6": "Etadaggaṁ eso bhikkhu aggoti vā āropitepi vaṭṭati. Tadanāropitāpi avasesaguṇasampannattā",
  "tika-s0104t0:212_7": "uccinitā tattha santīti dassetuṁ ‘‘yebhuyyenā’’ti vuttaṁ. Tisso vijjā tevijjā, tā",
  "tika-s0104t0:212_8": "ādi yesaṁ chaḷabhiññādīnanti tevijjādayo, te bhedā anekappakārā yesanti tevijjādibhedā.",
  "tika-s0104t0:212_9": "Atha vā tisso vijjā assa khīṇāsavassāti tevijjo, so ādi yesaṁ chaḷabhiññādīnanti",
  "tika-s0104t0:212_10": "tevijjādayo, teyeva bhedā yesanti tevijjādibhedā. Tevijjachaḷabhiññādivasena anekabhedabhinne",
  "tika-s0104t0:212_11": "khīṇāsavabhikkhūyevāti vuttaṁ hoti. Ye sandhāya vuttanti ye bhikkhū sandhāya idaṁ",
  "tika-s0104t0:212_12": "‘‘atha kho’’tiādivacanaṁ saṅgītikkhandhake vuttaṁ. Iminā kiñcāpi pāḷiyaṁ avisesatova",
  "tika-s0104t0:212_13": "vuttaṁ, tathāpi visesena yathāvuttakhīṇāsavabhikkhūyeva sandhāya vuttanti pāḷiyā saṁsandanaṁ karoti.",
  "tika-s0104t0:213_0": "Nanu ca sakalanavaṅgasatthusāsanapariyattidharā khīṇāsavā anekasatā, anekasahassā",
  "tika-s0104t0:213_1": "ca, kasmā thero ekenūnamakāsīti codanaṁ uddharitvā visesakāraṇadassanena taṁ pariharituṁ",
  "tika-s0104t0:213_2": "‘‘kissa panā’’tiādi vuttaṁ. Tattha kissāti kasmā. Pakkhantarajotako pana-saddo. Okāsakaraṇatthanti",
  "tika-s0104t0:213_3": "okāsakaraṇanimittaṁ okāsakaraṇahetu. Attha-saddo hi ‘‘chaṇatthañca nagarato nikkhamitvā",
  "tika-s0104t0:213_4": "missakapabbataṁ abhiruhatū’’tiādīsu viya kāraṇavacano, ‘‘kissa hetū’’tiādīsu (ma.",
  "tika-s0104t0:213_5": "ni. 1.238) viya ca hetvatthe paccattavacanaṁ. Tathā hi vaṇṇayanti ‘‘chaṇatthanti",
  "tika-s0104t0:213_6": "chaṇanimittaṁ chaṇahetūti attho’’ti. Evañca sati pucchāsabhāgatāvissajjanāya hoti, esa nayo īdisesu.",
  "tika-s0104t0:214_0": "Kasmā panassa okāsamakāsīti āha ‘‘tenā’’tiādi. Hi-saddo kāraṇatthe. ‘‘So hāyasmā’’tiādinā",
  "tika-s0104t0:214_1": "‘‘sahāpi vināpi na sakkā’’ti vuttavacane paccekaṁ kāraṇaṁ dasseti. Keci pana ‘‘tamatthaṁ",
  "tika-s0104t0:214_2": "vivaratī’’ti vadanti, tadayuttaṁ ‘‘tasmā’’ti kāraṇavacanadassanato. ‘‘Tasmā’’tiādinā",
  "tika-s0104t0:214_3": "hi kāraṇadassanaṭṭhāne kāraṇajotakoyeva hi-saddo. Saññāṇamattajotakā sākhābhaṅgopamā",
  "tika-s0104t0:214_4": "hi nipātāti, evamīdisesu. Sikkhatīti sekkho, sikkhanaṁ vā sikkhā, sāyeva tassa sīlanti",
  "tika-s0104t0:214_5": "sekkho. So hi apariyositasikkhattā, tadadhimuttattā ca ekantena sikkhanasīlo, na",
  "tika-s0104t0:214_6": "asekkho viya pariniṭṭhitasikkho tattha paṭippassaddhussāho, nāpi vissaṭṭhasikkho",
  "tika-s0104t0:214_7": "pacurajano viya tattha anadhimutto, kitavasena viya ca taddhitavasenidha tappakatiyattho",
  "tika-s0104t0:214_8": "gayhati yathā ‘‘kāruṇiko’’ti. Atha vā ariyāya jātiyā tīsupi sikkhāsu jāto, tattha",
  "tika-s0104t0:214_9": "vā bhavoti sekkho. Apica ikkhati etāyāti ikkhā, maggaphalasammādiṭṭhi, saha ikkhāyāti",
  "tika-s0104t0:214_10": "sekkho. Uparimaggattayakiccassa apariyositattā saha karaṇīyenāti sakaraṇīyo. Assāti",
  "tika-s0104t0:214_11": "anena, ‘‘appaccakkhaṁ nāmā’’ti etena sambandho. Assāti vā ‘‘natthī’’ti ettha kiriyāpaṭiggahakavacanaṁ.",
  "tika-s0104t0:214_12": "Paguṇappavattibhāvato appaccakkhaṁ nāma natthi. Vinayaṭṭhakathāyaṁ pana ‘‘asammukhā",
  "tika-s0104t0:214_13": "paṭiggahitaṁ nāma natthī’’ti (pārā. aṭṭha. 1.paṭhamamahāsaṅgītikathāvaṇṇanā) vuttaṁ,",
  "tika-s0104t0:214_14": "taṁ’’ dve sahassāni bhikkhuto’’ti vuttampi bhagavato santike paṭiggahitameva nāmāti",
  "tika-s0104t0:214_15": "katvā vuttaṁ. Tathā hi sāvakabhāsitampi suttaṁ ‘‘buddhabhāsita’’nti vuccatīti.",
  "tika-s0104t0:215_0": "‘‘Yathāhā’’tiādinā āyasmatā ānandena vuttagāthameva sādhakabhāvena dasseti. Ayañhi",
  "tika-s0104t0:215_1": "gāthā gopakamoggallānena nāma brāhmaṇena ‘‘buddhasāsane tvaṁ bahussutoti pākaṭo,",
  "tika-s0104t0:215_2": "kittakā dhammā te satthārā bhāsitā, tayā ca dhāritā’’ti pucchitena tassa paṭivacanaṁ",
  "tika-s0104t0:215_3": "dentena āyasmatā ānandeneva gopakamoggallānasutte, attano guṇadassanavasena vā theragāthāyampi",
  "tika-s0104t0:215_4": "bhāsitā. Tatthāyaṁ saṅkhepattho – buddhato satthu santikā dvāsīti dhammakkhandhasahassāni",
  "tika-s0104t0:215_5": "ahaṁ gaṇhiṁ adhigaṇhiṁ, dve dhammakkhandhasahassāni bhikkhuto dhammasenāpatiādīnaṁ",
  "tika-s0104t0:215_6": "bhikkhūnaṁ santikā gaṇhiṁ. Ye dhammā me jivhāgge, hadaye vā pavattino paguṇā vācuggatā,",
  "tika-s0104t0:215_7": "te dhammā tadubhayaṁ sampiṇḍetvā caturāsīti dhammakkhandhasahassānīti. Keci pana",
  "tika-s0104t0:215_8": "‘‘yemeti ettha ‘ye ime’ti padacchedaṁ katvā ye ime dhammā buddhassa, bhikkhūnañca",
  "tika-s0104t0:215_9": "pavattino pavattitā, tesu dhammesu buddhato dvāsīti sahassāni ahaṁ gaṇhiṁ, dve sahassāni",
  "tika-s0104t0:215_10": "bhikkhuto gaṇhiṁ, evaṁ caturāsīti dhammakkhandhasahassānī’’ti sambandhaṁ vadanti,",
  "tika-s0104t0:215_11": "ayañca sambandho ‘‘ettakāyeva dhammakkhandhā’’ti sanniṭṭhānassa aviññāyamānattā kecivādo nāma kato.",
  "tika-s0104t0:216_0": "‘‘Sahāpi na sakkā’’ti vattabbahetuto ‘‘vināpi na sakkā’’ti vattabbahetuyeva balavataro",
  "tika-s0104t0:216_1": "saṅgītiyā bahukārattā. Tasmā tattha codanaṁ dassetvā pariharituṁ ‘‘yadi eva’’ntiādi",
  "tika-s0104t0:216_2": "vuttaṁ. Tattha yadi evanti evaṁ vinā yadi na sakkā, tathā satīti attho. Sekkhopi",
  "tika-s0104t0:216_3": "samānoti sekkhapuggalo samānopi. Māna-saddo hettha lakkhaṇe. Bahukārattāti bahūpakārattā.",
  "tika-s0104t0:216_4": "Upakāravacano hi kāra-saddo ‘‘appakampi kataṁ kāraṁ, puññaṁ hoti mahapphala’’ntiādīsu",
  "tika-s0104t0:216_5": "viya. Assāti bhaveyya. Atha-saddo pucchāyaṁ. Pañhe ‘‘atha tvaṁ kena vaṇṇenā’’ti hi",
  "tika-s0104t0:216_6": "payogamudāharanti. ‘‘Evaṁ sante’’ti pana attho vattabbo. Parūpavādavivajjanatoti",
  "tika-s0104t0:216_7": "yathāvuttakāraṇaṁ ajānantānaṁ paresaṁ āropitaupavādato vivajjitukāmattā. Taṁ vivarati",
  "tika-s0104t0:216_8": "‘‘thero hī’’tiādinā. Ativiya vissatthoti atirekaṁ vissāsiko. Kena viññāyatīti āha",
  "tika-s0104t0:216_9": "‘‘tathā hī’’tiādi. Daḷhīkaraṇaṁ vā etaṁ vacanaṁ. ‘‘Vuttañhi, tathā hi iccete daḷhīkaraṇatthe’’ti",
  "tika-s0104t0:216_10": "hi vadanti saddavidū. Nanti ānandattheraṁ. ‘‘Ovadatī’’ti iminā sambandho. Ānandattherassa",
  "tika-s0104t0:216_11": "yebhuyyena navakāya parisāya vibbhamane mahākassapatthero ‘‘na vāyaṁ kumārako mattamaññāsī’’ti",
  "tika-s0104t0:216_12": "(saṁ. ni. 2.154) āha. Tathā hi parinibbute bhagavati mahākassapatthero bhagavato",
  "tika-s0104t0:216_13": "parinibbāne sannipatitassa bhikkhusaṅghassa majjhe nisīditvā dhammavinayasaṅgāyanatthaṁ",
  "tika-s0104t0:216_14": "pañcasate bhikkhū uccinitvā ‘‘rājagahe āvuso vassaṁ vasantā dhammavinayaṁ saṅgāyissāma,",
  "tika-s0104t0:216_15": "tumhe pure vassūpanāyikāya attano attano palibodhaṁ pacchinditvā rājagahe sannipatathā’’ti",
  "tika-s0104t0:216_16": "vatvā attanā rājagahaṁ gato.",
  "tika-s0104t0:217_0": "Ānandattheropi bhagavato pattacīvaramādāya mahājanaṁ saññāpento sāvatthiṁ gantvā",
  "tika-s0104t0:217_1": "tato nikkhamma rājagahaṁ gacchanto dakkhiṇāgirismiṁ cārikaṁ cari. Tasmiṁ samaye ānandattherassa",
  "tika-s0104t0:217_2": "tiṁsamattā saddhivihārikā yebhuyyena kumārakā ekavassikaduvassikabhikkhū ceva anupasampannā",
  "tika-s0104t0:217_3": "ca vibbhamiṁsu. Kasmā panete pabbajitā, kasmā ca vibbhamiṁsūti? Tesaṁ kira mātāpitaro",
  "tika-s0104t0:217_4": "cintesuṁ ‘‘ānandatthero satthuvissāsiko aṭṭha vare yācitvā upaṭṭhahati, icchiticchitaṭṭhānaṁ",
  "tika-s0104t0:217_5": "satthāraṁ gahetvā gantuṁ sakkoti, amhākaṁ dārake etassa santike pabbajeyyāma, evaṁ",
  "tika-s0104t0:217_6": "so satthāraṁ gahetvā āgamissati, tasmiṁ āgate mayaṁ mahāsakkāraṁ kātuṁ labhissāmā’’ti.",
  "tika-s0104t0:217_7": "Iminā tāva kāraṇena nesaṁ ñātakā te pabbājesuṁ, satthari pana parinibbute tesaṁ sā",
  "tika-s0104t0:217_8": "patthanā upacchinnā, atha ne ekadivaseneva uppabbājesuṁ. Atha ānandattheraṁ dakkhiṇāgirismiṁ",
  "tika-s0104t0:217_9": "cārikaṁ caritvā rājagahamāgataṁ disvā mahākassapatthero evamāhāti. Vuttañhetaṁ kassapasaṁyutte –",
  "tika-s0104t0:218_0": "‘‘Atha kiñcarahi tvaṁ āvuso ānanda imehi navehi bhikkhūhi indriyesu aguttadvārehi",
  "tika-s0104t0:218_1": "bhojane amattaññūhi jāgariyaṁ ananuyuttehi saddhiṁ cārikaṁ carasi, sassaghātaṁ maññe",
  "tika-s0104t0:218_2": "carasi, kulūpaghātaṁ maññe carasi, olujjati kho te āvuso ānanda parisā, palujjanti",
  "tika-s0104t0:218_3": "kho te āvuso navappāyā, na vāyaṁ kumārako mattamaññāsīti.",
  "tika-s0104t0:219_0": "Api me bhante kassapa sirasmiṁ palitāni jātāni, atha ca pana mayaṁ ajjāpi āyasmato",
  "tika-s0104t0:219_1": "mahākassapassa kumārakavādā na muccāmāti. Tathā hi pana tvaṁ āvuso ānanda imehi navehi",
  "tika-s0104t0:219_2": "bhikkhūhi indriyesu aguttadvārehi bhojane amattaññūhi jāgariyaṁ ananuyuttehi saddhiṁ",
  "tika-s0104t0:219_3": "cārikaṁ carasi, sassaghātaṁ maññe carasi, kulūpaghātaṁ maññe carasi, olujjati kho",
  "tika-s0104t0:219_4": "te āvuso ānanda parisā, palujjanti kho te āvuso navappāyā, na vāyaṁ kumārako mattamaññāsī’’ti (saṁ. ni. 2.154).",
  "tika-s0104t0:220_0": "Tattha sassaghātaṁ maññe carasīti sassaṁ ghātento viya āhiṇḍasi. Kulūpaghātaṁ maññe",
  "tika-s0104t0:220_1": "carasīti kulāni upaghātento viya āhiṇḍasi. Olujjatīti palujjati bhijjati. Palujjanti",
  "tika-s0104t0:220_2": "kho te āvuso navappāyāti āvuso ānanda ete tuyhaṁ pāyena yebhuyyena navakā ekavassikaduvassikadaharā",
  "tika-s0104t0:220_3": "ceva sāmaṇerā ca palujjanti. Na vāyaṁ kumārako mattamaññāsīti ayaṁ kumārako attano",
  "tika-s0104t0:220_4": "pamāṇaṁ na vata jānātīti theraṁ tajjento āha. Kumārakavādā na muccāmāti kumārakavādato",
  "tika-s0104t0:220_5": "na muccāma. Tathā hi pana tvanti idamassa evaṁ vattabbatāya kāraṇadassanatthaṁ vuttaṁ.",
  "tika-s0104t0:220_6": "Ayañhettha adhippāyo – yasmā tvaṁ imehi navehi indriyasaṁvaravirahitehi bhojane amattaññūhi",
  "tika-s0104t0:220_7": "saddhiṁ vicarasi, tasmā kumārakehi saddhiṁ vicaranto ‘‘kumārako’’ti vattabbataṁ arahasīti.",
  "tika-s0104t0:221_0": "Na vāyaṁ kumārako mattamaññāsīti ettha vā-saddo padapūraṇe. Vā-saddo hi upamānasamuccayasaṁsayavissaggavikappapadapūraṇādīsu",
  "tika-s0104t0:221_1": "bahūsu atthesu dissati. Tathā hesa ‘‘paṇḍito vāpi tena so’’tiādīsu (dha. pa. 63)",
  "tika-s0104t0:221_2": "upamāne dissati, sadisabhāveti attho. ‘‘Taṁ vāpi dhīrā muni vedayantī’’tiādīsu (su.",
  "tika-s0104t0:221_3": "ni. 213) samuccaye. ‘‘Ke vā ime kassa vā’’tiādīsu (pārā. 296) saṁsaye. ‘‘Ayaṁ vā",
  "tika-s0104t0:221_4": "imesaṁ samaṇabrāhmaṇānaṁ sabbabālo sabbamūḷho’’tiādīsu (dī. ni. 181) vavassagge.",
  "tika-s0104t0:221_5": "‘‘Ye hi keci bhikkhave samaṇā vā brāhmaṇā vā’’tiādīsupi (ma. ni. 1.170; saṁ. ni.",
  "tika-s0104t0:221_6": "2.13) vikappe. ‘‘Na vāhaṁ paṇṇaṁ bhuñjāmi, na hetaṁ mayha bhojana’’ntiādīsu padapūraṇe.",
  "tika-s0104t0:221_7": "Idhāpi padapūraṇe daṭṭhabbo. Teneva ca ācariyadhammapālattherena vā-saddassa atthuddhāraṁ",
  "tika-s0104t0:221_8": "karontena vuttaṁ ‘‘na vāyaṁ kumārako mattamaññāsī’’tiādīsu padapūraṇe’’ti. Saṁyuttaṭṭhakathāyampi",
  "tika-s0104t0:221_9": "idameva vuttaṁ ‘‘na vāyaṁ kumārako mattamaññāsīti ayaṁ kumārako attano pamāṇaṁ na",
  "tika-s0104t0:221_10": "vata jānāsīti theraṁ tajjento āhā’’ti (saṁ. ni. aṭṭha. 2.154). Etthāpi ‘‘vatā’’ti",
  "tika-s0104t0:221_11": "vacanasiliṭṭhatāya vuttaṁ. ‘‘Na vāya’’nti etassa vā ‘‘na ve aya’’nti padacchedaṁ",
  "tika-s0104t0:221_12": "katvā ve-saddassatthaṁ dassentena ‘‘vatā’’ti vuttaṁ. Tathā hi ve-saddassa ekaṁsatthabhāve",
  "tika-s0104t0:221_13": "tadeva pāḷiṁ payogaṁ katvā udāharanti neruttikā. Vajirabuddhitthero pana evaṁ vadati",
  "tika-s0104t0:221_14": "‘‘na vāyanti ettha ca vāti vibhāsā, aññāsipi na aññāsipī’’ti, (vajira. ṭī. paṭhamamahāsaṅgītikathāvaṇṇanā)",
  "tika-s0104t0:221_15": "taṁ tassa matimattaṁ saṁyuttaṭṭhakathāya tathā avuttattā. Idamekaṁ parūpavādasambhavakāraṇaṁ",
  "tika-s0104t0:221_16": "‘‘tattha kecī’’tiādinā sambajjhitabbaṁ.",
  "tika-s0104t0:222_0": "Aññampi kāraṇamāha ‘‘sakyakulappasuto cāyasmā’’ti. Sākiyakule jāto, sākiyakulabhāvena",
  "tika-s0104t0:222_1": "vā pākaṭo ca āyasmā ānando. Tattha…pe… upavadeyyunti sambandho. Aññampi kāraṇaṁ vadati",
  "tika-s0104t0:222_2": "‘‘tathāgatassa bhātā cūḷapituputto’’ti. Bhātāti cettha kaniṭṭhabhātā cūḷapituputtabhāvena,",
  "tika-s0104t0:222_3": "na pana vayasā sahajātabhāvato.",
  "tika-s0104t0:223": "‘‘Suddhodano dhotodano, sakkasukkāmitodanā;",
  "tika-s0104t0:224": "Amitā pālitā cāti, ime pañca imā duve’’ti.",
  "tika-s0104t0:225": "Vuttesu hi sabbakaniṭṭhassa amitodanasakkassa putto āyasmā ānando. Vuttañhi manorathapūraṇiyaṁ –",
  "tika-s0104t0:226_0": "‘‘Kappasatasahassaṁ pana dānaṁ dadamāno amhākaṁ bodhisattena saddhiṁ tusitapure nibbattitvā",
  "tika-s0104t0:226_1": "tato cuto amitodanasakkassa gehe nibbatti, athassa sabbe ñātake ānandite pamodite",
  "tika-s0104t0:226_2": "karonto jātoti ‘ānando’tveva nāmamakaṁsū’’ti.",
  "tika-s0104t0:227": "Tathāyeva vuttaṁ papañcasūdaniyampi –",
  "tika-s0104t0:228_0": "‘‘Aññe pana vadanti – nāyasmā ānando bhagavatā sahajāto, vayasā ca cūḷapituputtatāya",
  "tika-s0104t0:228_1": "ca bhagavato kaniṭṭhabhātāyeva. Tathā hi manorathapūraṇiyaṁ ekanipātavaṇṇanāyaṁ sahajātagaṇane so na vuto’’ti.",
  "tika-s0104t0:229_0": "Yaṁ vuccati, taṁ gahetabbaṁ. Tatthāti tasmiṁ vissatthādibhāve sati. Ativissatthasakyakulappasutatathāgatabhātubhāvatoti",
  "tika-s0104t0:229_1": "vuttaṁ hoti. Bhāvenabhāvalakkhaṇe hi katthaci hetvattho sampajjati. Tathā hi ācariyadhammapālattherena",
  "tika-s0104t0:229_2": "nettiṭṭhakathāyaṁ ‘‘gunnañce taramānāna’’nti gāthāvaṇṇanāyaṁ vuttaṁ –",
  "tika-s0104t0:230": "‘‘Sabbā tā jimhaṁ gacchantīti sabbā tā gāviyo kuṭilameva gacchanti, kasmā? Nette jimhagate sati nette kuṭilaṁ gate sati, nettassa kuṭilaṁ gatattāti attho’’ti.",
  "tika-s0104t0:231_0": "Udānaṭṭhakathāyampi ‘‘iti imasmiṁ sati idaṁ hotī’’ti suttapadavaṇṇanāyaṁ ‘‘hetuatthatā",
  "tika-s0104t0:231_1": "bhummavacanassa kāraṇassa bhāvena tadavinābhāvī phalassa bhāvo lakkhīyatīti veditabbā’’ti",
  "tika-s0104t0:231_2": "(udā. aṭṭha. 1.1). Tatthāti vā nimittabhūte vissatthādimhīti attho, tasmiṁ uccinanetipi",
  "tika-s0104t0:231_3": "vadanti. Chandāgamanaṁ viyāti ettha chandā āgamanaṁ viyāti padacchedo. Chandāti ca",
  "tika-s0104t0:231_4": "hetumhi nissakkavacanaṁ, chandena āgamanaṁ pavattanaṁ viyāti attho, chandena akattabbakaraṇamivāti",
  "tika-s0104t0:231_5": "vuttaṁ hoti, chandaṁ vā āgacchati sampayogavasenāti chandāgamanaṁ, tathā pavatto",
  "tika-s0104t0:231_6": "apāyagamanīyo akusalacittuppādo. Atha vā ananurūpaṁ gamanaṁ agamanaṁ. Chandena agamanaṁ",
  "tika-s0104t0:231_7": "chandāgamanaṁ, chandena sinehena ananurūpaṁ gamanaṁ pavattanaṁ viya akattabbakaraṇaṁ",
  "tika-s0104t0:231_8": "viyāti vuttaṁ hoti. Asekkhabhūtā paṭisambhidā, taṁpattāti tathā, asekkhā ca te paṭisambhidāppattā",
  "tika-s0104t0:231_9": "cāti vā tathā, tādise. Sekkhapaṭisambhidāppattanti etthāpi esa nayo. Parivajjentoti",
  "tika-s0104t0:231_10": "hetvatthe antasaddo, parivajjanahetūti attho. Anumatiyāti anuññāya, yācanāyāti vuttaṁ hoti.",
  "tika-s0104t0:232_0": "‘‘Kiñcāpi sekkho’’ti idaṁ asekkhānaṁyeva uccinitattā vuttaṁ, na sekkhānaṁ agatigamanasambhavena.",
  "tika-s0104t0:232_1": "Paṭhamamaggeneva hi cattāri agatigamanāni pahīyanti, tasmā kiñcāpi sekkho, tathāpi",
  "tika-s0104t0:232_2": "thero āyasmantaṁ ānandaṁ uccinatūti sambandho. Na pana kiñcāpi sekkho, tathāpi abhabbo",
  "tika-s0104t0:232_3": "agatiṁ gantunti. ‘‘Abhabbo’’tiādinā pana dhammasaṅgītiyā tassa arahabhāvaṁ dassento",
  "tika-s0104t0:232_4": "vijjamānaguṇe katheti, tena saṅgītiyā dhammavinayavinicchaye sampatte chandādivasena",
  "tika-s0104t0:232_5": "aññathā akathetvā yathābhūtameva kathessatīti dasseti. Na gantabbā, ananurūpā vā",
  "tika-s0104t0:232_6": "gatīti agati, taṁ. Pariyattoti adhigato uggahito.",
  "tika-s0104t0:233": "‘‘Eva’’ntiādinā sanniṭṭhānagaṇanaṁ dasseti. Uccinitenāti uccinitvā gahitena. Apica evaṁ…pe… uccinīti nigamanaṁ, ‘‘tenāyasmatā’’tiādi pana sanniṭṭhānagaṇanadassanantipi vadanti.",
  "tika-s0104t0:234_0": "Evaṁ saṅgāyakavicinanappakāraṁ dassetvā aññampi saṅgāyanatthaṁ desavicinanādippakāraṁ",
  "tika-s0104t0:234_1": "dassento ‘‘atha kho’’tiādimāha. Tattha etadahosīti etaṁ parivitakkanaṁ ahosi. Nu-saddena",
  "tika-s0104t0:234_2": "hi parivitakkanaṁ dasseti. Rājagahanti ‘‘rājagahasāmantaṁ gahetvā vutta’’nti gaṇṭhipadesu",
  "tika-s0104t0:234_3": "vadanti. Gāvo caranti etthāti gocaro, gunnaṁ caraṇaṭṭhānaṁ, so viyāti gocaro, bhikkhūnaṁ",
  "tika-s0104t0:234_4": "caraṇaṭṭhānaṁ, mahanto so assa, etthāti vā mahāgocaraṁ. Aṭṭhārasannaṁ mahāvihārānampi",
  "tika-s0104t0:234_5": "atthitāya pahūtasenāsanaṁ.",
  "tika-s0104t0:235_0": "Thāvarakammanti ciraṭṭhāyikammaṁ. Visabhāgapuggalo subhaddasadiso. Ukkoṭeyyāti nivāreyya.",
  "tika-s0104t0:235_1": "Iti-saddo idamatthe, iminā manasikārena hetubhūtena etadahosīti attho. Garubhāvajananatthaṁ",
  "tika-s0104t0:235_2": "ñattidutiyena kammena saṅghaṁ sāvesi, na apalokanañattikammamattenāti adhippāyo.",
  "tika-s0104t0:236_0": "Kadā panāyaṁ katāti āha ‘‘ayaṁ panā’’tiādi. Evaṁ katabhāvo ca imāya gaṇanāya viññāyatīti",
  "tika-s0104t0:236_1": "dasseti ‘‘bhagavā hī’’tiādinā. Athāti anantaratthe nipāto, parinibbānantaramevāti",
  "tika-s0104t0:236_2": "attho. Sattāhanti hi parinibbānadivasampi saṅgaṇhitvā vuttaṁ. Assāti bhagavato, ‘‘sarīra’’nti",
  "tika-s0104t0:236_3": "iminā sambandho. Saṁvegavatthuṁ kittetvā kittetvā aniccatāpaṭisaññuttāni gītāni gāyitvā",
  "tika-s0104t0:236_4": "pūjāvasena kīḷanato sundaraṁ kīḷanadivasā sādhukīḷanadivasā nāma, saparahitasādhanaṭṭhena",
  "tika-s0104t0:236_5": "vā sādhūti vuttānaṁ sappurisānaṁ saṁvegavatthuṁ kittetvā kittetvā kīḷanadivasātipi",
  "tika-s0104t0:236_6": "yujjati. Imasmiñca purimasattāhe ekadeseneva sādhukīḷanamakaṁsu. Visesato pana dhātupūjādivasesuyeva.",
  "tika-s0104t0:236_7": "Tathā hi vuttaṁ mahāparinibbānasuttaṭṭhakathāyaṁ (dī. ni. aṭṭha. 2.235) –",
  "tika-s0104t0:237_0": "‘‘Ito purimesu hi dvīsu sattāhesu te bhikkhū saṅghassa ṭhānanisajjokāsaṁ karontā",
  "tika-s0104t0:237_1": "khādanīyaṁ bhojanīyaṁ saṁvidahantā sādhukīḷikāya okāsaṁ na labhiṁsu, tato nesaṁ ahosi",
  "tika-s0104t0:237_2": "‘imaṁ sattāhaṁ sādhukīḷitaṁ kīḷissāma, ṭhānaṁ kho panetaṁ vijjati, yaṁ amhākaṁ pamattabhāvaṁ",
  "tika-s0104t0:237_3": "ñatvā kocideva āgantvā dhātuyo gaṇheyya, tasmā ārakkhaṁ ṭhapetvā kīḷissāmā’ti, tena te evamakaṁsū’’ti.",
  "tika-s0104t0:238_0": "Tathāpi te dhātupūjāyapi katattā dhātupūjādivasā nāma. Imeyeva visesena bhagavati",
  "tika-s0104t0:238_1": "kattabbassa aññassa abhāvato ekadesena katampi sādhukīḷanaṁ upādāya ‘‘sādhukīḷanadivasā’’ti",
  "tika-s0104t0:238_2": "pākaṭā jātāti āha ‘‘evaṁ sattāhaṁ sādhukīḷanadivasā nāma ahesu’’nti.",
  "tika-s0104t0:239_0": "Citakāyāti vīsasataratanuccāya candanadārucitakāya, padhānakiccavaseneva ca sattāhaṁ",
  "tika-s0104t0:239_1": "citakāyaṁ agginā jhāyīti vuttaṁ. Na hi accantasaṁyogavasena nirantaraṁ sattāhameva",
  "tika-s0104t0:239_2": "agginā jhāyi tattha pacchimadivaseyeva jhāyitattā, tasmā sattāhasminti attho veditabbo.",
  "tika-s0104t0:239_3": "Purimapacchimānañhi dvinnaṁ sattāhānamantare sattāhe yattha katthacipi divase jhāyamāne",
  "tika-s0104t0:239_4": "sati ‘‘sattāhe jhāyī’’ti vattuṁ yujjati. Yathāha –",
  "tika-s0104t0:240": "‘‘Tena kho pana samayena cattāro mallapāmokkhā sīsaṁ nhātā ahatāni vatthāni nivatthā ‘mayaṁ bhagavato citakaṁ āḷimpessāmā’ti na sakkonti āḷimpetu’’ntiādi (dī. ni. 2.233).",
  "tika-s0104t0:241_0": "Sattipañjaraṁkatvāti sattikhaggādihatthehi purisehi mallarājūnaṁ bhagavato dhātuārakkhakaraṇaṁ",
  "tika-s0104t0:241_1": "upalakkhaṇavasenāha. Sattihatthā purisā hi sattiyo yathā ‘‘kuntā pacarantī’’ti, tāhi",
  "tika-s0104t0:241_2": "samantato rakkhāpanavasena pañjarapaṭibhāgattā sattipañjaraṁ. Sandhāgāraṁ nāma rājūnaṁ",
  "tika-s0104t0:241_3": "ekā mahāsālā. Uyyogakālādīsu hi rājāno tattha ṭhatvā ‘‘ettakā purato gacchantu, ettakā",
  "tika-s0104t0:241_4": "pacchato, ettakā ubhohi passehi, ettakā hatthīsu abhiruhantu, ettakā assesu, ettakā",
  "tika-s0104t0:241_5": "rathesū’’ti evaṁ sandhiṁ karonti mariyādaṁ bandhanti, tasmā taṁ ṭhānaṁ ‘‘sandhāgāra’’nti",
  "tika-s0104t0:241_6": "vuccati. Apica uyyogaṭṭhānato āgantvāpi yāva gehesu allagomayaparibhaṇḍādīni karonti,",
  "tika-s0104t0:241_7": "tāva dve tīṇi divasāni rājāno tattha santhambhanti vissamanti parissayaṁ vinodentītipi",
  "tika-s0104t0:241_8": "sandhāgāraṁ, rājūnaṁ vā saha atthānusāsanaṁ agārantipi sandhāgāraṁ ha-kārassa dha-kāraṁ,",
  "tika-s0104t0:241_9": "anusarāgamañca katvā, yasmā vā rājāno tattha sannipatitvā ‘‘imasmiṁ kāle kasituṁ",
  "tika-s0104t0:241_10": "vaṭṭati, imasmiṁ kāle vapitu’’nti evamādinā nayena gharāvāsakiccāni sammantayanti,",
  "tika-s0104t0:241_11": "tasmā chinnavicchinnaṁ gharāvāsaṁ tattha sandhārentītipi sandhāgāraṁ. Visākhapuṇṇamito",
  "tika-s0104t0:241_12": "paṭṭhāya yāva visākhamāsassa amāvāsī, tāva soḷasa divasā sīhaḷavohāravasena gahitattā,",
  "tika-s0104t0:241_13": "jeṭṭhamūlamāsassa sukkapakkhe ca pañca divasāti āha ‘‘iti ekavīsati divasā gatā’’ti.",
  "tika-s0104t0:241_14": "Tattha carimadivaseyeva dhātuyo bhājayiṁsu, tasmiṁyeva ca divase ayaṁ kammavācā katā.",
  "tika-s0104t0:241_15": "Tena vuttaṁ ‘‘jeṭṭhamūlasukkapakkhapañcamiya’’ntiādi. Tattha jeṭṭhanakkhattaṁ vā",
  "tika-s0104t0:241_16": "mūlanakkhattaṁ vā tassa māsassa puṇṇamiyaṁ candena yuttaṁ, tasmā so māso ‘‘jeṭṭhamūlamāso’’ti",
  "tika-s0104t0:241_17": "vuccati. Anācāranti heṭṭhā vuttaṁ anācāraṁ.",
  "tika-s0104t0:242_0": "Yadi evaṁ kasmā vinayaṭṭhakathāyaṁ, (pārā. aṭṭha. 1.paṭhamamahāsaṅgītikathāvaṇṇanā)",
  "tika-s0104t0:242_1": "maṅgalasuttaṭṭhakathāyañca (khu. pā. aṭṭha. maṅgalasuttavaṇṇanā) ‘‘sattasu sādhukīḷanadivasesu,",
  "tika-s0104t0:242_2": "sattasu ca dhātupūjādivasesu vītivattesū’’ti vuttanti? Sattasu dhātupūjādivasesu",
  "tika-s0104t0:242_3": "gahitesu tadavinābhāvato majjhe citakāya jhāyanasattāhampi gahitamevāti katvā visuṁ",
  "tika-s0104t0:242_4": "na vuttaṁ viya dissati. Yadi evaṁ kasmā ‘‘aḍḍhamāso atikkanto, diyaḍḍhamāso seso’’ti",
  "tika-s0104t0:242_5": "ca vuttanti? Nāyaṁ doso. Appakañhi ūnamadhikaṁ vā gaṇanūpagaṁ na hoti, tasmā appakena",
  "tika-s0104t0:242_6": "adhikopi samudāyo anadhiko viya hotīti katvā aḍḍhamāsato adhikepi pañcadivase ‘‘aḍḍhamāso",
  "tika-s0104t0:242_7": "atikkanto’’ti vuttaṁ dvāsītikhandhakavattānaṁ katthaci ‘‘asīti khandhakavattānī’’ti",
  "tika-s0104t0:242_8": "vacanaṁ viya, tathā appakena ūnopi samudāyo anūno viya hotīti katvā diyaḍḍhamāsato",
  "tika-s0104t0:242_9": "ūnepi pañcadivase ‘‘diyaḍḍhamāso seso’’ti vuttaṁ satipaṭṭhānavibhaṅgaṭṭhakathāyaṁ",
  "tika-s0104t0:242_10": "(vibha. 356) chamāsato ūnepi aḍḍhamāse ‘‘chamāsaṁ sajjhāyo kātabbo’’ti vacanaṁ viya,",
  "tika-s0104t0:242_11": "aññathā aṭṭhakathānaṁ aññamaññavirodho siyā. Apica dīghabhāṇakānaṁ matena tiṇṇaṁ",
  "tika-s0104t0:242_12": "sattāhānaṁ vasena ‘‘ekavīsati divasā gatā’’ti idha vuttaṁ. Vinayasuttanipātakhuddakapāṭhaṭṭhakathāsu",
  "tika-s0104t0:242_13": "pana khuddakabhāṇakānaṁ matena ekameva jhāyanadivasaṁ katvā tadavasesānaṁ dvinnaṁ",
  "tika-s0104t0:242_14": "sattāhānaṁ vasena ‘‘aḍḍhamāso atikkanto, diyaḍḍhamāso seso’’ti ca vuttaṁ. Paṭhamabuddhavacanādīsu",
  "tika-s0104t0:242_15": "viya taṁ taṁ bhāṇakānaṁ matena aṭṭhakathāsupi vacanabhedo hotīti gahetabbaṁ. Evampettha",
  "tika-s0104t0:242_16": "vadanti – parinibbānadivasato paṭṭhāya ādimhi cattāro sādhukīḷanadivasāyeva, tato",
  "tika-s0104t0:242_17": "paraṁ tayo sādhukīḷanadivasā ceva citakajhāyanadivasā ca, tato paraṁ eko citakajhāyanadivasoyeva,",
  "tika-s0104t0:242_18": "tato paraṁ tayo citakajhāyanadivasā ceva dhātupūjādivasā ca, tato paraṁ cattāro dhātupūjādivasāyeva,",
  "tika-s0104t0:242_19": "iti taṁ taṁ kiccānurūpagaṇanavasena tīṇi sattāhāni paripūrenti, agahitaggahaṇena",
  "tika-s0104t0:242_20": "pana aḍḍhamāsova hoti. ‘‘Ekavīsati divasā gatā’’ti idha vuttavacanañca taṁ taṁ kiccānurūpagaṇaneneva.",
  "tika-s0104t0:242_21": "Evañhi catūsupi aṭṭhakathāsu vuttavacanaṁ sametīti vicāretvā gahetabbaṁ. Vajirabuddhittherena",
  "tika-s0104t0:242_22": "pana vuttaṁ ‘‘aḍḍhamāso atikkantoti ettha eko divaso naṭṭho, so pāṭipadadivaso, kolāhaladivaso",
  "tika-s0104t0:242_23": "nāma so, tasmā idha na gahito’’ti, (vajira. ṭī. paṭhamamahāsaṅgītikathāvaṇṇanā) taṁ",
  "tika-s0104t0:242_24": "na sundaraṁ parinibbānasuttantapāḷiyaṁ (dī. ni. 2.227) pāṭipadadivasatoyeva paṭṭhāya",
  "tika-s0104t0:242_25": "sattāhassa vuttattā, aṭṭhakathāyañca parinibbānadivasena saddhiṁ tiṇṇaṁ sattāhānaṁ",
  "tika-s0104t0:242_26": "gaṇitattā. Tathā hi parinibbānadivasena saddhiṁ tiṇṇaṁ sattāhānaṁ gaṇaneneva jeṭṭhamūlasukkapakkhapañcamī",
  "tika-s0104t0:242_27": "ekavīsatimo divaso hoti.",
  "tika-s0104t0:243_0": "Cattālīsa divasāti jeṭṭhamūlasukkapakkhachaṭṭhadivasato yāva āsaḷhī puṇṇamī, tāva",
  "tika-s0104t0:243_1": "gaṇetvā vuttaṁ. Etthantareti cattālīsadivasabbhantare. Rogo eva rogapalibodho. Ācariyupajjhāyesu",
  "tika-s0104t0:243_2": "kattabbakiccameva ācariyupajjhāyapalibodho, tathā mātāpitupalibodho. Yathādhippetaṁ",
  "tika-s0104t0:243_3": "atthaṁ, kammaṁ vā paribundheti uparodheti pavattituṁ na detīti palibodho ra-kārassa",
  "tika-s0104t0:243_4": "la-kāraṁ katvā. Taṁ palibodhaṁ chinditvā taṁ karaṇīyaṁ karotūti saṅgāhakena chinditabbaṁ",
  "tika-s0104t0:243_5": "taṁ sabbaṁ palibodhaṁ chinditvā dhammavinayasaṅgāyanasaṅkhātaṁ tadeva karaṇīyaṁ karotu.",
  "tika-s0104t0:244_0": "Aññepi mahātherāti anuruddhattherādayo. Sokasallasamappitanti sokasaṅkhātena sallena",
  "tika-s0104t0:244_1": "anupaviṭṭhaṁ paṭividdhaṁ. Asamucchinnaavijjātaṇhānusayattā avijjātaṇhābhisaṅkhātena",
  "tika-s0104t0:244_2": "kammunā bhavayonigatiṭṭhitisattāvāsesu khandhapañcakasaṅkhātaṁ attabhāvaṁ janeti",
  "tika-s0104t0:244_3": "abhinibbattetīti jano. Kilese janeti, ajani, janissatīti vā jano, mahanto jano tathā,",
  "tika-s0104t0:244_4": "taṁ. Āgatāgatanti āgatamāgataṁ yathā ‘‘ekeko’’ti. Ettha siyā – ‘‘thero attano pañcasatāya",
  "tika-s0104t0:244_5": "parisāya parivutto rājagahaṁ gato, aññepi mahātherā attano attano parivāre gahetvā",
  "tika-s0104t0:244_6": "sokasallasamappitaṁ mahājanaṁ assāsetukāmā taṁ taṁ disaṁ pakkantā’’ti idha vuttavacanaṁ",
  "tika-s0104t0:244_7": "samantapāsādikāya ‘‘mahākassapatthero ‘rājagahaṁ āvuso gacchāmā’ti upaḍḍhaṁ bhikkhusaṅghaṁ",
  "tika-s0104t0:244_8": "gahetvā ekaṁ maggaṁ gato, anuruddhattheropi upaḍḍhaṁ gahetvā ekaṁ maggaṁ gato’’ti",
  "tika-s0104t0:244_9": "(pārā. aṭṭha. paṭhamamahāsaṅgītikathāvaṇṇanā) vuttavacanañca aññamaññaṁ viruddhaṁ",
  "tika-s0104t0:244_10": "hoti. Idha hi mahākassapattherādayo attano attano parivārabhikkhūhiyeva saddhiṁ taṁ",
  "tika-s0104t0:244_11": "taṁ disaṁ gatāti attho āpajjati, tattha pana mahākassapattheraanuruddhattherāyeva",
  "tika-s0104t0:244_12": "paccekamupaḍḍhasaṅghena saddhiṁ ekekaṁ maggaṁ gatāti? Vuccate – tadubhayampi hi vacanaṁ",
  "tika-s0104t0:244_13": "na virujjhati atthato saṁsandanattā. Idha hi niravasesena therānaṁ paccekagamanavacanameva",
  "tika-s0104t0:244_14": "tattha nayavasena dasseti, idha attano attano parisāya gamanavacanañca tattha upaḍḍhasaṅghena",
  "tika-s0104t0:244_15": "saddhiṁ gamanavacanena. Upaḍḍhasaṅghoti hi sakasakaparisābhūto bhikkhugaṇo gayhati",
  "tika-s0104t0:244_16": "upaḍḍhasaddassa asamepi bhāge pavattattā. Yadi hi sannipatite saṅghe upaḍḍhasaṅghena",
  "tika-s0104t0:244_17": "saddhinti atthaṁ gaṇheyya, tadā saṅghassa gaṇanapathamatītattā na yujjateva , yadi",
  "tika-s0104t0:244_18": "ca saṅgāyanatthaṁ uccinitānaṁ pañcannaṁ bhikkhusatānaṁ majjhe upaḍḍhasaṅghena saddhinti",
  "tika-s0104t0:244_19": "atthaṁ gaṇheyya, evampi tesaṁ gaṇapāmokkhānaṁyeva uccinitattā na yujjateva. Paccekagaṇino",
  "tika-s0104t0:244_20": "hete. Vuttañhi ‘‘sattasatasahassāni, tesu pāmokkhabhikkhavo’’ti , iti atthato saṁsandanattā",
  "tika-s0104t0:244_21": "tadetaṁ ubhayampi vacanaṁ aññamaññaṁ na virujjhatīti. Taṁtaṁbhāṇakānaṁ matenevaṁ vuttantipi vadanti.",
  "tika-s0104t0:245_0": "‘‘Aparinibbutassa bhagavato’’tiādinā yojetabbaṁ. Pattacīvaramādāyāti ettha catumahārājadattiyaselamayapattaṁ,",
  "tika-s0104t0:245_1": "sugatacīvarañca gaṇhitvāti attho. Soyeva hi patto bhagavatā sadā paribhutto. Vuttañhi",
  "tika-s0104t0:245_2": "samacittapaṭipadāsuttaṭṭhakathāyaṁ ‘‘vassaṁvutthānusārena atirekavīsativassakālepi",
  "tika-s0104t0:245_3": "tasseva paribhuttabhāvaṁ dīpetukāmena pātova sarīrapaṭijagganaṁ katvā sunivatthanivāsano",
  "tika-s0104t0:245_4": "sugatacīvaraṁ pārupitvā selamayapattamādāya bhikkhusaṅghaparivuto dakkhiṇadvārena",
  "tika-s0104t0:245_5": "nagaraṁ pavisitvā piṇḍāya caranto’’ti (a. ni. aṭṭha. 2.37) gandhamālādayo nesaṁ hattheti gandhamālādihatthā.",
  "tika-s0104t0:246_0": "Tatrāti tissaṁ sāvatthiyaṁ. Sudanti nipātamattaṁ. Aniccatādipaṭisaṁyuttāyāti ‘‘sabbe",
  "tika-s0104t0:246_1": "saṅkhārā aniccā’’tiādinā (dha. pa. 277) aniccasabhāvapaṭisaññuttāya. Dhammena yuttā,",
  "tika-s0104t0:246_2": "dhammassa vā patirūpāti dhammī, tādisāya. Saññāpetvāti suṭṭhu jānāpetvā, samassāsetvāti",
  "tika-s0104t0:246_3": "vuttaṁ hoti. Vasitagandhakuṭinti niccasāpekkhattā samāso. Paribhogacetiyabhāvato",
  "tika-s0104t0:246_4": "‘‘gandhakuṭiṁ vanditvā’’ti vuttaṁ. ‘‘Vanditvā’’ti ca ‘‘vivaritvā’’ti ettha pubbakālakiriyā.",
  "tika-s0104t0:246_5": "Tathā hi ācariyasāriputtattherena vuttaṁ ‘‘gandhakuṭiyā dvāraṁ vivaritvāti paribhogacetiyabhāvato",
  "tika-s0104t0:246_6": "gandhakuṭiṁ vanditvā gandhakuṭiyā dvāraṁ vivarīti veditabba’’nti (sārattha. ṭī. 1.paṭhamamahāsaṅgītikathā)",
  "tika-s0104t0:246_7": "milātā mālā, sāyeva kacavaraṁ, milātaṁ vā mālāsaṅkhātaṁ kacavaraṁ tathā. Atiharitvāti",
  "tika-s0104t0:246_8": "paṭhamaṁ ṭhapitaṭṭhānamabhimukhaṁ haritvā. Yathāṭhāne ṭhapetvāti paṭhamaṁ ṭhapitaṭṭhānaṁ",
  "tika-s0104t0:246_9": "anatikkamitvā yathāṭhitaṭṭhāneyeva ṭhapetvā. Bhagavato ṭhitakāle karaṇīyaṁ vattaṁ",
  "tika-s0104t0:246_10": "sabbamakāsīti senāsane kattabbavattaṁ sandhāya vuttaṁ. Kurumāno cāti taṁ sabbaṁ vattaṁ",
  "tika-s0104t0:246_11": "karonto ca. Lakkhaṇe hi ayaṁ māna-saddo. Nhānakoṭṭhakassa sammajjanañca tasmiṁ udakassa",
  "tika-s0104t0:246_12": "upaṭṭhāpanañca, tāni ādīni yesaṁ dhammadesanāovādādīnanti tathā, tesaṁ kālesūti attho.",
  "tika-s0104t0:246_13": "Sīhassa migarājassa seyyā sīhaseyyā, taddhitavasena, sadisavohārena vā bhagavato",
  "tika-s0104t0:246_14": "seyyāpi ‘‘sīhaseyyā’’ti vuccati. Tejussadairiyāpathattā uttamaseyyā vā, yaṁ sandhāya",
  "tika-s0104t0:246_15": "vuttaṁ ‘‘atha kho bhagavā dakkhiṇena passena sīhaseyyaṁ kappesi pāde pādaṁ accādhāya",
  "tika-s0104t0:246_16": "sato sampajāno’’ti, (dī. ni. 2.198) taṁ. Kappanakālo karaṇakālo nanūti yojetabbaṁ.",
  "tika-s0104t0:247_0": "‘‘Yathā ta’’ntiādinā yathāvuttamatthaṁ upamāya āvi karoti. Tattha yathā aññopi bhagavato…pe…",
  "tika-s0104t0:247_1": "patiṭṭhitapemo ceva akhīṇāsavo ca anekesu…pe… upakārasañjanitacittamaddavo ca akāsi,",
  "tika-s0104t0:247_2": "evaṁ āyasmāpi ānando bhagavato guṇa…pe… maddavo ca hutvā akāsīti yojanā. Nti nipātamattaṁ.",
  "tika-s0104t0:247_3": "Apica etena tathākaraṇahetuṁ dasseti, yathā aññepi yathāvuttasabhāvā akaṁsu, tathā",
  "tika-s0104t0:247_4": "āyasmāpi ānando bhagavato…pe… patiṭṭhitapemattā ceva akhīṇāsavattā ca anekesu…pe…",
  "tika-s0104t0:247_5": "upakārasañjanitacittamaddavattā cāti hetuatthassa labbhamānattā. Hetugabbhāni hi",
  "tika-s0104t0:247_6": "etāni padāni tadatthasseva tathākaraṇahetubhāvato. Dhanapāladamana (cūḷava. 342),",
  "tika-s0104t0:247_7": "suvaṇṇakakkaṭa (jā. 1.5.94), cūḷahaṁsa (jā. 1.15.133) -mahāhaṁsajātakādīhi (jā. 2.21.89)",
  "tika-s0104t0:247_8": "cettha vibhāvetabbo. Guṇānaṁ gaṇo, soyeva amatanipphādakarasasadisatāya amataraso.",
  "tika-s0104t0:247_9": "Taṁ jānanapakatitāyāti patiṭṭhitapade hetu. Upakāra…pe… maddavoti upakārapubbabhāvena",
  "tika-s0104t0:247_10": "sammājanitacittamuduko. Evampi so iminā kāraṇena adhivāsesīti dassento ‘‘tamena’’ntiādimāha.",
  "tika-s0104t0:247_11": "Tattha tamenanti taṁ āyasmantaṁ ānandaṁ. Eta-saddo hi padālaṅkāramattaṁ. Ayañhi saddapakati,",
  "tika-s0104t0:247_12": "yadidaṁ dvīsu sabbanāmesu pubbapadasseva atthapadatā. Saṁvejesīti ‘‘nanu bhagavatā",
  "tika-s0104t0:247_13": "paṭikacceva akkhātaṁ ‘sabbeheva piyehi manāpehi nānābhāvo vinābhāvo’tiādinā (dī.",
  "tika-s0104t0:247_14": "ni. 2.183; saṁ. ni. 5.379; a. ni. 10.48) saṁvegaṁ janesī’’ti (dī. ni. ṭī. paṭhamamahāsaṅgītikathāvaṇṇanā)",
  "tika-s0104t0:247_15": "ācariyadhammapālattherena vuttaṁ, evaṁ sati ‘‘bhante…pe… assāsessathāti paṭhamaṁ",
  "tika-s0104t0:247_16": "vatvā’’ti saha pāṭhasesena yojanā assa. Yathārutato pana ādyatthena iti-saddena ‘‘evamādinā",
  "tika-s0104t0:247_17": "saṁvejesī’’ti yojanāpi yujjateva. Yena kenaci hi vacanena saṁvegaṁ janesi, taṁ sabbampi",
  "tika-s0104t0:247_18": "saṁvejanassa karaṇaṁ sambhavatīti. Santhambhitvāti paridevanādivirahena attānaṁ paṭibandhetvā",
  "tika-s0104t0:247_19": "patiṭṭhāpetvā. Ussannadhātukanti upacitapittasemhādidosaṁ. Pittasemhavātavasena hi",
  "tika-s0104t0:247_20": "tisso dhātuyo idha bhesajjakaraṇayogyatāya adhippetā, yā ‘‘dosā, malā’’ti ca loke",
  "tika-s0104t0:247_21": "vuccanti, pathavī āpo tejo vāyo ākāsoti ca bhedena paccekaṁ pañcavidhā. Vuttañhi –",
  "tika-s0104t0:248": "‘‘Vāyupittakaphā dosā, dhātavo ca malā tathā;",
  "tika-s0104t0:249": "Tatthāpi pañcadhākhyātā, paccekaṁ dehadhāraṇā.",
  "tika-s0104t0:250": "Sarīradūsanā dosā, malīnakaraṇā malā;",
  "tika-s0104t0:251": "Dhāraṇā dhātavo te tu, itthamanvatthasaññakā’’ti.",
  "tika-s0104t0:252_0": "Samassāsetunti santappetuṁ. Devatāya saṁvejitadivasato, jetavanavihāraṁ paviṭṭhadivasato",
  "tika-s0104t0:252_1": "vā dutiyadivase. Viriccati etenāti virecanaṁ, osadhaparibhāvitaṁ khīrameva virecanaṁ",
  "tika-s0104t0:252_2": "tathā. Yaṁ sandhāyāti yaṁ bhesajjapānaṁ sandhāya. Aṅgapaccaṅgena sobhatīti subho,",
  "tika-s0104t0:252_3": "manuno apaccaṁ mānavo, na-kārassa pana ṇa-kāre kate māṇavo. Manūti hi paṭhamakappikakāle",
  "tika-s0104t0:252_4": "manussānaṁ mātāpituṭṭhāne ṭhito puriso, yo sāsane ‘‘mahāsammatarājā’’ti vutto. So",
  "tika-s0104t0:252_5": "hi sakalalokassa hitaṁ manabhi jānātīti manūti vuccati. Evampettha vadanti ‘‘dantaja",
  "tika-s0104t0:252_6": "na-kārasahito mānavasaddo sabbasattasādhāraṇavacano, muddhaja ṇa-kārasahito pana",
  "tika-s0104t0:252_7": "māṇavasaddo kucchitamūḷhāpaccavacano’’ti. Cūḷakammavibhaṅgasuttaṭṭhakathāyampi (ma.",
  "tika-s0104t0:252_8": "ni. aṭṭha. 4.289) hi muddhaja ṇa-kārasahitasseva māṇavasaddassa attho vaṇṇito. Taṭṭīkāyampi",
  "tika-s0104t0:252_9": "‘‘yaṁ apaccaṁ kucchitaṁ mūḷhaṁ vā, tattha loke māṇavavohāro, yebhuyyena ca sattā",
  "tika-s0104t0:252_10": "daharakāle mūḷhadhātukā hontīti tassevattho pakāsito’’ti vadanti ācariyā. Aññattha",
  "tika-s0104t0:252_11": "ca vīsativassabbhantaro yuvā māṇavo, idha pana tabbohārena mahallakopi. Vuttañhi",
  "tika-s0104t0:252_12": "cūḷakammavibhaṅgasuttavaṇṇanāyaṁ ‘‘māṇavoti pana taṁ taruṇakāle vohariṁsu, so mahallakakālepi",
  "tika-s0104t0:252_13": "teneva vohārena voharīyatī’’ti, (ma. ni. aṭṭha. 4.289) subhanāmakena laddhamāṇavavohārenāti",
  "tika-s0104t0:252_14": "attho. So pana ‘‘satthā parinibbuto, ānandatthero kirassa pattacīvaramādāya āgato,",
  "tika-s0104t0:252_15": "mahājano taṁ dassanāya upasaṅkamatī’’ti sutvā ‘‘vihāraṁ kho pana gantvā mahājanamajjhe",
  "tika-s0104t0:252_16": "na sakkā sukhena paṭisanthāraṁ vā kātuṁ, dhammakathaṁ vā sotuṁ, gehamāgataṁyeva naṁ",
  "tika-s0104t0:252_17": "disvā sukhena paṭisanthāraṁ karissāmi , ekā ca me kaṅkhā atthi, tampi naṁ pucchissāmī’’ti",
  "tika-s0104t0:252_18": "cintetvā ekaṁ māṇavakaṁ pesesi, taṁ sandhāyāha ‘‘pahitaṁ māṇavaka’’nti khuddake cettha",
  "tika-s0104t0:252_19": "kapaccayo. Etadavocāti etaṁ ‘‘akālo’’tiādikaṁ vacanaṁ ānandatthero avoca.",
  "tika-s0104t0:253_0": "Akāloti ajja gantuṁ ayuttakālo. Kasmāti ce ‘‘atthi me’’tiādimāha. Bhesajjamattāti",
  "tika-s0104t0:253_1": "appakaṁ bhesajjaṁ. Appattho hettha mattāsaddo ‘‘mattā sukhapariccāgā’’tiādīsu (dha.",
  "tika-s0104t0:253_2": "pa. 290) viya. Pītāti pivitā. Svepīti ettha ‘‘api-saddo apekkho mantā nuññāyā’’ti",
  "tika-s0104t0:253_3": "(vajira. ṭī. paṭhamamahāsaṅgītikathāvaṇṇanā) vajirabuddhittherena vuttaṁ. Ayaṁ pana",
  "tika-s0104t0:253_4": "tassādhippāyo – ‘‘appeva nāmā’’ti saṁsayamatte vutte anuññātabhāvo na siddho, tasmā",
  "tika-s0104t0:253_5": "taṁ sādhanatthaṁ ‘‘apī’’ti vuttaṁ, tena imamatthaṁ dīpeti ‘‘appeva nāma sve mayaṁ",
  "tika-s0104t0:253_6": "upasaṅkameyyāma, upasaṅkamituṁ paṭibalā samānā upasaṅkamissāma cā’’ti.",
  "tika-s0104t0:254_0": "Dutiyadivaseti khīravirecanapītadivasato dutiyadivase. Cetakattherenāti cetiyaraṭṭhe",
  "tika-s0104t0:254_1": "jātattā cetakoti evaṁ laddhanāmena therena. Pacchāsamaṇenāti pacchānugatena samaṇena.",
  "tika-s0104t0:254_2": "Sahatthe cetaṁ karaṇavacanaṁ. Subhena māṇavena puṭṭhoti ‘‘yesu dhammesu bhavaṁ gotamo",
  "tika-s0104t0:254_3": "imaṁ lokaṁ patiṭṭhapesi, te tassa accayena naṭṭhā nu kho, dharanti nu kho, sace dharanti,",
  "tika-s0104t0:254_4": "bhavaṁ (natthi dī. ni. aṭṭha. 1.448) ānando jānissati, handa naṁ pucchāmī’’ti evaṁ",
  "tika-s0104t0:254_5": "cintetvā ‘‘yesaṁ so bhavaṁ gotamo dhammānaṁ vaṇṇavādī ahosi, yattha ca imaṁ janataṁ",
  "tika-s0104t0:254_6": "samādapesi nivesesi patiṭṭhāpesi, katamesānaṁ kho bho ānanda dhammānaṁ so bhavaṁ",
  "tika-s0104t0:254_7": "gotamo vaṇṇavādī ahosī’’tiādinā (dī. ni. 1.448) puṭṭho, athassa thero tīṇi piṭakāni",
  "tika-s0104t0:254_8": "sīlakkhandhādīhi tīhi khandhehi saṅgahetvā dassento ‘‘tiṇṇaṁ kho māṇava khandhānaṁ",
  "tika-s0104t0:254_9": "so bhagavā vaṇṇavādī’’tiādinā (dī. ni. 1.449) idha sīlakkhandhavagge dasamaṁ suttamabhāsi,",
  "tika-s0104t0:254_10": "taṁ sandhāyāha ‘‘imasmiṁ…pe… mabhāsī’’ti.",
  "tika-s0104t0:255_0": "Khaṇḍanti chinnaṁ. Phullanti bhinnaṁ, sevālāhichattakādivikassanaṁ vā, tesaṁ paṭisaṅkharaṇaṁ",
  "tika-s0104t0:255_1": "sammā pākatikakaraṇaṁ, abhinavapaṭikaraṇanti vuttaṁ hoti. Upakaṭṭhāyāti āsannāya.",
  "tika-s0104t0:255_2": "Vassaṁ upanenti upagacchanti etthāti vassūpanāyikā, vassūpagatakālo, tāya. Saṅgītipāḷiyaṁ",
  "tika-s0104t0:255_3": "(cūḷava. 440) sāmaññena vuttampi vacanaṁ evaṁ gateyeva sandhāya vuttanti saṁsandetuṁ",
  "tika-s0104t0:255_4": "sādhetuṁ vā āha ‘‘evañhī’’tiādi.",
  "tika-s0104t0:256_0": "Rājagahaṁ parivāretvāti bahinagare ṭhitabhāvena vuttaṁ. Chaḍḍitapatitauklāpāti chaḍḍitā",
  "tika-s0104t0:256_1": "ca patitā ca uklāpā ca. Idaṁ vuttaṁ hoti – bhagavato parinibbānaṭṭhānaṁ gacchantehi",
  "tika-s0104t0:256_2": "bhikkhūhi chaḍḍitā vissaṭṭhā, tatoyeva ca upacikādīhi khāditattā ito cito ca patitā,",
  "tika-s0104t0:256_3": "sammajjanābhāvena ākiṇṇakacavarattā uklāpā cāti. Tadevatthaṁ ‘‘bhagavato hī’’tiādinā",
  "tika-s0104t0:256_4": "vibhāveti. Avakuthi pūtibhāvamagamāsīti uklāpo tha-kārassa la-kāraṁ katvā, ujjhiṭṭho",
  "tika-s0104t0:256_5": "vā kalāposamūhoti uklāpo, vaṇṇasaṅgamanavasenevaṁ vuttaṁ yathā ‘‘upakleso, sneho’’",
  "tika-s0104t0:256_6": "– iccādi, tena yuttāti tathā. Paricchedavasena veṇīyanti dissantīti pariveṇā. Kurumānāti",
  "tika-s0104t0:256_7": "kattukāmā. Senāsanavattānaṁ paññattattā, senāsanakkhandhake ca senāsanapaṭibaddhānaṁ",
  "tika-s0104t0:256_8": "bahūnampi vacanānaṁ vuttattā senāsanapaṭisaṅkharaṇampi tassa pūjāyeva nāmāti āha",
  "tika-s0104t0:256_9": "‘‘bhagavato vacanapūjanattha’’nti. Paṭhamaṁ māsanti vassānassa paṭhamaṁ māsaṁ. Accantasaṁyoge",
  "tika-s0104t0:256_10": "cetaṁ upayogavacanaṁ. ‘‘Titthiyavādaparimocanatthañcā’’ti vuttamatthaṁ pākaṭaṁ kātuṁ",
  "tika-s0104t0:256_11": "‘‘titthiyā hī’’tiādi vuttaṁ.",
  "tika-s0104t0:257_0": "Yanti katikavattakaraṇaṁ. Edisesu hi ṭhānesu yaṁ-saddo taṁ-saddānapekkho teneva atthassa",
  "tika-s0104t0:257_1": "paripuṇṇattā. Yaṁ vā katikavattaṁ sandhāya ‘‘atha kho’’tiādi vuttaṁ, tadeva mayāpi",
  "tika-s0104t0:257_2": "vuttanti attho. Esa nayo īdisesu bhagavatā…pe… vaṇṇitanti senāsanavattaṁ paññapentena",
  "tika-s0104t0:257_3": "senāsanakkhandhake (cūḷava. 308) ca senāsanapaṭibaddhavacanaṁ kathentena vaṇṇitaṁ.",
  "tika-s0104t0:257_4": "Saṅgāyissāmāti ettha iti-saddassa ‘‘vuttaṁ ahosī’’ti ca ubhayattha sambandho, ekassa",
  "tika-s0104t0:257_5": "vā iti-saddassa lopo.",
  "tika-s0104t0:258_0": "Dutiyadivaseti evaṁ cintitadivasato dutiyadivase, so ca kho vassūpanāyikadivasato",
  "tika-s0104t0:258_1": "dutiyadivasova. Therā hi āsaḷhipuṇṇamito pāṭipadadivaseyeva sannipatitvā vassamupagantvā",
  "tika-s0104t0:258_2": "evaṁ cintesunti. Rājadvāreti rājagehadvāre. Hatthakammanti hatthakiriyaṁ, hatthakammassa",
  "tika-s0104t0:258_3": "karaṇanti vuttaṁ hoti. Paṭivedesunti jānāpesuṁ. Visaṭṭhāti nirāsaṅkacittā. Āṇāyeva",
  "tika-s0104t0:258_4": "appaṭihatavuttiyā pavattanaṭṭhena cakkanti āṇācakkaṁ. Tathā dhammoyeva cakkanti dhammacakkaṁ,",
  "tika-s0104t0:258_5": "taṁ panidha desanāñāṇapaṭivedhañāṇavasena duvidhampi yujjati tadubhayeneva saṅgītiyā",
  "tika-s0104t0:258_6": "pavattanato. ‘‘Dhammacakkanti cetaṁ desanāñāṇassāpi nāmaṁ, paṭivedhañāṇassāpī’’ti",
  "tika-s0104t0:258_7": "(saṁ. ni. aṭṭha. 2.3.78) hi aṭṭhakathāsu vuttaṁ. Sannisajjaṭṭhānanti sannipatitvā",
  "tika-s0104t0:258_8": "nisīdanaṭṭhānaṁ. Satta paṇṇāni yassāti sattapaṇṇī, yo ‘‘chattapaṇṇo, visamacchado’’",
  "tika-s0104t0:258_9": "tipi vuccati, tassa jātaguhadvāreti attho.",
  "tika-s0104t0:259_0": "Vissakammunāti sakkassa devānamindassa kammākammavidhāyakaṁ devaputtaṁ sandhāyāha.",
  "tika-s0104t0:259_1": "Suvibhattabhittithambhasopānanti ettha suvibhattapadassa dvandato pubbe suyyamānattā",
  "tika-s0104t0:259_2": "sabbehi dvandapadehi sambandho, tathā ‘‘nānāvidha…pe… vicitta’’ntiādīsupi. Rājabhavanavibhūtinti",
  "tika-s0104t0:259_3": "rājabhavanasampattiṁ, rājabhavanasobhaṁ vā. Avahasantamivāti avahāsaṁ kurumānaṁ viya.",
  "tika-s0104t0:259_4": "Siriyāti sobhāsaṅkhātāya lakkhiyā. Niketanamivāti vasanaṭṭhānamiva, ‘‘jalantamivā’’tipi",
  "tika-s0104t0:259_5": "pāṭho. Ekasmiṁyeva pānīyatitthe nipatantā pakkhino viya sabbesampi janānaṁ cakkhūni",
  "tika-s0104t0:259_6": "maṇḍapeyeva nipatantīti vuttaṁ ‘‘ekanipāta…pe… vihaṅgāna’’nti. Nayanavihaṅgānanti",
  "tika-s0104t0:259_7": "nayanasaṅkhātavihaṅgānaṁ. Lokarāmaṇeyyakamiva sampiṇḍitanti yadi loke vijjamānaṁ",
  "tika-s0104t0:259_8": "rāmaṇeyyakaṁ sabbameva ānetvā ekattha sampiṇḍitaṁ siyā, taṁ viyāti vuttaṁ hoti, yaṁ",
  "tika-s0104t0:259_9": "yaṁ vā loke ramitumarahati, taṁ sabbaṁ sampiṇḍitamivātipi attho. Daṭṭhabbasāramaṇḍanti",
  "tika-s0104t0:259_10": "pheggurahitaṁ sāraṁ viya, kasaṭavinimuttaṁ pasannaṁ viya ca daṭṭhumaraharūpesu sārabhūtaṁ,",
  "tika-s0104t0:259_11": "pasannabhūtañca. Apica daṭṭhabbo dassanīyo sārabhūto visiṭṭhataro maṇḍo maṇḍanaṁ",
  "tika-s0104t0:259_12": "alaṅkāro etassāti daṭṭhabbasāramaṇḍo, taṁ. Maṇḍaṁ sūriyarasmiṁ pāti nivāreti, sabbesaṁ",
  "tika-s0104t0:259_13": "vā janānaṁ maṇḍaṁ pasannaṁ pāti rakkhati, maṇḍanamalaṅkāraṁ vā pāti pivati alaṅkarituṁ",
  "tika-s0104t0:259_14": "yuttabhāvenāti maṇḍapo, taṁ.",
  "tika-s0104t0:260_0": "Kusumadāmāni ca tāni olambakāni ceti kusumadāmolambakāni. Visesanassa cettha paranipāto",
  "tika-s0104t0:260_1": "yathā ‘‘agyāhito’’ti. Vividhāniyeva kusumadāmolambakāni tathā, tāni viniggalantaṁ",
  "tika-s0104t0:260_2": "visesena vamentaṁ nikkhāmentamiva cāru sobhanaṁ vitānaṁ etthāti tathā. Kuṭṭena gahito",
  "tika-s0104t0:260_3": "samaṁ katoti kuṭṭimo, koṭṭimo vā, tādisoyeva maṇīti maṇikoṭṭimo, nānāratanehi vicitto",
  "tika-s0104t0:260_4": "maṇikoṭṭimo, tassa talaṁ tathā. Atha vā maṇiyo koṭṭetvā katatalattā maṇikoṭṭena nipphattanti",
  "tika-s0104t0:260_5": "maṇikoṭṭimaṁ, tameva talaṁ, nānāratanavicittaṁ maṇikoṭṭimatalaṁ tathā. Tamiva ca",
  "tika-s0104t0:260_6": "nānāpupphūpahāravicittaṁ supariniṭṭhitabhūmikammanti sambandho. Pupphapūjā pupphūpahāro.",
  "tika-s0104t0:260_7": "Ettha hi nānāratanavicittaggahaṇaṁ nānāpupphūpahāravicittatāyanidassanaṁ, maṇikoṭṭimatalaggahaṇaṁ",
  "tika-s0104t0:260_8": "supariniṭṭhitabhūmikammatāyāti daṭṭhabbaṁ. Nanti maṇḍapaṁ. Brahmavimānasadisanti",
  "tika-s0104t0:260_9": "bhāvanapuṁsakaṁ, yathā brahmavimānaṁ sobhati, tathā alaṅkaritvāti attho. Visesena",
  "tika-s0104t0:260_10": "mānetabbanti vimānaṁ. Saddavidū pana ‘‘vihe ākāse māyanti gacchanti devā yenāti vimāna’’nti",
  "tika-s0104t0:260_11": "vadanti. Visesena vā sucaritakammunā mīyati nimmīyatīti vimānaṁ, vīti vā sakuṇo vuccati,",
  "tika-s0104t0:260_12": "taṁ saṇṭhānena mīyati nimmīyatīti vimānantiādināpi vattabbo. Vimānaṭṭhakathāyaṁ pana",
  "tika-s0104t0:260_13": "‘‘ekayojanadviyojanādibhāvena pamāṇavisesayuttatāya, sobhātisayayogena ca visesato",
  "tika-s0104t0:260_14": "mānanīyatāya vimāna’’nti (vi. va. aṭṭha. ganthārambhakathā) vuttaṁ. Natthi agghametesanti",
  "tika-s0104t0:260_15": "anagghāni, aparimāṇagghāni agghitumasakkuṇeyyānīti vuttaṁ hoti. Patirūpaṁ, paccekaṁ",
  "tika-s0104t0:260_16": "vā attharitabbānīti paccattharaṇāni, tesaṁ satāni tathā. Uttarābhimukhanti uttaradisābhimukhaṁ.",
  "tika-s0104t0:260_17": "Dhammopi satthāyeva satthukiccanipphādanatoti vuttaṁ ‘‘buddhassa bhagavato āsanārahaṁ",
  "tika-s0104t0:260_18": "dhammāsanaṁ paññapetvā’’ti. Yathāha ‘‘yo kho…pe… mamaccayena satthā’’tiādi, (dī.",
  "tika-s0104t0:260_19": "ni. 2.216) tathāgatappaveditadhammadesakassa vā satthukiccāvahattā tathārūpe āsane",
  "tika-s0104t0:260_20": "nisīditumarahatīti dassetumpi evaṁ vuttaṁ. Āsanārahanti nisīdanārahaṁ. Dhammāsananti",
  "tika-s0104t0:260_21": "dhammadesakāsanaṁ, dhammaṁ vā kathetuṁ yuttāsanaṁ. Dantakhacitanti dantehi khacitaṁ,",
  "tika-s0104t0:260_22": "hatthidantehi katanti vuttaṁ hoti. ‘‘Danto nāma hatthidanto vuccatī’’ti hi vuttaṁ.",
  "tika-s0104t0:260_23": "Etthāti etasmiṁ dhammāsane. Mama kiccanti mama kammaṁ, mayā vā karaṇīyaṁ.",
  "tika-s0104t0:261_0": "Idāni āyasmato ānandassa asekkhabhūmisamāpajjanaṁ dassento ‘‘tasmiñca panā’’tiādimāha.",
  "tika-s0104t0:261_1": "Tattha tasmiñca pana divasaeti tathā raññā ārocāpitadivase, sāvaṇamāsassakāḷapakkhacatutthadivaseti",
  "tika-s0104t0:261_2": "vuttaṁ hoti. Anatthajananato visasaṅkāsatāya kileso visaṁ, tassa khīṇāsavabhāvato",
  "tika-s0104t0:261_3": "aññathābhāvasaṅkhātā satti gandho. Tathā hi so bhagavato parinibbānādīsu vilāpādimakāsi.",
  "tika-s0104t0:261_4": "Apica visajananakapupphādigandhapaṭibhāgatāya nānāvidhadukkhahetukiriyājananako kilesova",
  "tika-s0104t0:261_5": "‘‘visagandho’’ti vuccati. Tathā hi so ‘‘visaṁ haratīti visattikā, visamūlāti visattikā,",
  "tika-s0104t0:261_6": "visaphalāti visattikā, visaparibhogāti visattikā’’tiādinā (mahāni. 3) vuttoti. Apica",
  "tika-s0104t0:261_7": "visagandhonāma virūpo maṁsādigandho, taṁsadisatāya pana kileso. ‘‘Vissasaddo hi virūpe’’ti",
  "tika-s0104t0:261_8": "(dha. sa. ṭī. 624) abhidhammaṭīkāyaṁvuttaṁ. Addhāti ekaṁsato. Saṁveganti dhammasaṁvegaṁ.",
  "tika-s0104t0:261_9": "‘‘Ohitabhārāna’’nti hi yebhuyyena, padhānena ca vuttaṁ. Edisesu pana ṭhānesu tadaññesampi",
  "tika-s0104t0:261_10": "dhammasaṁvegoyeva adhippeto. Tathā hi ‘‘saṁvego nāma sahottappaṁ ñāṇaṁ, so tassā",
  "tika-s0104t0:261_11": "bhagavato dassane uppajjī’’ti (vi. va. aṭṭha. 838) rajjumālāvimānavaṇṇanāyaṁvuttaṁ,",
  "tika-s0104t0:261_12": "sā ca tadā aviññātasāsanā anāgataphalāti. Itarathā hi cittutrāsavasena dosoyeva saṁvegoti",
  "tika-s0104t0:261_13": "āpajjati, evañca sati so tassa asekkhabhūmisamāpajjanassa ekaṁsakāraṇaṁ na siyā.",
  "tika-s0104t0:261_14": "Evamabhūto ca so idha na vattabboyevāti alamatipapañcena. Tenāti tasmā sve saṅghasannipātassa",
  "tika-s0104t0:261_15": "vattamānattā, sekkhasakaraṇīyattā vā. Te na yuttanti tava na yuttaṁ, tayā vā sannipātaṁ",
  "tika-s0104t0:261_16": "gantuṁ na patirūpaṁ.",
  "tika-s0104t0:262_0": "Metanti mama etaṁ gamanaṁ. Yvāhanti yo ahaṁ, yanti vā kiriyāparāmasanaṁ, tena ‘‘gaccheyya’’nti",
  "tika-s0104t0:262_1": "ettha gamanakiriyaṁ parāmasati, kiriyāparāmasanassa ca yaṁ taṁ-saddassa ayaṁ pakati,",
  "tika-s0104t0:262_2": "yadidaṁ napuṁsakaliṅgena, ekavacanena ca yogyatā tathāyeva tattha tattha dassanato.",
  "tika-s0104t0:262_3": "Kiriyāya hi sabhāvato napuṁsakattamekattañca icchanti saddavidū. Āvajjesīti upanāmesi.",
  "tika-s0104t0:262_4": "Muttāti muccitā. Appattañcāti agatañca, bimbohane na tāva ṭhapitanti vuttaṁ hoti.",
  "tika-s0104t0:262_5": "Etasmiṁ antareti etthantare, iminā padadvayena dassitakālānaṁ vemajjhakkhaṇe, tathādassitakāladvayassa",
  "tika-s0104t0:262_6": "vā vivareti vuttaṁ hoti.",
  "tika-s0104t0:263": "‘‘Kāraṇe ceva citte ca, khaṇasmiṁ vivarepi ca;",
  "tika-s0104t0:264": "Vemajjhādīsu atthesu ‘antarā’ti ravo gato’’ti.",
  "tika-s0104t0:265_0": "Hi vuttaṁ. Anupādāyāti taṇhādiṭṭhivasena kañci dhammaṁ aggahetvā, yehi vā kilesehi",
  "tika-s0104t0:265_1": "muccati, tesaṁ lesamattampi aggahetvā. Āsavehīti bhavato ā bhavaggaṁ, dhammato ca",
  "tika-s0104t0:265_2": "ā gotrabhuṁ savanato pavattanato āsavasaññitehi kilesehi. Upalakkhaṇavacanamattañcetaṁ.",
  "tika-s0104t0:265_3": "Tadekaṭṭhatāya hi sabbehipi kilesehi sabbehipi pāpadhammehi cittaṁ vimuccatiyeva.",
  "tika-s0104t0:265_4": "Cittaṁ vimuccīti cittaṁ arahattamaggakkhaṇe āsavehi vimuccamānaṁ hutvā arahattaphalakkhaṇe",
  "tika-s0104t0:265_5": "vimucci. Tadatthaṁ vivarati ‘‘ayañhī’’tiādinā. Caṅkamenāti caṅkamanakiriyāya. Visesanti",
  "tika-s0104t0:265_6": "attanā laddhamaggaphalato visesamaggaphalaṁ. Vivaṭṭūpanissayabhūtaṁ kataṁ upacitaṁ",
  "tika-s0104t0:265_7": "puññaṁ yenāti katapuñño, arahattādhigamāya katādhikāroti attho. Padhānamanuyuñjāti",
  "tika-s0104t0:265_8": "vīriyamanuyuñjāhi, arahattasamāpattiyā anuyogaṁ karohīti vuttaṁ hoti. Hohisīti bhavissasi.",
  "tika-s0104t0:265_9": "Kathādosoti kathāya doso vitathabhāvo. Accāraddhanti ativiya āraddhaṁ. Uddhaccāyāti",
  "tika-s0104t0:265_10": "uddhatabhāvāya. Handāti vossaggavacanaṁ. Tena hi adhunāyeva yojemi, na panāhaṁ papañcaṁ",
  "tika-s0104t0:265_11": "karomīti vossaggaṁ karoti. Vīriyasamataṁ yojemīti caṅkamanavīriyassa adhimattattā",
  "tika-s0104t0:265_12": "tassa hāpanavasena samādhinā samatāpādanena vīriyassa samataṁ samabhāvaṁ yojemi,",
  "tika-s0104t0:265_13": "vīriyena vā samathasaṅkhātaṁ samādhiṁ yojemītipi attho. Dvidhāpi hi pāṭho dissati.",
  "tika-s0104t0:265_14": "Vissamissāmīti assasissāmi. Idāni tassa visesato pasaṁsanārahabhāvaṁ dassetuṁ ‘‘tenā’’tiādi",
  "tika-s0104t0:265_15": "vuttaṁ. Tenāti catuiriyāpathavirahitatākāraṇena. ‘‘Anipanno’’tiādīni paccuppannavacanāneva.",
  "tika-s0104t0:265_16": "Parinibbutopi so ākāseyeva parinibbāyi. Tasmā therassa kilesaparinibbānaṁ, khandhaparinibbānañca",
  "tika-s0104t0:265_17": "visesena pasaṁsārahaṁ acchariyabbhutamevāti.",
  "tika-s0104t0:266_0": "Dutiyadivaseti therena arahattapattadivasato dutiyadivase. Pañcamiyanti tithīpekkhāya",
  "tika-s0104t0:266_1": "vuttaṁ, ‘‘dutiyadivase’’ti iminā tulyādhikaraṇaṁ. Bhinnaliṅgampi hi tulyatthapadaṁ",
  "tika-s0104t0:266_2": "dissati yathā ‘‘guṇo pamāṇaṁ, vīsati cittāni’’ iccādi. Kāḷapakkhassāti sāvaṇamāsakāḷapakkhassa.",
  "tika-s0104t0:266_3": "Paṭhamañhi māsaṁ khaṇḍaphullapaṭisaṅkharaṇamakaṁsu, paṭhamamāsabhāvo ca majjhimappadesavohārena.",
  "tika-s0104t0:266_4": "Tattha hi purimapuṇṇamito yāva aparā puṇṇamī, tāva eko māsoti voharanti. Tato tīṇi",
  "tika-s0104t0:266_5": "divasāni rājā maṇḍapamakāsi, tato dutiyadivase thero arahattaṁ sacchākāsi, tatiyadivase",
  "tika-s0104t0:266_6": "pana sannipatitvā therā saṅgītimakaṁsu, tasmā āsaḷhimāsakāḷapakkhapāṭipadato yāva",
  "tika-s0104t0:266_7": "sāvaṇamāsakāḷapakkhapañcamī , tāva pañcadivasādhiko ekamāso hoti. Samānoti uppajjamāno.",
  "tika-s0104t0:266_8": "Haṭṭhatuṭṭhacittoti ativiya somanassacitto, pāmojjena vā haṭṭhacitto pītiyā tuṭṭhacitto.",
  "tika-s0104t0:266_9": "Ekaṁsanti ekasmiṁ aṁse, vāmaṁseti attho. Tathā hi vaṅgīsasuttavaṇṇanāyaṁ vuttaṁ –",
  "tika-s0104t0:267_0": "‘‘Ekaṁsaṁ cīvaranti ettha puna saṇṭhāpanavasena evaṁ vuttaṁ, ekaṁsanti ca vāmaṁsaṁ",
  "tika-s0104t0:267_1": "pārupitvā ṭhitassetaṁ adhivacanaṁ. Yato yathā vāmaṁsaṁ pārupitvā ṭhitaṁ hoti, tathā",
  "tika-s0104t0:267_2": "cīvaraṁ katvāti evamassattho veditabbo’’ti (su. ni. aṭṭha. 2.345).",
  "tika-s0104t0:268_0": "Bandha…pe… viyāti vaṇṭato pavuttasuparipakkatālaphalamiva. Paṇḍu…pe… viyāti sitapītapabhāyuttapaṇḍuromajakambale",
  "tika-s0104t0:268_1": "ṭhapito jātimā maṇi viya, jātivacanena cettha kuttimaṁ nivatteti. Samuggatapuṇṇacando",
  "tika-s0104t0:268_2": "viyāti juṇhapakkhapannarasuposathe samuggato soḷasakalāparipuṇṇo cando viya. Bālā…pe…",
  "tika-s0104t0:268_3": "viyāti taruṇasūriyapabhāsamphassena phullitasuvaṇṇavaṇṇaparāgagabbhaṁ satapattapaddhaṁ",
  "tika-s0104t0:268_4": "viya. ‘‘Piñjarasaddo hi hemavaṇṇapariyāyo’’ti (sārattha. ṭī. 1.22) sāratthadīpaniyaṁ",
  "tika-s0104t0:268_5": "vutto. Pariyodātenāti pabhassarena. Sappabhenāti vaṇṇappabhāya, sīlappabhāya ca samannāgatena.",
  "tika-s0104t0:268_6": "Sassirikenāti sarīrasobhaggādisaṅkhātāya siriyā ativiya sirimatā. Mukhavarenāti yathāvuttasobhāsamalaṅkatattā",
  "tika-s0104t0:268_7": "uttamamukhena. Kāmaṁ ‘‘ahamasmi arahattaṁ patto’’ti nārocesi, tathārūpāya pana uttamalīḷāya",
  "tika-s0104t0:268_8": "gamanato passantā sabbepi tamatthaṁ jānanti, tasmā ārocento viya hotīti āha ‘‘attano",
  "tika-s0104t0:268_9": "arahattappattiṁ ārocayamāno viya agamāsī’’ti.",
  "tika-s0104t0:269_0": "Kimatthaṁ panāyaṁ evamārocayamāno viya agamāsīti? Vuccate – so hi ‘‘attupanāyikaṁ",
  "tika-s0104t0:269_1": "akatvā aññabyākaraṇaṁ bhagavatā saṁvaṇṇita’’nti manasi karitvā ‘‘sekkhatāya dhammavinayasaṅgītiyā",
  "tika-s0104t0:269_2": "gahetumayuttampi bahussutattā gaṇhissāmā’’ti nisinnānaṁ therānaṁ arahattappattivijānanena",
  "tika-s0104t0:269_3": "somanassuppādanatthaṁ, ‘‘appamatto hohī’’ti bhagavatā dinnaovādassa ca saphalatādīpanatthaṁ",
  "tika-s0104t0:269_4": "evamārocayamāno viya agamāsīti. Āyasmatomahākassapassaetadahosi samasamaṭṭhapanādinā",
  "tika-s0104t0:269_5": "yathāvuttakāraṇena satthukappattā. Dhareyyāti vijjamāno bhaveyya. ‘‘Sobhati vata",
  "tika-s0104t0:269_6": "te āvuso ānanda arahattasamadhigamatā’’tiādinā sādhukāramadāsi. Ayamidha dīghabhāṇakānaṁ",
  "tika-s0104t0:269_7": "vādo. Khuddakabhāṇakesu ca suttanipātakhuddakapāṭhabhāṇakānaṁ vādotipi yujjati tadaṭṭhakathāsupi tathā vuttattā.",
  "tika-s0104t0:270_0": "Majjhimaṁ nikāyaṁ bhaṇanti sīlenāti majjhimabhāṇakā, tappaguṇā ācariyā. Yathāvuḍḍhanti",
  "tika-s0104t0:270_1": "vuḍḍhapaṭipāṭiṁ, tadanatikkamitvā vā. Tatthāti tasmiṁ bhikkhusaṅghe. Ānandassa etamāsananti",
  "tika-s0104t0:270_2": "sambandho. Tasmiṁ samayeti tasmiṁ evaṁkathanasamaye. Thero cintesi ‘‘kuhiṁ gato’’ti",
  "tika-s0104t0:270_3": "pucchantānaṁ attānaṁ dassente ativiya pākaṭabhāvena bhavissamānattā, ayampi majjhimabhāṇakesveva",
  "tika-s0104t0:270_4": "ekaccānaṁ vādo, tasmā itipi eke vadantīti sambandho. Ākāsena āgantvā attano āsaneyeva",
  "tika-s0104t0:270_5": "attānaṁ dassesītipi tesameva ekacce vadanti. Pulliṅgavisaye hi ‘‘eke’’ti vutte sabbattha",
  "tika-s0104t0:270_6": "‘‘ekacce’’ti attho veditabbo. Tīsupi cettha vādesu tesaṁ tesaṁ bhāṇakānaṁ tena tenākārena",
  "tika-s0104t0:270_7": "āgatamattaṁ ṭhapetvā visuṁ visuṁ vacane aññaṁ visesakāraṇaṁ natthi. Sattamāsaṁ katāya",
  "tika-s0104t0:270_8": "hi dhammavinayasaṅgītiyā kadāci pakatiyāva, kadāci pathaviyaṁ nimujjitvā, kadāci",
  "tika-s0104t0:270_9": "ākāsena āgatattā taṁ tadāgamanamupādāya tathā tathā vadanti. Apica saṅgītiyā ādidivaseyeva",
  "tika-s0104t0:270_10": "paṭhamaṁ pakatiyā āgantvā tato paraṁ ākāsamabbhuggantvā parisaṁ pattakāle tato otaritvā",
  "tika-s0104t0:270_11": "bhikkhupantiṁ apīḷento pathaviyaṁ nimujjitvā āsane attānaṁ dassesītipi vadanti. Yathā",
  "tika-s0104t0:270_12": "vā tathā vā āgacchatu, āgamanākāramattaṁ na pamāṇaṁ, āgantvā gatakāle āyasmato mahākassapassa",
  "tika-s0104t0:270_13": "sādhukāradānameva pamāṇaṁ satthārā dātabbasādhukāradāneneva arahattappattiyā aññesampi",
  "tika-s0104t0:270_14": "ñāpitattā, bhagavati dharamāne paṭiggahetabbāya ca pasaṁsāya therassa paṭiggahitattā.",
  "tika-s0104t0:270_15": "Tasmā tamatthaṁ dassento ‘‘yathā vā’’tiādimāha. Sabbatthāpīti sabbesupi tīsu vādesu.",
  "tika-s0104t0:271_0": "Bhikkhū āmantesīti bhikkhū ālapīti ayamettha attho, aññatra pana ñāpanepi dissati",
  "tika-s0104t0:271_1": "yathā ‘‘āmantayāmi vo bhikkhave, (dī. ni. 2.218) paṭivedayāmi vo bhikkhave’’ti (a.",
  "tika-s0104t0:271_2": "ni. 7.72) pakkosanepi dissati yathā ‘‘ehi tvaṁ bhikkhu mama vacanena sāriputtaṁ āmantehī’’ti",
  "tika-s0104t0:271_3": "(a. ni. 9.11) ālapanepi dissati yathā ‘‘tatra kho bhagavā bhikkhū āmantesi ‘bhikkhavo’ti’’",
  "tika-s0104t0:271_4": "(saṁ. ni. 1.249), idhāpi ālapaneti sāratthadīpaniyaṁ (sārattha. ṭī. 1.paṭhamamahāsaṅgītikathāvaṇṇanā)",
  "tika-s0104t0:271_5": "vuttaṁ. Ālapanamattassa pana abhāvato ‘‘kiṁ paṭhamaṁ saṅgāyāmā’’tiādinā vuttena viññāpiyamānatthantarena",
  "tika-s0104t0:271_6": "ca sahacaraṇato ñāpaneva vaṭṭati, tasmā āmantesīti paṭivedesi viññāpesīti attho vattabbo.",
  "tika-s0104t0:271_7": "‘‘Tatra kho bhagavā bhikkhū āmantesi ‘bhikkhavo’ti, ‘bhaddante’ti te bhikkhū bhagavato",
  "tika-s0104t0:271_8": "paccassosu’’ntiādīsu (saṁ. ni. 1.249) hi ālapanamattameva dissati, na viññāpiyamānatthantaraṁ,",
  "tika-s0104t0:271_9": "taṁ pana ‘‘bhūtapubbaṁ bhikkhave’’tiādinā (saṁ. ni. 1.249) paccekameva āraddhaṁ.",
  "tika-s0104t0:271_10": "Tasmā tādisesveva ālapane vaṭṭatīti no takko. Saddavidū pana vadanti ‘‘āmantayitvā",
  "tika-s0104t0:271_11": "devindo, vissakammaṁ mahiddhika’ntiādīsu (cariyā. 107) viya mantasaddo guttabhāsane.",
  "tika-s0104t0:271_12": "Tasmā ‘āmantesī’ti etassa sammantayīti attho’’ti. ‘‘Āvuso’’tiādi āmantanākāradīpanaṁ.",
  "tika-s0104t0:271_13": "Dhammaṁ vā vinayaṁ vāti ettha vā-saddo vikappane, tena ‘‘kimekaṁ tesu paṭhamaṁ saṅgāyāmā’’ti",
  "tika-s0104t0:271_14": "dasseti. Kasmā āyūti āha ‘‘vinaye ṭhite’’tiādi. ‘‘Yasmā, tasmā’’ti ca ajjhāharitvā",
  "tika-s0104t0:271_15": "yojetabbaṁ. Tasmāti tāya āyusarikkhatāya . Dhuranti jeṭṭhakaṁ. No nappahotīti pahotiyeva.",
  "tika-s0104t0:271_16": "Dvipaṭisedho hi saha atisayena pakatyatthadīpako.",
  "tika-s0104t0:272_0": "Etadagganti eso aggo. Liṅgavipallāsena hi ayaṁ niddeso. Yadidanti ca yo ayaṁ, yadidaṁ",
  "tika-s0104t0:272_1": "khandhapañcakanti vā yojetabbaṁ. Evañhi sati ‘‘etadagga’’nti yathārutaliṅgameva.",
  "tika-s0104t0:272_2": "‘‘Yadida’’nti padassa ca ayaṁ sabhāvo, yā tassa tassa atthassa vattabbassa liṅgānurūpena",
  "tika-s0104t0:272_3": "‘‘yo aya’’nti vā ‘‘yā aya’’nti vā ‘‘yaṁ ida’’nti vā yojetabbatā tathāyevassa tattha",
  "tika-s0104t0:272_4": "tattha dassitattā. Bhikkhūnaṁ vinayadharānanti niddhāraṇachaṭṭhīniddeso.",
  "tika-s0104t0:273_0": "Attanāva attānaṁ sammannīti sayameva attānaṁ sammataṁ akāsi. ‘‘Attanā’’ti hi idaṁ",
  "tika-s0104t0:273_1": "tatiyāvisesanaṁ bhavati, tañca parehi sammannanaṁ nivatteti, ‘‘attanā’’ti vā ayaṁ",
  "tika-s0104t0:273_2": "vibhatyantapatirūpako abyayasaddo . Keci pana ‘‘liṅgatthe tatiyā abhihitakattubhāvato’’ti",
  "tika-s0104t0:273_3": "vadanti. Tadayuttameva ‘‘thero’’ti kattuno vijjamānattā. Vissajjanatthāya attanāva",
  "tika-s0104t0:273_4": "attānaṁ sammannīti yojetabbaṁ. Pucchadhātussa dvikammikattā ‘‘upāliṁ vinaya’’nti kammadvayaṁ vuttaṁ.",
  "tika-s0104t0:274_0": "Bījaniṁ gahetvāti ettha bījanīgahaṇaṁ dhammakathikānaṁ dhammatāti veditabbaṁ. Tāya",
  "tika-s0104t0:274_1": "hi dhammakathikānaṁ parisāya hatthakukkuccamukhavikārādi paṭicchādīyati. Bhagavā",
  "tika-s0104t0:274_2": "ca dhammakathikānaṁ dhammatādassanatthameva vicitrabījaniṁ gaṇhāti. Aññathā hi sabbassapi",
  "tika-s0104t0:274_3": "lokassa alaṅkārabhūtaṁ paramukkaṁsagatasikkhāsaṁyamānaṁ buddhānaṁ mukhacandamaṇḍalaṁ",
  "tika-s0104t0:274_4": "paṭicchādetabbaṁ na siyā. ‘‘Paṭhamaṁ āvuso upāli pārājikaṁ kattha paññatta’’nti kasmā",
  "tika-s0104t0:274_5": "vuttaṁ, nanu tassa saṅgītiyā purimakāle paṭhamabhāvo na yuttoti? No na yutto bhagavatā",
  "tika-s0104t0:274_6": "paññattānukkamena, pātimokkhuddesānukkamena ca paṭhamabhāvassa siddhattā. Yebhuyyena",
  "tika-s0104t0:274_7": "hi tīṇi piṭakāni bhagavato dharamānakāle ṭhitānukkameneva saṅgītāni, visesato vinayābhidhammapiṭakānīti",
  "tika-s0104t0:274_8": "daṭṭhabbaṁ. Kismiṁ vatthusminti, methunadhammeti ca nimittatthe bhummavacanaṁ. ‘‘Kattha",
  "tika-s0104t0:274_9": "paññatta’’ntiādinā dassitena saha tadavasiṭṭhampi saṅgahetvā dassetuṁ ‘‘vatthumpi",
  "tika-s0104t0:274_10": "pucchī’’tiādi vuttaṁ.",
  "tika-s0104t0:275_0": "Saṅgītikārakavacanasammissaṁ vā nu kho, suddhaṁ vā buddhavacananti āsaṅkāpariharaṇatthaṁ,",
  "tika-s0104t0:275_1": "yathāsaṅgītasseva pamāṇabhāvaṁ dassanatthañca pucchaṁ samuddharitvā vissajjento ‘‘kiṁ",
  "tika-s0104t0:275_2": "panetthā’’tiādimāha. Ettha paṭhamapārājiketi etissaṁ tathāsaṅgītāya paṭhamapārājikapāḷiyaṁ.",
  "tika-s0104t0:275_3": "Tenevāha ‘‘na hi tathāgatā ekabyañjanampi niratthakaṁ vadantī’’ti. Apanetabbanti",
  "tika-s0104t0:275_4": "atirekabhāvena niratthakatāya, vitathabhāvena vā ayuttatāya chaḍḍetabbavacanaṁ. Pakkhipitabbanti",
  "tika-s0104t0:275_5": "asampuṇṇatāya upanetabbavacanaṁ. Kasmāti āha ‘‘na hī’’tiādi. Sāvakānaṁ pana devatānaṁ",
  "tika-s0104t0:275_6": "vā bhāsiteti bhagavato pucchāthomanādivasena bhāsitaṁ sandhāyāha. Sabbatthāpīti bhagavato",
  "tika-s0104t0:275_7": "sāvakānaṁ devatānañca bhāsitepi. Taṁ pana pakkhipanaṁ sambandhavacanamattasseva,",
  "tika-s0104t0:275_8": "na sabhāvāyuttiyā atthassāti dasseti ‘‘kiṁ pana ta’’ntiādinā sambandhavacanamattanti",
  "tika-s0104t0:275_9": "pubbāparasambandhavacanameva. Idaṁ paṭhamapārājikanti vavatthapetvā ṭhapesuṁ imināva",
  "tika-s0104t0:275_10": "vācanāmaggena uggahaṇadhāraṇādikiccanipphādanatthaṁ, tadatthameva ca gaṇasajjhāyamakaṁsu",
  "tika-s0104t0:275_11": "‘‘tena…pe… viharatī’’ti. Sajjhāyārambhakāleyeva pathavī akampitthāti vadanti, tadidaṁ",
  "tika-s0104t0:275_12": "pana pathavīkampanaṁ therānaṁ dhammasajjhāyānubhāvenāti ñāpetuṁ ‘‘sādhukāraṁ dadamānā",
  "tika-s0104t0:275_13": "viyā’’ti vuttaṁ. Udakapariyantanti pathavīsandhārakaudakapariyantaṁ. Tasmiñhi caliteyeva",
  "tika-s0104t0:275_14": "sāpi calati, etena ca padesapathavīkampanaṁ nivatteti.",
  "tika-s0104t0:276_0": "Kiñcāpi pāḷiyaṁ gaṇanā natthi, saṅgītimāropitāni pana ettakānevāti dīpetuṁ ‘‘pañcasattati",
  "tika-s0104t0:276_1": "sikkhāpadānī’’ti vuttaṁ ‘‘purimanayenevā’’ti etena sādhukāraṁ dadamānā viyāti atthamāha.",
  "tika-s0104t0:276_2": "Na kevalaṁ sikkhāpadakaṇḍavibhaṅganiyameneva, atha kho pamāṇaniyamenāpīti dassetuṁ",
  "tika-s0104t0:276_3": "‘‘catusaṭṭhibhāṇavārā’’ti vuttaṁ. Ettha ca bhāṇavāroti –",
  "tika-s0104t0:277": "‘‘Aṭṭhakkharā ekapadaṁ, ekagāthā catuppadaṁ;",
  "tika-s0104t0:278": "Gāthā cekā mato gantho, gantho bāttiṁsatakkharo.",
  "tika-s0104t0:279": "Bāttiṁsakkharaganthānaṁ, paññāsadvisataṁ pana;",
  "tika-s0104t0:280": "Bhāṇavāro mato eko, svaṭṭhakkharasahassako’’ti.",
  "tika-s0104t0:281_0": "Evaṁ aṭṭhakkharasahassaparimāṇo pāṭho vuccati. Bhaṇitabbo vāro yassāti hi bhāṇavāro,",
  "tika-s0104t0:281_1": "ekena sajjhāyanamaggena kathetabbavāroti attho. Khandhakanti mahāvaggacūḷavaggaṁ.",
  "tika-s0104t0:281_2": "Khandhānaṁ samūhato, pakāsanato vā khandhakoti hi vuccati, khandhāti cettha pabbajjūpasampadādivinayakammasaṅkhātā,",
  "tika-s0104t0:281_3": "cārittavārittasikkhāpadasaṅkhātā ca paññattiyo adhippetā. Pabbajjādīni hi bhagavatā",
  "tika-s0104t0:281_4": "paññattattā paññattiyoti vuccanti. Paññattiyañca khandhasaddo dissati ‘‘dārukkhandho,",
  "tika-s0104t0:281_5": "(a. ni. 6.41) aggikkhandho (a. ni. 7.72), udakakkhandho’’tiādīsu (a. ni. 5.45; 6.37)",
  "tika-s0104t0:281_6": "viya. Apica bhāgarāsaṭṭhatāpi yujjatiyeva tāsaṁ paññattīnaṁ bhāgato, rāsito ca vibhattattā,",
  "tika-s0104t0:281_7": "taṁ pana vinayapiṭakaṁ bhāṇakehi rakkhitaṁ gopitaṁ saṅgahāruḷhanayeneva cirakālaṁ",
  "tika-s0104t0:281_8": "anassamānaṁ hutvā patiṭṭhahissatīti āyasmantaṁ upālittheraṁ paṭicchāpesuṁ ‘‘āvuso",
  "tika-s0104t0:281_9": "imaṁ tuyhaṁ nissitake vācehī’’ti.",
  "tika-s0104t0:282_0": "Dhammaṁ saṅgāyitukāmoti suttantābhidhammasaṅgītiṁ kattukāmo ‘‘dhammo ca vinayo ca",
  "tika-s0104t0:282_1": "desito paññatto’’tiādīsu (dī. ni. 2.216) viya pārisesanayena dhammasaddassa suttantābhidhammesveva",
  "tika-s0104t0:282_2": "pavattanato. Ayamattho upari āvi bhavissati.",
  "tika-s0104t0:283_0": "Saṅghaṁ ñāpesīti ettha heṭṭhā vuttanayena attho veditabbo. Kataraṁ āvuso piṭakanti",
  "tika-s0104t0:283_1": "vinayāvasesesu dvīsu piṭakesu kataraṁ piṭakaṁ. Vinayābhidhammānampi khuddakasaṅgītipariyāpannattā",
  "tika-s0104t0:283_2": "tamantarena vuttaṁ ‘‘suttantapiṭake catasso saṅgītiyo’’ti. Saṅgītiyoti ca saṅgāyanakāle",
  "tika-s0104t0:283_3": "dīghādivasena visuṁ visuṁ niyametvā saṅgayhamānattā nikāyāva vuccanti. Tenāha ‘‘dīghasaṅgīti’’ntiādi.",
  "tika-s0104t0:283_4": "Suttāneva sampiṇḍetvā vaggakaraṇavasena tayo vaggā, nāññānīti dassetuṁ ‘‘catuttiṁsa",
  "tika-s0104t0:283_5": "suttāni tayo vaggā’’ti vuttaṁ. Tasmā catuttisaṁ suttāni tayo vaggā honti, suttāni",
  "tika-s0104t0:283_6": "vā catuttiṁsa, tesaṁ vaggakaraṇavasena tayo vaggā, tesu tīsu vaggesūti yojetabbaṁ.",
  "tika-s0104t0:283_7": "‘‘Brahmajālasuttaṁ nāma atthi, taṁ paṭhamaṁ saṅgāyāmā’’ti vutte kasmāti codanāsambhavato",
  "tika-s0104t0:283_8": "‘‘tividhasīlālaṅkata’’ntiādimāha. Hetugabbhāni hi etāni. Cūḷamajjhimamahāsīlavasena",
  "tika-s0104t0:283_9": "tividhassāpi sīlassa pakāsanattā tena alaṅkataṁ vibhūsitaṁ tathā nānāvidhe micchājīvabhūte",
  "tika-s0104t0:283_10": "kuhanalapanādayo viddhaṁsetīti nānāvidhamicchājīvakuhanalapanādividdhaṁsanaṁ. Tattha",
  "tika-s0104t0:283_11": "kuhanāti kuhāyanā, paccayapaṭisevanasāmantajappanairiyāpathasannissitasaṅkhātena",
  "tika-s0104t0:283_12": "tividhena vatthunā vimhāpanāti attho. Lapanāti vihāraṁ āgate manusse disvā ‘‘kimatthāya",
  "tika-s0104t0:283_13": "bhonto āgatā, kiṁ bhikkhū nimantetuṁ. Yadi evaṁ gacchatha, ahaṁ pacchato bhikkhū",
  "tika-s0104t0:283_14": "gahetvā āgacchāmī’’ti evamādinā bhāsanā. Ādisaddena pupphadānādayo, nemittikatādayo",
  "tika-s0104t0:283_15": "ca saṅgaṇhāti. Apicettha micchājīvasaddena kuhanalapanāhi sesaṁ anesanaṁ gaṇhāti.",
  "tika-s0104t0:283_16": "Ādisaddena pana tadavasesaṁ mahicchatādikaṁ dussilyanti daṭṭhabbaṁ. Dvāsaṭṭhi diṭṭhiyo",
  "tika-s0104t0:283_17": "eva paliveṭhanaṭṭhena jālasarikkhatāya jālaṁ, tassa viniveṭhanaṁ apaliveṭhakaraṇaṁ tathā.",
  "tika-s0104t0:284_0": "Antarā ca bhante rājagahaṁ antarā ca nāḷandanti ettha antarāsaddo vivare ‘‘apicāyaṁ",
  "tika-s0104t0:284_1": "bhikkhave tapodādvinnaṁ mahānirayānaṁ antarikāya āgacchatī’’tiādīsu (pārā. 231) viya.",
  "tika-s0104t0:284_2": "Tasmā rājagahassa ca nāḷandassa ca vivareti attho daṭṭhabbo. Antarāsaddena pana yuttattā",
  "tika-s0104t0:284_3": "upayogavacanaṁ kataṁ. Īdisesu ṭhānesu akkharacintakā ‘‘antarā gāmañca nadiñca yātī’’ti",
  "tika-s0104t0:284_4": "evaṁ ekameva antarāsaddaṁ payujjanti, so dutiyapadenapi yojetabbo hoti. Ayojiyamāne",
  "tika-s0104t0:284_5": "hi upayogavacanaṁ na pāpuṇāti sāmivacanassa pasaṅge antarāsaddayogena upayogavacanassa",
  "tika-s0104t0:284_6": "icchitattā. Tattha rañño kīḷanatthaṁ paṭibhānacittavicitraagāramakaṁsu, taṁ ‘‘rājāgāraka’’nti",
  "tika-s0104t0:284_7": "vuccati, tasmiṁ. Ambalaṭṭhikāti rañño uyyānaṁ. Tassa kira dvārasamīpe taruṇo ambarukkho",
  "tika-s0104t0:284_8": "atthi, taṁ ‘‘ambalaṭṭhikā’’ti vadanti, tassa samīpe pavattattā uyyānampi ‘‘ambalaṭṭhikā’’",
  "tika-s0104t0:284_9": "tveva saṅkhyaṁ gataṁ yathā ‘‘varuṇanagara’’nti, tasmā ambalaṭṭhikāyaṁ nāma uyyāne",
  "tika-s0104t0:284_10": "rājāgāraketi attho. Aviññāyamānassa hi viññāpanatthaṁ etaṁ ādhāradvayaṁ vuttaṁ rājāgārametassāti",
  "tika-s0104t0:284_11": "vā rājāgārakaṁ, uyyānaṁ, rājāgāravati ambalaṭṭhikāyaṁ nāma uyyāneti attho. Bhinnaliṅgampi",
  "tika-s0104t0:284_12": "hi visesanapadamatthī’’ti keci vadanti, evaṁ sati rājāgāraṁ ādhāro na siyā. ‘‘Rājāgāraketi",
  "tika-s0104t0:284_13": "evaṁnāmake uyyāne abhiramanārahaṁ kira rājāgārampi. Tattha, yassa vasenetaṁ evaṁ",
  "tika-s0104t0:284_14": "nāmaṁ labhatī’’ti (vajira. ṭī. paṭhamamahāsaṅgītikathāvaṇṇanā) vajirabuddhitthero.",
  "tika-s0104t0:284_15": "Evaṁ sati ‘‘ambalaṭṭhikāya’’nti āsannataruṇambarukkhena visesetvā ‘‘rājāgārake’’ti",
  "tika-s0104t0:284_16": "uyyānameva nāmavasena vuttanti attho āpajjati, tathā ca vuttadosova siyā. Suppiyañca",
  "tika-s0104t0:284_17": "paribbājakanti suppiyaṁ nāma sañcayassa antevāsiṁ channaparibbājakañca. Brahmadattañca",
  "tika-s0104t0:284_18": "māṇavanti ettha taruṇo ‘‘māṇavo’’ti vutto ‘‘ambaṭṭho māṇavo, aṅgako māṇavo’’tiādīsu",
  "tika-s0104t0:284_19": "(dī. ni. 1.259, 211) viya, tasmā brahmadattaṁ nāma taruṇapurisañca ārabbhāti attho.",
  "tika-s0104t0:284_20": "Vaṇṇāvaṇṇeti pasaṁsāya ceva garahāya ca. Atha vā guṇo vaṇṇo, aguṇo avaṇṇo, tesaṁ",
  "tika-s0104t0:284_21": "bhāsanaṁ uttarapadalopena tathā vuttaṁ yathā ‘‘rūpabhavo rūpa’’nti.",
  "tika-s0104t0:285_0": "‘‘Tato para’’ntiādimhi ayaṁ vacanakkamo – sāmaññaphalaṁ panāvuso ānanda kattha bhāsitanti?",
  "tika-s0104t0:285_1": "Rājagahe bhante jīvakambavaneti. Kena saddhinti? Ajātasattunā vedehiputtena saddhinti.",
  "tika-s0104t0:285_2": "Atha kho āyasmā mahākassapo āyasmantaṁ ānandaṁ sāmaññaphalassa nidānampi pucchi,",
  "tika-s0104t0:285_3": "puggalampi pucchīti. Ettha hi ‘‘kaṁ ārabbhā’’ti avatvā ‘‘kena saddhi’’nti vattabbaṁ.",
  "tika-s0104t0:285_4": "Kasmāti ce? Na bhagavatā eva etaṁ suttaṁ bhāsitaṁ, raññāpi ‘‘yathā nu kho imāni puthusippāyatanānī’’tiādinā",
  "tika-s0104t0:285_5": "(dī. ni. 1.163) kiñci kiñci vuttamatthi, tasmā evameva vattabbanti. Imināva nayena",
  "tika-s0104t0:285_6": "sabbattha ‘‘kaṁ ārabbhā’’ti vā ‘‘kena saddhi’’nti vā yathārahaṁ vatvā saṅgītimakāsīti",
  "tika-s0104t0:285_7": "daṭṭhabbaṁ. Tantinti suttavaggasamudāyavasena vavatthitaṁ pāḷiṁ. Evañca katvā ‘‘tivaggasaṅgahaṁ",
  "tika-s0104t0:285_8": "catuttiṁsasuttapaṭimaṇḍita’’nti vacanaṁ upapannaṁ hoti. Pariharathāti uggahaṇavācanādivasena",
  "tika-s0104t0:285_9": "dhāretha. Tato anantaraṁ saṅgāyitvāti sambandho.",
  "tika-s0104t0:286_0": "‘‘Dhammasaṅgaho cā’’tiādinā samāso. Evaṁ saṁvaṇṇitaṁ porāṇakehīti attho. Etena ‘‘mahādhammahadayena,",
  "tika-s0104t0:286_1": "mahādhātukathāya vā saddhiṁ sattappakaraṇaṁ abhidhammapiṭakaṁ nāmā’’ti vuttaṁ vitaṇḍavādimataṁ",
  "tika-s0104t0:286_2": "paṭikkhipitvā ‘‘kathāvatthunāva saddhi’’nti vuttaṁ samānavādimataṁ dasseti. Saṇhañāṇassa,",
  "tika-s0104t0:286_3": "saṇhañāṇavantānaṁ vā visayabhāvato sukhumañāṇagocaraṁ.",
  "tika-s0104t0:287_0": "Cūḷaniddesamahāniddesavasena duvidhopi niddeso. Jātakādike khuddakanikāyapariyāpanne,",
  "tika-s0104t0:287_1": "yebhuyyena ca dhammaniddesabhūte tādise abhidhammapiṭakeva saṅgaṇhituṁ yuttaṁ, na",
  "tika-s0104t0:287_2": "pana dīghanikāyādippakāre suttantapiṭake, nāpi paññattiniddesabhūte vinayapiṭaketi",
  "tika-s0104t0:287_3": "dīghabhāṇakā jātakādīnaṁ abhidhammapiṭake saṅgahaṁ vadanti. Cariyāpiṭakabuddhavaṁsānañcettha",
  "tika-s0104t0:287_4": "aggahaṇaṁ jātakagatikattā, nettipeṭakopadesādīnañca niddesapaṭisambhidāmaggagatikattā.",
  "tika-s0104t0:287_5": "Majjhimabhāṇakā pana aṭṭhuppattivasena desitānaṁ jātakādīnaṁ yathānulomadesanābhāvato",
  "tika-s0104t0:287_6": "tādise suttantapiṭake saṅgaho yutto, na pana sabhāvadhammaniddesabhūte yathādhammasāsane",
  "tika-s0104t0:287_7": "abhidhammapiṭake, nāpi paññattiniddesabhūte yathāparādhasāsane vinayapiṭaketi jātakādīnaṁ",
  "tika-s0104t0:287_8": "suttantapiṭakapariyāpannataṁ vadanti. Yuttamettha vicāretvā gahetabbaṁ.",
  "tika-s0104t0:288_0": "Evaṁ nimittapayojanakāladesakārakakaraṇappakārehi paṭhamaṁ saṅgītiṁ dassetvā idāni",
  "tika-s0104t0:288_1": "tattha vavatthāpitesu dhammavinayesu nānappakārakosallatthaṁ ekavidhādibhedaṁ dassetuṁ",
  "tika-s0104t0:288_2": "‘‘evameta’’ntiādimāha. Tattha ‘‘eva’’nti iminā etasaddena parāmasitabbaṁ yathāvuttasaṅgītippakāraṁ",
  "tika-s0104t0:288_3": "nidasseti. ‘‘Yañhī’’tiādi vitthāro. Anuttaraṁ sammāsambodhinti anāvaraṇañāṇapadaṭṭhānaṁ",
  "tika-s0104t0:288_4": "maggañāṇaṁ, maggañāṇapadaṭṭhānañca anāvaraṇañāṇaṁ. Etthantareti abhisambujjhanassa,",
  "tika-s0104t0:288_5": "parinibbāyanassa ca vivare. Tadetaṁ pañcacattālīsa vassānīti kālavasena niyameti.",
  "tika-s0104t0:288_6": "Paccavekkhantena vāti udānādivasena pavattadhammaṁ sandhāyāha. Yaṁ vacanaṁ vuttaṁ,",
  "tika-s0104t0:288_7": "sabbaṁ tanti sambandho. Kiṁ panetanti āha ‘‘vimuttirasamevā’’ti, na tadaññarasanti",
  "tika-s0104t0:288_8": "vuttaṁ hoti. Vimuccitthāti vimutti, rasitabbaṁ assādetabbanti rasaṁ, vimuttisaṅkhātaṁ",
  "tika-s0104t0:288_9": "rasametassāti vimuttirasaṁ, arahattaphalassādanti attho. Ayaṁ ācariyasāriputtattherassa",
  "tika-s0104t0:288_10": "mati (sārattha. ṭī. paṭhamamahāsaṅgītikathāvaṇṇanā). Ācariyadhammapālatthero pana",
  "tika-s0104t0:288_11": "taṁ kecivādaṁ katvā imamatthamāha ‘‘vimuccati vimuccitthāti vimutti, yathārahaṁ maggo",
  "tika-s0104t0:288_12": "phalañca. Rasanti guṇo, sampattikiccaṁ vā , vuttanayena samāso. Vimuttānisaṁsaṁ,",
  "tika-s0104t0:288_13": "vimuttisampattikaṁ vā maggaphalanipphādanato, vimuttikiccaṁ vā kilesānamaccantavimuttisampādanatoti",
  "tika-s0104t0:288_14": "attho’’ti (dī. ni. ṭī. 1.paṭhamamahāsaṅgītikathāvaṇṇanā). Aṅguttaraṭṭhakathāyaṁ pana",
  "tika-s0104t0:288_15": "‘‘attharasassādīsu attharaso nāma cattāri sāmaññaphalāni, dhammaraso nāma cattāro",
  "tika-s0104t0:288_16": "maggā, vimuttiraso nāma amatanibbāna’’nti (a. ni. aṭṭha. 1.1.335) vuttaṁ.",
  "tika-s0104t0:289_0": "Kiñcāpi avisesena sabbampi buddhavacanaṁ kilesavinayanena vinayo, yathānusiṭṭhaṁ",
  "tika-s0104t0:289_1": "paṭipajjamāne apāyapatanādito dhāraṇena dhammo ca hoti, tathāpi idhādhippeteyeva",
  "tika-s0104t0:289_2": "dhammavinaye vatticchāvasena sarūpato niddhāretuṁ ‘‘tattha vinayapiṭaka’’ntiādimāha.",
  "tika-s0104t0:289_3": "Avasesaṁ buddhavacanaṁ dhammo khandhādivasena sabhāvadhammadesanābāhullato. Atha",
  "tika-s0104t0:289_4": "vā yadipi vinayo ca dhammoyeva pariyattiyādibhāvato, tathāpi vinayasaddasannidhāne",
  "tika-s0104t0:289_5": "bhinnādhikaraṇabhāvena payutto dhammasaddo vinayatanti viparītaṁ tantimeva dīpeti",
  "tika-s0104t0:289_6": "yathā ‘‘puññañāṇasambhārā, gobalībadda’’nti. Payogavasena taṁ dassentena ‘‘tenevāhā’’tiādi",
  "tika-s0104t0:289_7": "vuttaṁ. Yena vinaya…pe… dhammo, teneva tesaṁ tathābhāvaṁ saṅgītikkhandhake (cūḷava. 347) āhāti attho.",
  "tika-s0104t0:290_0": "‘‘Anekajātisaṁsāra’’nti ayaṁ gāthā bhagavatā attano sabbaññutaññāṇapadaṭṭhānaṁ arahattappattiṁ",
  "tika-s0104t0:290_1": "paccavekkhantena ekūnavīsatimassa paccavekkhaṇañāṇassa anantaraṁ bhāsitā, tasmā ‘‘paṭhamabuddhavacana’’nti",
  "tika-s0104t0:290_2": "vuttā. Idaṁ kira sabbabuddhehi avijahitaṁ udānaṁ. Ayamassa saṅkhepattho – ahaṁ imassa",
  "tika-s0104t0:290_3": "attabhāvasaṅkhātassa gehassa kārakaṁ taṇhāvaḍḍhakiṁ gavesanto yena ñāṇena taṁ daṭṭhuṁ",
  "tika-s0104t0:290_4": "sakkā, tassa bodhiñāṇassatthāya dīpaṅkarapādamūle katābhinīhāro ettakaṁ kālaṁ anekajātisaṁsāraṁ",
  "tika-s0104t0:290_5": "anekajātisatasahassasaṅkhyaṁ saṁsāravaṭṭaṁ anibbisaṁ anibbisanto taṁ ñāṇaṁ avindanto",
  "tika-s0104t0:290_6": "alabhantoyeva sandhāvissaṁ saṁsariṁ. Yasmā jarābyādhimaraṇamissatāya jāti nāmesā",
  "tika-s0104t0:290_7": "punappunaṁ upagantuṁ dukkhā, na ca sā tasmiṁ adiṭṭhe nivattati, tasmā taṁ gavesanto",
  "tika-s0104t0:290_8": "sandhāvissanti attho. Idāni bho attabhāvasaṅkhātassa gehassa kāraka taṇhāvaḍḍhaki",
  "tika-s0104t0:290_9": "tvaṁ mayā sabbaññutaññāṇaṁ paṭivijjhantena diṭṭho asi. Puna imaṁ attabhāvasaṅkhātaṁ",
  "tika-s0104t0:290_10": "mama gehaṁ na kāhasi na karissasi. Tava sabbā avasesakilesa phāsukā mayā bhaggā bhañjitā",
  "tika-s0104t0:290_11": ". Imassa tayā katassa attabhāvasaṅkhātassa gehassa kūṭaṁ avijjāsaṅkhātaṁ kaṇṇikamaṇḍalaṁ",
  "tika-s0104t0:290_12": "visaṅkhataṁ viddhaṁsitaṁ. Idāni mama cittaṁ visaṅkhāraṁ nibbānaṁ ārammaṇakaraṇavasena",
  "tika-s0104t0:290_13": "gataṁ anupaviṭṭhaṁ. Ahañca taṇhānaṁ khaya saṅkhātaṁ arahattamaggaṁ, arahattaphalaṁ",
  "tika-s0104t0:290_14": "vā ajjhagā adhigato pattosmīti. Gaṇṭhipadesu pana visaṅkhāragataṁ cittameva taṇhānaṁ",
  "tika-s0104t0:290_15": "khayasaṅkhātaṁ arahattamaggaṁ, arahattaphalaṁ vā ajjhagā adhigatanti attho vutto.",
  "tika-s0104t0:291_0": "‘‘Sandhāvissa’’nti ettha ca ‘‘gāthāyamatītatthe imissa’’nti neruttikā. ‘‘Taṁkālavacanicchāyamatītepi",
  "tika-s0104t0:291_1": "bhavissantī’’ti keci. Punappunanti abhiṇhatthe nipāto. Pātabbā rakkhitabbāti phāsu",
  "tika-s0104t0:291_2": "pa-kārassa pha-kāraṁ katvā, phusitabbāti vā phāsu, sāyeva phāsukā. Ajjhagāti ca ‘‘ajjataniyamāttamiṁ",
  "tika-s0104t0:291_3": "vā aṁ vā’’ti vadanti. Yadi pana cittameva kattā, tadā parokkhāyeva. Antojappanavasena",
  "tika-s0104t0:291_4": "kira bhagavā ‘‘anekajātisaṁsāra’’nti gāthādvayamāha, tasmā esā manasā pavattitadhammānamādi.",
  "tika-s0104t0:291_5": "‘‘Yadā have pātubhavanti dhammā’’ti ayaṁ pana vācāya pavattitadhammānanti vadanti.",
  "tika-s0104t0:292_0": "Kecīti khandhakabhāṇakā. Paṭhamaṁ vutto pana dhammapadabhāṇakānaṁ vādo. Yadā…pe…",
  "tika-s0104t0:292_1": "dhammāti ettha nidassanattho, ādyattho ca iti-saddo luttaniddiṭṭho. Nidassanena hi",
  "tika-s0104t0:292_2": "mariyādavacanena vinā padatthavipallāsakārināva attho paripuṇṇo na hoti. Tattha ādyatthameva",
  "tika-s0104t0:292_3": "iti-saddaṁ gahetvā iti-saddo ādiattho, ‘‘tena ātāpino…pe… sahetudhamma’ntiādigāthāttayaṁ",
  "tika-s0104t0:292_4": "saṅgaṇhātī’’ti (sārattha. ṭī. paṭhamamahāsaṅgītikathāvaṇṇanā) ācariyasāriputtattherena",
  "tika-s0104t0:292_5": "vuttaṁ. Khandhaketi mahāvagge. Udānagāthanti jātiyā ekavacanaṁ, tatthāpi vā paṭhamagāthameva",
  "tika-s0104t0:292_6": "gahetvā vuttanti veditabbaṁ.",
  "tika-s0104t0:293_0": "Ettha ca khandhakabhāṇakā evaṁ vadanti ‘‘dhammapadabhāṇakānaṁ gāthā manasāva desitattā",
  "tika-s0104t0:293_1": "tadā mahato janassa upakārāya nāhosi, amhākaṁ pana gāthā vacībhedaṁ katvā desitattā",
  "tika-s0104t0:293_2": "tadā suṇantānaṁ devabrahmānaṁ upakārāya ahosi, tasmā idameva paṭhamabuddhavacana’’nti.",
  "tika-s0104t0:293_3": "Dhammapadabhāṇakā pana ‘‘desanāya janassa upakārānupakārabhāvo paṭhamabhāve lakkhaṇaṁ",
  "tika-s0104t0:293_4": "na hoti, bhagavatā manasā paṭhamaṁ desitattā idameva paṭhamabuddhavacana’’nti vadanti",
  "tika-s0104t0:293_5": ". Tasmā ubhayampi ubhayathā yujjatīti veditabbaṁ. Nanu ca yadi ‘‘anekajātisaṁsāra’’nti",
  "tika-s0104t0:293_6": "gāthā manasāva desitā, atha kasmā dhammapadaṭṭhakathāyaṁ ‘‘anekajātisaṁsāra’nti imaṁ",
  "tika-s0104t0:293_7": "dhammadesanaṁ satthā bodhirukkhamūle nisinno udānavasena udānetvā aparabhāge ānandattherena",
  "tika-s0104t0:293_8": "puṭṭho kathesī’’ti (dha. pa. aṭṭha. 2.152 udānavatthu) vuttanti? Atthavasena tathāyeva",
  "tika-s0104t0:293_9": "gahetabbattā. Tatthāpi hi manasā udānetvāti atthoyeva gahetabbo. Desanā viya hi udānampi",
  "tika-s0104t0:293_10": "manasā udānaṁ, vacasā udānanti dvidhā viññāyati. Yadi cāyaṁ vacasā udānaṁ siyā, udānapāḷiyamāruḷhā",
  "tika-s0104t0:293_11": "bhaveyya , tasmā udānapāḷiyamanāruḷhabhāvoyeva vacasā anudānetvā manasā udānabhāve",
  "tika-s0104t0:293_12": "kāraṇanti daṭṭhabbaṁ. ‘‘Pāṭipadadivase’’ti idaṁ ‘‘sabbaññubhāvappattassā’’ti etena",
  "tika-s0104t0:293_13": "na sambajjhitabbaṁ, ‘‘paccavekkhantassa uppannā’’ti etena pana sambajjhitabbaṁ. Visākhapuṇṇamāyameva",
  "tika-s0104t0:293_14": "hi bhagavā paccūsasamaye sabbaññutaṁ patto. Lokiyasamaye pana evampi sambajjhanaṁ",
  "tika-s0104t0:293_15": "bhavati, tathāpi nesa sāsanasamayoti na gahetabbaṁ. Somanassameva somanassamayaṁ",
  "tika-s0104t0:293_16": "yathā ‘‘dānamayaṁ, sīlamaya’’nti, (dī. ni. 3.305; itivu. 60; netti. 34) taṁsampayuttañāṇenāti",
  "tika-s0104t0:293_17": "attho. Somanassena vā sahajātādisattiyā pakataṁ, tādisena ñāṇenātipi vaṭṭati.",
  "tika-s0104t0:294_0": "Handāti codanatthe nipāto. Iṅgha sampādethāti hi codeti. Āmantayāmīti paṭivedayāmi,",
  "tika-s0104t0:294_1": "bodhemīti attho. Voti pana ‘‘āmantayāmī’’ti etassa kammapadaṁ. ‘‘Āmantanatthe dutiyāyeva,",
  "tika-s0104t0:294_2": "na catutthī’’ti hi vatvā tamevudāharanti akkharacintakā. Vayadhammāti aniccalakkhaṇamukhena",
  "tika-s0104t0:294_3": "saṅkhārānaṁ dukkhānattalakkhaṇampi vibhāveti ‘‘yadaniccaṁ, taṁ dukkhaṁ. Yaṁ dukkhaṁ,",
  "tika-s0104t0:294_4": "tadanattā’’ti (saṁ. ni. 2.15, 45, 76, 77; 2.3.1, 4; paṭi. ma. 2.10) vacanato. Lakkhaṇattayavibhāvananayeneva",
  "tika-s0104t0:294_5": "ca tadārammaṇaṁ vipassanaṁ dassento sabbatitthiyānaṁ avisayabhūtaṁ buddhāveṇikaṁ",
  "tika-s0104t0:294_6": "catusaccakammaṭṭhānādhiṭṭhānaṁ aviparītaṁ nibbānagāminipaṭipadaṁ pakāsetīti daṭṭhabbaṁ.",
  "tika-s0104t0:294_7": "Idāni tattha sammāpaṭipattiyaṁ niyojeti ‘‘appamādena sampādethā’’ti, tāya catusaccakammaṭṭhānādhiṭṭhānāya",
  "tika-s0104t0:294_8": "aviparītanibbānagāminipaṭipadāya appamādena sampādethāti attho. Apica ‘‘vayadhammā",
  "tika-s0104t0:294_9": "saṅkhārā’’ti etena saṅkhepena saṁvejetvā ‘‘appamādena sampādethā’’ti saṅkhepeneva",
  "tika-s0104t0:294_10": "niravasesaṁ sammāpaṭipattiṁ dasseti . Appamādapadañhi sikkhattayasaṅgahitaṁ kevalaparipuṇṇaṁ",
  "tika-s0104t0:294_11": "sāsanaṁ pariyādiyitvā tiṭṭhati, sikkhattayasaṅgahitāya kevalaparipuṇṇāya sāsanasaṅkhātāya",
  "tika-s0104t0:294_12": "sammāpaṭipattiyā appamādena sampādethāti attho. Ubhinnamantareti dvinnaṁ vacanānamantarāḷe",
  "tika-s0104t0:294_13": "vemajjhe. Ettha hi kālavatā kālopi nidassito tadavinābhāvittāti veditabbo.",
  "tika-s0104t0:295_0": "Suttantapiṭakanti ettha suttameva suttantaṁ yathā ‘‘kammantaṁ, vananta’’nti. Saṅgītañca",
  "tika-s0104t0:295_1": "asaṅgītañcāti sabbasarūpamāha. ‘‘Asaṅgītanti ca saṅgītikkhandhakakathāvatthuppakaraṇādi.",
  "tika-s0104t0:295_2": "Keci pana ‘subhasuttaṁ (dī. ni. 1.444) paṭhamasaṅgītiyamasaṅgīta’nti vadanti, taṁ",
  "tika-s0104t0:295_3": "na yujjati. Paṭhamasaṅgītito puretarameva hi āyasmatā ānandattherena jetavane viharantena",
  "tika-s0104t0:295_4": "subhassa māṇavassa bhāsita’’nti (dī. ni. ṭī. paṭhamamahāsaṅgītikathāvaṇṇanā) ācariyadhammapālattherena",
  "tika-s0104t0:295_5": "vuttaṁ. Subhasuttaṁ pana ‘‘evaṁ me suttaṁ ekaṁ samayaṁ āyasmā ānando sāvatthiyaṁ",
  "tika-s0104t0:295_6": "viharati jetavane anāthapiṇḍikassa ārāme aciraparinibbute bhagavatī’’tiādinā (dī.",
  "tika-s0104t0:295_7": "ni. 1.444) āgataṁ. Tattha ‘‘evaṁ me suta’’ntiādivacanaṁ paṭhamasaṅgītiyaṁ āyasmatā",
  "tika-s0104t0:295_8": "ānandatthereneva vattuṁ yuttarūpaṁ na hoti. Na hi ānandatthero sayameva subhasuttaṁ",
  "tika-s0104t0:295_9": "desetvā ‘‘evaṁ me suta’’ntiādīni vadati. Evaṁ pana vattabbaṁ siyā ‘‘ekamidāhaṁ bhante",
  "tika-s0104t0:295_10": "samayaṁ sāvatthiyaṁ viharāmi jetavane anāthapiṇḍikassa ārāme’’tiādi. Tasmā dutiyatatiyasaṅgītikārakehi",
  "tika-s0104t0:295_11": "‘‘evaṁ me suta’’ntiādinā subhasuttaṁ saṅgītimāropitaṁ viya dissati. Athācariyadhammapālattherassa",
  "tika-s0104t0:295_12": "evamadhippāyo siyā ‘‘ānandatthereneva vuttampi subhasuttaṁ paṭhamasaṅgītimāropetvā",
  "tika-s0104t0:295_13": "tantiṁ ṭhapetukāmehi mahākassapattherādīhi aññesu suttesu āgatanayeneva ‘evaṁ me",
  "tika-s0104t0:295_14": "suta’ntiādinā tanti ṭhapitā’’ti. Evaṁ sati yujjeyya. Atha vā āyasmā ānando subhasuttaṁ",
  "tika-s0104t0:295_15": "sayaṁ desentopi sāmaññaphalādīsu bhagavatā desitanayeneva desesīti bhagavato sammukhā",
  "tika-s0104t0:295_16": "laddhanaye ṭhatvā desitattā bhagavatā desitaṁ dhammaṁ attani adahanto ‘‘evaṁ me suta’’ntiādimāhāti",
  "tika-s0104t0:295_17": "evamadhippāyepi sati yujjateva. ‘‘Anusaṅgītañcā’’tipi pāṭho. Dutiyatatiyasaṅgītīsu",
  "tika-s0104t0:295_18": "puna saṅgītañcāti atthavasena ninnānākaraṇameva. Samodhānetvā vinayapiṭakaṁ nāma",
  "tika-s0104t0:295_19": "veditabbaṁ, sutta…pe… abhidhammapiṭakaṁ nāma veditabbanti yojanā.",
  "tika-s0104t0:296_0": "Bhikkhubhikkhunīpātimokkhavasena ubhayāni pātimokkhāni. Bhikkhubhikkhunīvibhaṅgavasena",
  "tika-s0104t0:296_1": "dve vibhaṅgā. Mahāvaggacūḷavaggesu āgatā dvāvīsati khandhakā. Paccekaṁ soḷasahi vārehi",
  "tika-s0104t0:296_2": "upalakkhitattā soḷasa parivārāti vuttaṁ. Parivārapāḷiyañhi mahāvibhaṅge soḷasa vārā,",
  "tika-s0104t0:296_3": "bhikkhunīvibhaṅge soḷasa vārā cāti bāttiṁsa vārā āgatā. Potthakesu pana katthaci",
  "tika-s0104t0:296_4": "‘‘parivārā’’ti ettakameva dissati, bahūsu pana potthakesu vinayaṭṭhakathāyaṁ, abhidhammaṭṭhakathāyañca",
  "tika-s0104t0:296_5": "‘‘soḷasa parivārā’’ti evameva dissamānattā ayampi pāṭho na sakkā paṭibāhitunti tassevattho",
  "tika-s0104t0:296_6": "vutto. ‘‘Itī’’ti yathāvuttaṁ buddhavacanaṁ nidassetvā ‘‘ida’’nti taṁ parāmasati.",
  "tika-s0104t0:296_7": "Iti-saddo vā idamatthe, idanti vacanasiliṭṭhatāmattaṁ, iti idanti vā pariyāyadvayaṁ",
  "tika-s0104t0:296_8": "idamattheyeva vattati ‘‘idānetarahi vijjatī’’tiādīsu viya. Esa nayo īdisesu. Brahmajālādīni",
  "tika-s0104t0:296_9": "catuttiṁsa suttāni saṅgayhanti ettha, etena vā, tesaṁ vā saṅgaho gaṇanā etassāti",
  "tika-s0104t0:296_10": "brahmajālādicatuttiṁsasuttasaṅgaho. Evamitaresupi. Heṭṭhā vuttesu dīghabhāṇakamajjhimabhāṇakānaṁ",
  "tika-s0104t0:296_11": "vādesu majjhimabhāṇakānaññeva vādassa yuttatarattā khuddakapāṭhādayopi suttantapiṭakeyeva",
  "tika-s0104t0:296_12": "saṅgahetvā dassento ‘‘khuddaka…pe… suttantapiṭakaṁ nāmā’’ti āha. Tattha ‘‘suṇātha",
  "tika-s0104t0:296_13": "bhāvitattānaṁ, gāthā atthūpanāyikāti (theragā. nidānagāthā) vuttattā ‘‘theragāthā",
  "tika-s0104t0:296_14": "therīgāthā’’ti ca pāṭho yutto.",
  "tika-s0104t0:297_0": "Evaṁ sarūpato piṭakattayaṁ niyametvā idāni nibbacanaṁ dassetuṁ ‘‘tatthā’’tiādi vuttaṁ.",
  "tika-s0104t0:297_1": "Tatthāti tesu tibbidhesu piṭakesu. Vividhavisesanayattāti vividhanayattā, visesanayattā",
  "tika-s0104t0:297_2": "ca. Vinayanatoti vinayanabhāvato, bhāvappadhānaniddesoyaṁ, bhāvalopo vā, itarathā",
  "tika-s0104t0:297_3": "dabbameva padhānaṁ siyā, tathā ca sati vinayanatāguṇasamaṅginā vinayadabbeneva hetubhūtena",
  "tika-s0104t0:297_4": "vinayoti akkhāto, na pana vinayanatāguṇenāti anadhippetatthappasaṅgo bhaveyya. Ayaṁ",
  "tika-s0104t0:297_5": "nayo edisesu. Vinīyate vā vinayanaṁ, tatoti attho. Ayaṁ vinayoti atthapaññattibhūto",
  "tika-s0104t0:297_6": "saññīsaṅkhāto ayaṁ tanti vinayo. Vinayoti akkhātoti saddapaññattibhūto saññāsaṅkhāto",
  "tika-s0104t0:297_7": "vinayo nāmāti kathito. Atthapaññattiyā hi nāmapaññattivibhāvanaṁ nibbacananti.",
  "tika-s0104t0:298_0": "Idāni imissā gāthāya atthaṁ vibhāvento āha ‘‘vividhā hī’’tiādi. ‘‘Vividhā ettha nayā,",
  "tika-s0104t0:298_1": "tasmā vividhanayattā vinayoti akkhāto’’tiādinā yojetabbaṁ. Vividhattaṁ sarūpato dasseti",
  "tika-s0104t0:298_2": "‘‘pañcavidhā’’tiādinā, tathā visesattampi ‘‘daḷhīkammā’’tiādinā. Lokavajjesu sikkhāpadesu",
  "tika-s0104t0:298_3": "daḷhīkammapayojanā, paṇṇattivajjesu sithilakaraṇapayojanā. Saññamavelaṁ abhibhavitvā",
  "tika-s0104t0:298_4": "pavatto ācāro ajjhācāro, vītikkamo, kāye, vācāya ca pavatto so, tassa nisedhanaṁ",
  "tika-s0104t0:298_5": "tathā, tena tathānisedhanameva pariyāyena kāyavācāvinayanaṁ nāmāti dasseti. ‘‘Tasmā’’ti",
  "tika-s0104t0:298_6": "vatvā tassānekadhā parāmasanamāha ‘‘vividhanayattā’’tiādi. Yathāvuttā ca gāthā īdisassa",
  "tika-s0104t0:298_7": "nibbacanassa pakāsanatthaṁ vuttāti dassetuṁ ‘‘tenā’’tiādi vuttaṁ. Tenāti vividhanayattādihetunā",
  "tika-s0104t0:298_8": "karaṇabhūtenāti vadanti. Apica ‘‘vividhā hī’’tiādivākyassa yathāvuttassa guṇaṁ dassento",
  "tika-s0104t0:298_9": "‘‘tenā’’tiādimāhātipi sambandhaṁ vadanti. Evaṁ sati tenāti vividhanayattādinā hetubhūtenāti",
  "tika-s0104t0:298_10": "attho. Atha vā yathāvuttavacanameva sandhāya porāṇehi ayaṁ gāthā vuttāti saṁsandetuṁ",
  "tika-s0104t0:298_11": "‘‘tenā’’tiādi vuttantipi vadanti, dutiyanaye viya ‘‘tenā’’ti padassa attho. Etanti",
  "tika-s0104t0:298_12": "gāthāvacanaṁ. Etassāti vinayasaddassa, ‘‘vacanatthā’’ti padena sambandho. ‘‘Vacanassa",
  "tika-s0104t0:298_13": "attho’’ti hi sambandhe vuttepi tassa vacanasāmaññato visesaṁ dassetuṁ ‘‘etassā’’ti",
  "tika-s0104t0:298_14": "puna vuttaṁ. Neruttikā pana samāsataddhitesu siddhesu sāmaññattā, nāmasaddattā ca",
  "tika-s0104t0:298_15": "edisesu saddantarena visesitabhāvaṁ icchanti.",
  "tika-s0104t0:299_0": "‘‘Atthāna’’nti padaṁ ‘‘sūcanato…pe… suttāṇā’’ti padehi yathārahaṁ kammasambandhavasena",
  "tika-s0104t0:299_1": "yojetabbaṁ. Tamatthaṁ vivarati ‘‘tañhī’’tiādinā. Attatthaparatthādibhede attheti",
  "tika-s0104t0:299_2": "yo taṁ suttaṁ sajjhāyati, suṇāti, vāceti, cinteti, deseti ca, suttena saṅgahito sīlādiattho",
  "tika-s0104t0:299_3": "tassapi hoti, tena parassa sādhetabbato parassapīti tadubhayaṁ taṁ suttaṁ sūceti",
  "tika-s0104t0:299_4": "dīpeti, tathā diṭṭhadhammikasamparāyikatthe lokiyalokuttaratthe cāti evamādibhede",
  "tika-s0104t0:299_5": "atthe ādi-saddena saṅgaṇhāti. Atthasaddo cāyaṁ hitapariyāyo, na bhāsitatthavacano.",
  "tika-s0104t0:299_6": "Yadi siyā, suttaṁ attanopi bhāsitatthaṁ sūceti, parassapīti ayamanadhippetattho vutto",
  "tika-s0104t0:299_7": "siyā. Suttena hi yo attho pakāsito, so tasseva pakāsakassa suttassa hoti, tasmā na",
  "tika-s0104t0:299_8": "tena parattho sūcito, tena sūcetabbassa paratthassa nivattetabbassa abhāvā attatthaggahaṇañca",
  "tika-s0104t0:299_9": "na kattabbaṁ. Attatthaparatthavinimuttassa bhāsitatthassa abhāvā ādiggahaṇañca na",
  "tika-s0104t0:299_10": "kattabbaṁ, tasmā yathāvuttassa hitapariyāyassa atthassa sutte asambhavato suttādhārassa",
  "tika-s0104t0:299_11": "puggalassa vasena attatthaparatthā vuttā.",
  "tika-s0104t0:300_0": "Atha vā suttaṁ anapekkhitvā ye attatthādayo atthappabhedā ‘‘na ha’ññadattha’tthi",
  "tika-s0104t0:300_1": "pasaṁsalābhā’’ti etassa padassa niddese (mahāni. 63) vuttā ‘‘attattho, parattho,",
  "tika-s0104t0:300_2": "ubhayattho, diṭṭhadhammiko attho, samparāyiko attho, uttāno attho, gambhīro attho,",
  "tika-s0104t0:300_3": "gūḷho attho, paṭicchanno attho, neyyo attho, nīto attho, anavajjo attho, nikkileso",
  "tika-s0104t0:300_4": "attho, vodāno attho, paramattho’’ti, (mahāni. 63) te atthappabhede sūcetīti attho",
  "tika-s0104t0:300_5": "gahetabbo. Kiñcāpi hi suttanirapekkhaṁ attatthādayo vuttā suttatthabhāvena aniddiṭṭhattā,",
  "tika-s0104t0:300_6": "tesu pana ekopi atthappabhedo suttena dīpetabbataṁ nātivattatīti. Imasmiñca atthavikappe",
  "tika-s0104t0:300_7": "atthasaddo bhāsitatthapariyāyopi hoti. Ettha hi purimakā pañca atthappabhedā hitapariyāyā,",
  "tika-s0104t0:300_8": "tato pare cha bhāsitatthappabhedā, pacchimakā cattāro ubhayasabhāvā. Tattha suviññeyyatāya",
  "tika-s0104t0:300_9": "vibhāvena anagādhabhāvo uttāno. Duradhigamatāya vibhāvena agādhabhāvo gambhīro. Avivaṭo",
  "tika-s0104t0:300_10": "gūḷho. Mūludakādayo viya paṁsunā akkharasannivesādinā tirohito paṭicchanno. Niddhāretvā",
  "tika-s0104t0:300_11": "ñāpetabbo neyyo. Yathārutavasena veditabbo nīto. Anavajjanikkilesavodānā pariyāyavasena",
  "tika-s0104t0:300_12": "vuttā, kusalavipākakiriyādhammavasena vā yathākkamaṁ yojetabbā. Paramattho nibbānaṁ,",
  "tika-s0104t0:300_13": "dhammānaṁ aviparītasabhāvo eva vā.",
  "tika-s0104t0:301_0": "Atha vā ‘‘attanā ca appiccho hotī’’ti attatthaṁ, ‘‘appicchakathañca paresaṁ kattā",
  "tika-s0104t0:301_1": "hotī’’ti paratthaṁ sūceti. Evaṁ ‘‘attanā ca pāṇātipātā paṭivirato hoti, parañca pāṇātipātā",
  "tika-s0104t0:301_2": "veramaṇiyā samādapetī’’tiādisuttāni (a. ni. 4.99, 265) yojetabbāni. Apare pana ‘‘yathāsabhāvaṁ",
  "tika-s0104t0:301_3": "bhāsitaṁ attatthaṁ, pūraṇakassapādīnamaññatitthiyānaṁ samayabhūtaṁ paratthaṁ sūceti,",
  "tika-s0104t0:301_4": "suttena vā saṅgahitaṁ attatthaṁ, suttānulomabhūtaṁ paratthaṁ, suttantanayabhūtaṁ",
  "tika-s0104t0:301_5": "vā attatthaṁ, vinayābhidhammanayabhūtaṁ paratthaṁ sūcetī’’tipi vadanti. Vinayābhidhammehi",
  "tika-s0104t0:301_6": "ca visesetvā suttasaddassa attho vattabbo, tasmā veneyyajjhāsayavasappavattāya desanāya",
  "tika-s0104t0:301_7": "sātisayaṁ attahitaparahitādīni pakāsitāni honti tappadhānabhāvato, na pana āṇādhammasabhāva-vasappavattāyāti",
  "tika-s0104t0:301_8": "idameva ‘‘atthānaṁ sūcanato sutta’’nti vuttaṁ. Sūca-saddassa cettha rasso. ‘‘Evañca",
  "tika-s0104t0:301_9": "katvā ‘ettakaṁ tassa bhagavato suttāgataṁ suttapariyāpanna’nti (pāci. 655, 1242)",
  "tika-s0104t0:301_10": "ca sakavāde pañca suttasatānī’ti (aṭṭhasā. nidānakathā, kathā. aṭṭha. nidānakathā)",
  "tika-s0104t0:301_11": "ca evamādīsu suttasaddo upacaritoti gahetabbo’’ti (sārattha. ṭī. paṭhamamahāsaṅgītikathāvaṇṇanā)",
  "tika-s0104t0:301_12": "ācariyasāriputtattherena vuttaṁ. Aññe pana yathāvuttasadiseneva nibbacanena suttasaddassa",
  "tika-s0104t0:301_13": "vinayābhidhammānampi vācakattaṁ vadanti.",
  "tika-s0104t0:302_0": "Sutte ca āṇādhammasabhāvo veneyyajjhāsayamanuvattati, na vinayābhidhammesu viya veneyyajjhāsayo",
  "tika-s0104t0:302_1": "āṇādhammasabhāve, tasmā veneyyānaṁ ekantahitapaṭilābhasaṁvattanikā suttantadesanāti",
  "tika-s0104t0:302_2": "āha ‘‘suvuttā cettha atthā’’tiādi. ‘‘Ekantahitapaṭilābhasaṁvattanikā suttantadesanā’’ti",
  "tika-s0104t0:302_3": "idampi veneyyānaṁ hitasampādane suttantadesanāya tapparabhāvameva sandhāya vuttaṁ.",
  "tika-s0104t0:302_4": "Tapparabhāvo ca veneyyajjhāsayānulomato daṭṭhabbo. Tenevāha ‘‘veneyyajjhāsayānulomena",
  "tika-s0104t0:302_5": "vuttattā’’ti. Etena ca hetunā nanu vinayābhidhammāpi suvuttā, atha kasmā idameva",
  "tika-s0104t0:302_6": "evaṁ vuttanti anuyogaṁ pariharati.",
  "tika-s0104t0:303_0": "Anupubbasikkhādivasena kālantarena atthābhinipphattiṁ dassetuṁ ‘‘sassamiva phala’’nti",
  "tika-s0104t0:303_1": "vuttaṁ. Idaṁ vuttaṁ hoti – yathā sassaṁ nāma vapanaropanādikkhaṇeyeva phalaṁ na pasavati,",
  "tika-s0104t0:303_2": "anupubbajagganādivasena kālantareneva pasavati, tathā idampi savanadhāraṇādikkhaṇeyeva",
  "tika-s0104t0:303_3": "atthe na pasavati, anupubbasikkhādivasena kālantareneva pasavatīti. Pasavatīti ca",
  "tika-s0104t0:303_4": "phalati, abhinipphādetīti attho. Abhinipphādanameva hi phalanaṁ. Upāyasamaṅgīnaññeva",
  "tika-s0104t0:303_5": "atthābhinipphattiṁ dassento ‘‘dhenu viya khīra’’nti āha. Ayamettha adhippāyo – yathā",
  "tika-s0104t0:303_6": "dhenu nāma kāle jātavacchā thanaṁ gahetvā duhataṁ upāyavantānameva khīraṁ paggharāpeti,",
  "tika-s0104t0:303_7": "na akāle ajātavacchā. Kālepi vā visāṇādikaṁ gahetvā duhataṁ anupāyavantānaṁ, tathā",
  "tika-s0104t0:303_8": "idampi nissaraṇādinā savanadhāraṇādīni kurutaṁ upāyavantānameva sīlādiatthe paggharāpeti,",
  "tika-s0104t0:303_9": "na alagaddūpamāya savanadhāraṇādīni kurutaṁ anupāyavantānanti. Yadipi ‘‘sūdatī’’ti",
  "tika-s0104t0:303_10": "etassa gharati siñcatīti attho, tathāpi sakammikadhātuttā paggharāpetīti kāritavasena",
  "tika-s0104t0:303_11": "attho vutto yathā ‘‘taratī’’ti etassa nipātetīti attho’’ti. ‘‘Suttāṇā’’ti etassa",
  "tika-s0104t0:303_12": "atthamāha ‘‘suṭṭhu ca ne tāyatī’’ti. Neti atthe.",
  "tika-s0104t0:304_0": "Suttasabhāganti suttasadisaṁ. Tabbhāvaṁ dasseti ‘‘yathā hī’’tiādinā. Tacchakānaṁ",
  "tika-s0104t0:304_1": "suttanti vaḍḍhakīnaṁ kāḷasuttaṁ. Pamāṇaṁ hoti tadanusārena tacchanato. Idaṁ vuttaṁ",
  "tika-s0104t0:304_2": "hoti – yathā kāḷasuttaṁ pasāretvā saññāṇe kate gahetabbaṁ, vissajjetabbañca paññāyati,",
  "tika-s0104t0:304_3": "tasmā taṁ tacchakānaṁ pamāṇaṁ hoti, evaṁ vivādesu uppannesu sutte ānītamatte ‘‘idaṁ",
  "tika-s0104t0:304_4": "gahetabbaṁ, idaṁ vissajjetabba’’nti pākaṭattā vivādo vūpasammati, tasmā etaṁ viññūnaṁ",
  "tika-s0104t0:304_5": "pamāṇanti. Idāni aññathāpi suttasabhāgataṁ vibhāvento ‘‘yathā cā’’tiādimāha. Suttenāti",
  "tika-s0104t0:304_6": "pupphāvutena yena kenaci thirasuttena. Saṅgahitānīti suṭṭhu, samaṁ vā gahitāni, āvutānīti",
  "tika-s0104t0:304_7": "attho. Na vikiriyantīti ito cito ca vippakiṇṇābhāvamāha, na viddhaṁsīyantīti chejjabhejjābhāvaṁ.",
  "tika-s0104t0:304_8": "Ayametthādhippāyo – yathā thirasuttena saṅgahitāni pupphāni vātena na vikiriyanti",
  "tika-s0104t0:304_9": "na viddhaṁsīyanti, evaṁ suttena saṅgahitā atthā micchāvādena na vikiriyanti na viddhaṁsīyantīti.",
  "tika-s0104t0:304_10": "Veneyyajjhāsayavasappavattāya ca desanāya attatthaparatthādīnaṁ sātisayappakāsanato",
  "tika-s0104t0:304_11": "āṇādhammasabhāvehi vinayābhidhammehi visesetvā imasseva suttasabhāgatā vuttā. ‘‘Tenā’’tiādīsu",
  "tika-s0104t0:304_12": "vuttanayānusārena sambandho ceva attho ca yathārahaṁ vattabbo. Ettha ca ‘‘suttantapiṭaka’’nti",
  "tika-s0104t0:304_13": "heṭṭhā vuttepi antasaddassa avacanaṁ tassa visuṁ atthābhāvadassanatthaṁ tabbhāvavuttito.",
  "tika-s0104t0:304_14": "Sahayogassa hi saddassa avacanena sesatā tassa tulyādhikaraṇataṁ, anatthakataṁ vā ñāpeti.",
  "tika-s0104t0:305_0": "Yanti esa nipāto kāraṇe, yenāti attho. Ettha abhidhamme vuḍḍhimanto dhammā yena vuttā,",
  "tika-s0104t0:305_1": "tena abhidhammo nāma akkhātoti paccekaṁ yojetabbaṁ. Abhi-saddassa atthavasenāyaṁ",
  "tika-s0104t0:305_2": "pabhedoti tassa tadatthappavattatādassanena tamatthaṁ sādhento ‘‘ayañhī’’tiādimāha.",
  "tika-s0104t0:305_3": "Abhi-saddo kamanakiriyāya vuḍḍhibhāvasaṅkhātamatirekatthaṁ dīpetīti vuttaṁ ‘‘abhikkamantītiādīsu",
  "tika-s0104t0:305_4": "vuḍḍhiyaṁ āgato’’ti. Abhiññātāti aḍḍhacandādinā kenaci saññāṇena ñātā, paññātā pākaṭāti",
  "tika-s0104t0:305_5": "vuttaṁ hoti. Aḍḍhacandādibhāvo hi rattiyā upalakkhaṇavasena paññāṇaṁ hoti ‘‘yasmā",
  "tika-s0104t0:305_6": "aḍḍho, tasmā aṭṭhamī. Yasmā ūno, tasmā cātuddasī. Yasmā puṇṇo, tasmā pannarasī’’ti.",
  "tika-s0104t0:305_7": "Abhilakkhitāti etthāpi ayamevattho veditabbo, idaṁ pana mūlapaṇṇāsake bhayabheravasutte",
  "tika-s0104t0:305_8": "(ma. ni. 1.34) abhilakkhitasaddapariyāyo abhiññātasaddoti āha ‘‘abhiññātā abhilakkhitātiādīsu",
  "tika-s0104t0:305_9": "lakkhaṇe’’ti. Yajjevaṁ lakkhitasaddasseva lakkhaṇatthadīpanato abhi-saddo anatthakova",
  "tika-s0104t0:305_10": "siyāti? Nevaṁ daṭṭhabbaṁ tassāpi tadatthajotanato. Vācakasaddasannidhāne hi upasagganipātā",
  "tika-s0104t0:305_11": "tadatthajotakamattāti lakkhitasaddena vācakabhāvena pakāsitassa lakkhaṇatthasseva",
  "tika-s0104t0:305_12": "jotakabhāvena pakāsanato abhi-saddopi lakkhaṇe pavattatīti vuttoti daṭṭhabbaṁ. Rājābhirājāti",
  "tika-s0104t0:305_13": "parehi rājūhi pūjitumaraho rājā. Pūjiteti pūjārahe. Idaṁ pana suttanipāte selasutte",
  "tika-s0104t0:305_14": "(su. ni. 553 ādayo).",
  "tika-s0104t0:306_0": "Abhidhammeti ‘‘supinantena sukkavisaṭṭhiyā anāpattibhāvepi akusalacetanā upalabbhatī’’tiādinā",
  "tika-s0104t0:306_1": "(sārattha. ṭī. paṭhamamahāsaṅgītikathāvaṇṇanā) vinayapaññattiyā saṅkaravirahite dhamme.",
  "tika-s0104t0:306_2": "Pubbāparavirodhābhāvena yathāvuttadhammānameva aññamaññasaṅkaravirahato aññamaññasaṅkaravirahite",
  "tika-s0104t0:306_3": "dhammetipi vadanti. ‘‘Pāṇātipāto akusala’’nti (ma. ni. 2.192) evamādīsu vā maraṇādhippāyassa",
  "tika-s0104t0:306_4": "jīvitindriyupacchedakapayogasamuṭṭhāpikā cetanā akusalo, na pāṇasaṅkhātajīvitindriyassa",
  "tika-s0104t0:306_5": "upacchedasaṅkhāto atipāto. Tathā ‘‘adinnassa parasantakassa ādānasaṅkhātā viññatti",
  "tika-s0104t0:306_6": "abyākato dhammo, taṁviññattisamuṭṭhāpikā theyyacetanā akusalo dhammo’’ti evamādināpi",
  "tika-s0104t0:306_7": "aññamaññasaṅkaravirahite dhammeti attho veditabbo. Abhivinayeti ettha pana ‘‘jātarūparajataṁ",
  "tika-s0104t0:306_8": "na paṭiggahetabba’’nti vadanto vinaye vineti nāma. Ettha ca ‘‘evaṁ paṭiggaṇhato pācittiyaṁ,",
  "tika-s0104t0:306_9": "evaṁ pana dukkaṭa’’nti vadanto abhivinaye vineti nāmāti vadanti. Tasmā jātarūparajataṁ",
  "tika-s0104t0:306_10": "parasantakaṁ theyyacittena gaṇhantassa yathāvatthuṁ pārājikathullaccayadukkaṭesu",
  "tika-s0104t0:306_11": "aññataraṁ, bhaṇḍāgārikasīsena gaṇhantassa pācittiyaṁ, attano atthāya gaṇhantassa",
  "tika-s0104t0:306_12": "nissaggiyaṁ pācittiyaṁ, kevalaṁ lolatāya gaṇhantassa anāmāsadukkaṭaṁ, rūpiyachaḍḍakasammatassa",
  "tika-s0104t0:306_13": "anāpattīti evaṁ aññamaññasaṅkaravirahite vinayepi paṭibalo vinetunti attho daṭṭhabbo.",
  "tika-s0104t0:306_14": "Evaṁ pana paricchinnataṁ sarūpato saṅkhepeneva dassento ‘‘aññamañña…pe… hotī’’ti āha.",
  "tika-s0104t0:307_0": "Abhikkantenāti ettha kantiyā adhikattaṁ abhi-saddo dīpetīti vuttaṁ ‘‘adhike’’ti.",
  "tika-s0104t0:307_1": "Nanu ca ‘‘abhikkamantī’’ti ettha abhi-saddo kamanakiriyāya vuḍḍhibhāvaṁ atirekattaṁ",
  "tika-s0104t0:307_2": "dīpeti, ‘‘abhiññātā abhilakkhitā’’ti ettha ñāṇalakkhaṇakiriyānaṁ supākaṭataṁ visesaṁ,",
  "tika-s0104t0:307_3": "‘‘abhikkantenā’’ti ettha kantiyā adhikattaṁ visiṭṭhabhāvaṁ dīpetīti idaṁ tāva yuttaṁ",
  "tika-s0104t0:307_4": "kiriyāvisesakattā upasaggassa. ‘‘Pādayo kiriyāyoge upasaggā’’ti hi saddasatthe vuttaṁ.",
  "tika-s0104t0:307_5": "‘‘Abhirājā, abhivinaye’’ti pana pūjitaparicchinnesu rājavinayesu abhi-saddo vattatīti",
  "tika-s0104t0:307_6": "kathametaṁ yujjeyya. Na hi asatvavācī saddo satvavācako sambhavatīti? Natthi atra",
  "tika-s0104t0:307_7": "doso pūjanaparicchedanakiriyānampi dīpanato, tāhi ca kiriyāhi yuttesu rājavinayesupi",
  "tika-s0104t0:307_8": "pavattattā. Abhipūjito rājāti hi atthena kiriyākārakasambandhaṁ nimittaṁ katvā kammasādhanabhūtaṁ",
  "tika-s0104t0:307_9": "rājadabbaṁ abhi-saddo padhānato vadati, pūjanakiriyaṁ pana appadhānato. Tathā abhiparicchinno",
  "tika-s0104t0:307_10": "vinayoti atthena kiriyākārakasambandhaṁ nimittaṁ katvā kammasādhanabhūtaṁ vinayadabbaṁ",
  "tika-s0104t0:307_11": "abhi-saddo padhānato vadati, paricchindanakiriyaṁ pana appadhānato. Tasmā atimālādīsu",
  "tika-s0104t0:307_12": "ati-saddo viya abhi-saddo ettha saha sādhanena kiriyaṁ vadatīti abhirājaabhivinayasaddā",
  "tika-s0104t0:307_13": "sopasaggāva siddhā. Evaṁ abhidhammasaddepi abhisaddo saha sādhanena vuḍḍhiyādikiriyaṁ",
  "tika-s0104t0:307_14": "vadatīti ayamattho dassitoti veditabbaṁ.",
  "tika-s0104t0:308_0": "Hotu abhi-saddo yathāvuttesu atthesu, tappayogena pana dhammasaddena dīpitā vuḍḍhimantādayo",
  "tika-s0104t0:308_1": "dhammā ettha vuttā na bhaveyyuṁ, kathaṁ ayamattho yujjeyyāti anuyoge sati taṁ pariharanto",
  "tika-s0104t0:308_2": "‘‘ettha cā’’tiādimāha. Tattha etthāti etasmiṁ abhidhamme. Upanyāse ca-saddo. Bhāvetīti",
  "tika-s0104t0:308_3": "cittassa vaḍḍhanaṁ vuttaṁ, pharitvāti ārammaṇassa vaḍḍhanaṁ, tasmā tāhi bhāvanāpharaṇavuḍḍhīhi",
  "tika-s0104t0:308_4": "vuḍḍhimantopi dhammā vuttāti attho . Ārammaṇādīhīti ārammaṇasampayuttakammadvārapaṭipadādīhi.",
  "tika-s0104t0:308_5": "Ekantato lokuttaradhammānaññeva pūjārahattā ‘‘sekkhā dhammā’’tiādinā teyeva pūjitāti",
  "tika-s0104t0:308_6": "dassitā. ‘‘Pūjārahā’’ti etena kattādisādhanaṁ, atītādikālaṁ, sakkuṇeyyatthaṁ vā nivatteti.",
  "tika-s0104t0:308_7": "Pūjitabbāyeva hi dhammā kālavisesaniyamarahitā pūjārahā ettha vuttāti adhippāyo dassito.",
  "tika-s0104t0:308_8": "Sabhāvaparicchinnattāti phusanādisabhāvena paricchinnattā. Kāmāvacarehi mahantabhāvato",
  "tika-s0104t0:308_9": "mahaggatā dhammā adhikā, tatopi uttaravirahato anuttarā dhammāti dasseti ‘‘mahaggatā’’tiādinā.",
  "tika-s0104t0:308_10": "Tenāti ‘‘vuḍḍhimanto’’tiādinā vacanena karaṇabhūtena, hetubhūtena vā.",
  "tika-s0104t0:309_0": "Yaṁ panetthāti etesu vinayādīsu tīsu aññamaññavisiṭṭhesu yaṁ avisiṭṭhaṁ samānaṁ,",
  "tika-s0104t0:309_1": "taṁ piṭakanti attho. Vinayādayo hi tayo saddā aññamaññāsādhāraṇattā visiṭṭhā nāma,",
  "tika-s0104t0:309_2": "piṭakasaddo pana tehi tīhipi sādhāraṇattā ‘‘avisiṭṭho’’ti vuccati. Pariyattibbhājanatthatoti",
  "tika-s0104t0:309_3": "pariyāpuṇitabbatthapatiṭṭhānatthehi karaṇabhūtehi, visesanabhūtehi vā. Apica pariyattibbhājanatthato",
  "tika-s0104t0:309_4": "pariyattibhājanatthanti āhūti attho daṭṭhabbo. Paccattatthe hi to-saddo iti-saddena",
  "tika-s0104t0:309_5": "niddisitabbattā. Itinā niddisitabbehito – saddamicchanti neruttikā yathā ‘‘aniccato",
  "tika-s0104t0:309_6": "dukkhato anattato vipassantī’’ti (paṭṭhā. 1.1.406, 408, 411) etena pariyāpuṇitabbato,",
  "tika-s0104t0:309_7": "taṁtadatthānaṁ bhājanato ca piṭakaṁ nāmāti dasseti. Anipphannapāṭipadikapadañhetaṁ.",
  "tika-s0104t0:309_8": "Saddavidū pana ‘‘piṭa saddasaṅghāṭesū’’ti vatvā idha vuttameva payogamudāharanti,",
  "tika-s0104t0:309_9": "tasmā tesaṁ matena piṭīyati saddīyati pariyāpuṇīyatīti piṭakaṁ, piṭīyati vā saṅghāṭīyati",
  "tika-s0104t0:309_10": "taṁtadattho etthāti piṭakanti nibbacanaṁ kātabbaṁ. ‘‘Tenā’’tiādinā samāsaṁ dasseti.",
  "tika-s0104t0:310_0": "Māpiṭakasampadānenāti kālāmasutte, (a. ni. 3.66) sāḷhasutte (a. ni. 3.67) ca āgataṁ",
  "tika-s0104t0:310_1": "pāḷimāha. Tadaṭṭhakathāyañca ‘‘amhākaṁ piṭakatantiyā saddhiṁ sametīti mā gaṇhitthā’’ti",
  "tika-s0104t0:310_2": "(a. ni. aṭṭha. 2.3.66) attho vutto. Ācariyasāriputtattherena pana ‘‘pāḷisampadānavasena",
  "tika-s0104t0:310_3": "mā gaṇhathā’’ti (sārattha. ṭī. paṭhamamahāsaṅgītikathāvaṇṇanā) vuttaṁ. Kudālapiṭakamādāyāti",
  "tika-s0104t0:310_4": "kudālañca piṭakañca ādāya. Ku vuccati pathavī, tassā dālanato vidālanato ayomayaupakaraṇaviseso",
  "tika-s0104t0:310_5": "kudālaṁ nāma. Tesaṁ tesaṁ vatthūnaṁ bhājanabhāvato tālapaṇṇavettalatādīhi kato bhājanaviseso",
  "tika-s0104t0:310_6": "piṭakaṁ nāma. Idaṁ pana mūlapaṇṇāsake kakacūpamasutte (ma. ni. 1.227).",
  "tika-s0104t0:311_0": "‘‘Tena…pe… ñeyyā’’ti gāthāpadaṁ ulliṅgetvā ‘‘tenā’’tiādinā vivarati. Sabbādīhi sabbanāmehi",
  "tika-s0104t0:311_1": "vuttassa vā liṅgamādiyate, vuccamānassa vā, idha pana vatticchāya vuttassevāti katvā",
  "tika-s0104t0:311_2": "‘‘vinayo ca so piṭakañcā’’ti vuttaṁ. ‘‘Yathāvutteneva nayenā’’ti iminā ‘‘evaṁ duvidhatthena…pe…",
  "tika-s0104t0:311_3": "katvā’’ti ca ‘‘pariyattibhāvato, tassa tassa atthassa bhājanato cā’’ti ca vuttaṁ",
  "tika-s0104t0:311_4": "sabbamatidisati. Tayopīti ettha apisaddo, pi-saddo vā avayavasampiṇḍanattho. ‘‘Apī’’ti",
  "tika-s0104t0:311_5": "avatvā ‘‘pī’’ti vadanto hi api-saddo viya pi-saddopi visuṁ nipāto atthīti dasseti.",
  "tika-s0104t0:312_0": "Kathetabbānaṁ atthānaṁ desakāyattena āṇādividhinā atisajjanaṁ pabodhanaṁ desanā.",
  "tika-s0104t0:312_1": "Sāsitabbapuggalagatena yathāparādhādisāsitabbabhāvena anusāsanaṁ vinayanaṁ sāsanaṁ.",
  "tika-s0104t0:312_2": "Kathetabbassa saṁvarāsaṁvarādino atthassa kathanaṁ vacanapaṭibaddhatākaraṇaṁ kathā,",
  "tika-s0104t0:312_3": "idaṁ vuttaṁ hoti – desitāraṁ bhagavantamapekkhitvā desanā, sāsitabbapuggalavasena",
  "tika-s0104t0:312_4": "sāsanaṁ, kathetabbassa atthassa vasena kathāti evamimesaṁ nānākaraṇaṁ veditabbanti.",
  "tika-s0104t0:312_5": "Ettha ca kiñcāpi desanādayo desetabbādinirapekkhā na honti, āṇādayo pana visesato",
  "tika-s0104t0:312_6": "desakādiadhīnāti taṁ taṁ visesayogavasena desanādīnaṁ bhedo vutto. Yathā hi āṇāvidhānaṁ",
  "tika-s0104t0:312_7": "visesato āṇārahādhīnaṁ tattha kosallayogato, evaṁ vohāraparamatthavidhānāni ca vidhāyakādhīnānīti",
  "tika-s0104t0:312_8": "āṇādividhino desakāyattatā vuttā. Aparādhajjhāsayānurūpaṁ viya ca dhammānurūpampi",
  "tika-s0104t0:312_9": "sāsanaṁ visesato, tathā vinetabbapuggalāpekkhanti sāsitabbapuggalavasena sāsanaṁ",
  "tika-s0104t0:312_10": "vuttaṁ. Saṁvarāsaṁvaranāmarūpānaṁ viya ca vinibbeṭhetabbāya diṭṭhiyā kathanaṁ sati",
  "tika-s0104t0:312_11": "vācāvatthusmiṁ, nāsatīti visesato tadadhīnaṁ, tasmā kathetabbassa atthassa vasena",
  "tika-s0104t0:312_12": "kathā vuttā. Honti cettha –",
  "tika-s0104t0:313": "‘‘Desakassa vasenettha, desanā piṭakattayaṁ;",
  "tika-s0104t0:314": "Sāsitabbavasenetaṁ, sāsananti pavuccati.",
  "tika-s0104t0:315": "Kathetabbassa atthassa, vasenāpi kathāti ca;",
  "tika-s0104t0:316": "Desanāsāsanakathā-bhedampevaṁ pakāsaye’’ti.",
  "tika-s0104t0:317_0": "Padattayampetaṁ samodhānetvā tāsaṁ bhedoti katvā bhedasaddo visuṁ visuṁ yojetabbo",
  "tika-s0104t0:317_1": "dvandapadato paraṁ suyyamānattā ‘‘desanābhedaṁ, sāsanabhedaṁ, kathābhedañca yathārahaṁ",
  "tika-s0104t0:317_2": "paridīpaye’’ti. Bhedanti ca nānattaṁ, visesaṁ vā. Tesu piṭakesu. Sikkhā ca pahānañca",
  "tika-s0104t0:317_3": "gambhīrabhāvo ca, tañca yathārahaṁ paridīpaye.",
  "tika-s0104t0:318_0": "Dutiyagāthāya pariyattibhedaṁ pariyāpuṇanassa pakāraṁ, visesañca vibhāvaye. Yahiṁ",
  "tika-s0104t0:318_1": "vinayādike piṭake. Yaṁ sampattiṁ, vipattiñca yathā bhikkhu pāpuṇāti, tathā tampi",
  "tika-s0104t0:318_2": "sabbaṁ tahiṁ vibhāvayeti sambandho. Atha vā yaṁ pariyattibhedaṁ sampattiṁ, vipattiñca",
  "tika-s0104t0:318_3": "yahiṁ yathā bhikkhu pāpuṇāti, tathā tampi sabbaṁ tahiṁ vibhāvayeti yojetabbaṁ. Yathāti",
  "tika-s0104t0:318_4": "ca yehi upārambhādihetupariyāpuṇanādippakārehi, upārambhanissaraṇadhammakosarakkhaṇahetupariyāpuṇanaṁ",
  "tika-s0104t0:318_5": "suppaṭipattiduppaṭipattīti etehi pakārehīti vuttaṁ hoti. Santesupi ca aññesu tathā",
  "tika-s0104t0:318_6": "pāpuṇantesu jeṭṭhaseṭṭhāsannasadāsannihitabhāvato, yathānusiṭṭhaṁ sammāpaṭipajjanena",
  "tika-s0104t0:318_7": "dhammādhiṭṭhānabhāvato ca bhikkhūti vuttaṁ.",
  "tika-s0104t0:319_0": "Tatrāti tāsu gāthāsu. Ayanti adhunā vakkhamānā kathā. Paridīpanāti samantato pakāsanā,",
  "tika-s0104t0:319_1": "kiñcimattampi asesetvā vibhajanāti vuttaṁ hoti. Vibhāvanāti evaṁ paridīpanāyapi sati",
  "tika-s0104t0:319_2": "gūḷhaṁ paṭicchannamakatvā sotūnaṁ suviññeyyabhāvena āvibhāvanā. Saṅkhepena paridīpanā,",
  "tika-s0104t0:319_3": "vitthārena vibhāvanātipi vadanti. Apica etaṁ padadvayaṁ heṭṭhā vuttānurūpato kathitaṁ,",
  "tika-s0104t0:319_4": "atthato pana ekameva. Tasmā paridīpanā paṭhamagāthāya, vibhāvanā dutiyagāthāyāti",
  "tika-s0104t0:319_5": "yojetabbaṁ. Ca-saddena ubhayatthaṁ aññamaññaṁ samucceti. Kasmā, vuccantīti āha ‘‘ettha",
  "tika-s0104t0:319_6": "hī’’tiādi. Hīti kāraṇe nipāto ‘‘akkharavipattiyaṁ hī’’tiādīsu viya. Yasmā, kasmāti",
  "tika-s0104t0:319_7": "vā attho. Āṇaṁ paṇetuṁ [ṭhapetuṁ (sārattha. ṭī. 1.paṭhamamahāsaṅgītikathāvaṇṇanā)]",
  "tika-s0104t0:319_8": "arahatīti āṇāraho, sammāsambuddhattā, mahākāruṇikatāya ca aviparītahitopadesakabhāvena",
  "tika-s0104t0:319_9": "pamāṇavacanattā āṇārahena bhagavatāti attho. Vohāraparamatthadhammānampi tattha sabbhāvato",
  "tika-s0104t0:319_10": "‘‘āṇābāhullato’’ti vuttaṁ, tena yebhuyyanayaṁ dasseti. Ito paresupi eseva nayo. Visesena",
  "tika-s0104t0:319_11": "sattānaṁ manaṁ avaharatīti vohāro, paññatti, tasmiṁ kusalo, tena.",
  "tika-s0104t0:320_0": "Pacuro bahulo aparādho doso vītikkamo yesaṁ te pacurāparādhā, seyyasakattherādayo.",
  "tika-s0104t0:320_1": "Yathāparādhanti dosānurūpaṁ. ‘‘Anekajjhāsayā’’tiādīsu āsayova ajjhāsayo, so atthato",
  "tika-s0104t0:320_2": "diṭṭhi, ñāṇañca, pabhedato pana catubbidho hoti. Vuttañca –",
  "tika-s0104t0:321": "‘‘Sassatucchedadiṭṭhī ca, khanti cevānulomikā;",
  "tika-s0104t0:322": "Yathābhūtañca yaṁ ñāṇaṁ, etaṁ āsayasaddita’’nti.",
  "tika-s0104t0:323_0": "Tattha sabbadiṭṭhīnaṁ sassatucchedadiṭṭhīhi saṅgahitattā sabbepi diṭṭhigatikā sattā",
  "tika-s0104t0:323_1": "imā eva dve diṭṭhiyo sannissitā. Yathāha ‘‘dvayanissito kho panāyaṁ kaccāna loko",
  "tika-s0104t0:323_2": "yebhuyyena atthitañca natthitañcā’’ti, (saṁ. ni. 2.15) atthitāti hi sassataggāho",
  "tika-s0104t0:323_3": "adhippeto, natthitāti ucchedaggāho. Ayaṁ tāva vaṭṭanissitānaṁ puthujjanānaṁ āsayo.",
  "tika-s0104t0:323_4": "Vivaṭṭanissitānaṁ pana suddhasattānaṁ anulomikā khanti, yathābhūtañāṇanti duvidho",
  "tika-s0104t0:323_5": "āsayo. Tattha ca anulomikā khanti vipassanāñāṇaṁ. Yathābhūtañāṇaṁ pana kammasakatāñāṇaṁ.",
  "tika-s0104t0:323_6": "Catubbidho peso āsayanti sattā ettha nivasanti, cittaṁ vā āgamma seti etthāti āsayo",
  "tika-s0104t0:323_7": "migāsayo viya. Yathā migo gocarāya gantvāpi paccāgantvā tattheva vanagahane sayatīti",
  "tika-s0104t0:323_8": "taṁ tassa ‘‘āsayo’’ti vuccati, tathā cittaṁ aññathāpi pavattitvā yattha paccāgamma",
  "tika-s0104t0:323_9": "seti, tassa so ‘‘āsayo’’ti. Kāmarāgādayo satta anusayā. Mūsikavisaṁ viya kāraṇalābhe",
  "tika-s0104t0:323_10": "uppajjamānārahā anāgatā, atītā, paccuppannā ca taṁsabhāvattā tathā vuccanti. Na hi",
  "tika-s0104t0:323_11": "dhammānaṁ kālabhedena sabhāvabhedoti. Cariyāti rāgacariyādikā cha mūlacariyā, antarabhedena",
  "tika-s0104t0:323_12": "anekavidhā, saṁsaggavasena pana tesaṭṭhi honti. Atha vā cariyāti sucaritaduccaritavasena",
  "tika-s0104t0:323_13": "duvidhaṁ caritaṁ. Tañhi vibhaṅge caritaniddese niddiṭṭhaṁ.",
  "tika-s0104t0:324_0": "‘‘Adhimutti nāma ‘ajjeva pabbajissāmi, ajjeva arahattaṁ gaṇhissāmī’tiādinā tanninnabhāvena",
  "tika-s0104t0:324_1": "pavattamānaṁ sanniṭṭhāna’’nti (sārattha. ṭī. paṭhamamahāsaṅgītikathāvaṇṇanā) gaṇṭhipadesu",
  "tika-s0104t0:324_2": "vuttaṁ. Ācariyadhammapālattherena pana ‘‘adhimutti nāma sattānaṁ pubbacariyavasena",
  "tika-s0104t0:324_3": "abhiruci, sā duvidhā hīnapaṇītabhedenā’ti (dī. ni. ṭī. paṭhamamahāsaṅgītikathāvaṇṇanā)",
  "tika-s0104t0:324_4": "vuttaṁ. Tathā hi yāya hīnādhimuttikā sattā hīnādhimuttikeyeva satte sevanti, paṇītādhimuttikā",
  "tika-s0104t0:324_5": "paṇītādhimuttikeyeva . Sace hi ācariyupajjhāyā sīlavanto na honti, saddhivihārikā",
  "tika-s0104t0:324_6": "sīlavanto, te attano ācariyupajjhāyepi na upasaṅkamanti, attanā sadise sāruppabhikkhūyeva",
  "tika-s0104t0:324_7": "upasaṅkamanti. Sace ācariyupajjhāyā sāruppabhikkhū, itare asāruppā, tepi na ācariyupajjhāye",
  "tika-s0104t0:324_8": "upasaṅkamanti, attanā sadise asāruppabhikkhūyeva upasaṅkamanti. Dhātusaṁyuttavasena",
  "tika-s0104t0:324_9": "(saṁ. ni. 2.85 ādayo) cesa attho dīpetabbo. Evamayaṁ hīnādhimuttikādīnaṁ aññamañño",
  "tika-s0104t0:324_10": "pasevanādiniyamitā abhiruci ajjhāsayadhātu ‘‘adhimuttī’’ti veditabbā. Anekā ajjhāsayādayo",
  "tika-s0104t0:324_11": "te yesaṁ atthi, anekā vā ajjhāsayādayo yesanti tathā yathā ‘‘bahukattuko, bahunadiko’’ti.",
  "tika-s0104t0:324_12": "Yathānulomanti ajjhāsayādīnaṁ anulomaṁ anatikkamma, ye ye vā ajjhāsayādayo anulomā,",
  "tika-s0104t0:324_13": "tehi tehīti attho. Āsayādīnaṁ anulomassa vā anurūpantipi vadanti. Ghanavinibbhogābhāvato",
  "tika-s0104t0:324_14": "diṭṭhimānataṇhāvasena ‘‘ahaṁ mama santaka’’nti evaṁ pavattasaññino. Yathādhammanti",
  "tika-s0104t0:324_15": "‘‘natthettha attā, attaniyaṁ vā, kevalaṁ dhammamattameveta’’nti evamādinā dhammasabhāvānurūpanti attho.",
  "tika-s0104t0:325_0": "Saṁvaraṇaṁ saṁvaro, kāyavācāhi avītikkamo. Mahanto saṁvaro asaṁvaro. Vuḍḍhiattho",
  "tika-s0104t0:325_1": "hi ayaṁ a-kāro yathā ‘‘asekkhā dhammā’’ti (dha. sa. tikamātikā 21) taṁyogatāya ca",
  "tika-s0104t0:325_2": "khuddako saṁvaro pārisesādinayena saṁvaro, tasmā khuddako, mahanto ca saṁvaroti attho.",
  "tika-s0104t0:325_3": "Tenāha ‘‘saṁvarā saṁvaro’’tiādi. Diṭṭhiviniveṭhanāti diṭṭhiyā vimocanaṁ, atthato",
  "tika-s0104t0:325_4": "pana tassa ujuvipaccanikā sammādiṭṭhiādayo dhammā. Tathā cāha ‘‘dvāsaṭṭhidiṭṭhipaṭipakkhabhūtā’’ti.",
  "tika-s0104t0:325_5": "Nāmassa, rūpassa, nāmarūpassa ca paricchindanaṁ nāmarūpaparicchedo, so pana ‘‘rāgādipaṭipakkhabhūto’’ti",
  "tika-s0104t0:325_6": "vacanato tathāpavattameva ñāṇaṁ.",
  "tika-s0104t0:326_0": "‘‘Tīsupī’’tiādinā aparaḍḍhaṁ vivarati. Tīsupi tāsaṁ vacanasambhavato ‘‘visesenā’’ti",
  "tika-s0104t0:326_1": "vuttaṁ. Tadetaṁ sabbattha yojetabbaṁ. Tatra ‘‘yāyaṁ adhisīlasikkhā, ayaṁ imasmiṁ",
  "tika-s0104t0:326_2": "atthe adhippetā sikkhā’’ti vacanato āha ‘‘vinayapiṭake adhisīlasikkhā’’ti. Suttantapāḷiyaṁ",
  "tika-s0104t0:326_3": "‘‘vivicceva kāmehī’’tiādinā (dī. ni. 1.226; saṁ. ni. 1.152; a. ni. 4.123) samādhidesanābāhullato",
  "tika-s0104t0:326_4": "‘‘suttanta piṭake adhicittasikkhā’’ti vuttaṁ. Nāmarūpaparicchedassa adhipaññāpadaṭṭhānato,",
  "tika-s0104t0:326_5": "adhipaññāya ca atthāya tadavasesanāmarūpadhammakathanato āha ‘‘abhidhammapiṭake adhipaññāsikkhā’’ti.",
  "tika-s0104t0:327_0": "Kilesānanti saṁklesadhammānaṁ, kammakilesānaṁ vā, ubhayāpekkhañcetaṁ ‘‘yo kāyavacīdvārehi",
  "tika-s0104t0:327_1": "kilesānaṁ vītikkamo, tassa pahānaṁ, tassa paṭipakkhattā’’ti ca. ‘‘Vītikkamo’’ti ayaṁ",
  "tika-s0104t0:327_2": "‘‘paṭipakkha’’nti bhāvayoge sambandho, ‘‘sīlassā’’ti pana bhāvapaccaye. Evaṁ sabbattha.",
  "tika-s0104t0:327_3": "Anusayavasena santāne anuvattantā kilesā kāraṇalābhe pariyuṭṭhitāpi sīlabhedabhayavasena",
  "tika-s0104t0:327_4": "vītikkamituṁ na labhantīti āha ‘‘vītikkamapaṭipakkhattā sīlassā’’ti. Okāsādānavasena",
  "tika-s0104t0:327_5": "kilesānaṁ citte kusalappavattiṁ pariyādiyitvā uṭṭhānaṁ pariyuṭṭhānaṁ, tassa pahānaṁ,",
  "tika-s0104t0:327_6": "cittasantāne uppattivasena kilesānaṁ pariyuṭṭhānassa pahānanti vuttaṁ hoti. ‘‘Kilesāna’’nti",
  "tika-s0104t0:327_7": "hi adhikāro, taṁ pana pariyuṭṭhānappahānaṁ cittasamādahanavasena bhavatīti āha ‘‘pariyuṭṭhānapaṭipakkhattā",
  "tika-s0104t0:327_8": "samādhissā’’ti. Appahīnabhāvena santāne anu anu sayanakā anurūpakāraṇalābhe uppajjanārahā",
  "tika-s0104t0:327_9": "thāmagatā kāmarāgādayo satta kilesā anusayā, tesaṁ pahānaṁ, te pana sabbaso ariyamaggapaññāya",
  "tika-s0104t0:327_10": "pahīyantīti āha ‘‘anusayapaṭipakkhattā paññāyā’’ti.",
  "tika-s0104t0:328_0": "Dīpālokena viya tamassa dānādipuññakiriyavatthugatena tena tena kusalaṅgena tassa",
  "tika-s0104t0:328_1": "tassa akusalassa pahānaṁ tadaṅgappahānaṁ. Idha pana adhisīlasikkhāya vuttaṭṭhānattā",
  "tika-s0104t0:328_2": "tena tena susīlyaṅgena tassa tassa dussīlyaṅgassa pahānaṁ ‘‘tadaṅgappahāna’’nti gahetabbaṁ.",
  "tika-s0104t0:328_3": "Upacārappanābhedena samādhinā pavattinivāraṇena ghaṭappahārena viya jalatale sevālassa",
  "tika-s0104t0:328_4": "tesaṁ tesaṁ nīvaraṇādidhammānaṁ vikkhambhanavasena pahānaṁ vikkhambhanappahānaṁ.",
  "tika-s0104t0:328_5": "Catunnaṁ ariyamaggānaṁ bhāvitattā taṁ taṁ maggavato santāne samudayapakkhikassa kilesagaṇassa",
  "tika-s0104t0:328_6": "accantamappavattisaṅkhāta samucchindanavasena pahānaṁ samucchedappahānaṁ. Duṭṭhu",
  "tika-s0104t0:328_7": "caritaṁ, saṁkilesehi vā dūsitaṁ caritaṁ duccaritaṁ. Tadeva yattha uppannaṁ, taṁ santānaṁ",
  "tika-s0104t0:328_8": "sammā kilisati vibādhati, upatāpeti cāti saṁkileso, tassa pahānaṁ. Kāyavacīduccaritavasena",
  "tika-s0104t0:328_9": "pavattasaṁkilesassa tadaṅgavasena pahānaṁ vuttaṁ sīlassa duccaritapaṭipakkhattā.",
  "tika-s0104t0:328_10": "Sikkhattayānusārena hi attho veditabbo. Tasatīti taṇhā, sāva vuttanayena saṁkileso,",
  "tika-s0104t0:328_11": "tassa vikkhambhanavasena pahānaṁ vuttaṁ samādhissa kāmacchandapaṭipakkhattā. Diṭṭhiyeva",
  "tika-s0104t0:328_12": "yathāvuttanayena saṁkileso, tassa samucchedavasena pahānaṁ vuttaṁ paññāya attādivinimuttasabhāva dhammappakāsanato.",
  "tika-s0104t0:329_0": "Ekamekasmiñcetthāti etesu tīsu piṭakesu ekamekasmiṁ piṭake, ca-saddo vākyārambhe,",
  "tika-s0104t0:329_1": "pakkhantare vā. Pi-saddo, api-saddo vā avayavasampiṇḍane, tena na kevalaṁ catubbidhasseva",
  "tika-s0104t0:329_2": "gambhīrabhāvo, atha kho paccekaṁ tadavayavānampīti sampiṇḍanaṁ karoti. Esa nayo īdisesu.",
  "tika-s0104t0:329_3": "Idāni te sarūpato dassetuṁ ‘‘tatthā’’tiādi vuttaṁ. Tattha tantīti pāḷi. Sā hi ukkaṭṭhānaṁ",
  "tika-s0104t0:329_4": "sīlādiatthānaṁ bodhanato, sabhāvaniruttibhāvato, buddhādīhi bhāsitattā ca pakaṭṭhānaṁ",
  "tika-s0104t0:329_5": "vacanānaṁ āḷi pantīti ‘‘pāḷī’’ti vuccati.",
  "tika-s0104t0:330_0": "Idha pana vinayagaṇṭhipadakārādīnaṁ saddavādīnaṁ matena pubbe vavatthāpitā paramatthasaddappabandhabhūtā",
  "tika-s0104t0:330_1": "tanti dhammo nāma. Iti-saddo hi nāmatthe, ‘‘dhammo’’ti vā vuccati. Tassāyevāti tassā",
  "tika-s0104t0:330_2": "yathāvuttāya eva tantiyā attho. Manasā vavatthāpitāyāti uggahaṇa-dhāraṇādivasappavattena",
  "tika-s0104t0:330_3": "manasā pubbe vavatthāpitāya yathāvuttāya paramatthasaddappabandhabhūtāya tassā tantiyā.",
  "tika-s0104t0:330_4": "Desanāti pacchā paresamavabodhanatthaṁ desanāsaṅkhātā paramatthasaddappabandhabhūtā",
  "tika-s0104t0:330_5": "tantiyeva. Apica yathāvuttatanti saṅkhātasaddasamuṭṭhāpako cittuppādo desanā. Tantiyā,",
  "tika-s0104t0:330_6": "tantiatthassa cāti yathāvuttāya duvidhāyapi tantiyā, tadatthassa ca yathābhūtāvabodhoti",
  "tika-s0104t0:330_7": "attho veditabbo. Te hi bhagavatā vuccamānassa atthassa, vohārassa ca dīpako saddoyeva",
  "tika-s0104t0:330_8": "tanti nāmāti vadanti. Tesaṁ pana vāde dhammassāpi saddasabhāvattā dhammadesanānaṁ",
  "tika-s0104t0:330_9": "ko visesoti ce? Tesaṁ tesaṁ atthānaṁ bodhakabhāvena ñāto, uggahaṇādivasena ca pubbe",
  "tika-s0104t0:330_10": "vavatthāpito paramatthasaddappabandho dhammo, pacchā paresaṁ avabodhanatthaṁ pavattito",
  "tika-s0104t0:330_11": "taṁ tadatthappakāsako saddo desanāti ayamimesaṁ visesoti. Atha vā yathāvuttasaddasamuṭṭhāpako",
  "tika-s0104t0:330_12": "cittuppādo desanā desīyati samuṭṭhāpīyati saddo etenāti katvā musāvādādayo viya tatthāpi",
  "tika-s0104t0:330_13": "hi musāvādādisamuṭṭhāpikā cetanā musāvādādisaddehi voharīyatīti. Kiñcāpi akkharāvalibhūto",
  "tika-s0104t0:330_14": "paññattisaddoyeva atthassa ñāpako, tathāpi mūlakāraṇabhāvato ‘‘akkharasaññāto’’tiādīsu",
  "tika-s0104t0:330_15": "viya tassāyeva atthoti paramatthasaddoyeva atthassa ñāpakabhāvena vuttoti daṭṭhabbaṁ.",
  "tika-s0104t0:330_16": "‘‘Tassā tantiyā desanā’’ti ca sadisavohārena vuttaṁ yathā ‘‘uppannā ca kusalādhammā",
  "tika-s0104t0:330_17": "bhiyyobhāvāya vepullāya saṁvattantī’’ti.",
  "tika-s0104t0:331_0": "Abhidhammagaṇṭhipadakārādīnaṁ pana paṇṇattivādīnaṁ matena sammutiparamatthabhedassa",
  "tika-s0104t0:331_1": "atthassa anurūpavācakabhāvena paramatthasaddesu ekantena bhagavatā manasā vavatthāpitā",
  "tika-s0104t0:331_2": "nāmapaññattipabandhabhūtā tanti dhammo nāma, ‘‘dhammo’’ti vā vuccati. Tassāyevāti",
  "tika-s0104t0:331_3": "tassā nāmapaññattibhūtāya tantiyā eva attho. Manasā vavatthāpitāyāti sammutiparamatthabhedassa",
  "tika-s0104t0:331_4": "atthassānurūpavācakabhāvena paramatthasaddesu bhagavatā manasā vavatthāpitāya nāmapaṇṇattipabandhabhūtāya",
  "tika-s0104t0:331_5": "tassā tantiyā. Desanāti paresaṁ pabodhanena atisajjanā vācāya pakāsanā vacībhedabhūtā",
  "tika-s0104t0:331_6": "paramatthasaddappabandhasaṅkhātā tanti. Tantiyā, tantiatthassa cāti yathāvuttāya",
  "tika-s0104t0:331_7": "dubbidhāyapi tantiyā, tadatthassa ca yathābhūtāvabodhoti attho. Te hi evaṁ vadanti",
  "tika-s0104t0:331_8": "– sabhāvatthassa, sabhāvavohārassa ca anurūpavaseneva bhagavatā manasā vavatthāpitā",
  "tika-s0104t0:331_9": "paṇṇatti idha ‘‘tantī’’ti vuccati. Yadi ca saddavādīnaṁ matena saddoyeva idha tanti",
  "tika-s0104t0:331_10": "nāma siyā. Tantiyā, desanāya ca nānattena bhavitabbaṁ, manasā vavatthāpitāya ca tantiyā",
  "tika-s0104t0:331_11": "vacībhedakaraṇamattaṁ ṭhapetvā desanāya nānattaṁ natthi. Tathā hi desanaṁ dassentena",
  "tika-s0104t0:331_12": "manasā vavatthāpitāya tantiyā desanāti vacībhedakaraṇamattaṁ vinā tantiyā saha desanāya",
  "tika-s0104t0:331_13": "anaññatā vuttā. Tathā ca upari ‘‘desanāti paññattī’’ti vuttattā desanāya anaññabhāvena",
  "tika-s0104t0:331_14": "tantiyāpi paṇṇattibhāvo kathito hoti.",
  "tika-s0104t0:332_0": "Apica yadi tantiyā aññāyeva desanā siyā, ‘‘tantiyā ca tantiatthassa ca desanāya ca",
  "tika-s0104t0:332_1": "yathābhūtāvabodho’’ti vattabbaṁ siyā. Evaṁ pana avatvā ‘‘tantiyā ca tantiatthassa",
  "tika-s0104t0:332_2": "ca yathābhūtāvabodho’’ti vuttattā tantiyā, desanāya ca anaññabhāvo dassito hoti.",
  "tika-s0104t0:332_3": "Evañca katvā upari ‘‘desanā nāma paññattī’’ti dassentena desanāya anaññabhāvato tantiyā",
  "tika-s0104t0:332_4": "paṇṇattibhāvo kathito hotīti. Tadubhayampi pana paramatthato saddoyeva paramatthavinimuttāya",
  "tika-s0104t0:332_5": "sammutiyā abhāvā, imameva ca nayaṁ gahetvā keci ācariyā ‘‘dhammo ca desanā ca paramatthato",
  "tika-s0104t0:332_6": "saddo evā’’ti voharanti, tepi anupavajjāyeva. Yathā kāmāvacarapaṭisandhivipākā ‘‘parittārammaṇā’’ti",
  "tika-s0104t0:332_7": "vuccanti, evaṁ sampadamidaṁ daṭṭhabbaṁ. Na hi kāmāvacarapaṭisandhivipākā ‘‘nibbattitaparamatthavisayāyevā’’ti",
  "tika-s0104t0:332_8": "sakkā vattuṁ itthipurisādiākāraparivitakkapubbakānaṁ rāgādiakusalānaṁ, mettādikusalānañca",
  "tika-s0104t0:332_9": "ārammaṇaṁ gahetvāpi samuppajjanato. Paramatthadhammamūlakattā panassa parikappassa",
  "tika-s0104t0:332_10": "paramatthavisayatā sakkā paññapetuṁ, evamidhāpi daṭṭhabbanti ca. Evampi paṇṇattivādīnaṁ",
  "tika-s0104t0:332_11": "mataṁ hotu, saddavādīnaṁ matepi dhammadesanānaṁ nānattaṁ vuttanayeneva ācariyadhammapālattherā",
  "tika-s0104t0:332_12": "dīhi pakāsitanti. Hoti cettha –",
  "tika-s0104t0:333": "‘‘Saddo dhammo desanā ca, iccāhu apare garū;",
  "tika-s0104t0:334": "Dhammo paṇṇatti saddo tu, desanā vāti cāpare’’ti.",
  "tika-s0104t0:335_0": "Tīsupi cetesu ete dhammatthadesanāpaṭivedhāti ettha tantiattho, tantidesanā, tantiatthapaṭivedho",
  "tika-s0104t0:335_1": "cāti ime tayo tantivisayā hontīti vinayapiṭakādīnaṁ atthadesanāpaṭivedhādhārabhāvo",
  "tika-s0104t0:335_2": "yutto, piṭakāni pana tantiyevāti tesaṁ dhammādhārabhāvo kathaṁ yujjeyyāti? Tantisamudāyassa",
  "tika-s0104t0:335_3": "avayavatantiyā ādhārabhāvato. Samudāyo hi avayavassa parikappanāmattasiddhena ādhārabhāvena",
  "tika-s0104t0:335_4": "vuccati yathā ‘‘rukkhe sākhā’’ti. Ettha ca dhammādīnaṁ dukkhogāhabhāvato tehi dhammādīhi",
  "tika-s0104t0:335_5": "vinayādayo gambhīrāti vinayādīnampi catubbidho gambhīrabhāvo vuttoyeva, tasmā dhammādayo",
  "tika-s0104t0:335_6": "eva dukkhogāhattā gambhīrā, na vinayādayoti na codetabbametaṁ samukhena, visayavisayīmukhena",
  "tika-s0104t0:335_7": "ca vinayādīnaññeva gambhīrabhāvassa vuttattā. Dhammo hi vinayādayo eva abhinnattā.",
  "tika-s0104t0:335_8": "Tesaṁ visayo attho vācakabhūtānaṁ tesameva vāccabhāvato, visayino desanāpaṭivedhā",
  "tika-s0104t0:335_9": "dhammatthavisayabhāvatoti. Tattha paṭivedhassa dukkarabhāvato dhammatthānaṁ, desanāñāṇassa",
  "tika-s0104t0:335_10": "dukkarabhāvato desanāya ca dukkhogāhabhāvo veditabbo, paṭivedhassa pana uppādetuṁ",
  "tika-s0104t0:335_11": "asakkuṇeyyattā, tabbisayañāṇuppattiyā ca dukkarabhāvato dukkhogāhatā veditabbā. Dhammatthadesanānaṁ",
  "tika-s0104t0:335_12": "gambhīrabhāvato tabbisayo paṭivedhopi gambhīro yathā taṁ gambhīrassa udakassa pamāṇaggahaṇe",
  "tika-s0104t0:335_13": "dīghena pamāṇena bhavitabbaṁ, evaṁsampadamidanti (vajira. ṭī. paṭhamamahāsaṅgītikathāvaṇṇanā)",
  "tika-s0104t0:335_14": "vajirabuddhitthero. Piṭakāvayavānaṁ dhammādīnaṁ vuccamāno gambhīrabhāvo taṁsamudāyassa",
  "tika-s0104t0:335_15": "piṭakassāpi vuttoyeva, tasmā tathā na codetabbantipi vadanti, vicāretabbametaṁ sabbesampi",
  "tika-s0104t0:335_16": "tesaṁ piṭakāvayavāsambhavato. Mahāsamuddo dukkhogāho, alabbhaneyyapatiṭṭho viya cāti",
  "tika-s0104t0:335_17": "sambandho. Atthavasā hi vibhattivacanaliṅgapariṇāmoti. Dukkhena ogayhanti, dukkho",
  "tika-s0104t0:335_18": "vā ogāho anto pavisanametesūti dukkhogāhā. Na labhitabboti alabbhanīyo, soyeva alabbhaneyyo,",
  "tika-s0104t0:335_19": "labhīyate vā labbhanaṁ, taṁ nārahatīti alabbhaneyyo. Patiṭṭhahanti ettha okāseti",
  "tika-s0104t0:335_20": "patiṭṭho, patiṭṭhahanaṁ vā patiṭṭho, alabbhaneyyo so yesu te alabbhaneyyapatiṭṭhā.",
  "tika-s0104t0:335_21": "Ekadesena ogāhantehipi mandabuddhīhi patiṭṭhā laddhuṁ na sakkāyevāti dassetuṁ etaṁ",
  "tika-s0104t0:335_22": "puna vuttaṁ. ‘‘Eva’’ntiādi nigamanaṁ.",
  "tika-s0104t0:336_0": "Idāni hetuhetuphalādīnampi vasena gambhīrabhāvaṁ dassento ‘‘aparo nayo’’tiādimāha.",
  "tika-s0104t0:336_1": "Tattha hetūti paccayo. So ca attano phalaṁ dahati vidahatīti dhammo da-kārassa dha-kāraṁ",
  "tika-s0104t0:336_2": "katvā. Dhammasaddassa cettha hetupariyāyatā kathaṁ viññāyatīti āha ‘‘vuttañheta’’ntiādi.",
  "tika-s0104t0:336_3": "Vuttaṁ paṭisambhidāvibhaṅge (vibha. 718). Nanu ca ‘‘hetumhi ñāṇaṁ dhammapaṭisambhidā’’ti",
  "tika-s0104t0:336_4": "etena vacanena dhammassa hetubhāvo kathaṁ viññāyatīti? ‘‘Dhammapaṭisambhidā’’ti etassa",
  "tika-s0104t0:336_5": "samāsapadassa avayavapadatthaṁ dassentena ‘‘hetumhi ñāṇa’’nti vuttattā. ‘‘Dhamme",
  "tika-s0104t0:336_6": "paṭisambhidā dhammapaṭisambhidā’’ti ettha hi ‘‘dhamme’’ti etassa atthaṁ dassentena",
  "tika-s0104t0:336_7": "‘‘hetumhī’’ti vuttaṁ, ‘‘paṭisambhidā’’ti etassa atthaṁ dassentena ‘‘ñāṇa’’nti. Tasmā",
  "tika-s0104t0:336_8": "hetudhammasaddā ekatthā, ñāṇapaṭisambhidā saddā cāti imamatthaṁ vadantena sādhito",
  "tika-s0104t0:336_9": "dhammassa hetubhāvoti. Tathā ‘‘hetuphale ñāṇaṁ atthapaṭisambhidā’’ti etena vacanena",
  "tika-s0104t0:336_10": "sādhito atthassa hetuphalabhāvoti daṭṭhabbo. Hetuno phalaṁ hetuphalaṁ, tañca hetuanusārena",
  "tika-s0104t0:336_11": "arīyati adhigamīyatīti atthoti vuccati.",
  "tika-s0104t0:337_0": "Desanātipaññattīti ettha saddavādīnaṁ vāde atthabyañjanakā aviparītābhilāpadhammaniruttibhūtā",
  "tika-s0104t0:337_1": "paramatthasaddappabandhasaṅkhātā tanti ‘‘desanā’’ti vuccati, desanā nāmāti vā attho.",
  "tika-s0104t0:337_2": "Desīyati attho etāyāti hi desanā. Pakārena ñāpīyati attho etāya, pakārato vā ñāpetīti",
  "tika-s0104t0:337_3": "paññatti. Tameva sarūpato dassetuṁ ‘‘yathādhammaṁ dhammābhilāpoti adhippāyo’’ti vuttaṁ.",
  "tika-s0104t0:337_4": "Yathādhammanti ettha pana dhammasaddo hetuṁ, hetuphalañca sabbaṁ saṅgaṇhāti. Sabhāvavācako",
  "tika-s0104t0:337_5": "hesa dhammasaddo, na pariyattihetuādivācako, tasmā yo yo avijjāsaṅkhārādidhammo,",
  "tika-s0104t0:337_6": "tasmiṁ tasminti attho. Tesaṁ tesaṁ avijjāsaṅkhārādidhammānaṁ anurūpaṁ vā yathādhammaṁ.",
  "tika-s0104t0:337_7": "Desanāpi hi paṭivedho viya aviparītasavisayavibhāvanato dhammānurūpaṁ pavattati,",
  "tika-s0104t0:337_8": "tatoyeva ca aviparītābhilāpoti vuccati. Dhammābhilāpoti hi atthabyañjanako aviparītābhilāpo",
  "tika-s0104t0:337_9": "dhammaniruttibhūto tantisaṅkhāto paramatthasaddappabandho. So hi abhilappati uccārīyatīti",
  "tika-s0104t0:337_10": "abhilāpo, dhammo aviparīto sabhāvabhūto abhilāpo dhammābhilāpoti vuccati, etena ‘‘tatra",
  "tika-s0104t0:337_11": "dhammaniruttābhilāpe ñāṇaṁ niruttipaṭisambhidā’’ti (vibha. 718) ettha vuttaṁ dhammaniruttiṁ",
  "tika-s0104t0:337_12": "dasseti saddasabhāvattā desanāya. Tathā hi niruttipaṭisambhidāya parittārammaṇādibhāvo",
  "tika-s0104t0:337_13": "paṭisambhidāvibhaṅgapāḷiyaṁ (vibha. 718) vutto. Tadaṭṭhakathāya ca ‘‘taṁ sabhāvaniruttiṁ",
  "tika-s0104t0:337_14": "saddaṁ ārammaṇaṁ katvā’’tiādinā (vibha. aṭṭha. 718) tassā saddārammaṇatā dassitā.",
  "tika-s0104t0:337_15": "‘‘Imassa atthassa ayaṁ saddo vācako’’ti hi vacanavacanatthe vavatthapetvā taṁ taṁ",
  "tika-s0104t0:337_16": "vacanatthavibhāvanavasena pavattito saddo ‘‘desanā’’ti vuccati. ‘‘Adhippāyo’’ti etena",
  "tika-s0104t0:337_17": "‘‘desanāti paññattī’’ti etaṁ vacanaṁ dhammaniruttābhilāpaṁ sandhāya vuttaṁ, na tato",
  "tika-s0104t0:337_18": "vinimuttaṁ paññattiṁ sandhāyāti dasseti anekadhā atthasambhave attanā adhippetatthasseva",
  "tika-s0104t0:337_19": "vuttattāti ayaṁ saddavādīnaṁ vādato vinicchayo.",
  "tika-s0104t0:338_0": "Paññattivādīnaṁ vāde pana sammutiparamatthabhedassa atthassānurūpavācakabhāvena paramatthasaddesu",
  "tika-s0104t0:338_1": "bhagavatā manasā vavatthāpitā tantisaṅkhātā nāmapaññatti desanā nāma, ‘‘desanā’’ti",
  "tika-s0104t0:338_2": "vā vuccatīti attho. Tadeva mūlakāraṇabhūtassa saddassa dassanavasena kāraṇūpacārena",
  "tika-s0104t0:338_3": "dassetuṁ ‘‘yathādhammaṁ dhammābhilāpoti adhippāyo’’ti vuttaṁ. Kiñcāpi hi ‘‘dhammābhilāpo’’ti",
  "tika-s0104t0:338_4": "ettha abhilappati uccārīyatīti abhilāpoti saddo vuccati, na paṇṇatti, tathāpi sadde",
  "tika-s0104t0:338_5": "vuccamāne tadanurūpaṁ vohāraṁ gahetvā tena vohārena dīpitassa atthassa jānanato sadde",
  "tika-s0104t0:338_6": "kathite tadanurūpā paṇṇattipi kāraṇūpacārena kathitāyeva hoti. Apica ‘‘dhammābhilāpoti",
  "tika-s0104t0:338_7": "attho’’ti avatvā ‘‘dhammābhilāpoti adhippāyo’’ti vuttattā desanā nāma saddo na hotīti",
  "tika-s0104t0:338_8": "dīpitameva. Tena hi adhippāyamattameva mūlakāraṇasaddavasena kathitaṁ, na idha gahetabbo",
  "tika-s0104t0:338_9": "‘‘desanā’’ti etassa atthoti ayaṁ paññattivādīnaṁ vādato vinicchayo. Atthantaramāha",
  "tika-s0104t0:338_10": "‘‘anuloma…pe… kathana’’nti, etena heṭṭhā vuttaṁ desanāsamuṭṭhāpakaṁ cittuppādaṁ dasseti.",
  "tika-s0104t0:338_11": "Kathīyati attho etenāti hi kathanaṁ. Ādisaddena nītaneyyādikā pāḷigatiyo, ekattādinandiyāvattādikā",
  "tika-s0104t0:338_12": "pāḷinissitā ca nayā saṅgahitā.",
  "tika-s0104t0:339_0": "Sayameva paṭivijjhati, etena vā paṭivijjhantīti paṭivedho, ñāṇaṁ. Tadeva abhisameti,",
  "tika-s0104t0:339_1": "etena vā abhisamentīti abhisamayotipi vuccati. Idāni taṁ paṭivedhaṁ abhisamayappabhedato,",
  "tika-s0104t0:339_2": "abhisamayākārato, ārammaṇato, sabhāvato ca pākaṭaṁ kātuṁ ‘‘so cā’’tiādi vuttaṁ. Tattha",
  "tika-s0104t0:339_3": "hi lokiyalokuttaroti pabhedato, visayato, asammohatoti ākārato, dhammesu, atthesu,",
  "tika-s0104t0:339_4": "paññattīsūti ārammaṇato, atthānurūpaṁ, dhammānurūpaṁ, paññattipathānurūpanti sabhāvato",
  "tika-s0104t0:339_5": "ca pākaṭaṁ karoti. Tattha visayato atthādianurūpaṁ dhammādīsu avabodho nāma avijjādidhammārammaṇo,",
  "tika-s0104t0:339_6": "saṅkhārādiatthārammaṇo, tadubhayapaññāpanārammaṇo ca lokiyo abhisamayo. Asammohato",
  "tika-s0104t0:339_7": "atthādianurūpaṁ dhammādīsu avabodho nāma nibbānārammaṇo maggasampayutto yathāvuttadhammatthapaññattīsu",
  "tika-s0104t0:339_8": "sammohaviddhaṁsano lokuttaro abhisamayo. Tathā hi ‘‘ayaṁ hetu, idamassa phalaṁ, ayaṁ",
  "tika-s0104t0:339_9": "tadubhayānurūpo vohāro’’ti evaṁ ārammaṇakaraṇavasena lokiyañāṇaṁ visayato paṭivijjhati,",
  "tika-s0104t0:339_10": "lokuttarañāṇaṁ pana tesu hetuhetuphalādīsu sammohassañāṇena samucchinnattā asammohato",
  "tika-s0104t0:339_11": "paṭivijjhati. Lokuttaro pana paṭivedho visayato nibbānassa, asammohato ca itarassātipi vadanti eke.",
  "tika-s0104t0:340_0": "Atthānurūpaṁ dhammesūti ‘‘avijjā hetu, saṅkhārā hetusamuppannā, saṅkhāre uppādeti",
  "tika-s0104t0:340_1": "avijjā’’ti evaṁ kāriyānurūpaṁ kāraṇesūti attho. Atha vā ‘‘puññābhisaṅkhāraapuññābhisaṅkhāraāneñjābhisaṅkhāresu",
  "tika-s0104t0:340_2": "tīsu apuññābhisaṅkhārassa avijjā sampayuttapaccayo, itaresaṁ yathānurūpa’’ntiādinā",
  "tika-s0104t0:340_3": "kāriyānurūpaṁ kāraṇesu paṭivedhotipi attho. Dhammānurūpaṁ atthesūti ‘‘avijjāpaccayā",
  "tika-s0104t0:340_4": "saṅkhārā’’tiādinā (ma. ni. 3.126; saṁ. ni. 2.1; udā. 1; vibha. 225) kāraṇānurūpaṁ",
  "tika-s0104t0:340_5": "kāriyesu. Chabbidhāya paññattiyā patho paññattipatho, tassa anurūpaṁ tathā, paññattiyā",
  "tika-s0104t0:340_6": "vuccamānadhammānurūpaṁ paññattīsu avabodhoti attho. Abhisamayato aññampi paṭivedhatthaṁ",
  "tika-s0104t0:340_7": "dassetuṁ ‘‘tesa’’ntiādimāha. Paṭivijjhīyatīti paṭivedhoti hi taṁtaṁrūpādidhammānaṁ",
  "tika-s0104t0:340_8": "aviparītasabhāvo vuccati. Tattha tatthāti tasmiṁ tasmiṁ piṭake, pāḷipadese vā. Salakkhaṇasaṅkhātoti",
  "tika-s0104t0:340_9": "ruppananamanaphusanādisakasakalakkhaṇasaṅkhāto.",
  "tika-s0104t0:341_0": "Yathāvuttehi dhammādīhi piṭakānaṁ gambhīrabhāvaṁ dassetuṁ ‘‘idānī’’tiādimāha. Dhammajātanti",
  "tika-s0104t0:341_1": "kāraṇappabhedo, kāraṇameva vā. Atthajātanti kāriyappabhedo, kāriyameva vā. Yā cāyaṁ",
  "tika-s0104t0:341_2": "desanāti sambandho. Tadatthavijānanavasena abhimukho hoti. Yo cetthāti yo etāsu taṁ",
  "tika-s0104t0:341_3": "taṁ piṭakāgatāsu dhammatthadesanāsu paṭivedho, yo ca etesu piṭakesu tesaṁ tesaṁ dhammānaṁ",
  "tika-s0104t0:341_4": "aviparītasabhāvoti attho. Sambharitabbato kusalameva sambhāro, so sammā anupacito",
  "tika-s0104t0:341_5": "yehi te anupacitakusalasambhārā, tatova duppaññehi, nippaññehīti attho. Na hi paññavato,",
  "tika-s0104t0:341_6": "paññāya vā duṭṭhubhāvo dūsitabhāvo ca sambhavatīti nippaññattāyeva duppaññā yathā",
  "tika-s0104t0:341_7": "‘‘dussīlo’’ti (a. ni. 5.213; 10.75; pārā. 295; dha. pa. 308). Ettha ca avijjāsaṅkhārādīnaṁ",
  "tika-s0104t0:341_8": "dhammatthānaṁ duppaṭivijjhatāya dukkhogāhatā, tesaṁ paññāpanassa dukkarabhāvato taṁdesanāya,",
  "tika-s0104t0:341_9": "abhisamayasaṅkhātassa paṭivedhassa uppādanavisayīkaraṇānaṁ asakkuṇeyyattā, aviparītasabhāvasaṅkhātassa",
  "tika-s0104t0:341_10": "paṭivedhassa dubbiññeyyatāya dukkhogāhatā veditabbā. Evampīti pi-saddo pubbe vuttaṁ",
  "tika-s0104t0:341_11": "pakārantaraṁ sampiṇḍeti. Evaṁ paṭhamagāthāya anūnaṁ paripuṇṇaṁ paridīpitatthabhāvaṁ",
  "tika-s0104t0:341_12": "dassento ‘‘ettāvatā’’tiādimāha. ‘‘Siddhe hi satyārambho atthantaraviññāpanāya vā",
  "tika-s0104t0:341_13": "hoti, niyamāya vā’’ti iminā punārambhavacanena anūnaṁ paripuṇṇaṁ paridīpitatthabhāvaṁ",
  "tika-s0104t0:341_14": "dasseti. Ettāvatāti paricchedatthe nipāto, ettakena vacanakkamenāti attho. Etaṁ vā",
  "tika-s0104t0:341_15": "parimāṇaṁ yassāti ettāvaṁ, tena, etaparimāṇavatā saddatthakkamenāti attho. ‘‘Sadde",
  "tika-s0104t0:341_16": "hi vutte tadatthopi vuttoyeva nāmā’’ti vadanti. Vutto saṁvaṇṇito attho yassāti vuttatthā.",
  "tika-s0104t0:342_0": "Etthāti etissā gāthāya. Evaṁ attho, vinicchayoti vā seso. Tīsu piṭakesūti ettha ‘‘ekekasmi’’nti",
  "tika-s0104t0:342_1": "adhikārato, pakaraṇato vā veditabbaṁ. ‘‘Ekamekasmiñcetthā’’ti (dī. ni. aṭṭha. 1.paṭhamamahāsaṅgītikathā)",
  "tika-s0104t0:342_2": "hi heṭṭhā vuttaṁ. Atha vā vatticchānupubbikattā saddapaṭipattiyā niddhāraṇamidha",
  "tika-s0104t0:342_3": "avattukāmena ādhāroyeva vutto. Na cettha codetabbaṁ ‘‘tīsuyeva piṭakesu tividho pariyattibhedo",
  "tika-s0104t0:342_4": "daṭṭhabbo siyā’’ti samudāyavasena vuttassāpi vākyassa avayavādhippāyasambhavato.",
  "tika-s0104t0:342_5": "Dissati hi avayavavākyanipphatti ‘‘brāhmaṇādayo bhuñjantū’’tiādīsu, tasmā alamatipapañcena.",
  "tika-s0104t0:342_6": "Yathā attho na virujjhati, tathāyeva gahetabboti. Evaṁ sabbattha. Pariyattibhedoti",
  "tika-s0104t0:342_7": "pariyāpuṇanaṁ pariyatti. Pariyāpuṇanavācako hettha pariyattisaddo, na pana pāḷipariyāyo,",
  "tika-s0104t0:342_8": "tasmā pariyāpuṇanappakāroti attho. Atha vā tīhi pakārehi pariyāpuṇitabbā pāḷiyo eva",
  "tika-s0104t0:342_9": "‘‘pariyattī’’ti vuccanti. Tathā ceva abhidhammaṭṭhakathāya sīhaḷagaṇṭhipade vuttanti",
  "tika-s0104t0:342_10": "vadanti. Evampi hi alagaddūpamāpariyāpuṇanayogato ‘‘alagaddūpamā pariyattī’’ti pāḷipi",
  "tika-s0104t0:342_11": "sakkā vattuṁ. Evañca katvā ‘‘duggahitā upārambhādihetu pariyāpuṭā alagaddūpamā’’ti",
  "tika-s0104t0:342_12": "parato niddesavacanampi upapannaṁ hoti. Tattha hi pāḷiyeva ‘‘duggahitā, pariyāpuṭā’’ti ca vattuṁ yuttā.",
  "tika-s0104t0:343_0": "Alagaddo alagaddaggahaṇaṁ upamā etissāti alagaddūpamā. Alagaddassa gahaṇañhettha",
  "tika-s0104t0:343_1": "alagaddasaddena vuttanti daṭṭhabbaṁ. Āpūpikoti ettha āpūpa-saddena āpūpakhādanaṁ",
  "tika-s0104t0:343_2": "viya, veṇikoti ettha vīṇāsaddena vīṇāvādanaggahaṇaṁ viya ca. Alagaddaggahaṇena hi",
  "tika-s0104t0:343_3": "pariyatti upamīyati , na alagaddena. ‘‘Alagaddaggahaṇūpamā’’ti vā vattabbe majjhepadalopaṁ",
  "tika-s0104t0:343_4": "katvā ‘‘alagaddūpamā’’ti vuttaṁ ‘‘oṭṭhamukho’’tiādīsu viya. Alagaddoti ca āsīviso",
  "tika-s0104t0:343_5": "vuccati. Gadoti hi visassa nāmaṁ, tañca tassa alaṁ paripuṇṇaṁ atthi, tasmā alaṁ pariyatto",
  "tika-s0104t0:343_6": "paripuṇṇo gado assāti alagaddo anunāsikalopaṁ, da-kārāgamañca katvā, alaṁ vā jīvitaharaṇe",
  "tika-s0104t0:343_7": "samattho gado yassāti alagaddo vuttanayena. Vaṭṭadukkhato nissaraṇaṁ attho payojanametissāti",
  "tika-s0104t0:343_8": "nissaraṇatthā. Bhaṇḍāgāre niyutto bhaṇḍāgāriko, rājaratanānupālako, so viyāti tathā,",
  "tika-s0104t0:343_9": "dhammaratanānupālako khīṇāsavo. Aññamatthamanapekkhitvā bhaṇḍāgārikasseva sato pariyatti",
  "tika-s0104t0:343_10": "bhaṇḍāgārikapariyatti.",
  "tika-s0104t0:344_0": "Duggahitāti duṭṭhu gahitā. Tadeva sarūpato niyametuṁ ‘‘upārambhādihetu pariyāpuṭā’’ti",
  "tika-s0104t0:344_1": "āha, upārambhaitivādappamokkhādihetu uggahitāti attho. Lābhasakkārādihetu pariyāpuṇanampi",
  "tika-s0104t0:344_2": "ettheva saṅgahitanti daṭṭhabbaṁ. Vuttañhetaṁ alagaddasuttaṭṭhakathāyaṁ –",
  "tika-s0104t0:345_0": "‘‘Yo buddhavacanaṁ uggahetvā ‘evaṁ cīvarādīni vā labhissāmi, catuparisamajjhe vā",
  "tika-s0104t0:345_1": "maṁ jānissantī’ti lābhasakkārahetu pariyāpuṇāti, tassa sā pariyatti alagaddapariyatti",
  "tika-s0104t0:345_2": "nāma. Evaṁ pariyāpuṇanato hi buddhavacanaṁ apariyāpuṇitvā niddokkamanaṁ varatara’’nti",
  "tika-s0104t0:345_3": "(ma. ni. aṭṭha. 2.239).",
  "tika-s0104t0:346_0": "Nanu ca alagaddaggahaṇūpamā pariyatti ‘‘alagaddūpamā’’ti vuccati, evañca sati suggahitāpi",
  "tika-s0104t0:346_1": "pariyatti ‘‘alagaddūpamā’’ti vattuṁ vaṭṭati tatthāpi alagaddaggahaṇassa upamābhāvena",
  "tika-s0104t0:346_2": "pāḷiyaṁ vuttattā. Vuttañhetaṁ –",
  "tika-s0104t0:347_0": "‘‘Seyyathāpi, bhikkhave, puriso alagaddatthiko alagaddagavesī alagaddapariyesanaṁ",
  "tika-s0104t0:347_1": "caramāno, so passeyya mahantaṁ alagaddaṁ, tamenaṁ ajapadena daṇḍena suniggahitaṁ",
  "tika-s0104t0:347_2": "niggaṇheyya , ajapadena daṇḍena suniggahitaṁ niggahitvā gīvāya suggahitaṁ gaṇheyya.",
  "tika-s0104t0:347_3": "Kiñcāpi so bhikkhave, alagaddo tassa purisassa hatthaṁ vā bāhaṁ vā aññataraṁ vā aṅgapaccaṅgaṁ",
  "tika-s0104t0:347_4": "bhogehi paliveṭheyya . Atha kho so neva tatonidānaṁ maraṇaṁ vā nigaccheyya maraṇamattaṁ",
  "tika-s0104t0:347_5": "vā dukkhaṁ. Taṁ kissa hetu, suggahitattā bhikkhave, alagaddassa. Evameva kho bhikkhave,",
  "tika-s0104t0:347_6": "idhekacce kulaputtā dhammaṁ pariyāpuṇanti suttaṁ geyya’’ntiādi (ma. ni. 1.239).",
  "tika-s0104t0:348_0": "Tasmā idha duggahitā eva pariyatti alagaddūpamāti ayaṁ viseso kuto viññāyati, yena",
  "tika-s0104t0:348_1": "duggahitā upārambhādihetu pariyāpuṭā ‘‘alagaddūpamā’’ti vuccatīti? Saccametaṁ, idaṁ",
  "tika-s0104t0:348_2": "pana pārisesañāyena vuttanti daṭṭhabbaṁ. Tathā hi nissaraṇatthabhaṇḍāgārikapariyattīnaṁ",
  "tika-s0104t0:348_3": "visuṁ gahitattā pārisesato alagaddassa duggahaṇūpamāyeva pariyatti ‘‘alagaddūpamā’’ti",
  "tika-s0104t0:348_4": "viññāyati. Alagaddassa suggahaṇūpamā hi pariyatti nissaraṇatthā vā hoti, bhaṇḍāgārikapariyatti",
  "tika-s0104t0:348_5": "vā. Tasmā suvuttametaṁ ‘‘duggahitā…pe… pariyattī’’ti. Idāni tamatthaṁ pāḷiyā sādhento",
  "tika-s0104t0:348_6": "‘‘yaṁ sandhāyā’’tiādimāha. Tattha yanti yaṁ pariyattiduggahaṇaṁ. Majjhimanikāye mūlapaṇṇāsake",
  "tika-s0104t0:348_7": "alagaddasutte (ma. ni. 1.239) bhagavatā vuttaṁ.",
  "tika-s0104t0:349_0": "Alagaddatthikoti āsīvisena, āsīvisaṁ vā atthiko, alagaddaṁ gavesati pariyesati sīlenāti",
  "tika-s0104t0:349_1": "alagaddagavesī. Alagaddapariyesanaṁ caramānoti āsīvisapariyesanatthaṁ caramāno. Tadatthe",
  "tika-s0104t0:349_2": "hetaṁ paccattavacanaṁ, upayogavacanaṁ vā, alagaddapariyesanaṭṭhānaṁ vā caramāno.",
  "tika-s0104t0:349_3": "Alagaddaṁ pariyesanti etthāti hi alagaddapariyesanaṁ. Tamenanti taṁ alagaddaṁ. Bhogeti",
  "tika-s0104t0:349_4": "sarīre. ‘‘Bhogo tu phaṇino tanū’’ti hi vuttaṁ. Bhujīyati kuṭilaṁ karīyatīti bhogo.",
  "tika-s0104t0:349_5": "Tassāti purisassa. Hatthe vā bāhāya vāti sambandho. Maṇibandhato paṭṭhāya yāva agganakhā",
  "tika-s0104t0:349_6": "hattho. Saddhiṁ aggabāhāya avasesā bāhā, katthaci pana kapparato paṭṭhāya yāva agganakhā",
  "tika-s0104t0:349_7": "‘‘hattho’’ti vuttaṁ bāhāya visuṁ anāgatattā. Vuttalakkhaṇaṁ hatthañca bāhañca ṭhapetvā",
  "tika-s0104t0:349_8": "avasesaṁ sarīraṁ aṅgapaccaṅgaṁ. Tatonidānanti tannidānaṁ, taṁkāraṇāti attho. Taṁ",
  "tika-s0104t0:349_9": "hatthādīsu ḍaṁsanaṁ nidānaṁ kāraṇaṁ etassāti ‘‘tannidāna’’nti hi vattabbe ‘‘tatonidāna’’nti",
  "tika-s0104t0:349_10": "purimapade paccattatthe nissakkavacanaṁ katvā, tassa ca lopamakatvā niddeso, hetvatthe",
  "tika-s0104t0:349_11": "ca paccattavacanaṁ. Kāraṇatthe nipātapadametantipi vadanti. Apica ‘‘tatonidāna’’nti",
  "tika-s0104t0:349_12": "etaṁ ‘‘maraṇaṁ vā maraṇamattaṁ vā dukkha’’nti ettha vuttanayena visesanaṁ. Taṁkissa",
  "tika-s0104t0:349_13": "hetūti yaṁ vuttaṁ hatthādīsu ḍaṁsanaṁ, tannidānañca maraṇādiupagamanaṁ , taṁ kissa",
  "tika-s0104t0:349_14": "hetu kena kāraṇenāti ce? Tassa purisassa alagaddassa duggahitattā.",
  "tika-s0104t0:350_0": "Idhāti imasmiṁ sāsane. Moghapurisāti guṇasārarahitatāya tucchapurisā. Dhammanti pāḷidhammaṁ.",
  "tika-s0104t0:350_1": "Pariyāpuṇantīti uggaṇhanti, sajjhāyanti ceva vācuggataṁ karontā dhārenti cāti vuttaṁ",
  "tika-s0104t0:350_2": "hoti. ‘‘Dhamma’’nti sāmaññato vuttameva sarūpena dasseti ‘‘sutta’’ntiādinā. Na hi",
  "tika-s0104t0:350_3": "suttādinavaṅgato añño dhammo nāma atthi. Tathā hi vuttaṁ ‘‘tesaṁ dhammāna’’nti. Atthanti",
  "tika-s0104t0:350_4": "cettha sambandhīniddeso eso, atthanti ca yathābhūtaṁ bhāsitatthaṁ, payojanatthañca",
  "tika-s0104t0:350_5": "sāmaññaniddesena, ekasesanayena vā vuttaṁ. Yañhi padaṁ sutisāmaññena anekadhā atthaṁ",
  "tika-s0104t0:350_6": "dīpeti, taṁ sāmaññaniddesena, ekasesanayena vāti sabbattha veditabbaṁ. Na upaparikkhantīti",
  "tika-s0104t0:350_7": "na pariggaṇhanti na vicārenti. Ikkhasaddassa hi dassanaṅkesu idha dassanameva attho,",
  "tika-s0104t0:350_8": "tassa ca pariggaṇhanacakkhulocanesu pariggaṇhanameva, tañca vicāraṇā pariyādānavasena",
  "tika-s0104t0:350_9": "dubbidhesu vicāraṇāyeva, sā ca vīmaṁsāyeva, na vicāro, vīmaṁsā ca nāmesā bhāsitatthavīmaṁsā,",
  "tika-s0104t0:350_10": "payojanatthavīmaṁsā cāti idha dubbidhāva adhippetā, tāsu ‘‘imasmiṁ ṭhāne sīlaṁ kathitaṁ,",
  "tika-s0104t0:350_11": "imasmiṁ samādhi, imasmiṁ paññā, mayañca taṁ pūressāmā’’ti evaṁ bhāsitatthavīmaṁsañceva",
  "tika-s0104t0:350_12": "‘‘sīlaṁ samādhissa kāraṇaṁ, samādhi vipassanāyā’’tiādinā payojanatthavīmaṁsañca na",
  "tika-s0104t0:350_13": "karontīti attho. Anupaparikkhatanti anupaparikkhantānaṁ tesaṁ moghapurisānaṁ. Na",
  "tika-s0104t0:350_14": "nijjhānakkhamantīti nijjhānaṁ nissesena pekkhanaṁ paññaṁ na khamanti. Jhe-saddo hi",
  "tika-s0104t0:350_15": "idha pekkhaneyeva, na cintanajhāpanesu, tañca ñāṇapekkhanameva, na cakkhupekkhanaṁ,",
  "tika-s0104t0:350_16": "ārammaṇūpanijjhānameva vā, na lakkhaṇūpanijjhānaṁ, tasmā paññāya disvā rocetvā gahetabbā",
  "tika-s0104t0:350_17": "na hontīti adhippāyo veditabbo. Nissesena jhāyate pekkhateti hi nijjhānaṁ. Sandhivasena",
  "tika-s0104t0:350_18": "anusvāralopo nijjhānakkhamantīti, ‘‘nijjhānaṁ khamantī’’tipi pāṭho, tena imamatthaṁ",
  "tika-s0104t0:350_19": "dīpeti ‘‘tesaṁ paññāya atthassa anupaparikkhanato te dhammā na upaṭṭhahanti, imasmiṁ",
  "tika-s0104t0:350_20": "ṭhāne sīlaṁ, samādhi, vipassanā, maggo, vaṭṭaṁ, vivaṭṭhaṁ kathitanti evaṁ jānituṁ na sakkā hontī’’ti.",
  "tika-s0104t0:351_0": "Upārambhānisaṁsā cevāti paresaṁ vāde dosāropanānisaṁsā ca hutvā. Bhuso ārambhanañhi",
  "tika-s0104t0:351_1": "paresaṁ vāde dosāropanaṁ upārambho, pariyattiṁ nissāya paravambhananti vuttaṁ hoti.",
  "tika-s0104t0:351_2": "Tathā hesa ‘‘paravajjānupanayanalakkhaṇo’’ti vutto. Iti vādappamokkhānisaṁsā cāti",
  "tika-s0104t0:351_3": "iti evaṁ etāya pariyattiyā vādappamokkhānisaṁsā attano upari parehi āropitassa vādassa",
  "tika-s0104t0:351_4": "niggahassa attato, sakavādato vā pamokkhapayojanā ca hutvā. Iti saddo idamatthe,",
  "tika-s0104t0:351_5": "tena ‘‘pariyāpuṇantī’’ti ettha pariyāpuṇanaṁ parāmasati. Vadanti niggaṇhanti etenāti",
  "tika-s0104t0:351_6": "vādo, doso, pamuccanaṁ, pamuccāpanaṁ vā pamokkho, attano upari āropitassa pamokkho",
  "tika-s0104t0:351_7": "ānisaṁso yesaṁ tathā. Āropitavādo hi ‘‘vādo’’ti vutto yathā ‘‘devena datto datto’’ti.",
  "tika-s0104t0:351_8": "Vādoti vā upavādonindā yathāvuttanayeneva samāso. Idaṁ vuttaṁ hoti – parehi sakavāde",
  "tika-s0104t0:351_9": "dose āropite, nindāya vā āropitāya taṁ dosaṁ, nindaṁ vā evañca evañca mocessāmāti",
  "tika-s0104t0:351_10": "iminā ca kāraṇena pariyāpuṇantīti. Atha vā so so vādo iti vādo iti-saddassa saha",
  "tika-s0104t0:351_11": "vicchāya ta-saddatthe pavattattā. Itivādasa pamokkho yathāvuttanayena, so ānisaṁso",
  "tika-s0104t0:351_12": "yesaṁ tathā, taṁ taṁ vādapamocanānisaṁsā hutvāti attho. Yassa catthāyāti yassa ca",
  "tika-s0104t0:351_13": "sīlādipūraṇassa, maggaphalanibbānabhūtassa vā anupādāvimokkhassa atthāya. Abhedepi",
  "tika-s0104t0:351_14": "bhedavohāro eso yathā ‘‘paṭimāya sarīra’’nti, bhedyabhedakaṁ vā etaṁ yathā ‘‘kathinassatthāya",
  "tika-s0104t0:351_15": "ābhataṁ dussa’’nti. ‘‘Tañcassa attha’’nti hi vuttaṁ. Ca-saddo avadhāraṇe, tena tadatthāya",
  "tika-s0104t0:351_16": "eva pariyāpuṇanaṁ sambhavati, nāññatthāyāti vinicchinoti. Dhammaṁ pariyāpuṇantīti",
  "tika-s0104t0:351_17": "hi jātiācāravasena duvidhāpi kulaputtā ñāyena dhammaṁ pariyāpuṇantīti attho. Tañcassa",
  "tika-s0104t0:351_18": "atthaṁ nānubhontīti assa dhammassa sīlādipūraṇasaṅkhātaṁ, maggaphalanibbānabhūtaṁ",
  "tika-s0104t0:351_19": "vā anupādāvimokkhasaṅkhātaṁ atthaṁ ete duggahitagāhino nānubhonti na vindantiyeva.",
  "tika-s0104t0:352_0": "Aparo nayo – yassa upārambhassa, itivādappamokkhassa vā atthāya ye moghapurisā dhammaṁ",
  "tika-s0104t0:352_1": "pariyāpuṇanti, te parehi ‘‘ayamattho na hotī’’ti vutte duggahitattāyeva ‘‘tadatthova",
  "tika-s0104t0:352_2": "hotī’’ti paṭipādanakkhamā na honti, tasmā parassa vāde upārambhaṁ āropetuṁ attano",
  "tika-s0104t0:352_3": "vādaṁ pamocetuñca asakkontāpi taṁ atthaṁ nānubhonti ca na vindantiyevāti evampettha",
  "tika-s0104t0:352_4": "attho daṭṭhabbo. Idhāpi hi ca-saddo avadhāraṇatthova. ‘‘Tesa’’ntiādīsu tesaṁ te dhammā",
  "tika-s0104t0:352_5": "duggahitattā upārambhamānadabbamakkhapalāsādihetubhāvena dīgharattaṁ ahitāya dukkhāya",
  "tika-s0104t0:352_6": "saṁvattantīti attho. Duggahitāti hi hetugabbhavacanaṁ. Tenāha ‘‘duggahitattā bhikkhave,",
  "tika-s0104t0:352_7": "dhammāna’’nti (ma. ni. 1.238). Ettha ca kāraṇe phalavohāravasena ‘‘te dhammā ahitāya",
  "tika-s0104t0:352_8": "dukkhāya saṁvattantī’ti vuttaṁ yathā ‘‘ghatamāyu, dadhi bala’’nti. Tathā hi kiñcāpi",
  "tika-s0104t0:352_9": "na te dhammā ahitāya dukkhāya saṁvattanti, tathāpi vuttanayena pariyāpuṇantānaṁ sajjhāyanakāle,",
  "tika-s0104t0:352_10": "vivādakāle ca tammūlakānaṁ upārambhādīnaṁ anekesaṁ akusalānaṁ uppattisambhavato ‘‘te…pe…",
  "tika-s0104t0:352_11": "saṁvattantī’’ti vuccati. Taṁ kissa hetūti ettha nti yathāvuttassatthassa ananubhavanaṁ,",
  "tika-s0104t0:352_12": "tesañca dhammānaṁ ahitāya dukkhāya saṁvattanaṁ parāmasati. Kissāti sāmivacanaṁ hetvatthe,",
  "tika-s0104t0:352_13": "tathā hetūti paccattavacanañca.",
  "tika-s0104t0:353_0": "Yāpanāti ettha kiriyā pāḷivasena vuttanayena attho veditabbo. Tattha kiriyāpakkhe",
  "tika-s0104t0:353_1": "yā suggahitāti abhedepi bhedavohāro ‘‘cārikaṁ pakkamati, cārikaṁ caramāno’’tiādīsu",
  "tika-s0104t0:353_2": "(dī. ni. 1.254, 300) viya. Tadevatthaṁ vivarati ‘‘sīlakkhandhādī’’tiādinā, ādisaddena",
  "tika-s0104t0:353_3": "cettha samādhivipassanādīnaṁ saṅgaho. Yo hi buddhavacanaṁ uggaṇhitvā sīlassa āgataṭṭhāne",
  "tika-s0104t0:353_4": "sīlaṁ pūretvā, samādhino āgataṭṭhāne samādhiṁ gabbhaṁ gaṇhāpetvā, vipassanāya āgataṭṭhāne",
  "tika-s0104t0:353_5": "vipassanaṁ paṭṭhapetvā, maggaphalānaṁ āgataṭṭhāne ‘‘maggaṁ bhāvessāmi, phalaṁ sacchikarissāmī’’ti",
  "tika-s0104t0:353_6": "uggaṇhāti, tasseva sā pariyatti nissaraṇatthā nāma hoti. Yanti yaṁ pariyattisuggahaṇaṁ.",
  "tika-s0104t0:353_7": "Vuttaṁ alagaddasutte. Dīgharattaṁ hitāya sukhāya saṁvattantīti sīlādīnaṁ āgataṭṭhāne",
  "tika-s0104t0:353_8": "sīlādīni pūrentānampi arahattaṁ patvā parisamajjhe dhammaṁ desetvā dhammadesanāya",
  "tika-s0104t0:353_9": "pasannehi upanīte cattāro paccaye paribhuñjantānampi paresaṁ vāde sahadhammena upārambhaṁ",
  "tika-s0104t0:353_10": "āropentānampi sakavādato parehi āropitadosaṁ pariharantānampi dīgharattaṁ hitāya",
  "tika-s0104t0:353_11": "sukhāya saṁvattantīti attho. Tathā hi na kevalaṁ suggahitapariyattiṁ nissāya maggabhāvanāphalasacchikiriyādīniyeva,",
  "tika-s0104t0:353_12": "api tu paravādaniggahasakavādapatiṭṭhāpanānipi ijjhanti. Tathā ca vuttaṁ parinibbānasuttā",
  "tika-s0104t0:353_13": "dīsu ‘‘uppannaṁ parappavādaṁ sahadhammena suniggahitaṁ niggahetvā sappāṭihāriyaṁ",
  "tika-s0104t0:353_14": "dhammaṁ desessantī’’tiādi (dī. ni. 2.68).",
  "tika-s0104t0:354_0": "Yaṁpanāti etthāpi vuttanayena duvidhena attho. Dukkhaparijānena pariññātakkhandho.",
  "tika-s0104t0:354_1": "Samudayappahānena pahīnakileso. Paṭividdhārahattaphalatāya paṭividdhākuppo.Akuppanti",
  "tika-s0104t0:354_2": "ca arahattaphalassetaṁ nāma. Satipi hi cattunnaṁ maggānaṁ, catunnañca phalānaṁ avinassanabhāve",
  "tika-s0104t0:354_3": "sattannaṁ sekkhānaṁ sakasakanāmapariccāgena uparūpari nāmantarappattito tesaṁ maggaphalāti",
  "tika-s0104t0:354_4": "‘‘akuppāmi’’ti na vuccanti. Arahā pana sabbadāpi arahāyeva nāmāti tasseva phalaṁ",
  "tika-s0104t0:354_5": "puggalanāmavasena ‘‘akuppa’’nti vuttaṁ, iminā ca imamatthaṁ dasseti ‘‘khīṇāsavasseva",
  "tika-s0104t0:354_6": "pariyatti bhaṇḍāgārikapariyatti nāmā’’ti. Tassa hi apariññātaṁ, appahīnaṁ abhāvitaṁ,",
  "tika-s0104t0:354_7": "asacchikataṁ vā natthi, tasmā so buddhavacanaṁ pariyāpuṇantopi tantidhārako paveṇīpālako",
  "tika-s0104t0:354_8": "vaṁsānurakkhakova hutvā pariyāpuṇāti, tenevāha ‘‘paveṇīpālanatthāyā’’tiādi. Paveṇī",
  "tika-s0104t0:354_9": "cettha dhammasantati dhammassa avicchedena pavatti. Buddhassa bhagavato vaṁsoti ca",
  "tika-s0104t0:354_10": "yathāvuttapaveṇīyeva.",
  "tika-s0104t0:355_0": "Nanu ca yadi paveṇīpālanatthāya buddhavacanassa pariyāpuṇanaṁ bhaṇḍāgārikapariyatti,",
  "tika-s0104t0:355_1": "atha kasmā ‘‘khīṇāsavo’’ti visesetvā vuttaṁ. Ekaccassa hi puthujjanassāpi ayaṁ nayo",
  "tika-s0104t0:355_2": "labbhati. Tathā hi ekacco puthujjano bhikkhu chātakabhayādinā ganthadhuresu ekasmiṁ",
  "tika-s0104t0:355_3": "ṭhāne vasitumasakkontesu sayaṁ bhikkhācārena atikilamamāno ‘‘atimadhuraṁ buddhavacanaṁ",
  "tika-s0104t0:355_4": "mā nassatu, tantiṁ dhāressāmi, vaṁsaṁ ṭhapessāmi, paveṇiṁ pālessāmī’’ti pariyāpuṇāti.",
  "tika-s0104t0:355_5": "Tasmā tassāpi pariyatti bhaṇḍāgārikapariyatti nāma kasmā na hotīti? Vuccate – evaṁ",
  "tika-s0104t0:355_6": "santepi hi puthujjanassa pariyatti bhaṇḍāgārikapariyatti nāma na hoti. Kiñcāpi hi",
  "tika-s0104t0:355_7": "puthujjano ‘‘paveṇiṁ pālessāmī’’ti ajjhāsayena pariyāpuṇāti, attano pana bhavakantārato",
  "tika-s0104t0:355_8": "avitiṇṇattā tassa sā pariyatti nissaraṇatthāyeva nāma hoti, tasmā puthujjanassa pariyatti",
  "tika-s0104t0:355_9": "alagaddupamā vā hoti, nissaraṇatthā vā. Sattannaṁ sekkhānaṁ nissaraṇatthāva. Khīṇāsavānaṁ",
  "tika-s0104t0:355_10": "bhaṇḍāgārikapariyattiyevāti veditabbaṁ. Khīṇāsavo hi bhaṇḍāgārika sadisattā ‘‘bhaṇḍāgāriko’’ti",
  "tika-s0104t0:355_11": "vuccati. Yathā hi bhaṇḍāgāriko alaṅkārabhaṇḍaṁ paṭisāmetvā pasādhanakāle tadupiyaṁ",
  "tika-s0104t0:355_12": "alaṅkārabhaṇḍaṁ rañño upanāmetvā taṁ alaṅkaroti, evaṁ khīṇāsavopi dhammaratanabhaṇḍaṁ",
  "tika-s0104t0:355_13": "sampaṭicchitvā mokkhādhigamāya bhabbarūpe sahetuke satte passitvā tadanurūpaṁ dhammadesanaṁ",
  "tika-s0104t0:355_14": "vaḍḍhetvā maggaṅgabojjhaṅgādisaṅkhātena lokuttarena alaṅkārena alaṅkarotīti.",
  "tika-s0104t0:356_0": "Evaṁ tisso pariyattiyo vibhajitvā idāni tīsupi piṭakesu yathārahaṁ sampattivipattiyo",
  "tika-s0104t0:356_1": "niddhāretvā vibhajanto ‘‘vinaye panā’’tiādimāha. ‘‘Sīlasampadaṁ nissāya tisso vijjā",
  "tika-s0104t0:356_2": "pāpuṇātī’’tiādīsu yasmā sīlaṁ visujjhamānaṁ satisampajaññabalena, kammassakatāñāṇabalena",
  "tika-s0104t0:356_3": "ca saṁkilesamalato visujjhati, pāripūriñca gacchati, tasmā sīlasampadā sijjhamānā",
  "tika-s0104t0:356_4": "upanissayasampattibhāvena satibalaṁ, ñāṇabalañca paccupaṭṭhapetīti tassā vijjattayūpanissayatā",
  "tika-s0104t0:356_5": "veditabbā sabhāgahetusampādanato. Satibalena hi pubbenivāsavijjāsiddhi. Sampajaññabalena",
  "tika-s0104t0:356_6": "sabbakiccesu sudiṭṭhakāritāparicayena cutūpapātañāṇānubaddhāya dutiyavijjāya siddhi.",
  "tika-s0104t0:356_7": "Vītikkamābhāvena saṁkilesappahānasabbhāvato vivaṭṭūpanissayatāvasena ajjhāsayasuddhiyā",
  "tika-s0104t0:356_8": "tatiyavijjāsiddhi. Puretarasiddhānaṁ samādhipaññānaṁ pāripūriṁ vinā sīlassa āsavakkhayañāṇūpanissayatā",
  "tika-s0104t0:356_9": "sukkhavipassakakhīṇāsavehi dīpetabbā. ‘‘Samāhito yathābhūtaṁ pajānātī’’ti (saṁ. ni.",
  "tika-s0104t0:356_10": "3.5; 5.1071; netti. 40; mi. pa. 14) vacanato samādhisampadā chaḷabhiññatāya upanissayo.",
  "tika-s0104t0:356_11": "‘‘Yogā ve jāyate bhūrī’’ti (dha. pa. 282) vacanato pubbayogena garuvāsadesabhāsākosallauggahaṇaparipucchādīhi",
  "tika-s0104t0:356_12": "ca paribhāvitā paññāsampadā paṭisambhidāppabhedassa upanissayo. Ettha ca ‘‘sīlasampadaṁ",
  "tika-s0104t0:356_13": "nissāyā’’ti vuttattā yassa samādhivijambhanabhūtā anavasesā cha abhiññā na ijjhanti,",
  "tika-s0104t0:356_14": "tassa ukkaṭṭhaparicchedavasena na samādhisampadā atthīti satipi vijjānaṁ abhiññekadesabhāve",
  "tika-s0104t0:356_15": "sīlasampadāsamudāgatā eva tisso vijjā gahitā, yathā ca paññāsampadāsamudāgatā catasso",
  "tika-s0104t0:356_16": "paṭisambhidā upanissayasampannassa maggeneva ijjhanti maggakkhaṇeyeva tāsaṁ paṭiladdhattā.",
  "tika-s0104t0:356_17": "Evaṁ sīlasampadāsamudāgatā tisso vijjā, samādhisampadāsamudāgatā ca cha abhiññā upanissayasampannassa",
  "tika-s0104t0:356_18": "maggeneva ijjhantīti maggādhigameneva tāsaṁ adhigamo veditabbo. Paccekabuddhānaṁ,",
  "tika-s0104t0:356_19": "sammāsambuddhānañca paccekabodhisammāsambodhisamadhigamasadisā hi imesaṁ ariyānaṁ",
  "tika-s0104t0:356_20": "ime visesādhigamāti.",
  "tika-s0104t0:357_0": "Tāsaṁyevaca tattha pabhedavacanatoti ettha ‘‘tāsaṁyevā’’ti avadhāraṇaṁ pāpuṇitabbānaṁ",
  "tika-s0104t0:357_1": "chaḷabhiññācatupaṭisambhidānaṁ vinaye pabhedavacanābhāvaṁ sandhāya vuttaṁ. Verañjakaṇḍe",
  "tika-s0104t0:357_2": "(pārā. 12) hi tisso vijjāva vibhattāti. Casaddena samuccinanañca tāsaṁ ettha ekadesavacanaṁ",
  "tika-s0104t0:357_3": "sandhāya vuttaṁ abhiññāpaṭisambhidānampi ekadesānaṁ tattha vuttattā. Dutiye ‘‘tāsaṁyevā’’ti",
  "tika-s0104t0:357_4": "avadhāraṇaṁ catasso paṭisambhidā apekkhitvā kataṁ, na tisso vijjā. Tā hi chasu abhiññāsu",
  "tika-s0104t0:357_5": "antogadhattā sutte vibhattāyevāti. Ca-saddena ca paṭisambhidānamekadesavacanaṁ samuccinoti.",
  "tika-s0104t0:357_6": "Tatiye ‘‘tāsañcā’’ti ca-saddena sesānampi tattha atthibhāvaṁ dīpeti. Abhidhamme hi",
  "tika-s0104t0:357_7": "tisso vijjā, cha abhiññā, catasso ca paṭisambhidā vuttāyeva. Paṭisambhidānaṁ pana",
  "tika-s0104t0:357_8": "aññattha pabhedavacanābhāvaṁ, tattheva ca sammā vibhattabhāvaṁ dīpetukāmo heṭṭhā",
  "tika-s0104t0:357_9": "vuttanayena avadhāraṇamakatvā ‘‘tatthevā’’ti parivattetvā avadhāraṇaṁ ṭhapeti. ‘‘Abhidhamme",
  "tika-s0104t0:357_10": "pana tisso vijjā, cha abhiññā, catasso ca paṭisambhidā aññe ca sammappadhānādayo",
  "tika-s0104t0:357_11": "guṇavisesā vibhattā. Kiñcāpi vibhattā, visesato pana paññājātikattā catassova paṭisambhidā",
  "tika-s0104t0:357_12": "pāpuṇātīti dassanatthaṁ ‘tāsañca tatthevā’ti avadhāraṇavipallāso kato’’ti vajirabuddhitthero.",
  "tika-s0104t0:357_13": "‘‘Eva’’ntiādi nigamanaṁ.",
  "tika-s0104t0:358_0": "Sukho samphasso etesanti sukhasamphassāni, anuññātāniyeva tādisāni attharaṇapāvuraṇādīni,",
  "tika-s0104t0:358_1": "tesaṁ phassasāmaññato sukho vā samphasso tathā, anuññāto so yesanti anuññātasukhasamphassāni,",
  "tika-s0104t0:358_2": "tādisāni attharaṇapāvuraṇādīni tesaṁ phassena samānatāya. Upādinnakaphasso itthiphasso,",
  "tika-s0104t0:358_3": "methunadhammoyeva. Vuttaṁ ariṭṭhena nāma gaddhabādhipubbena bhikkhunā (ma. ni. 234;",
  "tika-s0104t0:358_4": "pāci. 417). So hi bahussuto dhammakathiko kammakilesavipākaupavādaāṇāvītikkamavasena",
  "tika-s0104t0:358_5": "pañcavidhesu antarāyikesu āṇāvītikkamantarāyikaṁ na jānāti, sesantarāyikeyeva jānāti,",
  "tika-s0104t0:358_6": "tasmā so rahogato evaṁ cintesi ‘‘ime agārikā pañca kāmaguṇe paribhuñjantā sotāpannāpi",
  "tika-s0104t0:358_7": "sakadāgāminopi anāgāminopi honti, bhikkhūpi manāpikāni cakkhuviññeyyāni rūpāni passanti",
  "tika-s0104t0:358_8": "…pe… kāyaviññeyye phoṭṭhabbe phusanti, mudukāni attharaṇapāvuraṇāni paribhuñjanti,",
  "tika-s0104t0:358_9": "etaṁ sabbampi vaṭṭati, kasmā itthīnaṁyeva rūpasaddagandharasaphoṭṭhabbā na vaṭṭanti,",
  "tika-s0104t0:358_10": "etepi vaṭṭantiyevā’’ti anavajjena paccayaparibhogarasena sāvajjaṁ kāmaguṇaparibhogarasaṁ",
  "tika-s0104t0:358_11": "saṁsanditvā sachandarāgaparibhogañca nicchandarāgaparibhogañca ekaṁ katvā thullavākehi",
  "tika-s0104t0:358_12": "saddhiṁ atisukhumasuttaṁ ghaṭento viya, sāsapena saddhiṁ sineruno sadisataṁ upasaṁharanto",
  "tika-s0104t0:358_13": "viya ca pāpakaṁ diṭṭhigataṁ uppādetvā ‘‘kiṁ bhagavatā mahāsamuddaṁ bandhantena viya",
  "tika-s0104t0:358_14": "mahatā ussāhena paṭhamapārājikaṁ paññattaṁ, natthi ettha doso’’ti sabbaññutaññāṇena",
  "tika-s0104t0:358_15": "saddhiṁ paṭivirujjhanto vesārajjañāṇaṁ paṭibāhanto ariyamagge khāṇukaṇṭakādīni pakkhipanto",
  "tika-s0104t0:358_16": "‘‘methunadhamme doso natthī’’ti jinacakke pahāramadāsi, tenāha ‘‘tathāha’’ntiādi.",
  "tika-s0104t0:359_0": "Anatikkamanatthena antarāye niyuttā, antarāyaṁ vā phalaṁ arahanti, antarāyassa vā",
  "tika-s0104t0:359_1": "karaṇasīlāti antarāyikā, saggamokkhānaṁ antarāyakarāti vuttaṁ hoti. Te ca kammakilesavipākaupavādaāṇāvītikkamavasena",
  "tika-s0104t0:359_2": "pañcavidhā. Vitthāro ariṭṭhasikkhāpadavaṇṇanādīsu (pāci. aṭṭha. 417) gahetabbo. Ayaṁ",
  "tika-s0104t0:359_3": "panettha padatthasambandho – ye ime dhammā antarāyikā iti bhagavatā vuttā desitā",
  "tika-s0104t0:359_4": "ceva paññattā ca, te dhamme paṭisevato paṭisevantassa yathā yena pakārena te dhammā",
  "tika-s0104t0:359_5": "antarāyāya saggamokkhānaṁ antarāyakaraṇatthaṁ nālaṁ samatthā na honti, tathā tena",
  "tika-s0104t0:359_6": "pakārena ahaṁ bhagavatā desitaṁ dhammaṁ ājānāmīti. Tato dussīlabhāvaṁ pāpuṇātīti",
  "tika-s0104t0:359_7": "tato anavajjasaññibhāvahetuto vītikkamitvā dussīlabhāvaṁ pāpuṇāti.",
  "tika-s0104t0:360": "Cattāro…pe…ādīsūti ettha ādi-saddena –",
  "tika-s0104t0:361_0": "‘‘Cattārome bhikkhave, puggalā santo saṁvijjamānā lokasmiṁ. Katame cattāro? Attahitāya",
  "tika-s0104t0:361_1": "paṭipanno no parahitāya, parahitāya paṭipanno no attahitāya, nevattahitāya paṭipanno",
  "tika-s0104t0:361_2": "no parahitāya, attahitāya ceva paṭipanno parahitāya ca…pe… ime kho bhikkhave…pe…",
  "tika-s0104t0:361_3": "lokasmi’’nti (a. ni. 4.96) –",
  "tika-s0104t0:362": "Evamādinā puggaladesanāpaṭisaññuttasuttantapāḷiṁ nidasseti. Adhippāyanti ‘‘ayaṁ puggaladesanāvohāravasena, na paramatthato’’ti evaṁ bhagavato adhippāyaṁ. Vuttañhi –",
  "tika-s0104t0:363": "‘‘Duve saccāni akkhāsi, sambuddho vadataṁ varo;",
  "tika-s0104t0:364": "Sammutiṁ paramatthañca, tatiyaṁ nūpalabbhati.",
  "tika-s0104t0:365": "Saṅketavacanaṁ saccaṁ, lokasammutikāraṇā;",
  "tika-s0104t0:366": "Paramatthavacanaṁ saccaṁ, dhammānaṁ bhūtakāraṇā.",
  "tika-s0104t0:367": "Tasmā vohārakusalassa, lokanāthassa satthuno;",
  "tika-s0104t0:368": "Sammutiṁ voharantassa, musāvādo na jāyatī’’ti. (ma. ni. aṭṭha. 1.57; a. ni. aṭṭha. 1.1.170; itivu. aṭṭha. 24);",
  "tika-s0104t0:369_0": "Na hi lokasammutiṁ buddhā bhagavanto vijahanti, lokasamaññāya lokaniruttiyā lokābhilāpe",
  "tika-s0104t0:369_1": "ṭhitāyeva dhammaṁ desenti. Apica ‘‘hirottappadīpanatthaṁ, kammassakatādīpanattha’’nti",
  "tika-s0104t0:369_2": "(ma. ni. aṭṭha. 1.57; a. ni. aṭṭha. 1.1.202; itivu. aṭṭha. 24; kathā. anuṭī. 1) evamādīhipi",
  "tika-s0104t0:369_3": "aṭṭhahi kāraṇehi bhagavā puggalakathaṁ kathetī’’ti evaṁ adhippāyamajānanto. Ayamattho",
  "tika-s0104t0:369_4": "upari āvi bhavissati. Duggahitaṁ gaṇhātīti ‘‘tathāhaṁ bhagavatā dhammaṁ desitaṁ ājānāmi,",
  "tika-s0104t0:369_5": "yathā tadevidaṁ viññāṇaṁ sandhāvati saṁsarati anañña’’ntiādinā (ma. ni. 1.144) duggahitaṁ",
  "tika-s0104t0:369_6": "katvā gaṇhāti, viparītaṁ gaṇhātīti vuttaṁ hoti. Duggahitanti hi bhāvanapuṁsakaniddeso",
  "tika-s0104t0:369_7": "kiriyāyavisesanabhāvena napuṁsakaliṅgena niddisitabbattā. Ayañhi bhāvanapuṁsakapadassa",
  "tika-s0104t0:369_8": "pakati, yadidaṁ napuṁsakaliṅgena niddisitabbattā, bhāvappaṭṭhānatā, sakammākammakiriyānuyogaṁ",
  "tika-s0104t0:369_9": "paccattopayogavacanatā ca. Tena vuttaṁ ‘‘duggahitaṁ katvā’’ti. Yanti duggahitagāhaṁ.",
  "tika-s0104t0:369_10": "Majjhimanikāye mūlapaṇṇāsake mahātaṇhāsaṅkhayasutte (ma. ni. 1.144) tathāvādīnaṁ",
  "tika-s0104t0:369_11": "sādhināmakaṁ kevaṭṭaputtaṁ bhikkhuṁ ārabbha bhagavatā vuttaṁ. Attanā duggahitena",
  "tika-s0104t0:369_12": "dhammenāti pāṭhaseso, micchāsabhāvenāti attho. Atha vā duggahaṇaṁ duggahitaṁ, attanāti",
  "tika-s0104t0:369_13": "ca sāmiatthe karaṇavacanaṁ, vibhattiyantapatirūpakaṁ vā abyayapadaṁ, tasmā attano",
  "tika-s0104t0:369_14": "duggahaṇena viparītagāhenāti attho. Abbhācikkhatīti abbhakkhānaṁ karoti. Attano kusalamūlāni",
  "tika-s0104t0:369_15": "khananto attānaṁ khanati nāma. Tatoti duggahitabhāvahetuto.",
  "tika-s0104t0:370_0": "Dhammacintanti dhammasabhāvavicāraṁ. Atidhāvantoti ṭhātabbamariyādāyaṁ aṭṭhatvā ‘‘cittuppādamattenapi",
  "tika-s0104t0:370_1": "dānaṁ hoti, sayameva cittaṁ attano ārammaṇaṁ hoti, sabbampi cittaṁ sabhāvadhammārammaṇameva",
  "tika-s0104t0:370_2": "hotī’’ti ca evamādinā atikkamitvā pavattayamāno. Cintetumasakkuṇeyyāni , anaraharūpāni",
  "tika-s0104t0:370_3": "vā acinteyyāni nāma, tāni dassento ‘‘vuttañheta’’ntiādimāha. Tattha acinteyyānīti",
  "tika-s0104t0:370_4": "tesaṁ sabhāvadassanaṁ. Nacintetabbānīti tattha kattabbakiccadassanaṁ. ‘‘Yānī’’tiādi",
  "tika-s0104t0:370_5": "tassa hetudassanaṁ. Yāni cintento ummādassa cittakkhepassa, vighātassa vihesassa",
  "tika-s0104t0:370_6": "ca bhāgī assa, acinteyyāni imāni cattāri na cintetabbāni, imāni vā cattāri acinteyyāni",
  "tika-s0104t0:370_7": "nāma na cintetabbāni, yāni vā…pe… assa, tasmā na cintetabbāni acintetabbabhūtāni",
  "tika-s0104t0:370_8": "imāni cattāri acinteyyāni nāmāti yojanā. Iti-saddena pana –",
  "tika-s0104t0:371_0": "‘‘Katamāni cattāri? Buddhānaṁ bhikkhave buddhavisayo acinteyyo na cintetabbo, yaṁ",
  "tika-s0104t0:371_1": "cintento ummādassa vighātassa bhāgī assa. Jhāyissa bhikkhave jhānavisayo acinteyyo…pe…",
  "tika-s0104t0:371_2": "kammavipāko bhikkhave acinteyyo…pe… lokacintā bhikkhave acinteyyā…pe… imāni…pe… assā’’ti (a. ni. 4.77) –",
  "tika-s0104t0:372_0": "Caturaṅguttare vuttaṁ acinteyyasuttaṁ ādiṁ katvā sabbaṁ acinteyyabhāvadīpakaṁ pāḷiṁ",
  "tika-s0104t0:372_1": "saṅgaṇhāti. Kāmaṁ acinteyyāni cha asādhāraṇañāṇādīni, tāni pana anussarantassa kusaluppattihetubhāvato",
  "tika-s0104t0:372_2": "cintetabbāni, imāni pana evaṁ na honti aphalabhāvato, tasmā na cintetabbāni. ‘‘Dussīlya…pe…",
  "tika-s0104t0:372_3": "pabheda’’nti iminā vipattiṁ sarūpato dasseti. ‘‘Kathaṁ? Piṭakavasenā’’tiādivacanasambajjhanena",
  "tika-s0104t0:372_4": "pubbāparasambandhaṁ dassento ‘‘evaṁ nānappakārato’’tiādimāha. Pubbāparasambandhavirahitañhi",
  "tika-s0104t0:372_5": "vacanaṁ byākulaṁ. Sotūnañca atthaviññāpakaṁ na hoti, pubbāparaññūnameva ca tathāvicāritavacanaṁ visayo. Yathāha –",
  "tika-s0104t0:373": "‘‘Pubbāparaññū atthaññū, niruttipadakovido;",
  "tika-s0104t0:374": "Suggahītañca gaṇhāti, atthañco’ paparikkhatī’’ti. (theragā. 1031);",
  "tika-s0104t0:375": "Tesanti piṭakānaṁ. Etanti buddhavacanaṁ.",
  "tika-s0104t0:376_0": "Sīlakkhandhavaggamahāvaggapāthikavaggasaṅkhātehi tīhi vaggehi saṅgaho etesanti tivaggasaṅgahāni.",
  "tika-s0104t0:376_1": "Gāthāya pana yassa nikāyassa suttagaṇanato catuttiṁseva suttantā. Vaggasaṅgahavasena",
  "tika-s0104t0:376_2": "tayo vaggā assa saṅgahassāti tivaggo saṅgaho. Paṭhamo esa nikāyo dīghanikāyoti anulomiko",
  "tika-s0104t0:376_3": "apaccanīko, atthānulomanato atthānulomanāmiko vā, anvatthanāmoti attho. Tattha ‘‘tivaggo",
  "tika-s0104t0:376_4": "saṅgaho’’ti etaṁ ‘‘yassā’’ti antarikepi samāsoyeva hoti, na vākyanti daṭṭhabbaṁ ‘‘navaṁ",
  "tika-s0104t0:376_5": "pana bhikkhunā cīvaralābhenā’’ti (pāci. 368) ettha ‘‘navaṁcīvaralābhenā’’ti padaṁ",
  "tika-s0104t0:376_6": "viya. Tathā hi aṭṭhakathācariyā vaṇṇayanti ‘‘alabbhīti labho, labho eva lābho. Kiṁ",
  "tika-s0104t0:376_7": "alabbhi? Cīvaraṁ. Kīdisaṁ? Navaṁ, iti ‘navacīvaralābhenā’ti vattabbe anunāsikalopaṁ",
  "tika-s0104t0:376_8": "akatvā ‘navaṁcīvaralābhenā’ti vuttaṁ, paṭiladdhanavacīvarenāti attho. Majjhe ṭhitapadadvaye",
  "tika-s0104t0:376_9": "panāti nipāto. Bhikkhunāti yena laddhaṁ, tassa nidassana’’nti (pāci. aṭṭha. 368).",
  "tika-s0104t0:376_10": "Idhāpi saddato, atthato ca vākye yuttiyāabhāvato samāsoyeva sambhavati. ‘‘Tivaggo’’ti",
  "tika-s0104t0:376_11": "padañhi ‘‘saṅgaho’’ti ettha yadi karaṇaṁ, evaṁ sati karaṇavacanantameva siyā. Yadi",
  "tika-s0104t0:376_12": "ca padadvayametaṁ tulyādhikaraṇaṁ, tathā ca sati napuṁsakaliṅgameva siyā ‘‘tiloka’’ntiādipadaṁ",
  "tika-s0104t0:376_13": "viya. Tathā ‘‘tivaggo’’ti etassa ‘‘saṅgaho’’ti padamantarena aññatthāsambandho na",
  "tika-s0104t0:376_14": "sambhavati, tattha ca tādisena vākyena sambajjhanaṁ na yuttaṁ, tasmā samānepi padantarantarike",
  "tika-s0104t0:376_15": "saddatthāvirodhabhāvoyeva samāsatākāraṇanti samāso eva yutto. Tayo vaggā assa saṅgahassāti",
  "tika-s0104t0:376_16": "hi tivaggosaṅgaho akārassa okārādesaṁ, okārāgamaṁ vā katvā yathā ‘‘sattāhaparinibbuto,",
  "tika-s0104t0:376_17": "acirapakkanto, māsajāto’’tiādi, assa saṅgahassāti ca saṅgahitassa assa nikāyassāti",
  "tika-s0104t0:376_18": "attho. Apare pana ‘‘tayo vaggā yassāti katvā ‘saṅgaho’ti padena tulyādhikaraṇameva",
  "tika-s0104t0:376_19": "sambhavati, saṅgahoti ca gaṇanā. Ṭīkācariyehi (sārattha. ṭī. 1.paṭhamamahāsaṅgītikathāvaṇṇanā)",
  "tika-s0104t0:376_20": "pana ‘tayo vaggā assa saṅgahassā’ti padadvayassa tulyādhikaraṇatāyeva dassitā’’ti",
  "tika-s0104t0:376_21": "vadanti, tadayuttameva saṅkhyāsaṅkhyeyyānaṁ missakattā, apākaṭattā ca.",
  "tika-s0104t0:377_0": "Atthānulomikattaṁ vibhāvetumāha ‘‘kasmā’’tiādi. Guṇopacārena, taddhitavasena vā dīgha-saddena",
  "tika-s0104t0:377_1": "dīghappamāṇāni suttāniyeva gahitāni , nikāyasaddo ca ruḷhivasena samūhanivāsatthesu",
  "tika-s0104t0:377_2": "vattatīti dasseti ‘‘dīghappamāṇāna’’ntiādinā. Saṅketasiddhattā vacanīyavācakānaṁ",
  "tika-s0104t0:377_3": "payogato tadatthesu tassa saṅketasiddhataṁ ñāpento ‘‘nāha’’ntiādimāha. Ekanikāyampīti",
  "tika-s0104t0:377_4": "ekasamūhampi. Evaṁ cittanti evaṁ vicittaṁ. Yathayidanti yathā ime tiracchānagatā",
  "tika-s0104t0:377_5": "pāṇā. Poṇikā, cikkhallikā ca khattiyā, tesaṁ nivāso ‘‘poṇikanikāyo cikkhallikanikāyo’’ti",
  "tika-s0104t0:377_6": "vuccati. Etthāti nikāyasaddassa samūhanivāsānaṁ vācakabhāve. Sādhakānīti adhippetassatthassa",
  "tika-s0104t0:377_7": "sādhanato udāharaṇāni vuccanti. ‘‘Samānītānī’’ti pāṭhasesena cetassa sambandho, sakkhīni",
  "tika-s0104t0:377_8": "vā yathāvuttanayena sādhakāni. Yañhi niddhāretvā adhippetatthaṁ sādhenti , taṁ ‘‘sakkhī’’ti",
  "tika-s0104t0:377_9": "vadanti. Tathā hi manorathapūraṇiyaṁ vuttaṁ ‘‘pañcagarujātakaṁ (jā. 1.1.132) pana",
  "tika-s0104t0:377_10": "sakkhibhāvatthāya āharitvā kathetabba’’nti (a. ni. aṭṭha. 1.1.5) sāsanatoti sāsanapayogato,",
  "tika-s0104t0:377_11": "sāsane vā. Lokatoti lokiyapayogato, loke vā. Idaṁ pana piṭakattaye na vijjati, tasmā",
  "tika-s0104t0:377_12": "evaṁ vuttanti vadanti. Ettha ca paṭhamamudāharaṇaṁ sāsanato sādhakavacanaṁ, dutiyaṁ",
  "tika-s0104t0:377_13": "lokatoti daṭṭhabbaṁ.",
  "tika-s0104t0:378_0": "Mūlapariyāya vaggādivasena pañcadasavaggasaṅgahāni. Aḍḍhena dutiyaṁ diyaḍḍhaṁ, tadeva",
  "tika-s0104t0:378_1": "sataṁ, ekasataṁ, paññāsa ca suttānīti vuttaṁ hoti. Yatthāti yasmiṁ nikāye. Pañcadasavaggapariggahoti",
  "tika-s0104t0:378_2": "pañcadasahi vaggehi pariggahito saṅgahito.",
  "tika-s0104t0:379_0": "Saṁyujjanti etthāti saṁyuttaṁ, kesaṁ saṁyuttaṁ? Suttavaggānaṁ. Yathā hi byañjanasamudāye",
  "tika-s0104t0:379_1": "padaṁ, padasamudāye ca vākyaṁ, vākyasamudāye suttaṁ, suttasamudāye vaggoti samaññā,",
  "tika-s0104t0:379_2": "evaṁ vaggasamudāye saṁyuttasamaññā. Devatāya pucchitena kathitasuttavaggādīnaṁ saṁyuttattā",
  "tika-s0104t0:379_3": "devatāsaṁyuttādibhāvo (saṁ. ni. 1.1), tenāha ‘‘devatāsaṁyuttādivasenā’’tiādi. ‘‘Suttantānaṁ",
  "tika-s0104t0:379_4": "sahassāni satta suttasatāni cā’’ti pāṭhe suttantānaṁ satta sahassāni, satta suttasatāni",
  "tika-s0104t0:379_5": "cāti yojetabbaṁ. ‘‘Satta suttasahassāni, satta suttasatāni cā’’tipi pāṭho. Saṁyuttasaṅgahoti",
  "tika-s0104t0:379_6": "saṁyuttanikāyassa saṅgaho gaṇanā.",
  "tika-s0104t0:380": "Ekekehi aṅgehi uparūpari uttaro adhiko etthāti aṅguttaroti āha ‘‘ekekaaṅgātirekavasenā’’tiādi. Tattha hi ekekato paṭṭhāya yāva ekādasa aṅgāni kathitāni. Aṅganti ca dhammakoṭṭhāso.",
  "tika-s0104t0:381_0": "Pubbeti suttantapiṭakaniddese. Vuttameva pakārantarena saṅkhipitvā avisesetvā dassetuṁ",
  "tika-s0104t0:381_1": "‘‘ṭhapetvā’’tiādi vuttaṁ. ‘‘Sakalaṁ vinayapiṭaka’’ntiādinā vuttameva hi iminā pakārantarena",
  "tika-s0104t0:381_2": "saṅkhipitvā dasseti. Apica yathāvuttato avasiṭṭhaṁ yaṁ kiñci bhagavatā dinnanaye",
  "tika-s0104t0:381_3": "ṭhatvā desitaṁ, bhagavatā ca anumoditaṁ nettipeṭakopadesādikaṁ, taṁ sabbampi ettheva",
  "tika-s0104t0:381_4": "pariyāpannanti anavasesapariyādānavasena dassetuṁ evaṁ vuttantipi daṭṭhabbaṁ. Siddhepi",
  "tika-s0104t0:381_5": "hi sati ārambho atthantaraviññāpanāya vā hoti, niyamāya vāti. Ettha ca yathā ‘‘dīghappamāṇāna’’ntiādi",
  "tika-s0104t0:381_6": "vuttaṁ, evaṁ ‘‘khuddakappamāṇāna’’ntiādimavatvā sarūpasseva kathanaṁ vinayābhidhammādīnaṁ",
  "tika-s0104t0:381_7": "dīghappamāṇānampi tadantogadhatāyāti daṭṭhabbaṁ, tena ca viññāyati ‘‘na sabbattha",
  "tika-s0104t0:381_8": "khuddakapariyāpannesu tassa anvatthasamaññatā, dīghanikāyādisabhāvaviparītabhāvasāmaññena",
  "tika-s0104t0:381_9": "pana katthaci tabbohāratā’’ti. Tadaññanti tehi catūhi nikāyehi aññaṁ, avasesanti attho.",
  "tika-s0104t0:382_0": "Navappabhedanti ettha kathaṁ panetaṁ navappabhedaṁ hoti. Tathā hi navahi aṅgehi vavatthitehi",
  "tika-s0104t0:382_1": "aññamaññasaṅkararahitehi bhavitabbaṁ, tathā ca sati asuttasabhāvāneva geyyaṅgādīni",
  "tika-s0104t0:382_2": "siyuṁ, atha suttasabhāvāneva geyyaṅgādīni, evaṁ sati suttanti visuṁ suttaṅgameva",
  "tika-s0104t0:382_3": "na siyā, evaṁ sante aṭṭhaṅgaṁ sāsananti āpajjati. Apica ‘‘sagāthakaṁ suttaṁ geyyaṁ,",
  "tika-s0104t0:382_4": "niggāthakaṁ suttaṁ veyyākaraṇa’’nti (dī. ni. aṭṭha., pārā. aṭṭha. paṭhamamahāsaṅgītikathā)",
  "tika-s0104t0:382_5": "aṭṭhakathāyaṁ vuttaṁ. Suttañca nāma sagāthakaṁ vā siyā, niggāthakaṁ vā, tasmā aṅgadvayeneva",
  "tika-s0104t0:382_6": "tadubhayaṁ saṅgahitanti tadubhayavinimuttaṁ suttaṁ udānādivisesasaññārahitaṁ natthi,",
  "tika-s0104t0:382_7": "yaṁ suttaṅgaṁ siyā, athāpi kathañci visuṁ suttaṅgaṁ siyā, maṅgalasuttādīnaṁ (khu.",
  "tika-s0104t0:382_8": "pā. 1; su. ni. 261) suttaṅgasaṅgaho na siyā gāthābhāvato dhammapadādīnaṁ viya. Geyyaṅgasaṅgaho",
  "tika-s0104t0:382_9": "vā siyā sagāthakattā sagāthāvaggassa viya. Tathā ubhatovibhaṅgādīsu sagāthakappadesānanti? Vuccate –",
  "tika-s0104t0:383": "Suttanti sāmaññavidhi, visesavidhayo pare;",
  "tika-s0104t0:384": "Sanimittā niruḷhattā, sahatāññena nāññato. (dī. ni. ṭī. 1.paṭhamamahāsaṅgītikathā);",
  "tika-s0104t0:385": "Yathāvuttassa dosassa, natthi etthāvagāhaṇaṁ;",
  "tika-s0104t0:386": "Tasmā asaṅkaraṁyeva, navaṅgaṁ satthusāsanaṁ. (sārattha. ṭī. 1.paṭhamamahāsaṅgītikathā);",
  "tika-s0104t0:387_0": "Sabbassāpi hi buddhavacanassa suttanti ayaṁ sāmaññavidhi. Tathā hi ‘‘ettakaṁ tassa",
  "tika-s0104t0:387_1": "bhagavato suttāgataṁ suttapariyāpannaṁ, (pāci. aṭṭha. 655, 1242) sāvatthiyā suttavibhaṅge,",
  "tika-s0104t0:387_2": "(cūḷava. 456) sakavāde pañca suttasatānī’’tiādi (dha. sa. aṭṭha. nidānakathā) vacanato",
  "tika-s0104t0:387_3": "vinayābhidhammapariyatti visesesupi suttavohāro dissati. Teneva ca āyasmā mahākaccāyano",
  "tika-s0104t0:387_4": "nettiyaṁ āha ‘‘navavidhasuttantapariyeṭṭhī’’ti (netti. saṅgahavāravaṇṇanā) tattha",
  "tika-s0104t0:387_5": "hi suttādivasena navaṅgassa sāsanassa pariyeṭṭhi pariyesanā atthavicāraṇā ‘‘navavidha",
  "tika-s0104t0:387_6": "suttantapariyeṭṭhī’’ti vuttā. Tadekadesesu pana pare geyyādayo sanimittā visesavidhayo",
  "tika-s0104t0:387_7": "tena tena nimittena patiṭṭhitā. Tathā hi geyyassa sagāthakattaṁ tabbhāvanimittaṁ.",
  "tika-s0104t0:387_8": "Lokepi hi sasilokaṁ sagāthakaṁ cuṇṇiyaganthaṁ ‘‘geyya’’nti vadanti, gāthāvirahe pana",
  "tika-s0104t0:387_9": "sati pucchaṁ katvā vissajjanabhāvo veyyākaraṇassa tabbhāvanimittaṁ. Pucchāvissajjanañhi",
  "tika-s0104t0:387_10": "‘‘byākaraṇa’’nti vuccati, byākaraṇameva veyyākaraṇaṁ. Evaṁ sante sagāthakādīnampi",
  "tika-s0104t0:387_11": "pucchaṁ katvā vissajjanavasena pavattānaṁ veyyākaraṇabhāvo āpajjatīti? Nāpajjati",
  "tika-s0104t0:387_12": "geyyādisaññānaṁ anokāsabhāvato. Saokāsavidhito hi anokāsavidhi balavā. Apica ‘‘gāthāvirahe",
  "tika-s0104t0:387_13": "satī’’ti visesitattā. Yathādhippetassa hi atthassa anadhippetato byavacchedakaṁ visesanaṁ.",
  "tika-s0104t0:387_14": "Tathā hi dhammapadādīsu kevalagāthābandhesu, sagāthakattepi somanassañāṇamayikagāthāpaṭisaññuttesu,",
  "tika-s0104t0:387_15": "‘‘vuttaṁ heta’’ntiādivacana sambandhesu, abbhutadhammapaṭisaṁyuttesu ca suttavisesesu",
  "tika-s0104t0:387_16": "yathākkamaṁ gāthāudānaitivuttaka abbhutadhammasaññā patiṭṭhitā. Ettha hi satipi saññāntaranimittayoge",
  "tika-s0104t0:387_17": "anokāsasaññānaṁ balavabhāveneva gāthādisaññā patiṭṭhitā, tathā satipi gāthābandhabhāve",
  "tika-s0104t0:387_18": "bhagavato atītāsu jātīsu cariyānubhāvappakāsakesu jātakasaññā patiṭṭhitā, satipi",
  "tika-s0104t0:387_19": "pañhāvissajjanabhāve , sagāthakatte ca kesuci suttantesu vedassa labhāpanato vedallasaññā",
  "tika-s0104t0:387_20": "patiṭṭhitā, evaṁ tena tena sagāthakattādinā nimittena tesu tesu suttavisesesu geyyādisaññā",
  "tika-s0104t0:387_21": "patiṭṭhitāti visesavidhayo suttaṅgato pare geyyādayo, yaṁ panettha geyyaṅgādinimittarahitaṁ,",
  "tika-s0104t0:387_22": "taṁ suttaṅgameva visesasaññāparihārena sāmaññasaññāya pavattanato. Nanu ca evaṁ santepi",
  "tika-s0104t0:387_23": "sagāthakaṁ suttaṁ geyyaṁ, niggāthakaṁ suttaṁ veyyākaraṇanti tadubhayavinimuttassa",
  "tika-s0104t0:387_24": "suttassa abhāvato visuṁ suttaṅgameva na siyāti codanā tadavatthā evāti? Na tadavatthā",
  "tika-s0104t0:387_25": "sodhitattā. Sodhitañhi pubbe gāthāvirahe sati pucchāvissajjanabhāvo veyyākaraṇassa tabbhāvanimittanti.",
  "tika-s0104t0:388_0": "Yañca vuttaṁ ‘‘gāthābhāvato maṅgalasuttādīnaṁ (khu. pā. 1; su. ni. 261) suttaṅgasaṅgaho",
  "tika-s0104t0:388_1": "na siyā’’ti, tampi na, niruḷhattā. Niruḷho hi maṅgalasuttādīnaṁ suttabhāvo. Na hi",
  "tika-s0104t0:388_2": "tāni dhammapadabuddhavaṁsādayo viya gāthābhāvena saññitāni, atha kho suttabhāveneva.",
  "tika-s0104t0:388_3": "Teneva hi akathāyaṁ ‘‘suttanāmaka’’nti nāmaggahaṇaṁ kataṁ. Yañca pana vuttaṁ ‘‘sagāthakattā",
  "tika-s0104t0:388_4": "geyyaṅgasaṅgaho vā siyā’’ti, tampi natthi. Kasmāti ce? Yasmā sahatāññena, tasmā.",
  "tika-s0104t0:388_5": "Sahabhāvo hi nāma attato aññena hoti. Saha gāthāhīti ca sagāthakaṁ, na ca maṅgalasuttādīsu",
  "tika-s0104t0:388_6": "gāthāvinimutto koci suttapadeso atthi, yo ‘‘saha gāthāhī’’ti vucceyya, nanu ca gāthāsamudāyo",
  "tika-s0104t0:388_7": "tadekadesāhi gāthāhi añño hoti, yassa vasena ‘‘saha gāthāhī’’ti sakkā vattunti? Taṁ",
  "tika-s0104t0:388_8": "na. Na hi avayavavinimutto samudāyo nāma koci atthi, yo tadekadesehi saha bhaveyya.",
  "tika-s0104t0:388_9": "Katthaci pana ‘‘dīghasuttaṅkitassā’’tiādīsu samudāyekadesānaṁ vibhāgavacanaṁ vohāramattaṁ",
  "tika-s0104t0:388_10": "pati pariyāyavacanameva, ayañca nippariyāyena pabhedavibhāgadassanakathāti . Yampi",
  "tika-s0104t0:388_11": "vuttaṁ ‘‘ubhatovibhaṅgādīsu sagāthakappadesānaṁ geyyaṅgasaṅgaho siyā’’ti, tampi na,",
  "tika-s0104t0:388_12": "aññato. Aññāyeva hi tā gāthā jātakādipariyāpannattā. Tādisāyeva hi kāraṇānurūpena",
  "tika-s0104t0:388_13": "tattha desitā, ato na tāhi ubhatovibhaṅgādīnaṁ geyyaṅgabhāvoti. Evaṁ suttādinavaṅgānaṁ",
  "tika-s0104t0:388_14": "aññamaññasaṅkarābhāvo veditabboti.",
  "tika-s0104t0:389": "Idāni etāni navaṅgāni vibhajitvā dassento ‘‘tatthā’’tiādimāha. Niddeso nāma suttanipāte –",
  "tika-s0104t0:390": "‘‘Kāmaṁ kāmayamānassa, tassa ce taṁ samijjhati;",
  "tika-s0104t0:391": "Addhā pītimano hoti, laddhā macco yadicchatī’’tiādinā. (su. ni. 772); –",
  "tika-s0104t0:392": "Āgatassa aṭṭhakavaggassa;",
  "tika-s0104t0:393": "‘‘Kenassu nivuto loko, (iccāyasmā ajito);",
  "tika-s0104t0:394": "Kenassu na pakāsati;",
  "tika-s0104t0:395": "Kissābhilepanaṁ brūsi,",
  "tika-s0104t0:396": "Kiṁsu tassa mahabbhaya’’ntiādinā. (su. ni. 1038); –",
  "tika-s0104t0:397": "Āgatassa pārāyanavaggassa;",
  "tika-s0104t0:398": "‘‘Sabbesu bhūtesu nidhāya daṇḍaṁ,",
  "tika-s0104t0:399": "Aviheṭhayaṁ aññatarampi tesaṁ;",
  "tika-s0104t0:400": "Na puttamiccheyya kuto sahāyaṁ,",
  "tika-s0104t0:401": "Eko care khaggavisāṇakappo’’tiādinā. (su. ni. 35); –",
  "tika-s0104t0:402_0": "Āgatassa khaggavisāṇasuttassa ca atthavibhāgavasena satthukappena āyasmatā dhammasenāpatisāriputtattherena",
  "tika-s0104t0:402_1": "kato niddeso, yo ‘‘mahāniddeso, cūḷaniddeso’’ti vuccati. Evamidha niddesassa suttaṅgasaṅgaho",
  "tika-s0104t0:402_2": "bhadantabuddhadhosācariyena dassito, tathā aññatthāpi vinayaṭṭhakathādīsu , ācariyadhammapālattherenāpi",
  "tika-s0104t0:402_3": "nettippakaraṇaṭṭhakathāyaṁ. Apare pana niddesassa gāthāveyyākaraṇaṅgesu dvīsu saṅgahaṁ",
  "tika-s0104t0:402_4": "vadanti. Vuttañhetaṁ niddesaṭṭhakathāyaṁ upasenattherena –",
  "tika-s0104t0:403_0": "‘‘So panesa vinayapiṭakaṁ…pe… abhidhammapiṭakanti tīsu piṭakesu suttantapiṭakapariyāpanno,",
  "tika-s0104t0:403_1": "dīghanikāyo…pe… khuddakanikāyoti pañcasu nikāyesu khuddakamahānikāyapariyāpanno,",
  "tika-s0104t0:403_2": "suttaṁ…pe… vedallanti navasu satthusāsanaṅgesu yathāsambhavaṁ gāthaṅgaveyyākaraṇaṅgadvayasaṅgahito’’ti",
  "tika-s0104t0:403_3": "(mahāni. aṭṭha. ganthārambhakathā).",
  "tika-s0104t0:404_0": "Ettha tāva katthaci pucchāvissajjanasabbhāvato niddesekadesassa veyyākaraṇaṅgasaṅgaho",
  "tika-s0104t0:404_1": "yujjatu, agāthābhāvato gāthaṅgasaṅgaho kathaṁ yujjeyyāti vīmaṁsitabbametaṁ. Dhammāpadādīnaṁ",
  "tika-s0104t0:404_2": "viya hi kevalaṁ gāthābandhabhāvo gāthaṅgassa tabbhāvanimittaṁ. Dhammapadādīsu hi",
  "tika-s0104t0:404_3": "kevalaṁ gāthābandhesu gāthāsamaññā patiṭṭhitā, niddese ca na koci kevalo gāthābandappadeso",
  "tika-s0104t0:404_4": "upalabbhati. Sammāsambuddhena bhāsitānaṁyeva hi aṭṭhakavaggādisaṅgahitānaṁ gāthānaṁ",
  "tika-s0104t0:404_5": "niddesamattaṁ dhammasenāpatinā kataṁ. Atthavibhajanatthaṁ ānītāpi hi tā aṭṭhakavaggādisaṅgahitā",
  "tika-s0104t0:404_6": "niddisitabbā mūlagāthāyo suttanipātapariyāpannattā aññāyevāti na niddesasaṅkhyaṁ",
  "tika-s0104t0:404_7": "gacchanti ubhatovibhaṅgādīsu āgatāpi taṁ vohāramalabhamānā jātakādipariyāpannā gāthāyo",
  "tika-s0104t0:404_8": "viya, tasmā kāraṇantaramettha gavesitabbaṁ, yuttataraṁ vā gahetabbaṁ.",
  "tika-s0104t0:405_0": "Nālakasuttaṁ nāma dhammacakkappavattita divasato sattame divase nālakattherassa ‘‘moneyyaṁ",
  "tika-s0104t0:405_1": "te upaññissa’’ntiādinā (su. ni. 706) bhagavatā bhāsitaṁ moneyya paṭipadāparidīpakaṁ",
  "tika-s0104t0:405_2": "suttaṁ. Tuvaṭṭakasuttaṁ nāma mahāsamayasuttantadesanāya sannipatitesu devesu ‘‘kā",
  "tika-s0104t0:405_3": "nu kho arahattappattiyā paṭipattī’’ti uppannacittānaṁ ekaccānaṁ devatānaṁ tamatthaṁ",
  "tika-s0104t0:405_4": "pakāsetuṁ nimmitabuddhena attānaṁ pucchāpetvā ‘‘mūlaṁ papañcasaṅkhāyā’’tiādinā (su.",
  "tika-s0104t0:405_5": "ni. 922) bhagavatā bhāsitaṁ suttaṁ. Evamidha suttanipāte āgatānaṁ maṅgalasuttādīnaṁ",
  "tika-s0104t0:405_6": "suttaṅgasaṅgaho dassito, tattheva āgatānaṁ asuttanāmikānaṁ suddhikagāthānaṁ gāthaṅgasaṅgahañca",
  "tika-s0104t0:405_7": "dassayissati, evaṁ sati suttanipātaṭṭhakathārambhe –",
  "tika-s0104t0:406": "‘‘Gāthāsatasamākiṇṇo, geyyabyākaraṇaṅkito;",
  "tika-s0104t0:407": "Kasmā suttanipātoti, saṅkhamesa gatoti ce’’ti. (su. ni. aṭṭha. 1.ganthārambhakathā); –",
  "tika-s0104t0:408_0": "Sakalassāpi suttanipātassa geyyaveyyākaraṇaṅgasaṅgaho kasmā coditoti? Nāyaṁ virodho.",
  "tika-s0104t0:408_1": "Kevalañhi tattha codakena sagāthakattaṁ, katthaci pucchāvissajjanattañca gahetvā",
  "tika-s0104t0:408_2": "codanāmattaṁ kataṁ, aññathā suttanipāte niggāthakassa suttasseva abhāvato veyyākaraṇaṅgasaṅgaho",
  "tika-s0104t0:408_3": "na codetabbo siyā, tasmā codakassa vacanametaṁ appamāṇanti idha, aññāsu ca vinayaṭṭhakathādīsu",
  "tika-s0104t0:408_4": "vuttanayeneva tassa suttaṅgagāthaṅgasaṅgaho dassitoti. Suttanti cuṇṇiyasuttaṁ. Visesenāti",
  "tika-s0104t0:408_5": "rāsibhāvena ṭhitaṁ sandhāyāha. Sagāthāvaggo geyyanti sambandho.",
  "tika-s0104t0:409_0": "‘‘Aṭṭhahi aṅgehi asaṅgahitaṁ nāma paṭisambhidādī’’ti tīsupi kira gaṇṭhipadesu vuttaṁ.",
  "tika-s0104t0:409_1": "Apare pana paṭisambhidāmaggassa geyyaveyyākaraṇaṅgadvayasaṅgahaṁ vadanti. Vuttañhetaṁ",
  "tika-s0104t0:409_2": "tadaṭṭhakathāyaṁ ‘‘navasu satthusāsanaṅgesu yathāsambhavaṁ geyyaveyyākaraṇaṅgadvayasaṅgahita’’nti",
  "tika-s0104t0:409_3": "(paṭi. ma. aṭṭha. 1.ganthārambhakathā), etthāpi geyyaṅgasaṅgahitabhāvo vuttanayena",
  "tika-s0104t0:409_4": "vīmaṁsitabbo. No suttanāmikāti asuttanāmikā saṅgītikāle suttasamaññāya apaññātā.",
  "tika-s0104t0:409_5": "‘‘Suddhikagāthā nāma vatthugāthā’’ti tīsupi kira gaṇṭhipadesu vuttaṁ, vatthugāthāti",
  "tika-s0104t0:409_6": "ca pārāyanavaggassa nidānamāropentena āyasmatā ānandattherena saṅgītikāle vuttā chappaññāsa",
  "tika-s0104t0:409_7": "gāthāyo, nālakasuttassa nidānamāropentena teneva tadā vuttā vīsatimattā gāthāyo ca",
  "tika-s0104t0:409_8": "vuccanti. Suttanipātaṭṭhakathāyaṁ (su. ni. aṭṭha. 2.685) pana ‘‘parinibbute bhagavati",
  "tika-s0104t0:409_9": "saṅgītiṁ karontenāyasmatā mahākassapena tameva moneyyapaṭipadaṁ puṭṭho āyasmā ānando",
  "tika-s0104t0:409_10": "yena, yadā ca samādapito nālakatthero bhagavantaṁ pucchi, taṁ sabbaṁ pākaṭaṁ katvā",
  "tika-s0104t0:409_11": "dassetukāmo ‘ānandajāte’tiādikā (su. ni. 684) vīsati vatthugāthāyo vatvā vissajjesi,",
  "tika-s0104t0:409_12": "taṁ sabbampi ‘nālakasutta’’nti vuccatī’’ti āgatattā nālakasuttassa vatthugāthāyo",
  "tika-s0104t0:409_13": "nālakasuttaggahaṇeneva gahitāti pārāyanavaggassa vatthugāthāyo idha suddhikagāthāti",
  "tika-s0104t0:409_14": "gahetabbaṁ. Tattheva ca pārāyanavagge ajitamāṇavakādīnaṁ soḷasannaṁ brāhmaṇānaṁ pucchāgāthā,",
  "tika-s0104t0:409_15": "bhagavato vissajjanagāthā ca pāḷiyaṁ suttanāmena avatvā ‘ajitamāṇavakapucchā, tissametteyyamāṇavakapucchā’’tiādinā",
  "tika-s0104t0:409_16": "(su. ni. 1038) āgatattā, cuṇṇiyaganthe hi asammissattā ca ‘‘no suttanāmikā suddhikagāthā",
  "tika-s0104t0:409_17": "nāmā’’ti vattuṁ vaṭṭati.",
  "tika-s0104t0:410_0": "‘‘Somanassañāṇamayikagāthāpaṭisaṁyuttā’’ti etena udānaṭṭhena udānanti anvatthasaññataṁ",
  "tika-s0104t0:410_1": "dasseti (udā. aṭṭha. ganthārambhakathā) kimidaṁ udānaṁ nāma? Pītivegasamuṭṭhāpito",
  "tika-s0104t0:410_2": "udāhāro. Yathā hi yaṁ telādi minitabbavatthu mānaṁ gahetuṁ na sakkoti, vissanditvā",
  "tika-s0104t0:410_3": "gacchati, taṁ ‘‘avasesako’’ti vuccati. Yañca jalaṁ taḷākaṁ gahetuṁ na sakkoti, ajjhottharitvā",
  "tika-s0104t0:410_4": "gacchati, taṁ ‘‘mahogho’ti vuccati, evameva yaṁ pītivegasamuṭṭhāpitaṁ vitakkavipphāraṁ",
  "tika-s0104t0:410_5": "antohadayaṁ sandhāretuṁ na sakkoti, so adhiko hutvā anto asaṇṭhahitvā bahi vacīdvārena",
  "tika-s0104t0:410_6": "nikkhanto paṭiggāhakanirapekkho udāhāraviseso ‘‘udāna’’nti vuccati (udā. aṭṭha. ganthārambhakathā)",
  "tika-s0104t0:410_7": "‘‘uda mode kīḷāyañcā’’ti hi akkharacintakā vadanti, idañca yebhuyyena vuttaṁ dhammasaṁvegavasena",
  "tika-s0104t0:410_8": "uditassāpi ‘‘sace bhāyatha dukkhassā’’tiādiudānassa (udā. 44) udānapāḷiyaṁ āgatattā,",
  "tika-s0104t0:410_9": "tathā‘‘gāthāpaṭisaṁyuttā’’ti idampi yebhuyyeneva ‘‘atthi bhikkhave, tadāyatanaṁ,",
  "tika-s0104t0:410_10": "yattha neva pathavī, na āpo’’tiādikassa (udā. 71) cuṇṇiyavākyavasena uditassāpi tattha",
  "tika-s0104t0:410_11": "āgatattā. Nanu ca udānaṁ nāma pītisomanassasamuṭṭāpito, dhammasaṁvegasamuṭṭhāpito",
  "tika-s0104t0:410_12": "vā dhammapaṭiggāhakanirapekkho gāthābandhavasena, cuṇṇiyavākyavasena ca pavatto udāhāro,",
  "tika-s0104t0:410_13": "tathā ceva sabbattha āgataṁ, idha kasmā ‘‘bhikkhave’’ti āmantanaṁ vuttanti? Tesaṁ",
  "tika-s0104t0:410_14": "bhikkhūnaṁ saññāpanatthaṁ eva, na paṭiggāhakakaraṇatthaṁ. Nibbānapaṭisaṁyuttañhi",
  "tika-s0104t0:410_15": "bhagavā dhammaṁ desetvā nibbānaguṇānussaraṇena uppannapītisomanassena udānaṁ udānento",
  "tika-s0104t0:410_16": "‘‘ayaṁ nibbānadhammo kathamapaccayo upalabbhatī’’ti tesaṁ bhikkhūnaṁ cetoparivitakkamaññāya",
  "tika-s0104t0:410_17": "tesaṁ tamatthaṁ ñāpetukāmena ‘‘tadāyatana’’nti vuttaṁ, na pana ekantato te paṭiggāhake",
  "tika-s0104t0:410_18": "katvāti veditabbanti.",
  "tika-s0104t0:411": "Tayidaṁ sabbaññubuddhabhāsitaṁ paccekabuddhabhāsitaṁ sāvakabhāsitanti tibbidhaṁ hoti. Tattha paccekabuddhabhāsitaṁ –",
  "tika-s0104t0:412": "‘‘Sabbesu bhūtesu nidhāya daṇḍaṁ,",
  "tika-s0104t0:413": "Aviheṭhayaṁ aññatarampi tesa’’nti. ādinā (su. ni. 35) –",
  "tika-s0104t0:414": "Khaggavisāṇasutte āgataṁ. Sāvakabhāsitampi –",
  "tika-s0104t0:415": "‘‘Sabbo rāgo pahīno me,",
  "tika-s0104t0:416": "Sabbo doso samūhato;",
  "tika-s0104t0:417": "Sabbo me vihato moho,",
  "tika-s0104t0:418": "Sītibhūtosmi nibbuto’’ti. ādinā (theragā. 79) –",
  "tika-s0104t0:419": "Theragāthāsu,",
  "tika-s0104t0:420": "‘‘Kāyena saṁvutā āsiṁ, vācāya uda cetasā;",
  "tika-s0104t0:421": "Samūlaṁ taṇhamabbuyha, sītibhūtāmhi nibbutā’’ti. (therīgā. 15); –",
  "tika-s0104t0:422_0": "Therīgāthāsu ca āgataṁ. Aññānipi sakkādīhi devehi bhāsitāni ‘‘aho dānaṁ paramadānaṁ,",
  "tika-s0104t0:422_1": "kassape suppatiṭṭhita’’ntiādīni (udā. 27). Soṇadaṇḍabrāhmaṇādīhi manussehi ca bhāsitāni",
  "tika-s0104t0:422_2": "‘‘namo tassa bhagavato’’tiādīni (dī. ni. 2.371; ma. ni. 1.290; 2.290, 357; saṁ. ni.",
  "tika-s0104t0:422_3": "1187; 2.38; a. ni. 5.194) tisso saṅgītiyo āruḷhāni udānāni santi eva, tāni sabbānipi",
  "tika-s0104t0:422_4": "idha na adhippetāni. Yaṁ pana sammāsambuddhena sāmaṁ āhaccabhāsitaṁ jinavacanabhūtaṁ,",
  "tika-s0104t0:422_5": "tadeva dhammasaṅgāhakehi ‘‘udāna’’nti saṅgītaṁ, tadeva ca sandhāya bhagavatā pariyattidhammaṁ",
  "tika-s0104t0:422_6": "navadhā vibhajitvā uddisantena ‘‘udāna’’nti vuttaṁ. Yā pana ‘‘anekajātisaṁsāra’’ntiādikā",
  "tika-s0104t0:422_7": "(dha. pa. 153) gāthā bhagavatā bodhimūle udānavasena pavattitā, anekasatasahassānaṁ",
  "tika-s0104t0:422_8": "sammāsambuddhānaṁ udānabhūtā ca, tā aparabhāge dhammabhaṇḍāgārikassa bhagavatā desitattā",
  "tika-s0104t0:422_9": "dhammasaṅgāhakehi udānapāḷiyaṁ saṅgahaṁ anāropetvā dhammapade saṅgahitā, yañca ‘‘aññāsi",
  "tika-s0104t0:422_10": "vata bho koṇḍañño aññāsi vata bho koṇḍañño’’ti (saṁ. ni. 5.1081; mahāva. 17; paṭi.",
  "tika-s0104t0:422_11": "ma. 2.30) udānavacanaṁ dasasahassilokadhātuyā devamanussānaṁ pavedanasamatthanigghosavipphāraṁ",
  "tika-s0104t0:422_12": "bhagavatā bhāsitaṁ, tadapi paṭhamabodhiyaṁ sabbesaṁ eva bhikkhūnaṁ sammāpaṭipattipaccavekkhaṇahetukaṁ",
  "tika-s0104t0:422_13": "‘‘ārādhayiṁsu vata maṁ bhikkhū ekaṁ samaya’’ntiādivacanaṁ (ma. ni. 1.225) viya dhammacakkappavattanasuttantadesanāpariyosāne",
  "tika-s0104t0:422_14": "attanāpi adhigatadhammekadesassa yathādesitassa ariyamaggassa sabbapaṭhamaṁ sāvakesu",
  "tika-s0104t0:422_15": "therena adhigatattā attano parissamassa saphalabhāvapaccavekkhaṇahetutaṁ pītisomanassajanitaṁ",
  "tika-s0104t0:422_16": "udāhāramattaṁ, na pana ‘‘yadā have pātubhavanti dhammā’’tiādivacanaṁ viya (mahāva.",
  "tika-s0104t0:422_17": "1; udā. 1) pavattiyā, nivattiyā vā pakāsananti dhammasaṅgāhakehi udānapāḷiyaṁ na",
  "tika-s0104t0:422_18": "saṅgītanti daṭṭhabbaṁ. Udānapāḷiyaṁ pana aṭṭhasu vaggesu dasa dasa katvā asītiyeva",
  "tika-s0104t0:422_19": "suttantā saṅgītā. Tathā hi tadaṭṭhakathāyaṁ vuttaṁ –",
  "tika-s0104t0:423": "‘‘Asītiyeva suttantā, vaggā aṭṭha samāsato’’ti. (Udā. aṭṭha. ganthārambhakathā).",
  "tika-s0104t0:424_0": "Idha pana ‘‘dveasīti suttantā’’ti vuttaṁ, taṁ udānapāḷiyā na sameti, tasmā ‘‘asīti",
  "tika-s0104t0:424_1": "suttantā’’ti pāṭhena bhavitabbaṁ. Apica na kevalaṁ idheva, atha kho aññāsupi (vi.",
  "tika-s0104t0:424_2": "aṭṭha. 1.paṭhamamahāsaṅgītikathā) vinayābhidhammaṭṭhakathāsu (dha. saṁ. nidānakathā)",
  "tika-s0104t0:424_3": "tathāyeva vuttattā ‘‘appakaṁ pana ūnamadhikaṁ vā gaṇanūpagaṁ na hotī’’ti pariyāyena",
  "tika-s0104t0:424_4": "anekaṁsena vuttaṁ siyā. Yathā vā tathā vā anumānena gaṇanameva hi tattha tattha ūnādhikasaṅkhyā,",
  "tika-s0104t0:424_5": "itarathā tāyeva na siyuntipi vadanti, pacchā pamādalekhavacanaṁ vā etaṁ.",
  "tika-s0104t0:425_0": "Vuttañhetaṁ bhagavatātiādinayappavattāti ettha ādisaddena ‘‘vuttañhetaṁ bhagavatā,",
  "tika-s0104t0:425_1": "vuttamarahatāti me sutaṁ. Ekadhammaṁ bhikkhave, pajahatha, ahaṁ vo pāṭibhogo anāgāmitāya.",
  "tika-s0104t0:425_2": "Katamaṁ ekadhammaṁ? Lobhaṁ bhikkhave, ekadhammaṁ pajahatha, ahaṁ vo pāṭibhogo anāgāmitāyā’’ti",
  "tika-s0104t0:425_3": "(itivu. 1) evamādinā ekadukatikacatukkanipātavasena vuttaṁ dvādasuttarasatasuttasamūhaṁ",
  "tika-s0104t0:425_4": "saṅgaṇhāti. Tathā hi itivuttakapāḷiyameva udānagāthāhi dvādasuttarasatasuttāni gaṇetvā",
  "tika-s0104t0:425_5": "saṅgītāni, tadaṭṭhakathāyampi (itivu. aṭṭha. nidānavaṇṇanā) tathāyeva vuttaṁ. Tasmā",
  "tika-s0104t0:425_6": "‘‘dvādasuttarasatasuttantā’’ icceva pāṭhena bhavitabbaṁ, yathāvuttanayena vā anekaṁsato",
  "tika-s0104t0:425_7": "vuttantipi vattuṁ sakkā, tathāpi īdise ṭhāne pamāṇaṁ dassentena yāthāvatova niyametvā",
  "tika-s0104t0:425_8": "dassetabbanti ‘‘dasuttarasatasuttantā’’ti idaṁ pacchā pamādalekhamevāti gahetabbanti",
  "tika-s0104t0:425_9": "vadanti. Iti evaṁ bhagavatā vuttaṁ itivuttaṁ. Itivuttanti saṅgītaṁ itivuttakaṁ. Ruḷhināmaṁ",
  "tika-s0104t0:425_10": "vā etaṁ yathā ‘‘yevāpanakaṁ, natumhākavaggo’’ti, vuttañhetaṁ bhagavatā, vuttamarahatāti",
  "tika-s0104t0:425_11": "me sutanti nidānavacanena saṅgītaṁ yathāvuttasuttasamūhaṁ.",
  "tika-s0104t0:426_0": "Jātaṁ bhūtaṁ purāvutthaṁ bhagavato pubbacaritaṁ kāyati katheti pakāseti etenāti jātakaṁ,",
  "tika-s0104t0:426_1": "taṁ pana imānīti dassetuṁ ‘‘apaṇṇakajātakādīnī’’tiādimāha. Tattha ‘‘paññāsādhikāni",
  "tika-s0104t0:426_2": "pañcajātakasatānī’’ti idaṁ appakaṁ pana ūnamadhikaṁ vā gaṇanūpagaṁ na hotīti katvā",
  "tika-s0104t0:426_3": "anekaṁsena, vohārasukhatāmattena ca vuttaṁ. Ekaṁsato hi sattacattālīsādhikāniyeva",
  "tika-s0104t0:426_4": "yathāvuttagaṇanato tīhi ūnattā. Tathā hi ekanipāte paññāsasataṁ, dukanipāte sataṁ,",
  "tika-s0104t0:426_5": "tikanipāte paññāsa, tathā catukkanipāte, pañcakanipāte pañcavīsa, chakkanipāte vīsa,",
  "tika-s0104t0:426_6": "sattanipāte ekavīsa, aṭṭhanipāte dasa, navanipāte dvādasa, dasanipāte soḷasa, ekādasanipāte",
  "tika-s0104t0:426_7": "nava, dvādasanipāte dasa, tathā terasanipāte, pakiṇṇakanipāte terasa, vīsatinipāte",
  "tika-s0104t0:426_8": "cuddasa, tiṁsanipāte dasa, cattālīsanipāte pañca, paṇṇāsanipāte tīṇi, saṭṭhinipāte",
  "tika-s0104t0:426_9": "dve, tathā sattatinipāte, asītinipāte pañca, mahānipāte dasāti sattacattālīsādhikāneva",
  "tika-s0104t0:426_10": "pañca jātakasatāni saṅgītānīti.",
  "tika-s0104t0:427": "Abbhuto dhammo sabhāvo vutto yatthāti abbhutadhammaṁ, taṁ panidanti āha ‘‘cattārome’’tiādi. Ādisaddena cettha –",
  "tika-s0104t0:428_0": "‘‘Cattārome bhikkhave, acchariyā abbhutā dhammā ānande. Katame cattāro? Sace bhikkhave,",
  "tika-s0104t0:428_1": "bhikkhuparisā ānandaṁ dassanāya upasaṅkamati, dassanenapi sā attamanā hoti. Tatra",
  "tika-s0104t0:428_2": "ce ānando, dhammaṁ bhāsati, bhāsitenapi sā attamanā hoti, atittāva bhikkhave bhikkhuparisā",
  "tika-s0104t0:428_3": "hoti, atha ānando tuṇhī bhavati. Sace bhikkhave, bhikkhunīparisā…pe… upāsakaparisā…pe…",
  "tika-s0104t0:428_4": "upāsikā – parisā…pe… tuṇhī bhavati. Ime kho bhikkhave…pe… ānande’’ti (a. ni. 4.129) –",
  "tika-s0104t0:429": "Evamādinayappavattaṁ tattha tattha bhāsitaṁ sabbampi acchariyabbhutadhammapaṭisaṁyuttaṁ suttantaṁ saṅgaṇhāti.",
  "tika-s0104t0:430_0": "Cūḷavedallādīsu (ma. ni. 1.460) visākhena nāma upāsakena puṭṭhāya dhammadinnāya nāma",
  "tika-s0104t0:430_1": "bhikkhuniyā bhāsitaṁ suttaṁ cūḷavedallaṁ nāma. Mahākoṭṭhikattherena pucchitena āyasmatā",
  "tika-s0104t0:430_2": "sāriputtattherena bhāsitaṁ mahāvedallaṁ (ma. ni. 1.449) nāma. Sammādiṭṭhisuttampi",
  "tika-s0104t0:430_3": "(ma. ni. 1.89) bhikkhūhi puṭṭhena teneva bhāsitaṁ, etāni majjhimanikāyapariyāpannāni.",
  "tika-s0104t0:430_4": "Sakkapañhaṁ (dī. ni. 2.344) pana sakkena puṭṭho bhagavā abhāsi, taṁ dīghanikāyapariyāpannaṁ.",
  "tika-s0104t0:430_5": "Mahāpuṇṇamasuttaṁ (ma. ni. 3.85) pana tadahuposathe pannarase puṇṇamāya rattiyā aññatarena",
  "tika-s0104t0:430_6": "bhikkhunā puṭṭhena bhagavatā bhāsitaṁ, taṁ majjhimanikāyapariyāpannaṁ. Evamādayo",
  "tika-s0104t0:430_7": "sabbepi tattha tatthāgatā vedañca tuṭṭhiñca laddhā laddhā pucchitasuttantā ‘‘vedalla’’nti",
  "tika-s0104t0:430_8": "veditabbaṁ.Vedanti ñāṇaṁ. Tuṭṭhinti yathābhāsitadhammadesanaṁ viditvā ‘‘sādhu ayye",
  "tika-s0104t0:430_9": "sādhāvuso’’tiādinā abbhanumodanavasappavattaṁ pītisomanassaṁ. Laddhā laddhāti labhitvā",
  "tika-s0104t0:430_10": "labhitvā, punappunaṁ labhitvāti vuttaṁ hoti, etena vedasaddo ñāṇe, somanasse ca ekasesanayena,",
  "tika-s0104t0:430_11": "sāmaññaniddesena vā pavattati, vedamhi nissitaṁ tassa labhāpanavasenāti vedallanti ca dasseti.",
  "tika-s0104t0:431_0": "Evaṁ aṅgavasena sakalampi buddhavacanaṁ vibhajitvā idāni dhammakkhandhavasena vibhajitukāmo",
  "tika-s0104t0:431_1": "‘‘katha’’ntiādimāha. Tattha dhammakkhandhavasenāti dhammarāsivasena. ‘‘Dvāsītī’’ti",
  "tika-s0104t0:431_2": "ayaṁ gāthā vuttatthāva. Evaṁ paridīpitadhammakkhandhavasenāti gopakamoggallānena",
  "tika-s0104t0:431_3": "nāma brāhmaṇena puṭṭhena gopakamoggallānasutte (ma. ni. 3.79) attano guṇappakāsanatthaṁ",
  "tika-s0104t0:431_4": "vā theragāthāyaṁ (theragā. 1017 ādayo) āyasmatā ānandattherena samantato dīpitadhammakkhandhavasena",
  "tika-s0104t0:431_5": "iminā evaṁ tena aparidīpitāpi dhammakkhandhā santīti pakāseti, tasmā kathāvatthuppakaraṇa",
  "tika-s0104t0:431_6": "mādhuriyasuttādīnaṁ (ma. ni. 2.317) vimānavatthādīsu kesañci gāthānañca vasena caturāsītisahassatopi",
  "tika-s0104t0:431_7": "dhammakkhandhānaṁ adhikatā veditabbā.",
  "tika-s0104t0:432_0": "Ettha ca subhasuttaṁ (dī. ni. 1.444), gopakamoggallānasuttañca parinibbute bhagavati",
  "tika-s0104t0:432_1": "ānandattherena bhāsitattā caturāsītidhammakkhandhasahassesu antogadhaṁ hoti, na hotīti?",
  "tika-s0104t0:432_2": "Paṭisambhidāgaṇṭhipade tāva idaṁ vuttaṁ ‘‘sayaṁ vuttadhammakkhandhānampi bhikkhuto",
  "tika-s0104t0:432_3": "gahiteyeva saṅgahetvā evamāhāti daṭṭhabba’’nti, bhagavatā pana dinnanaye ṭhatvā bhāsitattā",
  "tika-s0104t0:432_4": "‘‘sayaṁ vuttampi cetaṁ suttadvayaṁ bhagavato gahiteyeva saṅgahetvā vutta’’nti evampi",
  "tika-s0104t0:432_5": "vattuṁ yuttataraṁ viya dissati. Bhagavatā hi dinnanaye ṭhatvā sāvakā dhammaṁ desenti,",
  "tika-s0104t0:432_6": "teneva sāvakabhāsitampi kathāvatthādikaṁ buddhabhāsitaṁ nāma jātaṁ , tatoyeva ca",
  "tika-s0104t0:432_7": "attanā bhāsitampi subhasuttādikaṁ saṅgītimāropentena āyasmatā ānandattherena ‘‘evaṁ",
  "tika-s0104t0:432_8": "me suta’’nti vuttaṁ.",
  "tika-s0104t0:433_0": "Ekānusandhikaṁ suttaṁ satipaṭṭhānādi. Satipaṭṭhānasuttañhi ‘‘ekāyano ayaṁ bhikkhave,",
  "tika-s0104t0:433_1": "maggo sattānaṁ visuddhiyā’’tiādinā (dī. ni. 2.373; ma. ni. 1.106; saṁ. ni. 3.367-384)",
  "tika-s0104t0:433_2": "cattāro satipaṭṭhāne ārabhitvā tesaṁyeva vibhāgadassanavasena pavattattā ‘‘ekānusandhika’’nti",
  "tika-s0104t0:433_3": "vuccati. Anekānusandhikaṁ parinibbānasuttādi (dī. ni. 2.131 ādayo) parinibbānasuttañhi",
  "tika-s0104t0:433_4": "nānāṭhānesu nānādhammadesanānaṁ vasena pavattattā ‘‘anekānusandhika’’nti vuccati.",
  "tika-s0104t0:434": "‘‘Kati chinde kati jahe, kati cuttari bhāvaye;",
  "tika-s0104t0:435": "Kati saṅgātigo bhikkhu, ‘oghatiṇṇo’ti vuccatī’’ti. (saṁ. ni. 1.5); –",
  "tika-s0104t0:436": "Evamādinā pañhāpucchanaṁ gāthābandhesu eko dhammakkhandho.",
  "tika-s0104t0:437": "‘‘Pañca chinde pañca jahe, pañca cuttari bhāvaye;",
  "tika-s0104t0:438": "Pañca saṅgātigo bhikkhu, ‘oghatiṇṇo’ti vuccatī’’ti. (saṁ. ni. 1.5); –",
  "tika-s0104t0:439": "Evamādinā ca vissajjanaṁ eko dhammakkhandho.",
  "tika-s0104t0:440": "Tikadukabhājanaṁ dhammasaṅgaṇiyaṁ nikkhepakaṇḍaaṭṭhakathākaṇḍavasena gahetabbaṁ. Tasmā yaṁ kusalattikamātikāpadassa (dha. sa. 1) vibhajanavasena nikkhepakaṇḍe vuttaṁ –",
  "tika-s0104t0:441_0": "‘‘Katame dhammā kusalā? Tīṇi kusalamūlāni…pe… ime dhammā kusalā. Katame dhammā akusalā?",
  "tika-s0104t0:441_1": "Tīṇi akusalamūlāni…pe… ime dhammā akusalā. Katame dhammā abyākatā’’? Kusalākusalānaṁ",
  "tika-s0104t0:441_2": "dhammānaṁ vipākā…pe… ime dhammā abyākatā’’ti (dha. sa. 187),",
  "tika-s0104t0:442": "Ayameko dhammakkhandho. Esa nayo sesattikadukapadavibhajanesupi. Yadapi aṭṭhakathākaṇḍe vuttaṁ –",
  "tika-s0104t0:443_0": "‘‘Katame dhammā kusalā? Catūsu bhūmīsu kusalaṁ. Ime dhammā kusalā. Katame dhammā",
  "tika-s0104t0:443_1": "akusalā? Dvādasa akusalacittuppādā. Ime dhammā akusalā. Katame dhammā abyākatā? Catūsu",
  "tika-s0104t0:443_2": "bhūmīsu vipāko tīsu bhūmīsu kiriyābyākataṁ rūpañca nibbānañca. Ime dhammā abyākatā’’ti (dha. sa. 1386),",
  "tika-s0104t0:444_0": "Ayaṁ kusalattikamātikāpadassa vibhajanavasena pavatto eko dhammakkhandho. Esa nayo",
  "tika-s0104t0:444_1": "sesesupi. Cittavārabhājanaṁ pana cittuppādakaṇḍa vasena (dha. sa. 1) gahetabbaṁ.",
  "tika-s0104t0:444_2": "Yañhi tattha vuttaṁ kusalacittavibhajanatthaṁ –",
  "tika-s0104t0:445_0": "‘‘Katame dhammā kusalā? Yasmiṁ samaye kāmāvacaraṁ kusalaṁ cittaṁ uppannaṁ hoti somanassasahagataṁ",
  "tika-s0104t0:445_1": "ñāṇasampayuttaṁ rūpārammaṇaṁ vā…pe… tasmiṁ samaye phasso hoti…pe… avikkhepo hotī’’ti (dha. sa. 1),",
  "tika-s0104t0:446_0": "Ayameko dhammakkhandho. Evaṁ sesacittavāravibhajanesu. Eko dhammakkhandhoti (ekameko",
  "tika-s0104t0:446_1": "dhammakkhandho chaḷa aṭṭha.) ca ekeko dhammakkhandhoti attho. ‘‘Ekamekaṁ tikadukabhājanaṁ,",
  "tika-s0104t0:446_2": "ekamekaṁ cittavārabhājana’’nti ca vacanato hi ‘‘ekeko’’ti avuttepi ayamattho sāmatthiyato viññāyamānova hoti.",
  "tika-s0104t0:447_0": "Vatthu nāma sudinnakaṇḍādi. Mātikā nāma ‘‘yo pana bhikkhu bhikkhūnaṁ sikkhāsājīvasamāpanno’’tiādinā",
  "tika-s0104t0:447_1": "(pārā. 44) tasmiṁ tasmiṁ ajjhācāre paññattaṁ uddesa sikkhāpadaṁ. Padabhājaniyanti",
  "tika-s0104t0:447_2": "tassa tassa sikkhāpadassa ‘‘yo panāti yo yādiso’’tiādi (pārā. 45) nayappavattaṁ padavibhajanaṁ.",
  "tika-s0104t0:447_3": "Antarāpattīti ‘‘paṭilātaṁ ukkhipati, āpatti dukkaṭassā’’ti (pāci. 355) evamādinā",
  "tika-s0104t0:447_4": "sikkhāpadantaresu paññattā āpatti. Āpattīti taṁtaṁsikkhāpadānurūpaṁ vutto tikacchedamutto",
  "tika-s0104t0:447_5": "āpattivāro. Anāpattīti ‘‘anāpatti ajānantassa asādiyantassa khittacittassa vedanāṭṭassa",
  "tika-s0104t0:447_6": "ādikammikassā’’tiādi (pārā. 66) nayappavatto anāpattivāro. Tikacchedoti ‘‘dasāhātikkante",
  "tika-s0104t0:447_7": "atikkantasaññī nissaggiyaṁ pācittiyaṁ, dasāhātikkante vematiko…pe… dasāhātikkante",
  "tika-s0104t0:447_8": "anatikkantasaññī nissaggiyaṁ pācittiya’’nti (pārā. 468) evamādinayappavatto tikapācittiya-tika-dukkaṭādibhedo",
  "tika-s0104t0:447_9": "tikaparicchedo. Tatthāti tesu vatthumātikādīsu.",
  "tika-s0104t0:448_0": "Evaṁ anekanayasamalaṅkataṁ saṅgītippakāraṁ dassetvā ‘‘ayaṁ dhammo, ayaṁ vinayo…pe…",
  "tika-s0104t0:448_1": "imāni caturāsīti dhammakkhandhasahassānī’’ti buddhavacanaṁ dhammavinayādibhedena",
  "tika-s0104t0:448_2": "vavatthapetvā saṅgāyantena mahākassapappamukhena vasīgaṇena anekacchariyapātubhāvapaṭimaṇḍitāya",
  "tika-s0104t0:448_3": "saṅgītiyā imassa dīghāgamassa dhammabhāvo, majjhimabuddhavacanādibhāvo ca vavatthāpitoti",
  "tika-s0104t0:448_4": "dassento ‘‘evameta’’ntiādimāha. Sādhāraṇavacanena dassitepi hi ‘‘yadatthaṁ saṁvaṇṇetuṁ",
  "tika-s0104t0:448_5": "idamārabhati, soyeva padhānavasena dassito’’ti ācariyehi ayaṁ sambandho vutto. Aparo",
  "tika-s0104t0:448_6": "nayo – heṭṭhā vuttesu ekavidhādibhedabhinnesu pakāresu dhammavinayādibhāvo saṅgītikārake",
  "tika-s0104t0:448_7": "heva saṅgītikāle vavatthāpito, na pacchā kappanamattasiddhoti dassento ‘‘evameta’’ntiādimāhātipi",
  "tika-s0104t0:448_8": "vattabbo. Na kevalaṁ yathāvuttappakārameva vavatthāpetvā saṅgītaṁ, atha kho aññampīti",
  "tika-s0104t0:448_9": "dasseti ‘‘na kevalañcā’’tiādinā. Udānasaṅgaho nāma paṭhamapārājikādīsu āgatānaṁ vinītavatthuādīnaṁ",
  "tika-s0104t0:448_10": "saṅkhepato saṅgahadassanavasena dhammasaṅgāhakehi ṭhapitā –",
  "tika-s0104t0:449": "‘‘Makkaṭī vajjiputtā ca, gihī naggo ca titthiyā;",
  "tika-s0104t0:450": "Dārikuppalavaṇṇā ca, byañjanehi pare duve’’ti. ādikā (pārā. 66); –",
  "tika-s0104t0:451_0": "Gāthāyo. Vuccamānassa hi vuttassa vā atthassa vippakiṇṇabhāvena pavattituṁ adatvā",
  "tika-s0104t0:451_1": "uddhaṁ dānaṁ rakkhaṇaṁ udānaṁ, saṅgahavacananti attho. Sīlakkhandhavaggamūlapariyāyavaggādivasena",
  "tika-s0104t0:451_2": "vaggasaṅgaho. Vaggoti hi dhammasaṅgāhakeheva katā suttasamudāyassa samaññā. Uttarimanussapeyyālanīlapeyyālādivasena",
  "tika-s0104t0:451_3": "peyyālasaṅgaho. Pātuṁ rakkhituṁ, vitthārituṁ vā alanti hi peyyālaṁ, saṅkhipitvā dassanavacanaṁ.",
  "tika-s0104t0:451_4": "Aṅguttaranikāyādīsu nipātasaṅgaho, gāthaṅgādivasena nipātanaṁ. Samudāyakaraṇañhi",
  "tika-s0104t0:451_5": "nipāto. Devatāsaṁyuttādivasena (saṁ. ni. 1.1) saṁyuttasaṅgaho. Vaggasamudāye eva",
  "tika-s0104t0:451_6": "dhammasaṅgāhakehi katā saṁyuttasamaññā. Mūlapaṇṇāsakādivasena paṇṇāsasaṅgaho, paññāsa",
  "tika-s0104t0:451_7": "paññāsa suttāni gaṇetvā saṅgahoti vuttaṁ hoti. Ādisaddena tassaṁ tassaṁ pāḷiyaṁ dissamānaṁ",
  "tika-s0104t0:451_8": "saṅgītikārakavacanaṁ saṅgaṇhāti. Udānasaṅgaha…pe… paṇṇāsasaṅgahādīhi anekavidhaṁ",
  "tika-s0104t0:451_9": "tathā. Sattahi māsehīti kiriyāpavagge tatiyā ‘‘ekāheneva bārāṇasiṁ pāyāsi. Navahi",
  "tika-s0104t0:451_10": "māsehi vihāraṁ niṭṭhāpesī’’tiādīsu viya. Kiriyāya āsuṁ pariniṭṭhāpanañhi kiriyāpavaggo.",
  "tika-s0104t0:452_0": "Tadā anekacchariyapātubhāvadassanena sādhūnaṁ pasādajananatthamāha ‘‘saṅgītipariyosāne",
  "tika-s0104t0:452_1": "cassā’’tiādi. Assa buddhavacanassa saṅgītipariyosāne sañjātappamodā viya, sādhukāraṁ",
  "tika-s0104t0:452_2": "dadamānā viya ca saṅkampi…pe… pāturahesunti sambandho. Viyāti hi ubhayattha yojetabbaṁ.",
  "tika-s0104t0:452_3": "Pavattane, pavattanāya vā samatthaṁ pavattanasamatthaṁ. Udakapariyantanti pathavīsandhārakaudakapariyosānaṁ",
  "tika-s0104t0:452_4": "katvā, saha tena udakena, taṁ vā udakaṁ āhaccāti vuttaṁ hoti, tena ekadesakampanaṁ",
  "tika-s0104t0:452_5": "nivāreti. Saṅkampīti uddhaṁ uddhaṁ gacchantī suṭṭhu kampi. Sampakampīti uddhamadho",
  "tika-s0104t0:452_6": "ca gacchantī sammā pakārena kampi. Sampavedhīti catūsu disāsu gacchantī suṭṭhu bhiyyo",
  "tika-s0104t0:452_7": "pavedhi. Evaṁ etena padattayena chappakāraṁ pathavīcalanaṁ dasseti. Atha vā puratthimato,",
  "tika-s0104t0:452_8": "pacchimato ca unnamanaonamanavasena saṅkampi. Uttarato, dakkhiṇato ca unnamanaonamanavasena",
  "tika-s0104t0:452_9": "sampakampi. Majjhimato, pariyantato ca unnamanaonamanavasena sampavedhi. Evampi chappakāraṁ",
  "tika-s0104t0:452_10": "pathavīcalanaṁ dasseti, yaṁ sandhāya aṭṭhakathāsu vuttaṁ –-",
  "tika-s0104t0:453_0": "‘‘Puratthimato unnamati pacchimato onamati, pacchimato unnamati puratthimato onamati,",
  "tika-s0104t0:453_1": "uttarato unnamati dakkhiṇato onamati, dakkhiṇato unnamati uttarato onamati , majjhimato",
  "tika-s0104t0:453_2": "unnamati pariyantato onamati, pariyantato unnamati majjhimato onamatīti evaṁ chappakāraṁ…pe…",
  "tika-s0104t0:453_3": "akampitthā’’ti (bu. vaṁ. aṭṭha. 71).",
  "tika-s0104t0:454_0": "Accharaṁ paharituṁ yuttāni acchariyāni, pupphavassacelukkhepādīni aññāyapi sā samaññāya",
  "tika-s0104t0:454_1": "pākaṭāti dassento āha ‘‘yā loke’’tiādi. Yā paṭhamamahāsaṅgīti dhammasaṅgāhakehi mahākassapādīhi",
  "tika-s0104t0:454_2": "pañcahi satehi yena katā saṅgītā, tena pañca satāni etissāti ‘‘pañcasatā’’ti ca thereheva",
  "tika-s0104t0:454_3": "katattā therā mahākassapādayo etissā, therehi vā katāti ‘‘therikā’’ti ca loke pavuccati,",
  "tika-s0104t0:454_4": "ayaṁ paṭhamamahāsaṅgīti nāmāti sambandho.",
  "tika-s0104t0:455_0": "Evaṁ paṭhamamahāsaṅgīti dassetvā yadatthaṁ sā idha dassitā, idāni taṁ nidānaṁ nigamanavasena",
  "tika-s0104t0:455_1": "dassento ‘‘imissā’’tiādimāha. Ādinikāyassāti suttantapiṭakapariyāpannesu pañcasu",
  "tika-s0104t0:455_2": "nikāyesu ādibhūtassa dīghanikāyassa. Khuddakapariyāpanno hi vinayo paṭhamaṁ saṅgīto.",
  "tika-s0104t0:455_3": "Tathā hi vuttaṁ ‘‘suttanta piṭake’’ti. Tenāti tathāvuttattā, iminā yathāvuttapaṭhamamahāsaṅgītiyaṁ",
  "tika-s0104t0:455_4": "tathāvacanameva sandhāya mayā heṭṭhā evaṁ vuttanti pubbāparasambandhaṁ, yathāvuttavitthāravacanassa vā guṇaṁ dassetīti.",
  "tika-s0104t0:456_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0104t0:456_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhanti",
  "tika-s0104t0:456_2": "vīriyādidhammasamaṅginā sāṭṭhakathe piṭakattaye asaṅgāsaṁhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0104t0:456_3": "mahāgaṇinā mahāveyyākaraṇena ñāṇābhivaṁsadhammasenāpatināmatherena mahādhammarājādhirājagarunā",
  "tika-s0104t0:456_4": "katāya sādhuvilāsiniyā nāma līnatthapakāsaniyā bāhiranidānavaṇṇanāya līnatthapakāsanā.",
  "tika-s0104t0:457": "Nidānakathāvaṇṇanā niṭṭhitā."
}