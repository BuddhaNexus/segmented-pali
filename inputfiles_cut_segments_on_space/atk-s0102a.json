{
  "atk-s0102a:6": "Namo tassa bhagavato arahato sammāsambuddhassa",
  "atk-s0102a:7": "Dīghanikāye",
  "atk-s0102a:9": "Mahāvaggaṭṭhakathā",
  "atk-s0102a:11": "1. Mahāpadānasuttavaṇṇanā",
  "atk-s0102a:12": "Pubbenivāsapaṭisaṃyuttakathā",
  "atk-s0102a:13_0": "1. Evaṃ me sutaṃ…pe… karerikuṭikāyanti mahāpadānasuttaṃ. Tatrāyaṃ apubbapadavaṇṇanā",
  "atk-s0102a:13_1": "– karerikuṭikāyanti karerīti varuṇarukkhassa nāmaṃ, karerimaṇḍapo tassā kuṭikāya",
  "atk-s0102a:13_2": "dvāre ṭhito, tasmā “karerikuṭikā”ti vuccati, yathā kosambarukkhassa dvāre ṭhitattā",
  "atk-s0102a:13_3": "“kosambakuṭikā”ti. Antojetavane kira karerikuṭi kosambakuṭi gandhakuṭi salaḷāgāranti",
  "atk-s0102a:13_4": "cattāri mahāgehāni, ekekaṃ satasahassapariccāgena nipphannaṃ. Tesu salaḷāgāraṃ raññā",
  "atk-s0102a:13_5": "pasenadinā kāritaṃ, sesāni anāthapiṇḍikena kāritāni. Iti bhagavā anāthapiṇḍikena",
  "atk-s0102a:13_6": "gahapatinā thambhānaṃ upari kāritāya devavimānakappāya karerikuṭikāyaṃ viharati.",
  "atk-s0102a:13_7": "Pacchābhattanti ekāsanikakhalupacchābhattikānaṃ pātova bhuttānaṃ antomajjhanhikepi",
  "atk-s0102a:13_8": "pacchābhattameva. Idha pana pakatibhattassa pacchato “pacchābhatta”nti adhippetaṃ.",
  "atk-s0102a:13_9": "Piṇḍapātapaṭikkantānanti piṇḍapātato paṭikkantānaṃ, bhattakiccaṃ niṭṭhapetvā uṭṭhitānanti attho.",
  "atk-s0102a:14_0": "Karerimaṇḍalamāḷeti tasseva karerimaṇḍapassa avidūre katāya nisīdanasālāya. So kira",
  "atk-s0102a:14_1": "karerimaṇḍapo gandhakuṭikāya ca sālāya ca antare hoti, tasmā gandhakuṭīpi karerikuṭikāpi",
  "atk-s0102a:14_2": "sālāpi – “karerimaṇḍalamāḷo”ti vuccati. Pubbenivāsapaṭisaṃyuttāti “ekampi jātiṃ,",
  "atk-s0102a:14_3": "dvepi jātiyo”ti evaṃ vibhattena pubbenivutthakkhandhasantānasaṅkhātena pubbenivāsena",
  "atk-s0102a:14_4": "saddhiṃ yojetvā pavattitā. Dhammīti dhammasaṃyuttā.",
  "atk-s0102a:15_0": "Udapādīti aho acchariyaṃ dasabalassa pubbenivāsañāṇaṃ, pubbenivāsaṃ nāma ke anussaranti,",
  "atk-s0102a:15_1": "ke nānussarantīti. Titthiyā anussaranti, sāvakā ca paccekabuddhā ca buddhā ca anussaranti.",
  "atk-s0102a:15_2": "Kataratitthiyā anussaranti? Ye aggappattakammavādino, tepi cattālīsaṃyeva kappe anussaranti,",
  "atk-s0102a:15_3": "na tato paraṃ. Sāvakā kappasatasahassaṃ anussaranti. Dve aggasāvakā asaṅkhyeyyañceva",
  "atk-s0102a:15_4": "kappasatasahassañca. Paccekabuddhā dve asaṅkhyeyyāni kappasatasahassañca. Buddhānaṃ",
  "atk-s0102a:15_5": "pana ettakanti paricchedo natthi, yāvatakaṃ ākaṅkhanti, tāvatakaṃ anussaranti.",
  "atk-s0102a:16_0": "Titthiyā khandhapaṭipāṭiyā anussaranti, paṭipāṭiṃ muñcitvā na sakkonti. Paṭipāṭiyā",
  "atk-s0102a:16_1": "anussarantāpi asaññabhavaṃ patvā khandhappavattiṃ na passanti, jāle patitā kuṇṭhā",
  "atk-s0102a:16_2": "viya, kūpe patitā paṅguḷā viya ca honti. Te tattha ṭhatvā “ettakameva, ito paraṃ",
  "atk-s0102a:16_3": "natthī”ti diṭṭhiṃ gaṇhanti. Iti titthiyānaṃ pubbenivāsānussaraṇaṃ andhānaṃ yaṭṭhikoṭigamanaṃ",
  "atk-s0102a:16_4": "viya hoti. Yathā hi andhā yaṭṭhikoṭiggāhake satiyeva gacchanti, asati tattheva nisīdanti,",
  "atk-s0102a:16_5": "evameva titthiyā khandhapaṭipāṭiyāva anussarituṃ sakkonti, paṭipāṭiṃ vissajjetvā na sakkonti.",
  "atk-s0102a:17_0": "Sāvakāpi khandhapaṭipāṭiyāva anussaranti, asaññabhavaṃ patvā khandhappavattiṃ na",
  "atk-s0102a:17_1": "passanti. Evaṃ santepi te vaṭṭe saṃsaraṇakasattānaṃ khandhānaṃ abhāvakālo nāma natthi.",
  "atk-s0102a:17_2": "Asaññabhave pana pañcakappasatāni pavattantīti tattakaṃ kālaṃ atikkamitvā buddhehi",
  "atk-s0102a:17_3": "dinnanaye ṭhatvā parato anussaranti; seyyathāpi āyasmā sobhito. Dve aggasāvakā pana",
  "atk-s0102a:17_4": "paccekabuddhā ca cutipaṭisandhiṃ oloketvā anussaranti. Buddhānaṃ cutipaṭisandhikiccaṃ",
  "atk-s0102a:17_5": "natthi, yaṃ yaṃ ṭhānaṃ passitukāmā honti, taṃ tadeva passanti.",
  "atk-s0102a:18_0": "Titthiyā ca pubbenivāsaṃ anussaramānā attanā diṭṭhakatasutameva anussaranti. Tathā",
  "atk-s0102a:18_1": "sāvakā ca paccekabuddhā ca. Buddhā pana attanā vā parehi vā diṭṭhakatasutaṃ sabbameva anussaranti.",
  "atk-s0102a:19_0": "Titthiyānaṃ pubbenivāsañāṇaṃ khajjopanakaobhāsasadisaṃ, sāvakānaṃ padīpobhāsasadisaṃ,",
  "atk-s0102a:19_1": "aggasāvakānaṃ osadhitārakobhāsasadisaṃ, paccekabuddhānaṃ candobhāsasadisaṃ, buddhānaṃ",
  "atk-s0102a:19_2": "saradasūriyamaṇḍalobhāsasadisaṃ. Tassa ettakāni jātisatāni jātisahassāni jātisatasahassānīti",
  "atk-s0102a:19_3": "vā ettakāni kappasatāni kappasahassāni kappasatasahassānīti vā natthi, yaṃ kiñci",
  "atk-s0102a:19_4": "anussarantassa neva khalitaṃ, na paṭighātaṃ hoti, āvajjanapaṭibaddhameva ākaṅkhamanasikāracittuppādapaṭibaddhameva",
  "atk-s0102a:19_5": "hoti. Dubbalapattapuṭe vegakkhittanārāco viya, sinerukūṭe vissaṭṭhaindavajiraṃ viya",
  "atk-s0102a:19_6": "ca asajjamānameva gacchati. “Aho mahantaṃ bhagavato pubbenivāsañāṇa”nti evaṃ bhagavantaṃyeva",
  "atk-s0102a:19_7": "ārabbha kathā uppannā, jātā pavattāti attho. Taṃ sabbampi saṅkhepato dassetuṃ “itipi",
  "atk-s0102a:19_8": "pubbenivāso, itipi pubvenivāso”ti ettakameva pāḷiyaṃ vuttaṃ. Tattha itipīti evampi.",
  "atk-s0102a:20_0": "2-3. Assosi kho…pe… atha bhagavā anuppattoti ettha yaṃ vattabbaṃ, taṃ brahmajālasuttavaṇṇanāyaṃ",
  "atk-s0102a:20_1": "vuttameva. Ayameva hi viseso – tattha sabbaññutaññāṇena assosi, idha dibbasotena.",
  "atk-s0102a:20_2": "Tattha ca vaṇṇāvaṇṇakathā vippakatā, idha pubbenivāsakathā. Tasmā bhagavā – “ime",
  "atk-s0102a:20_3": "bhikkhū mama pubbenivāsañāṇaṃ ārabbha guṇaṃ thomenti, pubbenivāsañāṇassa pana me",
  "atk-s0102a:20_4": "nipphattiṃ na jānanti; handa nesaṃ tassa nipphattiṃ kathetvā dassāmī”ti āgantvā pakatiyāpi",
  "atk-s0102a:20_5": "buddhānaṃ nisīditvā dhammadesanatthameva ṭhapite taṅkhaṇe bhikkhūhi papphoṭetvā dinne",
  "atk-s0102a:20_6": "varabuddhāsane nisīditvā “kāya nuttha, bhikkhave”ti pucchāya ca “idha, bhante”tiādipaṭivacanassa",
  "atk-s0102a:20_7": "ca pariyosāne tesaṃ pubbenivāsapaṭisaṃyuttaṃ dhammiṃ kathaṃ kathetukāmo iccheyyātha",
  "atk-s0102a:20_8": "notiādimāha. Tattha iccheyyātha noti iccheyyātha nu. Atha naṃ pahaṭṭhamānasā bhikkhū",
  "atk-s0102a:20_9": "yācamānā etassa bhagavātiādimāhaṃsu. Tattha etassāti etassa dhammikathākaraṇassa.",
  "atk-s0102a:21_0": "4. Atha bhagavā tesaṃ yācanaṃ gahetvā kathetukāmo “tena hi, bhikkhave, suṇāthā”ti",
  "atk-s0102a:21_1": "te sotāvadhāraṇasādhukamanasikāresu niyojetvā aññesaṃ asādhāraṇaṃ chinnavaṭumakānussaraṇaṃ",
  "atk-s0102a:21_2": "pakāsetukāmo ito so, bhikkhavetiādimāha. Tattha yaṃ vipassīti yasmiṃ kappe vipassī.",
  "atk-s0102a:21_3": "Ayañhi ‘ya’nti saddo “yaṃ me, bhante, devānaṃ tāvatiṃsānaṃ sammukhā sutaṃ sammukhā",
  "atk-s0102a:21_4": "paṭiggahitaṃ, ārocemi taṃ, bhagavato”tiādīsu paccattavacane dissati. “Yaṃ taṃ apucchimha",
  "atk-s0102a:21_5": "akittayī no, aññaṃ taṃ pucchāma tadiṅgha brūhī”tiādīsu upayogavacane. “Aṭṭhānametaṃ,",
  "atk-s0102a:21_6": "bhikkhave, anavakāso, yaṃ ekissā lokadhātuyā”tiādīsu karaṇavacane. Idha pana bhummattheti",
  "atk-s0102a:21_7": "daṭṭhabbo. Tena vuttaṃ – “yasmiṃ kappe”ti. Udapādīti dasasahassilokadhātuṃ unnādento uppajji.",
  "atk-s0102a:22_0": "Bhaddakappeti pañcabuddhuppādapaṭimaṇḍitattā sundarakappe sārakappeti bhagavā imaṃ",
  "atk-s0102a:22_1": "kappaṃ thomento evamāha. Yato paṭṭhāya kira amhākaṃ bhagavatā abhinīhāro kato, etasmiṃ",
  "atk-s0102a:22_2": "antare ekakappepi pañca buddhā nibbattā nāma natthi. Amhākaṃ bhagavato abhinīhārassa",
  "atk-s0102a:22_3": "purato pana taṇhaṅkaro, medhaṅkaro, saraṇaṅkaro, dīpaṅkaroti cattāro buddhā ekasmiṃ",
  "atk-s0102a:22_4": "kappe nibbattiṃsu. Tesaṃ orabhāge ekaṃ asaṅkhyeyyaṃ buddhasuññameva ahosi.",
  "atk-s0102a:23_0": "Asaṅkhyeyyakappapariyosāne pana koṇḍañño nāma buddho ekova ekasmiṃ kappe uppanno.",
  "atk-s0102a:23_1": "Tatopi asaṅkhyeyyaṃ buddhasuññameva ahosi. Asaṅkhyeyyakappapariyosāne maṅgalo, sumano,",
  "atk-s0102a:23_2": "revato, sobhitoti cattāro buddhā ekasmiṃ kappe uppannā. Tatopi asaṅkhyeyyaṃ buddhasuññameva",
  "atk-s0102a:23_3": "ahosi. Asaṅkhyeyyakappapariyosāne pana ito kappasatasahassādhikassa asaṅkhyeyyassa",
  "atk-s0102a:23_4": "upari anomadassī, padumo, nāradoti tayo buddhā ekasmiṃ kappe uppannā. Tatopi asaṅkhyeyyaṃ",
  "atk-s0102a:23_5": "buddhasuññameva ahosi. Asaṅkhyeyyakappapariyosāne pana ito kappasatasahassānaṃ upari",
  "atk-s0102a:23_6": "padumuttaro bhagavā ekova ekasmiṃ kappe uppanno. Tassa orabhāge ito tiṃsakappasahassānaṃ",
  "atk-s0102a:23_7": "upari sumedho, sujātoti dve buddhā ekasmiṃ kappe uppannā. Tato orabhāge ito aṭṭhārasannaṃ",
  "atk-s0102a:23_8": "kappasahassānaṃ upari piyadassī, atthadassī, dhammadassīti tayo buddhā ekasmiṃ kappe",
  "atk-s0102a:23_9": "uppannā. Atha ito catunavutikappe siddhattho nāma buddho ekova ekasmiṃ kappe uppanno.",
  "atk-s0102a:23_10": "Ito dve navutikappe tisso, phussoti dve buddhā ekasmiṃ kappe uppannā. Ito ekanavutikappe",
  "atk-s0102a:23_11": "vipassī bhagavā uppanno. Ito ekatiṃse kappe sikhī, vessabhūti dve buddhā uppannā.",
  "atk-s0102a:23_12": "Imasmiṃ bhaddakappe kakusandho, koṇāgamano, kassapo, gotamo amhākaṃ sammāsambuddhoti",
  "atk-s0102a:23_13": "cattāro buddhā uppannā, metteyyo uppajjissati. Evamayaṃ kappo pañcabuddhuppādapaṭimaṇḍitattā",
  "atk-s0102a:23_14": "sundarakappo sārakappoti bhagavā imaṃ kappaṃ thomento evamāha.",
  "atk-s0102a:24_0": "Kiṃ panetaṃ buddhānaṃyeva pākaṭaṃ hoti – “imasmiṃ kappe ettakā buddhā uppannā vā",
  "atk-s0102a:24_1": "uppajjissantīti vā”ti, udāhu aññesampi pākaṭaṃ hotīti? Aññesampi pākaṭaṃ hoti. Kesaṃ?",
  "atk-s0102a:24_2": "Suddhāvāsabrahmānaṃ. Kappasaṇṭhānakālasmiñhi ekamasaṅkhyeyyaṃ ekaṅgaṇaṃ hutvā ṭhite",
  "atk-s0102a:24_3": "lokasannivāse lokassa saṇṭhānatthāya devo vassituṃ ārabhati. Āditova antaraṭṭhake",
  "atk-s0102a:24_4": "himapāto viya hoti. Tato tilamattā kaṇamattā taṇḍulamattā mugga-māsa-badara-āmalaka-eḷāluka-kumbhaṇḍa-alābumattā",
  "atk-s0102a:24_5": "udakadhārā hutvā anukkamena usabhadveusabhaaḍḍhagāvutagāvutadvegāvutaaḍḍhayojanayojanadviyojana…pe…",
  "atk-s0102a:24_6": "yojanasatayojanasahassayojanasatasahassamattā hutvā koṭisatasahassacakkavāḷabbhantare",
  "atk-s0102a:24_7": "yāva avinaṭṭhabrahmalokā pūretvā tiṭṭhanti. Atha taṃ udakaṃ anupubbena bhassati,",
  "atk-s0102a:24_8": "bhassante udake pakatidevalokaṭṭhānesu devalokā saṇṭhahanti, tesaṃ saṇṭhahanavidhānaṃ",
  "atk-s0102a:24_9": "visuddhimagge pubbenivāsakathāyaṃ vuttameva.",
  "atk-s0102a:25_0": "Manussalokasaṇṭhahanaṭṭhānaṃ pana patte udake dhamakaraṇamukhe pihite viya vātavasena",
  "atk-s0102a:25_1": "taṃ udakaṃ santiṭṭhati, udakapiṭṭhe uppalinipaṇṇaṃ viya pathavī saṇṭhahati. Mahābodhipallaṅko",
  "atk-s0102a:25_2": "vinassamāne loke pacchā vinassati, saṇṭhahamāne paṭhamaṃ saṇṭhahati. Tattha pubbanimittaṃ",
  "atk-s0102a:25_3": "hutvā eko paduminigaccho uppajjati, tassa sace tasmiṃ kappe buddho nibbattissati,",
  "atk-s0102a:25_4": "pupphaṃ uppajjati. No ce, nuppajjati. Uppajjamānañca sace eko buddho nibbattissati,",
  "atk-s0102a:25_5": "ekaṃ uppajjati. Sace dve, tayo, cattāro, pañca buddhā nibbattissanti, pañca uppajjanti.",
  "atk-s0102a:25_6": "Tāni ca kho ekasmiṃyeva nāḷe kaṇṇikābaddhāni hutvā. Suddhāvāsabrahmāno “āyāma, mayaṃ",
  "atk-s0102a:25_7": "mārisā, pubbanimittaṃ passissāmā”ti mahābodhipallaṅkaṭṭhānaṃ āgacchanti, buddhānaṃ",
  "atk-s0102a:25_8": "anibbattanakappe pupphaṃ na hoti. Te pana apupphitagacchaṃ disvā – “andhakāro vata",
  "atk-s0102a:25_9": "bho loko bhavissati, matā matā sattā apāye pūressanti, cha devalokā nava brahmalokā",
  "atk-s0102a:25_10": "suññā bhavissantī”ti anattamanā honti. Pupphitakāle pana pupphaṃ disvā – “sabbaññubodhisattesu",
  "atk-s0102a:25_11": "mātukucchiṃ okkamantesu nikkhamantesu sambujjhantesu dhammacakkaṃ pavattentesu yamakapāṭihāriyaṃ",
  "atk-s0102a:25_12": "karontesu devorohanaṃ karontesu āyusaṅkhāraṃ ossajjantesu parinibbāyantesu dasasahassacakkavāḷakampanādīni",
  "atk-s0102a:25_13": "pāṭihāriyāni dakkhissāmā”ti ca “cattāro apāyā parihāyissanti, cha devalokā nava brahmalokā",
  "atk-s0102a:25_14": "paripūressantī”ti ca attamanā udānaṃ udānentā attano attano brahmalokaṃ gacchanti.",
  "atk-s0102a:25_15": "Imasmiṃ bhaddakappe pañca padumāni uppajjiṃsu. Tesaṃ nimittānaṃ ānubhāvena cattāro",
  "atk-s0102a:25_16": "buddhā uppannā, pañcamo uppajjissati. Suddhāvāsabrahmānopi tāni padumāni disvā imamatthaṃ",
  "atk-s0102a:25_17": "jāniṃsu. Tena vuttaṃ – “aññesampi pākaṭaṃ hotī”ti.",
  "atk-s0102a:26": "Āyuparicchedavaṇṇanā",
  "atk-s0102a:27_0": "5-7. Iti bhagavā – “ito so, bhikkhave”tiādinā nayena kappaparicchedavasena pubbenivāsaṃ",
  "atk-s0102a:27_1": "dassetvā idāni tesaṃ buddhānaṃ jātiparicchedādivasena dassetuṃ vipassī, bhikkhavetiādimāha.",
  "atk-s0102a:27_2": "Tattha āyuparicchede parittaṃ lahukanti ubhayametaṃ appakasseva vevacanaṃ. Yañhi",
  "atk-s0102a:27_3": "appakaṃ, taṃ parittañceva lahukañca hoti.",
  "atk-s0102a:28_0": "Appaṃ vā bhiyyoti vassasatato vā upari appaṃ, aññaṃ vassasataṃ apatvā vīsaṃ vā tiṃsaṃ",
  "atk-s0102a:28_1": "vā cattālīsaṃ vā paṇṇāsaṃ vā saṭṭhi vā vassāni jīvati. Evaṃ dīghāyuko pana atidullabho,",
  "atk-s0102a:28_2": "asuko kira evaṃ ciraṃ jīvatīti tattha tattha gantvā daṭṭhabbo hoti. Tattha visākhā",
  "atk-s0102a:28_3": "upāsikā vīsavassasataṃ jīvati, tathā pokkharasāti brāhmaṇo, brahmāyu brāhmaṇo, selo",
  "atk-s0102a:28_4": "brāhmaṇo, bāvariyabrāhmaṇo, ānandatthero, mahākassapattheroti. Anuruddhatthero pana",
  "atk-s0102a:28_5": "vassasatañceva paṇṇāsañca vassāni, bākulatthero vassasatañceva saṭṭhi ca vassāni.",
  "atk-s0102a:28_6": "Ayaṃ sabbadīghāyuko. Sopi dve vassasatāni na jīvati.",
  "atk-s0102a:29_0": "Vipassīādayo pana sabbepi bodhisattā mettāpubbabhāgena somanassasahagatañāṇasampayuttaasaṅkhārikacittena",
  "atk-s0102a:29_1": "mātukucchismiṃ paṭisandhiṃ gaṇhiṃsu. Tena cittena gahitāya paṭisandhiyā asaṅkhyeyyaṃ",
  "atk-s0102a:29_2": "āyu, iti sabbe buddhā asaṅkhyeyyāyukā. Te kasmā asaṅkhyeyyaṃ na aṭṭhaṃsu? Utubhojanavipattiyā.",
  "atk-s0102a:29_3": "Utubhojanavasena hi āyu hāyatipi vaḍḍhatipi.",
  "atk-s0102a:30_0": "Tattha yadā rājāno adhammikā honti, tadā uparājāno, senāpati, seṭṭhi, sakalanagaraṃ,",
  "atk-s0102a:30_1": "sakalaraṭṭhaṃ adhammikameva hoti; atha tesaṃ ārakkhadevatā, tāsaṃ devatānaṃ mittā",
  "atk-s0102a:30_2": "bhūmaṭṭhadevatā, tāsaṃ devatānaṃ mittā ākāsaṭṭhakadevatā, ākāsaṭṭhakadevatānaṃ mittā",
  "atk-s0102a:30_3": "uṇhavalāhakā devatā, tāsaṃ mittā abbhavalāhakā devatā, tāsaṃ mittā sītavalāhakā devatā,",
  "atk-s0102a:30_4": "tāsaṃ mittā vassavalāhakā devatā, tāsaṃ mittā cātumahārājikā devatā, tāsaṃ mittā",
  "atk-s0102a:30_5": "tāvatiṃsā devatā, tāsaṃ mittā yāmā devatāti evamādi. Evaṃ yāva bhavaggā ṭhapetvā",
  "atk-s0102a:30_6": "ariyasāvake sabbā devabrahmaparisāpi adhammikāva honti. Tāsaṃ adhammikatāya visamaṃ",
  "atk-s0102a:30_7": "candimasūriyā pariharanti, vāto yathāmaggena na vāyati, ayathāmaggena vāyanto ākāsaṭṭhakavimānāni",
  "atk-s0102a:30_8": "khobheti, vimānesu khobhitesu devatānaṃ kīḷanatthāya cittāni na namanti, devatānaṃ",
  "atk-s0102a:30_9": "kīḷanatthāya cittesu anamantesu sītuṇhabhedo utu yathākālena na sampajjati, tasmiṃ",
  "atk-s0102a:30_10": "asampajjante na sammā devo vassati, kadāci vassati, kadāci na vassati; katthaci vassati,",
  "atk-s0102a:30_11": "katthaci na vassati, vassantopi vappakāle aṅkurakāle nāḷakāle pupphakāle khīraggahaṇādikālesu",
  "atk-s0102a:30_12": "yathā yathā sassānaṃ upakāro na hoti, tathā tathā vassati ca vigacchati ca, tena",
  "atk-s0102a:30_13": "sassāni visamapākāni honti, vigatagandhavaṇṇarasādisampannāni. Ekabhājane pakkhittataṇḍulesupi",
  "atk-s0102a:30_14": "ekasmiṃ padese bhattaṃ uttaṇḍulaṃ hoti, ekasmiṃ atikilinnaṃ, ekasmiṃ samapākaṃ. Taṃ",
  "atk-s0102a:30_15": "paribhuttaṃ kucchiyampi tīhākārehi paccati. Tena sattā bahvābādhā ceva honti, appāyukā",
  "atk-s0102a:30_16": "ca. Evaṃ tāva utubhojanavasena āyu hāyati.",
  "atk-s0102a:31_0": "Yadā pana rājāno dhammikā honti, tadā uparājānopi dhammikā hontīti purimanayeneva",
  "atk-s0102a:31_1": "yāva brahmalokā sabbepi dhammikā honti. Tesaṃ dhammikattā samaṃ candimasūriyā pariharanti,",
  "atk-s0102a:31_2": "yathāmaggena vāto vāyati, yathāmaggena vāyanto ākāsaṭṭhakavimānāni na khobheti, tesaṃ",
  "atk-s0102a:31_3": "akhobhā devatānaṃ kīḷanatthāya cittāni namanti. Evaṃ kālena utu sampajjati, devo",
  "atk-s0102a:31_4": "sammā vassati, vappakālato paṭṭhāya sassānaṃ upakāraṃ karonto kāle vassati, kāle",
  "atk-s0102a:31_5": "vigacchati, tena sassāni samapākāni sugandhāni suvaṇṇāni surasāni ojavantāni honti,",
  "atk-s0102a:31_6": "tehi sampāditaṃ bhojanaṃ paribhuttampi sammā paripākaṃ gacchati, tena sattā arogā",
  "atk-s0102a:31_7": "dīghāyukā honti. Evaṃ utubhojanavasena āyu vaḍḍhati.",
  "atk-s0102a:32_0": "Tattha vipassī bhagavā asītivassasahassāyukakāle nibbatto, sikhī sattativassasahassāyukakāleti",
  "atk-s0102a:32_1": "idaṃ anupubbena parihīnasadisaṃ kataṃ, na pana evaṃ parihīnaṃ, vaḍḍhitvā vaḍḍhitvā",
  "atk-s0102a:32_2": "parihīnanti veditabbaṃ. Kathaṃ? Imasmiṃ tāva kappe kakusandho bhagavā cattālīsavassasahassāyukakāle",
  "atk-s0102a:32_3": "nibbatto, āyuppamāṇaṃ pañca koṭṭhāse katvā cattāri ṭhatvā pañcame vijjamāneyeva parinibbuto.",
  "atk-s0102a:32_4": "Taṃ āyu parihāyamānaṃ dasavassakālaṃ patvā puna vaḍḍhamānaṃ asaṅkhyeyyaṃ hutvā tato",
  "atk-s0102a:32_5": "parihāyamānaṃ tiṃsavassasahassakāle ṭhitaṃ; tadā koṇāgamano bhagavā nibbatto. Tasmimpi",
  "atk-s0102a:32_6": "tatheva parinibbute taṃ āyu dasavassakālaṃ patvā puna vaḍḍhamānaṃ asaṅkhyeyyaṃ hutvā",
  "atk-s0102a:32_7": "parihāyitvā vīsativassasahassakāle ṭhitaṃ; tadā kassapo bhagavā nibbatto. Tasmimpi",
  "atk-s0102a:32_8": "tatheva parinibbute taṃ āyu dasavassakālaṃ patvā puna vaḍḍhamānaṃ asaṅkhyeyyaṃ hutvā",
  "atk-s0102a:32_9": "parihāyitvā vassasatakālaṃ pattaṃ, atha amhākaṃ sammāsambuddho nibbatto. Evaṃ anupubbena",
  "atk-s0102a:32_10": "parihāyitvā parihāyitvā vaḍḍhitvā vaḍḍhitvā parihīnanti veditabbaṃ. Tattha yaṃ yaṃ",
  "atk-s0102a:32_11": "āyuparimāṇesu manussesu buddhā nibbattanti, tesampi taṃ tadeva āyuparimāṇaṃ hotīti veditabbaṃ.",
  "atk-s0102a:33": "Āyuparicchedavaṇṇanā niṭṭhitā.",
  "atk-s0102a:34": "Bodhiparicchedavaṇṇanā",
  "atk-s0102a:35_0": "8. Bodhiparicchede pana pāṭaliyā mūleti pāṭalirukkhassa heṭṭhā. Tassā pana pāṭaliyā",
  "atk-s0102a:35_1": "khandho taṃ divasaṃ paṇṇāsaratano hutvā abbhuggato, sākhā paṇṇāsaratanāti ubbedhena",
  "atk-s0102a:35_2": "ratanasataṃ ahosi. Taṃ divasañca sā pāṭali kaṇṇikābaddhehi viya pupphehi mūlato paṭṭhāya",
  "atk-s0102a:35_3": "ekasañchannā ahosi, dibbagandhaṃ vāyati. Na kevalañca tadā ayameva pupphitā, dasasahassacakkavāḷe",
  "atk-s0102a:35_4": "sabbapāṭaliyo pupphitā. Na kevalañca pāṭaliyo, dasasahassacakkavāḷe sabbarukkhānaṃ",
  "atk-s0102a:35_5": "khandhesu khandhapadumāni, sākhāsu sākhāpadumāni, latāsu latāpadumāni, ākāse ākāsapadumāni",
  "atk-s0102a:35_6": "pupphitāni, pathavitalaṃ bhinditvāpi mahāpadumāni uṭṭhitāni. Mahāsamuddopi pañcavaṇṇehi",
  "atk-s0102a:35_7": "padumehi nīluppalarattuppalehi ca sañchanno ahosi. Sakaladasasahassacakkavāḷaṃ dhajamālākulaṃ",
  "atk-s0102a:35_8": "tattha tattha nibaddhapupphadāmavissaṭṭhamālāguḷavippakiṇṇaṃ nānāvaṇṇakusumasamujjalaṃ",
  "atk-s0102a:35_9": "nandanavanacittalatāvanamissakavanaphārusakavanasadisaṃ ahosi. Puratthimacakkavāḷamukhavaṭṭiyaṃ",
  "atk-s0102a:35_10": "ussitaddhajā pacchimacakkavāḷamukhavaṭṭiṃ abhihananti. Pacchimadakkhiṇauttaracakkavāḷamukhavaṭṭiyaṃ",
  "atk-s0102a:35_11": "ussitaddhajā dakkhiṇacakkavāḷamukhavaṭṭiṃ abhihananti. Evaṃ aññamaññasirīsampattāni",
  "atk-s0102a:35_12": "cakkavāḷāni ahesuṃ. Abhisambuddhoti sakalaṃ buddhaguṇavibhavasiriṃ paṭivijjhamāno",
  "atk-s0102a:35_13": "cattāri saccāni abhisambuddho.",
  "atk-s0102a:36_0": "“Sikhī, bhikkhave, bhagavā arahaṃ sammāsambuddho puṇḍarīkassa mūle abhisambuddho”tiādīsupi",
  "atk-s0102a:36_1": "imināva nayena padavaṇṇanā veditabbā. Ettha pana puṇḍarīkoti setambarukkho. Tassāpi",
  "atk-s0102a:36_2": "tadeva parimāṇaṃ. Taṃ divasañca sopi dibbagandhehi pupphehi susañchanno ahosi. Na",
  "atk-s0102a:36_3": "kevalañca pupphehi, phalehipi sañchanno ahosi. Tassa ekato taruṇāni phalāni, ekato",
  "atk-s0102a:36_4": "majjhimāni phalāni, ekato nātipakkāni phalāni, ekato supakkāni pakkhittadibbojāni",
  "atk-s0102a:36_5": "viya surasāni olambanti. Yathā so, evaṃ sakaladasasahassacakkavāḷesu pupphūpagarukkhā",
  "atk-s0102a:36_6": "pupphehi, phalūpagarukkhā phalehi paṭimaṇḍitā ahesuṃ.",
  "atk-s0102a:37_0": "Sāloti sālarukkho. Tassāpi tadeva parimāṇaṃ, tatheva pupphasirīvibhavo veditabbo.",
  "atk-s0102a:37_1": "Sirīsarukkhepi eseva nayo. Udumbararukkhe pupphāni nāhesuṃ, phalavibhūti panettha",
  "atk-s0102a:37_2": "ambe vuttanayāva, tathā nigrodhe, tathā assatthe. Iti sabbabuddhānaṃ ekova pallaṅko,",
  "atk-s0102a:37_3": "rukkhā pana aññepi honti. Tesu yassa yassa rukkhassa mūle catumaggañāṇasaṅkhātabodhiṃ",
  "atk-s0102a:37_4": "buddhā paṭivijjhanti, so so bodhīti vuccati. Ayaṃ bodhiparicchedo nāma.",
  "atk-s0102a:38": "Sāvakayugaparicchedavaṇṇanā",
  "atk-s0102a:39_0": "9. Sāvakayugaparicchede pana khaṇḍatissanti khaṇḍo ca tisso ca. Tesu khaṇḍo ekapitiko",
  "atk-s0102a:39_1": "kaniṭṭhabhātā, tisso purohitaputto. Khaṇḍo paññāpāramiyā matthakaṃ patto, tisso samādhipāramiyā",
  "atk-s0102a:39_2": "matthakaṃ patto. Agganti ṭhapetvā vipassiṃ bhagavantaṃ avasesehi saddhiṃ asadisaguṇatāya",
  "atk-s0102a:39_3": "uttamaṃ. Bhaddayuganti aggattāyeva bhaddayugaṃ. Abhibhūsambhavanti abhibhū ca sambhavo",
  "atk-s0102a:39_4": "ca. Tesu abhibhū paññāpāramiyā matthakaṃ patto. Sikhinā bhagavatā saddhiṃ aruṇavatito",
  "atk-s0102a:39_5": "brahmalokaṃ gantvā brahmaparisāya vividhāni pāṭihāriyāni dassento dhammaṃ desetvā",
  "atk-s0102a:39_6": "dasasahassilokadhātuṃ andhakārena pharitvā – “kiṃ ida”nti sañjātasaṃvegānaṃ obhāsaṃ",
  "atk-s0102a:39_7": "pharitvā – “sabbe me rūpañca passantu, saddañca suṇantū”ti adhiṭṭhahitvā – “ārambhathā”ti",
  "atk-s0102a:39_8": "gāthādvayaṃ bhaṇanto saddaṃ sāvesi. Sambhavo samādhipāramiyā matthakaṃ patto ahosi.",
  "atk-s0102a:40_0": "Soṇuttaranti soṇo ca uttaro ca. Tesupi soṇo paññāpāramiṃ patto, uttaro samādhipāramiṃ",
  "atk-s0102a:40_1": "patto ahosi. Vidhurasañjīvanti vidhuro ca sañjīvo ca. Tesu vidhuro paññāpāramiṃ patto",
  "atk-s0102a:40_2": "ahosi, sañjīvo samādhipāramiṃ patto. Samāpajjanabahulo rattiṭṭhānadivāṭṭhānakuṭileṇamaṇḍapādīsu",
  "atk-s0102a:40_3": "samāpattibalena jhāyanto ekadivasaṃ araññe nirodhaṃ samāpajji, atha naṃ vanakammikādayo",
  "atk-s0102a:40_4": "“mato”ti sallakkhetvā jhāpesuṃ. So yathāparicchedena samāpattito uṭṭhāya cīvarāni",
  "atk-s0102a:40_5": "papphoṭetvā gāmaṃ piṇḍāya pāvisi. Tadupādāyeva ca naṃ “sañjīvo”ti sañjāniṃsu. Bhiyyosuttaranti",
  "atk-s0102a:40_6": "bhiyyoso ca uttaro ca. Tesu bhiyyoso paññāya uttaro, uttaro samādhinā aggo ahosi.",
  "atk-s0102a:40_7": "Tissabhāradvājanti tisso ca bhāradvājo ca. Tesu tisso paññāpāramiṃ patto, bhāradvājo",
  "atk-s0102a:40_8": "samādhipāramiṃ patto ahosi. Sāriputtamoggallānanti sāriputto ca moggallāno ca. Tesu",
  "atk-s0102a:40_9": "sāriputto paññāvisaye, moggallāno samādhivisaye aggo ahosi. Ayaṃ sāvakayugaparicchedo nāma.",
  "atk-s0102a:41": "Sāvakasannipātaparicchedavaṇṇanā",
  "atk-s0102a:42_0": "10. Sāvakasannipātaparicchede vipassissa bhagavato paṭhamasannipāto caturaṅgiko ahosi,",
  "atk-s0102a:42_1": "sabbe ehibhikkhū, sabbe iddhiyā nibbattapattacīvarā, sabbe anāmantitāva āgatā, iti",
  "atk-s0102a:42_2": "te ca kho pannarase uposathadivase. Atha satthā bījaniṃ gahetvā nisinno uposathaṃ",
  "atk-s0102a:42_3": "osāresi. Dutiyatatiyesupi eseva nayo. Tathā sesabuddhānaṃ sabbasannipātesu. Yasmā",
  "atk-s0102a:42_4": "pana amhākaṃ bhagavato paṭhamabodhiyāva sannipāto ahosi, idañca suttaṃ aparabhāge",
  "atk-s0102a:42_5": "vuttaṃ, tasmā “mayhaṃ, bhikkhave, etarahi eko sāvakānaṃ sannipāto”ti aniṭṭhapetvā “ahosī”ti vuttaṃ.",
  "atk-s0102a:43_0": "Tattha aḍḍhateḷasāni bhikkhusatānīti purāṇajaṭilānaṃ sahassaṃ, dvinnaṃ aggasāvakānaṃ",
  "atk-s0102a:43_1": "parivārāni aḍḍhateyyasatānīti aḍḍhateḷasāni bhikkhusatāni. Tattha dvinnaṃ aggasāvakānaṃ",
  "atk-s0102a:43_2": "abhinīhārato paṭṭhāya vatthuṃ kathetvā pabbajjā dīpetabbā. Pabbajitānaṃ pana tesaṃ",
  "atk-s0102a:43_3": "mahāmoggallāno sattame divase arahattaṃ patto. Dhammasenāpati pannarasame divase",
  "atk-s0102a:43_4": "gijjhakūṭapabbatamajjhe sūkarakhataleṇapabbhāre bhāgineyyassa dīghanakhaparibbājakassa",
  "atk-s0102a:43_5": "sajjite dhammayāge vedanāpariggahasuttante desiyamāne desanaṃ anubujjhamānaṃ ñāṇaṃ",
  "atk-s0102a:43_6": "pesetvā sāvakapāramiñāṇaṃ patto. Bhagavā therassa arahattappattiṃ ñatvā vehāsaṃ abbhuggantvā",
  "atk-s0102a:43_7": "veḷuvaneyeva paccuṭṭhāsi. Thero – “kuhiṃ nu kho bhagavā gato”ti āvajjanto veḷuvane",
  "atk-s0102a:43_8": "patiṭṭhitabhāvaṃ ñatvā sayampi vehāsaṃ abbhuggantvā veḷuvaneyeva paccuṭṭhāsi. Atha",
  "atk-s0102a:43_9": "bhagavā pātimokkhaṃ osāresi. Taṃ sannipātaṃ sandhāya bhagavā – “aḍḍhateḷasāni bhikkhusatānī”ti",
  "atk-s0102a:43_10": "āha. Ayaṃ sāvakasannipātaparicchedo nāma.",
  "atk-s0102a:44": "Upaṭṭhākaparicchedavaṇṇanā",
  "atk-s0102a:45_0": "11. Upaṭṭhākaparicchede pana ānandoti nibaddhupaṭṭhākabhāvaṃ sandhāya vuttaṃ. Bhagavato",
  "atk-s0102a:45_1": "hi paṭhamabodhiyaṃ anibaddhā upaṭṭhākā ahesuṃ. Ekadā nāgasamālo pattacīvaraṃ gahetvā",
  "atk-s0102a:45_2": "vicari, ekadā nāgito, ekadā upavāno, ekadā sunakkhatto, ekadā cundo samaṇuddeso,",
  "atk-s0102a:45_3": "ekadā sāgato, ekadā meghiyo. Tattha ekadā bhagavā nāgasamālattherena saddhiṃ addhānamaggapaṭipanno",
  "atk-s0102a:45_4": "dvedhāpathaṃ patto. Thero maggā okkamma – “bhagavā, ahaṃ iminā maggena gacchāmī”ti",
  "atk-s0102a:45_5": "āha. Atha naṃ bhagavā – “ehi bhikkhu, iminā maggena gacchāmā”ti āha. So – “handa,",
  "atk-s0102a:45_6": "bhagavā, tumhākaṃ pattacīvaraṃ gaṇhatha, ahaṃ iminā maggena gacchāmī”ti vatvā pattacīvaraṃ",
  "atk-s0102a:45_7": "chamāyaṃ ṭhapetuṃ āraddho. Atha naṃ bhagavā – “āhara, bhikkhū”ti vatvā pattacīvaraṃ",
  "atk-s0102a:45_8": "gahetvā gato. Tassapi bhikkhuno itarena maggena gacchato corā pattacīvarañceva hariṃsu,",
  "atk-s0102a:45_9": "sīsañca bhindiṃsu. So – “bhagavā idāni me paṭisaraṇaṃ, na añño”ti cintetvā lohitena",
  "atk-s0102a:45_10": "gaḷitena bhagavato santikaṃ agamāsi. “Kimidaṃ bhikkhū”ti ca vutte taṃ pavattiṃ ārocesi.",
  "atk-s0102a:45_11": "Atha naṃ bhagavā – “mā cintayi, bhikkhu, etaṃyeva te kāraṇaṃ sallakkhetvā nivārayimhā”ti",
  "atk-s0102a:45_12": "vatvā naṃ samassāsesi.",
  "atk-s0102a:46_0": "Ekadā pana bhagavā meghiyattherena saddhiṃ pācīnavaṃsamigadāye jantugāmaṃ agamāsi.",
  "atk-s0102a:46_1": "Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā – “bhagavā,",
  "atk-s0102a:46_2": "tumhākaṃ pattacīvaraṃ gaṇhatha, ahaṃ tasmiṃ ambavane samaṇadhammaṃ karomī”ti vatvā",
  "atk-s0102a:46_3": "bhagavatā tikkhattuṃ nivāriyamānopi gantvā akusalavitakkehi upadduto anvāsatto. Paccāgantvā",
  "atk-s0102a:46_4": "taṃ pavattiṃ ārocesi. Tampi bhagavā – “idameva te kāraṇaṃ sallakkhetvā nivārayimhā”ti",
  "atk-s0102a:46_5": "vatvā anupubbena sāvatthiṃ agamāsi. Tattha gandhakuṭipariveṇe paññattavarabuddhāsane",
  "atk-s0102a:46_6": "nisinno bhikkhusaṅghaparivuto bhikkhū āmantesi – “bhikkhave, idānimhi mahallako,",
  "atk-s0102a:46_7": "‘ekacce bhikkhū iminā maggena gacchāmā’ti vutte aññena gacchanti, ekacce mayhaṃ pattacīvaraṃ",
  "atk-s0102a:46_8": "nikkhipanti, mayhaṃ nibaddhupaṭṭhākaṃ ekaṃ bhikkhuṃ jānāthā”ti. Bhikkhūnaṃ dhammasaṃvego",
  "atk-s0102a:46_9": "udapādi. Athāyasmā sāriputto uṭṭhāyāsanā bhagavantaṃ vanditvā – “ahaṃ, bhante, tumheyeva",
  "atk-s0102a:46_10": "patthayamāno satasahassakappādhikaṃ asaṅkhyeyyaṃ pāramiyo pūrayiṃ, nanu mādiso mahāpañño",
  "atk-s0102a:46_11": "upaṭṭhāko nāma vaṭṭati, ahaṃ upaṭṭhahissāmī”ti āha. Taṃ bhagavā – “alaṃ sāriputta,",
  "atk-s0102a:46_12": "yassaṃ disāyaṃ tvaṃ viharasi, asuññāyeva me sā disā, tava ovādo buddhānaṃ ovādasadiso,",
  "atk-s0102a:46_13": "na me tayā upaṭṭhākakiccaṃ atthī”ti paṭikkhipi. Etenevupāyena mahāmoggallānaṃ ādiṃ",
  "atk-s0102a:46_14": "katvā asītimahāsāvakā uṭṭhahiṃsu. Te sabbepi bhagavā paṭikkhipi.",
  "atk-s0102a:47_0": "Ānandatthero pana tuṇhīyeva nisīdi. Atha naṃ bhikkhū evamāhaṃsu – “āvuso, ānanda,",
  "atk-s0102a:47_1": "bhikkhusaṅgho upaṭṭhākaṭṭhānaṃ yācati, tvampi yācāhī”ti. So āha – “yācitvā laddhupaṭṭhānaṃ",
  "atk-s0102a:47_2": "nāma āvuso kīdisaṃ hoti, kiṃ maṃ satthā na passati, sace rocissati, ānando maṃ upaṭṭhātūti",
  "atk-s0102a:47_3": "vakkhatī”ti. Atha bhagavā – “na, bhikkhave, ānando aññena ussāhetabbo, sayameva jānitvā",
  "atk-s0102a:47_4": "maṃ upaṭṭhahissatī”ti āha. Tato bhikkhū – “uṭṭhehi, āvuso ānanda, uṭṭhehi āvuso ānanda,",
  "atk-s0102a:47_5": "dasabalaṃ upaṭṭhākaṭṭhānaṃ yācāhī”ti āhaṃsu. Thero uṭṭhahitvā cattāro paṭikkhepe,",
  "atk-s0102a:47_6": "catasso ca āyācanāti aṭṭha vare yāci.",
  "atk-s0102a:48_0": "Cattāro paṭikkhepā nāma – “sace me, bhante, bhagavā attanā laddhaṃ paṇītaṃ cīvaraṃ",
  "atk-s0102a:48_1": "na dassati, piṇḍapātaṃ na dassati, ekagandhakuṭiyaṃ vasituṃ na dassati, nimantanaṃ",
  "atk-s0102a:48_2": "gahetvā na gamissati, evāhaṃ bhagavantaṃ upaṭṭhahissāmī”ti vatvā – “kiṃ panettha,",
  "atk-s0102a:48_3": "ānanda, ādīnavaṃ passasī”ti vutte – “sacāhaṃ, bhante, imāni vatthūni labhissāmi,",
  "atk-s0102a:48_4": "bhavissanti vattāro – ‘ānando dasabalena laddhaṃ paṇītaṃ cīvaraṃ paribhuñjati, piṇḍapātaṃ",
  "atk-s0102a:48_5": "paribhuñjati, ekagandhakuṭiyaṃ vasati, ekato nimantanaṃ gacchati, etaṃ lābhaṃ labhanto",
  "atk-s0102a:48_6": "tathāgataṃ upaṭṭhāti, ko evaṃ upaṭṭhahato bhāro’ti” ime cattāro paṭikkhepe yāci.",
  "atk-s0102a:49_0": "Catasso āyācanā nāma – “sace, bhante, bhagavā mayā gahitanimantanaṃ gamissati, sacāhaṃ",
  "atk-s0102a:49_1": "tiroraṭṭhā tirojanapadā bhagavantaṃ daṭṭhuṃ āgataṃ parisaṃ āgatakkhaṇe eva bhagavantaṃ",
  "atk-s0102a:49_2": "dassetuṃ lacchāmi, yadā me kaṅkhā uppajjati, tasmiṃyeva khaṇe bhagavantaṃ upasaṅkamituṃ",
  "atk-s0102a:49_3": "lacchāmi, yaṃ bhagavā mayhaṃ parammukhā dhammaṃ deseti, taṃ āgantvā mayhaṃ kathessati,",
  "atk-s0102a:49_4": "evāhaṃ bhagavantaṃ upaṭṭhahissāmī”ti vatvā – “kaṃ panettha, ānanda, ānisaṃsaṃ passasī”ti",
  "atk-s0102a:49_5": "vutte – “idha, bhante, saddhā kulaputtā bhagavato okāsaṃ alabhantā maṃ evaṃ vadanti",
  "atk-s0102a:49_6": "– ‘sve, bhante ānanda, bhagavatā saddhiṃ amhākaṃ ghare bhikkhaṃ gaṇheyyāthā’ti, sace",
  "atk-s0102a:49_7": "bhante bhagavā tattha na gamissati, icchitakkhaṇeyeva parisaṃ dassetuṃ, kaṅkhañca",
  "atk-s0102a:49_8": "vinodetuṃ okāsaṃ na lacchāmi, bhavissanti vattāro – ‘kiṃ ānando dasabalaṃ upaṭṭhāti,",
  "atk-s0102a:49_9": "ettakampissa anuggahaṃ bhagavā na karotī’ti. Bhagavato ca parammukhā maṃ pucchissanti",
  "atk-s0102a:49_10": "– ‘ayaṃ, āvuso ānanda, gāthā, idaṃ suttaṃ, idaṃ jātakaṃ, kattha desita’nti. Sacāhaṃ",
  "atk-s0102a:49_11": "taṃ na sampādayissāmi, bhavissanti vattāro – ‘ettakampi, āvuso, na jānāsi, kasmā",
  "atk-s0102a:49_12": "tvaṃ chāyā viya bhagavantaṃ avijahanto dīgharattaṃ vicarasī’ti. Tenāhaṃ parammukhā",
  "atk-s0102a:49_13": "desitassapi dhammassa puna kathanaṃ icchāmī”ti imā catasso āyācanā yāci. Bhagavāpissa adāsi.",
  "atk-s0102a:50_0": "Evaṃ ime aṭṭha vare gahetvā nibaddhupaṭṭhāko ahosi. Tasseva ṭhānantarassatthāya kappasatasahassaṃ",
  "atk-s0102a:50_1": "pūritānaṃ pāramīnaṃ phalaṃ pāpuṇīti imassa nibaddhupaṭṭhākabhāvaṃ sandhāya – “mayhaṃ,",
  "atk-s0102a:50_2": "bhikkhave, etarahi ānando bhikkhu upaṭṭhāko aggupaṭṭhāko”ti āha. Ayaṃ upaṭṭhākaparicchedo nāma.",
  "atk-s0102a:51": "12. Pitiparicchedo uttānatthoyeva.",
  "atk-s0102a:52_0": "Vihāraṃ pāvisīti kasmā vihāraṃ pāvisi? Bhagavā kira ettakaṃ kathetvā cintesi – “na",
  "atk-s0102a:52_1": "tāva mayā sattannaṃ buddhānaṃ vaṃso nirantaraṃ matthakaṃ pāpetvā kathito, ajja mayi",
  "atk-s0102a:52_2": "pana vihāraṃ paviṭṭhe ime bhikkhū bhiyyoso mattāya pubbenivāsañāṇaṃ ārabbha vaṇṇaṃ",
  "atk-s0102a:52_3": "kathayissanti. Athāhaṃ āgantvā nirantaraṃ buddhavaṃsaṃ kathetvā matthakaṃ pāpetvā",
  "atk-s0102a:52_4": "dassāmī”ti bhikkhūnaṃ kathāvārassa okāsaṃ datvā uṭṭhāyāsanā vihāraṃ pāvisi.",
  "atk-s0102a:53_0": "Yañcetaṃ bhagavā tantiṃ kathesi, tattha kappaparicchedo, jātiparicchedo, gottaparicchedo,",
  "atk-s0102a:53_1": "āyuparicchedo, bodhiparicchedo, sāvakayugaparicchedo, sāvakasannipātaparicchedo,",
  "atk-s0102a:53_2": "upaṭṭhākaparicchedo, pitiparicchedoti navime vārā āgatā, sambahulavāro anāgato, ānetvā pana dīpetabbo.",
  "atk-s0102a:54": "Sambahulavārakathāvaṇṇanā",
  "atk-s0102a:55_0": "Sabbabodhisattānañhi ekasmiṃ kulavaṃsānurūpe putte jāte nikkhamitvā pabbajitabbanti",
  "atk-s0102a:55_1": "ayameva vaṃso, ayaṃ paveṇī. Kasmā? Sabbaññubodhisattānañhi mātukucchiṃ okkamanato",
  "atk-s0102a:55_2": "paṭṭhāya pubbe vuttappakārāni anekāni pāṭihāriyāni honti, tatra nesaṃ yadi neva jātanagaraṃ,",
  "atk-s0102a:55_3": "na pitā, na mātā, na bhariyā, na putto paññāyeyya, “imassa neva jātanagaraṃ, na pitā,",
  "atk-s0102a:55_4": "na bhariyā, na putto paññāyati, devo vā sakko vā māro vā brahmā vā esa maññe, devānañca",
  "atk-s0102a:55_5": "īdisaṃ pāṭihāriyaṃ anacchariya”nti maññamāno jano neva sotabbaṃ, na saddhātabbaṃ",
  "atk-s0102a:55_6": "maññeyya. Tato abhisamayo na bhaveyya, abhisamaye asati niratthakova buddhuppādo,",
  "atk-s0102a:55_7": "aniyyānikaṃ sāsanaṃ hoti. Tasmā sabbabodhisattānaṃ – “ekasmiṃ kulavaṃsānurūpe putte",
  "atk-s0102a:55_8": "jāte nikkhamitvā pabbajitabba”nti ayameva vaṃso ayaṃ paveṇī. Tasmā puttādīnaṃ vasena",
  "atk-s0102a:55_9": "sambahulavāro ānetvā dīpetabbo.",
  "atk-s0102a:56": "Sambahulaparicchedavaṇṇanā",
  "atk-s0102a:57": "Tattha –",
  "atk-s0102a:58": "Samavattakkhandho atulo, suppabuddho ca uttaro;",
  "atk-s0102a:59": "Satthavāho vijitaseno, rāhulo bhavati sattamoti.",
  "atk-s0102a:60": "Ete tāva sattannampi bodhisattānaṃ anukkameneva satta puttā veditabbā.",
  "atk-s0102a:61_0": "Tattha rāhulabhadde tāva jāte paṇṇaṃ āharitvā mahāpurisassa hatthe ṭhapayiṃsu. Athassa",
  "atk-s0102a:61_1": "tāvadeva sakalasarīraṃ khobhetvā puttasineho aṭṭhāsi. So cintesi – “ekasmiṃ tāva",
  "atk-s0102a:61_2": "jāte evarūpo puttasineho, parosahassaṃ kira me puttā bhavissanti, tesu ekekasmiṃ",
  "atk-s0102a:61_3": "jāte idaṃ sinehabandhanaṃ evaṃ vaḍḍhantaṃ dubbhejjaṃ bhavissati, rāhu jāto, bandhanaṃ",
  "atk-s0102a:61_4": "jāta”nti āha. Taṃ divasameva ca rajjaṃ pahāya nikkhanto. Esa nayo sabbesaṃ puttuppattiyanti.",
  "atk-s0102a:61_5": "Ayaṃ puttaparicchedo.",
  "atk-s0102a:62": "Sutanā sabbakāmā ca, sucittā atha rocinī;",
  "atk-s0102a:63": "Rucaggatī sunandā ca, bimbā bhavati sattamāti.",
  "atk-s0102a:64": "Etā tesaṃ sattannampi puttānaṃ mātaro ahesuṃ. Bimbādevī pana rāhulakumāre jāte rāhulamātāti paññāyittha. Ayaṃ bhariyaparicchedo.",
  "atk-s0102a:65_0": "Vipassī kakusandhoti ime pana dve bodhisattā payuttaājaññarathamāruyha mahābhinikkhamanaṃ",
  "atk-s0102a:65_1": "nikkhamiṃsu. Sikhī koṇāgamanoti ime dve hatthikkhandhavaragatā hutvā nikkhamiṃsu.",
  "atk-s0102a:65_2": "Vessabhū suvaṇṇasivikāya nisīditvā nikkhami. Kassapo uparipāsāde mahātale nisinnova",
  "atk-s0102a:65_3": "ānāpānacatutthajjhānaṃ nibbattetvā jhānā uṭṭhāya taṃ jhānaṃ pādakaṃ katvā – “pāsādo",
  "atk-s0102a:65_4": "uggantvā bodhimaṇḍe otaratū”ti adhiṭṭhāsi. Pāsādo ākāsena gantvā bodhimaṇḍe otari.",
  "atk-s0102a:65_5": "Mahāpurisopi tato otaritvā bhūmiyaṃ ṭhatvā – “pāsādo yathāṭhāneyeva patiṭṭhātū”ti",
  "atk-s0102a:65_6": "cintesi. So yathāṭhāne patiṭṭhāsi. Mahāpurisopi satta divasāni padhānamanuyuñjitvā",
  "atk-s0102a:65_7": "bodhipallaṅke nisīditvā sabbaññutaṃ paṭivijjhi. Amhākaṃ pana bodhisatto kaṇṭakaṃ",
  "atk-s0102a:65_8": "assavaramāruyha nikkhantoti. Ayaṃ yānaparicchedo.",
  "atk-s0102a:66_0": "Vipassissa pana bhagavato yojanappamāṇe padese vihāro patiṭṭhāsi, sikhissa tigāvute,",
  "atk-s0102a:66_1": "vessabhussa aḍḍhayojane, kakusandhassa gāvute, koṇāgamanassa aḍḍhagāvute, kassapassa",
  "atk-s0102a:66_2": "vīsatiusabhe. Amhākaṃ bhagavato pakatimānena soḷasakarīse, rājamānena aṭṭhakarīse",
  "atk-s0102a:66_3": "padese vihāro patiṭṭhitoti. Ayaṃ vihāraparicchedo.",
  "atk-s0102a:67_0": "Vipassissa pana bhagavato ekaratanāyāmā vidatthivitthārā aṭṭhaṅgulubbedhā suvaṇṇiṭṭhakā",
  "atk-s0102a:67_1": "kāretvā cūḷaṃsena chādetvā vihāraṭṭhānaṃ kiṇiṃsu. Sikhissa suvaṇṇayaṭṭhiphālehi chādetvā",
  "atk-s0102a:67_2": "kiṇiṃsu. Vessabhussa suvaṇṇahatthipādāni kāretvā tesaṃ cūḷaṃsena chādetvā kiṇiṃsu.",
  "atk-s0102a:67_3": "Kakusandhassa vuttanayeneva suvaṇṇiṭṭhakāhi chādetvā kiṇiṃsu. Koṇāgamanassa vuttanayeneva",
  "atk-s0102a:67_4": "suvaṇṇakacchapehi chādetvā kiṇiṃsu. Kassapassa suvaṇṇakaṭṭīhiyeva chādetvā kiṇiṃsu.",
  "atk-s0102a:67_5": "Amhākaṃ bhagavato salakkhaṇānaṃ kahāpaṇānaṃ cūḷaṃsena chādetvā kiṇiṃsu. Ayaṃ vihārabhūmiggahaṇadhanaparicchedo.",
  "atk-s0102a:68_0": "Tattha vipassissa bhagavato tathā bhūmiṃ kiṇitvā vihāraṃ katvā dinnupaṭṭhāko punabbasumitto",
  "atk-s0102a:68_1": "nāma ahosi, sikhissa sirivaḍḍhano nāma, vessabhussa sotthiyo nāma, kakusandhassa",
  "atk-s0102a:68_2": "accuto nāma, koṇāgamanassa uggo nāma, kassapassa sumano nāma, amhākaṃ bhagavato sudatto",
  "atk-s0102a:68_3": "nāma. Sabbe cete gahapatimahāsālā seṭṭhino ahesunti. Ayaṃ upaṭṭhākaparicchedo nāma.",
  "atk-s0102a:69_0": "Aparāni cattāri avijahitaṭṭhānāni nāma honti. Sabbabuddhānañhi bodhipallaṅko avijahito,",
  "atk-s0102a:69_1": "ekasmiṃyeva ṭhāne hoti. Dhammacakkappavattanaṃ isipatane migadāye avijahitameva hoti.",
  "atk-s0102a:69_2": "Devorohanakāle saṅkassanagaradvāre paṭhamapadagaṇṭhikā avijahitāva hoti. Jetavane",
  "atk-s0102a:69_3": "gandhakuṭiyā cattāri mañcapādaṭṭhānāni avijahitāneva honti. Vihāro pana khuddakopi",
  "atk-s0102a:69_4": "mahantopi hoti, vihāropi na vijahitoyeva, nagaraṃ pana vijahati. Yadā nagaraṃ pācīnato",
  "atk-s0102a:69_5": "hoti, tadā vihāro pacchimato; yadā nagaraṃ dakkhiṇato, tadā vihāro uttarato. Yadā",
  "atk-s0102a:69_6": "nagaraṃ pacchimato, tadā vihāro pācīnato; yadā nagaraṃ uttarato, tadā vihāro dakkhiṇato.",
  "atk-s0102a:69_7": "Idāni pana nagaraṃ uttarato, vihāro dakkhiṇato.",
  "atk-s0102a:70_0": "Sabbabuddhānañca āyuvemattaṃ, pamāṇavemattaṃ, kulavemattaṃ, padhānavemattaṃ, rasmivemattanti",
  "atk-s0102a:70_1": "pañca vemattāni honti. Āyuvemattaṃ nāma keci dīghāyukā honti, keci appāyukā. Tathā",
  "atk-s0102a:70_2": "hi dīpaṅkarassa vassasatasahassaṃ āyuppamāṇaṃ ahosi, amhākaṃ bhagavato vassasataṃ āyuppamāṇaṃ.",
  "atk-s0102a:71": "Pamāṇavemattaṃ nāma keci dīghā honti keci rassā. Tathā hi dīpaṅkaro asītihattho ahosi, sumano navutihattho, amhākaṃ bhagavā aṭṭhārasahattho.",
  "atk-s0102a:72_0": "Kulavemattaṃ nāma keci khattiyakule nibbattanti, keci brāhmaṇakule. Padhānavemattaṃ",
  "atk-s0102a:72_1": "nāma kesañci padhānaṃ ittarakālameva hoti, yathā kassapassa bhagavato. Kesañci addhaniyaṃ,",
  "atk-s0102a:72_2": "yathā amhākaṃ bhagavato.",
  "atk-s0102a:73_0": "Rasmivemattaṃ nāma maṅgalassa bhagavato sarīrarasmi dasasahassilokadhātuppamāṇā ahosi.",
  "atk-s0102a:73_1": "Amhākaṃ bhagavato samantā byāmamattā. Tatra rasmivemattaṃ ajjhāsayappaṭibaddhaṃ,",
  "atk-s0102a:73_2": "yo yattakaṃ icchati, tassa tattakaṃ sarīrappabhā pharati. Maṅgalassa pana niccampi",
  "atk-s0102a:73_3": "dasasahassilokadhātuṃ pharatūti ajjhāsayo ahosi. Paṭividdhaguṇesu pana kassaci vemattaṃ nāma natthi.",
  "atk-s0102a:74_0": "Aparaṃ amhākaṃyeva bhagavato sahajātaparicchedañca nakkhattaparicchedañca dīpesuṃ.",
  "atk-s0102a:74_1": "Sabbaññubodhisattena kira saddhiṃ rāhulamātā, ānandatthero, channo, kaṇṭako, nidhikumbho,",
  "atk-s0102a:74_2": "mahābodhi, kāḷudāyīti imāni satta sahajātāni. Mahāpuriso ca uttarāsāḷhanakkhatteneva",
  "atk-s0102a:74_3": "mātukucchiṃ okkami, mahābhinikkhamanaṃ nikkhami, dhammacakkaṃ pavattesi, yamakapāṭihāriyaṃ",
  "atk-s0102a:74_4": "akāsi. Visākhānakkhattena jāto ca abhisambuddho ca parinibbuto ca. Māghanakkhattenassa",
  "atk-s0102a:74_5": "sāvakasannipāto ca ahosi, āyusaṅkhārossajjanañca, assayujanakkhattena devorohananti",
  "atk-s0102a:74_6": "ettakaṃ āharitvā dīpetabbaṃ. Ayaṃ sambahulaparicchedo nāma.",
  "atk-s0102a:75_0": "13. Idāni atha kho tesaṃ bhikkhūnantiādīsu te bhikkhū – “āvuso, pubbenivāsassa nāma",
  "atk-s0102a:75_1": "ayaṃ gati, yadidaṃ cutito paṭṭhāya paṭisandhiārohanaṃ. Yaṃ pana idaṃ paṭisandhito",
  "atk-s0102a:75_2": "paṭṭhāya pacchāmukhaṃ ñāṇaṃ pesetvā cuti gantabbaṃ, idaṃ atigarukaṃ. Ākāse padaṃ",
  "atk-s0102a:75_3": "dassento viya bhagavā kathesī”ti ativimhayajātā hutvā – “acchariyaṃ, āvuso,”tiādīni",
  "atk-s0102a:75_4": "vatvā puna aparampi kāraṇaṃ dassento – “yatra hi nāma tathāgato”tiādimāhaṃsu. Tattha",
  "atk-s0102a:75_5": "yatra hi nāmāti acchariyatthe nipāto, yo nāma tathāgatoti attho. Chinnapapañceti",
  "atk-s0102a:75_6": "ettha papañcā nāma taṇhā māno diṭṭhīti ime tayo kilesā. Chinnavaṭumeti ettha vaṭumanti",
  "atk-s0102a:75_7": "kusalākusalakammavaṭṭaṃ vuccati. Pariyādinnavaṭṭeti tasseva vevacanaṃ, pariyādinnasabbakammavaṭṭeti",
  "atk-s0102a:75_8": "attho. Sabbadukkhavītivatteti sabbaṃ vipākavaṭṭasaṅkhātaṃ dukkhaṃ vītivatte. Anussarissatīti",
  "atk-s0102a:75_9": "idaṃ yatrāti nipātavasena anāgatavacanaṃ, attho panettha atītavasena veditabbo. Bhagavā",
  "atk-s0102a:75_10": "hi te buddhe anussari, na idāni anussarissati. Evaṃsīlāti maggasīlena phalasīlena",
  "atk-s0102a:75_11": "lokiyalokuttarasīlena evaṃsīlā. Evaṃdhammāti ettha samādhipakkhā dhammā adhippetā,",
  "atk-s0102a:75_12": "maggasamādhinā phalasamādhinā lokiyalokuttarasamādhinā, evaṃsamādhayoti attho. Evaṃpaññāti",
  "atk-s0102a:75_13": "maggapaññādivaseneva evaṃpaññā. Evaṃvihārīti ettha pana heṭṭhā samādhipakkhānaṃ dhammānaṃ",
  "atk-s0102a:75_14": "gahitattā vihāro gahitova puna kasmā gahitameva gaṇhātīti ce; na idaṃ gahitameva,",
  "atk-s0102a:75_15": "idañhi nirodhasamāpattidīpanatthaṃ vuttaṃ. Tasmā evaṃ nirodhasamāpattivihārī te bhagavanto",
  "atk-s0102a:75_16": "ahesunti evamettha attho daṭṭhabbo.",
  "atk-s0102a:76_0": "Evaṃvimuttāti ettha vikkhambhanavimutti, tadaṅgavimutti, samucchedavimutti, paṭippassaddhivimutti,",
  "atk-s0102a:76_1": "nissaraṇavimuttīti pañcavidhā vimutti. Tattha aṭṭha samāpattiyo sayaṃ vikkhambhitehi",
  "atk-s0102a:76_2": "nīvaraṇādīhi vimuttattā vikkhambhanavimuttīti saṅkhyaṃ gacchanti. Aniccānupassanādikā",
  "atk-s0102a:76_3": "sattānupassanā sayaṃ tassa tassa paccanīkaṅgavasena pariccattāhi niccasaññādīhi vimuttattā",
  "atk-s0102a:76_4": "tadaṅgavimuttīti saṅkhyaṃ gacchanti. Cattāro ariyamaggā sayaṃ samucchinnehi kilesehi",
  "atk-s0102a:76_5": "vimuttattā samucchedavimuttīti saṅkhyaṃ gacchanti. Cattāri sāmaññaphalāni maggānubhāvena",
  "atk-s0102a:76_6": "kilesānaṃ paṭippassaddhante uppannattā paṭippassaddhivimuttīti saṅkhyaṃ gacchanti.",
  "atk-s0102a:76_7": "Nibbānaṃ sabbakilesehi nissaṭattā apagatattā dūre ṭhitattā nissaraṇavimuttīti saṅkhyaṃ",
  "atk-s0102a:76_8": "gacchati. Iti imāsaṃ pañcannaṃ vimuttīnaṃ vasena – “evaṃ vimuttā”ti ettha attho daṭṭhabbo.",
  "atk-s0102a:77": "14. Paṭisallānā vuṭṭhitoti ekībhāvā vuṭṭhito.",
  "atk-s0102a:78_0": "16. “Ito so, bhikkhave”ti ko anusandhi? Idañhi suttaṃ – “tathāgatassevesā, bhikkhave,",
  "atk-s0102a:78_1": "dhammadhātu suppaṭividdhā”ti ca “devatāpi tathāgatassa etamatthaṃ ārocesu”nti ca",
  "atk-s0102a:78_2": "imehi dvīhi padehi ābaddhaṃ. Tattha devatārocanapadaṃ suttantapariyosāne devacārikakolāhalaṃ",
  "atk-s0102a:78_3": "dassento vicāressati. Dhammadhātupadānusandhivasena pana ayaṃ desanā āraddhā. Tattha",
  "atk-s0102a:78_4": "khattiyo jātiyātiādīni ekādasapadāni nidānakaṇḍe vuttanayeneva veditabbāni.",
  "atk-s0102a:79": "Bodhisattadhammatāvaṇṇanā",
  "atk-s0102a:80_0": "17. Atha kho, bhikkhave, vipassī bodhisattotiādīsu pana vipassīti tassa nāmaṃ, tañca",
  "atk-s0102a:80_1": "kho vividhe atthe passanakusalatāya laddhaṃ. Bodhisattoti paṇḍitasatto bujjhanakasatto.",
  "atk-s0102a:80_2": "Bodhisaṅkhātesu vā catūsu maggesu satto āsatto laggamānasoti bodhisatto. Sato sampajānoti",
  "atk-s0102a:80_3": "ettha satoti satiyeva. Sampajānoti ñāṇaṃ. Satiṃ sūpaṭṭhitaṃ katvā ñāṇena paricchinditvā",
  "atk-s0102a:80_4": "mātukucchiṃ okkamīti attho. Okkamīti iminā cassa okkantabhāvo pāḷiyaṃ dassito, na",
  "atk-s0102a:80_5": "okkamanakkamo. So pana yasmā aṭṭhakathaṃ ārūḷho, tasmā evaṃ veditabbo –",
  "atk-s0102a:81_0": "Sabbabodhisattā hi samatiṃsa pāramiyo pūretvā, pañca mahāpariccāge pariccajitvā,",
  "atk-s0102a:81_1": "ñātatthacariyalokatthacariyabuddhacariyānaṃ koṭiṃ patvā, vessantarasadise tatiye",
  "atk-s0102a:81_2": "attabhāve ṭhatvā, satta mahādānāni datvā, sattakkhattuṃ pathaviṃ kampetvā, kālaṅkatvā,",
  "atk-s0102a:81_3": "dutiyacittavāre tusitabhavane nibbattanti. Vipassī bodhisattopi tatheva katvā tusitapure",
  "atk-s0102a:81_4": "nibbattitvā saṭṭhisatasahassādhikā sattapaññāsa vassakoṭiyo tattha aṭṭhāsi. Aññadā",
  "atk-s0102a:81_5": "pana dīghāyukadevaloke nibbattā bodhisattā na yāvatāyukaṃ tiṭṭhanti. Kasmā? Tattha",
  "atk-s0102a:81_6": "pāramīnaṃ duppūraṇīyattā. Te adhimuttikālakiriyaṃ katvā manussapatheyeva nibbattanti.",
  "atk-s0102a:81_7": "Pāramīnaṃ pūrento pana yathā idāni ekena attabhāvena sabbaññutaṃ upanetuṃ sakkonti,",
  "atk-s0102a:81_8": "evaṃ sabbaso pūritattā tadā vipassī bodhisatto tattha yāvatāyukaṃ aṭṭhāsi.",
  "atk-s0102a:82_0": "Devatānaṃ pana – “manussānaṃ gaṇanāvasena idāni sattahi divasehi cuti bhavissatī”ti",
  "atk-s0102a:82_1": "pañca pubbanimittāni uppajjanti – mālā milāyanti, vatthāni kilissanti, kacchehi sedā",
  "atk-s0102a:82_2": "muccanti, kāye dubbaṇṇiyaṃ okkamati, devo devāsane na saṇṭhāti. Tattha mālāti paṭisandhiggahaṇadivase",
  "atk-s0102a:82_3": "piḷandhanamālā, tā kira saṭṭhisatasahassādhikā sattapaṇṇāsa vassakoṭiyo amilāyitvā",
  "atk-s0102a:82_4": "tadā milāyanti. Vatthesupi eseva nayo. Ettakaṃ pana kālaṃ devānaṃ neva sītaṃ na uṇhaṃ",
  "atk-s0102a:82_5": "hoti, tasmiṃ kāle sarīrā bindubinduvasena sedā muccanti. Ettakañca kālaṃ tesaṃ sarīre",
  "atk-s0102a:82_6": "khaṇḍiccapāliccādivasena vivaṇṇatā na paññāyati, devadhītā soḷasavassuddesikā viya",
  "atk-s0102a:82_7": "khāyanti, devaputtā vīsativassuddesikā viya khāyanti, maraṇakāle pana tesaṃ kilantarūpo",
  "atk-s0102a:82_8": "attabhāvo hoti. Ettakañca tesaṃ kālaṃ devaloke ukkaṇṭhitā nāma natthi, maraṇakāle",
  "atk-s0102a:82_9": "pana nissasanti vijambhanti, sake āsane nābhiramanti.",
  "atk-s0102a:83_0": "Imāni pana pubbanimittāni yathā loke mahāpuññānaṃ rājarājamahāmattādīnaṃyeva ukkāpātabhūmicālacandaggāhādīni",
  "atk-s0102a:83_1": "nimittāni paññāyanti, na sabbesaṃ; evaṃ mahesakkhadevatānaṃyeva paññāyanti, na sabbesaṃ.",
  "atk-s0102a:83_2": "Yathā ca manussesu pubbanimittāni nakkhattapāṭhakādayova jānanti, na sabbe; evaṃ",
  "atk-s0102a:83_3": "tānipi na sabbadevatā jānanti, paṇḍitā eva pana jānanti. Tattha ye mandena kusalakammena",
  "atk-s0102a:83_4": "nibbattā devaputtā, te tesu uppannesu – “idāni ko jānāti, ‘kuhiṃ nibbattessāmā’ti”",
  "atk-s0102a:83_5": "bhāyanti. Ye mahāpuññā, te “amhehi dinnaṃ dānaṃ, rakkhitaṃ sīlaṃ, bhāvitaṃ bhāvanaṃ",
  "atk-s0102a:83_6": "āgamma upari devalokesu sampattiṃ anubhavissāmā”ti na bhāyanti. Vipassī bodhisattopi",
  "atk-s0102a:83_7": "tāni pubbanimittāni disvā “idāni anantare attabhāve buddho bhavissāmī”ti na bhāyati.",
  "atk-s0102a:83_8": "Athassa tesu nimittesu pātubhūtesu dasasahassacakkavāḷadevatā sannipatitvā – “mārisa,",
  "atk-s0102a:83_9": "tumhehi dasa pāramiyo pūrentehi na sakkasampattiṃ, na mārasampattiṃ, na brahmasampattiṃ,",
  "atk-s0102a:83_10": "na cakkavattisampattiṃ patthentehi pūritā, lokanittharaṇatthāya pana buddhattaṃ patthayamānehi",
  "atk-s0102a:83_11": "pūritā. So vo, idāni kālo, mārisa, buddhattāya, samayo, mārisa, buddhattāyā”ti yācanti.",
  "atk-s0102a:84_0": "Atha mahāsatto tāsaṃ devatānaṃ paṭiññaṃ adatvāva kāladīpadesakulajanettiāyuparicchedavasena",
  "atk-s0102a:84_1": "pañcamahāvilokanaṃ nāma vilokesi. Tattha “kālo nu kho, na kālo”ti paṭhamaṃ kālaṃ",
  "atk-s0102a:84_2": "vilokesi. Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0102a:84_3": "Tadā hi sattānaṃ jātijarāmaraṇāni na paññāyanti, buddhānañca dhammadesanā nāma tilakkhaṇamuttā",
  "atk-s0102a:84_4": "natthi. Te tesaṃ – “aniccaṃ dukkhamanattā”ti kathentānaṃ – “kiṃ nāmetaṃ kathentī”ti",
  "atk-s0102a:84_5": "neva sotuṃ, na saddahituṃ maññanti, tato abhisamayo na hoti, tasmiṃ asati aniyyānikaṃ",
  "atk-s0102a:84_6": "sāsanaṃ hoti. Tasmā so akālo. Vassasatato ūnaāyukālopi kālo na hoti. Kasmā? Tadā",
  "atk-s0102a:84_7": "hi sattā ussannakilesā honti, ussannakilesānañca dinno ovādo ovādaṭṭhāne na tiṭṭhati,",
  "atk-s0102a:84_8": "udake daṇḍarāji viya khippaṃ vigacchati. Tasmā sopi akālova. Vassasatasahassato paṭṭhāya",
  "atk-s0102a:84_9": "heṭṭhā, vassasatato paṭṭhāya uddhaṃ āyukālo kālo nāma, tadā ca asītivassasahassāyukā",
  "atk-s0102a:84_10": "manussā. Atha mahāsatto – “nibbattitabbakālo”ti kālaṃ passi.",
  "atk-s0102a:85": "Tato dīpaṃ vilokento saparivāre cattāro dīpe oloketvā – “tīsu dīpesu buddhā na nibbattanti, jambudīpeyeva nibbattantī”ti dīpaṃ passi.",
  "atk-s0102a:86_0": "Tato – “jambudīpo nāma mahā, dasayojanasahassaparimāṇo, katarasmiṃ nu kho padese",
  "atk-s0102a:86_1": "buddhā nibbattantī”ti desaṃ vilokento majjhimadesaṃ passi. Majjhimadeso nāma – “puratthimāya",
  "atk-s0102a:86_2": "disāya gajaṅgalaṃ nāma nigamo”tiādinā nayena vinaye vuttova. So āyāmato tīṇi yojanasatāni,",
  "atk-s0102a:86_3": "vitthārato aḍḍhateyyāni, parikkhepato navayojanasatānīti. Etasmiñhi padese buddhā",
  "atk-s0102a:86_4": "paccekabuddhā aggasāvakā asīti mahāsāvakā cakkavattirājāno aññe ca mahesakkhā khattiyabrāhmaṇagahapatimahāsālā",
  "atk-s0102a:86_5": "uppajjanti. Idañcettha bandhumatī nāma nagaraṃ, tattha mayā nibbattitabbanti niṭṭhaṃ agamāsi.",
  "atk-s0102a:87": "Tato kulaṃ vilokento – “buddhā nāma lokasammate kule nibbattanti. Idāni ca khattiyakulaṃ lokasammataṃ, tattha nibbattissāmi, bandhumā nāma me rājā pitā bhavissatī”ti kulaṃ passi.",
  "atk-s0102a:88_0": "Tato mātaraṃ vilokento – “buddhamātā nāma lolā surādhuttā na hoti, kappasatasahassaṃ",
  "atk-s0102a:88_1": "pūritapāramī, jātito paṭṭhāya akhaṇḍapañcasīlā hoti, ayañca bandhumatī nāma devī",
  "atk-s0102a:88_2": "īdisā, ayaṃ me mātā bhavissati, “kittakaṃ panassā āyū”ti āvajjanto “dasannaṃ māsānaṃ",
  "atk-s0102a:88_3": "upari satta divasānī”ti passi.",
  "atk-s0102a:89_0": "Iti imaṃ pañcamahāvilokanaṃ viloketvā “kālo, me mārisā, buddhabhāvāyā”ti devatānaṃ",
  "atk-s0102a:89_1": "saṅgahaṃ karonto paṭiññaṃ datvā – “gacchatha, tumhe”ti tā devatā uyyojetvā tusitadevatāhi",
  "atk-s0102a:89_2": "parivuto tusitapure nandanavanaṃ pāvisi. Sabbadevalokesu hi nandanavanaṃ atthiyeva.",
  "atk-s0102a:89_3": "Tatra naṃ devatā ito cuto sugatiṃ gacchāti pubbekatakusalakammokāsaṃ sārayamānā vicaranti.",
  "atk-s0102a:89_4": "So evaṃ devatāhi kusalaṃ sārayamānāhi parivuto tattha vicarantoyeva cavi.",
  "atk-s0102a:90_0": "Evaṃ cuto ca ‘cavāmī’ti jānāti, cuticittaṃ na jānāti. Paṭisandhiṃ gahetvāpi jānāti,",
  "atk-s0102a:90_1": "paṭisandhicittameva na jānāti. “Imasmiṃ me ṭhāne paṭisandhiṃ gahitā”ti evaṃ pana",
  "atk-s0102a:90_2": "jānāti. Keci pana therā – “āvajjanapariyāyo nāma laddhuṃ vaṭṭati, dutiyatatiyacittavāre",
  "atk-s0102a:90_3": "eva jānissatī”ti vadanti. Tipiṭakamahāsīvatthero pana āha – “mahāsattānaṃ paṭisandhi",
  "atk-s0102a:90_4": "na aññesaṃ paṭisandhisadisā, koṭippattaṃ pana tesaṃ satisampajaññaṃ. Yasmā pana teneva",
  "atk-s0102a:90_5": "cittena taṃ cittaṃ ñātuṃ na sakkā, tasmā cuticittaṃ na jānāti. Cutikkhaṇepi ‘cavāmī’ti",
  "atk-s0102a:90_6": "jānāti. Paṭisandhicittaṃ na jānāti. ‘Asukasmiṃ me ṭhāne paṭisandhi gahitā’ti jānāti,",
  "atk-s0102a:90_7": "tasmiṃ kāle dasasahassilokadhātu kampatī”ti. Evaṃ sato sampajāno mātukucchiṃ okkamanto",
  "atk-s0102a:90_8": "pana ekūnavīsatiyā paṭisandhicittesu mettāpubbabhāgassa somanassasahagatañāṇasampayuttaasaṅkhārikakusalacittassa",
  "atk-s0102a:90_9": "sadisamahāvipākacittena paṭisandhi gaṇhi. Mahāsīvatthero pana upekkhāsahagatenāti",
  "atk-s0102a:90_10": "āha. Yathā ca amhākaṃ bhagavā, evaṃ sopi āsāḷhīpuṇṇamāyaṃ uttarāsāḷhanakkhatteneva",
  "atk-s0102a:90_11": "paṭisandhiṃ aggahesi.",
  "atk-s0102a:91_0": "Tadā kira pure puṇṇamāya sattamadivasato paṭṭhāya vigatasurāpānaṃ mālāgandhādivibhūtisampannaṃ",
  "atk-s0102a:91_1": "nakkhattakīḷaṃ anubhavamānā bodhisattamātā sattame divase pāto uṭṭhāya gandhodakena",
  "atk-s0102a:91_2": "nahāyitvā sabbālaṅkāravibhūsitā varabhojanaṃ bhuñjitvā uposathaṅgāni adhiṭṭhāya sirigabbhaṃ",
  "atk-s0102a:91_3": "pavisitvā sirisayane nipannā niddaṃ okkamamānā idaṃ supinaṃ addasa – “cattāro kira",
  "atk-s0102a:91_4": "naṃ mahārājāno sayaneneva saddhiṃ ukkhipitvā anotattadahaṃ netvā nahāpetvā dibbavatthaṃ",
  "atk-s0102a:91_5": "nivāsetvā dibbagandhehi vilimpetvā dibbapupphāni piḷandhitvā, tato avidūre rajatapabbato,",
  "atk-s0102a:91_6": "tassa anto kanakavimānaṃ atthi, tasmiṃ pācīnato sīsaṃ katvā nipajjāpesuṃ. Atha bodhisatto",
  "atk-s0102a:91_7": "setavaravāraṇo hutvā tato avidūre eko suvaṇṇapabbato, tattha caritvā tato oruyha",
  "atk-s0102a:91_8": "rajatapabbataṃ abhiruhitvā kanakavimānaṃ pavisitvā mātaraṃ padakkhiṇaṃ katvā dakkhiṇapassaṃ",
  "atk-s0102a:91_9": "phāletvā kucchiṃ paviṭṭhasadiso ahosi”.",
  "atk-s0102a:92_0": "Atha pabuddhā devī taṃ supinaṃ rañño ārocesi. Rājā vibhātāya rattiyā catusaṭṭhimatte",
  "atk-s0102a:92_1": "brāhmaṇapāmokkhe pakkosāpetvā haritūpalittāya lājādīhi katamaṅgalasakkārāya bhūmiyā",
  "atk-s0102a:92_2": "mahārahāni āsanāni paññapetvā tattha nisinnānaṃ brāhmaṇānaṃ sappimadhusakkarābhisaṅkhatassa",
  "atk-s0102a:92_3": "varapāyāsassa suvaṇṇarajatapātiyo pūretvā suvaṇṇarajatapātīheva paṭikujjitvā adāsi,",
  "atk-s0102a:92_4": "aññehi ca ahatavatthakapilagāvīdānādīhi nesaṃ santappesi. Atha nesaṃ sabbakāmasantappitānaṃ",
  "atk-s0102a:92_5": "taṃ supinaṃ ārocetvā – “kiṃ bhavissatī”ti pucchi. Brāhmaṇā āhaṃsu – “mā cintayi,",
  "atk-s0102a:92_6": "mahārāja, deviyā te kucchimhi gabbho patiṭṭhito, so ca kho purisagabbho na itthigabbho,",
  "atk-s0102a:92_7": "putto te bhavissati. So sace agāraṃ ajjhāvasissati, rājā bhavissati cakkavattī. Sace",
  "atk-s0102a:92_8": "agārā nikkhamma pabbajissati, buddho bhavissati loke vivaṭṭacchado”ti. Ayaṃ tāva",
  "atk-s0102a:92_9": "– “mātukucchiṃ okkamī”ti ettha vaṇṇanākkamo.",
  "atk-s0102a:93_0": "Ayamettha dhammatāti ayaṃ ettha mātukucchiokkamane dhammatā, ayaṃ sabhāvo, ayaṃ niyāmoti",
  "atk-s0102a:93_1": "vuttaṃ hoti. Niyāmo ca nāmesa kammaniyāmo, utuniyāmo, bījaniyāmo, cittaniyāmo, dhammaniyāmoti pañcavidho.",
  "atk-s0102a:94_0": "Tattha kusalassa iṭṭhavipākadānaṃ, akusalassa aniṭṭhavipākadānanti ayaṃ kammaniyāmo.",
  "atk-s0102a:94_1": "Tassa dīpanatthaṃ – “na antalikkhe”ti gāthāya vatthūni vattabbāni. Apica ekā kira",
  "atk-s0102a:94_2": "itthī sāmikena saddhiṃ bhaṇḍitvā ubbandhitvā maritukāmā rajjupāse gīvaṃ pavesesi.",
  "atk-s0102a:94_3": "Aññataro puriso vāsiṃ nisento taṃ itthikammaṃ disvā rajjuṃ chinditukāmo – “mā bhāyi,",
  "atk-s0102a:94_4": "mā bhāyī”ti taṃ samassāsento upadhāvi. Rajju āsīviso hutvā aṭṭhāsi. So bhīto palāyi.",
  "atk-s0102a:94_5": "Itarā tattheva mari. Evamādīni cettha vatthūni dassetabbāni.",
  "atk-s0102a:95_0": "Tesu tesu janapadesu tasmiṃ tasmiṃ kāle ekappahāreneva rukkhānaṃ pupphaphalagahaṇādīni,",
  "atk-s0102a:95_1": "vātassa vāyanaṃ avāyanaṃ, ātapassa tikkhatā mandatā, devassa vassanaṃ avassanaṃ,",
  "atk-s0102a:95_2": "padumānaṃ divā vikasanaṃ rattiṃ milāyananti evamādi utuniyāmo.",
  "atk-s0102a:96": "Yaṃ panetaṃ sālibījato sāliphalameva, madhurato madhurasaṃyeva, tittato tittarasaṃyeva phalaṃ hoti, ayaṃ bījaniyāmo.",
  "atk-s0102a:97_0": "Purimā purimā cittacetasikā dhammā pacchimānaṃ pacchimānaṃ cittacetasikānaṃ dhammānaṃ",
  "atk-s0102a:97_1": "upanissayapaccayena paccayoti evaṃ yadetaṃ cakkhuviññāṇādīnaṃ anantarā sampaṭicchanādīnaṃ",
  "atk-s0102a:97_2": "nibbattanaṃ, ayaṃ cittaniyāmo.",
  "atk-s0102a:98_0": "Yā panesā bodhisattānaṃ mātukucchiokkamanādīsu dasasahassilokadhātukampanādīnaṃ pavatti,",
  "atk-s0102a:98_1": "ayaṃ dhammaniyāmo nāma. Tesu idha dhammaniyāmo adhippeto. Tasmā tamevatthaṃ dassento",
  "atk-s0102a:98_2": "dhammatā esā bhikkhavetiādimāha.",
  "atk-s0102a:99_0": "18. Tattha kucchiṃ okkamatīti ettha kucchiṃ okkanto hotīti ayamevattho. Okkante hi",
  "atk-s0102a:99_1": "tasmiṃ evaṃ hoti, na okkamamāne. Appamāṇoti vuḍḍhippamāṇo, vipuloti attho. Uḷāroti",
  "atk-s0102a:99_2": "tasseva vevacanaṃ. Uḷārāni uḷārāni khādanīyāni khādantītiādīsu hi madhuraṃ uḷāranti",
  "atk-s0102a:99_3": "vuttaṃ. Uḷārāya khalu bhavaṃ vacchāyano samaṇaṃ gotamaṃ pasaṃsāya pasaṃsatītiādīsu",
  "atk-s0102a:99_4": "seṭṭhaṃ uḷāranti vuttaṃ. Idha pana vipulaṃ adhippetaṃ. Devānaṃ devānubhāvanti ettha",
  "atk-s0102a:99_5": "devānaṃ ayamānubhāvo nivatthavatthassa pabhā dvādasayojanāni pharati, tathā sarīrassa,",
  "atk-s0102a:99_6": "tathā alaṅkārassa, tathā vimānassa, taṃ atikkamitvāti attho.",
  "atk-s0102a:100_0": "Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantariko hoti, tiṇṇaṃ sakaṭacakkānaṃ",
  "atk-s0102a:100_1": "vā tiṇṇaṃ pattānaṃ vā aññamaññaṃ āhacca ṭhapitānaṃ majjhe okāso viya. So pana lokantarikanirayo",
  "atk-s0102a:100_2": "parimāṇato aṭṭhayojanasahasso hoti. Aghāti niccavivaṭā. Asaṃvutāti heṭṭhāpi appatiṭṭhā.",
  "atk-s0102a:100_3": "Andhakārāti tamabhūtā. Andhakāratimisāti cakkhuviññāṇuppattinivāraṇato andhabhāvakaraṇatimisena",
  "atk-s0102a:100_4": "samannāgatā. Tattha kira cakkhuviññāṇaṃ na jāyati. Evaṃmahiddhikāti candimasūriyā",
  "atk-s0102a:100_5": "kira ekappahāreneva tīsu dīpesu paññāyanti, evaṃ mahiddhikā. Ekekāya disāya nava",
  "atk-s0102a:100_6": "nava yojanasatasahassāni andhakāraṃ vidhamitvā ālokaṃ dassenti, evaṃmahānubhāvā.",
  "atk-s0102a:100_7": "Ābhāya nānubhontīti attano pabhāya nappahonti. Te kira cakkavāḷapabbatassa vemajjhena",
  "atk-s0102a:100_8": "vicaranti, cakkavāḷapabbatañca atikkamma lokantarikanirayā. Tasmā te tattha ābhāya nappahonti.",
  "atk-s0102a:101_0": "Yepi tattha sattāti yepi tasmiṃ lokantarikamahāniraye sattā uppannā. Kiṃ pana kammaṃ",
  "atk-s0102a:101_1": "katvā tattha uppajjantīti. Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca",
  "atk-s0102a:101_2": "upari aparādhaṃ, aññañca divase divase pāṇavadhādisāhasikakammaṃ katvā uppajjanti,",
  "atk-s0102a:101_3": "tambapaṇṇidīpe abhayacoranāgacorādayo viya. Tesaṃ attabhāvo tigāvutiko hoti, vaggulīnaṃ",
  "atk-s0102a:101_4": "viya dīghanakhā honti. Te rukkhe vagguliyo viya nakhehi cakkavāḷapabbate lagganti.",
  "atk-s0102a:101_5": "Yadā saṃsappantā aññamaññassa hatthapāsaṃ gatā honti, atha “bhakkho no laddho”ti",
  "atk-s0102a:101_6": "maññamānā tattha vāvaṭā viparivattitvā lokasandhārakaudake patanti, vāte paharantepi",
  "atk-s0102a:101_7": "madhukaphalāni viya chijjitvā udake patanti, patitamattāva accantakhāre udake piṭṭhapiṇḍi viya vilīyanti.",
  "atk-s0102a:102_0": "Aññepi kira bho santi sattāti bho yathā mayaṃ mahādukkhaṃ anubhavāma, evaṃ aññe kira",
  "atk-s0102a:102_1": "sattāpi imaṃ dukkhamanubhavanatthāya idhūpapannāti taṃ divasaṃ passanti. Ayaṃ pana",
  "atk-s0102a:102_2": "obhāso ekayāgupānamattampi na tiṭṭhati, accharāsaṅghāṭamattameva vijjobhāso viya",
  "atk-s0102a:102_3": "niccharitvā – “kiṃ ida”nti bhaṇantānaṃyeva antaradhāyati. Saṅkampatīti samantato",
  "atk-s0102a:102_4": "kampati. Itaradvayaṃ purimapadasseva vevacanaṃ. Puna appamāṇo cātiādi nigamanatthaṃ vuttaṃ.",
  "atk-s0102a:103_0": "19. Cattāro naṃ devaputtā cātuddisaṃ rakkhāya upagacchantīti ettha cattāroti catunnaṃ",
  "atk-s0102a:103_1": "mahārājānaṃ vasena vuttaṃ. Dasasahassacakkavāḷesu pana cattāro cattāro katvā cattālīsasahassāni",
  "atk-s0102a:103_2": "honti. Tattha imasmiṃ cakkavāḷe mahārājāno khaggahatthā bodhisattassa ārakkhatthāya",
  "atk-s0102a:103_3": "upagantvā sirigabbhaṃ paviṭṭhā, itare gabbhadvārato paṭṭhāya avaruddhake paṃsupisācakādiyakkhagaṇe",
  "atk-s0102a:103_4": "paṭikkamāpetvā yāva cakkavāḷā ārakkhaṃ gaṇhiṃsu.",
  "atk-s0102a:104_0": "Kimatthāya panāyaṃ rakkhā? Nanu paṭisandhikkhaṇe kalalakālato paṭṭhāya sacepi koṭisatasahassamārā",
  "atk-s0102a:104_1": "koṭisatasahassasineruṃ ukkhipitvā bodhisattassa vā bodhisattamātuyā vā antarāyakaraṇatthaṃ",
  "atk-s0102a:104_2": "āgaccheyyuṃ, sabbe antarāva antaradhāyeyyuṃ. Vuttampi cetaṃ bhagavatā ruhiruppādavatthusmiṃ",
  "atk-s0102a:104_3": "– “aṭṭhānametaṃ, bhikkhave, anavakāso, yaṃ parupakkamena tathāgataṃ jīvitā voropeyya.",
  "atk-s0102a:104_4": "Anupakkamena, bhikkhave, tathāgatā parinibbāyanti. Gacchatha, tumhe bhikkhave, yathāvihāraṃ,",
  "atk-s0102a:104_5": "arakkhiyā, bhikkhave tathāgatā”ti. Evameva, tena parupakkamena na tesaṃ jīvitantarāyo",
  "atk-s0102a:104_6": "atthi, santi kho pana amanussā virūpā duddasikā bheravarūpā migapakkhino, yesaṃ rūpaṃ",
  "atk-s0102a:104_7": "vā disvā saddaṃ vā sutvā bodhisattamātu bhayaṃ vā santāso vā uppajjeyya, tesaṃ nivāraṇatthāya",
  "atk-s0102a:104_8": "rakkhaṃ aggahesuṃ. Apica bodhisattassa puññatejena sañjātagāravā attano gāravacoditāpi te evamakaṃsu.",
  "atk-s0102a:105_0": "Kiṃ pana te antogabbhaṃ pavisitvā ṭhitā cattāro mahārājāno bodhisattassa mātuyā attānaṃ",
  "atk-s0102a:105_1": "dassenti, na dassentīti? Nahānamaṇḍanabhojanādisarīrakiccakāle na dassenti, sirigabbhaṃ",
  "atk-s0102a:105_2": "pavisitvā varasayane nipannakāle pana dassenti. Tattha kiñcāpi amanussadassanaṃ nāma",
  "atk-s0102a:105_3": "manussānaṃ sappaṭibhayaṃ hoti, bodhisattassa mātā pana attano ceva puttassa ca puññānubhāvena",
  "atk-s0102a:105_4": "te disvā na bhāyati, pakatiantepurapālakesu viya assā etesu cittaṃ uppajjati.",
  "atk-s0102a:106_0": "20. Pakatiyā sīlavatīti sabhāveneva sīlasampannā. Anuppanne kira buddhe manussā tāpasaparibbājakānaṃ",
  "atk-s0102a:106_1": "santike vanditvā ukkuṭikaṃ nisīditvā sīlaṃ gaṇhanti. Bodhisattamātāpi kāladevilassa",
  "atk-s0102a:106_2": "isino santike sīlaṃ gaṇhāti. Bodhisatte pana kucchigate aññassa pādamūle nisīdituṃ",
  "atk-s0102a:106_3": "nāma na sakkā, samānāsane nisīditvā gahitasīlampi āvajjanakaraṇamattaṃ hoti. Tasmā",
  "atk-s0102a:106_4": "sayameva sīlaṃ aggahesīti vuttaṃ hoti.",
  "atk-s0102a:107_0": "21. Purisesūti bodhisattassa pitaraṃ ādiṃ katvā kesuci manussesu purisādhippāyacittaṃ",
  "atk-s0102a:107_1": "nuppajjati. Bodhisattamāturūpaṃ pana kusalā sippikā potthakammādīsupi kātuṃ na sakkonti.",
  "atk-s0102a:107_2": "Taṃ disvā purisassa rāgo nuppajjatīti na sakkā vattuṃ, sace pana taṃ rattacitto upasaṅkamitukāmo",
  "atk-s0102a:107_3": "hoti, pādā na vahanti, dibbasaṅkhalikā viya bajjhanti. Tasmā “anatikkamanīyā”tiādi vuttaṃ.",
  "atk-s0102a:108_0": "22. Pañcannaṃ kāmaguṇānanti pubbe kāmaguṇūpasañhitanti iminā purisādhippāyavasena",
  "atk-s0102a:108_1": "vatthupaṭikkhepo kato, idha ārammaṇappaṭilābho dassito. Tadā kira deviyā evarūpo",
  "atk-s0102a:108_2": "putto kucchiṃ upapannoti sutvā samantato rājāno mahagghaābharaṇatūriyādivasena pañcadvārārammaṇavatthubhūtaṃ",
  "atk-s0102a:108_3": "paṇṇākāraṃ pesenti. Bodhisattassa ca bodhisattamātu ca katakammassa ussannattā lābhasakkārassa",
  "atk-s0102a:108_4": "pamāṇaparicchedo natthi.",
  "atk-s0102a:109_0": "23. Akilantakāyāti yathā aññā itthiyo gabbhabhārena kilamanti hatthapādā uddhumātatādīni",
  "atk-s0102a:109_1": "pāpuṇanti, evaṃ tassā koci kilamatho nāhosi. Tirokucchigatanti antokucchigataṃ. Passatīti",
  "atk-s0102a:109_2": "kalalādikālaṃ atikkamitvā sañjātaaṅgapaccaṅgaahīnindriyabhāvaṃ upagataṃyeva passati.",
  "atk-s0102a:109_3": "Kimatthaṃ passati? Sukhavāsatthaṃyeva. Yatheva hi mātā puttena saddhiṃ nipannā vā",
  "atk-s0102a:109_4": "nisinnā vā – “hatthaṃ vāssa pādaṃ vā olambantaṃ ukkhipitvā saṇṭhapessāmī”ti sukhavāsatthaṃ",
  "atk-s0102a:109_5": "puttaṃ oloketi, evaṃ bodhisattamātāpi yaṃ taṃ mātu uṭṭhānagamanaparivattananisajjādīsu",
  "atk-s0102a:109_6": "uṇhasītaloṇikatittakakaṭukāhāraajjhoharaṇakālesu ca gabbhassa dukkhaṃ uppajjati,",
  "atk-s0102a:109_7": "“atthi nu kho me taṃ puttassā”ti sukhavāsatthaṃ olokayamānā pallaṅkaṃ ābhujitvā nisinnaṃ",
  "atk-s0102a:109_8": "bodhisattaṃ passati. Yathā hi aññe antokucchigatā pakkāsayaṃ avattharitvā āmāsayaṃ",
  "atk-s0102a:109_9": "ukkhipitvā udarapaṭalaṃ piṭṭhito katvā piṭṭhikaṇḍakaṃ nissāya ukkuṭikaṃ dvīsu muṭṭhīsu",
  "atk-s0102a:109_10": "hanukaṃ ṭhapetvā deve vassante rukkhasusire makkaṭā viya nisīdanti, na evaṃ bodhisatto,",
  "atk-s0102a:109_11": "bodhisatto pana piṭṭhikaṇḍakaṃ piṭṭhito katvā dhammāsane dhammakathiko viya pallaṅkaṃ",
  "atk-s0102a:109_12": "ābhujitvā puratthābhimukho nisīdati. Pubbekatakammaṃ panassā vatthuṃ sodheti, suddhe",
  "atk-s0102a:109_13": "vatthumhi sukhumacchavilakkhaṇaṃ nibbattati. Atha naṃ kucchitaco paṭicchādetuṃ na",
  "atk-s0102a:109_14": "sakkoti, olokentiyā bahiṭhito viya paññāyati. Tamatthaṃ upamāya vibhāvento bhagavā",
  "atk-s0102a:109_15": "seyyathāpītiādimāha. Bodhisatto pana antokucchigato mātaraṃ na passati. Na hi antokucchiyaṃ",
  "atk-s0102a:109_16": "cakkhuviññāṇaṃ uppajjati.",
  "atk-s0102a:110_0": "24. Kālaṅkarotīti na vijātabhāvapaccayā, āyuparikkhayeneva. Bodhisattena vasitaṭṭhānañhi",
  "atk-s0102a:110_1": "cetiyakuṭisadisaṃ hoti, aññesaṃ aparibhogārahaṃ, na ca sakkā bodhisattamātaraṃ apanetvā",
  "atk-s0102a:110_2": "aññaṃ aggamahesiṭṭhāne ṭhapetunti tattakaṃyeva bodhisattamātu āyuppamāṇaṃ hoti, tasmā",
  "atk-s0102a:110_3": "tadā kālaṅkaroti. Katarasmiṃ pana vaye kālaṃ karotīti? Majjhimavaye. Paṭhamavayasmiñhi",
  "atk-s0102a:110_4": "sattānaṃ attabhāve chandarāgo balavā hoti, tena tadā sañjātagabbhā itthī gabbhaṃ",
  "atk-s0102a:110_5": "anurakkhituṃ na sakkoti, gabbho bahvābādho hoti. Majjhimavayassa pana dve koṭṭhāse",
  "atk-s0102a:110_6": "atikkamma tatiye koṭṭhāse vatthu visadaṃ hoti, visade vatthumhi nibbattadārakā arogā",
  "atk-s0102a:110_7": "honti, tasmā bodhisattamātāpi paṭhamavaye sampattiṃ anubhavitvā majjhimavayassa tatiye",
  "atk-s0102a:110_8": "koṭṭhāse vijāyitvā kālaṃ karotīti ayamettha dhammatā.",
  "atk-s0102a:111_0": "25. Nava vā dasa vāti ettha vā saddassa vikappanavasena satta vā aṭṭha vā ekādasa",
  "atk-s0102a:111_1": "vā dvādasa vāti evamādīnaṃ saṅgaho veditabbo. Tattha sattamāsajāto jīvati, sītuṇhakkhamo",
  "atk-s0102a:111_2": "pana na hoti. Aṭṭhamāsajāto na jīvati, avasesā jīvanti.",
  "atk-s0102a:112_0": "27. Devā paṭhamaṃ paṭiggaṇhantīti khīṇāsavā suddhāvāsabrahmāno paṭiggaṇhanti. Kathaṃ",
  "atk-s0102a:112_1": "paṭiggaṇhanti? “Sūtivesaṃ gaṇhitvā”ti eke. Taṃ pana paṭikkhipitvā idaṃ vuttaṃ – ‘tadā",
  "atk-s0102a:112_2": "bodhisattamātā suvaṇṇakhacitaṃ vatthaṃ nivāsetvā macchakkhisadisaṃ dukūlapaṭaṃ yāva",
  "atk-s0102a:112_3": "pādantā pārupitvā aṭṭhāsi. Athassā sallahukagabbhavuṭṭhānaṃ ahosi, dhamakaraṇato",
  "atk-s0102a:112_4": "udakanikkhamanasadisaṃ. Atha te pakatibrahmaveseneva upasaṅkamitvā paṭhamaṃ suvaṇṇajālena",
  "atk-s0102a:112_5": "paṭiggahesuṃ. Tesaṃ hatthato cattāro mahārājāno ajinappaveṇiyā paṭiggahesuṃ. Tato",
  "atk-s0102a:112_6": "manussā dukūlacumbaṭakena paṭiggahesuṃ’. Tena vuttaṃ – “devā paṭhamaṃ paṭiggaṇhanti, pacchā manussā”ti.",
  "atk-s0102a:113": "28. Cattāro naṃ devaputtāti cattāro mahārājāno. Paṭiggahetvāti ajinappaveṇiyā paṭiggahetvā. Mahesakkhoti mahātejo mahāyaso lakkhaṇasampanno.",
  "atk-s0102a:114_0": "29. Visadova nikkhamatīti yathā aññe sattā yonimagge laggantā bhaggavibhaggā nikkhamanti,",
  "atk-s0102a:114_1": "na evaṃ nikkhamati, alaggo hutvā nikkhamatīti attho udenāti udakena. Kenaci asucināti",
  "atk-s0102a:114_2": "yathā aññe sattā kammajavātehi uddhaṃpādā adhosirā yonimagge pakkhittā sataporisaṃ",
  "atk-s0102a:114_3": "narakapapātaṃ patantā viya, tāḷacchiddena nikkaḍḍhiyamānā hatthī viya mahādukkhaṃ",
  "atk-s0102a:114_4": "anubhavantā nānāasucimakkhitāva nikkhamanti, na evaṃ bodhisatto. Bodhisattañhi kammajavātā",
  "atk-s0102a:114_5": "uddhapādaṃ adhosiraṃ kātuṃ na sakkonti. So dhammāsanato otaranto dhammakathiko viya,",
  "atk-s0102a:114_6": "nisseṇito otaranto puriso viya ca dve hatthe ca dve pāde ca pasāretvā ṭhitakova mātukucchisambhavena",
  "atk-s0102a:114_7": "kenaci asucinā amakkhitova nikkhamati.",
  "atk-s0102a:115_0": "Udakassa dhārāti udakavaṭṭiyo. Tāsu sītā suvaṇṇakaṭāhe patati uṇhā rajatakaṭāhe.",
  "atk-s0102a:115_1": "Idañca pathavitale kenaci asucinā asammissaṃ tesaṃ pānīyaparibhojanīyaudakañceva",
  "atk-s0102a:115_2": "aññehi asādhāraṇaṃ kīḷāudakañca dassetuṃ vuttaṃ, aññassa pana suvaṇṇarajataghaṭehi",
  "atk-s0102a:115_3": "āhariyamānaudakassa ceva haṃsavattakādipokkharaṇīgatassa ca udakassa paricchedo natthi.",
  "atk-s0102a:116_0": "31. Sampatijātoti muhuttajāto. Pāḷiyaṃ pana mātukucchito nikkhantamatto viya dassito,",
  "atk-s0102a:116_1": "na evaṃ daṭṭhabbaṃ. Nikkhantamattañhi naṃ paṭhamaṃ brahmāno suvaṇṇajālena paṭiggaṇhiṃsu,",
  "atk-s0102a:116_2": "tesaṃ hatthato cattāro mahārājāno ajinappaveṇiyā, tesaṃ hatthato manussā dukūlacumbaṭakena.",
  "atk-s0102a:116_3": "Manussānaṃ hatthato muccitvā pathaviyaṃ patiṭṭhito. Setamhi chatte anudhāriyamāneti",
  "atk-s0102a:116_4": "dibbasetacchatte anudhāriyamānamhi. Ettha ca chattassa parivārāni khaggādīni pañca",
  "atk-s0102a:116_5": "rājakakudhabhaṇḍānipi āgatāneva. Pāḷiyaṃ pana rājagamane rājā viya chattameva vuttaṃ.",
  "atk-s0102a:116_6": "Tesu chattameva paññāyati, na chattaggāhako. Tathā khaggatālavaṇṭamorahatthakavāḷabījanīuṇhīsamattāyeva",
  "atk-s0102a:116_7": "paññāyanti, na tesaṃ gāhakā. Sabbāni kira tāni adissamānarūpā devatā gaṇhiṃsu. Vuttañcetaṃ –",
  "atk-s0102a:117": "“Anekasākhañca sahassamaṇḍalaṃ,",
  "atk-s0102a:118": "Chattaṃ marū dhārayumantalikkhe;",
  "atk-s0102a:119": "Suvaṇṇadaṇḍā vipatanti cāmarā,",
  "atk-s0102a:120": "Na dissare cāmarachattagāhakā”ti. ;",
  "atk-s0102a:121_0": "Sabbā ca disāti idaṃ sattapadavītihārūpari ṭhitassa viya sabbadisānuvilokanaṃ vuttaṃ,",
  "atk-s0102a:121_1": "na kho panevaṃ daṭṭhabbaṃ. Mahāsatto hi manussānaṃ hatthato muccitvā paṭhaviyaṃ patiṭṭhito",
  "atk-s0102a:121_2": "puratthimaṃ disaṃ olokesi. Anekāni cakkavāḷasahassāni ekaṅgaṇāni ahesuṃ. Tattha devamanussā",
  "atk-s0102a:121_3": "gandhamālādīhi pūjayamānā – “mahāpurisa, idha tumhehi sadisopi natthi, kuto uttaritaro”ti",
  "atk-s0102a:121_4": "āhaṃsu. Evaṃ catasso disā, catasso anudisā, heṭṭhā, uparīti dasa disā anuviloketvā",
  "atk-s0102a:121_5": "attanā sadisaṃ adisvā – “ayaṃ uttarā disā”ti uttarābhimukho sattapadavītihārena agamāsīti",
  "atk-s0102a:121_6": "evamettha attho veditabbo. Āsabhinti uttamaṃ. Aggoti guṇehi sabbapaṭhamo. Itarāni",
  "atk-s0102a:121_7": "dve padāni etasseva vevacanāni. Ayamantimā jāti, natthi dāni punabbhavoti padadvayena",
  "atk-s0102a:121_8": "imasmiṃ attabhāve pattabbaṃ arahattaṃ byākāsi.",
  "atk-s0102a:122_0": "Ettha ca samehi pādehi pathaviyā patiṭṭhānaṃ caturiddhipādapaṭilābhassa pubbanimittaṃ,",
  "atk-s0102a:122_1": "uttarābhimukhabhāvo mahājanaṃ ajjhottharitvā abhibhavitvā gamanassa pubbanimittaṃ,",
  "atk-s0102a:122_2": "sattapadagamanaṃ sattabojjhaṅgaratanapaṭilābhassa pubbanimittaṃ, dibbasetacchattadhāraṇaṃ",
  "atk-s0102a:122_3": "vimuttivarachattapaṭilābhassa pubbanimittaṃ, pañcarājakakudhabhaṇḍānaṃ paṭilābho",
  "atk-s0102a:122_4": "pañcahi vimuttīhi vimuccanassa pubbanimittaṃ, sabbadisānuvilokanaṃ anāvaraṇañāṇapaṭilābhassa",
  "atk-s0102a:122_5": "pubbanimittaṃ, āsabhivācābhāsanaṃ appaṭivattiyadhammacakkappavattanassa pubbanimittaṃ,",
  "atk-s0102a:122_6": "“ayamantimā jātī”ti sīhanādo anupādisesāya nibbānadhātuyā parinibbānassa pubbanimittanti",
  "atk-s0102a:122_7": "veditabbaṃ. Ime vārā pāḷiyaṃ āgatā, sambahulavāro pana nāgato, āharitvā dīpetabbo.",
  "atk-s0102a:123_0": "Mahāpurisassa hi jātadivase dasasahassilokadhātu kampi. Dasasahassilokadhātumhi devatā",
  "atk-s0102a:123_1": "ekacakkavāḷe sannipatiṃsu. Paṭhamaṃ devā paṭiggaṇhiṃsu, pacchā manussā. Tantibaddhā",
  "atk-s0102a:123_2": "vīṇā cammabaddhā bheriyo ca kenaci avāditā sayameva vajjiṃsu. Manussānaṃ andubandhanādīni",
  "atk-s0102a:123_3": "khaṇḍākhaṇḍaṃ chijjiṃsu. Sabbarogā vūpasamiṃsu, ambilena dhotatambamalaṃ viya vigacchiṃsu.",
  "atk-s0102a:123_4": "Jaccandhā rūpāni passiṃsu. Jaccabadhirā saddaṃ suṇiṃsu. Pīṭhasappī javasampannā ahesuṃ.",
  "atk-s0102a:123_5": "Jātijaḷānampi eḷamūgānaṃ sati patiṭṭhāsi. Videsapakkhandā nāvā supaṭṭanaṃ pāpuṇiṃsu.",
  "atk-s0102a:123_6": "Ākāsaṭṭhakabhūmaṭṭhakaratanāni sakatejobhāsitāni ahesuṃ. Verino mettacittaṃ paṭilabhiṃsu.",
  "atk-s0102a:123_7": "Avīcimhi aggi nibbāyi. Lokantaresu āloko udapādi. Nadīsu jalaṃ nappavattati. Mahāsamudde",
  "atk-s0102a:123_8": "madhurasaṃ udakaṃ ahosi. Vāto na vāyi. Ākāsapabbatarukkhagatā sakuṇā bhassitvā pathavigatā",
  "atk-s0102a:123_9": "ahesuṃ. Cando ativiroci. Sūriyo na uṇho, na sītalo, nimmalo utusampanno ahosi. Devatā",
  "atk-s0102a:123_10": "attano attano vimānadvāre ṭhatvā apphoṭanaseḷanacelukkhepādīhi mahākīḷakaṃ kīḷiṃsu.",
  "atk-s0102a:123_11": "Cātuddīpikamahāmegho vassi. Mahājanaṃ neva khudā na pipāsā pīḷesi. Dvārakavāṭāni",
  "atk-s0102a:123_12": "sayameva vivariṃsu. Pupphūpagaphalūpagā rukkhā pupphaphalāni gaṇhiṃsu. Dasasahassilokadhātu",
  "atk-s0102a:123_13": "ekaddhajamālā ahosi.",
  "atk-s0102a:124_0": "Tatrāpi dasasahassilokadhātukampo sabbaññutaññāṇapaṭilābhassa pubbanimittaṃ. Devatānaṃ",
  "atk-s0102a:124_1": "ekacakkavāḷe sannipāto dhammacakkappavattanakāle ekappahāreneva sannipatitvā dhammaṃ",
  "atk-s0102a:124_2": "paṭiggaṇhanassa pubbanimittaṃ. Paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ",
  "atk-s0102a:124_3": "paṭilābhassa pubbanimittaṃ. Pacchā manussānaṃ paṭiggahaṇaṃ catunnaṃ arūpāvacarajjhānānaṃ",
  "atk-s0102a:124_4": "paṭilābhassa pubbanimittaṃ. Tantibaddhavīṇānaṃ sayaṃ vajjanaṃ anupubbavihārapaṭilābhassa",
  "atk-s0102a:124_5": "pubbanimittaṃ. Cammabaddhabherīnaṃ vajjanaṃ mahatiyā dhammabheriyā anussāvanassa",
  "atk-s0102a:124_6": "pubbanimittaṃ. Andubandhanādīnaṃ chedo asmimānasamucchedassa pubbanimittaṃ. Mahājanassa",
  "atk-s0102a:124_7": "rogavigamo catusaccapaṭilābhassa pubbanimittaṃ. Jaccandhānaṃ rūpadassanaṃ dibbacakkhupaṭilābhassa",
  "atk-s0102a:124_8": "pubbanimittaṃ. Badhirānaṃ saddassavanaṃ dibbasotadhātupaṭilābhassa pubbanimittaṃ.",
  "atk-s0102a:124_9": "Pīṭhasappīnaṃ javasampadā caturiddhipādapaṭilābhassa pubbanimittaṃ. Jaḷānaṃ satipatiṭṭhānaṃ",
  "atk-s0102a:124_10": "catusatipaṭṭhānapaṭilābhassa pubbanimittaṃ. Videsapakkhandanāvānaṃ supaṭṭanasampāpuṇanaṃ",
  "atk-s0102a:124_11": "catupaṭisambhidādhigamassa pubbanimittaṃ. Ratanānaṃ sakatejobhāsitattaṃ yaṃ lokassa",
  "atk-s0102a:124_12": "dhammobhāsaṃ dassessati, tassa pubbanimittaṃ.",
  "atk-s0102a:125_0": "Verīnaṃ mettacittapaṭilābho catubrahmavihārapaṭilābhassa pubbanimittaṃ. Avīcimhi",
  "atk-s0102a:125_1": "agginibbāyanaṃ ekādasaagginibbāyanassa pubbanimittaṃ. Lokantarikāloko avijjandhakāraṃ",
  "atk-s0102a:125_2": "vidhamitvā ñāṇālokadassanassa pubbanimittaṃ. Mahāsamuddassa madhuratā nibbānarasena",
  "atk-s0102a:125_3": "ekarasabhāvassa pubbanimittaṃ. Vātassa avāyanaṃ dvāsaṭṭhidiṭṭhigatabhindanassa pubbanimittaṃ.",
  "atk-s0102a:125_4": "Sakuṇānaṃ pathavigamanaṃ mahājanassa ovādaṃ sutvā pāṇehi saraṇagamanassa pubbanimittaṃ.",
  "atk-s0102a:125_5": "Candassa ativirocanaṃ bahujanakantatāya pubbanimittaṃ. Sūriyassa uṇhasītavivajjanautusukhatā",
  "atk-s0102a:125_6": "kāyikacetasikasukhappattiyā pubbanimittaṃ. Devatānaṃ vimānadvāresu ṭhatvā apphoṭanādīhi",
  "atk-s0102a:125_7": "kīḷanaṃ buddhabhāvaṃ patvā udānaṃ udānassa pubbanimittaṃ. Cātuddīpikamahāmeghavassanaṃ",
  "atk-s0102a:125_8": "mahato dhammameghavassanassa pubbanimittaṃ. Khudāpīḷanassa abhāvo kāyagatāsatiamatapaṭilābhassa",
  "atk-s0102a:125_9": "pubbanimittaṃ. Pipāsāpīḷanassa abhāvo vimuttisukhena sukhitabhāvassa pubbanimittaṃ.",
  "atk-s0102a:125_10": "Dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa pubbanimittaṃ.",
  "atk-s0102a:125_11": "Rukkhānaṃ pupphaphalaggahaṇaṃ vimuttipupphehi pupphitassa ca sāmaññaphalabhārabharitabhāvassa",
  "atk-s0102a:125_12": "ca pubbanimittaṃ. Dasasahassilokadhātuyā ekaddhajamālitā ariyaddhajamālamālitāya",
  "atk-s0102a:125_13": "pubbanimittanti veditabbaṃ. Ayaṃ sambahulavāro nāma.",
  "atk-s0102a:126_0": "Ettha pañhaṃ pucchanti – “yadā mahāpuriso pathaviyaṃ patiṭṭhahitvā uttarābhimukho",
  "atk-s0102a:126_1": "padasā gantvā āsabhiṃ vācaṃ abhāsi, tadā kiṃ pathaviyā gato, udāhu ākāsena; dissamāno",
  "atk-s0102a:126_2": "gato, udāhu adissamāno; acelako gato, udāhu alaṅkatapaṭiyatto; daharo hutvā gato,",
  "atk-s0102a:126_3": "udāhu mahallako; pacchāpi kiṃ tādisova ahosi, udāhu puna bāladārako”ti? Ayaṃ pana",
  "atk-s0102a:126_4": "pañho heṭṭhālohapāsāde samuṭṭhito tipiṭakacūḷābhayattherena vissajjitova. Thero kira",
  "atk-s0102a:126_5": "ettha niyatipubbekatakammaissaranimmānavādavasena taṃ taṃ bahuṃ vatvā avasāne evaṃ",
  "atk-s0102a:126_6": "byākari – “mahāpuriso pathaviyā gato, mahājanassa pana ākāsena gacchanto viya ahosi.",
  "atk-s0102a:126_7": "Dissamāno gato, mahājanassa pana adissamāno viya ahosi. Acelako gato, mahājanassa",
  "atk-s0102a:126_8": "pana alaṅkatapaṭiyatto viya upaṭṭhāsi. Daharova gato, mahājanassa pana soḷasavassuddesiko",
  "atk-s0102a:126_9": "viya ahosi. Pacchā pana bāladārakova ahosi, na tādiso”ti. Parisā cassa – “buddhena",
  "atk-s0102a:126_10": "viya hutvā bho therena pañho kathito”ti attamanā ahosi. Lokantarikavāro vuttanayo eva.",
  "atk-s0102a:127": "Imā ca pana ādito paṭṭhāya kathitā sabbadhammatā sabbabodhisattānaṃ hontīti veditabbā.",
  "atk-s0102a:128": "Dvattiṃsamahāpurisalakkhaṇavaṇṇanā",
  "atk-s0102a:129_0": "33. Addasa khoti dukūlacumbaṭake nipajjāpetvā ānītaṃ addasa. Mahāpurisassāti jātigottakulapadesādivasena",
  "atk-s0102a:129_1": "mahantassa purisassa. Dve gatiyoti dve niṭṭhā, dve nipphattiyo. Ayañhi gatisaddo",
  "atk-s0102a:129_2": "– “pañca kho imā, sāriputta, gatiyo”ti ettha nirayādibhedāya sattehi gantabbagatiyā",
  "atk-s0102a:129_3": "vattati. “Imesaṃ kho ahaṃ bhikkhūnaṃ sīlavantānaṃ kalyāṇadhammānaṃ neva jānāmi āgatiṃ",
  "atk-s0102a:129_4": "vā gatiṃ vā”ti ettha ajjhāsaye. “Nibbānaṃ arahato gatī”ti ettha paṭissaraṇe. “Api",
  "atk-s0102a:129_5": "ca tyāhaṃ brahme gatiñca pajānāmi, jutiñca pajānāmi evaṃmahiddhiko bako brahmā”ti",
  "atk-s0102a:129_6": "ettha nipphattiyaṃ vattati. Svāyamidhāpi nipphattiyaṃ vattatīti veditabbo. Anaññāti",
  "atk-s0102a:129_7": "aññā gati nipphatti nāma natthi.",
  "atk-s0102a:130_0": "Dhammikoti dasakusaladhammasamannāgato agatigamanavirahito. Dhammarājāti idaṃ purimapadasseva",
  "atk-s0102a:130_1": "vevacanaṃ. Dhammena vā laddharajjattā dhammarājā. Cāturantoti puratthimasamuddādīnaṃ",
  "atk-s0102a:130_2": "catunnaṃ samuddānaṃ vasena caturantāya pathaviyā issaro. Vijitāvīti vijitasaṅgāmo.",
  "atk-s0102a:130_3": "Janapado asmiṃ thāvariyaṃ thirabhāvaṃ pattoti janapadatthāvariyappatto. Caṇḍassa",
  "atk-s0102a:130_4": "hi rañño balidaṇḍādīhi lokaṃ pīḷayato manussā majjhimajanapadaṃ chaḍḍetvā pabbatasamuddatīrādīni",
  "atk-s0102a:130_5": "nissāya paccante vāsaṃ kappenti. Atimudukassa rañño corehi sāhasikadhanavilopapīḷitā",
  "atk-s0102a:130_6": "manussā paccantaṃ pahāya janapadamajjhe vāsaṃ kappenti, iti evarūpe rājini janapado",
  "atk-s0102a:130_7": "thirabhāvaṃ na pāpuṇāti. Imasmiṃ pana kumāre rajjaṃ kārayamāne etassa janapado pāsāṇapiṭṭhiyaṃ",
  "atk-s0102a:130_8": "ṭhapetvā ayopaṭṭena parikkhitto viya thiro bhavissatīti dassento – “janapadatthāvariyappatto”ti āhaṃsu.",
  "atk-s0102a:131": "Sattaratanasamannāgatoti ettha ratijananaṭṭhena ratanaṃ. Apica –",
  "atk-s0102a:132": "“Cittīkataṃ mahagghañca, atulaṃ dullabhadassanaṃ;",
  "atk-s0102a:133": "Anomasattaparibhogaṃ, ratanaṃ tena vuccati”.",
  "atk-s0102a:134_0": "Cakkaratanassa ca nibbattakālato paṭṭhāya aññaṃ devaṭṭhānaṃ nāma na hoti, sabbe gandhapupphādīhi",
  "atk-s0102a:134_1": "tasseva pūjañca abhivādanādīni ca karontīti cittīkataṭṭhena ratanaṃ. Cakkaratanassa",
  "atk-s0102a:134_2": "ca ettakaṃ nāma dhanaṃ agghatīti aggho natthi, iti mahagghaṭṭhenāpi ratanaṃ. Cakkaratanañca",
  "atk-s0102a:134_3": "aññehi loke vijjamānaratanehi asadisanti atulaṭṭhenāpi ratanaṃ. Yasmā ca pana yasmiṃ",
  "atk-s0102a:134_4": "kappe buddhā uppajjanti, tasmiṃyeva cakkavattino uppajjanti, buddhā ca kadāci karahaci",
  "atk-s0102a:134_5": "uppajjanti, tasmā dullabhadassanaṭṭhenāpi ratanaṃ. Tadetaṃ jātirūpakulaissariyādīhi",
  "atk-s0102a:134_6": "anomassa uḷārasattasseva uppajjati, na aññassāti anomasattaparibhogaṭṭhenāpi ratanaṃ.",
  "atk-s0102a:134_7": "Yathā cakkaratanaṃ, evaṃ sesānipīti. Imehi sattahi ratanehi parivārabhāvena ceva",
  "atk-s0102a:134_8": "sabbabhogūpakaraṇabhāvena ca samannāgatoti sattaratanasamannāgato.",
  "atk-s0102a:135_0": "Idāni tesaṃ sarūpato dassanatthaṃ tassimānītiādi vuttaṃ. Tattha cakkaratanantiādīsu",
  "atk-s0102a:135_1": "ayaṃ saṅkhepādhippāyo – dvesahassadīpaparivārānaṃ catunnaṃ mahādīpānaṃ sirivibhavaṃ",
  "atk-s0102a:135_2": "gahetvā dātuṃ samatthaṃ cakkaratanaṃ pātubhavati. Tathā purebhattameva sāgarapariyantaṃ",
  "atk-s0102a:135_3": "pathaviṃ anusaṃyāyanasamatthaṃ vehāsaṅgamaṃ hatthiratanaṃ, tādisameva assaratanaṃ,",
  "atk-s0102a:135_4": "caturaṅgasamannāgate andhakāre yojanappamāṇaṃ andhakāraṃ vidhamitvā ālokadassanasamatthaṃ",
  "atk-s0102a:135_5": "maṇiratanaṃ, chabbidhadosavivajjitaṃ manāpacāri itthiratanaṃ, yojanappamāṇe antopathavigataṃ",
  "atk-s0102a:135_6": "nidhiṃ dassanasamatthaṃ gahapatiratanaṃ, aggamahesiyā kucchimhi nibbattitvā sakalarajjamanusāsanasamatthaṃ",
  "atk-s0102a:135_7": "jeṭṭhaputtasaṅkhātaṃ pariṇāyakaratanaṃ pātubhavati.",
  "atk-s0102a:136_0": "Parosahassanti atirekasahassaṃ. Sūrāti abhīrukā. Vīraṅgarūpāti vīrānaṃ aṅgaṃ vīraṅgaṃ,",
  "atk-s0102a:136_1": "vīriyassetaṃ nāmaṃ, vīraṅgaṃ rūpametesanti vīraṅgarūpā, vīriyajātikā vīriyasabhāvā",
  "atk-s0102a:136_2": "vīriyamayā akilāsuno ahesuṃ. Divasampi yujjhantā na kilamantīti vuttaṃ hoti. Sāgarapariyantanti",
  "atk-s0102a:136_3": "cakkavāḷapabbataṃ sīmaṃ katvā ṭhitasamuddapariyantaṃ. Adaṇḍenāti ye katāparādhe satte",
  "atk-s0102a:136_4": "satampi sahassampi gaṇhanti, te dhanadaṇḍena rajjaṃ kārenti. Ye chejjabhejjaṃ anusāsanti,",
  "atk-s0102a:136_5": "te satthadaṇḍena. Ayaṃ pana duvidhampi daṇḍaṃ pahāya adaṇḍena ajjhāvasati. Asatthenāti",
  "atk-s0102a:136_6": "ye ekatodhārādinā satthena paraṃ vihesanti, te satthena rajjaṃ kārenti nāma. Ayaṃ",
  "atk-s0102a:136_7": "pana satthena khuddamakkhikāyapi pivanamattaṃ lohitaṃ kassaci anuppādetvā dhammeneva",
  "atk-s0102a:136_8": "– “ehi kho mahārājā”ti evaṃ paṭirājūhi sampaṭicchitāgamano vuttappakāraṃ pathaviṃ",
  "atk-s0102a:136_9": "abhivijinitvā ajjhāvasati, abhibhavitvā sāmī hutvā vasatīti attho.",
  "atk-s0102a:137_0": "Evaṃ ekaṃ nipphattiṃ kathetvā dutiyaṃ kathetuṃ sace kho panātiādi vuttaṃ. Tattha",
  "atk-s0102a:137_1": "rāgadosamohamānadiṭṭhikilesataṇhāsaṅkhātaṃ chadanaṃ āvaraṇaṃ vivaṭaṃ viddhaṃsitaṃ",
  "atk-s0102a:137_2": "vivaṭakaṃ etenāti vivaṭacchado. “Vivaṭṭacchadā”tipi pāṭho, ayameva attho.",
  "atk-s0102a:138_0": "35. Evaṃ dutiyaṃ nipphattiṃ kathetvā tāsaṃ nimittabhūtāni lakkhaṇāni dassetuṃ ayañhi,",
  "atk-s0102a:138_1": "deva, kumārotiādi vuttaṃ. Tattha suppatiṭṭhitapādoti yathā aññesaṃ bhūmiyaṃ pādaṃ",
  "atk-s0102a:138_2": "ṭhapentānaṃ aggapādatalaṃ vā paṇhi vā passaṃ vā paṭhamaṃ phusati, vemajjhe vā pana",
  "atk-s0102a:138_3": "chiddaṃ hoti, ukkhipantānaṃ aggatalādīsu ekakoṭṭhāsova paṭhamaṃ uṭṭhahati, na evamassa.",
  "atk-s0102a:138_4": "Assa pana suvaṇṇapādukatalamiva ekappahāreneva sakalaṃ pādatalaṃ bhūmiṃ phusati,",
  "atk-s0102a:138_5": "ekappahāreneva bhūmito uṭṭhahati. Tasmā ayaṃ suppatiṭṭhitapādo.",
  "atk-s0102a:139_0": "Cakkānīti dvīsu pādatalesu dve cakkāni, tesaṃ arā ca nemi ca nābhi ca pāḷiyaṃ vuttāva.",
  "atk-s0102a:139_1": "Sabbākāraparipūrānīti iminā pana ayaṃ viseso veditabbo, tesaṃ kira cakkānaṃ pādatalassa",
  "atk-s0102a:139_2": "majjhe nābhi dissati, nābhiparicchinnā vaṭṭalekhā dissati, nābhimukhaparikkhepapaṭṭo",
  "atk-s0102a:139_3": "dissati, panāḷimukhaṃ dissati, arā dissanti, aresu vaṭṭilekhā dissanti, nemimaṇikā",
  "atk-s0102a:139_4": "dissanti. Idaṃ tāva pāḷiyaṃ āgatameva. Sambahulavāro pana anāgato, so evaṃ daṭṭhabbo",
  "atk-s0102a:139_5": "– satti, sirivaccho, nandi, sovattiko, vaṭaṃsako, vaḍḍhamānakaṃ, macchayugaḷaṃ, bhaddapīṭhaṃ,",
  "atk-s0102a:139_6": "aṅkusako, pāsādo, toraṇaṃ, setacchattaṃ, khaggo, tālavaṇṭaṃ, morahatthako, vāḷabījanī,",
  "atk-s0102a:139_7": "uṇhīsaṃ, maṇi, patto, sumanadāmaṃ, nīluppalaṃ, rattuppalaṃ, setuppalaṃ, padumaṃ,",
  "atk-s0102a:139_8": "puṇḍarīkaṃ, puṇṇaghaṭo, puṇṇapāti, samuddo, cakkavāḷo, himavā, sineru, candimasūriyā,",
  "atk-s0102a:139_9": "nakkhattāni, cattāro mahādīpā, dviparittadīpasahassāni, antamaso cakkavattirañño",
  "atk-s0102a:139_10": "parisaṃ upādāya sabbo cakkalakkhaṇasseva parivāro.",
  "atk-s0102a:140_0": "Āyatapaṇhīti dīghapaṇhi, paripuṇṇapaṇhīti attho. Yathā hi aññesaṃ aggapādo dīgho",
  "atk-s0102a:140_1": "hoti, paṇhimatthake jaṅghā patiṭṭhāti, paṇhiṃ tacchetvā ṭhapitā viya hoti, na evaṃ",
  "atk-s0102a:140_2": "mahāpurisassa. Mahāpurisassa pana catūsu koṭṭhāsesu dve koṭṭhāsā aggapādo hoti, tatiye",
  "atk-s0102a:140_3": "koṭṭhāse jaṅghā patiṭṭhāti, catutthakoṭṭhāse āraggena vaṭṭetvā ṭhapitā viya rattakambalageṇḍukasadisā paṇhi hoti.",
  "atk-s0102a:141_0": "Dīghaṅgulīti yathā aññesaṃ kāci aṅguliyo dīghā honti, kāci rassā, na evaṃ mahāpurisassa.",
  "atk-s0102a:141_1": "Mahāpurisassa pana makkaṭasseva dīghā hatthapādaṅguliyo mūle thūlā, anupubbena gantvā",
  "atk-s0102a:141_2": "agge tanukā, niyyāsatelena madditvā vaṭṭitaharitālavaṭṭisadisā honti. Tena vuttaṃ – “dīghaṅgulī”ti.",
  "atk-s0102a:142_0": "Mudutalunahatthapādoti sappimaṇḍe osāretvā ṭhapitaṃ satavāravihatakappāsapaṭalaṃ",
  "atk-s0102a:142_1": "viya mudu. Yathā ca idāni jātamattassa, evaṃ vuḍḍhakālepi mudutalunāyeva bhavissanti,",
  "atk-s0102a:142_2": "mudutalunā hatthapādā etassāti mudutalunahatthapādo.",
  "atk-s0102a:143_0": "Jālahatthapādoti na cammena paṭibaddhaaṅgulantaro. Ediso hi phaṇahatthako purisadosena",
  "atk-s0102a:143_1": "upahato pabbajjaṃ na paṭilabhati. Mahāpurisassa pana catasso hatthaṅguliyo pañcapi",
  "atk-s0102a:143_2": "pādaṅguliyo ekappamāṇā honti, tāsaṃ ekappamāṇatāya yavalakkhaṇaṃ aññamaññaṃ paṭivijjhitvā",
  "atk-s0102a:143_3": "tiṭṭhati. Athassa hatthapādā kusalena vaḍḍhakinā yojitajālavātapānasadisā honti.",
  "atk-s0102a:143_4": "Tena vuttaṃ – “jālahatthapādo”ti.",
  "atk-s0102a:144_0": "Uddhaṃ patiṭṭhitagopphakattā ussaṅkhā pādā assāti ussaṅkhapādo. Aññesañhi piṭṭhipāde",
  "atk-s0102a:144_1": "gopphakā honti, tena tesaṃ pādā āṇibaddhā viya baddhā honti, na yathāsukhaṃ parivaṭṭanti,",
  "atk-s0102a:144_2": "gacchantānaṃ pādatalānipi na dissanti. Mahāpurisassa pana āruhitvā upari gopphakā",
  "atk-s0102a:144_3": "patiṭṭhahanti, tenassa nābhito paṭṭhāya uparimakāyo nāvāya ṭhapitasuvaṇṇapaṭimā viya",
  "atk-s0102a:144_4": "niccalo hoti, adhokāyova iñjati, sukhena pādā parivaṭṭanti, puratopi pacchatopi ubhayapassesupi",
  "atk-s0102a:144_5": "ṭhatvā passantānaṃ pādatalāni paññāyanti, na hatthīnaṃ viya pacchatoyeva.",
  "atk-s0102a:145_0": "Eṇijaṅghoti eṇimigasadisajaṅgho maṃsussadena paripuṇṇajaṅgho, na ekato baddhapiṇḍikamaṃso,",
  "atk-s0102a:145_1": "samantato samasaṇṭhitena maṃsena parikkhittāhi suvaṭṭitāhi sāligabbhayavagabbhasadisāhi",
  "atk-s0102a:145_2": "jaṅghāhi samannāgatoti attho.",
  "atk-s0102a:146_0": "Anonamantoti anamanto, etenassa akhujjaavāmanabhāvo dīpito. Avasesajanā hi khujjā",
  "atk-s0102a:146_1": "vā honti vāmanā vā. Khujjānaṃ uparimakāyo aparipuṇṇo hoti, vāmanānaṃ heṭṭhimakāyo.",
  "atk-s0102a:146_2": "Te aparipuṇṇakāyattā na sakkonti anonamantā jaṇṇukāni parimajjituṃ. Mahāpuriso pana",
  "atk-s0102a:146_3": "paripuṇṇaubhayakāyattā sakkoti.",
  "atk-s0102a:147_0": "Kosohitavatthaguyhoti usabhavāraṇādīnaṃ viya suvaṇṇapadumakaṇṇikasadisehi kosehi",
  "atk-s0102a:147_1": "ohitaṃ paṭicchannaṃ vatthaguyhaṃ assāti kosohitavatthaguyho. Vatthaguyhanti vatthena",
  "atk-s0102a:147_2": "guhitabbaṃ aṅgajātaṃ vuccati.",
  "atk-s0102a:148_0": "Suvaṇṇavaṇṇoti jātihiṅgulakena majjitvā dīpidāṭhāya ghaṃsitvā gerukaparikammaṃ katvā",
  "atk-s0102a:148_1": "ṭhapitaghanasuvaṇṇarūpasadisoti attho. Etenassa ghanasiniddhasaṇhasarīrataṃ dassetvā",
  "atk-s0102a:148_2": "chavivaṇṇadassanatthaṃ kañcanasannibhattacoti vuttaṃ. Purimassa vā vevacanametaṃ.",
  "atk-s0102a:149_0": "Rajojallanti rajo vā malaṃ vā. Na upalimpatīti na laggati padumapalāsato udakabindu",
  "atk-s0102a:149_1": "viya vivaṭṭati. Hatthadhovanādīni pana utuggahaṇatthāya ceva dāyakānaṃ puññaphalatthāya",
  "atk-s0102a:149_2": "ca buddhā karonti, vattasīsenāpi ca karontiyeva. Senāsanaṃ pavisantena hi bhikkhunā",
  "atk-s0102a:149_3": "pāde dhovitvā pavisitabbanti vuttametaṃ.",
  "atk-s0102a:150": "Uddhaggalomoti āvaṭṭapariyosāne uddhaggāni hutvā mukhasobhaṃ ullokayamānāni viya ṭhitāni lomāni assāti uddhaggalomo.",
  "atk-s0102a:151_0": "Brahmujugattoti brahmā viya ujugatto, ujumeva uggatadīghasarīro bhavissati. Yebhuyyena",
  "atk-s0102a:151_1": "hi sattā khandhe kaṭiyaṃ jāṇūsūti tīsu ṭhānesu namanti, te kaṭiyaṃ namantā pacchato",
  "atk-s0102a:151_2": "namanti, itaresu dvīsu ṭhānesu purato. Dīghasarīrā pana eke passavaṅkā honti, eke",
  "atk-s0102a:151_3": "mukhaṃ unnametvā nakkhattāni gaṇayantā viya caranti, eke appamaṃsalohitā sūlasadisā",
  "atk-s0102a:151_4": "honti, eke purato pabbhārā honti, pavedhamānā gacchanti. Ayaṃ pana ujumeva uggantvā",
  "atk-s0102a:151_5": "dīghappamāṇo devanagare ussitasuvaṇṇatoraṇaṃ viya bhavissatīti dīpenti. Yathā cetaṃ,",
  "atk-s0102a:151_6": "evaṃ yaṃ yaṃ jātamattassa sabbaso aparipuṇṇaṃ mahāpurisalakkhaṇaṃ hoti, taṃ taṃ āyatiṃ",
  "atk-s0102a:151_7": "tathābhāvitaṃ sandhāya vuttanti veditabbaṃ.",
  "atk-s0102a:152_0": "Sattussadoti dve hatthapiṭṭhiyo dve pādapiṭṭhiyo dve aṃsakūṭāni khandhoti imesu sattasu",
  "atk-s0102a:152_1": "ṭhānesu paripuṇṇo maṃsussado assāti sattussado. Aññesaṃ pana hatthapādapiṭṭhādīsu",
  "atk-s0102a:152_2": "sirājālaṃ paññāyati, aṃsakūṭakkhandhesu aṭṭhikoṭiyo. Te manussā petā viya khāyanti,",
  "atk-s0102a:152_3": "na tathā mahāpuriso, mahāpuriso pana sattasu ṭhānesu paripuṇṇamaṃsussadattā nigūḷhasirājālehi",
  "atk-s0102a:152_4": "hatthapiṭṭhādīhi vaṭṭetvā suṭṭhapitasuvaṇṇāḷiṅgasadisena khandhena silārūpakaṃ viya",
  "atk-s0102a:152_5": "khāyati, cittakammarūpakaṃ viya ca khāyati.",
  "atk-s0102a:153_0": "Sīhassa pubbaddhaṃ viya kāyo assāti sīhapubbaddhakāyo. Sīhassa hi puratthimakāyova",
  "atk-s0102a:153_1": "paripuṇṇo hoti, pacchimakāyo aparipuṇṇo. Mahāpurisassa pana sīhassa pubbaddhakāyo",
  "atk-s0102a:153_2": "viya sabbo kāyo paripuṇṇo. Sopi sīhasseva tattha tattha vinatunnatādivasena dussaṇṭhitavisaṇṭhito",
  "atk-s0102a:153_3": "na hoti, dīghayuttaṭṭhāne pana dīgho, rassathūlakisaputhulaanuvaṭṭitayuttaṭṭhānesu",
  "atk-s0102a:153_4": "tathāvidhova hoti. Vuttañhetaṃ bhagavatā –",
  "atk-s0102a:154_0": "“Manāpiyeva kho, bhikkhave, kammavipāke paccupaṭṭhite yehi aṅgehi dīghehi sobhati,",
  "atk-s0102a:154_1": "tāni aṅgāni dīghāni saṇṭhanti. Yehi aṅgehi rassehi sobhati, tāni aṅgāni rassāni saṇṭhanti.",
  "atk-s0102a:154_2": "Yehi aṅgehi thūlehi sobhati, tāni aṅgāni thūlāni saṇṭhanti. Yehi aṅgehi kisehi sobhati,",
  "atk-s0102a:154_3": "tāni aṅgāni kisāni saṇṭhanti. Yehi aṅgehi puthulehi sobhati, tāni aṅgāni puthulāni",
  "atk-s0102a:154_4": "saṇṭhanti. Yehi aṅgehi vaṭṭehi sobhati, tāni aṅgāni vaṭṭāni saṇṭhantī”ti.",
  "atk-s0102a:155": "Iti nānācittena puññacittena cittito dasahi pāramīhi sajjito mahāpurisassa attabhāvo, loke sabbasippino vā sabbaiddhimanto vā patirūpakampi kātuṃ na sakkonti.",
  "atk-s0102a:156_0": "Citantaraṃsoti antaraṃsaṃ vuccati dvinnaṃ koṭṭānaṃ antaraṃ, taṃ citaṃ paripuṇṇaṃ",
  "atk-s0102a:156_1": "antaraṃsaṃ assāti citantaraṃso. Aññesañhi taṃ ṭhānaṃ ninnaṃ hoti, dve piṭṭhikoṭṭā",
  "atk-s0102a:156_2": "pāṭiyekkā paññāyanti. Mahāpurisassa pana kaṭito paṭṭhāya maṃsapaṭalaṃ yāva khandhā",
  "atk-s0102a:156_3": "uggamma samussitasuvaṇṇaphalakaṃ viya piṭṭhiṃ chādetvā patiṭṭhitaṃ.",
  "atk-s0102a:157_0": "Nigrodhaparimaṇḍaloti nigrodho viya parimaṇḍalo. Yathā paññāsahatthatāya vā satahatthatāya",
  "atk-s0102a:157_1": "vā samakkhandhasākho nigrodho dīghatopi vitthāratopi ekappamāṇova hoti, evaṃ kāyatopi",
  "atk-s0102a:157_2": "byāmatopi ekappamāṇo. Yathā aññesaṃ kāyo dīgho vā hoti byāmo vā, na evaṃ visamappamāṇoti",
  "atk-s0102a:157_3": "attho. Teneva yāvatakvassa kāyotiādi vuttaṃ. Tattha yāvatako assāti yāvatakvassa.",
  "atk-s0102a:158_0": "Samavaṭṭakkhandhoti samavaṭṭitakkhandho. Yathā eke koñcā viya ca bakā viya ca varāhā",
  "atk-s0102a:158_1": "viya ca dīghagalā vaṅkagalā puthulagalā ca honti, kathanakāle sirājālaṃ paññāyati,",
  "atk-s0102a:158_2": "mando saro nikkhamati, na evaṃ mahāpurisassa. Mahāpurisassa pana suvaṭṭitasuvaṇṇāḷiṅgasadiso",
  "atk-s0102a:158_3": "khandho hoti, kathanakāle sirājālaṃ na paññāyati, meghassa viya gajjito saro mahā hoti.",
  "atk-s0102a:159_0": "Rasaggasaggīti ettha rasaṃ gasanti harantīti rasaggasā. Rasaharaṇīnametaṃ adhivacanaṃ,",
  "atk-s0102a:159_1": "tā aggā assāti rasaggasaggī. Mahāpurisassa kira sattarasaharaṇīsahassāni uddhaggāni",
  "atk-s0102a:159_2": "hutvā gīvāyameva paṭimukkāni. Tilaphalamattopi āhāro jivhagge ṭhapito sabbakāyaṃ",
  "atk-s0102a:159_3": "anupharati. Teneva mahāpadhānaṃ padahantassa ekataṇḍulādīhipi kaḷāyayūsapasatamattenāpi",
  "atk-s0102a:159_4": "kāyassa yāpanaṃ ahosi. Aññesaṃ pana tathā abhāvā na sakalaṃ kāyaṃ ojā pharati. Tena",
  "atk-s0102a:159_5": "te bahvābādhā honti.",
  "atk-s0102a:160_0": "Sīhasseva hanu assāti sīhahanu. Tattha sīhassa heṭṭhimahanumeva paripuṇṇaṃ hoti,",
  "atk-s0102a:160_1": "na uparimaṃ. Mahāpurisassa pana sīhassa heṭṭhimaṃ viya dvepi paripuṇṇāni dvādasiyā",
  "atk-s0102a:160_2": "pakkhassa candasadisāni honti. Atha nemittakā hanukapariyantaṃ olokentāva imesu hanukesu",
  "atk-s0102a:160_3": "heṭṭhime vīsati uparime vīsatīti cattālīsadantā samā aviraḷā patiṭṭhahissantīti sallakkhetvā",
  "atk-s0102a:160_4": "ayañhi deva, kumāro cattālīsadanto hotītiādimāhaṃsu. Tatrāyamattho, aññesañhi paripuṇṇadantānampi",
  "atk-s0102a:160_5": "dvattiṃsa dantā honti. Imassa pana cattālīsaṃ bhavissanti. Aññesañca keci dantā uccā,",
  "atk-s0102a:160_6": "keci nīcāti visamā honti, imassa pana ayapaṭṭakena chinnasaṅkhapaṭalaṃ viya samā",
  "atk-s0102a:160_7": "bhavissanti. Aññesaṃ kumbhilānaṃ viya dantā viraḷā honti, macchamaṃsāni khādantānaṃ",
  "atk-s0102a:160_8": "dantantaraṃ pūrenti. Imassa pana kanakaphalakāyaṃ samussitavajirapanti viya aviraḷā",
  "atk-s0102a:160_9": "tūlikāya dassitaparicchedā viya dantā bhavissanti. Aññesañca pūtidantā uṭṭhahanti.",
  "atk-s0102a:160_10": "Tena kāci dāṭhā kāḷāpi vivaṇṇāpi honti. Ayaṃ pana suṭṭhu sukkadāṭho osadhitārakampi",
  "atk-s0102a:160_11": "atikkamma virocamānāya pabhāya samannāgatadāṭho bhavissati.",
  "atk-s0102a:161_0": "Pahūtajivhoti puthulajivho. Aññesaṃ jivhā thūlāpi honti kisāpi rassāpi thaddhāpi",
  "atk-s0102a:161_1": "visamāpi, mahāpurisassa pana jivhā mudu dīghā puthulā vaṇṇasampannā hoti. So hi etaṃ",
  "atk-s0102a:161_2": "lakkhaṇaṃ pariyesituṃ āgatānaṃ kaṅkhāvinodanatthaṃ mudukattā taṃ jivhaṃ kathinasūciṃ",
  "atk-s0102a:161_3": "viya vaṭṭetvā ubho nāsikasotāni parāmasati, dīghattā ubho kaṇṇasotāni parāmasati,",
  "atk-s0102a:161_4": "puthulattā kesantapariyosānaṃ kevalampi nalāṭaṃ paṭicchādeti. Evamassa mududīghaputhulabhāvaṃ",
  "atk-s0102a:161_5": "pakāsento tesaṃ kaṅkhaṃ vinodeti. Evaṃ tilakkhaṇasampannaṃ jivhaṃ sandhāya “pahūtajivho”ti vuttaṃ.",
  "atk-s0102a:162_0": "Brahmassaroti aññe chinnassarāpi bhinnassarāpi kākassarāpi honti, ayaṃ pana mahābrahmuno",
  "atk-s0102a:162_1": "sarasadisena sarena samannāgato bhavissati, mahābrahmuno hi pittasemhehi apalibuddhattā",
  "atk-s0102a:162_2": "saro visado hoti. Mahāpurisenāpi katakammaṃ tassa vatthuṃ sodheti. Vatthuno suddhattā",
  "atk-s0102a:162_3": "nābhito paṭṭhāya samuṭṭhahanto saro visado aṭṭhaṅgasamannāgatova samuṭṭhāti. Karavīko",
  "atk-s0102a:162_4": "viya bhaṇatīti karavīkabhāṇī, mattakaravīkarutamañjughosoti attho.",
  "atk-s0102a:163_0": "Abhinīlanettoti na sakalanīlanetto, nīlayuttaṭṭhāne panassa umāpupphasadisena ativisuddhena",
  "atk-s0102a:163_1": "nīlavaṇṇena samannāgatāni nettāni honti, pītayuttaṭṭhāne kaṇikārapupphasadisena pītavaṇṇena,",
  "atk-s0102a:163_2": "lohitayuttaṭṭhāne bandhujīvakapupphasadisena lohitavaṇṇena, setayuttaṭṭhāne osadhitārakasadisena",
  "atk-s0102a:163_3": "setavaṇṇena, kāḷayuttaṭṭhāne addāriṭṭhakasadisena kāḷavaṇṇena samannāgatāni. Suvaṇṇavimāne",
  "atk-s0102a:163_4": "ugghāṭitamaṇisīhapañjarasadisāni khāyanti.",
  "atk-s0102a:164_0": "Gopakhumoti ettha pakhumanti sakalacakkhubhaṇḍaṃ adhippetaṃ, taṃ kāḷavacchakassa",
  "atk-s0102a:164_1": "bahaladhātukaṃ hoti, rattavacchakassa vippasannaṃ, taṃmuhuttajātataruṇarattavacchakasadisacakkhubhaṇḍoti",
  "atk-s0102a:164_2": "attho. Aññesañhi cakkhubhaṇḍā aparipuṇṇā honti, hatthimūsikādīnaṃ akkhisadisehi viniggatehipi",
  "atk-s0102a:164_3": "gambhīrehipi akkhīhi samannāgatā honti. Mahāpurisassa pana dhovitvā majjitvā ṭhapitamaṇiguḷikā",
  "atk-s0102a:164_4": "viya mudusiniddhanīlasukhumapakhumācitāni akkhīni.",
  "atk-s0102a:165_0": "Uṇṇāti uṇṇalomaṃ. Bhamukantareti dvinnaṃ bhamukānaṃ vemajjhe nāsikamatthakeyeva jātā,",
  "atk-s0102a:165_1": "uggantvā pana nalāṭavemajjhe jātā. Odātāti parisuddhā, osadhitārakasamānavaṇṇā. Mudūti",
  "atk-s0102a:165_2": "sappimaṇḍe osāretvā ṭhapitasatavāravihatakappāsapaṭalasadisā. Tūlasannibhāti simbalitūlalatātūlasamānā,",
  "atk-s0102a:165_3": "ayamassa odātatāya upamā. Sā panesā koṭiyaṃ gahetvā ākaḍḍhiyamānā upaḍḍhabāhuppamāṇā",
  "atk-s0102a:165_4": "hoti, vissaṭṭhā dakkhiṇāvaṭṭavasena āvaṭṭitvā uddhaggā hutvā santiṭṭhati. Suvaṇṇaphalakamajjhe",
  "atk-s0102a:165_5": "ṭhapitarajatapubbuḷakaṃ viya, suvaṇṇaghaṭato nikkhamamānā khīradhārā viya, aruṇappabhārañjite",
  "atk-s0102a:165_6": "gaganappadese osadhitārakā viya ca atimanoharāya siriyā virocati.",
  "atk-s0102a:166_0": "Uṇhīsasīsoti idaṃ paripuṇṇanalāṭatañca paripuṇṇasīsataṃ cāti dve atthavase paṭicca",
  "atk-s0102a:166_1": "vuttaṃ. Mahāpurisassa hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā sakalanalāṭaṃ",
  "atk-s0102a:166_2": "chādayamānaṃ pūrayamānaṃ gantvā vāmakaṇṇacūḷikāyaṃ patiṭṭhitaṃ, taṃ rañño bandhauṇhīsapaṭṭo",
  "atk-s0102a:166_3": "viya virocati. Mahāpurisassa kira imaṃ lakkhaṇaṃ disvā rājūnaṃ uṇhīsapaṭṭaṃ akaṃsu.",
  "atk-s0102a:166_4": "Ayaṃ tāva eko attho. Aññe pana janā aparipuṇṇasīsā honti, keci kapisīsā, keci phalasīsā,",
  "atk-s0102a:166_5": "keci aṭṭhisīsā, keci hatthisīsā, keci tumbasīsā, keci pabbhārasīsā. Mahāpurisassa",
  "atk-s0102a:166_6": "pana āraggena vaṭṭetvā ṭhapitaṃ viya suparipuṇṇaṃ udakapubbuḷasadisaṃ sīsaṃ hoti.",
  "atk-s0102a:166_7": "Tattha purimanaye uṇhīsaveṭhitasīso viyāti uṇhīsasīso. Dutiyanaye uṇhīsaṃ viya sabbattha",
  "atk-s0102a:166_8": "parimaṇḍalasīsoti uṇhīsasīso.",
  "atk-s0102a:167": "Vipassīsamaññāvaṇṇanā",
  "atk-s0102a:168_0": "37. Sabbakāmehīti idaṃ lakkhaṇāni pariggaṇhāpetvā pacchā kataṃ viya vuttaṃ, na panevaṃ",
  "atk-s0102a:168_1": "daṭṭhabbaṃ. Paṭhamañhi te nemittake santappetvā pacchā lakkhaṇapariggaṇhanaṃ katanti",
  "atk-s0102a:168_2": "veditabbaṃ. Tassa vitthāro gabbhokkantiyaṃ vuttoyeva. Pāyentīti thaññaṃ pāyenti.",
  "atk-s0102a:168_3": "Tassa kira niddosena madhurena khīrena samannāgatā saṭṭhi dhātiyo upaṭṭhāpesi, tathā",
  "atk-s0102a:168_4": "sesāpi tesu tesu kammesu kusalā saṭṭhisaṭṭhiyeva. Tāsaṃ pesanakārake saṭṭhi purise,",
  "atk-s0102a:168_5": "tassa tassa katākatabhāvaṃ sallakkhaṇe saṭṭhi amacce upaṭṭhāpesi. Evaṃ cattāri saṭṭhiyo",
  "atk-s0102a:168_6": "itthīnaṃ, dve saṭṭhiyo purisānanti cha saṭṭhiyo upaṭṭhakānaṃyeva ahesuṃ. Setacchattanti",
  "atk-s0102a:168_7": "dibbasetacchattaṃ. Kuladattiyaṃ pana sirigabbheyeva tiṭṭhati. Mā naṃ sītaṃ vātiādīsu",
  "atk-s0102a:168_8": "mā abhibhavīti attho veditabbo. Svāssudanti so assudaṃ. Aṅkeneva aṅkanti aññassa",
  "atk-s0102a:168_9": "bāhunāva aññassa bāhuṃ. Aññassa ca aṃsakūṭeneva aññassa aṃsakūṭaṃ. Parihariyatīti",
  "atk-s0102a:168_10": "nīyati, sampāpiyatīti attho.",
  "atk-s0102a:169_0": "38. Mañjussaroti akharassaro. Vaggussaroti chekanipuṇassaro. Madhurassaroti sātassaro.",
  "atk-s0102a:169_1": "Pemaniyassaroti pemajanakassaro. Tatridaṃ karavīkānaṃ madhurassaratāya – karavīkasakuṇe",
  "atk-s0102a:169_2": "kira madhurarasaṃ ambapakkaṃ mukhatuṇḍakena paharitvā paggharitarasaṃ pivitvā pakkhena",
  "atk-s0102a:169_3": "tālaṃ datvā vikūjamāne catuppadā mattā viya laḷituṃ ārabhanti. Gocarapasutāpi catuppadā",
  "atk-s0102a:169_4": "mukhagatāni tiṇāni chaḍḍetvā taṃ saddaṃ suṇanti. Vāḷamigā khuddakamige anubandhamānā",
  "atk-s0102a:169_5": "ukkhittaṃ pādaṃ anikkhipitvāva tiṭṭhanti. Anubaddhamigā ca maraṇabhayaṃ jahitvā tiṭṭhanti.",
  "atk-s0102a:169_6": "Ākāse pakkhandā pakkhinopi pakkhe pasāretvā taṃ saddaṃ suṇamānāva tiṭṭhanti. Udake",
  "atk-s0102a:169_7": "macchāpi kaṇṇapaṭalaṃ papphoṭetvā taṃ saddaṃ suṇamānāva tiṭṭhanti. Evaṃ madhurassarā karavīkā.",
  "atk-s0102a:170_0": "Asandhimittāpi dhammāsokassa devī – “atthi nu kho, bhante, buddhassarena sadiso kassaci",
  "atk-s0102a:170_1": "saro”ti saṅghaṃ pucchi. Atthi karavīkasakuṇassāti. Kuhiṃ, bhante, te sakuṇāti? Himavanteti.",
  "atk-s0102a:170_2": "Sā rājānaṃ āha – “deva, ahaṃ karavīkasakuṇaṃ passitukāmāmhī”ti. Rājā – “imasmiṃ pañjare",
  "atk-s0102a:170_3": "nisīditvā karavīko āgacchatū”ti suvaṇṇapañjaraṃ vissajjesi. Pañjaro gantvā ekassa",
  "atk-s0102a:170_4": "karavīkassa purato aṭṭhāsi. So – “rājāṇāya āgato pañjaro, na sakkā na gantu”nti tattha",
  "atk-s0102a:170_5": "nisīdi. Pañjaro āgantvā rañño purato aṭṭhāsi. Na karavīkasaddaṃ kārāpetuṃ sakkonti.",
  "atk-s0102a:170_6": "Atha rājā – “kathaṃ, bhaṇe, ime saddaṃ na karontī”ti āha. Ñātake adisvā devāti. Atha",
  "atk-s0102a:170_7": "naṃ rājā ādāsehi parikkhipāpesi. So attano chāyaṃ disvā – “ñātakā me āgatā”ti maññamāno",
  "atk-s0102a:170_8": "pakkhena tālaṃ datvā madhurassarena maṇivaṃsaṃ dhamamāno viya viravi. Sakalanagare",
  "atk-s0102a:170_9": "manussā mattā viya laḷiṃsu. Asandhimittā cintesi – “imassa tāva tiracchānagatassa",
  "atk-s0102a:170_10": "evaṃ madhuro saddo, kīdiso nu kho sabbaññutaññāṇasiripattassa bhagavato saddo ahosī”ti",
  "atk-s0102a:170_11": "pītiṃ uppādetvā taṃ pītiṃ avijahitvā sattahi jaṅghasatehi saddhiṃ sotāpattiphale",
  "atk-s0102a:170_12": "patiṭṭhāsi. Evaṃ madhuro kira karavīkasaddoti. Tato pana satabhāgena sahassabhāgena",
  "atk-s0102a:170_13": "ca madhurataro vipassissa kumārassa saddo ahosīti veditabbo.",
  "atk-s0102a:171_0": "39. Kammavipākajanti na bhāvanāmayaṃ, kammavipākavasena pana devatānaṃ cakkhusadisameva",
  "atk-s0102a:171_1": "maṃsacakkhu ahosi, yena nimittaṃ katvā tilavāhe pakkhittaṃ ekatilampi ayaṃ soti uddharitvā dātuṃ sakkoti.",
  "atk-s0102a:172_0": "40. Vipassīti ettha ayaṃ vacanattho, antarantarā nimīlajanitandhakāravirahena visuddhaṃ",
  "atk-s0102a:172_1": "passati, vivaṭehi ca akkhīhi passatīti vipassī; dutiyavāre viceyya viceyya passatīti",
  "atk-s0102a:172_2": "vipassī; vicinitvā vicinitvā passatīti attho.",
  "atk-s0102a:173_0": "Atthe panāyatīti atthe jānāti passati, nayati vā pavattetīti attho. Ekadivasaṃ kira",
  "atk-s0102a:173_1": "vinicchayaṭṭhāne nisīditvā atthe anusāsantassa rañño alaṅkatapaṭiyattaṃ mahāpurisaṃ",
  "atk-s0102a:173_2": "ānetvā hatthe ṭhapayiṃsu. Tassa taṃ aṅkekatvā upalāḷayamānasseva amaccā sāmikaṃ assāmikaṃ",
  "atk-s0102a:173_3": "akaṃsu. Bodhisatto anattamanasaddaṃ nicchāresi. Rājā – “kimetaṃ, upadhārethā”ti āha.",
  "atk-s0102a:173_4": "Upadhāriyamānā aññaṃ adisvā – “aḍḍassa dubbinicchitattā evaṃ kataṃ bhavissatī”ti",
  "atk-s0102a:173_5": "puna sāmikaṃyeva sāmikaṃ katvā “ñatvā nu kho kumāro evaṃ karotī”ti vīmaṃsantā puna",
  "atk-s0102a:173_6": "sāmikaṃ assāmikaṃ akaṃsu. Punapi bodhisatto tatheva saddaṃ nicchāresi. Atha rājā",
  "atk-s0102a:173_7": "– “jānāti mahāpuriso”ti tato paṭṭhāya appamatto ahosi. Idaṃ sandhāya vuttaṃ – “viceyya",
  "atk-s0102a:173_8": "viceyya kumāro atthe panāyatī”ti.",
  "atk-s0102a:174_0": "42. Vassikantiādīsu yattha sukhaṃ hoti vassakāle vasituṃ, ayaṃ vassiko. Itaresupi",
  "atk-s0102a:174_1": "eseva nayo. Ayaṃ panettha vacanattho vassāvāso vassaṃ, vassaṃ arahatīti vassiko.",
  "atk-s0102a:174_2": "Itaresupi eseva nayo.",
  "atk-s0102a:175_0": "Tattha vassiko pāsādo nātiucco hoti, nātinīco, dvāravātapānānipissa nātibahūni nātitanūni,",
  "atk-s0102a:175_1": "bhūmattharaṇapaccattharaṇakhajjabhojjānipettha missakāneva vaṭṭanti. Hemantike thambhāpi",
  "atk-s0102a:175_2": "bhittiyopi nīcā honti, dvāravātapānāni tanukāni sukhumacchiddāni, uṇhappavesanatthāya",
  "atk-s0102a:175_3": "bhittiniyūhāni nīhariyanti. Bhūmattharaṇapaccattharaṇanivāsanapārupanāni panettha",
  "atk-s0102a:175_4": "uṇhaviriyāni kambalādīni vaṭṭanti. Khajjabhojjaṃ siniddhaṃ kaṭukasannissitaṃ nirudakasannissitañca.",
  "atk-s0102a:175_5": "Gimhike thambhāpi bhittiyopi uccā honti, dvāravātapānāni panettha bahūni vipulajātāni",
  "atk-s0102a:175_6": "honti, bhūmattharaṇādīni dukūlamayāni vaṭṭanti. Khajjabhojjāni madhurasasannissitabharitāni.",
  "atk-s0102a:175_7": "Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.",
  "atk-s0102a:175_8": "Tesu tesu padesesu udakayantāni karonti, yehi deve vassante viya udakadhārā nikkhamanti.",
  "atk-s0102a:176_0": "Nippurisehīti purisavirahitehi. Na kevalañcettha tūriyāneva nippurisāni, sabbaṭṭhānānipi",
  "atk-s0102a:176_1": "nippurisāneva, dovārikāpi itthiyova, nahāpanādiparikammakarāpi itthiyova. Rājā kira",
  "atk-s0102a:176_2": "– “tathārūpaṃ issariyasukhasampattiṃ anubhavamānassa purisaṃ disvā purisāsaṅkā uppajjati,",
  "atk-s0102a:176_3": "sā me puttassa mā ahosī”ti sabbakiccesu itthiyova ṭhapesīti.",
  "atk-s0102a:177": "Paṭhamabhāṇavāravaṇṇanā niṭṭhitā.",
  "atk-s0102a:178": "Jiṇṇapurisavaṇṇanā",
  "atk-s0102a:179_0": "43. Dutiyabhāṇavāre gopānasivaṅkanti gopānasī viya vaṅkaṃ. Bhogganti khandhe, kaṭiyaṃ,",
  "atk-s0102a:179_1": "jāṇūsūti tīsu ṭhānesu bhoggavaṅkaṃ. Daṇḍaparāyananti daṇḍagatikaṃ daṇḍapaṭisaraṇaṃ.",
  "atk-s0102a:179_2": "Āturanti jarāturaṃ. Gatayobbananti atikkantayobbanaṃ pacchimavaye ṭhitaṃ. Disvāti",
  "atk-s0102a:179_3": "aḍḍhayojanappamāṇena balakāyena parivuto susaṃvihitārakkhopi gacchanto yadā ratho",
  "atk-s0102a:179_4": "purato hoti, pacchā balakāyo, tādise okāse suddhāvāsakhīṇāsavabrahmehi attano ānubhāvena",
  "atk-s0102a:179_5": "rathassa puratova dassitaṃ, taṃ purisaṃ passitvā. Suddhāvāsā kira – “mahāpuriso paṅke",
  "atk-s0102a:179_6": "gajo viya pañcasu kāmaguṇesu laggo, satimassa uppādessāmā”ti taṃ dassesuṃ. Evaṃ dassitañca",
  "atk-s0102a:179_7": "taṃ bodhisatto ceva passati sārathi ca. Brahmāno hi bodhisattassa appamādatthaṃ sārathissa",
  "atk-s0102a:179_8": "ca kathāsallāpatthaṃ taṃ dassesuṃ. Kiṃ panesoti “eso jiṇṇoti kiṃ vuttaṃ hoti, nāhaṃ,",
  "atk-s0102a:179_9": "bho ito pubbe evarūpaṃ addasa”nti pucchi.",
  "atk-s0102a:180_0": "Tena hīti yadi mayhampi evarūpehi kesehi evarūpena ca kāyena bhavitabbaṃ, tena hi",
  "atk-s0102a:180_1": "samma sārathi. Alaṃ dānajja uyyānabhūmiyāti – “ajja uyyānabhūmiṃ passissāmā”ti gacchāma,",
  "atk-s0102a:180_2": "alaṃ tāya uyyānabhūmiyāti saṃviggahadayo saṃvegānurūpamāha. Antepuraṃ gatoti itthijanaṃ",
  "atk-s0102a:180_3": "vissajjetvā sirigabbhe ekakova nisinno. Yatra hi nāmāti yāya jātiyā sati jarā paññāyati,",
  "atk-s0102a:180_4": "sā jāti dhiratthu dhikkatā atthu, jigucchāmetaṃ jātinti, jātiyā mūlaṃ khaṇanto nisīdi,",
  "atk-s0102a:180_5": "paṭhamena sallena hadaye viddho viya.",
  "atk-s0102a:181_0": "45. Sārathiṃ āmantāpetvāti rājā kira nemittakehi kathitakālato paṭṭhāya ohitasoto",
  "atk-s0102a:181_1": "vicarati, so “kumāro uyyānaṃ gacchanto antarāmagge nivatto”ti sutvā sārathiṃ āmantāpesi.",
  "atk-s0102a:181_2": "Mā heva khotiādīsu rajjaṃ kāretu, mā pabbajatu, brāhmaṇānaṃ vacanaṃ mā saccaṃ hotūti",
  "atk-s0102a:181_3": "evaṃ cintesīti attho.",
  "atk-s0102a:182": "Byādhipurisavaṇṇanā",
  "atk-s0102a:183_0": "47. Addasa khoti pubbe vuttanayeneva suddhāvāsehi dassitaṃ addasa. Ābādhikanti iriyāpathabhañjanakena",
  "atk-s0102a:183_1": "visabhāgabādhena ābādhikaṃ. Dukkhitanti rogadukkhena dukkhitaṃ. Bāḷhagilānanti adhimattagilānaṃ.",
  "atk-s0102a:183_2": "Palipannanti nimuggaṃ. Jarā paññāyissati byādhi paññāyissatīti idhāpi yāya jātiyā",
  "atk-s0102a:183_3": "sati idaṃ dvayaṃ paññāyati, dhikkatā sā jāti, ajātaṃ khemanti jātiyā mūlaṃ khaṇanto",
  "atk-s0102a:183_4": "nisīdi, dutiyena sallena viddho viya.",
  "atk-s0102a:184": "Kālaṅkatapurisavaṇṇanā",
  "atk-s0102a:185_0": "50. Vilātanti sivikaṃ. Petanti ito paṭigataṃ. Kālaṅkatanti katakālaṃ, yattakaṃ tena",
  "atk-s0102a:185_1": "kālaṃ jīvitabbaṃ, taṃ sabbaṃ katvā niṭṭhapetvā matanti attho. Imampissa purimanayeneva",
  "atk-s0102a:185_2": "brahmāno dassesuṃ. Yatra hi nāmāti idhāpi yāya jātiyā sati idaṃ tayaṃ paññāyati,",
  "atk-s0102a:185_3": "dhikkatā sā jāti, ajātaṃ khemanti jātiyā mūlaṃ khaṇanto nisīdi, tatiyena sallena viddho viya.",
  "atk-s0102a:186": "Pabbajitavaṇṇanā",
  "atk-s0102a:187_0": "52. Bhaṇḍunti muṇḍaṃ. Imampissa purimanayeneva brahmāno dassesuṃ. Sādhu dhammacariyātiādīsu",
  "atk-s0102a:187_1": "ayaṃ deva dhammacaraṇabhāvo sādhūti cintetvā pabbajitoti evaṃ ekamekassa padassa",
  "atk-s0102a:187_2": "yojanā veditabbā. Sabbāni cetāni dasakusalakammapathavevacanāneva. Avasāne pana avihiṃsāti",
  "atk-s0102a:187_3": "karuṇāya pubbabhāgo. Anukampāti mettāya pubbabhāgo. Tenahīti uyyojanatthe nipāto.",
  "atk-s0102a:187_4": "Pabbajitaṃ hissa disvā cittaṃ pabbajjāya ninnaṃ jātaṃ. Atha tena saddhiṃ kathetukāmo",
  "atk-s0102a:187_5": "hutvā sārathiṃ uyyojento tena hītiādimāha.",
  "atk-s0102a:188": "Bodhisattapabbajjāvaṇṇanā",
  "atk-s0102a:189_0": "54. Atha kho, bhikkhaveti – “pabbajitassa sādhu dhammacariyā”tiādīni ca aññañca bahuṃ",
  "atk-s0102a:189_1": "mahājanakāyena rakkhiyamānassa puttadārasambādhe ghare vasato ādīnavapaṭisaṃyuttañceva",
  "atk-s0102a:189_2": "migabhūtena cetasā yathāsukhaṃ vane vasato pabbajitassa vivekānisaṃsapaṭisaṃyuttañca",
  "atk-s0102a:189_3": "dhammiṃ kathaṃ sutvā pabbajitukāmo hutvā – atha kho, bhikkhave, vipassī kumāro sārathiṃ āmantesi.",
  "atk-s0102a:190_0": "Imāni cattāri disvā pabbajitaṃ nāma sabbabodhisattānaṃ vaṃsova tantiyeva paveṇīyeva.",
  "atk-s0102a:190_1": "Aññepi ca bodhisattā yathā ayaṃ vipassī kumāro, evaṃ cirassaṃ cirassaṃ passanti.",
  "atk-s0102a:190_2": "Amhākaṃ pana bodhisatto cattāripi ekadivasaṃyeva disvā mahābhinikkhamanaṃ nikkhamitvā",
  "atk-s0102a:190_3": "anomānadītīre pabbajito. Teneva rājagahaṃ patvā tattha raññā bimbisārena – “kimatthaṃ,",
  "atk-s0102a:190_4": "paṇḍita, pabbajitosīti” puṭṭho āha –",
  "atk-s0102a:191": "“Jiṇṇañca disvā dukhitañca byādhitaṃ,",
  "atk-s0102a:192": "Matañca disvā gatamāyusaṅkhayaṃ;",
  "atk-s0102a:193": "Kāsāyavatthaṃ pabbajitañca disvā,",
  "atk-s0102a:194": "Tasmā ahaṃ pabbajitomhi rājā”ti.",
  "atk-s0102a:195": "Mahājanakāyaanupabbajjāvaṇṇanā",
  "atk-s0102a:196_0": "55. Sutvāna tesanti tesaṃ caturāsītiyā pāṇasahassānaṃ sutvā etadahosi. Orakoti ūnako",
  "atk-s0102a:196_1": "lāmako. Anupabbajiṃsūti anupabbajitāni. Kasmā panettha yathā parato khaṇḍatissānaṃ",
  "atk-s0102a:196_2": "anupabbajjāya – “bandhumatiyā rājadhāniyā nikkhamitvā”ti vuttaṃ, evaṃ na vuttanti?",
  "atk-s0102a:196_3": "Nikkhamitvā sutattā. Ete kira sabbepi vipassissa kumārassa upaṭṭhākaparisāva, te",
  "atk-s0102a:196_4": "pātova upaṭṭhānaṃ āgantvā kumāraṃ adisvā pātarāsatthāya gantvā bhuttapātarāsā āgamma",
  "atk-s0102a:196_5": "“kuhiṃ kumāro”ti pucchitvā “uyyānabhūmiṃ gato”ti sutvā “tattheva naṃ dakkhissāmā”ti",
  "atk-s0102a:196_6": "nikkhamantā nivattamānaṃ sārathiṃ disvā – “kumāro pabbajito”ti cassa vacanaṃ sutvā",
  "atk-s0102a:196_7": "sutaṭṭhāneyeva sabbābharaṇāni omuñcitvā antarāpaṇato kāsāvapītāni vatthāni āharāpetvā",
  "atk-s0102a:196_8": "kesamassuṃ ohāretvā pabbajiṃsu. Iti nagarato nikkhamitvā bahinagare sutattā ettha",
  "atk-s0102a:196_9": "– “bandhumatiyā rājadhāniyā nikkhamitvā”ti na vuttaṃ.",
  "atk-s0102a:197": "Cārikaṃ caratīti gatagataṭṭhāne mahāmaṇḍapaṃ katvā dānaṃ sajjetvā āgamma svātanāya nimantito janassa āyācitabhikkhameva paṭiggaṇhanto cattāro māse cārikaṃ cari.",
  "atk-s0102a:198_0": "Ākiṇṇoti iminā gaṇena parivuto. Ayaṃ pana vitakko bodhisattassa kadā uppannoti? Sve",
  "atk-s0102a:198_1": "visākhapuṇṇamā bhavissatīti cātuddasīdivase. Tadā kira so – “yatheva maṃ ime pubbe",
  "atk-s0102a:198_2": "gihibhūtaṃ parivāretvā caranti, idānipi tatheva, kiṃ iminā gaṇenā”ti gaṇasaṅgaṇikāya",
  "atk-s0102a:198_3": "ukkaṇṭhitvā “ajjeva gacchāmī”ti cintetvā puna “ajja avelā, sace idāni gamissāmi,",
  "atk-s0102a:198_4": "sabbeva ime jānissanti, sveva gamissāmī”ti cintesi. Taṃ divasañca uruvelagāmasadise",
  "atk-s0102a:198_5": "gāme gāmavāsino svātanāya nimantayiṃsu. Te caturāsītisahassānampi tesaṃ pabbajitānaṃ",
  "atk-s0102a:198_6": "mahāpurisassa ca pāyāsameva paṭiyādayiṃsu. Atha mahāpuriso punadivase tasmiṃyeva",
  "atk-s0102a:198_7": "gāme tehi pabbajitehi saddhiṃ bhattakiccaṃ katvā vasanaṭṭhānameva agamāsi. Tattha",
  "atk-s0102a:198_8": "te pabbajitā mahāpurisassa vattaṃ dassetvā attano attano rattiṭṭhānadivāṭṭhānāni",
  "atk-s0102a:198_9": "paviṭṭhā. Bodhisattopi paṇṇasālaṃ pavisitvā nisinno.",
  "atk-s0102a:199": "“Ṭhite majjhanhike kāle, sannisīvesu pakkhisu;",
  "atk-s0102a:200": "Saṇateva brahāraññaṃ, taṃ bhayaṃ paṭibhāti ma”nti. ;",
  "atk-s0102a:201_0": "Evarūpe avivekārāmānaṃ bhayakāle sabbasattānaṃ sadarathakāleyeva – “ayaṃ kālo”ti",
  "atk-s0102a:201_1": "nikkhamitvā paṇṇasālāya dvāraṃ pidahitvā bodhimaṇḍābhimukho pāyāsi. Aññadāpi ca tasmiṃ",
  "atk-s0102a:201_2": "ṭhāne vicaranto bodhimaṇḍaṃ passati, nisīdituṃ panassa cittaṃ na namitapubbaṃ. Taṃ",
  "atk-s0102a:201_3": "divasaṃ panassa ñāṇaṃ paripākagataṃ, tasmā alaṅkataṃ bodhimaṇḍaṃ disvā ārohanatthāya",
  "atk-s0102a:201_4": "cittaṃ uppannaṃ. So dakkhiṇadisābhāgena upagamma padakkhiṇaṃ katvā puratthimadisābhāge",
  "atk-s0102a:201_5": "cuddasahatthaṃ pallaṅkaṃ paññapetvā caturaṅgavīriyaṃ adhiṭṭhahitvā – “yāva buddho",
  "atk-s0102a:201_6": "na homi, na tāva ito vuṭṭhahāmī”ti paṭiññaṃ katvā nisīdi. Idamassa vūpakāsaṃ sandhāya",
  "atk-s0102a:201_7": "– “ekova gaṇamhā vūpakaṭṭho vihāsī”ti vuttaṃ.",
  "atk-s0102a:202_0": "Aññeneva tānīti te kira sāyaṃ bodhisattassa upaṭṭhānaṃ āgantvā paṇṇasālaṃ parivāretvā",
  "atk-s0102a:202_1": "nisinnā “ativikālo jāto, upadhārethā”ti vatvā paṇṇasālaṃ vivaritvā taṃ apassantāpi",
  "atk-s0102a:202_2": "“kuhiṃ gato”ti nānubandhiṃsu, “gaṇavāse nibbinno eko viharitukāmo maññe mahāpuriso,",
  "atk-s0102a:202_3": "buddhabhūtaṃyeva naṃ passissāmā”ti vatvā antojambudīpābhimukhā cārikaṃ pakkantā.",
  "atk-s0102a:203": "Bodhisattaabhivesavaṇṇanā",
  "atk-s0102a:204_0": "57. Vāsūpagatassāti bodhimaṇḍe ekarattivāsaṃ upagatassa. Rahogatassāti rahasi gatassa.",
  "atk-s0102a:204_1": "Paṭisallīnassāti ekībhāvavasena nilīnassa. Kicchanti dukkhaṃ. Cavati ca upapajjati",
  "atk-s0102a:204_2": "cāti idaṃ dvayaṃ pana aparāparaṃ cutipaṭisandhiṃ sandhāya vuttaṃ. Jarāmaraṇassāti",
  "atk-s0102a:204_3": "ettha yasmā pabbajanto jiṇṇabyādhimatteyeva disvā pabbajito, tasmāssa jarāmaraṇameva",
  "atk-s0102a:204_4": "upaṭṭhāti. Tenevāha – “jarāmaraṇassā”ti. Iti jarāmaraṇaṃ mūlaṃ katvā abhiniviṭṭhassa",
  "atk-s0102a:204_5": "bhavaggato otarantassa viya – atha kho, bhikkhave, vipassissa bodhisattassa etadahosi.",
  "atk-s0102a:205_0": "Yonisomanasikārāti upāyamanasikārā pathamanasikārā. Aniccādīni hi aniccāditova manasikaroto",
  "atk-s0102a:205_1": "yonisomanasikāro nāma hoti. Ayañca – “kismiṃ nu kho satijātiādīni honti, kismiṃ asati",
  "atk-s0102a:205_2": "na hontī”ti udayabbayānupassanāvasena pavattattā tesaṃ aññataro. Tasmāssa ito yonisomanasikārā",
  "atk-s0102a:205_3": "iminā upāyamanasikārena ahu paññāya abhisamayo, bodhisattassa paññāya yasmiṃ sati",
  "atk-s0102a:205_4": "jarāmaraṇaṃ hoti, tena jarāmaraṇakāraṇena saddhiṃ samāgamo ahosi. Kiṃ pana tanti?",
  "atk-s0102a:205_5": "Jāti. Tenāha – “jātiyā kho sati jarāmaraṇaṃ hotī”ti. Yā cāyaṃ jarāmaraṇassa kāraṇapariggāhikā",
  "atk-s0102a:205_6": "paññā, tāya saddhiṃ bodhisattassa samāgamo ahosīti ayamettha attho. Etenupāyena sabbapadāni veditabbāni.",
  "atk-s0102a:206_0": "Nāmarūpe kho sati viññāṇanti ettha pana saṅkhāresu sati viññāṇanti ca, avijjāya sati",
  "atk-s0102a:206_1": "saṅkhārāti ca vattabbaṃ bhaveyya, tadubhayampi na gahitaṃ. Kasmā? Avijjāsaṅkhārā",
  "atk-s0102a:206_2": "hi atīto bhavo tehi saddhiṃ ayaṃ vipassanā na ghaṭiyati. Mahāpuriso hi paccuppannavasena",
  "atk-s0102a:206_3": "abhiniviṭṭhoti. Nanu ca avijjāsaṅkhārehi adiṭṭhehi na sakkā buddhena bhavitunti.",
  "atk-s0102a:206_4": "Saccaṃ na sakkā, iminā pana te bhavaupādānataṇhāvaseneva diṭṭhāti. Imasmiṃ ṭhāne",
  "atk-s0102a:206_5": "vitthārato paṭiccasamuppādakathā kathetabbā. Sā panesā visuddhimagge kathitāva.",
  "atk-s0102a:207_0": "58. Paccudāvattatīti paṭinivattati. Katamaṃ panettha viññāṇaṃ paccudāvattatīti? Paṭisandhiviññāṇampi",
  "atk-s0102a:207_1": "vipassanāñāṇampi. Tattha paṭisandhiviññāṇaṃ paccayato paṭinivattati, vipassanāñāṇaṃ",
  "atk-s0102a:207_2": "ārammaṇato. Ubhayampi nāmarūpaṃ nātikkamati, nāmarūpato paraṃ na gacchati. Ettāvatā",
  "atk-s0102a:207_3": "jāyetha vātiādīsu viññāṇe nāmarūpassa paccaye honte, nāmarūpe ca viññāṇassa paccaye",
  "atk-s0102a:207_4": "honte, dvīsupi aññamaññapaccayesu hontesu ettakena jāyetha vā…pe… upapajjetha vā,",
  "atk-s0102a:207_5": "ito hi paraṃ kiṃ aññaṃ jāyeyya vā…pe… upapajjeyya vā. Nanu etadeva jāyati ca…pe…",
  "atk-s0102a:207_6": "upapajjati cāti? Evaṃ saddhiṃ aparāparacutipaṭisandhīhi pañca padāni dassetvā puna",
  "atk-s0102a:207_7": "taṃ ettāvatāti vuttamatthaṃ niyyātento – “yadidaṃ nāmarūpapaccayā viññāṇaṃ, viññāṇapaccayā",
  "atk-s0102a:207_8": "nāmarūpa”nti vatvā tato paraṃ anulomapaccayākāravasena viññāṇapaccayā nāmarūpamūlaṃ",
  "atk-s0102a:207_9": "āyatimpi jātijarāmaraṇaṃ dassetuṃ nāmarūpapaccayā saḷāyatanantiādimāha. Tattha kevalassa",
  "atk-s0102a:207_10": "dukkhakkhandhassa samudayo hotīti sakalassa jātijarāmaraṇasokaparidevadukkhadomanassupāyāsādibhedassa",
  "atk-s0102a:207_11": "dukkharāsissa nibbatti hoti. Iti mahāpuriso sakalassa vaṭṭadukkhassa nibbattiṃ addasa.",
  "atk-s0102a:208_0": "59. Samudayo samudayoti khoti nibbatti nibbattīti kho. Pubbe ananussutesūti na anussutesu",
  "atk-s0102a:208_1": "assutapubbesu. Cakkhuṃ udapādītiādīsu udayadassanapaññāvesā. Dassanaṭṭhena cakkhu,",
  "atk-s0102a:208_2": "ñātakaraṇaṭṭhena ñāṇaṃ, pajānanaṭṭhena paññā, nibbijjhitvā paṭivijjhitvā uppannaṭṭhena",
  "atk-s0102a:208_3": "vijjā, obhāsaṭṭhena ca ālokoti vuttā. Yathāha – “cakkhuṃ udapādīti dassanaṭṭhena.",
  "atk-s0102a:208_4": "Ñāṇaṃ udapādīti ñātaṭṭhena. Paññā udapādīti pajānanaṭṭhena. Vijjā udapādīti paṭivedhaṭṭhena.",
  "atk-s0102a:208_5": "Āloko udapādīti obhāsaṭṭhena. Cakkhudhammo dassanaṭṭho attho. Ñāṇadhammo ñātaṭṭho",
  "atk-s0102a:208_6": "attho. Paññādhammo pajānanaṭṭho attho. Vijjādhammo paṭivedhaṭṭho attho. Āloko dhammo",
  "atk-s0102a:208_7": "obhāsaṭṭho attho”ti. Ettakehi padehi kiṃ kathitanti? Imasmiṃ sati idaṃ hotīti paccayasañjānanamattaṃ",
  "atk-s0102a:208_8": "kathitaṃ. Athavā vīthipaṭipannā taruṇavipassanā kathitāti.",
  "atk-s0102a:209_0": "61. Adhigato kho myāyanti adhigato kho me ayaṃ. Maggoti vipassanāmaggo. Bodhāyāti",
  "atk-s0102a:209_1": "catusaccabujjhanatthāya, nibbānabujjhanatthāya eva vā. Api ca bujjhatīti bodhi, ariyamaggassetaṃ",
  "atk-s0102a:209_2": "nāmaṃ, tadatthāyātipi vuttaṃ hoti. Vipassanāmaggamūlako hi ariyamaggoti. Idāni taṃ",
  "atk-s0102a:209_3": "maggaṃ niyyātento – “yadidaṃ nāmarūpanirodhātiādimāha. Ettha ca viññāṇanirodhotiādīhi",
  "atk-s0102a:209_4": "paccattapadehi nibbānameva kathitaṃ. Iti mahāpuriso sakalassa vaṭṭadukkhassa anibbattinirodhaṃ addasa.",
  "atk-s0102a:210_0": "62. Nirodho nirodhoti khoti anibbatti anibbattiti kho. Cakkhuntiādīni vuttatthāneva.",
  "atk-s0102a:210_1": "Idha pana sabbeheva etehi padehi – “imasmiṃ asati idaṃ na hotī”ti nirodhasañjānanamattameva",
  "atk-s0102a:210_2": "kathitaṃ, athavā vuṭṭhānagāminī balavavipassanā kathitāti.",
  "atk-s0102a:211_0": "63. Aparena samayenāti evaṃ paccayañca paccayanirodhañca viditvā tato aparabhāge.",
  "atk-s0102a:211_1": "Upādānakkhandhesūti upādānassa paccayabhūtesu khandhesu. Udayabbayānupassīti tameva",
  "atk-s0102a:211_2": "paṭhamaṃ diṭṭhaṃ udayañca vayañca anupassamāno. Vihāsīti sikhāpattaṃ vuṭṭhānagāminivipassanaṃ",
  "atk-s0102a:211_3": "vahanto vihari. Idaṃ kasmā vuttaṃ? Sabbeyeva hi pūritapāramino bodhisattā pacchimabhave",
  "atk-s0102a:211_4": "puttassa jātadivase mahābhinikkhamanaṃ nikkhamitvā pabbajitvā padhānamanuyuñjitvā",
  "atk-s0102a:211_5": "bodhipallaṅkamāruyha mārabalaṃ vidhamitvā paṭhamayāme pubbenivāsaṃ anussaranti, dutiyayāme",
  "atk-s0102a:211_6": "dibbacakkhuṃ visodhenti, tatiyayāme paccayākāraṃ sammasitvā ānāpānacatutthajjhānato",
  "atk-s0102a:211_7": "uṭṭhāya pañcasu khandhesu abhinivisitvā udayabbayavasena samapaññāsa lakkhaṇāni disvā",
  "atk-s0102a:211_8": "yāva gotrabhuñāṇā vipassanaṃ vaḍḍhetvā ariyamaggena sakale buddhaguṇe paṭivijjhanti.",
  "atk-s0102a:211_9": "Ayampi mahāpuriso pūritapāramī. So yathāvuttaṃ sabbaṃ anukkamaṃ katvā pacchimayāme",
  "atk-s0102a:211_10": "ānāpānacatutthajjhānato uṭṭhāya pañcasu khandhesu abhinivisitvā vuttappakāraṃ udayabbayavipassanaṃ",
  "atk-s0102a:211_11": "ārabhi. Taṃ dassetuṃ idaṃ vuttaṃ.",
  "atk-s0102a:212_0": "Tattha iti rūpanti idaṃ rūpaṃ, ettakaṃ rūpaṃ, ito uddhaṃ rūpaṃ natthīti ruppanasabhāvañceva",
  "atk-s0102a:212_1": "bhūtupādāyabhedañca ādiṃ katvā lakkhaṇarasapaccupaṭṭhānapadaṭṭhānavasena anavasesarūpapariggaho",
  "atk-s0102a:212_2": "vutto. Iti rūpassa samudayoti iminā evaṃ pariggahitassa rūpassa samudayadassanaṃ",
  "atk-s0102a:212_3": "vuttaṃ. Tattha itīti evaṃ samudayo hotīti attho. Tassa vitthāro – “avijjāsamudayā",
  "atk-s0102a:212_4": "rūpasamudayo, taṇhāsamudayā rūpasamudayo, kammasamudayā rūpasamudayo, āhārasamudayā",
  "atk-s0102a:212_5": "rūpasamudayoti, nibbattilakkhaṇaṃ passantopi rūpakkhandhassa udayaṃ passatī”ti evaṃ",
  "atk-s0102a:212_6": "veditabbo. Atthaṅgamepi “avijjānirodhā rūpanirodho…pe… vipariṇāmalakkhaṇaṃ passantopi",
  "atk-s0102a:212_7": "rūpakkhandhassa nirodhaṃ passatī”ti ayamassa vitthāro.",
  "atk-s0102a:213_0": "Iti vedanātiādīsupi ayaṃ vedanā, ettakā vedanā, ito uddhaṃ vedanā natthi. Ayaṃ saññā,",
  "atk-s0102a:213_1": "ime saṅkhārā, idaṃ viññāṇaṃ, ettakaṃ viññāṇaṃ, ito uddhaṃ viññāṇaṃ natthīti vedayitasañjānanaabhisaṅkharaṇavijānanasabhāvañceva",
  "atk-s0102a:213_2": "sukhādirūpasaññādi phassādi cakkhuviññāṇādi bhedañca ādiṃ katvā lakkhaṇarasapaccupaṭṭhānapadaṭṭhānavasena",
  "atk-s0102a:213_3": "anavasesavedanāsaññāsaṅkhāraviññāṇapariggaho vutto. Iti vedanāya samudayotiādīhi",
  "atk-s0102a:213_4": "pana evaṃ pariggahitānaṃ vedanāsaññāsaṅkhāraviññāṇānaṃ samudayadassanaṃ vuttaṃ. Tatrāpi",
  "atk-s0102a:213_5": "itīti evaṃ samudayo hotīti attho. Tesampi vitthāro – “avijjāsamudayā vedanāsamudayo”ti",
  "atk-s0102a:213_6": "rūpe vuttanayeneva veditabbo. Ayaṃ pana viseso – tīsu khandhesu “āhārasamudayā”ti",
  "atk-s0102a:213_7": "avatvā “phassasamudayā”ti vattabbaṃ. Viññāṇakkhandhe “nāmarūpasamudayā”ti atthaṅgamapadampi",
  "atk-s0102a:213_8": "tesaṃyeva vasena yojetabbaṃ. Ayamettha saṅkhepo, vitthāro pana udayabbayavinicchayo",
  "atk-s0102a:213_9": "sabbākāraparipūro visuddhimagge vutto. Tassa pañcasu upādānakkhandhesu udayabbayānupassino",
  "atk-s0102a:213_10": "viharatoti tassa vipassissa bodhisattassa imesu rūpādīsu pañcasu upādānakkhandhesu",
  "atk-s0102a:213_11": "samapaññāsalakkhaṇavasena udayabbayānupassino viharato yathānukkamena vaḍḍhite vipassanāñāṇe",
  "atk-s0102a:213_12": "anuppādanirodhena nirujjhamānehi āsavasaṅkhātehi kilesehi anupādāya aggahetvāva cittaṃ",
  "atk-s0102a:213_13": "vimuccati, tadetaṃ maggakkhaṇe vimuccati nāma, phalakkhaṇe vimuttaṃ nāma; maggakkhaṇe",
  "atk-s0102a:213_14": "vā vimuttañceva vimuccati ca, phalakkhaṇe vimuttameva.",
  "atk-s0102a:214_0": "Ettāvatā ca mahāpuriso sabbabandhanā vippamutto sūriyarasmisamphuṭṭhamiva padumaṃ",
  "atk-s0102a:214_1": "suvikasitacittasantāno cattāri maggañāṇāni, cattāri phalañāṇāni, catasso paṭisambhidā,",
  "atk-s0102a:214_2": "catuyoniparicchedakañāṇaṃ, pañcagatiparicchedakañāṇaṃ, cha asādhāraṇañāṇāni, sakale",
  "atk-s0102a:214_3": "ca buddhaguṇe hatthagate katvā paripuṇṇasaṅkappo bodhipallaṅke nisinnova –",
  "atk-s0102a:215": "“Anekajātisaṃsāraṃ, sandhāvissaṃ anibbisaṃ;",
  "atk-s0102a:216": "Gahakāraṃ gavesanto, dukkhā jāti punappunaṃ.",
  "atk-s0102a:217": "Gahakāraka diṭṭhosi, puna gehaṃ na kāhasi;",
  "atk-s0102a:218": "Sabbā te phāsukā bhaggā, gahakūṭaṃ visaṅkhataṃ;",
  "atk-s0102a:219": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-s0102a:220": "“Ayoghanahatasseva, jalato jātavedaso;",
  "atk-s0102a:221": "Anupubbūpasantassa, yathā na ñāyate gati.",
  "atk-s0102a:222": "Evaṃ sammāvimuttānaṃ, kāmabandhoghatārinaṃ;",
  "atk-s0102a:223": "Paññāpetuṃ gati natthi, pattānaṃ acalaṃ sukha”nti. ;",
  "atk-s0102a:224": "Evaṃ manasi karonto sarade sūriyo viya, puṇṇacando viya ca virocitthāti.",
  "atk-s0102a:225": "Dutiyabhāṇavāravaṇṇanā niṭṭhitā.",
  "atk-s0102a:226": "Brahmayācanakathāvaṇṇanā",
  "atk-s0102a:227_0": "64. Tatiyabhāṇavāre yaṃnūnāhaṃ dhammaṃ deseyyanti yadi panāhaṃ dhammaṃ deseyyaṃ.",
  "atk-s0102a:227_1": "Ayaṃ pana vitakko kadā uppannoti? Buddhabhūtassa aṭṭhame sattāhe. So kira buddho",
  "atk-s0102a:227_2": "hutvā sattāhaṃ bodhipallaṅke nisīdi, sattāhaṃ bodhipallaṅkaṃ olokento aṭṭhāsi, sattāhaṃ",
  "atk-s0102a:227_3": "ratanacaṅkame caṅkami, sattāhaṃ ratanagabbhe dhammaṃ vicinanto nisīdi, sattāhaṃ ajapālanigrodhe",
  "atk-s0102a:227_4": "nisīdi, sattāhaṃ mucalinde nisīdi, sattāhaṃ rājāyatane nisīdi. Tato uṭṭhāya aṭṭhame",
  "atk-s0102a:227_5": "sattāhe puna āgantvā ajapālanigrodhe nisinnamattasseva sabbabuddhānaṃ āciṇṇasamāciṇṇo",
  "atk-s0102a:227_6": "ayañceva ito anantaro ca vitakko uppannoti.",
  "atk-s0102a:228_0": "Tattha adhigatoti paṭividdho. Dhammoti catusaccadhammo. Gambhīroti uttānabhāvapaṭikkhepavacanametaṃ.",
  "atk-s0102a:228_1": "Duddasoti gambhīrattāva duddaso dukkhena daṭṭhabbo, na sakkā sukhena daṭṭhuṃ. Duddasattāva",
  "atk-s0102a:228_2": "duranubodho dukkhena avabujjhitabbo, na sakkā sukhena avabujjhituṃ. Santoti nibbuto.",
  "atk-s0102a:228_3": "Paṇītoti atappako. Idaṃ dvayaṃ lokuttarameva sandhāya vuttaṃ. Atakkāvacaroti takkena",
  "atk-s0102a:228_4": "avacaritabbo ogāhitabbo na hoti, ñāṇeneva avacaritabbo. Nipuṇoti saṇho. Paṇḍitavedanīyoti",
  "atk-s0102a:228_5": "sammāpaṭipadaṃ paṭipannehi paṇḍitehi veditabbo. Ālayarāmāti sattā pañcasu kāmaguṇesu",
  "atk-s0102a:228_6": "allīyanti, tasmā te ālayāti vuccanti. Aṭṭhasatataṇhāvicaritāni ālayanti, tasmā ālayāti",
  "atk-s0102a:228_7": "vuccanti. Tehi ālayehi ramantīti ālayarāmā. Ālayesu ratāti ālayaratā. Ālayesu suṭṭhu",
  "atk-s0102a:228_8": "muditāti ālayasammuditā. Yatheva hi susajjitaṃ pupphaphalabharitarukkhādisampannaṃ",
  "atk-s0102a:228_9": "uyyānaṃ paviṭṭho rājā tāya tāya sampattiyā ramati, pamudito āmodito hoti, na ukkaṇṭhati,",
  "atk-s0102a:228_10": "sāyaṃ nikkhamituṃ na icchati, evamimehipi kāmālayataṇhālayehi sattā ramanti, saṃsāravaṭṭe",
  "atk-s0102a:228_11": "pamuditā anukkaṇṭhitā vasanti. Tena nesaṃ bhagavā duvidhampi ālayaṃ uyyānabhūmiṃ",
  "atk-s0102a:228_12": "viya dassento – “ālayarāmā”tiādimāha.",
  "atk-s0102a:229_0": "Yadidanti nipāto, tassa ṭhānaṃ sandhāya – “yaṃ ida”nti, paṭiccasamuppādaṃ sandhāya",
  "atk-s0102a:229_1": "– “yo aya”nti evamattho daṭṭhabbo. Idappaccayatāpaṭiccasamuppādoti imesaṃ paccayā",
  "atk-s0102a:229_2": "idappaccayā, idappaccayā eva idappaccayatā, idappaccayatā ca sā paṭiccasamuppādo",
  "atk-s0102a:229_3": "cāti idappaccayatāpaṭiccasamuppādo. Saṅkhārādipaccayānaṃ avijjādīnaṃ etaṃ adhivacanaṃ.",
  "atk-s0102a:229_4": "Sabbasaṅkhārasamathotiādi sabbaṃ nibbānameva. Yasmā hi taṃ āgamma sabbasaṅkhāravipphanditāni",
  "atk-s0102a:229_5": "sammanti vūpasammanti tasmā – “sabbasaṅkhārasamatho”ti vuccati. Yasmā ca taṃ āgamma",
  "atk-s0102a:229_6": "sabbe upadhayo paṭinissaṭṭhā honti, sabbā taṇhā khīyanti, sabbe kilesarāgā virajjanti,",
  "atk-s0102a:229_7": "sabbaṃ dukkhaṃ nirujjhati, tasmā “sabbūpadhipaṭinissaggo taṇhākkhayo virāgo nirodho”ti",
  "atk-s0102a:229_8": "vuccati. Sā panesā taṇhā bhavena bhavaṃ, phalena vā saddhiṃ kammaṃ vinati saṃsibbatīti",
  "atk-s0102a:229_9": "katvā vānanti vuccati. Tato vānato nikkhantanti nibbānaṃ. So mamassa kilamathoti",
  "atk-s0102a:229_10": "yā ajānantānaṃ desanā nāma, so mama kilamatho assa, sā mama vihesā assāti attho.",
  "atk-s0102a:229_11": "Kāyakilamatho ceva kāyavihesā ca assāti vuttaṃ hoti, citte pana ubhayampetaṃ buddhānaṃ natthi.",
  "atk-s0102a:230_0": "65. Apissūti anubrūhanatthe nipāto. So – “na kevalaṃ etadahosi, imāpi gāthā paṭibhaṃsū”ti",
  "atk-s0102a:230_1": "dīpeti. Vipassintiādīsu vipassissa bhagavato arahato sammāsambuddhassāti attho. Anacchariyāti",
  "atk-s0102a:230_2": "anuacchariyā. Paṭibhaṃsūti paṭibhānasaṅkhātassa ñāṇassa gocarā ahesuṃ, parivitakkayitabbataṃ pāpuṇiṃsu.",
  "atk-s0102a:231_0": "Kicchenāti dukkhena, na dukkhāya paṭipadāya. Buddhānañhi cattāropi maggā sukhapaṭipadāva",
  "atk-s0102a:231_1": "honti. Pāramīpūraṇakāle pana sarāgasadosasamohasseva sato āgatāgatānaṃ yācakānaṃ",
  "atk-s0102a:231_2": "alaṅkatapaṭiyattaṃ sīsaṃ chinditvā galalohitaṃ nīharitvā suañjitāni akkhīni uppāṭetvā",
  "atk-s0102a:231_3": "kulavaṃsapadīpakaṃ puttaṃ manāpacāriniṃ bhariyanti evamādīni dentassa aññāni ca khantivādisadisesu",
  "atk-s0102a:231_4": "attabhāvesu chejjabhejjādīni pāpuṇantassa āgamanīyapaṭipadaṃ sandhāyetaṃ vuttaṃ.",
  "atk-s0102a:231_5": "Halanti ettha hakāro nipātamatto, alanti attho. Pakāsitunti desetuṃ; evaṃ kicchena",
  "atk-s0102a:231_6": "adhigatassa dhammassa alaṃ desetuṃ; ko attho desitenāti vuttaṃ hoti. Rāgadosaparetehīti",
  "atk-s0102a:231_7": "rāgadosaphuṭṭhehi rāgadosānugatehi vā.",
  "atk-s0102a:232_0": "Paṭisotagāminti niccādīnaṃ paṭisotaṃ aniccaṃ dukkhamanattāsubhanti evaṃ gataṃ catusaccadhammaṃ.",
  "atk-s0102a:232_1": "Rāgarattāti kāmarāgena bhavarāgena diṭṭhirāgena ca rattā. Na dakkhantīti aniccaṃ",
  "atk-s0102a:232_2": "dukkhamanattā asubhanti iminā sabhāvena na passissanti, te apassante ko sakkhissati",
  "atk-s0102a:232_3": "evaṃ gāhāpetuṃ? Tamokhandhena āvuṭāti avijjārāsinā ajjhotthaṭā.",
  "atk-s0102a:233": "Appossukkatāyāti nirussukkabhāvena, adesetukāmatāyāti attho. Kasmā panassa evaṃ cittaṃ nami? Nanu esa – “mutto mocessāmī, tiṇṇo tāressāmi”,",
  "atk-s0102a:234": "“Kiṃ me aññātavesena, dhammaṃ sacchikatenidha;",
  "atk-s0102a:235": "Sabbaññutaṃ pāpuṇitvā, santāressaṃ sadevaka”nti.",
  "atk-s0102a:236_0": "Patthanaṃ katvā pāramiyo pūretvā sabbaññutaṃ pattoti. Saccametaṃ, paccavekkhaṇānubhāvena",
  "atk-s0102a:236_1": "panassa evaṃ cittaṃ nami. Tassa hi sabbaññutaṃ patvā sattānaṃ kilesagahanataṃ dhammassa",
  "atk-s0102a:236_2": "ca gambhīrataṃ paccavekkhantassa sattānaṃ kilesagahanatā ca dhammagambhīratā ca sabbākārena",
  "atk-s0102a:236_3": "pākaṭā jātā. Athassa – “ime sattā kañjikapuṇṇalābu viya takkabharitacāṭi viya vasātelapītapilotikā",
  "atk-s0102a:236_4": "viya añjanamakkhitahatthā viya kilesabharitā atisaṃkiliṭṭhā rāgarattā dosaduṭṭhā",
  "atk-s0102a:236_5": "mohamūḷhā, te kiṃ nāma paṭivijjhissantī”ti cintayato kilesagahanapaccavekkhaṇānubhāvenāpi evaṃ cittaṃ nami.",
  "atk-s0102a:237_0": "“Ayañca dhammo pathavīsandhārakaudakakkhandho viya gambhīro, pabbatena paṭicchādetvā",
  "atk-s0102a:237_1": "ṭhapito sāsapo viya duddaso, satadhā bhinnassa vālassa koṭiyā koṭiṃ paṭipādanaṃ viya",
  "atk-s0102a:237_2": "duranubodho, nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma",
  "atk-s0102a:237_3": "natthi, arakkhitaṃ sīlaṃ nāma natthi, aparipūritā kāci pāramī nāma natthi. Tassa",
  "atk-s0102a:237_4": "me nirussāhaṃ viya mārabalaṃ vidhamantassāpi pathavī na kampittha, paṭhamayāme pubbenivāsaṃ",
  "atk-s0102a:237_5": "anussarantassāpi na kampittha, majjhimayāme dibbacakkhuṃ visodhentassāpi na kampittha,",
  "atk-s0102a:237_6": "pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.",
  "atk-s0102a:237_7": "Iti mādisenāpi tikkhañāṇena kicchenevāyaṃ dhammo paṭividdho taṃ lokiyamahājanā kathaṃ",
  "atk-s0102a:237_8": "paṭivijjhissantī”ti dhammagambhīratāpaccavekkhaṇānubhāvenāpi evaṃ cittaṃ namīti veditabbaṃ.",
  "atk-s0102a:238_0": "Apica brahmunā yācite desetukāmatāyapissa evaṃ cittaṃ nami. Jānāti hi bhagavā – “mama",
  "atk-s0102a:238_1": "appossukkatāya citte namamāne maṃ mahābrahmā dhammadesanaṃ yācissati, ime ca sattā",
  "atk-s0102a:238_2": "brahmagarukā, te ‘satthā kira dhammaṃ na desetukāmo ahosi, atha naṃ mahābrahmā yācitvā",
  "atk-s0102a:238_3": "desāpesi, santo vata bho dhammo, paṇīto vata bho dhammo’ti maññamānā sussūsissantī”ti.",
  "atk-s0102a:238_4": "Imampissa kāraṇaṃ paṭicca appossukkatāya cittaṃ nami, no dhammadesanāyāti veditabbaṃ.",
  "atk-s0102a:239_0": "66. Aññatarassāti ettha kiñcāpi “aññataro”ti vuttaṃ, atha kho imasmiṃ cakkavāḷe jeṭṭhakamahābrahmā",
  "atk-s0102a:239_1": "esoti veditabbo. Nassati vata bho lokoti so kira imaṃ saddaṃ tathā nicchāresi, yathā",
  "atk-s0102a:239_2": "dasasahassilokadhātubrahmāno sutvā sabbe sannipatiṃsu. Yatra hi nāmāti yasmiṃ nāma",
  "atk-s0102a:239_3": "loke. Purato pāturahosīti tehi dasahi brahmasahassehi saddhiṃ pāturahosi. Apparajakkhajātikāti",
  "atk-s0102a:239_4": "paññāmaye akkhimhi appaṃ parittaṃ rāgadosamoharajaṃ etesaṃ, evaṃ sabhāvāti apparajakkhajātikā.",
  "atk-s0102a:239_5": "Assavanatāti assavanatāya. Bhavissantīti purimabuddhesu dasapuññakiriyavatthuvasena",
  "atk-s0102a:239_6": "katādhikārā paripākagatā padumāni viya sūriyarasmisamphassaṃ, dhammadesanaṃyeva ākaṅkhamānā",
  "atk-s0102a:239_7": "catuppadikagāthāvasāne ariyabhūmiṃ okkamanārahā na eko, na dve, anekasatasahassā",
  "atk-s0102a:239_8": "dhammassa aññātāro bhavissantīti dasseti.",
  "atk-s0102a:240_0": "69. Ajjhesananti evaṃ tikkhattuṃ yācanaṃ. Buddhacakkhunāti indriyaparopariyattañāṇena",
  "atk-s0102a:240_1": "ca āsayānusayañāṇena ca. Imesañhi dvinnaṃ ñāṇānaṃ “buddhacakkhū”ti nāmaṃ, sabbaññutaññāṇassa",
  "atk-s0102a:240_2": "“samantacakkhū”ti, tiṇṇaṃ maggañāṇānaṃ “dhammacakkhū”ti. Apparajakkhetiādīsu yesaṃ",
  "atk-s0102a:240_3": "vuttanayeneva paññācakkhumhi rāgādirajaṃ appaṃ, te apparajakkhā. Yesaṃ taṃ mahantaṃ,",
  "atk-s0102a:240_4": "te mahārajakkhā. Yesaṃ saddhādīni indriyāni tikkhāni, te tikkhindriyā. Yesaṃ tāni",
  "atk-s0102a:240_5": "mudūni, te mudindriyā. Yesaṃ teyeva saddhādayo ākārā sundarā, te svākārā. Ye kathitakāraṇaṃ",
  "atk-s0102a:240_6": "sallakkhenti, sukhena sakkā honti viññāpetuṃ, te suviññāpayā. Ye paralokañceva vajjañca",
  "atk-s0102a:240_7": "bhayato passanti, te paralokavajjabhayadassāvino nāma.",
  "atk-s0102a:241_0": "Ayaṃ panettha pāḷi – “saddho puggalo apparajakkho, assaddho puggalo mahārajakkho.…",
  "atk-s0102a:241_1": "Āraddhavīriyo…pe… kusīto… upaṭṭhitassati… muṭṭhassati… samāhito… asamāhito… paññavā…",
  "atk-s0102a:241_2": "duppañño puggalo mahārajakkho. Tathā saddho puggalo tikkhindriyo…pe… paññavā puggalo",
  "atk-s0102a:241_3": "paralokavajjabhayadassāvī, duppañño puggalo na paralokavajjabhayadassāvī. Lokoti",
  "atk-s0102a:241_4": "khandhaloko, dhātuloko, āyatanaloko, sampattibhavaloko, vipattibhavaloko, sampattisambhavaloko,",
  "atk-s0102a:241_5": "vipattisambhavaloko. Eko loko – sabbe sattā āhāraṭṭhitikā. Dve lokā – nāmañca rūpañca.",
  "atk-s0102a:241_6": "Tayo lokā – tisso vedanā. Cattāro lokā – cattāro āhārā. Pañca lokā – pañcupādānakkhandhā.",
  "atk-s0102a:241_7": "Cha lokā – cha ajjhattikāni āyatanāni. Satta lokā – satta viññāṇaṭṭhitiyo. Aṭṭha",
  "atk-s0102a:241_8": "lokā – aṭṭha lokadhammā. Nava lokā – nava sattāvāsā. Dasa lokā – dasāyatanāni. Dvādasa",
  "atk-s0102a:241_9": "lokā – dvādasāyatanāni. Aṭṭhārasa lokā – aṭṭhārasa dhātuyo. Vajjanti sabbe kilesā",
  "atk-s0102a:241_10": "vajjaṃ, sabbe duccaritā vajjaṃ, sabbe abhisaṅkhārā vajjaṃ, sabbe bhavagāmikammā vajjaṃ.",
  "atk-s0102a:241_11": "Iti imasmiñca loke imasmiñca vajje tibbā bhayasaññā paccupaṭṭhitā hoti, seyyathāpi",
  "atk-s0102a:241_12": "ukkhittāsike vadhake. Imehi paññāsāya ākārehi imāni pañcindriyāni jānāti passati",
  "atk-s0102a:241_13": "aññāti paṭivijjhati, idaṃ tathāgatassa indriyaparopariyatte ñāṇa”nti.",
  "atk-s0102a:242_0": "Uppaliniyanti uppalavane. Itaresupi eseva nayo. Antonimuggaposīnīti yāni aññānipi",
  "atk-s0102a:242_1": "padumāni antonimuggāneva posayanti. Udakaṃ accuggamma ṭhitānīti udakaṃ atikkamitvā",
  "atk-s0102a:242_2": "ṭhitāni. Tattha yāni accuggamma ṭhitāni, tāni sūriyarasmisamphassaṃ āgamayamānāni",
  "atk-s0102a:242_3": "ṭhitāni ajja pupphanakāni. Yāni samodakaṃ ṭhitāni, tāni sve pupphanakāni. Yāni udakānuggatāni",
  "atk-s0102a:242_4": "antoudakaposīni, tāni tatiyadivase pupphanakāni. Udakā pana anuggatāni aññānipi sarojauppalādīni",
  "atk-s0102a:242_5": "nāma atthi, yāni neva pupphissanti, macchakacchapabhakkhāneva bhavissanti, tāni pāḷiṃ",
  "atk-s0102a:242_6": "nārūḷhāni. Āharitvā pana dīpetabbānīti dīpitāni. Yatheva hi tāni catubbidhāni pupphāni,",
  "atk-s0102a:242_7": "evameva ugghaṭitaññū, vipañcitaññū, neyyo, padaparamoti cattāro puggalā. Tattha yassa",
  "atk-s0102a:242_8": "puggalassa saha udāhaṭavelāya dhammābhisamayo hoti, ayaṃ vuccati puggalo ugghaṭitaññū.",
  "atk-s0102a:242_9": "Yassa puggalassa saṅkhittena bhāsitassa vitthārena atthe vibhajiyamāne dhammābhisamayo",
  "atk-s0102a:242_10": "hoti, ayaṃ vuccati puggalo vipañcitaññū. Yassa puggalassa uddesato paripucchato yonisomanasikaroto",
  "atk-s0102a:242_11": "kalyāṇamitte sevato bhajato payirupāsato anupubbena dhammābhisamayo hoti, ayaṃ vuccati",
  "atk-s0102a:242_12": "puggalo neyyo. Yassa puggalassa bahumpi suṇato bahumpi bhaṇato bahumpi gaṇhato bahumpi",
  "atk-s0102a:242_13": "dhārayato bahumpi vācayato na tāya jātiyā dhammābhisamayo hoti, ayaṃ vuccati puggalo padaparamo.",
  "atk-s0102a:243_0": "Tattha bhagavā uppalavanādisadisaṃ dasasahassilokadhātuṃ olokento – “ajja pupphanakāni",
  "atk-s0102a:243_1": "viya ugghaṭitaññū, sve pupphanakāni viya vipañcitaññū, tatiyadivase pupphanakāni",
  "atk-s0102a:243_2": "viya neyyo, macchakacchapabhakkhāni viya padaparamo”ti addasa. Passanto ca – “ettakā",
  "atk-s0102a:243_3": "apparajakkhā, ettakā mahārajakkhā. Tatrāpi ettakā ugghaṭitaññū”ti evaṃ sabbākārato",
  "atk-s0102a:243_4": "addasa. Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ",
  "atk-s0102a:243_5": "sādheti, padaparamānaṃ anāgate vāsanatthāya hoti.",
  "atk-s0102a:244_0": "Atha bhagavā imesaṃ catunnaṃ puggalānaṃ atthāvahaṃ dhammadesanaṃ viditvā desetukamyataṃ",
  "atk-s0102a:244_1": "uppādetvā puna te sabbesupi tīsu bhavesu sabbe satte bhabbābhabbavasena dve koṭṭhāse",
  "atk-s0102a:244_2": "akāsi. Ye sandhāya vuttaṃ – “ye te sattā kammāvaraṇena samannāgatā, vipākāvaraṇena",
  "atk-s0102a:244_3": "samannāgatā, kilesāvaraṇena samannāgatā, assaddhā acchandikā duppaññā abhabbā niyāmaṃ",
  "atk-s0102a:244_4": "okkamituṃ kusalesu dhammesu sammattaṃ, ime te sattā abhabbā. Katame sattā bhabbā?",
  "atk-s0102a:244_5": "Ye te sattā na kammāvaraṇena…pe…ime te sattā bhabbā”ti.",
  "atk-s0102a:245_0": "Tattha sabbepi abhabbapuggale pahāya bhabbapuggaleyeva ñāṇena pariggahetvā – “ettakā",
  "atk-s0102a:245_1": "rāgacaritā, ettakā dosamohavitakkasaddhābuddhicaritā”ti cha koṭṭhāse akāsi. Evaṃ",
  "atk-s0102a:245_2": "katvā – “dhammaṃ desessāmī”ti cintesi. Brahmā taṃ ñatvā somanassajāto bhagavantaṃ",
  "atk-s0102a:245_3": "gāthāhi ajjhabhāsi. Idaṃ sandhāya – “atha kho so, bhikkhave, mahābrahmā”tiādi vuttaṃ.",
  "atk-s0102a:246": "70. Tattha ajjhabhāsīti adhiabhāsi, adhikicca ārabbha abhāsīti attho.",
  "atk-s0102a:247_0": "Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova,",
  "atk-s0102a:247_1": "na hi tattha ṭhitassa dassanatthaṃ gīvukkhipanapasāraṇādikiccaṃ atthi. Tathūpamanti",
  "atk-s0102a:247_2": "tappaṭibhāgaṃ selapabbatūpamaṃ. Ayaṃ panettha saṅkhepattho, yathā selapabbatamuddhani",
  "atk-s0102a:247_3": "yathāṭhitova cakkhumā puriso samantato janataṃ passeyya, tathā tvampi sumedha, sundarapaññasabbaññutaññāṇena",
  "atk-s0102a:247_4": "samantacakkhu bhagavā dhammamayaṃ paññāmayaṃ pāsādamāruyha sayaṃ apetasoko sokāvatiṇṇaṃ",
  "atk-s0102a:247_5": "jātijarābhibhūtaṃ janataṃ apekkhassu, upadhāraya upaparikkha.",
  "atk-s0102a:248_0": "Ayamettha adhippāyo – yathā hi pabbatapāde samantā mahantaṃ khettaṃ katvā tattha",
  "atk-s0102a:248_1": "kedārapāḷīsu kuṭikāyo katvā rattiṃ aggiṃ jāleyyuṃ. Caturaṅgasamannāgatañca andhakāraṃ",
  "atk-s0102a:248_2": "assa. Athassa pabbatassa matthake ṭhatvā cakkhumato purisassa bhūmiṃ olokayato neva",
  "atk-s0102a:248_3": "khettaṃ, na kedārapāḷiyo, na kuṭiyo, na tattha sayitamanussā paññāyeyyuṃ, kuṭikāsu",
  "atk-s0102a:248_4": "pana aggijālamattameva paññāyeyya. Evaṃ dhammapāsādamāruyha sattanikāyaṃ olokayato",
  "atk-s0102a:248_5": "tathāgatassa ye te akatakalyāṇā sattā, te ekavihāre dakkhiṇajāṇupasse nisinnāpi buddhacakkhussa",
  "atk-s0102a:248_6": "āpāthaṃ nāgacchanti, rattiṃ khittasarā viya honti. Ye pana katakalyāṇā veneyyapuggalā,",
  "atk-s0102a:248_7": "te tassa dūre ṭhitāpi āpāthaṃ āgacchanti, so aggi viya himavantapabbato viya ca. Vuttampi cetaṃ –",
  "atk-s0102a:249": "“Dūre santo pakāsenti, himavantova pabbato;",
  "atk-s0102a:250": "Asantettha na dissanti, rattiṃ khittā yathā sarā”ti. ;",
  "atk-s0102a:251_0": "Uṭṭhehīti bhagavato dhammadesanatthaṃ cārikacaraṇaṃ yācanto bhaṇati. Vīrātiādīsu",
  "atk-s0102a:251_1": "bhagavā vīriyavantatāya vīro, devaputtamaccukilesamārānaṃ vijitattā vijitasaṅgāmo,",
  "atk-s0102a:251_2": "jātikantarādinittharaṇatthāya veneyyasatthavāhanasamatthatāya satthavāho, kāmacchandaiṇassa",
  "atk-s0102a:251_3": "abhāvato aṇaṇoti veditabbo.",
  "atk-s0102a:252_0": "71. Apārutāti vivaṭā. Amatassa dvārāti ariyamaggo. So hi amatasaṅkhātassa nibbānassa",
  "atk-s0102a:252_1": "dvāraṃ. So mayā vivaritvā ṭhapitoti dasseti. Pamuñcantu saddhanti sabbe attano saddhaṃ",
  "atk-s0102a:252_2": "pamuñcantu vissajjentu. Pacchimapadadvaye ayamattho, ahañhi attano paguṇaṃ suppavattitampi",
  "atk-s0102a:252_3": "imaṃ paṇītaṃ uttamaṃ dhammaṃ kāyavācākilamathasaññī hutvā na bhāsiṃ, idāni pana sabbe",
  "atk-s0102a:252_4": "janā saddhābhājanaṃ upanentu, pūressāmi tesaṃ saṅkappanti.",
  "atk-s0102a:253": "Aggasāvakayugavaṇṇanā",
  "atk-s0102a:254_0": "73. Bodhirukkhamūleti bodhirukkhassa avidūre ajapālanigrodhe antarahitoti attho.",
  "atk-s0102a:254_1": "Kheme migadāyeti isipatanaṃ tena samayena khemaṃ nāma uyyānaṃ hoti, migānaṃ pana",
  "atk-s0102a:254_2": "abhayavāsatthāya dinnattā migadāyoti vuccati. Taṃ sandhāya vuttaṃ – “kheme migadāye”ti.",
  "atk-s0102a:254_3": "Yathā ca vipassī bhagavā, evaṃ aññepi buddhā paṭhamaṃ dhammadesanatthāya gacchantā",
  "atk-s0102a:254_4": "ākāsena gantvā tattheva otaranti. Amhākaṃ pana bhagavā upakassa ājīvakassa upanissayaṃ",
  "atk-s0102a:254_5": "disvā – “upako imaṃ addhānaṃ paṭipanno, so maṃ disvā sallapitvā gamissati. Atha puna",
  "atk-s0102a:254_6": "nibbindanto āgamma arahattaṃ sacchikarissatī”ti ñatvā aṭṭhārasayojanamaggaṃ padasāva",
  "atk-s0102a:254_7": "agamāsi. Dāyapālaṃ āmantesīti disvāva punappunaṃ oloketvā – “ayyo no, bhante, āgato”ti",
  "atk-s0102a:254_8": "vatvā upagataṃ āmantesi.",
  "atk-s0102a:255_0": "75-6. Anupubbiṃ kathanti dānakathaṃ, dānānantaraṃ sīlaṃ, sīlānantaraṃ saggaṃ, saggānantaraṃ",
  "atk-s0102a:255_1": "magganti evaṃ anupaṭipāṭikathaṃ kathesi. Tattha dānakathanti idaṃ dānaṃ nāma sukhānaṃ",
  "atk-s0102a:255_2": "nidānaṃ, sampattīnaṃ mūlaṃ, bhogānaṃ patiṭṭhā, visamagatassa tāṇaṃ leṇaṃ gati parāyaṇaṃ,",
  "atk-s0102a:255_3": "idhalokaparalokesu dānasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ",
  "atk-s0102a:255_4": "natthi. Idañhi avassayaṭṭhena ratanamayasīhāsanasadisaṃ, patiṭṭhānaṭṭhena mahāpathavīsadisaṃ,",
  "atk-s0102a:255_5": "ārammaṇaṭṭhena ālambanarajjusadisaṃ. Idañhi dukkhanittharaṇaṭṭhena nāvā, samassāsanaṭṭhena",
  "atk-s0102a:255_6": "saṅgāmasūro, bhayaparittāṇaṭṭhena susaṅkhatanagaraṃ, maccheramalādīhi anupalittaṭṭhena",
  "atk-s0102a:255_7": "padumaṃ, tesaṃ nidahanaṭṭhena aggi, durāsadaṭṭhena āsīviso, asantāsanaṭṭhena sīho,",
  "atk-s0102a:255_8": "balavantaṭṭhena hatthī, abhimaṅgalasammataṭṭhena setausabho, khemantabhūmisampāpanaṭṭhena",
  "atk-s0102a:255_9": "valāhakaassarājā. Dānañhi loke sakkasampattiṃ mārasampattiṃ brahmasampattiṃ cakkavattisampattiṃ",
  "atk-s0102a:255_10": "sāvakapāramiñāṇaṃ paccekabodhiñāṇaṃ abhisambodhiñāṇaṃ detīti evamādidānaguṇapaṭisaṃyuttaṃ kathaṃ.",
  "atk-s0102a:256_0": "Yasmā pana dānaṃ dadanto sīlaṃ samādātuṃ sakkoti, tasmā tadanantaraṃ sīlakathaṃ kathesi.",
  "atk-s0102a:256_1": "Sīlakathanti sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyaṇaṃ.",
  "atk-s0102a:256_2": "Idhalokaparalokasampattīnañhi sīlasadiso avassayo patiṭṭhā ārammaṇaṃ tāṇaṃ leṇaṃ",
  "atk-s0102a:256_3": "gati parāyaṇaṃ natthi, sīlasadiso alaṅkāro natthi, sīlapupphasadisaṃ pupphaṃ natthi,",
  "atk-s0102a:256_4": "sīlagandhasadiso gandho natthi, sīlālaṅkārena hi alaṅkataṃ sīlakusumapiḷandhanaṃ",
  "atk-s0102a:256_5": "sīlagandhānulittaṃ sadevakopi loko olokento tittiṃ na gacchatīti evamādisīlaguṇapaṭisaṃyuttaṃ kathaṃ.",
  "atk-s0102a:257_0": "Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ kathesi.",
  "atk-s0102a:257_1": "Saggakathanti ayaṃ saggo nāma iṭṭho kanto manāpo, niccamettha kīḷā, niccaṃ sampattiyo",
  "atk-s0102a:257_2": "labbhanti, cātumahārājikā devā navutivassasatasahassāni dibbasukhaṃ dibbasampattiṃ",
  "atk-s0102a:257_3": "paṭilabhanti, tāvatiṃsā tisso ca vassakoṭiyo saṭṭhi ca vassasatasahassānīti evamādisaggaguṇapaṭisaṃyuttaṃ",
  "atk-s0102a:257_4": "kathaṃ. Saggasampattiṃ kathayantānañhi buddhānaṃ mukhaṃ nappahoti. Vuttampi cetaṃ",
  "atk-s0102a:257_5": "– “anekapariyāyena kho ahaṃ, bhikkhave, saggakathaṃ katheyya”ntiādi.",
  "atk-s0102a:258_0": "Evaṃ saggakathāya palobhetvā puna hatthiṃ alaṅkaritvā tassa soṇḍaṃ chindanto viya",
  "atk-s0102a:258_1": "– “ayampi saggo anicco addhuvo, na ettha chandarāgo kātabbo”ti dassanatthaṃ – “appassādā",
  "atk-s0102a:258_2": "kāmā bahudukkhā bahupāyāsā, ādīnavo ettha bhiyyo”tiādinā nayena kāmānaṃ ādīnavaṃ",
  "atk-s0102a:258_3": "okāraṃ saṃkilesaṃ kathesi. Tattha ādīnavoti doso. Okāroti avakāro lāmakabhāvo. Saṃkilesoti",
  "atk-s0102a:258_4": "tehi sattānaṃ saṃsāre saṃkilissanaṃ. Yathāha – “kilissanti vata bho sattā”ti. Evaṃ",
  "atk-s0102a:258_5": "kāmādīnavena tejjatvā nekkhamme ānisaṃsaṃ pakāsesi, pabbajjāya guṇaṃ pakāsesīti attho.",
  "atk-s0102a:258_6": "Sesaṃ ambaṭṭhasuttavaṇṇanāyaṃ vuttanayañceva uttānatthañca.",
  "atk-s0102a:259_0": "77. Alatthunti kathaṃ alatthuṃ? Ehibhikkhubhāvena. Bhagavā kira tesaṃ iddhimayapattacīvarassūpanissayaṃ",
  "atk-s0102a:259_1": "olokento anekāsu jātīsu cīvaradānādīni disvā etha bhikkhavotiādimāha. Te tāvadeva",
  "atk-s0102a:259_2": "bhaṇḍū kāsāyavasanā aṭṭhahi bhikkhuparikkhārehi sarīrapaṭimukkeheva vassasatikattherā",
  "atk-s0102a:259_3": "viya bhagavantaṃ namassamānāva nisīdiṃsu.",
  "atk-s0102a:260_0": "Sandassesītiādīsu idhalokatthaṃ sandassesi, paralokatthaṃ sandassesi. Idhalokatthaṃ",
  "atk-s0102a:260_1": "dassento aniccanti dassesi, dukkhanti dassesi, anattāti dassesi, khandhe dassesi,",
  "atk-s0102a:260_2": "dhātuyo dassesi, āyatanāni dassesi, paṭiccasamuppādaṃ dassesi, rūpakkhandhassa udayaṃ",
  "atk-s0102a:260_3": "dassento pañca lakkhaṇāni dassesi, tathā vedanākkhandhādīnaṃ, tathā vayaṃ dassentopi",
  "atk-s0102a:260_4": "udayabbayavasena paññāsalakkhaṇāni dassesi, paralokatthaṃ dassento nirayaṃ dassesi,",
  "atk-s0102a:260_5": "tiracchānayoniṃ, pettivisayaṃ, asurakāyaṃ, tiṇṇaṃ kusalānaṃ vipākaṃ, channaṃ devalokānaṃ,",
  "atk-s0102a:260_6": "navannaṃ brahmalokānaṃ sampattiṃ dassesi.",
  "atk-s0102a:261": "Samādapesīti catupārisuddhisīlaterasadhutaṅgadasakathāvatthuādike kalyāṇadhamme gaṇhāpesi.",
  "atk-s0102a:262_0": "Samuttejesīti suṭṭhu uttejesi, abbhussāhesi. Idhalokatthañceva paralokatthañca tāsetvā",
  "atk-s0102a:262_1": "tāsetvā adhigataṃ viya katvā kathesi. Dvattiṃsakammakāraṇapañcavīsatimahābhayappabhedañhi",
  "atk-s0102a:262_2": "idhalokatthaṃ buddhe bhagavati tāsetvā tāsetvā kathayante pacchābāhaṃ, gāḷhabandhanaṃ",
  "atk-s0102a:262_3": "bandhitvā cātumahāpathe pahārasatena tāḷetvā dakkhiṇadvārena niyyamāno viya āghātanabhaṇḍikāya",
  "atk-s0102a:262_4": "ṭhapitasīso viya sūle uttāsito viya mattahatthinā maddiyamāno viya ca saṃviggo hoti.",
  "atk-s0102a:262_5": "Paralokatthañca kathayante nirayādīsu nibbatto viya devalokasampattiṃ anubhavamāno viya ca hoti.",
  "atk-s0102a:263": "Sampahaṃsesīti paṭiladdhaguṇena codesi, mahānisaṃsaṃ katvā kathesīti attho.",
  "atk-s0102a:264_0": "Saṅkhārānaṃ ādīnavanti heṭṭhā paṭhamamaggādhigamatthaṃ kāmānaṃ ādīnavaṃ kathesi,",
  "atk-s0102a:264_1": "idha pana uparimaggādhigamatthaṃ – “aniccā, bhikkhave, saṅkhārā addhuvā anassāsikā,",
  "atk-s0102a:264_2": "yāvañcidaṃ, bhikkhave, alameva sabbasaṅkhāresu nibbindituṃ alaṃ virajjituṃ alaṃ vimuccitu”ntiādinā",
  "atk-s0102a:264_3": "nayena saṅkhārānaṃ ādīnavañca lāmakabhāvañca tappaccayañca kilamathaṃ pakāsesi. Yathā",
  "atk-s0102a:264_4": "ca tattha nekkhamme, evamidha – “santamidaṃ, bhikkhave, nibbānaṃ nāma paṇītaṃ tāṇaṃ",
  "atk-s0102a:264_5": "leṇa”ntiādinā nayena nibbāne ānisaṃsaṃ pakāsesi.",
  "atk-s0102a:265": "Mahājanakāyapabbajjāvaṇṇanā",
  "atk-s0102a:266": "78. Mahājanakāyoti tesaṃyeva dvinnaṃ kumārānaṃ upaṭṭhākajanakāyoti.",
  "atk-s0102a:267": "80. Bhagavantaṃ saraṇaṃ gacchāma, dhammañcāti saṅghassa aparipuṇṇattā dvevācikameva saraṇamagamaṃsu.",
  "atk-s0102a:268": "81. Alatthunti pubbe vuttanayeneva ehibhikkhubhāveneva alatthuṃ. Ito anantare pabbajitavārepi eseva nayo.",
  "atk-s0102a:269": "Cārikāanujānanavaṇṇanā",
  "atk-s0102a:270_0": "85. Parivitakko udapādīti kadā udapādi? Sambodhito satta saṃvaccharāni satta māse",
  "atk-s0102a:270_1": "satta divase atikkamitvā udapādi. Bhagavā kira pitusaṅgahaṃ karonto vihāsi. Rājāpi",
  "atk-s0102a:270_2": "cintesi – “mayhaṃ jeṭṭhaputto nikkhamitvā buddho jāto, dutiyaputto me nikkhamitvā",
  "atk-s0102a:270_3": "aggasāvako jāto, purohitaputto dutiyaaggasāvako, ime ca avasesā bhikkhū gihikālepi",
  "atk-s0102a:270_4": "mayhaṃ puttameva parivāretvā vicariṃsu. Ime sabbe idānipi mayhaṃyeva bhāro, ahameva",
  "atk-s0102a:270_5": "ca ne catūhi paccayehi upaṭṭhahissāmi, aññesaṃ okāsaṃ na dassāmī”ti vihāradvārakoṭṭhakato",
  "atk-s0102a:270_6": "paṭṭhāya yāva rājagehadvārā ubhayato khadirapākāraṃ kārāpetvā kilañjehi chādāpetvā",
  "atk-s0102a:270_7": "vatthehi paṭicchādāpetvā upari ca chādāpetvā suvaṇṇatārakavicittaṃ samolambitatālakkhandhamattaṃ",
  "atk-s0102a:270_8": "vividhapupphadāmavitānaṃ kārāpetvā heṭṭhā bhūmiyaṃ cittattharaṇehi santharāpetvā",
  "atk-s0102a:270_9": "anto ubhosu passesu mālāvacchake puṇṇaghaṭe, sakalamaggavāsatthāya ca gandhantare",
  "atk-s0102a:270_10": "pupphāni pupphantare gandhe ca ṭhapāpetvā bhagavato kālaṃ ārocāpesi.",
  "atk-s0102a:271_0": "Bhagavā bhikkhusaṅghaparivuto antosāṇiyāva rājagehaṃgantvā bhattakiccaṃ katvā vihāraṃ",
  "atk-s0102a:271_1": "paccāgacchati. Añño koci daṭṭhumpi na labhati, kuto pana bhikkhaṃ vā dātuṃ, pūjaṃ",
  "atk-s0102a:271_2": "vā kātuṃ, dhammaṃ vā sotuṃ. Nāgarā cintesuṃ – “ajja satthu loke uppannassa sattamāsādhikāni",
  "atk-s0102a:271_3": "sattasaṃvaccharāni, mayañca daṭṭhumpi na labhāma, pageva bhikkhaṃ vā dātuṃ, pūjaṃ",
  "atk-s0102a:271_4": "vā kātuṃ, dhammaṃ vā sotuṃ. Rājā – ‘mayhameva buddho, mayhameva dhammo, mayhameva",
  "atk-s0102a:271_5": "saṅgho’ti mamāyitvā sayameva upaṭṭhahi. Satthā ca uppajjamāno sadevakassa lokassa",
  "atk-s0102a:271_6": "atthāya hitāya uppanno. Na hi raññoyeva nirayo uṇho assa, aññesaṃ nīluppalavanasadiso.",
  "atk-s0102a:271_7": "Tasmā rājānaṃ vadāma. Sace no satthāraṃ deti, iccetaṃ kusalaṃ. No ce deti, raññā",
  "atk-s0102a:271_8": "saddhiṃ yujjhitvāpi saṅghaṃ gahetvā dānādīni puññāni karoma. Na sakkā kho pana suddhanāgareheva",
  "atk-s0102a:271_9": "evaṃ kātuṃ, ekaṃ jeṭṭhapurisampi gaṇhāmā”ti.",
  "atk-s0102a:272_0": "Te senāpatiṃ upasaṅkamitvā tassetamatthaṃ ārocetvā – “sāmi, kiṃ amhākaṃ pakkho hosi,",
  "atk-s0102a:272_1": "udāhu rañño”ti āhaṃsu. So – “ahaṃ tumhākaṃ pakkho homi, api ca kho pana paṭhamadivaso",
  "atk-s0102a:272_2": "mayhaṃ dātabbo”ti. Te sampaṭicchiṃsu. So rājānaṃ upasaṅkamitvā – “nāgarā, deva, tumhākaṃ",
  "atk-s0102a:272_3": "kupitā”ti āha. Kimatthaṃ tātāti? Satthāraṃ kira tumheyeva upaṭṭhahatha, amhe na labhāmāti.",
  "atk-s0102a:272_4": "Sace idānipi labhanti, na kuppanti, alabhantā tumhehi saddhiṃ yujjhitukāmā devāti.",
  "atk-s0102a:272_5": "Yujjhāmi, tāta, nāhaṃ bhikkhusaṅghaṃ demīti. Deva tumhākaṃ dāsā tumhehi saddhiṃ yujjhāmāti",
  "atk-s0102a:272_6": "vadanti, tumhe kaṃ gaṇhitvā yujjhissathāti? Nanu tvaṃ senāpatīti? Nāgarehi vinā na",
  "atk-s0102a:272_7": "samattho ahaṃ devāti. Tato rājā – “balavanto nāgarā, senāpatipi tesaññeva pakkho”ti",
  "atk-s0102a:272_8": "ñatvā “aññānipi sattamāsādhikāni sattasaṃvaccharāni mayhaṃ bhikkhusaṅghaṃ dadantū”ti",
  "atk-s0102a:272_9": "āha. Nāgarā na sampaṭicchiṃsu. Rājā – “cha vassāni, pañca, cattāri, tīṇi, dve, ekavassa”nti",
  "atk-s0102a:272_10": "hāpesi. Evaṃ hāpentepi na sampaṭicchiṃsu. Aññe satta divase yāci. Nāgarā – “atikakkhaḷaṃ",
  "atk-s0102a:272_11": "dāni raññā saddhiṃ kātuṃ na vaṭṭatī”ti anujāniṃsu.",
  "atk-s0102a:273_0": "Rājā sattamāsādhikānaṃ sattannaṃ saṃvaccharānaṃ sajjitaṃ dānamukhaṃ sattannameva",
  "atk-s0102a:273_1": "divasānaṃ vissajjetvā cha divase kesañci apassantānaṃyeva dānaṃ datvā sattame divase",
  "atk-s0102a:273_2": "nāgare pakkosāpetvā – “sakkhissatha, tāta, evarūpaṃ dānaṃ dātu”nti āha. Tepi – “nanu",
  "atk-s0102a:273_3": "amheyeva nissāya taṃ devassa uppanna”nti vatvā – “sakkhissāmā”ti āhaṃsu. Rājā piṭṭhihatthena",
  "atk-s0102a:273_4": "assūni puñchamāno bhagavantaṃ vanditvā – “bhante, ahaṃ aṭṭhasaṭṭhibhikkhusatasahassaṃ",
  "atk-s0102a:273_5": "aññassa vāraṃ akatvā yāvajīvaṃ catūhi paccayehi upaṭṭhahissāmīti cintesiṃ. Nāgarā",
  "atk-s0102a:273_6": "na dāni me anuññātā, nāgarā hi ‘mayaṃ dānaṃ dātuṃ na labhāmā’ti kuppanti. Bhagavā",
  "atk-s0102a:273_7": "sve paṭṭhāya tesaṃ anuggahaṃ karothā”ti āha.",
  "atk-s0102a:274_0": "Atha dutiyadivase senāpati mahādānaṃ sajjetvā – “ajja yathā añño koci ekabhikkhampi",
  "atk-s0102a:274_1": "na deti, evaṃ rakkhathā”ti samantā purise ṭhapesi. Taṃ divasaṃ seṭṭhibhariyā rodamānā",
  "atk-s0102a:274_2": "dhītaraṃ āha – “sace, amma, tava pitā jīveyya, ajjāhaṃ paṭhamaṃ dasabalaṃ bhojeyya”nti.",
  "atk-s0102a:274_3": "Sā taṃ āha – “amma, mā cintayi, ahaṃ tathā karissāmi yathā buddhappamukho bhikkhusaṅgho",
  "atk-s0102a:274_4": "paṭhamaṃ amhākaṃ bhikkhaṃ paribhuñjissatī”ti. Tato satasahassagghanikāya suvaṇṇapātiyā",
  "atk-s0102a:274_5": "nirudakapāyāsassa pūretvā sappimadhusakkarādīhi abhisaṅkharitvā aññāya pātiyā paṭikujjitvā",
  "atk-s0102a:274_6": "taṃ sumanamālāguḷehi parikkhipitvā mālāguḷasadisaṃ katvā bhagavato gāmaṃ pavisanavelāya",
  "atk-s0102a:274_7": "sayameva ukkhipitvā dāsigaṇaparivutā nagarā nikkhami. Antarāmagge senāpatiupaṭṭhākā",
  "atk-s0102a:274_8": "– “amma, mā ito agamā”ti vadanti. Mahāpuññā nāma manāpakathā honti, na ca tesaṃ punappunaṃ",
  "atk-s0102a:274_9": "bhaṇantānaṃ kathā paṭikkhipituṃ sakkā hoti. Sā – “cūḷapitā mahāpitā mātulā kissa",
  "atk-s0102a:274_10": "tumhe gantuṃ na dethā”ti āha. Senāpatinā – “aññassa kassaci khādanīyabhojanīyaṃ dātuṃ",
  "atk-s0102a:274_11": "mā dethā”ti ṭhapitamha ammāti. Kiṃ pana me hatthe khādanīyaṃ bhojanīyaṃ passathāti?",
  "atk-s0102a:274_12": "Mālāguḷaṃ passāmāti. Kiṃ tumhākaṃ senāpati mālāguḷapūjampi kātuṃ na detīti? Deti,",
  "atk-s0102a:274_13": "ammāti. Tena hi, apetha, apethāti bhagavantaṃ upasaṅkamitvā mālāguḷaṃ gaṇhāpetha",
  "atk-s0102a:274_14": "bhagavāti āha. Bhagavā ekaṃ senāpatissupaṭṭhākaṃ oloketvā mālāguḷaṃ gaṇhāpesi. Sā",
  "atk-s0102a:274_15": "bhagavantaṃ vanditvā – “bhagavā, bhavābhave nibbattiyaṃ me sati paritassanajīvitaṃ",
  "atk-s0102a:274_16": "nāma mā hotu, ayaṃ sumanamālā viya nibbattanibbattaṭṭhāne piyāva homi, nāmena ca",
  "atk-s0102a:274_17": "sumanā yevā”ti patthanaṃ katvā satthārā – “sukhinī hohī”ti vuttā vanditvā padakkhiṇaṃ katvā pakkāmi.",
  "atk-s0102a:275_0": "Bhagavā senāpatissa gehaṃ gantvā paññattāsane nisīdi. Senāpati yāguṃ gahetvā upagañchi,",
  "atk-s0102a:275_1": "satthā pattaṃ pidahi. Nisinno, bhante, bhikkhusaṅghoti. Atthi no eko antarā piṇḍapāto",
  "atk-s0102a:275_2": "laddhoti. So mālaṃ apanetvā piṇḍapātaṃ addasa. Cūḷupaṭṭhāko āha – “sāmi, mālāti maṃ",
  "atk-s0102a:275_3": "vatvā mātugāmo vañcesī”ti. Pāyāso bhagavantaṃ ādiṃ katvā sabbesaṃ bhikkhūnaṃ pahoti.",
  "atk-s0102a:275_4": "Senāpatipi attano deyyadhammaṃ adāsi. Satthā bhattakiccaṃ katvā maṅgalaṃ vatvā pakkāmi.",
  "atk-s0102a:275_5": "Senāpati – “kā nāma sā piṇḍapātamadāsī”ti pucchi. Seṭṭhidhītā, sāmīti. Sappaññā sā",
  "atk-s0102a:275_6": "itthī, evarūpāya ghare vasantiyā purisassa saggasampatti nāma na dullabhāti taṃ ānetvā",
  "atk-s0102a:275_7": "jeṭṭhikaṭṭhāne ṭhapesi.",
  "atk-s0102a:276_0": "Punadivase nāgarā dānamadaṃsu, punadivase rājāti ekantarikāya dānaṃ dātuṃ ārabhiṃsu.",
  "atk-s0102a:276_1": "Rājāpi carapurise ṭhapetvā nāgarehi dinnadānato atirekataraṃ deti, nāgarāpi tatheva",
  "atk-s0102a:276_2": "katvā raññā dinnadānato atirekataraṃ. Rājagehe nāṭakitthiyo daharasāmaṇere vadanti",
  "atk-s0102a:276_3": "– “gaṇhatha, tātā, na gahapatikānaṃ gattavatthādīsu puñchitvā bāḷadārakānaṃ kheḷasiṅghāṇikādidhovanahatthehi",
  "atk-s0102a:276_4": "kataṃ, suciṃ paṇītaṃ kata”nti. Punadivase nāgarāpi dadamānā vadanti – “gaṇhatha,",
  "atk-s0102a:276_5": "tātā, na nagaragāmanigamādīsu saṅkaḍḍhitataṇḍulakhīradadhisappiādīhi, na aññesaṃ",
  "atk-s0102a:276_6": "jaṅghasīsapiṭṭhiādīni bhañjitvā āharāpitehi kataṃ, jātisappikhīrādīhiyeva kata”nti.",
  "atk-s0102a:276_7": "Evaṃ sattasu saṃvaccharesu sattasu māsesu sattasu divasesu ca atikkantesu atha bhagavato",
  "atk-s0102a:276_8": "ayaṃ vitakko udapādi. Tena vuttaṃ – “sambodhito satta saṃvaccharāni satta māsāni",
  "atk-s0102a:276_9": "satta divasāni atikkamitvā udapādī”ti.",
  "atk-s0102a:277": "87. Aññataro mahābrahmāti dhammadesanaṃ āyācitabrahmāva.",
  "atk-s0102a:278": "89. Caturāsīti āvāsasahassānīti caturāsīti vihārasahassāni. Te sabbepi dvādasasahassabhikkhugaṇhanakā mahāvihārā abhayagiricetiyapabbatacittalapabbatamahāvihārasadisāva ahesuṃ.",
  "atk-s0102a:279_0": "90. Khantī paramaṃ tapoti adhivāsanakhanti nāma paramaṃ tapo. Titikkhāti khantiyā",
  "atk-s0102a:279_1": "eva vevacanaṃ. Titikkhā saṅkhātā adhivāsanakhanti uttamaṃ tapoti attho. Nibbānaṃ",
  "atk-s0102a:279_2": "paramanti sabbākārena pana nibbānaṃ paramanti vadanti buddhā. Na hi pabbajito parūpaghātīti",
  "atk-s0102a:279_3": "yo adhivāsanakhantivirahitattā paraṃ upaghāteti bādheti hiṃsati, so pabbajito nāma",
  "atk-s0102a:279_4": "na hoti. Catutthapādo pana tasseva vevacanaṃ. “Na hi pabbajito”ti etassa hi na samaṇo",
  "atk-s0102a:279_5": "hotīti vevacanaṃ. Parūpaghātīti etassa paraṃ viheṭhayantoti vevacanaṃ. Atha vā parūpaghātīti",
  "atk-s0102a:279_6": "sīlūpaghātī. Sīlañhi uttamaṭṭhena paranti vuccati. Yo ca samaṇo paraṃ yaṃ kañci sattaṃ",
  "atk-s0102a:279_7": "viheṭhayanto parūpaghātī hoti, attano sīlaṃ vināsako, so pabbajito nāma na hotīti",
  "atk-s0102a:279_8": "attho. Athavā yo adhivāsanakhantiyā abhāvato parūpaghātī hoti, paraṃ antamaso ḍaṃsamakasampi",
  "atk-s0102a:279_9": "sañcicca jīvitā voropeti, so na hi pabbajito. Kiṃ kāraṇā? Malassa apabbājitattā.",
  "atk-s0102a:279_10": "“Pabbājayamattano malaṃ, tasmā pabbajitoti vuccatī”ti idañhi pabbajitalakkhaṇaṃ.",
  "atk-s0102a:279_11": "Yopi na heva kho upaghāteti, na māreti, api ca daṇḍādīhi viheṭheti, so paraṃ viheṭhayanto",
  "atk-s0102a:279_12": "samaṇo na hoti. Kiṃ kāraṇā? Vihesāya asamitattā. “Samitattā hi pāpānaṃ, samaṇoti",
  "atk-s0102a:279_13": "pavuccatī”ti idañhi samaṇalakkhaṇaṃ.",
  "atk-s0102a:280_0": "Dutiyagāthāya sabbapāpassāti sabbākusalassa. Akaraṇanti anuppādanaṃ. Kusalassāti",
  "atk-s0102a:280_1": "catubhūmikakusalassa. Upasampadāti paṭilābho. Sacittapariyodapananti attano cittajotanaṃ,",
  "atk-s0102a:280_2": "taṃ pana arahattena hoti. Iti sīlasaṃvarena sabbapāpaṃ pahāya samathavipassanāhi",
  "atk-s0102a:280_3": "kusalaṃ sampādetvā arahattaphalena cittaṃ pariyodāpetabbanti etaṃ buddhānaṃ sāsanaṃ ovādo anusiṭṭhī ti.",
  "atk-s0102a:281_0": "Tatiyagāthāya anūpavādoti vācāya kassaci anupavadanaṃ. Anūpaghātoti kāyena upaghātassa",
  "atk-s0102a:281_1": "akaraṇaṃ. Pātimokkheti yaṃ taṃ paatimokkhaṃ, atipamokkhaṃ, uttamasīlaṃ, pāti vā agativisesehi",
  "atk-s0102a:281_2": "mokkheti duggatibhayehi, yo vā naṃ pāti, taṃ mokkhetīti “pātimokkha”nti vuccati.",
  "atk-s0102a:281_3": "Tasmiṃ pātimokkhe ca saṃvaro. Mattaññutāti paṭiggahaṇaparibhogavasena pamāṇaññutā.",
  "atk-s0102a:281_4": "Pantañca sayanāsananti sayanāsanañca saṅghaṭṭanavirahitanti attho. Tattha dvīhiyeva",
  "atk-s0102a:281_5": "paccayehi catupaccayasantoso dīpito hotīti veditabbo. Etaṃ buddhāna sāsananti etaṃ",
  "atk-s0102a:281_6": "parassa anupavadanaṃ anupaghātanaṃ pātimokkhasaṃvaro paṭiggahaṇaparibhogesu mattaññutā",
  "atk-s0102a:281_7": "aṭṭhasamāpattivasibhāvāya vivittasenāsanasevanañca buddhānaṃ sāsanaṃ ovādo anusiṭṭhīti.",
  "atk-s0102a:281_8": "Imā pana sabbabuddhānaṃ pātimokkhuddesagāthā hontīti veditabbā.",
  "atk-s0102a:282": "Devatārocanavaṇṇanā",
  "atk-s0102a:283_0": "91. Ettāvatā ca iminā vipassissa bhagavato apadānānusārena vitthārakathanena – “tathāgatassevesā,",
  "atk-s0102a:283_1": "bhikkhave, dhammadhātu suppaṭividdhā”ti evaṃ vuttāya dhammadhātuyā suppaṭividdhabhāvaṃ",
  "atk-s0102a:283_2": "pakāsetvā idāni – “devatāpi tathāgatassa etamatthaṃ ārocesu”nti vuttaṃ devatārocanaṃ",
  "atk-s0102a:283_3": "pakāsetuṃ ekamidāhantiādimāha.",
  "atk-s0102a:284_0": "Tattha subhagavaneti evaṃnāmake vane. Sālarājamūleti vanappatijeṭṭhakassa mūle. Kāmacchandaṃ",
  "atk-s0102a:284_1": "virājetvāti anāgāmimaggena mūlasamugghātavasena virājetvā. Yathā ca vipassissa, evaṃ",
  "atk-s0102a:284_2": "sesabuddhānampi sāsane vutthabrahmacariyā devatā ārocayiṃsu, pāḷi pana vipassissa",
  "atk-s0102a:284_3": "ceva amhākañca bhagavato vasena āgatā.",
  "atk-s0102a:285_0": "Tattha attano sampattiyā na hāyanti, na vihāyantīti avihā. Na kañci sattaṃ tapantīti",
  "atk-s0102a:285_1": "atappā. Sundaradassanā abhirūpā pāsādikāti sudassā. Suṭṭhu passanti, sundarametesaṃ",
  "atk-s0102a:285_2": "vā dassananti sudassī. Sabbeheva ca saguṇehi bhavasampattiyā ca jeṭṭhā, natthettha",
  "atk-s0102a:285_3": "kaniṭṭhāti akaniṭṭhā.",
  "atk-s0102a:286_0": "Idha ṭhatvā bhāṇavārā samodhānetabbā. Imasmiñhi sutte vipassissa bhagavato apadānavasena",
  "atk-s0102a:286_1": "tayo bhāṇavārā vuttā. Yathā ca vipassissa, evaṃ sikhīādīnampi apadānavasena vuttāva.",
  "atk-s0102a:286_2": "Pāḷi pana saṅkhittā. Iti sattannaṃ buddhānaṃ vasena amhākaṃ bhagavatā ekavīsati bhāṇavārā",
  "atk-s0102a:286_3": "kathitā. Tathā avihehi. Tathā atappehi. Tathā sudassehi. Tathā sudassīhi. Tathā akaniṭṭhehīti",
  "atk-s0102a:286_4": "sabbampi chabbīsatibhāṇavārasataṃ hoti. Tepiṭake buddhavacane aññaṃ suttaṃ chabbīsatibhāṇavārasataparimāṇaṃ",
  "atk-s0102a:286_5": "nāma natthi, suttantarājā nāma ayaṃ suttantoti veditabbo. Ito paraṃ anusandhidvayampi",
  "atk-s0102a:286_6": "niyyātento iti kho bhikkhavetiādimāha. Taṃ sabbaṃ uttānamevāti.",
  "atk-s0102a:287": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:288": "Mahāpadānasuttavaṇṇanā niṭṭhitā.",
  "atk-s0102a:291": "2. Mahānidānasuttavaṇṇanā",
  "atk-s0102a:292": "Nidānavaṇṇanā",
  "atk-s0102a:293_0": "95. Evaṃ me sutaṃ…pe… kurūsūti mahānidānasuttaṃ. Tatrāyaṃ anuttānapadavaṇṇanā. Kurūsu",
  "atk-s0102a:293_1": "viharatīti kurū nāma jānapadino rājakumārā, tesaṃ nivāso ekopi janapado ruḷhīsaddena",
  "atk-s0102a:293_2": "“kurū”ti vuccati. Tasmiṃ kurūsu janapade. Aṭṭhakathācariyā panāhu – mandhātukāle",
  "atk-s0102a:293_3": "tīsu dīpesu manussā “jambudīpo nāma buddhapaccekabuddhamahāsāvakacakkavattippabhutīnaṃ",
  "atk-s0102a:293_4": "uttamamanussānaṃ uppattibhūmi uttamadīpo atiramaṇīyo”ti sutvā raññā mandhātucakkavattinā",
  "atk-s0102a:293_5": "cakkaratanaṃ purakkhatvā cattāro dīpe anusaṃyāyantena saddhiṃ āgamaṃsu. Tato rājā",
  "atk-s0102a:293_6": "pariṇāyakaratanaṃ pucchi – “atthi nu kho manussalokato ramaṇīyataraṃ ṭhāna”nti. Kasmā",
  "atk-s0102a:293_7": "deva evaṃ bhaṇasi? Kiṃ na passasi candimasūriyānaṃ ānubhāvaṃ, nanu etesaṃ ṭhānaṃ",
  "atk-s0102a:293_8": "ito ramaṇīyataranti? Rājā cakkaratanaṃ purakkhatvā tattha agamāsi. Cattāro mahārājāno",
  "atk-s0102a:293_9": "– “mandhātumahārājā āgato”ti sutvāva “mahiddhiko mahānubhāvo rājā, na sakkā yuddhena",
  "atk-s0102a:293_10": "paṭibāhitu”nti sakaṃ rajjaṃ niyyātesuṃ. So taṃ gahetvā puna pucchi – “atthi nu kho",
  "atk-s0102a:293_11": "ito ramaṇīyataraṃ ṭhāna”nti?",
  "atk-s0102a:294_0": "Athassa tāvatiṃsabhavanaṃ kathayiṃsu. “Tāvatiṃsabhavanaṃ, deva, ito ramaṇīyataraṃ.",
  "atk-s0102a:294_1": "Tattha sakkassa devarañño ime cattāro mahārājāno paricārakā dovārikabhūmiyaṃ tiṭṭhanti,",
  "atk-s0102a:294_2": "sakko devarājā mahiddhiko mahānubhāvo, tassimāni upabhogaṭṭhānāni – yojanasahassubbedho",
  "atk-s0102a:294_3": "vejayanto pāsādo, pañcayojanasatubbedhā sudhammā devasabhā, diyaḍḍhayojanasatiko",
  "atk-s0102a:294_4": "vejayantaratho tathā erāvaṇo hatthī, dibbarukkhasahassappaṭimaṇḍitaṃ nandanavanaṃ,",
  "atk-s0102a:294_5": "cittalatāvanaṃ, phārusakavanaṃ, missakavanaṃ, yojanasatubbedho pāricchattako koviḷāro,",
  "atk-s0102a:294_6": "tassa heṭṭhā saṭṭhiyojanāyāmā paññāsayojanavitthatā pañcadasayojanubbedhā jayakusumapupphavaṇṇā",
  "atk-s0102a:294_7": "paṇḍukambalasilā, yassā mudutāya sakkassa nisīdato upaḍḍhakāyo anupavisatī”ti.",
  "atk-s0102a:295_0": "Taṃ sutvā rājā tattha gantukāmo cakkaratanaṃ abbhukkiri. Taṃ ākāse patiṭṭhāsi saddhiṃ",
  "atk-s0102a:295_1": "caturaṅginiyā senāya. Atha dvinnaṃ devalokānaṃ vemajjhato cakkaratanaṃ otaritvā pathaviyaṃ",
  "atk-s0102a:295_2": "patiṭṭhāsi saddhiṃ pariṇāyakaratanapamukhāya caturaṅginiyā senāya. Rājā ekakova tāvatiṃsabhavanaṃ",
  "atk-s0102a:295_3": "agamāsi. Sakko – “mandhātā āgato”ti sutvāva tassa paccuggamanaṃ katvā – “svāgataṃ,",
  "atk-s0102a:295_4": "te mahārāja, sakaṃ te mahārāja, anusāsa mahārājā”ti vatvā saddhiṃ nāṭakehi rajjaṃ",
  "atk-s0102a:295_5": "dve bhāge katvā ekaṃ bhāgamadāsi. Rañño tāvatiṃsabhavane patiṭṭhitamattasseva manussabhāvo",
  "atk-s0102a:295_6": "vigacchi, devabhāvo pāturahosi. Tassa kira sakkena saddhiṃ paṇḍukambalasilāyaṃ nisinnassa",
  "atk-s0102a:295_7": "akkhinimisamattena nānattaṃ paññāyati. Taṃ asallakkhentā devā sakkassa ca tassa ca",
  "atk-s0102a:295_8": "nānatte muyhanti. So tattha dibbasampattiṃ anubhavamāno yāva chattiṃsa sakkā uppajjitvā",
  "atk-s0102a:295_9": "cutā, tāva rajjaṃ kāretvā atittova kāmehi tato cavitvā attano uyyāne patiṭṭhito vātātapena",
  "atk-s0102a:295_10": "phuṭṭhagatto kālamakāsi.",
  "atk-s0102a:296_0": "Cakkaratane pana puna pathaviyaṃ patiṭṭhite pariṇāyakaratanaṃ suvaṇṇapaṭṭe mandhātu",
  "atk-s0102a:296_1": "upāhanaṃ likhāpetvā idaṃ mandhātu rajjanti rajjamanusāsi. Tepi tīhi dīpehi āgatamanussā",
  "atk-s0102a:296_2": "puna gantuṃ asakkontā pariṇāyakaratanaṃ upasaṅkamitvā – “deva, mayaṃ rañño ānubhāvena",
  "atk-s0102a:296_3": "āgatā, idāni gantuṃ na sakkoma, vasanaṭṭhānaṃ no dehī”ti yāciṃsu. So tesaṃ ekamekaṃ",
  "atk-s0102a:296_4": "janapadamadāsi. Tattha pubbavidehato āgatamanussehi āvasitapadeso tāyeva purimasaññāya",
  "atk-s0102a:296_5": "– “videharaṭṭha”nti nāmaṃ labhi, aparagoyānato āgatamanussehi āvasitapadeso “aparantajanapado”ti",
  "atk-s0102a:296_6": "nāmaṃ labhi, uttarakuruto āgatamanussehi āvasitapadeso “kururaṭṭha”nti nāmaṃ labhi,",
  "atk-s0102a:296_7": "bahuke pana gāmanigamādayo upādāya bahuvacanena vohariyati. Tena vuttaṃ – “kurūsu viharatī”ti.",
  "atk-s0102a:297_0": "Kammāsadhammaṃ nāma kurūnaṃ nigamoti kammāsadhammanti ettha keci dha-kārassa da-kārena",
  "atk-s0102a:297_1": "atthaṃ vaṇṇayanti. Kammāso ettha damitoti kammāsadammo. Kammāsoti kammāsapādo porisādo",
  "atk-s0102a:297_2": "vuccati. Tassa kira pāde khāṇukena viddhaṭṭhāne vaṇo ruhanto cittadārusadiso hutvā",
  "atk-s0102a:297_3": "ruhi. Tasmā kammāsapādoti paññāyittha. So ca tasmiṃ okāse damito porisādabhāvato",
  "atk-s0102a:297_4": "paṭisedhito. Kena? Mahāsattena. Katarasmiṃ jātaketi? Mahāsutasomajātaketi eke. Ime",
  "atk-s0102a:297_5": "pana therā jayaddisajātaketi vadanti. Tadā hi mahāsattena kammāsapādo damito. Yathāha –",
  "atk-s0102a:298": "“Putto yadā homi jayaddisassa;",
  "atk-s0102a:299": "Pañcālaraṭṭhadhipatissa atrajo.",
  "atk-s0102a:300": "Cajitvāna pāṇaṃ pitaraṃ pamocayiṃ;",
  "atk-s0102a:301": "Kammāsapādampi cahaṃ pasādayi”nti.",
  "atk-s0102a:302_0": "Keci pana dha-kāreneva atthaṃ vaṇṇayanti. Kurūraṭṭhavāsīnaṃ kira kuruvattadhammo,",
  "atk-s0102a:302_1": "tasmiṃ kammāso jāto, tasmā taṃ ṭhānaṃ kammāso ettha dhammo jātoti kammāsadhammanti",
  "atk-s0102a:302_2": "vuccati. Tattha niviṭṭhanigamassāpi etadeva nāmaṃ. Bhummavacanena kasmā na vuttanti.",
  "atk-s0102a:302_3": "Avasanokāsato. Bhagavato kira tasmiṃ nigame vasanokāso koci vihāro nāma nāhosi. Nigamato",
  "atk-s0102a:302_4": "pana apakkamma aññatarasmiṃ udakasampanne ramaṇīye bhūmibhāge mahāvanasaṇḍo ahosi",
  "atk-s0102a:302_5": "tattha bhagavā vihāsi, taṃ nigamaṃ gocaragāmaṃ katvā. Tasmā evamettha attho veditabbo",
  "atk-s0102a:302_6": "– “kurūsu viharati kammāsadhammaṃ nāma kurūnaṃ nigamo, taṃ gocaragāmaṃ katvā”ti.",
  "atk-s0102a:303_0": "Āyasmāti piyavacanametaṃ, gāravavacanametaṃ. Ānandoti tassa therassa nāmaṃ. Ekamantanti",
  "atk-s0102a:303_1": "bhāvanapuṃsakaniddeso – “visamaṃ candimasūriyā parivattantī”tiādīsu viya. Tasmā yathā",
  "atk-s0102a:303_2": "nisinno ekamantaṃ nisinno hoti, tathā nisīdīti evamettha attho daṭṭhabbo. Bhummatthe",
  "atk-s0102a:303_3": "vā etaṃ upayogavacanaṃ nisīdīti upāvisi. Paṇḍitā hi garuṭṭhāniyaṃ upasaṅkamitvā āsanakusalatāya",
  "atk-s0102a:303_4": "ekamantaṃ nisīdanti. Ayañca tesaṃ aññataro, tasmā ekamantaṃ nisīdi.",
  "atk-s0102a:304_0": "Kathaṃ nisinno kho pana ekamantaṃ nisinno hotīti? Cha nisajjadose vajjetvā. Seyyathidaṃ",
  "atk-s0102a:304_1": "– atidūraṃ, accāsannaṃ, uparivātaṃ, unnatappadesaṃ, atisammukhaṃ, atipacchāti. Atidūre",
  "atk-s0102a:304_2": "nisinno hi sace kathetukāmo hoti, uccāsaddena kathetabbaṃ hoti. Accāsanne nisinno",
  "atk-s0102a:304_3": "saṅghaṭṭanaṃ karoti. Uparivāte nisinno sarīragandhena bādhati. Unnatappadese nisinno",
  "atk-s0102a:304_4": "agāravaṃ pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca",
  "atk-s0102a:304_5": "daṭṭhabbaṃ hoti. Atipacchā nisinno sace daṭṭhukāmo hoti, gīvaṃ parivattetvā daṭṭhabbaṃ",
  "atk-s0102a:304_6": "hoti. Tasmā ayampi tikkhattuṃ bhagavantaṃ padakkhiṇaṃ katvā sakkaccaṃ vanditvā ete",
  "atk-s0102a:304_7": "cha nisajjadose vajjetvā dakkhiṇajāṇumaṇḍalassa abhimukhaṭṭhāne chabbaṇṇānaṃ buddharasmīnaṃ",
  "atk-s0102a:304_8": "anto pavisitvā pasannalākhārasaṃ vigāhanto viya suvaṇṇapaṭaṃ pārupanto viya rattuppalamālāvitānamajjhaṃ",
  "atk-s0102a:304_9": "pavisanto viya ca dhammabhaṇḍāgāriko āyasmā ānando nisīdi. Tena vuttaṃ – “ekamantaṃ nisīdī”ti.",
  "atk-s0102a:305_0": "Kāya pana velāya, kena kāraṇena ayamāyasmā bhagavantaṃ upasaṅkamantoti? Sāyanhavelāyaṃ",
  "atk-s0102a:305_1": "paccayākārapañhapucchanakāraṇena. Taṃ divasaṃ kirāyamāyasmā kulasaṅgahatthāya gharadvāre",
  "atk-s0102a:305_2": "gharadvāre sahassabhaṇḍikaṃ nikkhipanto viya kammāsadhammagāmaṃ piṇḍāya caritvā piṇḍapātapaṭikkanto",
  "atk-s0102a:305_3": "satthu vattaṃ dassetvā satthari gandhakuṭiṃ paviṭṭhe satthāraṃ vanditvā attano divāṭṭhānaṃ",
  "atk-s0102a:305_4": "gantvā antevāsikesu vattaṃ dassetvā paṭikkantesu divāṭṭhānaṃ paṭisammajjitvā cammakkhaṇḍaṃ",
  "atk-s0102a:305_5": "paññapetvā udakatumbato udakaṃ gahetvā udakena hatthapāde sītale katvā pallaṅkaṃ",
  "atk-s0102a:305_6": "ābhujitvā nisinno sotāpattiphalasamāpattiṃ samāpajji. Atha paricchinnakālavasena",
  "atk-s0102a:305_7": "samāpattito uṭṭhāya paccayākāre ñāṇaṃ otāresi. So – “avijjāpaccayā saṅkhārā”tiādito",
  "atk-s0102a:305_8": "paṭṭhāya antaṃ, antato paṭṭhāya ādiṃ, ubhayantato paṭṭhāya majjhaṃ, majjhato paṭṭhāya",
  "atk-s0102a:305_9": "ubho ante pāpento tikkhattuṃ dvādasapadaṃ paccayākāraṃ sammasi. Tassevaṃ sammasantassa",
  "atk-s0102a:305_10": "paccayākāro vibhūto hutvā uttānakuttānako viya upaṭṭhāsi.",
  "atk-s0102a:306_0": "Tato cintesi – “ayaṃ paccayākāro sabbabuddhehi – ‘gambhīro ceva gambhīrāvabhāso cā’ti",
  "atk-s0102a:306_1": "kathito, mayhaṃ kho pana padesañāṇe ṭhitassa sāvakassa sato uttāno vibhūto pākaṭo",
  "atk-s0102a:306_2": "hutvā upaṭṭhāti, mayhaṃyeva nu kho esa uttānako hutvā upaṭṭhāti, udāhu aññesampī”ti?",
  "atk-s0102a:306_3": "Athassa etadahosi – “handāhaṃ imaṃ pañhaṃ gahetvā bhagavantaṃ pucchāmi, addhā me",
  "atk-s0102a:306_4": "bhagavā imaṃ atthuppattiṃ katvā sālindaṃ sineruṃ ukkhipanto viya ekaṃ suttantakathaṃ",
  "atk-s0102a:306_5": "kathetvā dassessati. Buddhānañhi vinayapaññattiṃ, bhummantaraṃ, paccayākāraṃ, samayantaranti",
  "atk-s0102a:306_6": "imāni cattāri ṭhānāni patvā gajjitaṃ mahantaṃ hoti, ñāṇaṃ anupavisati, buddhañāṇassa",
  "atk-s0102a:306_7": "mahantabhāvo paññāyati, desanā gambhīrā hoti tilakkhaṇabbhāhatā suññatapaṭisaṃyuttā”ti.",
  "atk-s0102a:307_0": "So kiñcāpi pakatiyāva ekadivase satavārampi sahassavārampi bhagavantaṃ upasaṅkamanto",
  "atk-s0102a:307_1": "na ahetuakāraṇena upasaṅkamati, taṃ divasaṃ pana imaṃ pañhaṃ gahetvā – “imaṃ buddhagandhahatthiṃ",
  "atk-s0102a:307_2": "āpajja ñāṇakoñcanādaṃ sossāmi, buddhasīhaṃ āpajja ñāṇasīhanādaṃ sossāmi, buddhasindhavaṃ",
  "atk-s0102a:307_3": "āpajja ñāṇapadavikkamaṃ passissāmī”ti cintetvā divāṭṭhānā uṭṭhāya cammakkhaṇḍaṃ papphoṭetvā",
  "atk-s0102a:307_4": "ādāya sāyanhasamaye bhagavantaṃ upasaṅkami. Tena vuttaṃ – “sāyanhavelāyaṃ paccayākārapañhapucchanakāraṇena upasaṅkamanto”ti.",
  "atk-s0102a:308_0": "Yāva gambhīroti ettha yāvasaddo pamāṇātikkame, atikkamma pamāṇaṃ gambhīro, atigambhīroti",
  "atk-s0102a:308_1": "attho. Gambhīrāvabhāsoti gambhīrova hutvā avabhāsati, dissatīti attho. Ekañhi uttānameva",
  "atk-s0102a:308_2": "gambhīrāvabhāsaṃ hoti pūtipaṇṇādivasena kāḷavaṇṇapurāṇaudakaṃ viya. Tañhi jāṇuppamāṇampi",
  "atk-s0102a:308_3": "sataporisaṃ viya dissati. Ekaṃ gambhīraṃ uttānāvabhāsaṃ hoti maṇigaṅgāya vippasannaudakaṃ",
  "atk-s0102a:308_4": "viya. Tañhi sataporisampi jāṇuppamāṇaṃ viya khāyati. Ekaṃ uttānaṃ uttānāvabhāsaṃ",
  "atk-s0102a:308_5": "hoti cāṭiādīsu udakaṃ viya. Ekaṃ gambhīraṃ gambhīrāvabhāsaṃ hoti sinerupādakamahāsamudde",
  "atk-s0102a:308_6": "udakaṃ viya. Evaṃ udakameva cattāri nāmāni labhati. Paṭiccasamuppāde panetaṃ natthi.",
  "atk-s0102a:308_7": "Ayañhi gambhīro ceva gambhīrāvabhāso cāti ekameva nāmaṃ labhati. Evarūpo samānopi",
  "atk-s0102a:308_8": "atha ca pana me uttānakuttānako viya khāyati, yadidaṃ acchariyaṃ, bhante, abbhutaṃ",
  "atk-s0102a:308_9": "bhanteti. Evaṃ attano vimhayaṃ pakāsento pañhaṃ pucchitvā tuṇhībhūto nisīdi.",
  "atk-s0102a:309_0": "Bhagavā tassa vacanaṃ sutvā – “ānando bhavaggaggahaṇāya hatthaṃ pasārento viya, sineruṃ",
  "atk-s0102a:309_1": "chinditvā miñjaṃ nīharituṃ vāyamamāno viya, vinā nāvāya mahāsamuddaṃ taritukāmo viya,",
  "atk-s0102a:309_2": "pathaviṃ parivattetvā pathavojaṃ gahetuṃ vāyamamāno viya buddhavisayapañhaṃ attano",
  "atk-s0102a:309_3": "uttānaṃ vadati. Handassa gambhīrabhāvaṃ ācikkhissāmī”ti cintetvā mā hevantiādimāha.",
  "atk-s0102a:310": "Tattha mā hevanti ha-kāro nipātamattaṃ. Evaṃ mā bhaṇīti attho. Mā hevanti ca idaṃ vacanaṃ bhagavā āyasmantaṃ ānandaṃ ussādentopi bhaṇati apasādentopi.",
  "atk-s0102a:311": "Ussādanāvaṇṇanā",
  "atk-s0102a:312_0": "Tattha ussādento – ānanda, tvaṃ mahāpañño visadañāṇo, tena te gambhīropi paṭiccasamuppādo",
  "atk-s0102a:312_1": "uttānako viya khāyati. Aññesaṃ panesa uttānakoti na sallakkhetabbo, gambhīroyeva",
  "atk-s0102a:312_2": "ca gambhīrāvabhāso ca. Tattha catasso upamā vadanti. Chamāse subhojanarasapuṭṭhassa",
  "atk-s0102a:312_3": "kira katayogassa mahāmallassa samajjasamaye katamallapāsāṇaparicayassa yuddhabhūmiṃ",
  "atk-s0102a:312_4": "gacchantassa antarā mallapāsāṇaṃ dassesuṃ, so – kiṃ etanti āha. Mallapāsāṇoti. Āharatha",
  "atk-s0102a:312_5": "nanti. Ukkhipituṃ na sakkomāti vutte sayaṃ gantvā kuhiṃ imassa bhāriyaṭṭhānanti vatvā",
  "atk-s0102a:312_6": "dvīhi hatthehi dve pāsāṇe ukkhipitvā kīḷāguḷe viya khipitvā agamāsi. Tattha mallassa",
  "atk-s0102a:312_7": "mallapāsāṇo lahukopi na aññesaṃ lahukoti vattabbo. Chamāse subhojanarasapuṭṭho mallo",
  "atk-s0102a:312_8": "viya hi kappasatasahassaṃ abhinīhārasampanno āyasmā ānando, yathā mallassa mahābalatāya",
  "atk-s0102a:312_9": "mallapāsāṇo lahuko, evaṃ therassa mahāpaññatāya paṭiccasamuppādo uttāno, so aññesaṃ",
  "atk-s0102a:312_10": "uttānoti na vattabbo.",
  "atk-s0102a:313_0": "Mahāsamudde ca timināma maccho dviyojanasatiko timiṅgalo tiyojanasatiko, timipiṅgalo",
  "atk-s0102a:313_1": "catuyojanasatiko timirapiṅgalo pañcayojanasatiko, ānando timinando ajjhāroho mahātimīti",
  "atk-s0102a:313_2": "ime cattāro yojanasahassikā. Tattha timirapiṅgaleneva dīpenti. Tassa kira dakkhiṇakaṇṇaṃ",
  "atk-s0102a:313_3": "cālentassa pañcayojanasate padese udakaṃ calati. Tathā vāmakaṇṇaṃ. Tathā naṅguṭṭhaṃ,",
  "atk-s0102a:313_4": "tathā sīsaṃ. Dve pana kaṇṇe cāletvā naṅguṭṭhena udakaṃ paharitvā sīsaṃ aparāparaṃ",
  "atk-s0102a:313_5": "katvā kīḷituṃ āraddhassa sattaṭṭhayojanasate padese bhājane pakkhipitvā uddhane āropitaṃ",
  "atk-s0102a:313_6": "viya udakaṃ pakkuthati, tiyojanasatamatte padese udakaṃ piṭṭhiṃ chādetuṃ na sakkoti.",
  "atk-s0102a:313_7": "So evaṃ vadeyya – “ayaṃ mahāsamuddo gambhīro gambhīroti vadanti kutassa gambhīratā,",
  "atk-s0102a:313_8": "mayaṃ piṭṭhipaṭicchādanamattampi udakaṃ na labhāmā”ti. Tattha kāyupapannassa timirapiṅgalassa",
  "atk-s0102a:313_9": "mahāsamuddo uttānoti, aññesaṃ khuddakamacchānaṃ uttānoti na vattabbo, evameva ñāṇupapannassa",
  "atk-s0102a:313_10": "therassa paṭiccasamuppādo uttānoti, aññesampi uttānoti na vattabbo.",
  "atk-s0102a:314_0": "Supaṇṇarājā ca diyaḍḍhayojanasatiko, tassa dakkhiṇapakkho paññāsayojaniko hoti tathā",
  "atk-s0102a:314_1": "vāmapakkho, piñchavaṭṭi saṭṭhiyojanikā, gīvā tiṃsayojanikā, mukhaṃ navayojanaṃ, pādā",
  "atk-s0102a:314_2": "dvādasayojanikā. Tasmiṃ supaṇṇavātaṃ dassetuṃ āraddhe sattaṭṭhayojanasataṃ ṭhānaṃ",
  "atk-s0102a:314_3": "nappahoti. So evaṃ vadeyya – “ayaṃ ākāso ananto anantoti vadanti, kutassa anantatā,",
  "atk-s0102a:314_4": "mayaṃ pakkhavātappasāraṇokāsampi na labhāmā”ti. Tattha kāyupapannassa supaṇṇarañño",
  "atk-s0102a:314_5": "ākāso parittoti, aññesaṃ khuddakapakkhīnaṃ parittoti na vattabbo, evameva ñāṇupapannassa",
  "atk-s0102a:314_6": "therassa paṭiccasamuppādo uttānoti, aññesampi uttānoti na vattabbo.",
  "atk-s0102a:315_0": "Rāhu asurindo pana pādantato yāva kesantā yojanānaṃ cattāri sahassāni aṭṭha ca satāni",
  "atk-s0102a:315_1": "hoti. Tassa dvinnaṃ bāhānaṃ antaraṃ dvādasayojanasatikaṃ. Bahalattena chayojanasatikaṃ.",
  "atk-s0102a:315_2": "Hatthapādatalāni tiyojanasatikāni, tathā mukhaṃ. Ekekaṃ aṅgulipabbaṃ paññāsayojanaṃ,",
  "atk-s0102a:315_3": "tathā bhamukantaraṃ. Nalāṭaṃ tiyojanasatikaṃ. Sīsaṃ navayojanasatikaṃ. Tassa mahāsamuddaṃ",
  "atk-s0102a:315_4": "otiṇṇassa gambhīraṃ udakaṃ jāṇuppamāṇaṃ hoti. So evaṃ vadeyya – “ayaṃ mahāsamuddo",
  "atk-s0102a:315_5": "gambhīro gambhīroti vadanti, kutassa gambhīratā, mayaṃ jāṇuppaṭicchādanamattampi",
  "atk-s0102a:315_6": "udakaṃ na labhāmā”ti. Tattha kāyupapannassa rāhuno mahāsamuddo uttānoti, aññesaṃ",
  "atk-s0102a:315_7": "uttānoti na vattabbo, evameva ñāṇupapannassa therassa paṭiccasamuppādo uttānoti,",
  "atk-s0102a:315_8": "aññesampi uttānoti na vattabbo. Etamatthaṃ sandhāya bhagavā – “mā hevaṃ, ānanda,",
  "atk-s0102a:315_9": "avaca; mā hevaṃ, ānanda avacā”ti āha.",
  "atk-s0102a:316": "Therassa hi catūhi kāraṇehi gambhīropi paṭiccasamuppādo uttānoti upaṭṭhāti. Katamehi catūhi? Pubbūpanissayasampattiyā, titthavāsena, sotāpannatāya, bahussutabhāvenāti.",
  "atk-s0102a:317": "Pubbūpanissayasampattikathā",
  "atk-s0102a:318_0": "Ito kira satasahassime kappe padumuttaro nāma satthā loke uppajji. Tassa haṃsavatī",
  "atk-s0102a:318_1": "nāma nagaraṃ ahosi, ānando nāma rājā pitā, sumedhā nāma devī mātā, bodhisatto uttarakumāro",
  "atk-s0102a:318_2": "nāma ahosi. So puttassa jātadivase mahābhinikkhamanaṃ nikkhamma pabbajitvā padhānamanuyuñjanto",
  "atk-s0102a:318_3": "anukkamena sabbaññutaṃ patvā – “anekajātisaṃsāra”nti udānaṃ udānetvā sattāhaṃ bodhipallaṅke",
  "atk-s0102a:318_4": "vītināmetvā pathaviyaṃ ṭhapessāmīti pādaṃ abhinīhari. Atha pathaviṃ bhinditvā mahantaṃ",
  "atk-s0102a:318_5": "padumaṃ uṭṭhāsi. Tassa dhurapattāni navutihatthāni, kesaraṃ tiṃsahatthaṃ, kaṇṇikā",
  "atk-s0102a:318_6": "dvādasahatthā, navaghaṭappamāṇo reṇu ahosi.",
  "atk-s0102a:319_0": "Satthā pana ubbedhato aṭṭhapaṇṇāsahatthubbedho ahosi. Tassa ubhinnaṃ bāhānamantaraṃ",
  "atk-s0102a:319_1": "aṭṭhārasahatthaṃ, nalāṭaṃ pañcahatthaṃ, hatthapādā ekādasahatthā. Tassa ekādasahatthena",
  "atk-s0102a:319_2": "pādena dvādasahatthāya kaṇṇikāya akkantamattāya navaghaṭappamāṇo reṇu uṭṭhāya aṭṭhapaṇṇāsahatthaṃ",
  "atk-s0102a:319_3": "padesaṃ uggantvā okiṇṇamanosilācuṇṇaṃ viya paccokiṇṇo. Tadupādāya bhagavā padumuttarotveva",
  "atk-s0102a:319_4": "paññāyittha. Tassa devilo ca sujāto ca dve aggasāvakā ahesuṃ. Amitā ca asamā ca dve",
  "atk-s0102a:319_5": "aggasāvikā. Sumano nāma upaṭṭhāko. Padumuttaro bhagavā pitusaṅgahaṃ kurumāno bhikkhusatasahassaparivāro",
  "atk-s0102a:319_6": "haṃsavatiyā rājadhāniyā vasati.",
  "atk-s0102a:320_0": "Kaniṭṭhabhātā panassa sumanakumāro nāma. Tassa rājā haṃsavatito vīsatiyojanasate",
  "atk-s0102a:320_1": "ṭhāne bhogagāmaṃ adāsi. So kadāci āgantvā pitarañca satthārañca passati. Athekadivasaṃ",
  "atk-s0102a:320_2": "paccanto kupito. Sumano rañño pesesi – “paccanto kupito”ti. Rājā “mayā tvaṃ tattha",
  "atk-s0102a:320_3": "kasmā ṭhapito”ti paṭipesesi. So nikkhamma core vūpasametvā – “upasanto, deva, janapado”ti",
  "atk-s0102a:320_4": "rañño pesesi. Rājā tuṭṭho – “sīghaṃ mama putto āgacchatū”ti āha. Tassa sahassamattā",
  "atk-s0102a:320_5": "amaccā honti. So tehi saddhiṃ antarāmagge mantesi – “mayhaṃ pitā tuṭṭho, sace me",
  "atk-s0102a:320_6": "varaṃ deti, kiṃ gaṇhāmī”ti. Atha naṃ ekacce “hatthiṃ gaṇhatha, assaṃ gaṇhatha, rathaṃ",
  "atk-s0102a:320_7": "gaṇhatha, janapadaṃ gaṇhatha, sattaratanāni gaṇhathā”ti āhaṃsu. Apare – “tumhe pathavissarassa",
  "atk-s0102a:320_8": "puttā, tumhākaṃ dhanaṃ na dullabhaṃ, laddhampi cetaṃ sabbaṃ pahāya gamanīyaṃ, puññameva",
  "atk-s0102a:320_9": "ekaṃ ādāya gamanīyaṃ; tasmā te deve varaṃ dadamāne temāsaṃ padumuttaraṃ bhagavantaṃ",
  "atk-s0102a:320_10": "upaṭṭhātuṃ varaṃ gaṇhathā”ti. So – “tumhe mayhaṃ kalyāṇamittā, na mametaṃ cittaṃ",
  "atk-s0102a:320_11": "atthi, tumhehi pana uppāditaṃ, evaṃ karissāmī”ti gantvā pitaraṃ vanditvā pitarāpi",
  "atk-s0102a:320_12": "āliṅgetvā tassa matthake cumbitvā – “varaṃ te putta, demī”ti vutte “sādhu mahārāja,",
  "atk-s0102a:320_13": "icchāmahaṃ mahārāja bhagavantaṃ temāsaṃ catūhi paccayehi upaṭṭhahanto jīvitaṃ avañjhaṃ",
  "atk-s0102a:320_14": "kātuṃ, imameva varaṃ dehī”ti āha. “Na sakkā tāta, aññaṃ varehī”ti vutte “deva, khattiyānaṃ",
  "atk-s0102a:320_15": "nāma dve kathā natthi, etameva dehi, na me aññenattho”ti. Tāta buddhānaṃ nāma cittaṃ",
  "atk-s0102a:320_16": "dujjānaṃ, sace bhagavā na icchissati, mayā dinnepi kiṃ bhavissatīti? So – “sādhu,",
  "atk-s0102a:320_17": "deva, ahaṃ bhagavato cittaṃ jānissāmī”ti vihāraṃ gato.",
  "atk-s0102a:321_0": "Tena ca samayena bhattakiccaṃ niṭṭhapetvā bhagavā gandhakuṭiṃ paviṭṭho hoti. So maṇḍalamāḷe",
  "atk-s0102a:321_1": "sannisinnānaṃ bhikkhūnaṃ santikaṃ agamāsi. Te taṃ āhaṃsu – “rājaputta, kasmā āgatosī”ti?",
  "atk-s0102a:321_2": "Bhagavantaṃ dassanāya, dassetha me bhagavantanti. Na mayaṃ, rājaputta, icchiticchitakkhaṇe",
  "atk-s0102a:321_3": "satthāraṃ daṭṭhuṃ labhāmāti. Ko pana, bhante, labhatīti? Sumanatthero nāma rājaputtāti.",
  "atk-s0102a:321_4": "“So kuhiṃ, bhante, thero”ti. Therassa nisinnaṭṭhānaṃ pucchitvā gantvā vanditvā –",
  "atk-s0102a:321_5": "“icchāmahaṃ, bhante, bhagavantaṃ passituṃ, dassetha me”ti āha. Thero – “ehi rājaputtā”ti",
  "atk-s0102a:321_6": "taṃ gahetvā taṃ gandhakuṭipariveṇe ṭhapetvā gandhakuṭiṃ abhiruhi. Atha naṃ bhagavā",
  "atk-s0102a:321_7": "– “sumana, kasmā āgatosī”ti āha. Rājaputto, bhante, bhagavantaṃ dassanāya āgatoti.",
  "atk-s0102a:321_8": "Tena hi bhikkhu āsanaṃ paññāpehīti. Thero āsanaṃ paññāpesi, nisīdi bhagavā paññatte",
  "atk-s0102a:321_9": "āsane. Rājaputto bhagavantaṃ vanditvā paṭisanthāraṃ akāsi. Kadā āgatosi rājaputtāti?",
  "atk-s0102a:321_10": "Bhante, tumhesu gandhakuṭiṃ paviṭṭhesu. Bhikkhū pana – “na mayaṃ icchiticchitakkhaṇe",
  "atk-s0102a:321_11": "bhagavantaṃ daṭṭhuṃ labhāmā”ti maṃ therassa santikaṃ pāhesuṃ. Thero pana ekavacaneneva",
  "atk-s0102a:321_12": "dassesi. Thero, bhante, tumhākaṃ sāsane vallabho maññeti. Āma rājakumāra, vallabho",
  "atk-s0102a:321_13": "esa bhikkhu mayhaṃ sāsaneti. Bhante, buddhānaṃ sāsane kiṃ katvā vallabho hotīti?",
  "atk-s0102a:321_14": "Dānaṃ datvā sīlaṃ samādiyitvā uposathakammaṃ katvā kumārāti. Bhagavā, ahaṃ thero",
  "atk-s0102a:321_15": "viya buddhasāsane vallabho hotukāmo, temāsaṃ me vassāvāsaṃ adhivāsethāti. Bhagavā",
  "atk-s0102a:321_16": "– “atthi nu kho tattha gatena attho”ti oloketvā atthīti disvā “suññāgāre, kho rājakumāra",
  "atk-s0102a:321_17": "tathāgatā abhiramantī”ti āha. Kumāro “aññātaṃ bhagavā, aññātaṃ sugatā”ti vatvā “ahaṃ,",
  "atk-s0102a:321_18": "bhante, purimataraṃ gantvā vihāraṃ kāremi, mayā pesite bhikkhusatasahassena saddhiṃ",
  "atk-s0102a:321_19": "āgacchathā”ti paṭiññaṃ gahetvā pitusantikaṃ gantvā “dinnā me, deva, bhagavatā paṭiññā,",
  "atk-s0102a:321_20": "mayā pahite bhagavantaṃ peseyyāthā”ti pitaraṃ vanditvā nikkhamitvā yojane yojane",
  "atk-s0102a:321_21": "vihāraṃ kāretvā vīsayojanasataṃ addhānaṃ gantvā attano nagare vihāraṭṭhānaṃ vicinanto",
  "atk-s0102a:321_22": "sobhanaṃ nāma kuṭumbikassa uyyānaṃ disvā satasahassena kiṇitvā satasahassaṃ vissajjetvā",
  "atk-s0102a:321_23": "vihāraṃ kāresi. Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya",
  "atk-s0102a:321_24": "kuṭileṇamaṇḍape kārāpetvā pākāraparikkhepe katvā dvārakoṭṭhakañca niṭṭhapetvā pitusantikaṃ",
  "atk-s0102a:321_25": "pesesi – “niṭṭhitaṃ mayhaṃ kiccaṃ, satthāraṃ pahiṇathā”ti.",
  "atk-s0102a:322_0": "Rājā bhagavantaṃ bhojetvā – “bhagavā, sumanassa kiccaṃ niṭṭhitaṃ, tumhākaṃ gamanaṃ",
  "atk-s0102a:322_1": "paccāsīsatī”ti āha. Bhagavā satasahassabhikkhuparivāro yojane yojane vihāresu vasamāno",
  "atk-s0102a:322_2": "agamāsi. Kumāro “satthā āgato”ti sutvā yojanaṃ paccuggantvā mālādīhi pūjayamāno vihāraṃ pavesetvā –",
  "atk-s0102a:323": "“Satasahassena me kītaṃ, satasahassena māpitaṃ;",
  "atk-s0102a:324": "Sobhanaṃ nāma uyyānaṃ, paṭiggaṇha mahāmunī”ti.",
  "atk-s0102a:325_0": "Vihāraṃ niyyātesi. So vassūpanāyikadivase dānaṃ datvā attano puttadāre ca amacce",
  "atk-s0102a:325_1": "ca pakkosāpetvā āha – “ayaṃ satthā amhākaṃ santikaṃ dūrato āgato, buddhā ca nāma",
  "atk-s0102a:325_2": "dhammagaruno na āmisagarukā. Tasmā ahaṃ temāsaṃ dve sāṭake nivāsetvā dasa sīlāni",
  "atk-s0102a:325_3": "samādiyitvā idheva vasissāmi, tumhe khīṇāsavasatasahassassa imināva nīhārena temāsaṃ",
  "atk-s0102a:325_4": "dānaṃ dadeyyāthā”ti.",
  "atk-s0102a:326_0": "So sumanattherassa vasanaṭṭhānasabhāgeyeva ṭhāne vasanto yaṃ thero bhagavato vattaṃ",
  "atk-s0102a:326_1": "karoti, taṃ sabbaṃ disvā “imasmiṃ ṭhāne ekantavallabho esa thero, etasseva me ṭhānantaraṃ",
  "atk-s0102a:326_2": "patthetuṃ vaṭṭatī”ti cintetvā upakaṭṭhāya pavāraṇāya gāmaṃ pavisitvā sattāhaṃ mahādānaṃ",
  "atk-s0102a:326_3": "datvā sattame divase bhikkhusatasahassassa pādamūle ticīvaraṃ ṭhapetvā bhagavantaṃ",
  "atk-s0102a:326_4": "vanditvā – “bhante, yadetaṃ mayā magge yojanantarikaṃ yojanantarikaṃ vihāraṃ kārāpanato",
  "atk-s0102a:326_5": "paṭṭhāya puññaṃ kataṃ, taṃ neva sakkasampattiṃ, na mārasampattiṃ, na brahmasampattiṃ",
  "atk-s0102a:326_6": "patthayantena, buddhassa pana upaṭṭhākabhāvaṃ patthayantena kataṃ. Tasmā ahampi,",
  "atk-s0102a:326_7": "bhagavā, anāgate sumanatthero viya buddhassa upaṭṭhāko bhaveyya”nti pañcapatiṭṭhitena nipatitvā vandi.",
  "atk-s0102a:327_0": "Bhagavā – “mahantaṃ kulaputtassa cittaṃ, samijjhissati nu kho no”ti olokento – “anāgate",
  "atk-s0102a:327_1": "ito satasahassime kappe gotamo nāma buddho uppajjissati, tasseva upaṭṭhāko bhavissatī”ti ñatvā –",
  "atk-s0102a:328": "“Icchitaṃ patthitaṃ tuyhaṃ, sabbameva samijjhatu;",
  "atk-s0102a:329": "Sabbe pūrentu saṅkappā, cando pannaraso yathā”ti.",
  "atk-s0102a:330_0": "Āha. Kumāro taṃ sutvā – “buddhā nāma advejjhakathā hontī”ti dutiyadivaseyeva tassa",
  "atk-s0102a:330_1": "bhagavato pattacīvaraṃ gahetvā piṭṭhito piṭṭhito gacchanto viya ahosi. So tasmiṃ",
  "atk-s0102a:330_2": "buddhuppāde vassasatasahassaṃ dānaṃ datvā sagge nibbattitvā kassapabuddhakālepi piṇḍāya",
  "atk-s0102a:330_3": "carato therassa pattaggahaṇatthaṃ uttarisāṭakaṃ datvā pūjamakāsi. Puna sagge nibbattitvā",
  "atk-s0102a:330_4": "tato cuto bārāṇasirājā hutvā aṭṭhannaṃ paccekabuddhānaṃ paṇṇasālāyo kāretvā maṇiādhārake",
  "atk-s0102a:330_5": "upaṭṭhapetvā catūhi paccayehi dasavassasahassāni upaṭṭhānaṃ akāsi. Etāni pākaṭaṭṭhānāni.",
  "atk-s0102a:331_0": "Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure nibbattitvā",
  "atk-s0102a:331_1": "tato cuto amitodanasakkassa gehe paṭisandhiṃ gahetvā anupubbena katābhinikkhamano",
  "atk-s0102a:331_2": "sammāsambodhiṃ patvā paṭhamagamanena kapilavatthuṃ āgantvā tato nikkhamante bhagavati",
  "atk-s0102a:331_3": "bhagavato parivāratthaṃ rājakumāresu pabbajitesu bhaddiyādīhi saddhiṃ nikkhamitvā",
  "atk-s0102a:331_4": "bhagavato santike pabbajitvā nacirasseva āyasmato puṇṇassa mantāṇiputtassa santike",
  "atk-s0102a:331_5": "dhammakathaṃ sutvā sotāpattiphale patiṭṭhahi. Evamesa āyasmā pubbūpanissayasampanno",
  "atk-s0102a:331_6": "tassimāya pubbūpanissayasampattiyā gambhīropi paṭiccasamuppādo uttānako viya upaṭṭhāsi.",
  "atk-s0102a:332": "Titthavāsādivaṇṇanā",
  "atk-s0102a:333_0": "Titthavāsoti punappunaṃ garūnaṃ santike uggahaṇasavanaparipucchanadhāraṇāni vuccanti.",
  "atk-s0102a:333_1": "So therassa ativiya parisuddho, tenāpissāyaṃ gambhīropi paṭiccasamuppādo uttānako viya upaṭṭhāsi.",
  "atk-s0102a:334_0": "Sotāpannānañca nāma paccayākāro uttānakova hutvā upaṭṭhāti, ayañca āyasmā sotāpanno.",
  "atk-s0102a:334_1": "Bahussutānañca catuhatthe ovarake padīpe jalamāne mañcapīṭhaṃ viya nāmarūpaparicchedo",
  "atk-s0102a:334_2": "pākaṭo hoti, ayañca āyasmā bahussutānaṃ aggo hoti, bāhusaccānubhāvenapissa gambhīropi",
  "atk-s0102a:334_3": "paccayākāro uttānako viya upaṭṭhāsi.",
  "atk-s0102a:335": "Paṭiccasamuppādagambhīratā",
  "atk-s0102a:336": "Tattha atthagambhīratāya, dhammagambhīratāya, desanāgambhīratāya, paṭivedhagambhīratāyāti catūhi ākārehi paṭiccasamuppādo gambhīro nāma.",
  "atk-s0102a:337": "Tattha jarāmaraṇassa jātipaccayasambhūtasamudāgataṭṭho gambhīro…pe… saṅkhārānaṃ avijjāpaccayasambhūtasamudāgataṭṭho gambhīroti ayaṃ atthagambhīratā.",
  "atk-s0102a:338": "Avijjāya saṅkhārānaṃ paccayaṭṭho gambhīro…pe… jātiyā jarāmaraṇassa paccayaṭṭho gambhīroti ayaṃ dhammagambhīratā.",
  "atk-s0102a:339_0": "Katthaci sutte paṭiccasamuppādo anulomato desiyati, katthaci paṭilomato, katthaci",
  "atk-s0102a:339_1": "anulomapaṭilomato, katthaci majjhato paṭṭhāya anulomato vā paṭilomato vā anulomapaṭilomato",
  "atk-s0102a:339_2": "vā, katthaci tisandhi catusaṅkhepo, katthaci dvisandhi tisaṅkhepo, katthaci ekasandhi",
  "atk-s0102a:339_3": "dvisaṅkhepoti ayaṃ desanāgambhīratā.",
  "atk-s0102a:340_0": "Avijjāya pana aññāṇaadassanasaccāpaṭivedhaṭṭho gambhīro, saṅkhārānaṃ abhisaṅkharaṇāyūhanasarāgavirāgaṭṭho,",
  "atk-s0102a:340_1": "viññāṇassa suññataabyāpāraasaṅkantipaṭisandhipātubhāvaṭṭho, nāmarūpassa ekuppādavinibbhogāvinibbhoganamanaruppanaṭṭho,",
  "atk-s0102a:340_2": "saḷāyatanassa adhipatilokadvārakkhettavisayibhāvaṭṭho, phassassa phusanasaṅghaṭṭanasaṅgatisannipātaṭṭho,",
  "atk-s0102a:340_3": "vedanāya ārammaṇarasānubhavanasukhadukkhamajjhattabhāvanijjīvavedayitaṭṭho, taṇhāya",
  "atk-s0102a:340_4": "abhinanditaajjhosānasaritālatātaṇhānadītaṇhāsamuddaduppūraṇaṭṭho, upādānassa ādānaggahaṇābhinivesaparāmāsaduratikkamaṭṭho,",
  "atk-s0102a:340_5": "bhavassa āyūhanābhisaṅkharaṇayonigatiṭhitinivāsesu khipanaṭṭho, jātiyā jātisañjātiokkantinibbattipātubhāvaṭṭho,",
  "atk-s0102a:340_6": "jarāmaraṇassa khayavayabhedavipariṇāmaṭṭho gambhīroti. Evaṃ yo avijjādīnaṃ sabhāvo,",
  "atk-s0102a:340_7": "yena paṭivedhena avijjādayo sarasalakkhaṇato paṭividdhā honti; so gambhīroti ayaṃ",
  "atk-s0102a:340_8": "paṭivedhagambhīratāti veditabbā. Sā sabbāpi therassa uttānakā viya upaṭṭhāsi. Tena",
  "atk-s0102a:340_9": "bhagavā āyasmantaṃ ānandaṃ ussādento – “mā heva”ntiādimāha. Ayañcettha adhippāyo",
  "atk-s0102a:340_10": "– ānanda, tvaṃ mahāpañño visadañāṇo, tena te gambhīropi paṭiccasamuppādo uttānako",
  "atk-s0102a:340_11": "viya khāyati, tasmā – “mayhameva nu kho esa uttānako hutvā upaṭṭhāti, udāhu aññesampī”ti mā evaṃ avacāti.",
  "atk-s0102a:341": "Apasādanāvaṇṇanā",
  "atk-s0102a:342_0": "Yaṃ pana vuttaṃ – “apasādento”ti, tattha ayaṃ adhippāyo – ānanda, “atha ca pana me",
  "atk-s0102a:342_1": "uttānakuttānako viya khāyatī”ti mā hevaṃ avaca. Yadi hi te esa uttānakuttānako viya",
  "atk-s0102a:342_2": "khāyati, kasmā tvaṃ attano dhammatāya sotāpanno nāhosi, mayā dinnanayeva ṭhatvā sotāpattimaggaṃ",
  "atk-s0102a:342_3": "paṭivijjhasi. Ānanda, idaṃ nibbānameva gambhīraṃ, paccayākāro pana tava uttānako",
  "atk-s0102a:342_4": "jāto, atha kasmā oḷārikaṃ kāmarāgasaṃyojanaṃ paṭighasaṃyojanaṃ, oḷārikaṃ kāmarāgānusayaṃ",
  "atk-s0102a:342_5": "paṭighānusayanti ime cattāro kilese samugghāṭetvā sakadāgāmiphalaṃ na sacchikarosi?",
  "atk-s0102a:342_6": "Teyeva aṇusahagate cattāro kilese samugghāṭetvā anāgāmiphalaṃ na sacchikarosi? Rūparāgādīni",
  "atk-s0102a:342_7": "pañca saṃyojanāni, bhavarāgānusayaṃ, mānānusayaṃ, avijjānusayanti ime aṭṭha kilese",
  "atk-s0102a:342_8": "samugghāṭetvā arahattaṃ na sacchikarosi?",
  "atk-s0102a:343_0": "Kasmā ca satasahassakappādhikaṃ ekaṃ asaṅkhyeyyaṃ pūritapāramino sāriputtamoggallānā",
  "atk-s0102a:343_1": "viya sāvakapāramiñāṇaṃ nappaṭivijjhasi? Satasahassakappādhikāni dve asaṅkhyeyyāni",
  "atk-s0102a:343_2": "pūritapāramino paccekabuddhā viya ca paccekabodhiñāṇaṃ nappaṭivijjhasi? Yadi vā te",
  "atk-s0102a:343_3": "sabbathāva esa uttānako hutvā upaṭṭhāti, atha kasmā satasahassakappādhikāni cattāri",
  "atk-s0102a:343_4": "aṭṭha soḷasa vā asaṅkhyeyyāni pūritapāramino buddhā viya sabbaññutaññāṇaṃ na sacchikarosi?",
  "atk-s0102a:343_5": "Kiṃ anatthikosi etehi visesādhigamehi, passa yāvañca te aparaddhaṃ, tvaṃ nāma sāvako",
  "atk-s0102a:343_6": "padesañāṇe ṭhito atigambhīraṃ paccayākāraṃ – “uttānako me upaṭṭhātī”ti vadasi, tassa",
  "atk-s0102a:343_7": "te idaṃ vacanaṃ buddhānaṃ kathāya paccanīkaṃ hoti, na tādisena nāma bhikkhunā buddhānaṃ",
  "atk-s0102a:343_8": "kathāya paccanīkaṃ kathetabbanti yuttametaṃ.",
  "atk-s0102a:344_0": "Nanu mayhaṃ, ānanda, idaṃ paccayākāraṃ paṭivijjhituṃ vāyamantasseva satasahassakappādhikāni",
  "atk-s0102a:344_1": "cattāri asaṅkhyeyyāni atikkantāni? Paccayākāraṃ paṭivijjhanatthāya ca pana me adinnaṃ",
  "atk-s0102a:344_2": "dānaṃ nāma natthi, apūritapāramī nāma natthi. Paccayākāraṃ paṭivijjhassāmīti pana",
  "atk-s0102a:344_3": "me nirussāhaṃ viya mārabalaṃ vidhamantassa ayaṃ mahāpathavī dvaṅgulamattampi na kampi",
  "atk-s0102a:344_4": "tathā paṭhamayāme pubbenivāsaṃ, majjhimayāme dibbacakkhuṃ sampādentassa. Pacchimayāme",
  "atk-s0102a:344_5": "pana me balavapaccūsasamaye – “avijjā saṅkhārānaṃ navahi ākārehi paccayo hotī”ti",
  "atk-s0102a:344_6": "diṭṭhamatteva dasasahassilokadhātu ayadaṇḍakena ākoṭitakaṃsatālaṃ viya viravasataṃ",
  "atk-s0102a:344_7": "viravasahassaṃ muñcamānā vātāhate paduminipaṇṇe udakabindu viya kampittha. Evaṃ gambhīro",
  "atk-s0102a:344_8": "cāyaṃ, ānanda, paṭiccasamuppādo, gambhīrāvabhāso ca. Etassa ānanda, dhammassa ananubodhā…pe… nātivattatīti.",
  "atk-s0102a:345_0": "Etassa dhammassāti etassa paccayadhammassa. Ananubodhāti ñātapariññāvasena ananubujjhanā.",
  "atk-s0102a:345_1": "Appaṭivedhāti tīraṇappahānapariññāvasena appaṭivijjhanā. Tantākulakajātāti tantaṃ",
  "atk-s0102a:345_2": "viya ākulakajātā. Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ",
  "atk-s0102a:345_3": "tahiṃ ākulaṃ hoti, idaṃ aggaṃ idaṃ mūlanti aggena vā aggaṃ mūlena vā mūlaṃ samānetuṃ",
  "atk-s0102a:345_4": "dukkaraṃ hoti; evameva sattā imasmiṃ paccayākāre khalitā ākulā byākulā honti, na",
  "atk-s0102a:345_5": "sakkonti taṃpaccayākāraṃ ujuṃ kātuṃ. Tattha tantaṃ paccattapurisakāre ṭhatvā sakkāpi",
  "atk-s0102a:345_6": "bhaveyya ujuṃ kātuṃ, ṭhapetvā pana dve bodhisatte aññe sattā attano dhammatāya paccayākāraṃ",
  "atk-s0102a:345_7": "ujuṃ kātuṃ samatthā nāma natthi. Yathā pana ākulaṃ tantaṃ kañjiyaṃ datvā kocchena",
  "atk-s0102a:345_8": "pahataṃ tattha tattha guḷakajātaṃ hoti gaṇṭhibaddhaṃ, evamime sattā paccayesu pakkhalitvā",
  "atk-s0102a:345_9": "paccaye ujuṃ kātuṃ asakkontā dvāsaṭṭhidiṭṭhigatavasena ākulakajātā honti, gaṇṭhibaddhā.",
  "atk-s0102a:345_10": "Ye hi keci diṭṭhigatanissitā, sabbe paccayākāraṃ ujuṃ kātuṃ asakkontāyeva.",
  "atk-s0102a:346_0": "Kulāgaṇṭhikajātāti kulāgaṇṭhikaṃ vuccati pesakārakañjiyasuttaṃ. Kulā nāma sakuṇikā,",
  "atk-s0102a:346_1": "tassā kulāvakotipi eke. Yathā hi tadubhayampi ākulaṃ aggena vā aggaṃ mūlena vā mūlaṃ",
  "atk-s0102a:346_2": "samānetuṃ dukkaranti purimanayeneva yojetabbaṃ.",
  "atk-s0102a:347_0": "Muñjapabbajabhūtāti muñjatiṇaṃ viya pabbajatiṇaṃ viya ca bhūtā. Yathā tāni tiṇāni",
  "atk-s0102a:347_1": "koṭṭetvā katarajju jiṇṇakāle katthaci patitaṃ gahetvā tesaṃ tiṇānaṃ idaṃ aggaṃ, idaṃ",
  "atk-s0102a:347_2": "mūlanti aggena vā aggaṃ mūlena vā mūlaṃ samānetuṃ dukkaranti. Tampi paccattapurisakāre",
  "atk-s0102a:347_3": "ṭhatvā sakkā bhaveyya ujuṃ kātuṃ, ṭhapetvā pana dve bodhisatte aññe sattā attano",
  "atk-s0102a:347_4": "dhammatāya paccayākāraṃ ujuṃ kātuṃ samatthā nāma natthi. Evamayaṃ pajā paccayākāre",
  "atk-s0102a:347_5": "ujuṃ kātuṃ asakkontī diṭṭhigatavasena gaṇṭhikajātā hutvā apāyaṃ duggatiṃ vinipātaṃ",
  "atk-s0102a:347_6": "saṃsāraṃ nātivattati.",
  "atk-s0102a:348_0": "Tattha apāyoti nirayatiracchānayonipettivisayaasurakāyā. Sabbepi hi te vaḍḍhisaṅkhātassa",
  "atk-s0102a:348_1": "ayassa abhāvato – “apāyo”ti vuccanti. Tathā dukkhassa gatibhāvato duggati. Sukhasamussayato",
  "atk-s0102a:348_2": "vinipatitattā vinipāto. Itaro pana –",
  "atk-s0102a:349": "“Khandhānañca paṭipāṭi, dhātuāyatanāna ca;",
  "atk-s0102a:350": "Abbocchinnaṃ vattamānā, saṃsāroti pavuccatī”ti.",
  "atk-s0102a:351_0": "Taṃ sabbampi nātivattati nātikkamati. Atha kho cutito paṭisandhiṃ, paṭisandhito cutinti",
  "atk-s0102a:351_1": "evaṃ punappunaṃ cutipaṭisandhiyo gaṇhantā tīsu bhavesu catūsu yonīsu pañcasu gatīsu",
  "atk-s0102a:351_2": "sattasu viññāṇaṭṭhitīsu navasu sattāvāsesu mahāsamudde vātukkhittanāvā viya yantesu",
  "atk-s0102a:351_3": "yuttagoṇo viya ca paribbhamatiyeva. Iti sabbaṃ petaṃ bhagavā āyasmantaṃ ānandaṃ apasādento āhāti veditabbaṃ.",
  "atk-s0102a:352": "Paṭiccasamuppādavaṇṇanā",
  "atk-s0102a:353_0": "96. Idāni yasmā idaṃ suttaṃ – “gambhīro cāyaṃ, ānanda, paṭiccasamuppādo”ti ca “tantākulakajātā”ti",
  "atk-s0102a:353_1": "ca dvīhiyeva padehi ābaddhaṃ, tasmā – “gambhīro cāyaṃ, ānanda, paṭiccasamuppādo”ti",
  "atk-s0102a:353_2": "iminā tāva anusandhinā paccayākārassa gambhīrabhāvadassanatthaṃ desanaṃ ārabhanto",
  "atk-s0102a:353_3": "atthi idappaccayā jarāmaraṇantiādimāha. Tatrāyamattho – imassa jarāmaraṇassa paccayo",
  "atk-s0102a:353_4": "idappaccayo, tasmā idappaccayā atthi jarāmaraṇaṃ, atthi nu kho jarāmaraṇassa paccayo,",
  "atk-s0102a:353_5": "yamhā paccayā jarāmaraṇaṃ bhaveyyāti evaṃ puṭṭhena satā, ānanda, paṇḍitena puggalena",
  "atk-s0102a:353_6": "yathā – “taṃ jīvaṃ taṃ sarīra”nti vutte ṭhapanīyattā pañhassa tuṇhī bhavitabbaṃ hoti,",
  "atk-s0102a:353_7": "“abyākatametaṃ tathāgatenā”ti vā vattabbaṃ hoti, evaṃ appaṭipajjitvā, yathā – “cakkhu",
  "atk-s0102a:353_8": "sassataṃ asassata”nti vutte asassatanti ekaṃseneva vattabbaṃ hoti, evaṃ ekaṃseneva",
  "atk-s0102a:353_9": "atthītissa vacanīyaṃ. Puna kiṃ paccayā jarāmaraṇaṃ, ko nāma so paccayo, yato jarāmaraṇaṃ",
  "atk-s0102a:353_10": "hotīti vutte jātipaccayā jarāmaraṇanti iccassa vacanīyaṃ, evaṃ vattabbaṃ bhaveyyāti",
  "atk-s0102a:353_11": "attho. Esa nayo sabbapadesu.",
  "atk-s0102a:354_0": "Nāmarūpapaccayā phassoti idaṃ pana yasmā saḷāyatanapaccayāti vutte cakkhusamphassādīnaṃ",
  "atk-s0102a:354_1": "channaṃ vipākasamphassānaṃyeva gahaṇaṃ hoti, idha ca “saḷāyatanapaccayā”ti iminā",
  "atk-s0102a:354_2": "padena gahitampi agahitampi paccayuppannavisesaṃ phassassa ca saḷāyatanato atirittaṃ",
  "atk-s0102a:354_3": "aññampi visesapaccayaṃ dassetukāmo, tasmā vuttanti veditabbaṃ. Iminā pana vārena",
  "atk-s0102a:354_4": "bhagavatā kiṃ kathitanti? Paccayānaṃ nidānaṃ kathitaṃ. Idañhi suttaṃ paccaye nijjaṭe",
  "atk-s0102a:354_5": "niggumbe katvā kathitattā mahānidānanti vuccati.",
  "atk-s0102a:355_0": "98. Idāni tesaṃ tesaṃ paccayānaṃ tathaṃ avitathaṃ anaññathaṃ paccayabhāvaṃ dassetuṃ",
  "atk-s0102a:355_1": "jātipaccayā jarāmaraṇanti iti kho panetaṃ vuttantiādimāha. Tattha pariyāyenāti kāraṇena.",
  "atk-s0102a:355_2": "Sabbenasabbaṃ sabbathāsabbanti nipātadvayametaṃ. Tassattho – “sabbākārena sabbā sabbena",
  "atk-s0102a:355_3": "sabhāvena sabbā jāti nāma yadi na bhaveyyā”ti. Bhavādīsupi imināva nayena attho veditabbo.",
  "atk-s0102a:355_4": "Kassacīti aniyamavacanametaṃ, devādīsu yassa kassaci. Kimhicīti idampi aniyamavacanameva,",
  "atk-s0102a:355_5": "kāmabhavādīsu navasu bhavesu yattha katthaci. Seyyathidanti aniyamitanikkhittaatthavibhajanatthe",
  "atk-s0102a:355_6": "nipāto, tassattho – “yaṃ vuttaṃ ‘kassaci kimhicī’ti, tassa te atthaṃ vibhajissāmī”ti.",
  "atk-s0102a:355_7": "Atha naṃ vibhajanto – “devānaṃ vā devattāyā”tiādimāha. Tattha devānaṃ vā devattāyāti",
  "atk-s0102a:355_8": "yā ayaṃ devānaṃ devabhāvāya khandhajāti, yāya khandhajātiyā devā “devā”ti vuccanti.",
  "atk-s0102a:355_9": "Sace hi jāti sabbena sabbaṃ nābhavissāti iminā nayena sabbapadesu attho veditabbo.",
  "atk-s0102a:355_10": "Ettha ca devāti upapattidevā. Gandhabbāti mūlakhandhādīsu adhivatthadevatāva. Yakkhāti",
  "atk-s0102a:355_11": "amanussā. Bhūtāti ye keci nibbattasattā. Pakkhinoti ye keci aṭṭhipakkhā vā cammapakkhā",
  "atk-s0102a:355_12": "vā lomapakkhā vā. Sarīsapāti ye keci bhūmiyaṃ sarantā gacchanti. Tesaṃ tesanti tesaṃ",
  "atk-s0102a:355_13": "tesaṃ devagandhabbādīnaṃ. Tadatthāyāti devagandhabbādibhāvāya. Jātinirodhāti jātivigamā, jātiabhāvāti attho.",
  "atk-s0102a:356_0": "Hetūtiādīni sabbānipi kāraṇavevacanāni eva. Kāraṇañhi yasmā attano phalatthāya hinoti",
  "atk-s0102a:356_1": "pavattati, tasmā “hetū”ti vuccati. Yasmā taṃ phalaṃ nideti – “handa, naṃ gaṇhathā”ti",
  "atk-s0102a:356_2": "appeti viya tasmā nidānaṃ. Yasmā phalaṃ tato samudeti uppajjati, tañca paṭicca eti",
  "atk-s0102a:356_3": "pavattati, tasmā samudayoti ca paccayoti ca vuccati. Esa nayo sabbattha. Api ca yadidaṃ",
  "atk-s0102a:356_4": "jātīti ettha yadidanti nipāto. Tassa sabbapadesu liṅgānurūpato attho veditabbo. Idha",
  "atk-s0102a:356_5": "pana – “yā esā jātī”ti ayamassa attho. Jarāmaraṇassa hi jāti upanissayakoṭiyā paccayo hoti.",
  "atk-s0102a:357_0": "99. Bhavapade – “kimhicī”ti iminā okāsapariggaho kato. Tattha heṭṭhā avīcipariyantaṃ",
  "atk-s0102a:357_1": "katvā upari paranimmitavasavattideve antokaritvā kāmabhavo veditabbo. Ayaṃ nayo upapattibhave.",
  "atk-s0102a:357_2": "Idha pana kammabhave yujjati. So hi jātiyā upanissayakoṭiyāva paccayo hoti. Upādānapadādīsupi",
  "atk-s0102a:357_3": "– “kimhicī”ti iminā okāsapariggahova katoti veditabbo.",
  "atk-s0102a:358_0": "100. Upādānapaccayā bhavoti ettha kāmupādānaṃ tiṇṇampi kammabhavānaṃ tiṇṇañca upapattibhavānaṃ",
  "atk-s0102a:358_1": "paccayo, tathā sesānipīti upādānapaccayā catuvīsatibhavā veditabbā. Nippariyāyenettha",
  "atk-s0102a:358_2": "dvādasa kammabhavā labbhanti. Tesaṃ upādānāni sahajātakoṭiyāpi upanissayakoṭiyāpi paccayo.",
  "atk-s0102a:359": "101. Rūpataṇhāti rūpārammaṇe taṇhā. Esa nayo saddataṇhādīsu. Sā panesā taṇhā upādānassa sahajātakoṭiyāpi upanissayakoṭiyāpi paccayo hoti.",
  "atk-s0102a:360": "102. Esa paccayo taṇhāya, yadidaṃ vedanāti ettha vipākavedanā taṇhāya upanissayakoṭiyā paccayo hoti, aññā aññathāpīti.",
  "atk-s0102a:361_0": "103. Ettāvatā pana bhagavā vaṭṭamūlabhūtaṃ purimataṇhaṃ dassetvā idāni desanaṃ, piṭṭhiyaṃ",
  "atk-s0102a:361_1": "paharitvā kesesu vā gahetvā viravantaṃ viravantaṃ maggato okkamento viya navahi padehi",
  "atk-s0102a:361_2": "samudācārataṇhaṃ dassento – “iti kho panetaṃ, ānanda, vedanaṃ paṭicca taṇhā”tiādimāha.",
  "atk-s0102a:361_3": "Tattha taṇhāti dve taṇhā esanataṇhā ca, esitataṇhā ca. Yāya taṇhāya ajapathasaṅkupathādīni",
  "atk-s0102a:361_4": "paṭipajjitvā bhoge esati gavesati, ayaṃ esanataṇhā nāma. Yā tesu esitesu gavesitesu",
  "atk-s0102a:361_5": "paṭiladdhesu taṇhā, ayaṃ esitataṇhā nāma. Tadubhayampi samudācārataṇhāya eva adhivacanaṃ.",
  "atk-s0102a:361_6": "Tasmā duvidhāpesā vedanaṃ paṭicca taṇhā nāma. Pariyesanā nāma rūpādiārammaṇapariyesanā,",
  "atk-s0102a:361_7": "sā hi taṇhāya sati hoti. Lābhoti rūpādiārammaṇapaṭilābho, so hi pariyesanāya sati",
  "atk-s0102a:361_8": "hoti. Vinicchayo pana ñāṇataṇhādiṭṭhivitakkavasena catubbidho. Tattha – “sukhavinicchayaṃ",
  "atk-s0102a:361_9": "jaññā, sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.",
  "atk-s0102a:361_10": "“Vinicchayoti dve vinicchayā – taṇhāvinicchayo ca diṭṭhivinicchayo cā”ti. Evaṃ āgatāni",
  "atk-s0102a:361_11": "aṭṭhasatataṇhāvicaritāni taṇhāvinicchayo. Dvāsaṭṭhi diṭṭhiyo diṭṭhivinicchayo. “Chando",
  "atk-s0102a:361_12": "kho, devānaminda, vitakkanidāno”ti imasmiṃ pana sutte idha vinicchayoti vutto vitakkoyeva",
  "atk-s0102a:361_13": "āgato. Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchināti",
  "atk-s0102a:361_14": "– “ettakaṃ me rūpārammaṇatthāya bhavissati, ettakaṃ saddādiārammaṇatthāya, ettakaṃ",
  "atk-s0102a:361_15": "mayhaṃ bhavissati, ettakaṃ parassa, ettakaṃ paribhuñjissāmi, ettakaṃ nidahissāmī”ti.",
  "atk-s0102a:361_16": "Tena vuttaṃ – “lābhaṃ paṭicca vinicchayo”ti.",
  "atk-s0102a:362_0": "Chandarāgoti evaṃ akusalavitakkena vitakkitavatthusmiṃ dubbalarāgo ca balavarāgo",
  "atk-s0102a:362_1": "ca uppajjati, idañhi idha taṇhā. Chandoti dubbalarāgassādhivacanaṃ. Ajjhosānanti",
  "atk-s0102a:362_2": "ahaṃ mamanti balavasanniṭṭhānaṃ. Pariggahoti taṇhādiṭṭhavasena pariggahaṇakaraṇaṃ.",
  "atk-s0102a:362_3": "Macchariyanti parehi sādhāraṇabhāvassa asahanatā. Tenevassa porāṇā evaṃ vacanatthaṃ",
  "atk-s0102a:362_4": "vadanti – “idaṃ acchariyaṃ mayhameva hotu, mā aññesaṃ acchariyaṃ hotūti pavattattā",
  "atk-s0102a:362_5": "macchariyanti vuccatī”ti. Ārakkhoti dvārapidahanamañjūsagopanādivasena suṭṭhu rakkhaṇaṃ.",
  "atk-s0102a:362_6": "Adhikarotīti adhikaraṇaṃ, kāraṇassetaṃ nāmaṃ. Ārakkhādhikaraṇanti bhāvanapuṃsakaṃ,",
  "atk-s0102a:362_7": "ārakkhahetūti attho. Daṇḍādānādīsu paranisedhanatthaṃ daṇḍassa ādānaṃ daṇḍādānaṃ.",
  "atk-s0102a:362_8": "Ekato dhārādino satthassa ādānaṃ satthādānaṃ. Kalahoti kāyakalahopi vācākalahopi.",
  "atk-s0102a:362_9": "Purimo purimo virodho viggaho. Pacchimo pacchimo vivādo. Tuvaṃtuvanti agāravavacanaṃ tuvaṃtuvaṃ.",
  "atk-s0102a:363_0": "112. Idāni paṭilomanayenāpi taṃsamudācārataṇhaṃ dassetuṃ puna – “ārakkhādhikaraṇa”nti",
  "atk-s0102a:363_1": "ārabhanto desanaṃ nivattesi. Tattha kāmataṇhāti pañcakāmaguṇikarāgavasena uppannā",
  "atk-s0102a:363_2": "rūpāditaṇhā. Bhavataṇhāti sassatadiṭṭhisahagato rāgo. Vibhavataṇhāti ucchedadiṭṭhisahagato",
  "atk-s0102a:363_3": "rāgo. Ime dve dhammāti vaṭṭamūlataṇhā ca samudācārataṇhā cāti ime dve dhammā. Dvayenāti",
  "atk-s0102a:363_4": "taṇhālakkhaṇavasena ekabhāvaṃ gatāpi vaṭṭamūlasamudācāravasena dvīhi koṭṭhāsehi vedanāya",
  "atk-s0102a:363_5": "ekasamosaraṇā bhavanti, vedanāpaccayena ekapaccayāti attho. Tividhañhi samosaraṇaṃ",
  "atk-s0102a:363_6": "osaraṇasamosaraṇaṃ, sahajātasamosaraṇaṃ, paccayasamosaraṇañca. Tattha – “atha kho",
  "atk-s0102a:363_7": "sabbāni tāni kāmasamosaraṇāni bhavantī”ti idaṃ osaraṇasamosaraṇaṃ nāma. “Chandamūlakā,",
  "atk-s0102a:363_8": "āvuso, ete dhammā phassasamudayā vedanāsamosaraṇā”ti idaṃ sahajātasamosaraṇaṃ nāma.",
  "atk-s0102a:363_9": "“Dvayena vedanāya ekasamosaraṇā”ti idaṃ pana paccayasamosaraṇanti veditabbaṃ.",
  "atk-s0102a:364_0": "113. Cakkhusamphassoti ādayo sabbe vipākaphassāyeva. Tesu ṭhapetvā cattāro lokuttaravipākaphasse",
  "atk-s0102a:364_1": "avasesā dvattiṃsa phassā honti. Yadidaṃ phassoti ettha pana phasso bahudhā vedanāya paccayo hoti.",
  "atk-s0102a:365_0": "114. Yehi, ānanda, ākārehītiādīsu ākārā vuccanti vedanādīnaṃ aññamaññaṃ asadisasabhāvā.",
  "atk-s0102a:365_1": "Teyeva sādhukaṃ dassiyamānā taṃ taṃ līnamatthaṃ gamentīti liṅgāni. Tassa tassa sañjānanahetuto",
  "atk-s0102a:365_2": "nimittāni. Tathā tathā uddisitabbato uddesā. Tasmā ayamettha attho – “ānanda, yehi",
  "atk-s0102a:365_3": "ākārehi…pe… yehi uddesehi nāmakāyassa nāmasamūhassa paññatti hoti, yā esā ca vedanāya",
  "atk-s0102a:365_4": "vedayitākāre vedayitaliṅge vedayitanimitte vedanāti uddese sati, saññāya sañjānanākāre",
  "atk-s0102a:365_5": "sañjānanaliṅge sañjānananimitte saññāti uddese sati, saṅkhārānaṃ cetanākāre cetanāliṅge",
  "atk-s0102a:365_6": "cetanānimitte cetanāti uddese sati, viññāṇassa vijānanākāre vijānanaliṅge vijānananimitte",
  "atk-s0102a:365_7": "viññāṇanti uddese sati – ‘ayaṃ nāmakāyo’ti nāmakāyassa paññatti hoti. Tesu nāmakāyappaññattihetūsu",
  "atk-s0102a:365_8": "vedanādīsu ākārādīsu asati api nu kho rūpakāye adhivacanasamphasso paññāyetha? Yvāyaṃ",
  "atk-s0102a:365_9": "cattāro khandhe vatthuṃ katvā manodvāre adhivacanasamphassavevacano manosamphasso",
  "atk-s0102a:365_10": "uppajjati, api nu kho so rūpakāye paññāyetha, pañca pasāde vatthuṃ katvā katvā uppajjeyyā”ti.",
  "atk-s0102a:365_11": "Atha āyasmā ānando ambarukkhe asati jamburukkhato ambapakkassa uppattiṃ viya rūpakāyato",
  "atk-s0102a:365_12": "tassa uppattiṃ asampaṭicchanto no hetaṃ bhanteti āha.",
  "atk-s0102a:366_0": "Dutiyapañhe ruppanākāraruppanaliṅgaruppananimittavasena rūpanti uddesavasena ca ākārādīnaṃ",
  "atk-s0102a:366_1": "attho veditabbo. Paṭighasamphassoti sappaṭighaṃ rūpakkhandhaṃ vatthuṃ katvā uppajjanakasamphasso.",
  "atk-s0102a:366_2": "Idhāpi thero jamburukkhe asati ambarukkhato jambupakkassa uppattiṃ viya nāmakāyato",
  "atk-s0102a:366_3": "tassa uppattiṃ asampaṭicchanto “no hetaṃ bhante”ti āha.",
  "atk-s0102a:367": "Tatiyapañho ubhayavaseneva vutto. Tatra thero ākāse ambajambupakkānaṃ uppattiṃ viya nāmarūpābhāve dvinnampi phassānaṃ uppattiṃ asampaṭicchanto “no hetaṃ bhante”ti āha.",
  "atk-s0102a:368_0": "Evaṃ dvinnaṃ phassānaṃ visuṃ visuṃ paccayaṃ dassetvā idāni dvinnampi tesaṃ avisesato",
  "atk-s0102a:368_1": "nāmarūpapaccayataṃ dassetuṃ – “yehi ānanda ākārehī”ti catutthaṃ pañhaṃ ārabhi. Yadidaṃ",
  "atk-s0102a:368_2": "nāmarūpanti yaṃ idaṃ nāmarūpaṃ, yaṃ idaṃ chasupi dvāresu nāmarūpaṃ, eseva hetu eseva",
  "atk-s0102a:368_3": "paccayoti attho. Cakkhudvārādīsu hi cakkhādīni ceva rūpārammaṇādīni ca rūpaṃ, sampayuttakā",
  "atk-s0102a:368_4": "khandhā nāmanti evaṃ pañcavidhopi so phasso nāmarūpapaccayāva phasso. Manodvārepi",
  "atk-s0102a:368_5": "hadayavatthuñceva yañca rūpaṃ ārammaṇaṃ hoti, idaṃ rūpaṃ. Sampayuttadhammā ceva yañca",
  "atk-s0102a:368_6": "arūpaṃ ārammaṇaṃ hoti, idaṃ arūpaṃ nāma. Evaṃ manosamphassopi nāmarūpapaccayā phassoti",
  "atk-s0102a:368_7": "veditabbo. Nāmarūpaṃ panassa bahudhā paccayo hoti.",
  "atk-s0102a:369_0": "115. Na okkamissathāti pavisitvā pavattamānaṃ viya paṭisandhivasena na vattissatha.",
  "atk-s0102a:369_1": "Samuccissathāti paṭisandhiviññāṇe asati api nu kho suddhaṃ avasesaṃ nāmarūpaṃ antomātukucchismiṃ",
  "atk-s0102a:369_2": "kalalādibhāvena samuccitaṃ missakabhūtaṃ hutvā vattissatha. Okkamitvā vokkamissathāti",
  "atk-s0102a:369_3": "paṭisandhivasena okkamitvā cutivasena vokkamissatha, nirujjhissathāti attho. So panassa",
  "atk-s0102a:369_4": "nirodho na tasseva cittassa nirodhena, na tato dutiyatatiyānaṃ nirodhena hoti. Paṭisandhicittena",
  "atk-s0102a:369_5": "hi saddhiṃ samuṭṭhitāni samatiṃsa kammajarūpāni nibbattanti. Tesu pana ṭhitesuyeva",
  "atk-s0102a:369_6": "soḷasa bhavaṅgacittāni uppajjitvā nirujjhanti. Etasmiṃ antare gahitapaṭisandhikassa",
  "atk-s0102a:369_7": "dārakassa vā mātuyā vā panassa antarāyo natthi. Ayañhi anokāso nāma. Sace pana paṭisandhicittena",
  "atk-s0102a:369_8": "saddhiṃ samuṭṭhitarūpāni sattarasamassa bhavaṅgassa paccayaṃ dātuṃ sakkonti, pavatti",
  "atk-s0102a:369_9": "pavattati, paveṇī ghaṭiyati. Sace pana na sakkonti, pavatti nappavattati, paveṇī",
  "atk-s0102a:369_10": "na ghaṭiyati, vokkamati nāma hoti. Taṃ sandhāya “okkamitvā vokkamissathā”ti vuttaṃ.",
  "atk-s0102a:370_0": "Itthattāyāti itthabhāvāya, evaṃ paripuṇṇapañcakkhandhabhāvāyāti attho. Daharasseva",
  "atk-s0102a:370_1": "satoti mandassa bālasseva santassa. Vocchijjissathāti upacchijjissatha vuḍḍhiṃ virūḷhiṃ",
  "atk-s0102a:370_2": "vepullanti viññāṇe upacchinne suddhaṃ nāmarūpameva uṭṭhahitvā paṭhamavayavasena vuḍḍhiṃ,",
  "atk-s0102a:370_3": "majjhimavayavasena virūḷhiṃ, pacchimavayavasena vepullaṃ api nu kho āpajjissathāti.",
  "atk-s0102a:370_4": "Dasavassavīsativassavassasatavassasahassasampāpanena vā api nu kho vuḍḍhiṃ virūḷhiṃ",
  "atk-s0102a:370_5": "vepullaṃ āpajjissathāti attho.",
  "atk-s0102a:371_0": "Tasmātihānandāti yasmā mātukucchiyaṃ paṭisandhiggahaṇepi kucchivāsepi kucchito nikkhamanepi,",
  "atk-s0102a:371_1": "pavattiyaṃ dasavassādikālepi viññāṇamevassa paccayo, tasmā eseva hetu esa paccayo",
  "atk-s0102a:371_2": "nāmarūpassa, yadidaṃ viññāṇaṃ. Yathā hi rājā attano parisaṃ niggaṇhanto evaṃ vadeyya",
  "atk-s0102a:371_3": "– “tvaṃ uparājā, tvaṃ senāpatīti kena kato nanu mayā kato, sace hi mayi akaronte",
  "atk-s0102a:371_4": "tvaṃ attano dhammatāya uparājā vā senāpati vā bhaveyyāsi, jāneyyāma vo bala”nti;",
  "atk-s0102a:371_5": "evameva viññāṇaṃ nāmarūpassa paccayo hoti. Atthato evaṃ nāmarūpaṃ vadati viya “tvaṃ",
  "atk-s0102a:371_6": "nāmaṃ, tvaṃ rūpaṃ, tvaṃ nāmarūpaṃ nāmāti kena kataṃ, nanu mayā kataṃ, sace hi mayi",
  "atk-s0102a:371_7": "purecārike hutvā mātukucchismiṃ paṭisandhiṃ agaṇhante tvaṃ nāmaṃ vā rūpaṃ vā nāmarūpaṃ",
  "atk-s0102a:371_8": "vā bhaveyyāsi, jāneyyāma vo bala”nti. Taṃ panetaṃ viññāṇaṃ nāmarūpassa bahudhā paccayo hoti.",
  "atk-s0102a:372_0": "116. Dukkhasamudayasambhavoti dukkharāsisambhavo. Yadidaṃ nāmarūpanti yaṃ idaṃ nāmarūpaṃ,",
  "atk-s0102a:372_1": "eseva hetu esa paccayo. Yathā hi rājapurisā rājānaṃ niggaṇhanto evaṃ vadeyyuṃ – “tvaṃ",
  "atk-s0102a:372_2": "rājāti kena kato, nanu mayā kato, sace hi mayi uparājaṭṭhāne, mayi senāpatiṭṭhāne",
  "atk-s0102a:372_3": "atiṭṭhante tvaṃ ekakova rājā bhaveyyāsi, passeyyāma te rājabhāva”nti; evameva nāmarūpampi",
  "atk-s0102a:372_4": "atthato evaṃ viññāṇaṃ vadati viya “tvaṃ paṭisandhiviññāṇanti kena kataṃ, nanu amhehi",
  "atk-s0102a:372_5": "kataṃ, sace hi tvaṃ tayo khandhe hadayavatthuñca anissāya paṭisandhiviññāṇaṃ nāma",
  "atk-s0102a:372_6": "bhaveyyāsi, passeyyāma te paṭisandhiviññāṇabhāva”nti. Tañca panetaṃ nāmarūpaṃ viññāṇassa",
  "atk-s0102a:372_7": "bahudhā paccayo hoti.",
  "atk-s0102a:373_0": "Ettāvatā khoti viññāṇe nāmarūpassa paccaye honte, nāmarūpe viññāṇassa paccaye honte,",
  "atk-s0102a:373_1": "dvīsu aññamaññapaccayavasena pavattesu ettakena jāyetha vā…pe… upapajjetha vā, jātiādayo",
  "atk-s0102a:373_2": "paññāyeyyuṃ aparāparaṃ vā cutipaṭisandhiyoti.",
  "atk-s0102a:374_0": "Adhivacanapathoti “sirivaḍḍhako dhanavaḍḍhako”tiādikassa atthaṃ adisvā vacanamattameva",
  "atk-s0102a:374_1": "adhikicca pavattassa vohārassa patho. Niruttipathoti saratīti sato, sampajānātīti",
  "atk-s0102a:374_2": "sampajānotiādikassa kāraṇāpadesavasena pavattassa vohārassa patho. Paññattipathoti",
  "atk-s0102a:374_3": "– “paṇḍito byatto medhāvī nipuṇo kataparappavādo”tiādikassa nānappakārato ñāpanavasena",
  "atk-s0102a:374_4": "pavattassa vohārassa patho. Iti tīhi padehi adhivacanādīnaṃ vatthubhūtā khandhāva",
  "atk-s0102a:374_5": "kathitā. Paññāvacaranti paññāya avacaritabbaṃ jānitabbaṃ. Vaṭṭaṃ vattatīti saṃsāravaṭṭaṃ",
  "atk-s0102a:374_6": "vattati. Itthattanti itthaṃbhāvo, khandhapañcakassetaṃ nāmaṃ. Paññāpanāyāti nāmapaññattatthāya.",
  "atk-s0102a:374_7": "“Vedanā saññā”tiādinā nāmapaññattatthāya, khandhapañcakampi ettāvatā paññāyatīti",
  "atk-s0102a:374_8": "attho. Yadidaṃ nāmarūpaṃ saha viññāṇenāti yaṃ idaṃ nāmarūpaṃ saha viññāṇena aññamaññapaccayatāya",
  "atk-s0102a:374_9": "pavattati, ettāvatāti vuttaṃ hoti. Idañhettha niyyātitavacanaṃ.",
  "atk-s0102a:375": "Attapaññattivaṇṇanā",
  "atk-s0102a:376_0": "117. Iti bhagavā – “gambhīro cāyaṃ, ānanda, paṭiccasamuppādo, gambhīrāvabhāso cā”ti",
  "atk-s0102a:376_1": "padassa anusandhiṃ dassetvā idāni “tantākulakajātā”ti padassa anusandhiṃ dassento",
  "atk-s0102a:376_2": "“kittāvatā cā”tiādikaṃ desanaṃ ārabhi. Tattha rūpiṃ vā hi, ānanda, parittaṃ attānantiādīsu",
  "atk-s0102a:376_3": "yo avaḍḍhitaṃ kasiṇanimittaṃ attāti gaṇhāti, so rūpiṃ parittaṃ paññapeti. Yo pana",
  "atk-s0102a:376_4": "nānākasiṇalābhī hoti, so taṃ kadāci nīlo, kadāci pītakoti paññapeti. Yo vaḍḍhitaṃ",
  "atk-s0102a:376_5": "kasiṇanimittaṃ attāti gaṇhāti, so rūpiṃ anantaṃ paññapeti. Yo vā pana avaḍḍhitaṃ",
  "atk-s0102a:376_6": "kasiṇanimittaṃ ugghāṭetvā nimittaphuṭṭhokāsaṃ vā tattha pavatte cattāro khandhe vā",
  "atk-s0102a:376_7": "tesu viññāṇamattameva vā attāti gaṇhāti, so arūpiṃ parittaṃ paññapeti. Yo vaḍḍhitaṃ",
  "atk-s0102a:376_8": "nimittaṃ ugghāṭetvā nimittaphuṭṭhokāsaṃ vā tattha pavatte cattāro khandhe vā tesu",
  "atk-s0102a:376_9": "viññāṇamattameva vā attāti gaṇhāti, so arūpiṃ anantaṃ paññapeti.",
  "atk-s0102a:377_0": "118. Tatrānandāti ettha tatrāti tesu catūsu diṭṭhigatikesu. Etarahi vāti idāneva,",
  "atk-s0102a:377_1": "na ito paraṃ. Ucchedavasenetaṃ vuttaṃ. Tatthabhāviṃ vāti tattha vā paraloke bhāviṃ.",
  "atk-s0102a:377_2": "Sassatavasenetaṃ vuttaṃ. Atathaṃ vā pana santanti atathasabhāvaṃ samānaṃ. Tathattāyāti",
  "atk-s0102a:377_3": "tathabhāvāya. Upakappessāmīti sampādessāmi. Iminā vivādaṃ dasseti. Ucchedavādī hi",
  "atk-s0102a:377_4": "“sassatavādino attānaṃ atathaṃ anucchedasabhāvampi samānaṃ tathatthāya ucchedasabhāvāya",
  "atk-s0102a:377_5": "upakappessāmi, sassatavādañca jānāpetvā ucchedavādameva naṃ gāhessāmī”ti cinteti.",
  "atk-s0102a:377_6": "Sassatavādīpi “ucchedavādino attānaṃ atathaṃ asassatasabhāvampi samānaṃ tathatthāya",
  "atk-s0102a:377_7": "sassatabhāvāya upakappessāmi, ucchedavādañca jānāpetvā sassatavādameva naṃ gāhessāmī”ti cinteti.",
  "atk-s0102a:378_0": "Evaṃ santaṃ khoti evaṃ samānaṃ rūpiṃ parittaṃ attānaṃ paññapentanti attho. Rūpinti",
  "atk-s0102a:378_1": "rūpakasiṇalābhiṃ. Parittattānudiṭṭhi anusetīti paritto attāti ayaṃ diṭṭhi anuseti,",
  "atk-s0102a:378_2": "sā pana na valli viya ca latā viya ca anuseti. Appahīnaṭṭhena anusetīti veditabbo.",
  "atk-s0102a:378_3": "Iccālaṃ vacanāyāti taṃ puggalaṃ evarūpā diṭṭhi anusetīti vattuṃ yuttaṃ. Esa nayo sabbattha.",
  "atk-s0102a:379_0": "Arūpinti ettha pana arūpakasiṇalābhiṃ, arūpakkhandhagocaraṃ vāti evamattho daṭṭhabbo.",
  "atk-s0102a:379_1": "Ettāvatā lābhino cattāro, tesaṃ antevāsikā cattāro, takkikā cattāro, tesaṃ antevāsikā",
  "atk-s0102a:379_2": "cattāroti attato soḷasa diṭṭhigatikā dassitā honti.",
  "atk-s0102a:380": "Naattapaññattivaṇṇanā",
  "atk-s0102a:381_0": "119. Evaṃ ye attānaṃ paññapenti, te dassetvā idāni ye na paññapenti, te dassetuṃ",
  "atk-s0102a:381_1": "– “kittāvatā ca ānandā”tiādimāha. Ke pana na paññapenti? Sabbe tāva ariyapuggalā",
  "atk-s0102a:381_2": "na paññapenti. Ye ca bahussutā tipiṭakadharā dvipiṭakadharā ekapiṭakadharā, antamaso",
  "atk-s0102a:381_3": "ekanikāyampi sādhukaṃ vinicchinitvā uggahitadhammakathikopi āraddhavipassakopi puggalo,",
  "atk-s0102a:381_4": "te na paññapentiyeva. Etesañhi paṭibhāgakasiṇe paṭibhāgakasiṇamicceva ñāṇaṃ hoti.",
  "atk-s0102a:381_5": "Arūpakkhandhesu ca arūpakkhandhā icceva.",
  "atk-s0102a:382": "Attasamanupassanāvaṇṇanā",
  "atk-s0102a:383_0": "121. Evaṃ ye na paññapenti, te dassetvā idāni ye te paññapenti, te yasmā diṭṭhivasena",
  "atk-s0102a:383_1": "samanupassitvā paññapenti, sā ca nesaṃ samanupassanā vīsativatthukāya sakkāyadiṭṭhiyā",
  "atk-s0102a:383_2": "appahīnattā hoti, tasmā taṃ vīsativatthukaṃ sakkāyadiṭṭhiṃ dassetuṃ puna kittāvatā ca ānandātiādimāha.",
  "atk-s0102a:384_0": "Tattha vedanaṃ vā hīti iminā vedanākkhandhavatthukā sakkāyadiṭṭhi kathitā. Appaṭisaṃvedano",
  "atk-s0102a:384_1": "me attāti iminā rūpakkhandhavatthukā. Attā me vediyati, vedanādhammo hi me attāti",
  "atk-s0102a:384_2": "iminā saññāsaṅkhāraviññāṇakkhandhavatthukā. Idañhi khandhattayaṃ vedanāsampayuttattā",
  "atk-s0102a:384_3": "vediyati. Etassa ca vedanādhammo avippayuttasabhāvo.",
  "atk-s0102a:385_0": "122. Idāni tattha dosaṃ dassento – “tatrānandā”tiādimāha. Tattha tatrāti tesu tīsu",
  "atk-s0102a:385_1": "diṭṭhigatikesu. Yasmiṃ, ānanda, samayetiādi yo yo yaṃ yaṃ vedanaṃ attāti samanupassati,",
  "atk-s0102a:385_2": "tassa tassa attano kadāci bhāvaṃ, kadāci abhāvanti evamādidosadassanatthaṃ vuttaṃ.",
  "atk-s0102a:386_0": "123. Aniccādīsu hutvā abhāvato aniccā. Tehi tehi kāraṇehi saṅgamma samāgamma katāti",
  "atk-s0102a:386_1": "saṅkhatā. Taṃ taṃ paccayaṃ paṭicca sammā kāraṇeneva uppannāti paṭiccasamuppannā.",
  "atk-s0102a:386_2": "Khayotiādi sabbaṃ bhaṅgassa vevacanaṃ. Yañhi bhijjati, taṃ khiyatipi vayatipi virajjhatipi",
  "atk-s0102a:386_3": "nirujjhatipi, tasmā khayadhammātiādi vuttaṃ.",
  "atk-s0102a:387_0": "Byagā meti viagāti byagā, vigato niruddho me attāti attho. Kiṃ pana ekasseva tīsupi",
  "atk-s0102a:387_1": "kālesu – “eso me attā”ti hotīti, kiṃ pana na bhavissati? Diṭṭhigatikassa hi thusarāsimhi",
  "atk-s0102a:387_2": "nikkhittakhāṇukasseva niccalatā nāma natthi, vanamakkaṭo viya aññaṃ gaṇhāti, aññaṃ",
  "atk-s0102a:387_3": "muñcati. Aniccasukhadukkhavokiṇṇanti visesena taṃ taṃ vedanaṃ attāti samanupassanto",
  "atk-s0102a:387_4": "aniccañceva sukhañca dukkhañca attānaṃ samanupassati avisesena vedanaṃ attāti samanupassanto",
  "atk-s0102a:387_5": "vokiṇṇaṃ uppādavayadhammaṃ attānaṃ samanupassati. Vedanā hi tividhā ceva uppādavayadhammā",
  "atk-s0102a:387_6": "ca, tañcesa attāti samanupassati. Iccassa anicco ceva attā āpajjati, ekakkhaṇe ca",
  "atk-s0102a:387_7": "bahūnaṃ vedanānaṃ uppādo. Taṃ kho panesa aniccaṃ attānaṃ anujānāti, na ekakkhaṇe",
  "atk-s0102a:387_8": "bahūnaṃ vedanānaṃ uppatti atthi. Imamatthaṃ sandhāya – “tasmātihānanda, etenapetaṃ",
  "atk-s0102a:387_9": "nakkhamati ‘vedanā me attā’ti samanupassitu”nti vuttaṃ.",
  "atk-s0102a:388_0": "124. Yattha panāvusoti yattha suddharūpakkhandhe sabbaso vedayitaṃ natthi. Api nu",
  "atk-s0102a:388_1": "kho tatthāti api nu kho tasmiṃ vedanāvirahite tālavaṇṭe vā vātapāne vā asmīti evaṃ",
  "atk-s0102a:388_2": "ahaṃkāro uppajjeyyāti attho. Tasmātihānandāti yasmā suddharūpakkhandho uṭṭhāya ahamasmīti",
  "atk-s0102a:388_3": "na vadati, tasmā etenapi etaṃ nakkhamatīti attho. Api nu kho tattha ayamahamasmīti",
  "atk-s0102a:388_4": "siyāti api nu kho tesu vedanādhammesu tīsu khandhesu ekadhammopi ayaṃ nāma ahamasmīti",
  "atk-s0102a:388_5": "evaṃ vattabbo siyā. Atha vā vedanānirodhā saheva vedanāya niruddhesu tesu tīsu khandhesu",
  "atk-s0102a:388_6": "api nu kho ayamahamasmīti vā ahamasmīti vā uppajjeyyāti attho. Athāyasmā ānando sasavisāṇassa",
  "atk-s0102a:388_7": "tikhiṇabhāvaṃ viya taṃ asampaṭicchanto no hetaṃ bhanteti āha.",
  "atk-s0102a:389_0": "Ettāvatā kiṃ kathitaṃ hoti? Vaṭṭakathā kathitā hoti. Bhagavā hi vaṭṭakathaṃ kathento",
  "atk-s0102a:389_1": "katthaci avijjāsīsena kathesi, katthaci taṇhāsīsena, katthaci diṭṭhisīsena. Tattha",
  "atk-s0102a:389_2": "“purimā, bhikkhave, koṭi nappaññāyati avijjāya, ‘ito pubbe avijjā nāhosi, atha pacchā",
  "atk-s0102a:389_3": "samabhavī’ti. Evañcidaṃ, bhikkhave, vuccati. Atha ca pana paññāyati idappaccayā avijjā”ti",
  "atk-s0102a:389_4": "evaṃ avijjāsīsena kathitā. “Purimā, bhikkhave, koṭi nappaññāyati bhavataṇhāya, ‘ito",
  "atk-s0102a:389_5": "pubbe bhavataṇhā nāhosi, atha pacchā samabhavī’ti. Evañcidaṃ, bhikkhave, vuccati.",
  "atk-s0102a:389_6": "Atha ca pana paññāyati idappaccayā bhavataṇhā”ti evaṃ taṇhāsīsena kathitā. “Purimā,",
  "atk-s0102a:389_7": "bhikkhave, koṭi nappaññāyati bhavadiṭṭhiyā, ‘ito pubbe bhavadiṭṭhi nāhosi, atha pacchā",
  "atk-s0102a:389_8": "samabhavī’ti, evañcidaṃ, bhikkhave, vuccati. Atha ca pana paññāyati idappaccayā bhavadiṭṭhī”ti",
  "atk-s0102a:389_9": "evaṃ diṭṭhisīsena kathitā. Idhāpi diṭṭhisīseneva kathitā.",
  "atk-s0102a:390_0": "Diṭṭhigatiko hi sukhādivedanaṃ attāti gahetvā ahaṅkāramamaṅkāraparāmāsavasena sabbabhavayonigati",
  "atk-s0102a:390_1": "– viññāṇaṭṭhitisattāvāsesu tato tato cavitvā tattha tattha upapajjanto mahāsamudde",
  "atk-s0102a:390_2": "vātukkhittanāvā viya satataṃ samitaṃ paribbhamati, vaṭṭato sīsaṃ ukkhipituṃyeva na sakkoti.",
  "atk-s0102a:391": "126. Iti bhagavā paccayākāramūḷhassa diṭṭhigatikassa ettakena kathāmaggena vaṭṭaṃ kathetvā idāni vivaṭṭaṃ kathento yato kho pana, ānanda, bhikkhūtiādimāha.",
  "atk-s0102a:392_0": "Tañca pana vivaṭṭakathaṃ bhagavā desanāsu kusalattā vissaṭṭhakammaṭṭhānaṃ navakammādivasena",
  "atk-s0102a:392_1": "vikkhittapuggalaṃ anāmasitvā kārakassa satipaṭṭhānavihārino puggalassa vasena ārabhanto",
  "atk-s0102a:392_2": "neva vedanaṃ attānaṃ samanupassatītiādimāha. Evarūpo hi bhikkhu – “yaṃ kiñci rūpaṃ",
  "atk-s0102a:392_3": "atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā",
  "atk-s0102a:392_4": "paṇītaṃ vā yaṃ dūre vā santike vā, sabbaṃ rūpaṃ aniccato vavatthapeti, ekaṃ sammasanaṃ.",
  "atk-s0102a:392_5": "Dukkhato vavatthapeti, ekaṃ sammasanaṃ. Anattato vavatthapeti, ekaṃ sammasana”ntiādinā",
  "atk-s0102a:392_6": "nayena vuttassa sammasanañāṇassa vasena sabbadhammesu pavattattā neva vedanaṃ attāti",
  "atk-s0102a:392_7": "samanupassati, na aññaṃ, so evaṃ asamanupassanto na kiñci loke upādiyatīti khandhalokādibhede",
  "atk-s0102a:392_8": "loke rūpādīsu dhammesu kiñci ekadhammampi attāti vā attaniyanti vā na upādiyati.",
  "atk-s0102a:393_0": "Anupādiyaṃ na paritassatīti anupādiyanto taṇhādiṭṭhimānaparitassanāyāpi na paritassati.",
  "atk-s0102a:393_1": "Aparitassanti aparitassamāno. Paccattaṃyeva parinibbāyatīti attanāva kilesaparinibbānena",
  "atk-s0102a:393_2": "parinibbāyati. Evaṃ parinibbutassa panassa paccavekkhaṇāpavattidassanatthaṃ khīṇā jātītiādi vuttaṃ.",
  "atk-s0102a:394_0": "Iti sā diṭṭhīti yā tathāvimuttassa arahato diṭṭhi, sā evaṃ diṭṭhi. “Itissa diṭṭhī”tipi",
  "atk-s0102a:394_1": "pāṭho. Yo tathāvimutto arahā, evamassa diṭṭhīti attho. Tadakallanti taṃ na yuttaṃ.",
  "atk-s0102a:394_2": "Kasmā? Evañhi sati – “arahā na kiñci jānātī”ti vuttaṃ bhaveyya, evaṃ ñatvā vimuttañca",
  "atk-s0102a:394_3": "arahantaṃ “na kiñci jānātī”ti vattuṃ na yuttaṃ. Teneva catunnampi nayānaṃ avasāne",
  "atk-s0102a:394_4": "– “taṃ kissa hetū”tiādimāha.",
  "atk-s0102a:395_0": "Tattha yāvatā ānanda adhivacananti yattako adhivacanasaṅkhāto vohāro atthi. Yāvatā",
  "atk-s0102a:395_1": "adhivacanapathoti yattako adhivacanassa patho, khandhā āyatanāni dhātuyo vā atthi.",
  "atk-s0102a:395_2": "Esa nayo sabbattha. Paññāvacaranti paññāya avacaritabbaṃ khandhapañcakaṃ. Tadabhiññāti",
  "atk-s0102a:395_3": "taṃ abhijānitvā. Ettakena bhagavatā kiṃ dassitaṃ? Tantākulapadasseva anusandhi dassito.",
  "atk-s0102a:396": "Sattaviññāṇaṭṭhitivaṇṇanā",
  "atk-s0102a:397_0": "127. Idāni yo – “na paññapetī”ti vutto, so yasmā gacchanto gacchanto ubhatobhāgavimutto",
  "atk-s0102a:397_1": "nāma hoti. Yo ca – “na samanupassatī”ti vutto, so yasmā gacchanto gacchanto paññāvimutto",
  "atk-s0102a:397_2": "nāma hoti. Tasmā tesaṃ heṭṭhā vuttānaṃ dvinnaṃ bhikkhūnaṃ nigamanañca nāmañca dassetuṃ",
  "atk-s0102a:397_3": "satta kho imānanda viññāṇaṭṭhitiyotiādimāha.",
  "atk-s0102a:398_0": "Tattha sattāti paṭisandhivasena vuttā, ārammaṇavasena saṅgītisutte vuttā catasso",
  "atk-s0102a:398_1": "āgamissanti. Viññāṇaṃ tiṭṭhati etthāti viññāṇaṭṭhiti, viññāṇapatiṭṭhānassetaṃ adhivacanaṃ.",
  "atk-s0102a:398_2": "Dve ca āyatanānīti dve nivāsaṭṭhānāni. Nivāsaṭṭhānañhi idhāyatananti adhippetaṃ.",
  "atk-s0102a:398_3": "Teneva vakkhati – “asaññasattāyatanaṃ nevasaññānāsaññāyatanameva dutiya”nti. Kasmā",
  "atk-s0102a:398_4": "panetaṃ sabbaṃ gahitanti? Vaṭṭapariyādānatthaṃ. Vaṭṭañhi na suddhaviññāṇaṭṭhitivasena",
  "atk-s0102a:398_5": "suddhāyatanavasena vā pariyādānaṃ gacchati, bhavayonigatisattāvāsavasena pana gacchati,",
  "atk-s0102a:398_6": "tasmā sabbametaṃ gahitaṃ.",
  "atk-s0102a:399_0": "Idāni anukkamena tamatthaṃ vibhajanto katamā sattātiādimāha. Tattha seyyathāpīti",
  "atk-s0102a:399_1": "nidassanatthe nipāto, yathā manussāti attho. Aparimāṇesu hi cakkavāḷesu aparimāṇānaṃ",
  "atk-s0102a:399_2": "manussānaṃ vaṇṇasaṇṭhānādivasena dvepi ekasadisā natthi. Yepi hi katthaci yamakabhātaro",
  "atk-s0102a:399_3": "vaṇṇena vā saṇṭhānena vā ekasadisā honti, tesampi ālokitavilokitakathitahasitagamanaṭhānādīhi",
  "atk-s0102a:399_4": "viseso hotiyeva. Tasmā nānattakāyāti vuttā. Paṭisandhisaññā pana nesaṃ tihetukāpi",
  "atk-s0102a:399_5": "dvihetukāpi ahetukāpi honti, tasmā nānattasaññinoti vuttā. Ekacce ca devāti cha kāmāvacaradevā.",
  "atk-s0102a:399_6": "Tesu hi kesañci kāyo nīlo hoti, kesañci pītakādivaṇṇo. Saññā pana nesaṃ dvihetukāpi",
  "atk-s0102a:399_7": "tihetukāpi honti, ahetukā natthi. Ekacce ca vinipātikāti catuapāyavinimuttā uttaramātā",
  "atk-s0102a:399_8": "yakkhinī, piyaṅkaramātā, phussamittā, dhammaguttāti evamādikā aññe ca vemānikā petā.",
  "atk-s0102a:399_9": "Etesañhi pītaodātakāḷamaṅguracchavisāmavaṇṇādivasena ceva kisathūlarassadīghavasena",
  "atk-s0102a:399_10": "ca kāyo nānā hoti, manussānaṃ viya dvihetukatihetukaahetukavasena saññāpi. Te pana",
  "atk-s0102a:399_11": "devā viya na mahesakkhā, kapaṇamanussā viya appesakkhā, dullabhaghāsacchādanā dukkhapīḷitā",
  "atk-s0102a:399_12": "viharanti. Ekacce kāḷapakkhe dukkhitā juṇhapakkhe sukhitā honti, tasmā sukhasamussayato",
  "atk-s0102a:399_13": "vinipatitattā vinipātikāti vuttā. Ye panettha tihetukā tesaṃ dhammābhisamayopi hoti,",
  "atk-s0102a:399_14": "piyaṅkaramātā hi yakkhinī paccūsasamaye anuruddhattherassa dhammaṃ sajjhāyato sutvā –",
  "atk-s0102a:400": "“Mā saddamakari piyaṅkara, bhikkhu dhammapadāni bhāsati;",
  "atk-s0102a:401": "Api dhammapadaṃ vijāniya, paṭipajjema hitāya no siyā;",
  "atk-s0102a:402": "Pāṇesu ca saṃyamāmase, sampajānamusā na bhaṇāmase;",
  "atk-s0102a:403": "Sikkhema susīlyamattano, api muccema pisācayoniyā”ti. ;",
  "atk-s0102a:404": "Evaṃ puttakaṃ saññāpetvā taṃ divasaṃ sotāpattiphalaṃ pattā. Uttaramātā pana bhagavato dhammaṃ sutvāva sotāpannā jātā.",
  "atk-s0102a:405_0": "Brahmakāyikāti brahmapārisajjabrahmapurohitamahābrahmāno. Paṭhamābhinibbattāti te",
  "atk-s0102a:405_1": "sabbepi paṭhamena jhānena abhinibbattā. Tesu brahmapārisajjā pana parittena abhinibbattā,",
  "atk-s0102a:405_2": "tesaṃ kappassa tatiyo bhāgo āyuppamāṇaṃ. Brahmapurohitā majjhimena, tesaṃ upaḍḍhakappo",
  "atk-s0102a:405_3": "āyuppamāṇaṃ, kāyo ca tesaṃ vipphārikataro hoti. Mahābrahmāno paṇītena, tesaṃ kappo",
  "atk-s0102a:405_4": "āyuppamāṇaṃ, kāyo pana tesaṃ ativipphāriko hoti. Iti te kāyassa nānattā, paṭhamajjhānavasena",
  "atk-s0102a:405_5": "saññāya ekattā nānattakāyā ekattasaññinoti veditabbā.",
  "atk-s0102a:406_0": "Yathā ca te, evaṃ catūsu apāyesu sattā. Nirayesu hi kesañci gāvutaṃ, kesañci aḍḍhayojanaṃ,",
  "atk-s0102a:406_1": "kesañci yojanaṃ attabhāvo hoti, devadattassa pana yojanasatiko jāto. Tiracchānesupi",
  "atk-s0102a:406_2": "keci khuddakā, keci mahantā. Pettivisayepi keci saṭṭhihatthā, keci sattatihatthā,",
  "atk-s0102a:406_3": "keci asītihatthā honti, keci suvaṇṇā, keci dubbaṇṇā honti. Tathā kālakañjikā asurā.",
  "atk-s0102a:406_4": "Api cettha dīghapiṭṭhikapetā nāma saṭṭhiyojanikāpi honti. Saññā pana sabbesampi akusalavipākaahetukāva",
  "atk-s0102a:406_5": "honti. Iti āpāyikāpi nānattakāyā ekattasaññinotveva saṅkhyaṃ gacchanti.",
  "atk-s0102a:407_0": "Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī",
  "atk-s0102a:407_1": "viya sarati vissaratīti ābhassarā. Tesu pañcakanayena dutiyatatiyajjhānadvayaṃ parittaṃ",
  "atk-s0102a:407_2": "bhāvetvā upapannā parittābhā nāma honti, tesaṃ dve kappā āyuppamāṇaṃ. Majjhimaṃ bhāvetvā",
  "atk-s0102a:407_3": "upapannā appamāṇābhā nāma honti, tesaṃ cattāro kappā āyuppamāṇaṃ. Paṇītaṃ bhāvetvā",
  "atk-s0102a:407_4": "upapannā ābhassarā nāma honti, tesaṃ aṭṭha kappā āyuppamāṇaṃ. Idha pana ukkaṭṭhaparicchedavasena",
  "atk-s0102a:407_5": "sabbepi te gahitā. Sabbesañhi tesaṃ kāyo ekavipphārova hoti, saññā pana avitakkavicāramattā",
  "atk-s0102a:407_6": "vā avitakkaavicārā vāti nānā.",
  "atk-s0102a:408_0": "Subhakiṇhāti subhena okiṇṇā vikiṇṇā, subhena sarīrappabhāvaṇṇena ekagghanāti attho.",
  "atk-s0102a:408_1": "Etesañhi ābhassarānaṃ viya na chijjitvā chijjitvā pabhā gacchati. Pañcakanaye pana",
  "atk-s0102a:408_2": "parittamajjhimapaṇītassa catutthajjhānassa vasena soḷasadvattiṃsacatusaṭṭhikappāyukā",
  "atk-s0102a:408_3": "parittasubhaappamāṇasubhasubhakiṇhā nāma hutvā nibbattanti. Iti sabbepi te ekattakāyā",
  "atk-s0102a:408_4": "ceva catutthajjhānasaññāya ekattasaññino cāti veditabbā. Vehapphalāpi catutthaviññāṇaṭṭhitimeva",
  "atk-s0102a:408_5": "bhajanti. Asaññasattā viññāṇābhāvā ettha saṅgahaṃ na gacchanti, sattāvāsesu gacchanti.",
  "atk-s0102a:409_0": "Suddhāvāsā vivaṭṭapakkhe ṭhitā na sabbakālikā, kappasatasahassampi asaṅkhyeyyampi",
  "atk-s0102a:409_1": "buddhasuññe loke nuppajjanti. Soḷasakappasahassabbhantare buddhesu uppannesuyeva",
  "atk-s0102a:409_2": "uppajjanti, dhammacakkappavattassa bhagavato khandhavāraṭṭhānasadisā honti. Tasmā",
  "atk-s0102a:409_3": "neva viññāṇaṭṭhitiṃ na sattāvāsaṃ bhajanti. Mahāsīvatthero pana – “na kho pana so",
  "atk-s0102a:409_4": "sāriputta sattāvāso sulabharūpo yo mayā anivutthapubbo iminā dīghena addhunā aññatra",
  "atk-s0102a:409_5": "suddhāvāsehi devehī”ti iminā suttena suddhāvāsāpi catutthaviññāṇaṭṭhitiṃ catutthasattāvāsaṃyeva",
  "atk-s0102a:409_6": "bhajantīti vadati, taṃ appaṭibāhiyattā suttassa anuññātaṃ.",
  "atk-s0102a:410_0": "Sabbaso rūpasaññānantiādīnaṃ attho visuddhimagge vutto. Nevasaññānāsaññāyatanaṃ pana",
  "atk-s0102a:410_1": "yatheva saññāya, evaṃ viññāṇassapi sukhumattā neva viññāṇaṃ nāviññāṇaṃ. Tasmā viññāṇaṭṭhitīsu",
  "atk-s0102a:410_2": "avatvā āyatanesu vuttaṃ.",
  "atk-s0102a:411_0": "128. Tatrāti tāsu viññāṇaṭṭhitīsu. Tañca pajānātīti tañca viññāṇaṭṭhitiṃ pajānāti.",
  "atk-s0102a:411_1": "Tassā ca samudayanti “avijjāsamudayā rūpasamudayo”tiādinā nayena tassā samudayañca",
  "atk-s0102a:411_2": "pajānāti. Tassā ca atthaṅgamanti – “avijjānirodhā rūpanirodho”tiādinā nayena tassā",
  "atk-s0102a:411_3": "atthaṅgamañca pajānāti. Assādanti yaṃ rūpaṃ paṭicca…pe… yaṃ viññāṇaṃ paṭicca uppajjati",
  "atk-s0102a:411_4": "sukhaṃ somanassaṃ, ayaṃ viññāṇassa assādoti, evaṃ tassā assādañca pajānāti. Ādīnavanti",
  "atk-s0102a:411_5": "yaṃ rūpaṃ…pe… yaṃ viññāṇaṃ aniccaṃ dukkhaṃ vipariṇāmadhammaṃ, ayaṃ viññāṇassa ādīnavoti,",
  "atk-s0102a:411_6": "evaṃ tassā ādīnavañca pajānāti. Nissaraṇanti yo rūpasmiṃ…pe… yo viññāṇe chandarāgavinayo,",
  "atk-s0102a:411_7": "chandarāgappahānaṃ, idaṃ viññāṇassa nissaraṇanti evaṃ tassā nissaraṇañca pajānāti.",
  "atk-s0102a:411_8": "Kallaṃ nu tenāti yuttaṃ nu tena bhikkhunā taṃ viññāṇaṭṭhitiṃ taṇhāmānadiṭṭhīnaṃ vasena",
  "atk-s0102a:411_9": "ahanti vā mamanti vā abhinanditunti. Etenupāyena sabbattha veditabbo. Yattha pana",
  "atk-s0102a:411_10": "rūpaṃ natthi, tattha catunnaṃ khandhānaṃ vasena, yattha viññāṇaṃ natthi, tattha ekassa",
  "atk-s0102a:411_11": "khandhassa vasena samudayo yojetabbo. Āhārasamudayā āhāranirodhāti idañcettha padaṃ yojetabbaṃ.",
  "atk-s0102a:412_0": "Yato kho, ānanda, bhikkhūti yadā kho ānanda, bhikkhu. Anupādā vimuttoti catūhi upādānehi",
  "atk-s0102a:412_1": "aggahetvā vimutto. Paññāvimuttoti paññāya vimutto. Aṭṭha vimokkhe asacchikatvā paññābaleneva",
  "atk-s0102a:412_2": "nāmakāyassa ca rūpakāyassa ca appavattiṃ katvā vimuttoti attho. So sukkhavipassako",
  "atk-s0102a:412_3": "ca paṭhamajjhānādīsu aññatarasmiṃ ṭhatvā arahattaṃ patto cāti pañcavidho. Vuttampi",
  "atk-s0102a:412_4": "cetaṃ – “katamo ca puggalo paññāvimutto? Idhekacco puggalo na heva kho aṭṭha vimokkhe",
  "atk-s0102a:412_5": "kāyena phusitvā viharati, paññāya cassa disvā āsavā parikkhīṇā honti, ayaṃ vuccati",
  "atk-s0102a:412_6": "puggalo paññāvimutto”ti.",
  "atk-s0102a:413": "Aṭṭhavimokkhavaṇṇanā",
  "atk-s0102a:414_0": "129. Evaṃ ekassa bhikkhuno nigamanañca nāmañca dassetvā itarassa dassetuṃ aṭṭha kho",
  "atk-s0102a:414_1": "imetiādimāha. Tattha vimokkhoti kenaṭṭhena vimokkho? Adhimuccanaṭṭhena. Ko panāyaṃ",
  "atk-s0102a:414_2": "adhimuccanaṭṭho nāma? Paccanīkadhammehi ca suṭṭhu muccanaṭṭho, ārammaṇe ca abhirativasena",
  "atk-s0102a:414_3": "suṭṭhu muccanaṭṭho, pituaṅke vissaṭṭhaṅgapaccaṅgassa dārakassa sayanaṃ viya aniggahitabhāvena",
  "atk-s0102a:414_4": "nirāsaṅkatāya ārammaṇe pavattīti vuttaṃ hoti. Ayaṃ panattho pacchime vimokkhe natthi,",
  "atk-s0102a:414_5": "purimesu sabbesu atthi.",
  "atk-s0102a:415_0": "Rūpī rūpāni passatīti ettha ajjhattaṃ kesādīsu nīlakasiṇādīsu nīlakasiṇādivasena",
  "atk-s0102a:415_1": "uppāditaṃ rūpajjhānaṃ rūpaṃ, tadassatthīti rūpī. Bahiddhā rūpāni passatīti bahiddhāpi",
  "atk-s0102a:415_2": "nīlakasiṇādīni rūpāni jhānacakkhunā passati. Iminā ajjhattabahiddhāvatthukesu kasiṇesu",
  "atk-s0102a:415_3": "uppāditajjhānassa puggalassa cattāri rūpāvacarajjhānāni dassitāni. Ajjhattaṃ arūpasaññīti",
  "atk-s0102a:415_4": "ajjhattaṃ na rūpasaññī, attano kesādīsu anuppāditarūpāvacarajjhānoti attho. Iminā",
  "atk-s0102a:415_5": "bahiddhā parikammaṃ katvā bahiddhāva uppāditajjhānassa puggalassa rūpāvacarajjhānāni dassitāni.",
  "atk-s0102a:416_0": "Subhantveva adhimutto hotīti iminā suvisuddhesu nīlādīsu vaṇṇakasiṇesu jhānāni dassitāni.",
  "atk-s0102a:416_1": "Tattha kiñcāpi antoappanāyaṃ subhanti ābhogo natthi, yo pana visuddhaṃ subhaṃ kasiṇamārammaṇaṃ",
  "atk-s0102a:416_2": "karitvā viharati, so yasmā subhanti adhimutto hotīti vattabbataṃ āpajjati, tasmā",
  "atk-s0102a:416_3": "evaṃ desanā katā. Paṭisambhidāmagge pana – “kathaṃ subhantveva adhimutto hotīti vimokkho?",
  "atk-s0102a:416_4": "Idha bhikkhu mettāsahagatena cetasā ekaṃ disaṃ pharitvā viharati…pe… mettāya bhāvitattā",
  "atk-s0102a:416_5": "sattā appaṭikūlā honti. Karuṇā, muditā, upekkhāsahagatena cetasā ekaṃ disaṃ pharitvā",
  "atk-s0102a:416_6": "viharati…pe… upekkhāya bhāvitattā sattā appaṭikūlā honti. Evaṃ subhaṃ tveva adhimutto",
  "atk-s0102a:416_7": "hotīti vimokkho”ti vuttaṃ.",
  "atk-s0102a:417_0": "Sabbaso rūpasaññānantiādīsu yaṃ vattabbaṃ, taṃ sabbaṃ visuddhimagge vuttameva. Ayaṃ",
  "atk-s0102a:417_1": "aṭṭhamo vimokkhoti ayaṃ catunnaṃ khandhānaṃ sabbaso visuddhattā vimuttattā aṭṭhamo",
  "atk-s0102a:417_2": "uttamo vimokkho nāma.",
  "atk-s0102a:418_0": "130. Anulomanti ādito paṭṭhāya yāva pariyosānā. Paṭilomanti pariyosānato paṭṭhāya",
  "atk-s0102a:418_1": "yāva ādito. Anulomapaṭilomanti idaṃ atipaguṇattā samāpattīnaṃ aṭṭhatvāva ito cito",
  "atk-s0102a:418_2": "ca sañcaraṇavasena vuttaṃ. Yatthicchakanti okāsaparidīpanaṃ, yattha yattha okāse",
  "atk-s0102a:418_3": "icchati. Yadicchakanti samāpattidīpanaṃ, yaṃ yaṃ samāpattiṃ icchati. Yāvaticchakanti",
  "atk-s0102a:418_4": "addhānaparicchedadīpanaṃ, yāvatakaṃ addhānaṃ icchati. Samāpajjatīti taṃ taṃ samāpattiṃ",
  "atk-s0102a:418_5": "pavisati. Vuṭṭhātīti tato uṭṭhāya tiṭṭhati.",
  "atk-s0102a:419": "Ubhatobhāgavimuttoti dvīhi bhāgehi vimutto, arūpasamāpattiyā rūpakāyato vimutto, maggena nāmakāyato vimuttoti. Vuttampi cetaṃ –",
  "atk-s0102a:420": "“Accī yathā vātavegena khittā, (upasivāti bhagavā)",
  "atk-s0102a:421": "Atthaṃ paleti na upeti saṅkhaṃ;",
  "atk-s0102a:422": "Evaṃ munī nāmakāyā vimutto,",
  "atk-s0102a:423": "Atthaṃ paleti na upeti saṅkha”nti. ;",
  "atk-s0102a:424_0": "So panesa ubhatobhāgavimutto ākāsānañcāyatanādīsu aññatarato uṭṭhāya arahattaṃ patto",
  "atk-s0102a:424_1": "ca anāgāmī hutvā nirodhā uṭṭhāya arahattaṃ patto cāti pañcavidho. Keci pana – “yasmā",
  "atk-s0102a:424_2": "rūpāvacaracatutthajjhānampi duvaṅgikaṃ upekkhāsahagataṃ, arūpāvacarajjhānampi tādisameva.",
  "atk-s0102a:424_3": "Tasmā rūpāvacaracatutthajjhānato uṭṭhāya arahattaṃ pattopi ubhatobhāgavimutto”ti.",
  "atk-s0102a:425_0": "Ayaṃ pana ubhatobhāgavimuttapañho heṭṭhā lohapāsāde samuṭṭhahitvā tipiṭakacūḷasumanattherassa",
  "atk-s0102a:425_1": "vaṇṇanaṃ nissāya cirena vinicchayaṃ patto. Girivihāre kira therassa antevāsiko ekassa",
  "atk-s0102a:425_2": "piṇḍapātikassa mukhato taṃ pañhaṃ sutvā āha – “āvuso, heṭṭhālohapāsāde amhākaṃ ācariyassa",
  "atk-s0102a:425_3": "dhammaṃ vaṇṇayato na kenaci sutapubba”nti. Kiṃ pana, bhante, thero avacāti? Rūpāvacaracatutthajjhānaṃ",
  "atk-s0102a:425_4": "kiñcāpi duvaṅgikaṃ upekkhāsahagataṃ kilese vikkhambheti, kilesānaṃ pana āsannapakkhe",
  "atk-s0102a:425_5": "virūhanaṭṭhāne samudācarati. Ime hi kilesā nāma pañcavokārabhave nīlādīsu aññataraṃ",
  "atk-s0102a:425_6": "ārammaṇaṃ upanissāya samudācaranti, rūpāvacarajjhānañca taṃ ārammaṇaṃ na samatikkamati.",
  "atk-s0102a:425_7": "Tasmā sabbaso rūpaṃ nivattetvā arūpajjhānavasena kilese vikkhambhetvā arahattaṃ pattova",
  "atk-s0102a:425_8": "ubhatobhāgavimuttoti, idaṃ āvuso thero avaca. Idañca pana vatvā idaṃ suttaṃ āhari",
  "atk-s0102a:425_9": "– “katamo ca puggalo ubhatobhāgavimutto. Idhekacco puggalo aṭṭhavimokkhe kāyena phusitvā",
  "atk-s0102a:425_10": "viharati, paññāya cassa disvā āsavā parikkhīṇā honti, ayaṃ vuccati puggalo ubhatobhāgavimutto”ti.",
  "atk-s0102a:426": "Imāya ca ānanda ubhatobhāgavimuttiyāti ānanda ito ubhatobhāgavimuttito. Sesaṃ sabbattha uttānamevāti.",
  "atk-s0102a:427": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:428": "Mahānidānasuttavaṇṇanā niṭṭhitā.",
  "atk-s0102a:431": "3. Mahāparinibbānasuttavaṇṇanā",
  "atk-s0102a:432_0": "131. Evaṃ me sutanti mahāparinibbānasuttaṃ. Tatrāyamanupubbapadavaṇṇanā – gijjhakūṭeti",
  "atk-s0102a:432_1": "gijjhā tassa kūṭesu vasiṃsu, gijjhasadisaṃ vā tassa kūṭaṃ atthīti gijjhakūṭo, tasmiṃ",
  "atk-s0102a:432_2": "gijjhakūṭe. Abhiyātukāmoti abhibhavanatthāya yātukāmo. Vajjīti vajjirājāno. Evaṃmahiddhiketi",
  "atk-s0102a:432_3": "evaṃ mahatiyā rājiddhiyā samannāgate, etena nesaṃ samaggabhāvaṃ kathesi. Evaṃmahānubhāveti",
  "atk-s0102a:432_4": "evaṃ mahantena ānubhāvena samannāgate, etena nesaṃ hatthisippādīsu katasikkhataṃ",
  "atk-s0102a:432_5": "kathesi, yaṃ sandhāya vuttaṃ – “sikkhitā vatime licchavikumārakā, susikkhitā vatime",
  "atk-s0102a:432_6": "licchavikumārakā, yatra hi nāma sukhumena tāḷacchiggalena asanaṃ atipātayissanti",
  "atk-s0102a:432_7": "poṅkhānupoṅkhaṃ avirādhita”nti. Ucchecchāmīti ucchindissāmi. Vināsessāmīti nāsessāmi,",
  "atk-s0102a:432_8": "adassanaṃ pāpessāmi. Anayabyasananti ettha na ayoti anayo, avaḍḍhiyā etaṃ nāmaṃ.",
  "atk-s0102a:432_9": "Hitañca sukhañca viyassati vikkhipatīti byasanaṃ, ñātipārijuññādīnaṃ etaṃ nāmaṃ.",
  "atk-s0102a:432_10": "Āpādessāmīti pāpayissāmi.",
  "atk-s0102a:433_0": "Iti kira so ṭhānanisajjādīsu imaṃ yuddhakathameva katheti, gamanasajjā hothāti evaṃ",
  "atk-s0102a:433_1": "balakāyaṃ āṇāpeti. Kasmā? Gaṅgāyaṃ kira ekaṃ paṭṭanagāmaṃ nissāya aḍḍhayojanaṃ ajātasattuno",
  "atk-s0102a:433_2": "āṇā, aḍḍhayojanaṃ licchavīnaṃ. Ettha pana āṇāpavattiṭṭhānaṃ hotīti attho. Tatrāpi",
  "atk-s0102a:433_3": "ca pabbatapādato mahagghabhaṇḍaṃ otarati. Taṃ sutvā – “ajja yāmi, sve yāmī”ti ajātasattuno",
  "atk-s0102a:433_4": "saṃvidahantasseva licchavirājāno samaggā sammodamānā puretaraṃ gantvā sabbaṃ gaṇhanti.",
  "atk-s0102a:433_5": "Ajātasattu pacchā āgantvā taṃ pavattiṃ ñatvā kujjhitvā gacchati. Te punasaṃvaccharepi",
  "atk-s0102a:433_6": "tatheva karonti. Atha so balavāghātajāto tadā evamakāsi.",
  "atk-s0102a:434_0": "Tato cintesi – “gaṇena saddhiṃ yuddhaṃ nāma bhāriyaṃ, ekopi moghappahāro nāma natthi,",
  "atk-s0102a:434_1": "ekena kho pana paṇḍitena saddhiṃ mantetvā karonto nipparādho hoti, paṇḍito ca satthārā",
  "atk-s0102a:434_2": "sadiso natthi, satthā ca avidūre dhuravihāre vasati, handāhaṃ pesetvā pucchāmi. Sace",
  "atk-s0102a:434_3": "me gatena koci attho bhavissati, satthā tuṇhī bhavissati, anatthe pana sati kiṃ rañño",
  "atk-s0102a:434_4": "tattha gamanenāti vakkhatī”ti. So vassakārabrāhmaṇaṃ pesesi. Brāhmaṇo gantvā bhagavato",
  "atk-s0102a:434_5": "etamatthaṃ ārocesi. Tena vuttaṃ – “atha kho rājā…pe… āpādessāmī”ti.",
  "atk-s0102a:435": "Rājaaparihāniyadhammavaṇṇanā",
  "atk-s0102a:436_0": "134. Bhagavantaṃ bījayamānoti thero vattasīse ṭhatvā bhagavantaṃ bījati, bhagavato",
  "atk-s0102a:436_1": "pana sītaṃ vā uṇhaṃ vā natthi. Bhagavā brāhmaṇassa vacanaṃ sutvā tena saddhiṃ amantetvā",
  "atk-s0102a:436_2": "therena saddhiṃ mantetukāmo kinti te, ānanda, sutantiādimāha. Abhiṇhaṃ sannipātāti",
  "atk-s0102a:436_3": "divasassa tikkhattuṃ sannipatantāpi antarantarā sannipatantāpi abhiṇhaṃ sannipātāva.",
  "atk-s0102a:436_4": "Sannipātabahulāti hiyyopi sannipatimhā, purimadivasampi sannipatimhā, puna ajja kimatthaṃ",
  "atk-s0102a:436_5": "sannipatitā homāti vosānaṃ anāpajjantā sannipātabahulā nāma honti. Yāvakīvañcāti",
  "atk-s0102a:436_6": "yattakaṃ kālaṃ. Vuddhiyeva, ānanda, vajjīnaṃ pāṭikaṅkhā, no parihānīti – abhiṇhaṃ",
  "atk-s0102a:436_7": "asannipatantā hi disāvidisāsu āgataṃ sāsanaṃ na suṇanti, tato – “asukagāmasīmā vā",
  "atk-s0102a:436_8": "nigamasīmā vā ākulā, asukaṭṭhāne corā vā pariyuṭṭhitā”ti na jānanti, corāpi “pamattā",
  "atk-s0102a:436_9": "rājāno”ti ñatvā gāmanigamādīni paharantā janapadaṃ nāsenti. Evaṃ rājūnaṃ parihāni",
  "atk-s0102a:436_10": "hoti. Abhiṇhaṃ sannipatantā pana taṃ taṃ pavattiṃ suṇanti, tato balaṃ pesetvā amittamaddanaṃ",
  "atk-s0102a:436_11": "karonti, corāpi – “appamattā rājāno, na sakkā amhehi vaggabandhehi vicaritu”nti bhijjitvā",
  "atk-s0102a:436_12": "palāyanti. Evaṃ rājūnaṃ vuddhi hoti. Tena vuttaṃ – “vuddhiyeva, ānanda, vajjīnaṃ",
  "atk-s0102a:436_13": "pāṭikaṅkhā no parihānī”ti. Tattha pāṭikaṅkhāti icchitabbā, avassaṃ bhavissatīti evaṃ daṭṭhabbāti attho.",
  "atk-s0102a:437_0": "Samaggātiādīsu sannipātabheriyā niggatāya – “ajja me kiccaṃ atthi, maṅgalaṃ atthī”ti",
  "atk-s0102a:437_1": "vikkhepaṃ karontā na samaggā sannipatanti nāma. Bherisaddaṃ pana sutvāva bhuñjantāpi",
  "atk-s0102a:437_2": "alaṅkariyamānāpi vatthāni nivāsentāpi aḍḍhabhuttā vā aḍḍhālaṅkatā vā vatthaṃ nivāsayamānā",
  "atk-s0102a:437_3": "vā sannipatantā samaggā sannipatanti nāma. Sannipatitā pana cintetvā mantetvā kattabbaṃ",
  "atk-s0102a:437_4": "katvā ekatova avuṭṭhahantā na samaggā vuṭṭhahanti nāma. Evaṃ vuṭṭhitesu hi ye paṭhamaṃ",
  "atk-s0102a:437_5": "gacchanti, tesaṃ evaṃ hoti – “amhehi bāhirakathāva sutā, idāni vinicchayakathā bhavissatī”ti.",
  "atk-s0102a:437_6": "Ekato vuṭṭhahantā pana samaggā vuṭṭhahanti nāma. Apica – “asukaṭṭhānesu gāmasīmā",
  "atk-s0102a:437_7": "vā nigamasīmā vā ākulā, corā pariyuṭṭhitā”ti sutvā – “ko gantvā imaṃ amittamaddanaṃ",
  "atk-s0102a:437_8": "karissatī”ti vutte – “ahaṃ paṭhamaṃ, ahaṃ paṭhama”nti vatvā gacchantāpi samaggā vuṭṭhahanti",
  "atk-s0102a:437_9": "nāma. Ekassa pana kammante osīdamāne sesā rājāno puttabhātaro pesetvā tassa kammantaṃ",
  "atk-s0102a:437_10": "upatthambhayamānāpi, āgantukarājānaṃ – “asukassa gehaṃ gacchatu, asukassa gehaṃ gacchatū”ti",
  "atk-s0102a:437_11": "avatvā sabbe ekato saṅgaṇhantāpi, ekassa maṅgale vā roge vā aññasmiṃ vā pana tādise",
  "atk-s0102a:437_12": "sukhadukkhe uppanne sabbe tattha sahāyabhāvaṃ gacchantāpi samaggā vajjikaraṇīyāni karonti nāma.",
  "atk-s0102a:438_0": "Apaññattantiādīsu pubbe akataṃ suṅkaṃ vā baliṃ vā daṇḍaṃ vā āharāpentā apaññattaṃ",
  "atk-s0102a:438_1": "paññapenti nāma. Porāṇapaveṇiyā āgatameva pana anāharāpentā paññattaṃ samucchindanti",
  "atk-s0102a:438_2": "nāma. Coroti gahetvā dassite avicinitvāva chejjabhejjaṃ anusāsentā porāṇaṃ vajjidhammaṃ",
  "atk-s0102a:438_3": "samādāya na vattanti nāma. Tesaṃ apaññattaṃ paññapentānaṃ abhinavasuṅkādīhi pīḷitā",
  "atk-s0102a:438_4": "manussā – “atiupaddutamha, ko imesaṃ vijite vasissatī”ti paccantaṃ pavisitvā corā",
  "atk-s0102a:438_5": "vā corasahāyā vā hutvā janapadaṃ paharanti. Paññattaṃ samucchindantānaṃ paveṇīāgatāni",
  "atk-s0102a:438_6": "suṅkādīni agaṇhantānaṃ koso parihāyati. Tato hatthiassabalakāyaorodhādayo yathānibaddhaṃ",
  "atk-s0102a:438_7": "vaṭṭaṃ alabhamānā thāmena balena parihāyanti. Te neva yuddhakkhamā honti, na pāricariyakkhamā.",
  "atk-s0102a:438_8": "Porāṇaṃ vajjidhammaṃ samādāya avattantānaṃ vijite manussā – “amhākaṃ puttaṃ pitaraṃ",
  "atk-s0102a:438_9": "bhātaraṃ acoraṃyeva coroti katvā chindiṃsu bhindiṃsū”ti kujjhitvā paccantaṃ pavisitvā",
  "atk-s0102a:438_10": "corā vā corasahāyā vā hutvā janapadaṃ paharanti, evaṃ rājūnaṃ parihāni hoti, paññattaṃ",
  "atk-s0102a:438_11": "paññapentānaṃ pana “paveṇīāgatameva rājāno karontī”ti manussā haṭṭhatuṭṭhā kasivāṇijjādike",
  "atk-s0102a:438_12": "kammante sampādenti. Paññattaṃ asamucchindantānaṃ paveṇīāgatāni suṅkādīni gaṇhantānaṃ",
  "atk-s0102a:438_13": "koso vaḍḍhati, tato hatthiassabalakāyaorodhādayo yathānibaddhaṃ vaṭṭaṃ labhamānā",
  "atk-s0102a:438_14": "thāmabalasampannā yuddhakkhamā ceva pāricariyakkhamā ca honti.",
  "atk-s0102a:439_0": "Porāṇaṃ vajjidhammanti ettha pubbe kira vajjirājāno “ayaṃ coro”ti ānetvā dassite",
  "atk-s0102a:439_1": "“gaṇhatha naṃ cora”nti avatvā vinicchayamahāmattānaṃ denti. Te vinicchinitvā sace",
  "atk-s0102a:439_2": "acoro hoti, vissajjenti. Sace coro, attanā kiñci avatvā vohārikānaṃ denti. Tepi acoro",
  "atk-s0102a:439_3": "ce, vissajjenti. Coro ce, suttadharānaṃ denti. Tepi vinicchinitvā acoro ce, vissajjenti.",
  "atk-s0102a:439_4": "Coro ce, aṭṭhakulikānaṃ denti. Tepi tatheva katvā senāpatissa, senāpati uparājassa,",
  "atk-s0102a:439_5": "uparājā rañño, rājā vinicchinitvā acoro ce, vissajjeti. Sace pana coro hoti, paveṇīpotthakaṃ",
  "atk-s0102a:439_6": "vācāpeti. Tattha – “yena idaṃ nāma kataṃ, tassa ayaṃ nāma daṇḍo”ti likhitaṃ. Rājā",
  "atk-s0102a:439_7": "tassa kiriyaṃ tena samānetvā tadanucchavikaṃ daṇḍaṃ karoti. Iti etaṃ porāṇaṃ vajjidhammaṃ",
  "atk-s0102a:439_8": "samādāya vattantānaṃ manussā na ujjhāyanti, “rājāno porāṇapaveṇiyā kammaṃ karonti,",
  "atk-s0102a:439_9": "etesaṃ doso natthi, amhākaṃyeva doso”ti appamattā kammante karonti. Evaṃ rājūnaṃ",
  "atk-s0102a:439_10": "vuddhi hoti. Tena vuttaṃ – “vuddhiyeva, ānanda, vajjīnaṃ pāṭikaṅkhā, no parihānī”ti.",
  "atk-s0102a:440_0": "Sakkarontīti yaṃkiñci tesaṃ sakkāraṃ karontā sundarameva karonti. Garuṃ karontīti",
  "atk-s0102a:440_1": "garubhāvaṃ paccupaṭṭhapetvāva karonti. Mānentīti manena piyāyanti. Pūjentīti nipaccakāraṃ",
  "atk-s0102a:440_2": "dassenti. Sotabbaṃ maññantīti divasassa dve tayo vāre upaṭṭhānaṃ gantvā tesaṃ kathaṃ",
  "atk-s0102a:440_3": "sotabbaṃ saddhātabbaṃ maññanti. Tattha ye evaṃ mahallakānaṃ rājūnaṃ sakkārādīni na",
  "atk-s0102a:440_4": "karonti, ovādatthāya ca nesaṃ upaṭṭhānaṃ na gacchanti, te tehi vissaṭṭhā anovadiyamānā",
  "atk-s0102a:440_5": "kīḷāpasutā rajjato parihāyanti. Ye pana tathā paṭipajjanti, tesaṃ mahallakarājāno",
  "atk-s0102a:440_6": "– “idaṃ kātabbaṃ, idaṃ na kātabba”nti porāṇaṃ paveṇiṃ ācikkhanti. Saṅgāmaṃ patvāpi",
  "atk-s0102a:440_7": "– “evaṃ pavisitabbaṃ, evaṃ nikkhamitabba”nti upāyaṃ dassenti. Te tehi ovadiyamānā",
  "atk-s0102a:440_8": "yathāovādaṃ paṭipajjantā sakkonti rājappaveṇiṃ sandhāretuṃ. Tena vuttaṃ – “vuddhiyeva,",
  "atk-s0102a:440_9": "ānanda, vajjīnaṃ pāṭikaṅkhā, no parihānī”ti.",
  "atk-s0102a:441_0": "Kulitthiyoti kulagharaṇiyo. Kulakumāriyoti anividdhā tāsaṃ dhītaro. Okkassa pasayhāti",
  "atk-s0102a:441_1": "ettha “okkassā”ti vā “pasayhā”ti vā pasayhākārassevetaṃ nāmaṃ. “Ukkassā”tipi paṭhanti.",
  "atk-s0102a:441_2": "Tattha okkassāti avakassitvā ākaḍḍhitvā. Pasayhāti abhibhavitvā ajjhottharitvāti",
  "atk-s0102a:441_3": "ayaṃ vacanattho. Evañhi karontānaṃ vijite manussā – “amhākaṃ gehe puttamātaropi,",
  "atk-s0102a:441_4": "kheḷasiṅghāṇikādīni mukhena apanetvā saṃvaḍḍhitadhītaropi ime rājāno balakkārena",
  "atk-s0102a:441_5": "gahetvā attano ghare vāsentī”ti kupitā paccantaṃ pavisitvā corā vā corasahāyā vā",
  "atk-s0102a:441_6": "hutvā janapadaṃ paharanti. Evaṃ akarontānaṃ pana vijite manussā appossukkā sakāni",
  "atk-s0102a:441_7": "kammāni karontā rājakosaṃ vaḍḍhenti. Evamettha vuddhihāniyo veditabbā.",
  "atk-s0102a:442_0": "Vajjīnaṃ vajjicetiyānīti vajjirājūnaṃ vajjiraṭṭhe cittīkataṭṭhena cetiyānīti laddhanāmāni",
  "atk-s0102a:442_1": "yakkhaṭṭhānāni. Abbhantarānīti antonagare ṭhitāni. Bāhirānīti bahinagare ṭhitāni.",
  "atk-s0102a:442_2": "Dinnapubbanti pubbe dinnaṃ. Katapubbanti pubbe kataṃ. No parihāpessantīti aparihāpetvā",
  "atk-s0102a:442_3": "yathāpavattameva karissanti dhammikaṃ baliṃ parihāpentānañhi devatā ārakkhaṃ susaṃvihitaṃ",
  "atk-s0102a:442_4": "na karonti, anuppannaṃ dukkhaṃ janetuṃ asakkontāpi uppannaṃ kāsasīsarogādiṃ vaḍḍhenti,",
  "atk-s0102a:442_5": "saṅgāme patte sahāyā na honti. Aparihāpentānaṃ pana ārakkhaṃ susaṃvihitaṃ karonti,",
  "atk-s0102a:442_6": "anuppannaṃ sukhaṃ uppādetuṃ asakkontāpi uppannaṃ kāsasīsarogādiṃ hananti, saṅgāmasīse",
  "atk-s0102a:442_7": "sahāyā hontīti evamettha vuddhihāniyo veditabbā.",
  "atk-s0102a:443_0": "Dhammikā rakkhāvaraṇaguttīti ettha rakkhā eva yathā anicchitaṃ na gacchati, evaṃ",
  "atk-s0102a:443_1": "āvaraṇato āvaraṇaṃ. Yathā icchitaṃ na vinassati, evaṃ gopāyanato gutti. Tattha balakāyena",
  "atk-s0102a:443_2": "parivāretvā rakkhaṇaṃ pabbajitānaṃ dhammikā rakkhāvaraṇagutti nāma na hoti. Yathā",
  "atk-s0102a:443_3": "pana vihārassa upavane rukkhe na chindanti, vājikā vajjhaṃ na karonti, pokkharaṇīsu",
  "atk-s0102a:443_4": "macche na gaṇhanti, evaṃ karaṇaṃ dhammikā rakkhāvaraṇagutti nāma. Kinti anāgatā cāti",
  "atk-s0102a:443_5": "iminā pana nesaṃ evaṃ paccupaṭṭhitacittasantānoti cittappavattiṃ pucchati.",
  "atk-s0102a:444_0": "Tattha ye anāgatānaṃ arahantānaṃ āgamanaṃ na icchanti, te assaddhā honti appasannā.",
  "atk-s0102a:444_1": "Pabbajite ca sampatte paccuggamanaṃ na karonti, gantvā na passanti, paṭisanthāraṃ",
  "atk-s0102a:444_2": "na karonti, pañhaṃ na pucchanti, dhammaṃ na suṇanti, dānaṃ na denti, anumodanaṃ na",
  "atk-s0102a:444_3": "suṇanti, nivāsanaṭṭhānaṃ na saṃvidahanti. Atha nesaṃ avaṇṇo abbhuggacchati – “asuko",
  "atk-s0102a:444_4": "nāma rājā assaddho appasanno, pabbajite sampatte paccuggamanaṃ na karoti…pe… nivāsanaṭṭhānaṃ",
  "atk-s0102a:444_5": "na saṃvidahatī”ti. Taṃ sutvā pabbajitā tassa nagaradvārena na gacchanti, gacchantāpi",
  "atk-s0102a:444_6": "nagaraṃ na pavisanti. Evaṃ anāgatānaṃ arahantānaṃ anāgamanameva hoti. Āgatānampi",
  "atk-s0102a:444_7": "phāsuvihāre asati yepi ajānitvā āgatā, te – “vasissāmāti tāva cintetvā āgatamhā,",
  "atk-s0102a:444_8": "imesaṃ pana rājūnaṃ iminā nīhārena ko vasissatī”ti nikkhamitvā gacchanti. Evaṃ anāgatesu",
  "atk-s0102a:444_9": "anāgacchantesu, āgatesu dukkhaṃ viharantesu so deso pabbajitānaṃ anāvāso hoti. Tato",
  "atk-s0102a:444_10": "devatārakkhā na hoti, devatārakkhāya asati amanussā okāsaṃ labhanti. Amanussā ussannā",
  "atk-s0102a:444_11": "anuppannaṃ byādhiṃ uppādenti, sīlavantānaṃ dassanapañhāpucchanādivatthukassa puññassa",
  "atk-s0102a:444_12": "anāgamo hoti. Vipariyāyena pana yathāvuttakaṇhapakkhaviparītassa sukkapakkhassa sambhavo",
  "atk-s0102a:444_13": "hotīti evamettha vuddhihāniyo veditabbā.",
  "atk-s0102a:445_0": "135. Ekamidāhanti idaṃ bhagavā pubbe vajjīnaṃ imassa vajjisattakassa desitabhāvappakāsanatthamāha.",
  "atk-s0102a:445_1": "Tattha sārandade cetiyeti evaṃnāmake vihāre. Anuppanne kira buddhe tattha sārandadassa",
  "atk-s0102a:445_2": "yakkhassa nivāsanaṭṭhānaṃ cetiyaṃ ahosi. Athettha bhagavato vihāraṃ kārāpesuṃ, so",
  "atk-s0102a:445_3": "sārandade cetiye katattā sārandadacetiyantveva saṅkhyaṃ gato.",
  "atk-s0102a:446_0": "Akaraṇīyāti akātabbā, aggahetabbāti attho. Yadidanti nipātamattaṃ. Yuddhassāti karaṇatthe",
  "atk-s0102a:446_1": "sāmivacanaṃ, abhimukhayuddhena gahetuṃ na sakkāti attho. Aññatra upalāpanāyāti ṭhapetvā",
  "atk-s0102a:446_2": "upalāpanaṃ. Upalāpanā nāma – “alaṃ vivādena, idāni samaggā homā”ti hatthiassarathahiraññasuvaṇṇādīni",
  "atk-s0102a:446_3": "pesetvā saṅgahakaraṇaṃ. Evañhi saṅgahaṃ katvā kevalaṃ vissāsena sakkā gaṇhitunti",
  "atk-s0102a:446_4": "attho. Aññatra mithubhedāyāti ṭhapetvā mithubhedaṃ. Iminā aññamaññabhedaṃ katvāpi",
  "atk-s0102a:446_5": "sakkā ete gahetunti dasseti. Idaṃ brāhmaṇo bhagavato kathāya nayaṃ labhitvā āha.",
  "atk-s0102a:447_0": "Kiṃ pana bhagavā brāhmaṇassa imāya kathāya nayalābhaṃ na jānātīti? Āma, jānāti. Jānanto",
  "atk-s0102a:447_1": "kasmā kathesīti? Anukampāya. Evaṃ kirassa ahosi – “mayā akathitepi katipāhena gantvā",
  "atk-s0102a:447_2": "sabbe gaṇhissati, kathite pana samagge bhindanto tīhi saṃvaccharehi gaṇhissati, ettakampi",
  "atk-s0102a:447_3": "jīvitameva varaṃ, ettakañhi jīvantā attano patiṭṭhānabhūtaṃ puññaṃ karissantī”ti.",
  "atk-s0102a:448_0": "Abhinanditvāti cittena abhinanditvā. Anumoditvāti “yāva subhāsitañcidaṃ bhotā gotamenā”ti",
  "atk-s0102a:448_1": "vācāya anumoditvā. Pakkāmīti rañño santikaṃ gato. Tato naṃ rājā – “kiṃ ācariya, bhagavā",
  "atk-s0102a:448_2": "avacā”ti pucchi. So – “yathā bho samaṇassa gotamassa vacanaṃ na sakkā vajjī kenaci",
  "atk-s0102a:448_3": "gahetuṃ, api ca upalāpanāya vā mithubhedena vā sakkā”ti āha. Tato naṃ rājā – “upalāpanāya",
  "atk-s0102a:448_4": "amhākaṃ hatthiassādayo nassissanti, bhedeneva te gahessāmi, kiṃ karomā”ti pucchi.",
  "atk-s0102a:448_5": "Tena hi, mahārāja, tumhe vajjiṃ ārabbha parisati kathaṃ samuṭṭhāpetha. Tato ahaṃ",
  "atk-s0102a:448_6": "– “kiṃ te mahārāja tehi, attano santakehi kasivāṇijjādīni katvā jīvantu ete rājāno”ti",
  "atk-s0102a:448_7": "vatvā pakkamissāmi. Tato tumhe – “kinnu kho bho esa brāhmaṇo vajjiṃ ārabbha pavattaṃ",
  "atk-s0102a:448_8": "kathaṃ paṭibāhatī”ti vadeyyātha, divasabhāge cāhaṃ tesaṃ paṇṇākāraṃ pesessāmi, tampi",
  "atk-s0102a:448_9": "gāhāpetvā tumhepi mama dosaṃ āropetvā bandhanatālanādīni akatvāva kevalaṃ khuramuṇḍaṃ",
  "atk-s0102a:448_10": "maṃ katvā nagarā nīharāpetha. Athāhaṃ – “mayā te nagare pākāro parikhā ca kāritā,",
  "atk-s0102a:448_11": "ahaṃ kira dubbalaṭṭhānañca uttānagambhīraṭṭhānañca jānāmi, na cirasseva dāni ujuṃ",
  "atk-s0102a:448_12": "karissāmī”ti vakkhāmi. Taṃ sutvā tumhe – “gacchatū”ti vadeyyāthāti. Rājā sabbaṃ akāsi.",
  "atk-s0102a:449_0": "Licchavī tassa nikkhamanaṃ sutvā – “saṭho brāhmaṇo, mā tassa gaṅgaṃ uttarituṃ adatthā”ti",
  "atk-s0102a:449_1": "āhaṃsu. Tatra ekaccehi – “amhe ārabbha kathitattā kira so evaṃ kato”ti vutte “tena",
  "atk-s0102a:449_2": "hi, bhaṇe, etū”ti bhaṇiṃsu. So gantvā licchavī disvā “kiṃ āgatatthā”ti pucchito taṃ",
  "atk-s0102a:449_3": "pavattiṃ ārocesi, licchavino – “appamattakena nāma evaṃ garuṃ daṇḍaṃ kātuṃ na yutta”nti",
  "atk-s0102a:449_4": "vatvā – “kiṃ te tatra ṭhānantara”nti pucchiṃsu. “Vinicchayāmaccohamasmī”ti. Tadeva",
  "atk-s0102a:449_5": "te ṭhānantaraṃ hotūti. So suṭṭhutaraṃ vinicchayaṃ karoti, rājakumārā tassa santike sippaṃ uggaṇhanti.",
  "atk-s0102a:450_0": "So patiṭṭhitaguṇo hutvā ekadivasaṃ ekaṃ licchaviṃ gahetvā ekamantaṃ gantvā – dārakā",
  "atk-s0102a:450_1": "kasantīti pucchi. Āma, kasanti. Dve goṇe yojetvāti? Āma, dve goṇe yojetvāti. Ettakaṃ",
  "atk-s0102a:450_2": "vatvā nivatto. Tato taṃ añño – “kiṃ ācariyo āhā”ti pucchitvā tena vuttaṃ asaddahanto",
  "atk-s0102a:450_3": "“na me esa yathābhūtaṃ kathetī”ti tena saddhiṃ bhijji. Brāhmaṇo aññasmiṃ divase ekaṃ",
  "atk-s0102a:450_4": "licchaviṃ ekamantaṃ netvā – “kena byañjanena bhuttosī”ti pucchitvā nivatto. Tampi",
  "atk-s0102a:450_5": "añño pucchitvā asaddahanto tatheva bhijji. Brāhmaṇo aparampi divasaṃ ekaṃ licchaviṃ",
  "atk-s0102a:450_6": "ekamantaṃ netvā – “atiduggatosi kirā”ti pucchi. Ko evamāhāti pucchito asuko nāma",
  "atk-s0102a:450_7": "licchavīti. Aparampi ekamantaṃ netvā – “tvaṃ kira bhīrukajātiko”ti pucchi. Ko evamāhāti?",
  "atk-s0102a:450_8": "Asuko nāma licchavīti. Evaṃ aññena akathitameva aññassa kathento tīhi saṃvaccharehi",
  "atk-s0102a:450_9": "te rājāno aññamaññaṃ bhinditvā yathā dve ekamaggena na gacchanti, tathā katvā sannipātabheriṃ",
  "atk-s0102a:450_10": "carāpesi. Licchavino – “issarā sannipatantu, sūrā sannipatantū”ti vatvā na sannipatiṃsu.",
  "atk-s0102a:451_0": "Brāhmaṇo – “ayaṃ dāni kālo, sīghaṃ āgacchatū”ti rañño sāsanaṃ pesesi. Rājā sutvāva",
  "atk-s0102a:451_1": "balabheriṃ carāpetvā nikkhami. Vesālikā sutvā – “rañño gaṅgaṃ uttarituṃ na dassāmā”ti",
  "atk-s0102a:451_2": "bheriṃ carāpesuṃ. Tampi sutvā – “gacchantu sūrarājāno”tiādīni vatvā na sannipatiṃsu.",
  "atk-s0102a:451_3": "“Nagarappavesanaṃ na dassāma, dvārāni pidahitvā ṭhassāmā”ti bheriṃ carāpesuṃ. Ekopi",
  "atk-s0102a:451_4": "na sannipati. Yathāvivaṭeheva dvārehi pavisitvā sabbe anayabyasanaṃ pāpetvā gato.",
  "atk-s0102a:452": "Bhikkhuaparihāniyadhammavaṇṇanā",
  "atk-s0102a:453_0": "136. Atha kho bhagavā acirapakkantetiādimhi sannipātetvāti dūravihāresu iddhimante",
  "atk-s0102a:453_1": "pesetvā santikavihāresu sayaṃ gantvā – “sannipatatha, āyasmanto; bhagavā vo sannipātaṃ",
  "atk-s0102a:453_2": "icchatī”ti sannipātetvā. Aparihāniyeti aparihānikare, vuddhihetubhūteti attho. Dhamme",
  "atk-s0102a:453_3": "desessāmīti candasahassaṃ sūriyasahassaṃ uṭṭhapento viya catukuṭṭake gehe anto teladīpasahassaṃ",
  "atk-s0102a:453_4": "ujjālento viya pākaṭe katvā kathayissāmīti.",
  "atk-s0102a:454_0": "Tattha abhiṇhaṃ sannipātāti idaṃ vajjisattake vuttasadisameva. Idhāpi ca abhiṇhaṃ",
  "atk-s0102a:454_1": "asannipatitā disāsu āgatasāsanaṃ na suṇanti. Tato – “asukavihārasīmā ākulā, uposathapavāraṇā",
  "atk-s0102a:454_2": "ṭhitā, asukasmiṃ ṭhāne bhikkhū vejjakammadūtakammādīni karonti, viññattibahulā pupphadānādīhi",
  "atk-s0102a:454_3": "jīvikaṃ kappentī”tiādīni na jānanti, pāpabhikkhūpi “pamatto bhikkhusaṅgho”ti ñatvā",
  "atk-s0102a:454_4": "rāsibhūtā sāsanaṃ osakkāpenti. Abhiṇhaṃ sannipatitā pana taṃ taṃ pavattiṃ suṇanti,",
  "atk-s0102a:454_5": "tato bhikkhusaṅghaṃ pesetvā sīmaṃ ujuṃ karonti, uposathapavāraṇādayo pavattāpenti,",
  "atk-s0102a:454_6": "micchājīvānaṃ ussannaṭṭhāne ariyavaṃsake pesetvā ariyavaṃsaṃ kathāpenti, pāpabhikkhūnaṃ",
  "atk-s0102a:454_7": "vinayadharehi niggahaṃ kārāpenti, pāpabhikkhūpi “appamatto bhikkhusaṅgho, na sakkā",
  "atk-s0102a:454_8": "amhehi vaggabandhena vicaritu”nti bhijjitvā palāyanti. Evamettha hānivuddhiyo veditabbā.",
  "atk-s0102a:455_0": "Samaggātiādīsu cetiyapaṭijagganatthaṃ vā bodhigehauposathāgāracchādanatthaṃ vā katikavattaṃ",
  "atk-s0102a:455_1": "vā ṭhapetukāmatāya ovādaṃ vā dātukāmatāya – “saṅgho sannipatatū”ti bheriyā vā ghaṇṭiyā",
  "atk-s0102a:455_2": "vā ākoṭitāya – “mayhaṃ cīvarakammaṃ atthi, mayhaṃ patto pacitabbo, mayhaṃ navakammaṃ",
  "atk-s0102a:455_3": "atthī”ti vikkhepaṃ karontā na samaggā sannipatanti nāma. Sabbaṃ pana taṃ kammaṃ ṭhapetvā",
  "atk-s0102a:455_4": "– “ahaṃ purimataraṃ, ahaṃ purimatara”nti ekappahāreneva sannipatantā samaggā sannipatanti",
  "atk-s0102a:455_5": "nāma. Sannipatitā pana cintetvā mantetvā kattabbaṃ katvā ekato avuṭṭhahantā samaggā",
  "atk-s0102a:455_6": "na vuṭṭhahanti nāma. Evaṃ vuṭṭhitesu hi ye paṭhamaṃ gacchanti, tesaṃ evaṃ hoti –",
  "atk-s0102a:455_7": "“amhehi bāhirakathāva sutā, idāni vinicchayakathā bhavissatī”ti. Ekappahāreneva vuṭṭhahantā",
  "atk-s0102a:455_8": "pana samaggā vuṭṭhahanti nāma. Apica “asukaṭṭhāne vihārasīmā ākulā, uposathapavāraṇā",
  "atk-s0102a:455_9": "ṭhitā, asukaṭṭhāne vejjakammādikārakā pāpabhikkhū ussannā”ti sutvā – “ko gantvā tesaṃ",
  "atk-s0102a:455_10": "niggahaṃ karissatī”ti vutte – “ahaṃ paṭhamaṃ, ahaṃ paṭhama”nti vatvā gacchantāpi",
  "atk-s0102a:455_11": "samaggā vuṭṭhahanti nāma.",
  "atk-s0102a:456_0": "Āgantukaṃ pana disvā – “imaṃ pariveṇaṃ yāhi, etaṃ pariveṇaṃ yāhi, ayaṃ ko”ti avatvā",
  "atk-s0102a:456_1": "sabbe vattaṃ karontāpi, jiṇṇapattacīvarakaṃ disvā tassa bhikkhācāravattena pattacīvaraṃ",
  "atk-s0102a:456_2": "pariyesamānāpi, gilānassa gilānabhesajjaṃ pariyesamānāpi, gilānameva anāthaṃ – “asukapariveṇaṃ",
  "atk-s0102a:456_3": "yāhi, asukapariveṇaṃ yāhī”ti avatvā attano attano pariveṇe paṭijaggantāpi, eko oliyamānako",
  "atk-s0102a:456_4": "gantho hoti, paññavantaṃ bhikkhuṃ saṅgaṇhitvā tena taṃ ganthaṃ ukkhipāpentāpi samaggā",
  "atk-s0102a:456_5": "saṅghaṃ karaṇīyāni karonti nāma.",
  "atk-s0102a:457_0": "Apaññattantiādīsu navaṃ adhammikaṃ katikavattaṃ vā sikkhāpadaṃ vā bandhantā apaññattaṃ",
  "atk-s0102a:457_1": "paññapenti nāma, purāṇasanthatavatthusmiṃ sāvatthiyaṃ bhikkhū viya. Uddhammaṃ ubbinayaṃ",
  "atk-s0102a:457_2": "sāsanaṃ dīpentā paññattaṃ samucchindanti nāma, vassasataparinibbute bhagavati vesālikā",
  "atk-s0102a:457_3": "vajjiputtakā viya. Khuddānukhuddakā pana āpattiyo sañcicca vītikkamantā yathāpaññattesu",
  "atk-s0102a:457_4": "sikkhāpadesu samādāya na vattanti nāma, assajipunabbasukā viya. Navaṃ pana katikavattaṃ",
  "atk-s0102a:457_5": "vā sikkhāpadaṃ vā abandhantā, dhammavinayato sāsanaṃ dīpentā, khuddānukhuddakāni",
  "atk-s0102a:457_6": "sikkhāpadāni asamūhanantā apaññattaṃ na paññapenti, paññattaṃ na samucchindanti,",
  "atk-s0102a:457_7": "yathāpaññattesu sikkhāpadesu samādāya vattanti nāma, āyasmā upaseno viya, āyasmā",
  "atk-s0102a:457_8": "yaso kākaṇḍakaputto viya ca.",
  "atk-s0102a:458_0": "“Suṇātu, me āvuso saṅgho, santamhākaṃ sikkhāpadāni gihigatāni, gihinopi jānanti,",
  "atk-s0102a:458_1": "‘idaṃ vo samaṇānaṃ sakyaputtiyānaṃ kappati, idaṃ vo na kappatī’ti. Sace hi mayaṃ",
  "atk-s0102a:458_2": "khuddānukhuddakāni sikkhāpadāni samūhanissāma, bhavissanti vattāro – ‘dhūmakālikaṃ",
  "atk-s0102a:458_3": "samaṇena gotamena sāvakānaṃ sikkhāpadaṃ paññattaṃ, yāvimesaṃ satthā aṭṭhāsi, tāvime",
  "atk-s0102a:458_4": "sikkhāpadesu sikkhiṃsu. Yato imesaṃ satthā parinibbuto, na dānime sikkhāpadesu sikkhantī’ti.",
  "atk-s0102a:458_5": "Yadi saṅghassa pattakallaṃ, saṅgho apaññattaṃ na paññapeyya, paññattaṃ na samucchindeyya,",
  "atk-s0102a:458_6": "yathāpaññattesu sikkhāpadesu samādāya vatteyyā”ti –",
  "atk-s0102a:459": "Imaṃ tantiṃ ṭhapayanto āyasmā mahākassapo viya ca. Vuddhiyevāti sīlādīhi guṇehi vuḍḍhiyeva, no parihāni.",
  "atk-s0102a:460_0": "Therāti thirabhāvappattā therakārakehi guṇehi samannāgatā. Bahū rattiyo jānantīti",
  "atk-s0102a:460_1": "rattaññū. Ciraṃ pabbajitānaṃ etesanti cirapabbajitā. Saṅghassa pituṭṭhāne ṭhitāti",
  "atk-s0102a:460_2": "saṅghapitaro. Pituṭṭhāne ṭhitattā saṅghaṃ parinenti pubbaṅgamā hutvā tīsu sikkhāsu",
  "atk-s0102a:460_3": "pavattentīti saṅghapariṇāyakā.",
  "atk-s0102a:461_0": "Ye tesaṃ sakkārādīni na karonti, ovādatthāya dve tayo vāre upaṭṭhānaṃ na gacchanti,",
  "atk-s0102a:461_1": "tepi tesaṃ ovādaṃ na denti, paveṇīkathaṃ na kathenti, sārabhūtaṃ dhammapariyāyaṃ",
  "atk-s0102a:461_2": "na sikkhāpenti. Te tehi vissaṭṭhā sīlādīhi dhammakkhandhehi sattahi ca ariyadhanehīti",
  "atk-s0102a:461_3": "evamādīhi guṇehi parihāyanti. Ye pana tesaṃ sakkārādīni karonti, upaṭṭhānaṃ gacchanti,",
  "atk-s0102a:461_4": "tepi tesaṃ ovādaṃ denti. “Evaṃ te abhikkamitabbaṃ, evaṃ te paṭikkamitabbaṃ, evaṃ",
  "atk-s0102a:461_5": "te ālokitabbaṃ, evaṃ te vilokitabbaṃ, evaṃ te samiñjitabbaṃ, evaṃ te pasāritabbaṃ,",
  "atk-s0102a:461_6": "evaṃ te saṅghāṭipattacīvaraṃ dhāretabba”nti paveṇīkathaṃ kathenti, sārabhūtaṃ dhammapariyāyaṃ",
  "atk-s0102a:461_7": "sikkhāpenti, terasahi dhutaṅgehi dasahi kathāvatthūhi anusāsanti. Te tesaṃ ovāde",
  "atk-s0102a:461_8": "ṭhatvā sīlādīhi guṇehi vaḍḍhamānā sāmaññatthaṃ anupāpuṇanti. Evamettha hānivuddhiyo veditabbā.",
  "atk-s0102a:462_0": "Punabbhavadānaṃ punabbhavo, punabbhavo sīlamassāti ponobbhavikā, punabbhavadāyikāti",
  "atk-s0102a:462_1": "attho, tasmā ponobbhavikāya. Na vasaṃ gacchantīti ettha ye catunnaṃ paccayānaṃ kāraṇā",
  "atk-s0102a:462_2": "upaṭṭhākānaṃ padānupadikā hutvā gāmato gāmaṃ vicaranti, te tassā taṇhāya vasaṃ gacchanti",
  "atk-s0102a:462_3": "nāma, itare na gacchanti nāma. Tattha hānivuddhiyo pākaṭāyeva.",
  "atk-s0102a:463_0": "Āraññakesūti pañcadhanusatikapacchimesu. Sāpekkhāti sataṇhā sālayā. Gāmantasenāsanesu",
  "atk-s0102a:463_1": "hi jhānaṃ appetvāpi tato vuṭṭhitamattova itthipurisadārikādisaddaṃ suṇāti, yenassa",
  "atk-s0102a:463_2": "adhigatavisesopi hāyatiyeva. Araññe pana niddāyitvā paṭibuddhamatto sīhabyagghamorādīnaṃ",
  "atk-s0102a:463_3": "saddaṃ suṇāti, yena āraññakaṃ pītiṃ labhitvā tameva sammasanto aggaphale patiṭṭhāti.",
  "atk-s0102a:463_4": "Iti bhagavā gāmantasenāsane jhānaṃ appetvā nisinnabhikkhuno araññe niddāyantameva",
  "atk-s0102a:463_5": "pasaṃsati. Tasmā tameva atthavasaṃ paṭicca – “āraññakesu senāsanesu sāpekkhā bhavissantī”ti āha.",
  "atk-s0102a:464_0": "Paccattaññeva satiṃ upaṭṭhapessantīti attanāva attano abbhantare satiṃ upaṭṭhapessanti.",
  "atk-s0102a:464_1": "Pesalāti piyasīlā. Idhāpi sabrahmacārīnaṃ āgamanaṃ anicchantā nevāsikā assaddhā honti",
  "atk-s0102a:464_2": "appasannā. Sampattabhikkhūnaṃ paccuggamanapattacīvarappaṭiggahaṇaāsanapaññāpanatālavaṇṭaggahaṇādīni",
  "atk-s0102a:464_3": "na karonti, atha nesaṃ avaṇṇo uggacchati – “asukavihāravāsino bhikkhū assaddhā appasannā",
  "atk-s0102a:464_4": "vihāraṃ paviṭṭhānaṃ vattapaṭivattaṃ na karontī”ti. Taṃ sutvā pabbajitā vihāradvārena",
  "atk-s0102a:464_5": "gacchantāpi vihāraṃ na pavisanti. Evaṃ anāgatānaṃ anāgamanameva hoti. Āgatānaṃ pana",
  "atk-s0102a:464_6": "phāsuvihāre asati yepi ajānitvā āgatā, te – “vasissāmāti tāva cintetvā āgatāmha,",
  "atk-s0102a:464_7": "imesaṃ pana nevāsikānaṃ iminā nīhārena ko vasissatī”ti nikkhamitvā gacchanti. Evaṃ",
  "atk-s0102a:464_8": "so vihāro aññesaṃ bhikkhūnaṃ anāvāsova hoti. Tato nevāsikā sīlavantānaṃ dassanaṃ",
  "atk-s0102a:464_9": "alabhantā kaṅkhāvinodanaṃ vā ācārasikkhāpakaṃ vā madhuradhammassavanaṃ vā na labhanti,",
  "atk-s0102a:464_10": "tesaṃ neva aggahitadhammaggahaṇaṃ, na gahitasajjhāyakaraṇaṃ hoti. Iti nesaṃ hāniyeva hoti, na vuddhi.",
  "atk-s0102a:465_0": "Ye pana sabrahmacārīnaṃ āgamanaṃ icchanti, te saddhā honti pasannā, āgatānaṃ sabrahmacārīnaṃ",
  "atk-s0102a:465_1": "paccuggamanādīni katvā senāsanaṃ paññapetvā denti, te gahetvā bhikkhācāraṃ pavisanti,",
  "atk-s0102a:465_2": "kaṅkhaṃ vinodenti, madhuradhammassavanaṃ labhanti. Atha nesaṃ kittisaddo uggacchati",
  "atk-s0102a:465_3": "– “asukavihārabhikkhū evaṃ saddhā pasannā vattasampannā saṅgāhakā”ti. Taṃ sutvā bhikkhū",
  "atk-s0102a:465_4": "dūratopi enti, tesaṃ nevāsikā vattaṃ karonti, samīpaṃ āgantvā vuḍḍhataraṃ āgantukaṃ",
  "atk-s0102a:465_5": "vanditvā nisīdanti, navakatarassa santike āsanaṃ gahetvā nisīdanti. Nisīditvā – “imasmiṃ",
  "atk-s0102a:465_6": "vihāre vasissatha gamissathā”ti pucchanti. ‘Gamissāmī’ti vutte – “sappāyaṃ senāsanaṃ,",
  "atk-s0102a:465_7": "sulabhā bhikkhā”tiādīni vatvā gantuṃ na denti. Vinayadharo ce hoti, tassa santike",
  "atk-s0102a:465_8": "vinayaṃ sajjhāyanti. Suttantādidharo ce, tassa santike taṃ taṃ dhammaṃ sajjhāyanti.",
  "atk-s0102a:465_9": "Āgantukānaṃ therānaṃ ovāde ṭhatvā saha paṭisambhidāhi arahattaṃ pāpuṇanti. Āgantukā",
  "atk-s0102a:465_10": "“ekaṃ dve divasāni vasissāmāti āgatāmha, imesaṃ pana sukhasaṃvāsatāya dasadvādasavassāni",
  "atk-s0102a:465_11": "vasissāmā”ti vattāro honti. Evamettha hānivuddhiyo veditabbā.",
  "atk-s0102a:466_0": "137. Dutiyasattake kammaṃ ārāmo etesanti kammārāmāti. Kamme ratāti kammaratā. Kammārāmatamanuyuttāti",
  "atk-s0102a:466_1": "yuttā payuttā anuyuttā. Tattha kammanti itikātabbakammaṃ vuccati. Seyyathidaṃ – cīvaravicāraṇaṃ,",
  "atk-s0102a:466_2": "cīvarakaraṇaṃ, upatthambhanaṃ, sūcigharaṃ, pattatthavikaṃ, asaṃbaddhakaṃ, kāyabandhanaṃ,",
  "atk-s0102a:466_3": "dhamakaraṇaṃ, ādhārakaṃ, pādakathalikaṃ, sammajjanīādīnaṃ karaṇanti. Ekacco hi etāni",
  "atk-s0102a:466_4": "karonto sakaladivasaṃ etāneva karoti. Taṃ sandhāyesa paṭikkhepo. Yo pana etesaṃ karaṇavelāyameva",
  "atk-s0102a:466_5": "etāni karoti, uddesavelāyaṃ uddesaṃ gaṇhāti, sajjhāyavelāyaṃ sajjhāyati, cetiyaṅgaṇavattavelāyaṃ",
  "atk-s0102a:466_6": "cetiyaṅgaṇavattaṃ karoti, manasikāravelāyaṃ manasikāraṃ karoti, na so kammārāmo nāma.",
  "atk-s0102a:467_0": "Na bhassārāmāti ettha yo itthivaṇṇapurisavaṇṇādivasena ālāpasallāpaṃ karontoyeva",
  "atk-s0102a:467_1": "divasañca rattiñca vītināmeti, evarūpe bhasse pariyantakārī na hoti, ayaṃ bhassārāmo",
  "atk-s0102a:467_2": "nāma. Yo pana rattindivaṃ dhammaṃ katheti, pañhaṃ vissajjeti, ayaṃ appabhassova bhasse",
  "atk-s0102a:467_3": "pariyantakārīyeva. Kasmā? “Sannipatitānaṃ vo, bhikkhave, dvayaṃ karaṇīyaṃ – dhammī",
  "atk-s0102a:467_4": "vā kathā, ariyo vā tuṇhībhāvo”ti vuttattā.",
  "atk-s0102a:468_0": "Na niddārāmāti ettha yo gacchantopi nisinnopi nipannopi thinamiddhābhibhūto niddāyatiyeva,",
  "atk-s0102a:468_1": "ayaṃ niddārāmo nāma. Yassa pana karajakāyagelaññena cittaṃ bhavaṅge otarati, nāyaṃ",
  "atk-s0102a:468_2": "niddārāmo. Tenevāha – “abhijānāmahaṃ aggivessana, gimhānaṃ pacchime māse pacchābhattaṃ",
  "atk-s0102a:468_3": "piṇḍapātappaṭikkanto catugguṇaṃ saṅghāṭiṃ paññapetvā dakkhiṇena passena sato sampajāno niddaṃ okkamitā”ti.",
  "atk-s0102a:469_0": "Na saṅgaṇikārāmāti ettha yo ekassa dutiyo dvinnaṃ tatiyo tiṇṇaṃ catutthoti evaṃ saṃsaṭṭhova",
  "atk-s0102a:469_1": "viharati, ekako assādaṃ na labhati, ayaṃ saṅgaṇikārāmo. Yo pana catūsu iriyāpathesu",
  "atk-s0102a:469_2": "ekako assādaṃ labhati, nāyaṃ saṅgaṇikārāmoti veditabbo.",
  "atk-s0102a:470": "Na pāpicchāti ettha asantasambhāvanāya icchāya samannāgatā dussīlā pāpicchā nāma.",
  "atk-s0102a:471": "Na pāpamittādīsu pāpā mittā etesanti pāpamittā. Catūsu iriyāpathesu saha ayanato pāpā sahāyā etesanti pāpasahāyā. Tanninnatappoṇatappabbhāratāya pāpesu sampavaṅkāti pāpasampavaṅkā.",
  "atk-s0102a:472_0": "Oramattakenāti avaramattakena appamattakena. Antarāti arahattaṃ apatvāva etthantare.",
  "atk-s0102a:472_1": "Vosānanti pariniṭṭhitabhāvaṃ – “alamettāvatā”ti osakkanaṃ ṭhitakiccataṃ. Idaṃ vuttaṃ",
  "atk-s0102a:472_2": "hoti – “yāva sīlapārisuddhimattena vā vipassanāmattena vā jhānamattena vā sotāpannabhāvamattena",
  "atk-s0102a:472_3": "vā sakadāgāmibhāvamattena vā anāgāmibhāvamattena vā vosānaṃ na āpajjissanti, tāva",
  "atk-s0102a:472_4": "vuddhiyeva bhikkhūnaṃ pāṭikaṅkhā, no parihānī”ti.",
  "atk-s0102a:473_0": "138. Tatiyasattake saddhāti saddhāsampannā. Tattha āgamanīyasaddhā, adhigamasaddhā,",
  "atk-s0102a:473_1": "pasādasaddhā, okappanasaddhāti catubbidhā saddhā. Tattha āgamanīyasaddhā sabbaññubodhisattānaṃ",
  "atk-s0102a:473_2": "hoti. Adhigamasaddhā ariyapuggalānaṃ. Buddho dhammo saṅghoti vutte pana pasādo pasādasaddhā.",
  "atk-s0102a:473_3": "Okappetvā pakappetvā pana saddahanaṃ okappanasaddhā. Sā duvidhāpi idhādhippetā. Tāya",
  "atk-s0102a:473_4": "hi saddhāya samannāgato saddhāvimutto, vakkalittherasadiso hoti. Tassa hi cetiyaṅgaṇavattaṃ",
  "atk-s0102a:473_5": "vā, bodhiyaṅgaṇavattaṃ vā katameva hoti. Upajjhāyavattaācariyavattādīni sabbavattāni",
  "atk-s0102a:473_6": "pūreti. Hirimanāti pāpajigucchanalakkhaṇāya hiriyā yuttacittā. Ottappīti pāpato bhāyanalakkhaṇena",
  "atk-s0102a:473_7": "ottappena samannāgatā.",
  "atk-s0102a:474_0": "Bahussutāti ettha pana pariyattibahussuto, paṭivedhabahussutoti dve bahussutā. Pariyattīti",
  "atk-s0102a:474_1": "tīṇi piṭakāni. Paṭivedhoti saccappaṭivedho. Imasmiṃ pana ṭhāne pariyatti adhippetā.",
  "atk-s0102a:474_2": "Sā yena bahu sutā, so bahussuto. So panesa nissayamuccanako, parisupaṭṭhāko, bhikkhunovādako,",
  "atk-s0102a:474_3": "sabbatthakabahussutoti catubbidho hoti. Tattha tayo bahussutā samantapāsādikāya vinayaṭṭhakathāya",
  "atk-s0102a:474_4": "ovādavagge vuttanayena gahetabbā. Sabbatthakabahussutā pana ānandattherasadisā honti. Te idha adhippetā.",
  "atk-s0102a:475_0": "Āraddhavīriyāti yesaṃ kāyikañca cetasikañca vīriyaṃ āraddhaṃ hoti. Tattha ye kāyasaṅgaṇikaṃ",
  "atk-s0102a:475_1": "vinodetvā catūsu iriyāpathesu aṭṭhaārabbhavatthuvasena ekakā honti, tesaṃ kāyikavīriyaṃ",
  "atk-s0102a:475_2": "āraddhaṃ nāma hoti. Ye cittasaṅgāṇikaṃ vinodetvā aṭṭhasamāpattivasena ekakā honti,",
  "atk-s0102a:475_3": "gamane uppannakilesassa ṭhānaṃ pāpuṇituṃ na denti, ṭhāne uppannakilesassa nisajjaṃ,",
  "atk-s0102a:475_4": "nisajjāya uppannakilesassa sayanaṃ pāpuṇituṃ na denti, uppannuppannaṭṭhāneyeva kilese",
  "atk-s0102a:475_5": "niggaṇhanti, tesaṃ cetasikavīriyaṃ āraddhaṃ nāma hoti.",
  "atk-s0102a:476_0": "Upaṭṭhitassatīti cirakatādīnaṃ saritā anussaritā mahāgatimbayaabhayattheradīghabhāṇaabhayattheratipiṭakacūḷābhayattherā",
  "atk-s0102a:476_1": "viya. Mahāgatimbayaabhayatthero kira jātapañcamadivase maṅgalapāyāse tuṇḍaṃ pasārentaṃ",
  "atk-s0102a:476_2": "vāyasaṃ disvā huṃ hunti saddamakāsi. Atha so therakāle – “kadā paṭṭhāya, bhante,",
  "atk-s0102a:476_3": "sarathā”ti bhikkhūhi pucchito “jātapañcamadivase katasaddato paṭṭhāya āvuso”ti āha.",
  "atk-s0102a:477_0": "Dīghabhāṇakaabhayattherassa jātanavamadivase mātā cumbissāmīti onatā tassā moḷi muccittha.",
  "atk-s0102a:477_1": "Tato tumbamattāni sumanapupphāni dārakassa ure patitvā dukkhaṃ janayiṃsu. So therakāle",
  "atk-s0102a:477_2": "– “kadā paṭṭhāya, bhante, sarathā”ti pucchito – “jātanavamadivasato paṭṭhāyā”ti āha.",
  "atk-s0102a:478_0": "Tipiṭakacūḷābhayatthero – “anurādhapure tīṇi dvārāni pidahāpetvā manussānaṃ ekena",
  "atk-s0102a:478_1": "dvārena nikkhamanaṃ katvā – ‘tvaṃ kinnāmo, tvaṃ kinnāmo’ti pucchitvā sāyaṃ puna apucchitvāva",
  "atk-s0102a:478_2": "tesaṃ nāmāni sampaṭicchāpetuṃ – “sakkā āvuso”ti āha. Evarūpe bhikkhū sandhāya – “upaṭṭhitassatī”ti vuttaṃ.",
  "atk-s0102a:479_0": "Paññavantoti pañcannaṃ khandhānaṃ udayabbayapariggāhikāya paññāya samannāgatā. Api",
  "atk-s0102a:479_1": "ca dvīhipi etehi padehi vipassakānaṃ bhikkhūnaṃ vipassanāsambhārabhūtā sammāsati",
  "atk-s0102a:479_2": "ceva vipassanāpaññā ca kathitā.",
  "atk-s0102a:480_0": "139. Catutthasattake satiyeva sambojjhaṅgo satisambojjhaṅgoti. Esa nayo sabbattha.",
  "atk-s0102a:480_1": "Tattha upaṭṭhānalakkhaṇo satisambojjhaṅgo, pavicayalakkhaṇo dhammavicayasambojjhaṅgo,",
  "atk-s0102a:480_2": "paggahalakkhaṇo vīriyasambojjhaṅgo, pharaṇalakkhaṇo pītisambojjhaṅgo, upasamalakkhaṇo",
  "atk-s0102a:480_3": "passaddhisambojjhaṅgo, avikkhepalakkhaṇo samādhisambojjhaṅgo, paṭisaṅkhānalakkhaṇo",
  "atk-s0102a:480_4": "upekkhāsambojjhaṅgo. Bhāvessantīti satisambojjhaṅgaṃ catūhi kāraṇehi samuṭṭhāpentā,",
  "atk-s0102a:480_5": "chahi kāraṇehi dhammavicayasambojjhaṅgaṃ samuṭṭhāpentā, navahi kāraṇehi vīriyasambojjhaṅgaṃ",
  "atk-s0102a:480_6": "samuṭṭhāpentā, dasahi kāraṇehi pītisambojjhaṅgaṃ samuṭṭhāpentā, sattahi kāraṇehi",
  "atk-s0102a:480_7": "passaddhisambojjhaṅgaṃ samuṭṭhāpentā, dasahi kāraṇehi samādhisambojjhaṅgaṃ samuṭṭhāpentā,",
  "atk-s0102a:480_8": "pañcahi kāraṇehi upekkhāsambojjhaṅgaṃ samuṭṭhāpentā vaḍḍhessantīti attho. Iminā vipassanāmaggaphalasampayutte",
  "atk-s0102a:480_9": "lokiyalokuttaramissake sambojjhaṅge kathesi.",
  "atk-s0102a:481_0": "140. Pañcamasattake aniccasaññāti aniccānupassanāya saddhiṃ uppannasaññā. Anattasaññādīsupi",
  "atk-s0102a:481_1": "eseva nayo. Imā satta lokiyavipassanāpi honti. “Etaṃ santaṃ, etaṃ paṇītaṃ, yadidaṃ",
  "atk-s0102a:481_2": "sabbasaṅkhārasamatho virāgo nirodho”ti āgatavasenettha dve lokuttarāpi hontīti veditabbā.",
  "atk-s0102a:482_0": "141. Chakke mettaṃ kāyakammanti mettacittena kattabbaṃ kāyakammaṃ. Vacīkammamanokammesupi",
  "atk-s0102a:482_1": "eseva nayo. Imāni pana bhikkhūnaṃ vasena āgatāni gihīsupi labbhanti. Bhikkhūnañhi",
  "atk-s0102a:482_2": "mettacittena ābhisamācārikadhammapūraṇaṃ mettaṃ kāyakammaṃ nāma. Gihīnaṃ cetiyavandanatthāya",
  "atk-s0102a:482_3": "bodhivandanatthāya saṅghanimantanatthāya gamanaṃ, gāmaṃ piṇḍāya paviṭṭhaṃ bhikkhuṃ",
  "atk-s0102a:482_4": "disvā paccuggamanaṃ, pattappaṭiggahaṇaṃ, āsanapaññāpanaṃ, anugamananti evamādikaṃ",
  "atk-s0102a:482_5": "mettaṃ kāyakammaṃ nāma.",
  "atk-s0102a:483_0": "Bhikkhūnaṃ mettacittena ācārapaññattisikkhāpadapaññāpanaṃ, kammaṭṭhānakathanaṃ, dhammadesanā,",
  "atk-s0102a:483_1": "tepiṭakampi buddhavacanaṃ mettaṃ vacīkammaṃ nāma. Gihīnaṃ cetiyavandanatthāya gacchāma,",
  "atk-s0102a:483_2": "bodhivandanatthāya gacchāma, dhammassavanaṃ karissāma, dīpamālapupphapūjaṃ karissāma,",
  "atk-s0102a:483_3": "tīṇi sucaritāni samādāya vattissāma, salākabhattādīni dassāma, vassavāsikaṃ dassāma,",
  "atk-s0102a:483_4": "ajja saṅghassa cattāro paccaye dassāma, saṅghaṃ nimantetvā khādanīyādīni saṃvidahatha,",
  "atk-s0102a:483_5": "āsanāni paññāpetha, pānīyaṃ upaṭṭhapetha, saṅghaṃ paccuggantvā ānetha, paññattāsane",
  "atk-s0102a:483_6": "nisīdāpetha, chandajātā ussāhajātā veyyāvaccaṃ karothātiādikathanakāle mettaṃ vacīkammaṃ nāma.",
  "atk-s0102a:484_0": "Bhikkhūnaṃ pātova uṭṭhāya sarīrappaṭijagganaṃ, cetiyaṅgaṇavattādīni ca katvā vivittāsane",
  "atk-s0102a:484_1": "nisīditvā imasmiṃ vihāre bhikkhū sukhī hontu averā abyāpajjāti cintanaṃ mettaṃ manokammaṃ",
  "atk-s0102a:484_2": "nāma. Gihīnaṃ ‘ayyā sukhī hontu, averā abyāpajjā’ti cintanaṃ mettaṃ manokammaṃ nāma.",
  "atk-s0102a:485_0": "Āvi ceva raho cāti sammukhā ca parammukhā ca. Tattha navakānaṃ cīvarakammādīsu sahāyabhāvagamanaṃ",
  "atk-s0102a:485_1": "sammukhā mettaṃ kāyakammaṃ nāma. Therānaṃ pana pādadhovanavandanabījanadānādibhedaṃ",
  "atk-s0102a:485_2": "sabbaṃ sāmīcikammaṃ sammukhā mettaṃ kāyakammaṃ nāma. Ubhayehipi dunnikkhittānaṃ dārubhaṇḍādīnaṃ",
  "atk-s0102a:485_3": "tesu avamaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ nāma.",
  "atk-s0102a:486_0": "Devatthero tissattheroti evaṃ paggayha vacanaṃ sammukhā mettaṃ vacīkammaṃ nāma. Vihāre",
  "atk-s0102a:486_1": "asantaṃ pana paṭipucchantassa kuhiṃ amhākaṃ devatthero, kuhiṃ amhākaṃ tissatthero,",
  "atk-s0102a:486_2": "kadā nu kho āgamissatīti evaṃ mamāyanavacanaṃ parammukhā mettaṃ vacīkammaṃ nāma.",
  "atk-s0102a:487_0": "Mettāsinehasiniddhāni pana nayanāni ummīletvā pasannena mukhena olokanaṃ sammukhā",
  "atk-s0102a:487_1": "mettaṃ manokammaṃ nāma. Devatthero tissatthero arogo hotu, appābādhoti samannāharaṇaṃ",
  "atk-s0102a:487_2": "parammukhā mettaṃ manokammaṃ nāma.",
  "atk-s0102a:488_0": "Lābhāti cīvarādayo laddhapaccayā. Dhammikāti kuhanādibhedaṃ micchājīvaṃ vajjetvā",
  "atk-s0102a:488_1": "dhammena samena bhikkhācāravattena uppannā. Antamaso pattapariyāpannamattampīti pacchimakoṭiyā",
  "atk-s0102a:488_2": "patte pariyāpannaṃ pattassa antogataṃ dvitikaṭacchubhikkhāmattampi. Appaṭivibhattabhogīti",
  "atk-s0102a:488_3": "ettha dve paṭivibhattā nāma – āmisappaṭivibhattañca, puggalappaṭivibhattañca. Tattha",
  "atk-s0102a:488_4": "– “ettakaṃ dassāmi, ettakaṃ na dassāmī”ti evaṃ cittena vibhajanaṃ āmisappaṭivibhattaṃ",
  "atk-s0102a:488_5": "nāma. “Asukassa dassāmi, asukassa na dassāmī”ti evaṃ cittena vibhajanaṃ pana puggalappaṭivibhattaṃ",
  "atk-s0102a:488_6": "nāma. Tadubhayampi akatvā yo appaṭivibhattaṃ bhuñjati, ayaṃ appaṭivibhattabhogī nāma.",
  "atk-s0102a:489_0": "Sīlavantehi sabrahmacārīhi sādhāraṇabhogīti ettha sādhāraṇabhogino idaṃ lakkhaṇaṃ,",
  "atk-s0102a:489_1": "yaṃ yaṃ paṇītaṃ labbhati, taṃ taṃ neva lābhena lābhaṃ nijigīsanatāmukhena gihīnaṃ",
  "atk-s0102a:489_2": "deti, na attanā bhuñjati, paṭiggaṇhanto ca – “saṅghena sādhāraṇaṃ hotū”ti gahetvā",
  "atk-s0102a:489_3": "ghaṇṭiṃ paharitvā paribhuñjitabbaṃ saṅghasantakaṃ viya passati.",
  "atk-s0102a:490_0": "Imaṃ pana sāraṇīyadhammaṃ ko pūreti, ko na pūretīti? Dussīlo tāva na pūreti. Na hi",
  "atk-s0102a:490_1": "tassa santakaṃ sīlavantā gaṇhanti. Parisuddhasīlo pana vattaṃ akhaṇḍento pūreti.",
  "atk-s0102a:490_2": "Tatridaṃ vattaṃ – yo hi odissakaṃ katvā mātu vā pitu vā ācariyupajjhāyādīnaṃ vā deti,",
  "atk-s0102a:490_3": "so dātabbaṃ deti, sāraṇīyadhammo panassa na hoti, palibodhajagganaṃ nāma hoti. Sāraṇīyadhammo",
  "atk-s0102a:490_4": "hi muttapalibodhasseva vaṭṭati. Tena pana odissakaṃ dentena gilānagilānupaṭṭhākaāgantukagamikānañceva",
  "atk-s0102a:490_5": "navapabbajitassa ca saṅghāṭipattaggahaṇaṃ ajānantassa dātabbaṃ. Etesaṃ datvā avasesaṃ",
  "atk-s0102a:490_6": "therāsanato paṭṭhāya thokaṃ adatvā yo yattakaṃ gaṇhāti, tassa tattakaṃ dātabbaṃ.",
  "atk-s0102a:490_7": "Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ, taṃ datvā",
  "atk-s0102a:490_8": "sesaṃ paribhuñjitabbaṃ. “Sīlavantehī”ti vacanato dussīlassa adātumpi vaṭṭati.",
  "atk-s0102a:491_0": "Ayaṃ pana sāraṇīyadhammo susikkhitāya parisāya supūro hoti, no asikkhitāya parisāya.",
  "atk-s0102a:491_1": "Susikkhitāya hi parisāya yo aññato labhati, so na gaṇhāti. Aññato alabhantopi pamāṇayuttameva",
  "atk-s0102a:491_2": "gaṇhāti, nātirekaṃ. Ayaṃ pana sāraṇīyadhammo evaṃ punappunaṃ piṇḍāya caritvā laddhaṃ",
  "atk-s0102a:491_3": "laddhaṃ dentassāpi dvādasahi vassehi pūrati, na tato oraṃ. Sace hi dvādasame vasse",
  "atk-s0102a:491_4": "sāraṇīyadhammapūrako piṇḍapātapūraṃ pattaṃ āsanasālāyaṃ ṭhapetvā nahāyituṃ gacchati",
  "atk-s0102a:491_5": "saṅghatthero ca kasseso pattoti, “sāraṇīyadhammapūrakassā”ti vutte “āharatha na”nti",
  "atk-s0102a:491_6": "sabbaṃ piṇḍapātaṃ vicāretvā bhuñjitvā ca rittaṃ pattaṃ ṭhapeti, atha so bhikkhu rittaṃ",
  "atk-s0102a:491_7": "pattaṃ disvā “mayhaṃ anavasesetvāva paribhuñjiṃsū”ti domanassaṃ uppādeti, sāraṇīyadhammo",
  "atk-s0102a:491_8": "bhijjati, puna dvādasavassāni pūretabbo hoti. Titthiyaparivāsasadiso hesa, sakiṃ",
  "atk-s0102a:491_9": "khaṇḍe jāte puna pūretabbova. Yo pana – “lābhā vata me, suladdhaṃ vata me, yassa",
  "atk-s0102a:491_10": "me pattagataṃ anāpucchāva sabrahmacārī paribhuñjantī”ti somanassaṃ janeti, tassa puṇṇo nāma hoti.",
  "atk-s0102a:492_0": "Evaṃ pūritasāraṇīyadhammassa pana neva issā, na macchariyaṃ hoti. So manussānaṃ piyo",
  "atk-s0102a:492_1": "hoti, sulabhapaccayo ca, pattagatamassa diyyamānampi na khīyati, bhājanīyabhaṇḍaṭṭhāne",
  "atk-s0102a:492_2": "aggabhaṇḍaṃ labhati, bhaye vā chātake vā sampatte devatā ussukkaṃ āpajjanti.",
  "atk-s0102a:493_0": "Tatrimāni vatthūni – senagirivāsī tissatthero kira mahāgirigāmaṃ upanissāya viharati.",
  "atk-s0102a:493_1": "Paññāsa mahātherā nāgadīpaṃ cetiyavandanatthāya gacchantā girigāme piṇḍāya caritvā",
  "atk-s0102a:493_2": "kiñci aladdhā nikkhamiṃsu. Thero pana pavisanto te disvā pucchi – “laddhaṃ, bhante”ti?",
  "atk-s0102a:493_3": "Vicarimha āvusoti. So tesaṃ aladdhabhāvaṃ ñatvā āha – “bhante yāvāhaṃ āgacchāmi,",
  "atk-s0102a:493_4": "tāva idheva hothā”ti. Mayaṃ, āvuso, paññāsa janā pattatemanamattampi na labhimhāti.",
  "atk-s0102a:493_5": "Bhante, nevāsikā nāma paṭibalā honti, alabhantāpi bhikkhācāramaggasabhāgaṃ jānantīti.",
  "atk-s0102a:493_6": "Therā āgamesuṃ. Thero gāmaṃ pāvisi. Dhurageheyeva mahāupāsikā khīrabhattaṃ sajjetvā",
  "atk-s0102a:493_7": "theraṃ olokayamānā ṭhitā. Atha therassa dvāraṃ sampattasseva pattaṃ pūretvā adāsi,",
  "atk-s0102a:493_8": "so taṃ ādāya therānaṃ santikaṃ gantvā gaṇhatha, bhanteti, saṅghattheraṃ āha. Thero",
  "atk-s0102a:493_9": "– “amhehi ettakehi kiñci na laddhaṃ, ayaṃ sīghameva gahetvā āgato, kiṃ nu kho”ti",
  "atk-s0102a:493_10": "sesānaṃ mukhaṃ olokesi. Thero olokanākāreneva ñatvā “bhante, dhammena samena laddhapiṇḍapāto,",
  "atk-s0102a:493_11": "nikkukkuccā gaṇhathā”tiādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.",
  "atk-s0102a:494_0": "Atha naṃ bhattakiccāvasāne therā pucchiṃsu – “kadā, āvuso, lokuttaradhammaṃ paṭivijjhī”ti?",
  "atk-s0102a:494_1": "Natthi me, bhante, lokuttaradhammoti. Jhānalābhīsi, āvusoti? Etampi me, bhante, natthīti.",
  "atk-s0102a:494_2": "Nanu, āvuso, pāṭihāriyanti? Sāraṇīyadhammo me, bhante, pūrito, tassa me dhammassa",
  "atk-s0102a:494_3": "pūritakālato paṭṭhāya sacepi bhikkhusatasahassaṃ hoti, pattagataṃ na khīyatīti. Te",
  "atk-s0102a:494_4": "sutvā – “sādhu sādhu sappurisa, anucchavikamidaṃ tuyha”nti āhaṃsu. Idaṃ tāva – “pattagataṃ",
  "atk-s0102a:494_5": "na khīyatī”ti ettha vatthu.",
  "atk-s0102a:495_0": "Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā imasmiṃ",
  "atk-s0102a:495_1": "ṭhāne kiṃ varabhaṇḍanti pucchi. Dve sāṭakā, bhanteti. Ete mayhaṃ pāpuṇissantīti.",
  "atk-s0102a:495_2": "Taṃ sutvā amacco rañño ārocesi – “eko daharo evaṃ vadatī”ti. Daharassa evaṃ cittaṃ,",
  "atk-s0102a:495_3": "mahātherānaṃ pana sukhumasāṭakā vaṭṭantīti vatvā mahātherānaṃ dassāmīti ṭhapeti.",
  "atk-s0102a:495_4": "Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ",
  "atk-s0102a:495_5": "nārohanti. Aññe ārohanti. Daharassa dānakāle pana hatthaṃ āruḷhā. So tassa hatthe",
  "atk-s0102a:495_6": "pātetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā",
  "atk-s0102a:495_7": "daharassa santike nisīditvā – “bhante, imaṃ dhammaṃ kadā paṭivijjhitthā”ti āha. So",
  "atk-s0102a:495_8": "pariyāyenāpi asantaṃ avadanto – “natthi mayhaṃ mahārāja lokuttaradhammo”ti āha. Nanu,",
  "atk-s0102a:495_9": "bhante, pubbe avacutthāti. Āma, mahārāja, sāraṇīyadhammapūrako ahaṃ, tassa me dhammassa",
  "atk-s0102a:495_10": "pūritakālato paṭṭhāya bhājanīyabhaṇḍaṭṭhāne aggabhaṇḍaṃ pāpuṇātīti. “Sādhu sādhu,",
  "atk-s0102a:495_11": "bhante, anucchavikamidaṃ tuyha”nti vanditvā pakkāmi. Idaṃ – “bhājanīyabhaṇḍaṭṭhāne",
  "atk-s0102a:495_12": "aggabhaṇḍaṃ pāpuṇātī”ti ettha vatthu.",
  "atk-s0102a:496_0": "Brāhmaṇatissabhaye pana bhātaragāmavāsino nāgattheriyā anārocetvāva palāyiṃsu. Therī",
  "atk-s0102a:496_1": "paccūsasamaye – “ativiya appanigghoso gāmo, upadhāretha tāvā”ti daharabhikkhuniyo",
  "atk-s0102a:496_2": "āha. Tā gantvā sabbesaṃ gatabhāvaṃ ñatvā āgamma theriyā ārocesuṃ. Sā sutvā “mā tumhe",
  "atk-s0102a:496_3": "tesaṃ gatabhāvaṃ cintayittha, attano uddesaparipucchāyonisomanasikāresuyeva yogaṃ",
  "atk-s0102a:496_4": "karothā”ti vatvā bhikkhācāravelāyaṃ pārupitvā attadvādasamā gāmadvāre nigrodhamūle",
  "atk-s0102a:496_5": "aṭṭhāsi. Rukkhe adhivatthādevatā dvādasannampi bhikkhunīnaṃ piṇḍapātaṃ datvā “ayye,",
  "atk-s0102a:496_6": "mā aññattha gacchatha, niccaṃ idheva ethā”ti āha. Theriyā pana kaniṭṭhabhātā nāgatthero",
  "atk-s0102a:496_7": "nāma atthi, so – “mahantaṃ bhayaṃ, na sakkā idha yāpetuṃ, paratīraṃ gamissāmī”ti",
  "atk-s0102a:496_8": "attadvādasamova attano vasanaṭṭhānā nikkhanto theriṃ disvā gamissāmīti bhātaragāmaṃ",
  "atk-s0102a:496_9": "āgato. Therī – “therā āgatā”ti sutvā tesaṃ santikaṃ gantvā kiṃ ayyāti pucchi. So",
  "atk-s0102a:496_10": "taṃ pavattiṃ ācikkhi. Sā – “ajja ekadivasaṃ vihāreyeva vasitvā sve gamissathā”ti",
  "atk-s0102a:496_11": "āha. Therā vihāraṃ agamaṃsu.",
  "atk-s0102a:497_0": "Therī punadivase rukkhamūle piṇḍāya caritvā theraṃ upasaṅkamitvā “imaṃ piṇḍapātaṃ",
  "atk-s0102a:497_1": "paribhuñjathā”ti āha. Thero – “vaṭṭissati therī”ti vatvā tuṇhī aṭṭhāsi. Dhammiko",
  "atk-s0102a:497_2": "tāta piṇḍapāto, kukkuccaṃ akatvā paribhuñjathāti. “Vaṭṭissati therī”ti. Sā pattaṃ",
  "atk-s0102a:497_3": "gahetvā ākāse khipi. Patto ākāse aṭṭhāsi. Thero – “sattatālamatte ṭhitampi bhikkhunibhattameva",
  "atk-s0102a:497_4": "therī”ti vatvā – “bhayaṃ nāma sabbakālaṃ na hoti, bhaye vūpasante ariyavaṃsaṃ kathayamāno,",
  "atk-s0102a:497_5": "‘bho piṇḍapātika, bhikkhunibhattaṃ bhuñjitvā vītināmayitthā’ti cittena anuvadiyamāno",
  "atk-s0102a:497_6": "santhambhetuṃ na sakkhissāmi, appamattā hotha theriyo”ti maggaṃ āruhi.",
  "atk-s0102a:498_0": "Rukkhadevatāpi – “sace thero theriyā hatthato piṇḍapātaṃ paribhuñjissati, na naṃ",
  "atk-s0102a:498_1": "nivattessāmi. Sace na paribhuñjissati, nivattessāmī”ti cintayamānā ṭhatvā therassa",
  "atk-s0102a:498_2": "gamanaṃ disvā rukkhā oruyha pattaṃ, bhante, dethāti pattaṃ gahetvā theraṃ rukkhamūlaṃyeva",
  "atk-s0102a:498_3": "ānetvā āsanaṃ paññapetvā piṇḍapātaṃ datvā katabhattakiccaṃ paṭiññaṃ kāretvā dvādasa",
  "atk-s0102a:498_4": "bhikkhuniyo dvādasa bhikkhū ca sattavassāni upaṭṭhahi. Idaṃ – “devatā ussukkaṃ āpajjantī”ti",
  "atk-s0102a:498_5": "ettha vatthu. Tatra hi therī sāraṇīyadhammapūrikā ahosi.",
  "atk-s0102a:499_0": "Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ",
  "atk-s0102a:499_1": "hoti, tassa sīlaṃ pariyante chinnasāṭako viya khaṇḍaṃ nāma. Yassa pana vemajjhe bhinnaṃ,",
  "atk-s0102a:499_2": "tassa majjhe chiddasāṭako viya chiddaṃ nāma hoti. Yassa pana paṭipāṭiyā dve tīṇi",
  "atk-s0102a:499_3": "bhinnāni, tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ",
  "atk-s0102a:499_4": "aññataravaṇṇā gāvī viya sabalaṃ nāma hoti. Yassa pana antarantarā visabhāgabinducitrā",
  "atk-s0102a:499_5": "gāvī viya kammāsaṃ nāma hoti. Yassa pana sabbenasabbaṃ abhinnāni, tassa tāni sīlāni",
  "atk-s0102a:499_6": "akhaṇḍāni acchiddāni asabalāni akammāsāni nāma honti. Tāni panetāni taṇhādāsabyato",
  "atk-s0102a:499_7": "mocetvā bhujissabhāvakaraṇato bhujissāni. Buddhādīhi viññūhi pasatthattā viññupasatthāni,",
  "atk-s0102a:499_8": "taṇhādiṭṭhīhi aparāmaṭṭhattā – “idaṃ nāma tvaṃ āpannapubbo”ti kenaci parāmaṭṭhuṃ",
  "atk-s0102a:499_9": "asakkuṇeyyattā ca aparāmaṭṭhāni, upacārasamādhiṃ vā appanāsamādhiṃ vā saṃvattayantīti",
  "atk-s0102a:499_10": "samādhisaṃvattanikānīti vuccanti.",
  "atk-s0102a:500_0": "Sīlasāmaññagatā viharissantīti tesu tesu disābhāgesu viharantehi bhikkhūhi saddhiṃ",
  "atk-s0102a:500_1": "samānabhāvūpagatasīlā viharissanti. Sotāpannādīnañhi sīlaṃ samuddantarepi devalokepi",
  "atk-s0102a:500_2": "vasantānaṃ aññesaṃ sotāpannādīnaṃ sīlena samānameva hoti, natthi maggasīle nānattaṃ.",
  "atk-s0102a:500_3": "Taṃ sandhāyetaṃ vuttaṃ.",
  "atk-s0102a:501_0": "Yāyaṃ diṭṭhīti maggasampayuttā sammādiṭṭhi. Ariyāti niddosā. Niyyātīti niyyānikā.",
  "atk-s0102a:501_1": "Takkarassāti yo tathākārī hoti. Sabbadukkhakkhayāyāti sabbadukkhakkhayatthaṃ. Diṭṭhisāmaññagatāti",
  "atk-s0102a:501_2": "samānadiṭṭhibhāvaṃ upagatā hutvā viharissanti. Vuddhiyevāti evaṃ viharantānaṃ vuddhiyeva",
  "atk-s0102a:501_3": "bhikkhūnaṃ pāṭikaṅkhā, no parihānīti.",
  "atk-s0102a:502_0": "142. Etadeva bahulanti āsannaparinibbānattā bhikkhu ovadanto punappunaṃ etaṃyeva",
  "atk-s0102a:502_1": "dhammiṃ kathaṃ karoti. Iti sīlanti evaṃ sīlaṃ, ettakaṃ sīlaṃ. Ettha catupārisuddhisīlaṃ",
  "atk-s0102a:502_2": "sīlaṃ cittekaggatā samādhi, vipassanāpaññā paññāti veditabbā. Sīlaparibhāvitoti ādīsu",
  "atk-s0102a:502_3": "yasmiṃ sīle ṭhatvāva maggasamādhiṃ phalasamādhiṃ nibbattenti. Eso tena sīlena paribhāvito",
  "atk-s0102a:502_4": "mahapphalo hoti, mahānisaṃso. Yamhi samādhimhi ṭhatvā maggapaññaṃ phalapaññaṃ nibbattenti,",
  "atk-s0102a:502_5": "sā tena samādhinā paribhāvitā mahapphalā hoti, mahānisaṃsā. Yāya paññāya ṭhatvā maggacittaṃ",
  "atk-s0102a:502_6": "phalacittaṃ nibbattenti, taṃ tāya paribhāvitaṃ sammadeva āsavehi vimuccati.",
  "atk-s0102a:503_0": "Yathābhirantanti buddhānaṃ anabhiratiparitassitaṃ nāma natthi, yathāruci yathāajjhāsayanti",
  "atk-s0102a:503_1": "pana vuttaṃ hoti. Āyāmāti ehi yāma. “Ayāmā”tipi pāṭho, gacchāmāti attho. Ānandāti",
  "atk-s0102a:503_2": "bhagavā santikāvacarattā theraṃ ālapati. Thero pana – “gaṇhathāvuso pattacīvarāni,",
  "atk-s0102a:503_3": "bhagavā asukaṭṭhānaṃ gantukāmo”ti bhikkhūnaṃ āroceti.",
  "atk-s0102a:504": "144. Ambalaṭṭhikāgamanaṃ uttānameva. Atha kho āyasmā sāriputtotiādi sampasādanīye vitthāritaṃ.",
  "atk-s0102a:505": "Dussīlaādīnavavaṇṇanā",
  "atk-s0102a:506_0": "148. Pāṭaligamane āvasathāgāranti āgantukānaṃ āvasathagehaṃ. Pāṭaligāme kira niccakālaṃ",
  "atk-s0102a:506_1": "dvinnaṃ rājūnaṃ sahāyakā āgantvā kulāni gehato nīharitvā māsampi aḍḍhamāsampi vasanti.",
  "atk-s0102a:506_2": "Te manussā niccupaddutā – “etesaṃ āgatakāle vasanaṭṭhānaṃ bhavissatī”ti nagaramajjhe",
  "atk-s0102a:506_3": "mahatiṃ sālaṃ karitvā tassā ekasmiṃ padese bhaṇḍapaṭisāmanaṭṭhānaṃ, ekasmiṃ padese",
  "atk-s0102a:506_4": "nivāsaṭṭhānaṃ akaṃsu. Te – “bhagavā āgato”ti sutvāva – “amhehi gantvāpi bhagavā ānetabbo",
  "atk-s0102a:506_5": "siyā, so sayameva amhākaṃ vasanaṭṭhānaṃ sampatto, ajja bhagavantaṃ āvasathe maṅgalaṃ",
  "atk-s0102a:506_6": "vadāpessāmā”ti etadatthameva upasaṅkamantā. Tasmā evamāhaṃsu. Yena āvasathāgāranti",
  "atk-s0102a:506_7": "te kira – “buddhā nāma araññajjhāsayā araññārāmā antogāme vasituṃ iccheyyuṃ vā no",
  "atk-s0102a:506_8": "vā”ti bhagavato manaṃ ajānantā āvasathāgāraṃ appaṭijaggitvāva āgamaṃsu. Idāni bhagavato",
  "atk-s0102a:506_9": "manaṃ ñatvā puretaraṃ gantvā paṭijaggissāmāti yenāvasathāgāraṃ, tenupasaṅkamiṃsu.",
  "atk-s0102a:506_10": "Sabbasantharinti yathā sabbaṃ santhataṃ hoti, evaṃ santhariṃ.",
  "atk-s0102a:507": "149. Dussīloti asīlo nissīlo. Sīlavipannoti vipannasīlo bhinnasaṃvaro. Pamādādhikaraṇanti pamādakāraṇā.",
  "atk-s0102a:508_0": "Idañca suttaṃ gahaṭṭhānaṃ vasena āgataṃ pabbajitānampi pana labbhateva. Gahaṭṭho",
  "atk-s0102a:508_1": "hi yena yena sippaṭṭhānena jīvitaṃ kappeti – yadi kasiyā, yadi vaṇijjāya, pāṇātipātādivasena",
  "atk-s0102a:508_2": "pamatto taṃ taṃ yathākālaṃ sampādetuṃ na sakkoti, athassa mūlampi vinassati. Māghātakāle",
  "atk-s0102a:508_3": "pāṇātipātaṃ pana adinnādānādīni ca karonto daṇḍavasena mahatiṃ bhogajāniṃ nigacchati.",
  "atk-s0102a:508_4": "Pabbajito dussīlo ca pamādakāraṇā sīlato buddhavacanato jhānato sattaariyadhanato",
  "atk-s0102a:508_5": "ca jāniṃ nigacchati.",
  "atk-s0102a:509_0": "Gahaṭṭhassa – “asuko nāma asukakule jāto dussīlo pāpadhammo pariccattaidhalokaparaloko",
  "atk-s0102a:509_1": "salākabhattamattampi na detī”ti catuparisamajjhe pāpako kittisaddo abbhuggacchati.",
  "atk-s0102a:509_2": "Pabbajitassa vā – “asuko nāma nāsakkhi sīlaṃ rakkhituṃ, na buddhavacanaṃ uggahetuṃ,",
  "atk-s0102a:509_3": "vejjakammādīhi jīvati, chahi agāravehi samannāgato”ti evaṃ abbhuggacchati.",
  "atk-s0102a:510_0": "Avisāradoti gahaṭṭho tāva – “avassaṃ bahūnaṃ sannipātaṭṭhāne keci mama kammaṃ jānissanti,",
  "atk-s0102a:510_1": "atha maṃ niggaṇhissantī”ti vā, “rājakulassa vā dassantī”ti sabhayo upasaṅkamati,",
  "atk-s0102a:510_2": "maṅkubhūto pattakkhandho adhomukho aṅgulikena bhūmiṃ kasanto nisīdati, visārado hutvā",
  "atk-s0102a:510_3": "kathetuṃ na sakkoti. Pabbajitopi – “bahū bhikkhū sannipatitā, avassaṃ koci mama kammaṃ",
  "atk-s0102a:510_4": "jānissati, atha me uposathampi pavāraṇampi ṭhapetvā sāmaññato cāvetvā nikkaḍḍhissantī”ti",
  "atk-s0102a:510_5": "sabhayo upasaṅkamati, visārado hutvā kathetuṃ na sakkoti. Ekacco pana dussīlopi dappito",
  "atk-s0102a:510_6": "viya vicarati, sopi ajjhāsayena maṅku hotiyeva.",
  "atk-s0102a:511_0": "Sammūḷho kālaṅkarotīti tassa hi maraṇamañce nipannassa dussīlakamme samādāya pavattitaṭṭhānaṃ",
  "atk-s0102a:511_1": "āpāthamāgacchati, so ummīletvā idhalokaṃ passati, nimīletvā paralokaṃ passati, tassa",
  "atk-s0102a:511_2": "cattāro apāyā upaṭṭhahanti, sattisatena sīse pahariyamāno viya hoti. So – “vāretha,",
  "atk-s0102a:511_3": "vārethā”ti viravanto marati. Tena vuttaṃ – “sammūḷho kālaṃ karotī”ti. Pañcamapadaṃ uttānameva.",
  "atk-s0102a:512": "150. Ānisaṃsakathā vuttavipariyāyena veditabbā.",
  "atk-s0102a:513_0": "151. Bahudeva rattiṃ dhammiyā kathāyāti aññāya pāḷimuttakāya dhammikathāya ceva āvasathānumodanāya",
  "atk-s0102a:513_1": "ca ākāsagaṅgaṃ otārento viya yojanappamāṇaṃ mahāmadhuṃ pīḷetvā madhupānaṃ pāyento",
  "atk-s0102a:513_2": "viya bahudeva rattiṃ sandassetvā sampahaṃsetvā uyyojesi. Abhikkantāti atikkantā khīṇā",
  "atk-s0102a:513_3": "khayavayaṃ upetā. Suññāgāranti pāṭiyekkaṃ suññāgāraṃ nāma natthi, tattheva pana ekapasse",
  "atk-s0102a:513_4": "sāṇipākārena parikkhipitvā – “idha satthā vissamissatī”ti mañcakaṃ paññapesuṃ. Bhagavā",
  "atk-s0102a:513_5": "– “catūhipi iriyāpathehi paribhuttaṃ etesaṃ mahapphalaṃ bhavissatī”ti tattha sīhaseyyaṃ",
  "atk-s0102a:513_6": "kappesi. Taṃ sandhāya vuttaṃ – “suññāgāraṃ pāvisī”ti.",
  "atk-s0102a:514": "Pāṭaliputtanagaramāpanavaṇṇanā",
  "atk-s0102a:515_0": "152. Sunidhavassakārāti sunidho ca vassakāro ca dve brāhmaṇā. Magadhamahāmattāti",
  "atk-s0102a:515_1": "magadharañño mahāmattā mahāamaccā, magadharaṭṭhe vā mahāmattā mahatiyā issariyamattāya",
  "atk-s0102a:515_2": "samannāgatāti magadhamahāmattā. Pāṭaligāme nagaranti pāṭaligāmaṃ nagaraṃ katvā māpenti.",
  "atk-s0102a:515_3": "Vajjīnaṃ paṭibāhāyāti vajjirājakulānaṃ āyamukhapacchindanatthaṃ. Sahassevāti ekekavaggavasena",
  "atk-s0102a:515_4": "sahassaṃ sahassaṃ hutvā. Vatthūnīti gharavatthūni. Cittāni namanti nivesanāni māpetunti",
  "atk-s0102a:515_5": "raññañca rājamahāmattānañca nivesanāni māpetuṃ vatthuvijjāpāṭhakānaṃ cittāni namanti.",
  "atk-s0102a:515_6": "Te kira attano sippānubhāvena heṭṭhā pathaviyaṃ tiṃsahatthamatte ṭhāne – “idha nāgaggāho,",
  "atk-s0102a:515_7": "idha yakkhaggāho, idha bhūtaggāho, pāsāṇo vā khāṇuko vā atthī”ti passanti. Te tadā",
  "atk-s0102a:515_8": "sippaṃ jappitvā devatāhi saddhiṃ mantayamānā viya māpenti. Athavā nesaṃ sarīre devatā",
  "atk-s0102a:515_9": "adhimuccitvā tattha tattha nivesanāni māpetuṃ cittaṃ nāmenti. Tā catūsu koṇesu khāṇuke",
  "atk-s0102a:515_10": "koṭṭetvā vatthumhi gahitamatte paṭivigacchanti. Saddhānaṃ kulānaṃ saddhā devatā tathā",
  "atk-s0102a:515_11": "karonti, assaddhānaṃ kulānaṃ assaddhā devatāva. Kiṃ kāraṇā? Saddhānañhi evaṃ hoti",
  "atk-s0102a:515_12": "– “idha manussā nivesanaṃ māpetvā paṭhamaṃ bhikkhusaṅghaṃ nisīdāpetvā maṅgalaṃ vaḍḍhāpessanti.",
  "atk-s0102a:515_13": "Atha mayaṃ sīlavantānaṃ dassanaṃ, dhammakathaṃ, pañhāvissajjanaṃ, anumodanañca sotuṃ",
  "atk-s0102a:515_14": "labhissāma, manussā dānaṃ datvā amhākaṃ pattiṃ dassantī”ti.",
  "atk-s0102a:516_0": "Tāvatiṃsehīti yathā hi ekasmiṃ kule ekaṃ paṇḍitamanussaṃ, ekasmiṃ vā vihāre ekaṃ",
  "atk-s0102a:516_1": "bahussutabhikkhuṃ upādāya – “asukakule manussā paṇḍitā, asukavihāre bhikkhū bahussutā”ti",
  "atk-s0102a:516_2": "saddo abbhuggacchati, evameva sakkaṃ devarājānaṃ vissakammañca devaputtaṃ upādāya",
  "atk-s0102a:516_3": "– “tāvatiṃsā paṇḍitā”ti saddo abbhuggato. Tenāha – “tāvatiṃsehī”ti. Tāvatiṃsehi saddhiṃ",
  "atk-s0102a:516_4": "mantetvāpi viya māpentīti attho.",
  "atk-s0102a:517_0": "Yāvatā ariyaṃ āyatananti yattakaṃ ariyakamanussānaṃ osaraṇaṭṭhānaṃ nāma atthi. Yāvatā",
  "atk-s0102a:517_1": "vaṇippathoti yattakaṃ vāṇijānaṃ ābhatabhaṇḍassa rāsivaseneva kayavikkayaṭṭhānaṃ nāma,",
  "atk-s0102a:517_2": "vāṇijānaṃ vasanaṭṭhānaṃ vā atthi. Idaṃ agganagaranti tesaṃ ariyāyatanavaṇippathānaṃ",
  "atk-s0102a:517_3": "idaṃ agganagaraṃ jeṭṭhakaṃ pāmokkhaṃ bhavissatīti. Puṭabhedananti bhaṇḍapuṭabhedanaṭṭhānaṃ,",
  "atk-s0102a:517_4": "bhaṇḍabhaṇḍikānaṃ mocanaṭṭhānanti vuttaṃ hoti. Sakalajambudīpe aladdhabhaṇḍampi hi",
  "atk-s0102a:517_5": "idheva labhissanti, aññattha vikkayena agacchantampi ca idheva gamissati. Tasmā idheva",
  "atk-s0102a:517_6": "puṭaṃ bhindissantīti attho. Catūsu hi dvāresu cattāri sabhāyaṃ ekanti evaṃ divase",
  "atk-s0102a:517_7": "divase pañcasatasahassāni uṭṭhahissantīti dasseti.",
  "atk-s0102a:518_0": "Aggito vātiādīsu cakārattho vā-saddo. Agginā ca udakena ca mithubhedena ca nassissatīti",
  "atk-s0102a:518_1": "attho. Ekakoṭṭhāso agginā nassissati, nibbāpetuṃ na sakkhissanti. Ekaṃ gaṅgā gahetvā",
  "atk-s0102a:518_2": "gamissati. Eko – “iminā akathitaṃ amussa, amunā akathitaṃ imassā”ti vadantānaṃ pisuṇavācānaṃ",
  "atk-s0102a:518_3": "vasena bhinnānaṃ manussānaṃ aññamaññabhedeneva nassissatīti attho. Iti vatvā bhagavā",
  "atk-s0102a:518_4": "paccūsakāle gaṅgāya tīraṃ gantvā katamukhadhovano bhikkhācāravelaṃ āgamayamāno nisīdi.",
  "atk-s0102a:519_0": "153. Sunidhavassakārāpi – “amhākaṃ rājā samaṇassa gotamassa upaṭṭhāko, so amhe pucchissati,",
  "atk-s0102a:519_1": "‘satthā kira pāṭaligāmaṃ agamāsi, tassa santikaṃ upasaṅkamittha, na upasaṅkamitthā’ti.",
  "atk-s0102a:519_2": "Upasaṅkamimhāti ca vutte – ‘nimantayittha, na nimantayitthā’ti ca pucchissati. Na",
  "atk-s0102a:519_3": "nimantayimhāti ca vutte amhākaṃ dosaṃ āropetvā niggaṇhissati. Idaṃ cāpi mayaṃ āgataṭṭhāne",
  "atk-s0102a:519_4": "nagaraṃ māpema, samaṇassa kho pana gotamassa gatagataṭṭhāne kāḷakaṇṇisattā paṭikkamanti,",
  "atk-s0102a:519_5": "taṃ mayaṃ nagaramaṅgalaṃ vadāpessāmā”ti cintetvā satthāraṃ upasaṅkamitvā nimantayiṃsu.",
  "atk-s0102a:519_6": "Tasmā – “atha kho sunidhavassakārā”tiādi vuttaṃ.",
  "atk-s0102a:520_0": "Pubbaṇhasamayanti pubbaṇhakāle. Nivāsetvāti gāmappavesananīhārena nivāsanaṃ nivāsetvā",
  "atk-s0102a:520_1": "kāyabandhanaṃ bandhitvā. Pattacīvaramādāyāti pattañca cīvarañca ādiyitvā kāyappaṭibaddhaṃ katvā.",
  "atk-s0102a:521": "Sīlavantetthāti sīlavante ettha. Saññateti kāyavācāmanehi saññate.",
  "atk-s0102a:522_0": "Tāsaṃ dakkhiṇamādiyeti saṅghassa dinne cattāro paccaye tāsaṃ gharadevatānaṃ ādiseyya,",
  "atk-s0102a:522_1": "pattiṃ dadeyya. Pūjitā pūjayantīti – “ime manussā amhākaṃ ñātakāpi na honti, evampi",
  "atk-s0102a:522_2": "no pattiṃ dentī”ti ārakkhaṃ susaṃvihitaṃ karothāti suṭṭhu ārakkhaṃ karonti. Mānitā",
  "atk-s0102a:522_3": "mānayantīti kālānukālaṃ balikammakaraṇena mānitā “ete manussā amhākaṃ ñātakāpi na",
  "atk-s0102a:522_4": "honti, catumāsachamāsantare no balikammaṃ karontī”ti mānenti, mānentiyo uppannaṃ parissayaṃ haranti.",
  "atk-s0102a:523_0": "Tato nanti tato naṃ paṇḍitajātikaṃ manussaṃ. Orasanti ure ṭhapetvā saṃvaḍḍhitaṃ,",
  "atk-s0102a:523_1": "yathā mātā orasaṃ puttaṃ anukampati, uppannaparissayaharaṇatthameva tassa vāyamati,",
  "atk-s0102a:523_2": "evaṃ anukampantīti attho. Bhadrāni passatīti sundarāni passati.",
  "atk-s0102a:524": "154. Uḷumpanti pāragamanatthāya āṇiyo koṭṭetvā kataṃ. Kullanti valliādīhi bandhitvā kataṃ.",
  "atk-s0102a:525_0": "“Ye taranti aṇṇava”nti gāthāya aṇṇavanti sabbantimena paricchedena yojanamattaṃ gambhīrassa",
  "atk-s0102a:525_1": "ca puthulassa ca udakaṭṭhānassetaṃ adhivacanaṃ. Saranti idha nadī adhippetā. Idaṃ",
  "atk-s0102a:525_2": "vuttaṃ hoti, ye gambhīravitthataṃ taṇhāsaraṃ taranti, te ariyamaggasaṅkhātaṃ setuṃ",
  "atk-s0102a:525_3": "katvāna. Visajja pallalāni anāmasitvā udakabharitāni ninnaṭṭhānāni. Ayaṃ pana idaṃ",
  "atk-s0102a:525_4": "appamattakaṃ taritukāmopi kullañhi jano pabandhati. Buddhā ca buddhasāvakā ca vināyeva",
  "atk-s0102a:525_5": "kullena tiṇṇā medhāvino janāti.",
  "atk-s0102a:526": "Paṭhamabhāṇavāravaṇṇanā niṭṭhitā.",
  "atk-s0102a:527": "Ariyasaccakathāvaṇṇanā",
  "atk-s0102a:528_0": "155. Koṭigāmoti mahāpanādassa pāsādakoṭiyaṃ katagāmo. Ariyasaccānanti ariyabhāvakarānaṃ",
  "atk-s0102a:528_1": "saccānaṃ. Ananubodhāti abujjhanena ajānanena. Appaṭivedhāti appaṭivijjhanena. Sandhāvitanti",
  "atk-s0102a:528_2": "bhavato bhavaṃ gamanavasena sandhāvitaṃ. Saṃsaritanti punappunaṃ gamanāgamanavasena",
  "atk-s0102a:528_3": "saṃsaritaṃ. Mamañceva tumhākañcāti mayā ca tumhehi ca. Atha vā sandhāvitaṃ saṃsaritanti",
  "atk-s0102a:528_4": "sandhāvanaṃ saṃsaraṇaṃ mamañceva tumhākañca ahosīti emamettha attho veditabbo. Bhavanetti",
  "atk-s0102a:528_5": "samūhatāti bhavato bhavaṃ nayanasamatthā taṇhārajju suṭṭhu hatā chinnā appavattikatā.",
  "atk-s0102a:529": "Anāvattidhammasambodhiparāyaṇavaṇṇanā",
  "atk-s0102a:530": "156. Nātikāti ekaṃ taḷākaṃ nissāya dvinnaṃ cūḷapitumahāpituputtānaṃ dve gāmā. Nātiketi ekasmiṃ ñātigāmake. Giñjakāvasatheti iṭṭhakāmaye āvasathe.",
  "atk-s0102a:531_0": "157. Orambhāgiyānanti heṭṭhābhāgiyānaṃ, kāmabhaveyeva paṭisandhiggāhāpakānanti attho.",
  "atk-s0102a:531_1": "Oranti laddhanāmehi vā tīhi maggehi pahātabbānītipi orambhāgiyāni. Tattha kāmacchando,",
  "atk-s0102a:531_2": "byāpādoti imāni dve samāpattiyā vā avikkhambhitāni, maggena vā asamucchinnāni nibbattavasena",
  "atk-s0102a:531_3": "uddhaṃ bhāgaṃ rūpabhavañca arūpabhavañca gantuṃ na denti. Sakkāyadiṭṭhiādīni tīṇi",
  "atk-s0102a:531_4": "tattha nibbattampi ānetvā puna idheva nibbattāpentīti sabbānipi orambhāgiyāneva.",
  "atk-s0102a:531_5": "Anāvattidhammāti paṭisandhivasena anāgamanasabhāvā.",
  "atk-s0102a:532_0": "Rāgadosamohānaṃ tanuttāti ettha kadāci karahaci uppattiyā ca, pariyuṭṭhānamandatāya",
  "atk-s0102a:532_1": "cāti dvedhāpi tanubhāvo veditabbo. Sakadāgāmissa hi puthujjanānaṃ viya abhiṇhaṃ rāgādayo",
  "atk-s0102a:532_2": "nuppajjanti, kadāci karahaci uppajjanti. Uppajjamānā ca puthujjanānaṃ viya bahalabahalā",
  "atk-s0102a:532_3": "nuppajjanti, makkhikāpattaṃ viya tanukatanukā uppajjanti. Dīghabhāṇakatipiṭakamahāsīvatthero",
  "atk-s0102a:532_4": "panāha – “yasmā sakadāgāmissa puttadhītaro honti, orodhā ca honti, tasmā bahalā kilesā.",
  "atk-s0102a:532_5": "Idaṃ pana bhavatanukavasena kathita”nti. Taṃ aṭṭhakathāyaṃ – “sotāpannassa sattabhave",
  "atk-s0102a:532_6": "ṭhapetvā aṭṭhame bhave bhavatanukaṃ natthi. Sakadāgāmissa dve bhave ṭhapetvā pañcasu",
  "atk-s0102a:532_7": "bhavesu bhavatanukaṃ natthi. Anāgāmissa rūpārūpabhave ṭhapetvā kāmabhave bhavatanukaṃ",
  "atk-s0102a:532_8": "natthi. Khīṇāsavassa kismiñci bhave bhavatanukaṃ natthī”ti vuttattā paṭikkhittaṃ hoti.",
  "atk-s0102a:533_0": "Imaṃ lokanti imaṃ kāmāvacaralokaṃ sandhāya vuttaṃ. Ayañcettha adhippāyo, sace hi",
  "atk-s0102a:533_1": "manussesu sakadāgāmiphalaṃ patto devesu nibbattitvā arahattaṃ sacchikaroti, iccetaṃ",
  "atk-s0102a:533_2": "kusalaṃ. Asakkonto pana avassaṃ manussalokaṃ āgantvā sacchikaroti. Devesu sakadāgāmiphalaṃ",
  "atk-s0102a:533_3": "pattopi sace manussesu nibbattitvā arahattaṃ sacchikaroti, iccetaṃ kusalaṃ. Asakkonto",
  "atk-s0102a:533_4": "pana avassaṃ devalokaṃ gantvā sacchikarotīti.",
  "atk-s0102a:534_0": "Avinipātadhammoti ettha vinipatanaṃ vinipāto, nāssa vinipāto dhammoti avinipātadhammo.",
  "atk-s0102a:534_1": "Catūsu apāyesu avinipātadhammo catūsu apāyesu avinipātasabhāvoti attho. Niyatoti",
  "atk-s0102a:534_2": "dhammaniyāmena niyato. Sambodhiparāyaṇoti uparimaggattayasaṅkhātā sambodhi paraṃ",
  "atk-s0102a:534_3": "ayanaṃ assa gati paṭisaraṇaṃ avassaṃ pattabbāti sambodhiparāyaṇo.",
  "atk-s0102a:535": "Dhammādāsadhammapariyāyavaṇṇanā",
  "atk-s0102a:536_0": "158. Vihesāti tesaṃ tesaṃ ñāṇagatiṃ ñāṇūpapattiṃ ñāṇābhisamparāyaṃ olokentassa kāyakilamathova",
  "atk-s0102a:536_1": "esa, ānanda, tathāgatassāti dīpeti, cittavihesā pana buddhānaṃ natthi. Dhammādāsanti",
  "atk-s0102a:536_2": "dhammamayaṃ ādāsaṃ. Yenāti yena dhammādāsena samannāgato. Khīṇāpāyaduggativinipātoti",
  "atk-s0102a:536_3": "idaṃ nirayādīnaṃyeva vevacanavasena vuttaṃ. Nirayādayo hi vaḍḍhisaṅkhātato ayato",
  "atk-s0102a:536_4": "apetattā apāyā. Dukkhassa gati paṭisaraṇanti duggati. Ye dukkaṭakārino, te ettha",
  "atk-s0102a:536_5": "vivasā nipatantīti vinipātā.",
  "atk-s0102a:537": "Aveccappasādenāti buddhaguṇānaṃ yathābhūtato ñātattā acalena accutena pasādena. Upari padadvayepi eseva nayo. Itipi so bhagavātiādīnaṃ pana vitthāro visuddhimagge vutto.",
  "atk-s0102a:538_0": "Ariyakantehīti ariyānaṃ kantehi piyehi manāpehi. Pañca sīlāni hi ariyasāvakānaṃ kantāni",
  "atk-s0102a:538_1": "honti, bhavantarepi avijahitabbato. Tāni sandhāyetaṃ vuttaṃ. Sabbopi panettha saṃvaro labbhatiyeva.",
  "atk-s0102a:539_0": "Sotāpannohamasmīti idaṃ desanāsīsameva. Sakadāgāmiādayopi pana sakadāgāmīhamasmītiādinā",
  "atk-s0102a:539_1": "nayena byākaronti yevāti. Sabbesampi hi sikkhāpadāvirodhena yuttaṭṭhāne byākaraṇaṃ anuññātameva hoti.",
  "atk-s0102a:540": "Ambapālīgaṇikāvatthuvaṇṇanā",
  "atk-s0102a:541_0": "161. Vesāliyaṃ viharatīti ettha tena kho pana samayena vesālī iddhā ceva hoti phītācātiādinā",
  "atk-s0102a:541_1": "khandhake vuttanayena vesāliyā sampannabhāvo veditabbo. Ambapālivaneti ambapāliyā",
  "atk-s0102a:541_2": "gaṇikāya uyyānabhūte ambavane. Sato bhikkhaveti bhagavā ambapālidassane satipaccupaṭṭhānatthaṃ",
  "atk-s0102a:541_3": "visesato idha satipaṭṭhānadesanaṃ ārabhi. Tattha saratīti sato. Sampajānātīti sampajāno.",
  "atk-s0102a:541_4": "Satiyā ca sampajaññena ca samannāgato hutvā vihareyyāti attho. Kāye kāyānupassītiādīsu",
  "atk-s0102a:541_5": "yaṃ vattabbaṃ, taṃ mahāsatipaṭṭhāne vakkhāma.",
  "atk-s0102a:542_0": "Nīlāti idaṃ sabbasaṅgāhakaṃ. Nīlavaṇṇātiādi tasseva vibhāgadassanaṃ. Tattha na tesaṃ",
  "atk-s0102a:542_1": "pakativaṇṇo nīlo, nīlavilepanavilittattā panetaṃ vuttaṃ. Nīlavatthāti paṭadukūlakoseyyādīnipi",
  "atk-s0102a:542_2": "tesaṃ nīlāneva honti. Nīlālaṅkārāti nīlamaṇīhi nīlapupphehi alaṅkatā, rathāpi tesaṃ",
  "atk-s0102a:542_3": "nīlamaṇikhacitā nīlavatthaparikkhittā nīladdhajā nīlavammikehi nīlābharaṇehi nīlaassehi",
  "atk-s0102a:542_4": "yuttā, patodalaṭṭhiyopi nīlā yevāti. Iminā nayena sabbapadesu attho veditabbo. Parivaṭṭesīti",
  "atk-s0102a:542_5": "pahari. Kiṃ je ambapālīti jeti ālapanavacanaṃ, bhoti ambapāli, kiṃ kāraṇāti vuttaṃ",
  "atk-s0102a:542_6": "hoti. “Kiñcā”tipi pāṭho, ayamevettha attho. Sāhāranti sajanapadaṃ. Aṅguliṃ phoṭesunti",
  "atk-s0102a:542_7": "aṅguliṃ cālesuṃ. Ambakāyāti itthikāya.",
  "atk-s0102a:543_0": "Yesanti karaṇatthe sāmivacanaṃ, yehi adiṭṭhāti vuttaṃ hoti. Olokethāti passatha.",
  "atk-s0102a:543_1": "Avalokethāti punappunaṃ passatha. Upasaṃharathāti upanetha. Imaṃ licchaviparisaṃ",
  "atk-s0102a:543_2": "tumhākaṃ cittena tāvatiṃsasadisaṃ upasaṃharatha upanetha allīyāpetha. Yatheva tāvatiṃsā",
  "atk-s0102a:543_3": "abhirūpā pāsādikā nīlādinānāvaṇṇā, evamime licchavirājānopīti tāvatiṃsehi samake",
  "atk-s0102a:543_4": "katvā passathāti attho.",
  "atk-s0102a:544_0": "Kasmā pana bhagavā anekasatehi suttehi cakkhādīnaṃ rūpādīsu nimittaggāhaṃ paṭisedhetvā",
  "atk-s0102a:544_1": "idha mahantena ussāhena nimittaggāhe uyyojetīti? Hitakāmatāya. Tatra kira ekacce",
  "atk-s0102a:544_2": "bhikkhū osannavīriyā, tesaṃ sampattiyā palobhento – “appamādena samaṇadhammaṃ karontānaṃ",
  "atk-s0102a:544_3": "evarūpā issariyasampatti sulabhā”ti samaṇadhamme ussāhajananatthaṃ āha. Aniccalakkhaṇavibhāvanatthañcāpi",
  "atk-s0102a:544_4": "evamāha. Nacirasseva hi sabbepime ajātasattussa vasena vināsaṃ pāpuṇissanti. Atha",
  "atk-s0102a:544_5": "nesaṃ rajjasirisampattiṃ disvā ṭhitabhikkhū – “tathārūpāyapi nāma sirisampattiyā",
  "atk-s0102a:544_6": "vināso paññāyissatī”ti aniccalakkhaṇaṃ bhāvetvā saha paṭisambhidāhi arahattaṃ pāpuṇissantīti",
  "atk-s0102a:544_7": "aniccalakkhaṇavibhāvanatthaṃ āha.",
  "atk-s0102a:545_0": "Adhivāsetūti ambapāliyā nimantitabhāvaṃ ñatvāpi kasmā nimantentīti? Asaddahanatāya",
  "atk-s0102a:545_1": "ceva vattasīsena ca. Sā hi dhuttā itthī animantetvāpi nimantemīti vadeyyāti tesaṃ",
  "atk-s0102a:545_2": "cittaṃ ahosi, dhammaṃ sutvā gamanakāle ca nimantetvā gamanaṃ nāma manussānaṃ vattameva.",
  "atk-s0102a:546": "Veḷuvagāmavassūpagamanavaṇṇanā",
  "atk-s0102a:547_0": "163. Veḷuvagāmakoti vesāliyā samīpe veḷuvagāmo. Yathāmittantiādīsu mittā mittāva.",
  "atk-s0102a:547_1": "Sandiṭṭhāti tattha tattha saṅgamma diṭṭhamattā nātidaḷhamittā. Sambhattāti suṭṭhu",
  "atk-s0102a:547_2": "bhattā sinehavanto daḷhamittā. Yesaṃ yesaṃ yattha yattha evarūpā bhikkhū atthi, te",
  "atk-s0102a:547_3": "te tattha tattha vassaṃ upethāti attho. Kasmā evamāha? Tesaṃ phāsuvihāratthāya. Tesañhi",
  "atk-s0102a:547_4": "veḷuvagāmake senāsanaṃ nappahoti, bhikkhāpi mandā. Samantā vesāliyā pana bahūni senāsanāni,",
  "atk-s0102a:547_5": "bhikkhāpi sulabhā, tasmā evamāha. Atha kasmā – “yathāsukhaṃ gacchathā”ti na vissajjesi?",
  "atk-s0102a:547_6": "Tesaṃ anukampāya. Evaṃ kirassa ahosi – “ahaṃ dasamāsamattaṃ ṭhatvā parinibbāyissāmi,",
  "atk-s0102a:547_7": "sace ime dūraṃ gacchissanti, mama parinibbānakāle daṭṭhuṃ na sakkhissanti. Atha nesaṃ",
  "atk-s0102a:547_8": "– “satthā parinibbāyanto amhākaṃ satimattampi na adāsi, sace jāneyyāma, evaṃ na dūre",
  "atk-s0102a:547_9": "vaseyyāmā”ti vippaṭisāro bhaveyya. Vesāliyā samantā pana vasantā māsassa aṭṭha vāre",
  "atk-s0102a:547_10": "āgantvā dhammaṃ suṇissanti, sugatovādaṃ labhissantī”ti na vissajjesi.",
  "atk-s0102a:548_0": "164. Kharoti pharuso. Ābādhoti visabhāgarogo. Bāḷhāti balavatiyo. Māraṇantikāti maraṇantaṃ",
  "atk-s0102a:548_1": "maraṇasantikaṃ pāpanasamatthā. Sato sampajāno adhivāsesīti satiṃ sūpaṭṭhitaṃ katvā",
  "atk-s0102a:548_2": "ñāṇena paricchinditvā adhivāsesi. Avihaññamānoti vedanānuvattanavasena aparāparaṃ",
  "atk-s0102a:548_3": "parivattanaṃ akaronto apīḷiyamāno adukkhiyamānova adhivāsesi. Anāmantetvāti ajānāpetvā.",
  "atk-s0102a:548_4": "Anapaloketvāti na apaloketvā ovādānusāsaniṃ adatvāti vuttaṃ hoti. Vīriyenāti pubbabhāgavīriyena",
  "atk-s0102a:548_5": "ceva phalasamāpattivīriyena ca. Paṭipaṇāmetvāti vikkhambhetvā. Jīvitasaṅkhāranti",
  "atk-s0102a:548_6": "ettha jīvitampi jīvitasaṅkhāro. Yena jīvitaṃ saṅkhariyati chijjamānaṃ ghaṭetvā ṭhapiyati,",
  "atk-s0102a:548_7": "so phalasamāpattidhammopi jīvitasaṅkhāro. So idha adhippeto. Adhiṭṭhāyāti adhiṭṭhahitvā",
  "atk-s0102a:548_8": "pavattetvā, jīvitaṭṭhapanasamatthaṃ phalasamāpattiṃ samāpajjeyyanti ayamettha saṅkhepattho.",
  "atk-s0102a:549_0": "Kiṃ pana bhagavā ito pubbe phalasamāpattiṃ na samāpajjatīti? Samāpajjati. Sā pana",
  "atk-s0102a:549_1": "khaṇikasamāpatti. Khaṇikasamāpatti ca antosamāpattiyaṃyeva vedanaṃ vikkhambheti,",
  "atk-s0102a:549_2": "samāpattito vuṭṭhitamattassa kaṭṭhapātena vā kaṭhalapātena vā chinnasevālo viya udakaṃ",
  "atk-s0102a:549_3": "puna sarīraṃ vedanā ajjhottharati. Yā pana rūpasattakaṃ arūpasattakañca niggumbaṃ",
  "atk-s0102a:549_4": "nijjaṭaṃ katvā mahāvipassanāvasena samāpannā samāpatti, sā suṭṭhu vikkhambheti. Yathā",
  "atk-s0102a:549_5": "nāma purisena pokkharaṇiṃ ogāhetvā hatthehi ca pādehi ca suṭṭhu apabyūḷho sevālo",
  "atk-s0102a:549_6": "cirena udakaṃ ottharati; evameva tato vuṭṭhitassa cirena vedanā uppajjati. Iti bhagavā",
  "atk-s0102a:549_7": "taṃ divasaṃ mahābodhipallaṅke abhinavavipassanaṃ paṭṭhapento viya rūpasattakaṃ arūpasattakaṃ",
  "atk-s0102a:549_8": "niggumbaṃ nijjaṭaṃ katvā cuddasahākārehi sannetvā mahāvipassanāya vedanaṃ vikkhambhetvā",
  "atk-s0102a:549_9": "– “dasamāse mā uppajjitthā”ti samāpattiṃ samāpajji. Samāpattivikkhambhitā vedanā",
  "atk-s0102a:549_10": "dasamāse na uppajji yeva.",
  "atk-s0102a:550_0": "Gilānā vuṭṭhitoti gilāno hutvā puna vuṭṭhito. Madhurakajāto viyāti sañjātagarubhāvo",
  "atk-s0102a:550_1": "sañjātathaddhabhāvo sūle uttāsitapuriso viya. Na pakkhāyantīti nappakāsanti, nānākārato",
  "atk-s0102a:550_2": "na upaṭṭhahanti. Dhammāpi maṃ na paṭibhantīti satipaṭṭhānādidhammā mayhaṃ pākaṭā",
  "atk-s0102a:550_3": "na hontīti dīpeti. Tantidhammā pana therassa supaguṇā. Na udāharatīti pacchimaṃ ovādaṃ",
  "atk-s0102a:550_4": "na deti. Taṃ sandhāya vadati.",
  "atk-s0102a:551_0": "165. Anantaraṃ abāhiranti dhammavasena vā puggalavasena vā ubhayaṃ akatvā. “Ettakaṃ",
  "atk-s0102a:551_1": "dhammaṃ parassa na desessāmī”ti hi cintento dhammaṃ abbhantaraṃ karoti nāma. “Ettakaṃ",
  "atk-s0102a:551_2": "parassa desessāmī”ti cintento dhammaṃ bāhiraṃ karoti nāma. “Imassa puggalassa desessāmī”ti",
  "atk-s0102a:551_3": "cintento pana puggalaṃ abbhantaraṃ karoti nāma. “Imassa na desessāmī”ti cintento",
  "atk-s0102a:551_4": "puggalaṃ bāhiraṃ karoti nāma. Evaṃ akatvā desitoti attho. Ācariyamuṭṭhīti yathā bāhirakānaṃ",
  "atk-s0102a:551_5": "ācariyamuṭṭhi nāma hoti. Daharakāle kassaci akathetvā pacchimakāle maraṇamañce nipannā",
  "atk-s0102a:551_6": "piyamanāpassa antevāsikassa kathenti, evaṃ tathāgatassa – “idaṃ mahallakakāle pacchimaṭṭhāne",
  "atk-s0102a:551_7": "kathessāmī”ti muṭṭhiṃ katvā “pariharissāmī”ti ṭhapitaṃ kiñci natthīti dasseti.",
  "atk-s0102a:552_0": "Ahaṃ bhikkhusaṅghanti ahameva bhikkhusaṅghaṃ pariharissāmīti vā mamuddesikoti ahaṃ",
  "atk-s0102a:552_1": "uddisitabbaṭṭhena uddeso assāti mamuddesiko. Maṃyeva uddisitvā mama paccāsīsamāno",
  "atk-s0102a:552_2": "bhikkhusaṅgho hotu, mama accayena vā mā ahesuṃ, yaṃ vā taṃ vā hotūti iti vā yassa",
  "atk-s0102a:552_3": "assāti attho. Na evaṃ hotīti bodhipallaṅkeyeva issāmacchariyānaṃ vihatattā evaṃ na",
  "atk-s0102a:552_4": "hoti. Sa kinti so kiṃ. Āsītikoti asītisaṃvacchariko. Idaṃ pacchimavayaanuppattabhāvadīpanatthaṃ",
  "atk-s0102a:552_5": "vuttaṃ. Veṭhamissakenāti bāhabandhacakkabandhādinā paṭisaṅkharaṇena veṭhamissakena.",
  "atk-s0102a:552_6": "Maññeti jiṇṇasakaṭaṃ viya veṭhamissakena maññe yāpeti. Arahattaphalaveṭhanena catuiriyāpathakappanaṃ",
  "atk-s0102a:552_7": "tathāgatassa hotīti dasseti.",
  "atk-s0102a:553_0": "Idāni tamatthaṃ pakāsento yasmiṃ, ānanda, samayetiādimāha. Tattha sabbanimittānanti",
  "atk-s0102a:553_1": "rūpanimittādīnaṃ. Ekaccānaṃ vedanānanti lokiyānaṃ vedanānaṃ. Tasmātihānandāti yasmā",
  "atk-s0102a:553_2": "iminā phalasamāpattivihārena phāsu hoti, tasmā tumhepi tadatthāya evaṃ viharathāti",
  "atk-s0102a:553_3": "dasseti. Attadīpāti mahāsamuddagatadīpaṃ viya attānaṃ dīpaṃ patiṭṭhaṃ katvā viharatha.",
  "atk-s0102a:553_4": "Attasaraṇāti attagatikāva hotha, mā aññagatikā. Dhammadīpadhammasaraṇapadesupi eseva",
  "atk-s0102a:553_5": "nayo. Tamataggeti tamaagge. Majjhe takāro padasandhivasena vutto. Idaṃ vuttaṃ hoti",
  "atk-s0102a:553_6": "– “ime aggatamāti tamataggā”ti. Evaṃ sabbaṃ tamayogaṃ chinditvā ativiya agge uttamabhāve",
  "atk-s0102a:553_7": "ete, ānanda, mama bhikkhū bhavissanti. Tesaṃ atiagge bhavissanti, ye keci sikkhākāmā,",
  "atk-s0102a:553_8": "sabbepi te catusatipaṭṭhānagocarāva bhikkhū agge bhavissantīti arahattanikūṭena desanaṃ saṅgaṇhāti.",
  "atk-s0102a:554": "Dutiyabhāṇavāravaṇṇanā niṭṭhitā.",
  "atk-s0102a:555": "Nimittobhāsakathāvaṇṇanā",
  "atk-s0102a:556_0": "166. Vesāliṃ piṇḍāya pāvisīti kadā pāvisi? Ukkacelato nikkhamitvā vesāliṃ gatakāle.",
  "atk-s0102a:556_1": "Bhagavā kira vuṭṭhavasso veḷuvagāmakā nikkhamitvā sāvatthiṃ gamissāmīti āgatamaggeneva",
  "atk-s0102a:556_2": "paṭinivattanto anupubbena sāvatthiṃ patvā jetavanaṃ pāvisi. Dhammasenāpati bhagavato",
  "atk-s0102a:556_3": "vattaṃ dassetvā divāṭṭhānaṃ gato. So tattha antevāsikesu vattaṃ dassetvā paṭikkantesu",
  "atk-s0102a:556_4": "divāṭṭhānaṃ sammajjitvā cammakkhaṇḍaṃ paññapetvā pāde pakkhāletvā pallaṅkaṃ ābhujitvā",
  "atk-s0102a:556_5": "phalasamāpattiṃ pāvisi. Athassa yathāparicchedena tato vuṭṭhitassa ayaṃ parivitakko",
  "atk-s0102a:556_6": "udapādi – “buddhā nu kho paṭhamaṃ parinibbāyanti, agasāvakā nu kho”ti? Tato – “aggasāvakā",
  "atk-s0102a:556_7": "paṭhama”nti ñatvā attano āyusaṅkhāraṃ olokesi. So – “sattāhameva me āyusaṅkhāro pavattatī”ti",
  "atk-s0102a:556_8": "ñatvā – “kattha parinibbāyissāmī”ti cintesi. Tato – “rāhulo tāvatiṃsesu parinibbuto,",
  "atk-s0102a:556_9": "aññāsikoṇḍaññatthero chaddantadahe, ahaṃ kattha parinibbāyissāmī”ti puna cintento",
  "atk-s0102a:556_10": "mātaraṃ ārabbha satiṃ uppādesi – “mayhaṃ mātā sattannaṃ arahantānaṃ mātā hutvāpi",
  "atk-s0102a:556_11": "buddhadhammasaṅghesu appasannā, atthi nu kho tassā upanissayo, natthi nu kho”ti āvajjetvā",
  "atk-s0102a:556_12": "sotāpattimaggassa upanissayaṃ disvā – “kassa desanāya abhisamayo bhavissatī”ti olokento",
  "atk-s0102a:556_13": "– “mameva dhammadesanāya bhavissati, na aññassa. Sace kho panāhaṃ appossukko bhaveyyaṃ,",
  "atk-s0102a:556_14": "bhavissanti me vattāro – ‘sāriputtatthero avasesajanānampi avassayo hoti. Tathā hissa",
  "atk-s0102a:556_15": "samacittasuttadesanādivase koṭisatasahassadevatā arahattaṃ pattā. Tayo magge paṭividdhadevatānaṃ",
  "atk-s0102a:556_16": "gaṇanā natthi. Aññesu ca ṭhānesu anekā abhisamayā dissanti. Thereva cittaṃ pasādetvā",
  "atk-s0102a:556_17": "sagge nibbattāneva asītikulasahassāni. So dāni sakamātumicchādassanamattampi harituṃ",
  "atk-s0102a:556_18": "nāsakkhī’ti. Tasmā mātaraṃ micchādassanā mocetvā jātovarakeyeva parinibbāyissāmī”ti",
  "atk-s0102a:556_19": "sanniṭṭhānaṃ katvā – “ajjeva bhagavantaṃ anujānāpetvā nikkhamissāmī”ti cundattheraṃ",
  "atk-s0102a:556_20": "āmantesi. “Āvuso, cunda, amhākaṃ pañcasatāya bhikkhuparisāya saññaṃ dehi – ‘gaṇhathāvuso",
  "atk-s0102a:556_21": "pattacīvarāni, dhammasenāpati nāḷakagāmaṃ gantukāmo’ti”. Thero tathā akāsi. Bhikkhū",
  "atk-s0102a:556_22": "senāsanaṃ saṃsāmetvā pattacīvaramādāya therassa santikaṃ āgamaṃsu. Thero senāsanaṃ",
  "atk-s0102a:556_23": "saṃsāmetvā divāṭṭhānaṃ sammajjitvā divāṭṭhānadvāre ṭhatvā divāṭṭhānaṃ olokento –",
  "atk-s0102a:556_24": "“idaṃ dāni pacchimadassanaṃ, puna āgamanaṃ natthī”ti pañcasatabhikkhuparivuto bhagavantaṃ",
  "atk-s0102a:556_25": "upasaṅkamitvā vanditvā etadavoca –",
  "atk-s0102a:557": "“Chinno dāni bhavissāmi, lokanātha mahāmuni;",
  "atk-s0102a:558": "Gamanāgamanaṃ natthi, pacchimā vandanā ayaṃ.",
  "atk-s0102a:559": "Jīvitaṃ appakaṃ mayhaṃ, ito sattāhamaccaye;",
  "atk-s0102a:560": "Nikkhipeyyāmahaṃ dehaṃ, bhāravoropanaṃ yathā.",
  "atk-s0102a:561": "Anujānātu me bhante, bhagavā, anujānātu sugato;",
  "atk-s0102a:562": "Parinibbānakālo me, ossaṭṭho āyusaṅkhāro”ti.",
  "atk-s0102a:563_0": "Buddhā pana yasmā “parinibbāhī”ti vutte maraṇasaṃvaṇṇanaṃ saṃvaṇṇenti nāma, “mā parinibbāhī”ti",
  "atk-s0102a:563_1": "vutte vaṭṭassa guṇaṃ kathentīti micchādiṭṭhikā dosaṃ āropessanti, tasmā tadubhayampi",
  "atk-s0102a:563_2": "na vadanti. Tena naṃ bhagavā āha – “kattha parinibbāyissasi sāriputtā”ti? “Atthi,",
  "atk-s0102a:563_3": "bhante, magadhesu nāḷakagāme jātovarako, tatthāhaṃ parinibbāyissāmī”ti vutte “yassa",
  "atk-s0102a:563_4": "dāni tvaṃ, sāriputta, kālaṃ maññasi, idāni pana te jeṭṭhakaniṭṭhabhātikānaṃ tādisassa",
  "atk-s0102a:563_5": "bhikkhuno dassanaṃ dullabhaṃ bhavissatīti desehi tesaṃ dhamma”nti āha.",
  "atk-s0102a:564_0": "Thero – “satthā mayhaṃ iddhivikubbanapubbaṅgamaṃ dhammadesanaṃ paccāsīsatī”ti ñatvā",
  "atk-s0102a:564_1": "bhagavantaṃ vanditvā tālappamāṇaṃ abbhuggantvā puna oruyha bhagavantaṃ vanditvā sattatālappamāṇe",
  "atk-s0102a:564_2": "antalikkhe ṭhito iddhivikubbanaṃ dassetvā dhammaṃ desesi. Sakalanagaraṃ sannipati.",
  "atk-s0102a:564_3": "Thero oruyha bhagavantaṃ vanditvā “gamanakālo me, bhante”ti āha. Bhagavā “dhammasenāpatiṃ",
  "atk-s0102a:564_4": "paṭipādessāmī”ti dhammāsanā uṭṭhāya gandhakuṭiabhimukho gantvā maṇiphalake aṭṭhāsi.",
  "atk-s0102a:564_5": "Thero tikkhattuṃ padakkhiṇaṃ katvā catūsu ṭhānesu vanditvā – “bhagavā ito kappasatasahassādhikassa",
  "atk-s0102a:564_6": "asaṅkhyeyyassa upari anomadassisammāsambuddhassa pādamūle nipatitvā tumhākaṃ dassanaṃ",
  "atk-s0102a:564_7": "patthesiṃ. Sā me patthanā samiddhā, diṭṭhā tumhe, taṃ paṭhamadassanaṃ, idaṃ pacchimadassanaṃ.",
  "atk-s0102a:564_8": "Puna tumhākaṃ dassanaṃ natthī”ti – vatvā dasanakhasamodhānasamujjalaṃ añjaliṃ paggayha",
  "atk-s0102a:564_9": "yāva dassanavisayo, tāva abhimukhova paṭikkamitvā “ito paṭṭhāya cutipaṭisandhivasena",
  "atk-s0102a:564_10": "kismiñci ṭhāne gamanāgamanaṃ nāma natthī”ti vanditvā pakkāmi. Udakapariyantaṃ katvā",
  "atk-s0102a:564_11": "mahābhūmicālo ahosi. Bhagavā parivāretvā ṭhite bhikkhū āha – “anugacchatha, bhikkhave,",
  "atk-s0102a:564_12": "tumhākaṃ jeṭṭhabhātika”nti. Bhikkhū yāva dvārakoṭṭhakā agamaṃsu. Thero – “tiṭṭhatha,",
  "atk-s0102a:564_13": "tumhe āvuso, appamattā hothā”ti nivattāpetvā attano parisāyeva saddhiṃ pakkāmi. Manussā",
  "atk-s0102a:564_14": "– “pubbe ayyo paccāgamanacārikaṃ carati, idaṃ dāni gamanaṃ na puna paccāgamanāyā”ti",
  "atk-s0102a:564_15": "paridevantā anubandhiṃsu. Tepi “appamattā hotha āvuso, evaṃbhāvino nāma saṅkhārā”ti nivattāpesi.",
  "atk-s0102a:565_0": "Atha kho āyasmā sāriputto antarāmagge sattāhaṃ manussānaṃ anuggahaṃ karonto sāyaṃ",
  "atk-s0102a:565_1": "nāḷakagāmaṃ patvā gāmadvāre nigrodharukkhamūle aṭṭhāsi. Atha uparevato nāma therassa",
  "atk-s0102a:565_2": "bhāgineyyo bahigāmaṃ gacchanto theraṃ disvā upasaṅkamitvā vanditvā aṭṭhāsi. Thero",
  "atk-s0102a:565_3": "taṃ āha – “atthi gehe te ayyikā”ti? Āma, bhanteti. Gaccha amhākaṃ idhāgatabhāvaṃ",
  "atk-s0102a:565_4": "ārocehi. “Kasmā āgato”ti ca vutte “ajja kira ekadivasaṃ antogāme bhavissati, jātovarakaṃ",
  "atk-s0102a:565_5": "paṭijaggatha, pañcannaṃ bhikkhusatānaṃ nivāsanaṭṭhānaṃ jānāthā”ti. So gantvā “ayyike,",
  "atk-s0102a:565_6": "mayhaṃ mātulo āgato”ti āha. Idāni kuhinti? Gāmadvāreti. Ekakova, aññopi koci atthīti?",
  "atk-s0102a:565_7": "Atthi pañcasatā bhikkhūti. Kiṃ kāraṇā āgatoti? So taṃ pavattiṃ ārocesi. Brāhmaṇī",
  "atk-s0102a:565_8": "– “kiṃ nu kho ettakānaṃ vasanaṭṭhānaṃ paṭijaggāpeti, daharakāle pabbajitvā mahallakakāle",
  "atk-s0102a:565_9": "gihī hotukāmo”ti cintentī jātovarakaṃ paṭijaggāpetvā pañcasatānaṃ bhikkhūnaṃ vasanaṭṭhānaṃ",
  "atk-s0102a:565_10": "kāretvā daṇḍadīpikāyo jāletvā therassa pāhesi.",
  "atk-s0102a:566_0": "Thero bhikkhūhi saddhiṃ pāsādaṃ abhiruhi. Abhiruhitvā ca jātovarakaṃ pavisitvā nisīdi.",
  "atk-s0102a:566_1": "Nisajjeva – “tumhākaṃ vasanaṭṭhānaṃ gacchathā”ti bhikkhū uyyojesi. Tesu gatamattesuyeva",
  "atk-s0102a:566_2": "therassa kharo ābādho uppajji, lohitapakkhandikā māraṇantikā vedanā vattanti, ekaṃ",
  "atk-s0102a:566_3": "bhājanaṃ pavisati, ekaṃ nikkhamati. Brāhmaṇī – “mama puttassa pavatti mayhaṃ na ruccatī”ti",
  "atk-s0102a:566_4": "attano vasanagabbhadvāraṃ nissāya aṭṭhāsi. Cattāro mahārājāno “dhammasenāpati kuhiṃ",
  "atk-s0102a:566_5": "viharatī”ti olokentā “nāḷakagāme jātovarake parinibbānamañce nipanno, pacchimadassanaṃ",
  "atk-s0102a:566_6": "gamissāmā”ti āgamma vanditvā aṭṭhaṃsu. Thero – ke tumheti? Mahārājāno, bhanteti.",
  "atk-s0102a:566_7": "Kasmā āgatatthāti? Gilānupaṭṭhākā bhavissāmāti. Hotu, atthi gilānupaṭṭhāko, gacchatha",
  "atk-s0102a:566_8": "tumheti uyyojesi. Tesaṃ gatāvasāne teneva nayena sakko devānamindo, tasmiṃ gate suyāmādayo",
  "atk-s0102a:566_9": "mahābrahmā ca āgamiṃsu. Tepi tatheva thero uyyojesi.",
  "atk-s0102a:567_0": "Brāhmaṇī devatānaṃ āgamanañca gamanañca disvā – “ke nu kho ete mama puttaṃ vanditvā",
  "atk-s0102a:567_1": "gacchantī”ti therassa gabbhadvāraṃ gantvā – “tāta, cunda, kā pavattī”ti pucchi. So",
  "atk-s0102a:567_2": "taṃ pavattiṃ ācikkhitvā – “mahāupāsikā, bhante āgatā”ti āha. Thero kasmā avelāya",
  "atk-s0102a:567_3": "āgatatthāti pucchi. Sā tuyhaṃ tāta dassanatthāyāti vatvā “tāta ke paṭhamaṃ āgatā”ti",
  "atk-s0102a:567_4": "pucchi. Cattāro mahārājāno, upāsiketi. Tāta, tvaṃ catūhi mahārājehi mahantataroti?",
  "atk-s0102a:567_5": "Ārāmikasadisā ete upāsike, amhākaṃ satthu paṭisandhiggahaṇato paṭṭhāya khaggahatthā",
  "atk-s0102a:567_6": "hutvā ārakkhaṃ akaṃsūti. Tesaṃ tāta, gatāvasāne ko āgatoti? Sakko devānamindoti.",
  "atk-s0102a:567_7": "Devarājatopi tvaṃ tāta, mahantataroti? Bhaṇḍagāhakasāmaṇerasadiso esa upāsike, amhākaṃ",
  "atk-s0102a:567_8": "satthu tāvatiṃsato otaraṇakāle pattacīvaraṃ gahetvā otiṇṇoti. Tassa tāta gatāvasāne",
  "atk-s0102a:567_9": "jotamāno viya ko āgatoti? Upāsike tuyhaṃ bhagavā ca satthā ca mahābrahmā nāma esoti.",
  "atk-s0102a:567_10": "Mayhaṃ bhagavato mahābrahmatopi tvaṃ tāta mahantataroti? Āma upāsike, ete nāma kira",
  "atk-s0102a:567_11": "amhākaṃ satthu jātadivase cattāro mahābrahmāno mahāpurisaṃ suvaṇṇajālena paṭiggaṇhiṃsūti.",
  "atk-s0102a:568_0": "Atha brāhmaṇiyā – “puttassa tāva me ayaṃ ānubhāvo, kīdiso vata mayhaṃ puttassa bhagavato",
  "atk-s0102a:568_1": "satthu ānubhāvo bhavissatī”ti cintayantiyā sahasā pañcavaṇṇā pīti uppajjitvā sakalasarīre",
  "atk-s0102a:568_2": "phari. Thero – “uppannaṃ me mātu pītisomanassaṃ, ayaṃ dāni kālo dhammadesanāyā”ti",
  "atk-s0102a:568_3": "cintetvā – “kiṃ cintesi mahāupāsike”ti āha. Sā – “puttassa tāva me ayaṃ guṇo, satthu",
  "atk-s0102a:568_4": "panassa kīdiso guṇo bhavissatīti idaṃ, tāta, cintemī”ti āha. Mahāupāsike, mayhaṃ",
  "atk-s0102a:568_5": "satthu jātakkhaṇe, mahābhinikkhamane, sambodhiyaṃ, dhammacakkappavattane ca dasasahassilokadhātu",
  "atk-s0102a:568_6": "kampittha, sīlena samādhinā paññāya vimuttiyā vimuttiñāṇadassanena samo nāma natthi,",
  "atk-s0102a:568_7": "itipi so bhagavāti vitthāretvā buddhaguṇappaṭisaṃyuttaṃ dhammadesanaṃ kathesi.",
  "atk-s0102a:569_0": "Brāhmaṇī piyaputtassa dhammadesanāpariyosāne sotāpattiphale patiṭṭhāya puttaṃ āha",
  "atk-s0102a:569_1": "– “tāta, upatissa, kasmā evamakāsi, evarūpaṃ nāma amataṃ mayhaṃ ettakaṃ kālaṃ na",
  "atk-s0102a:569_2": "adāsī”ti. Thero – “dinnaṃ dāni me mātu rūpasāriyā brāhmaṇiyā posāvanikamūlaṃ, ettakena",
  "atk-s0102a:569_3": "vaṭṭissatī”ti cintetvā “gaccha mahāupāsike”ti brāhmaṇiṃ uyyojetvā “cunda kā velā”ti",
  "atk-s0102a:569_4": "āha. Balavapaccūsakālo, bhanteti. Tena hi bhikkhusaṅghaṃ sannipātehīti. Sannipatito,",
  "atk-s0102a:569_5": "bhante, saṅghoti. Maṃ ukkhipitvā nisīdāpehi cundāti ukkhipitvā nisīdāpesi. Thero",
  "atk-s0102a:569_6": "bhikkhū āmantesi – “āvuso catucattālīsaṃ vo vassāni mayā saddhiṃ vicarantānaṃ yaṃ",
  "atk-s0102a:569_7": "me kāyikaṃ vā vācasikaṃ vā na rocetha, khamatha taṃ āvusoti. Ettakaṃ, bhante, amhākaṃ",
  "atk-s0102a:569_8": "chāyā viya tumhe amuñcitvā vicarantānaṃ aruccanakaṃ nāma natthi, tumhe pana amhākaṃ",
  "atk-s0102a:569_9": "khamathāti. Atha thero aruṇasikhāya paññāyamānāya mahāpathaviṃ unnādayanto anupādisesāya",
  "atk-s0102a:569_10": "nibbānadhātuyā parinibbāyi. Bahū devamanussā therassa parinibbāne sakkāraṃ kariṃsu.",
  "atk-s0102a:570_0": "Āyasmā cundo therassa pattacīvarañca dhātuparissāvanañca gahetvā jetavanaṃ gantvā",
  "atk-s0102a:570_1": "ānandattheraṃ gahetvā bhagavantaṃ upasaṅkami. Bhagavā dhātuparissāvanaṃ gahetvā pañcahi",
  "atk-s0102a:570_2": "gāthāsatehi therassa guṇaṃ kathetvā dhātucetiyaṃ kārāpetvā rājagahagamanatthāya ānandattherassa",
  "atk-s0102a:570_3": "saññaṃ adāsi. Thero bhikkhūnaṃ ārocesi. Bhagavā mahābhikkhusaṅghaparivuto rājagahaṃ",
  "atk-s0102a:570_4": "agamāsi. Tattha gatakāle mahāmoggallānatthero parinibbāyi. Bhagavā tassa dhātuyo",
  "atk-s0102a:570_5": "gahetvā cetiyaṃ kārāpetvā rājagahato nikkhamitvā anupubbena gaṅgābhimukho gantvā",
  "atk-s0102a:570_6": "ukkacelaṃ agamāsi. Tattha gaṅgātīre bhikkhusaṅghaparivuto nisīditvā tattha sāriputtamoggallānānaṃ",
  "atk-s0102a:570_7": "parinibbānappaṭisaṃyuttaṃ suttaṃ desetvā ukkacelato nikkhamitvā vesāliṃ agamāsi.",
  "atk-s0102a:570_8": "Evaṃ gate atha kho bhagavā pubbaṇhasamayaṃ nivāsetvā pattacīvaramādāya vesāliṃ piṇḍāya",
  "atk-s0102a:570_9": "pāvisīti ayamettha anupubbī kathā.",
  "atk-s0102a:571_0": "Nisīdananti ettha cammakkhaṇḍaṃ adhippetaṃ. Udenacetiyanti udenayakkhassa cetiyaṭṭhāne",
  "atk-s0102a:571_1": "katavihāro vuccati. Gotamakādīsupi eseva nayo. Bhāvitāti vaḍḍhitā. Bahulīkatāti punappunaṃ",
  "atk-s0102a:571_2": "katā. Yānīkatāti yuttayānaṃ viya katā. Vatthukatāti patiṭṭhānaṭṭhena vatthu viya",
  "atk-s0102a:571_3": "katā. Anuṭṭhitāti adhiṭṭhitā. Paricitāti samantato citā suvaḍḍhitā. Susamāraddhāti suṭṭhu samāraddhā.",
  "atk-s0102a:572_0": "Iti aniyamena kathetvā puna niyametvā dassento tathāgatassa khotiādimāha. Ettha ca",
  "atk-s0102a:572_1": "kappanti āyukappaṃ. Tasmiṃ tasmiṃ kāle yaṃ manussānaṃ āyuppamāṇaṃ hoti, taṃ paripuṇṇaṃ",
  "atk-s0102a:572_2": "karonto tiṭṭheyya. Kappāvasesaṃ vāti – “appaṃ vā bhiyyo”ti vuttavassasatato atirekaṃ",
  "atk-s0102a:572_3": "vā. Mahāsīvatthero panāha – “buddhānaṃ aṭṭhāne gajjitaṃ nāma natthi. Yatheva hi veḷuvagāmake",
  "atk-s0102a:572_4": "uppannaṃ māraṇantikaṃ vedanaṃ dasa māse vikkhambheti, evaṃ punappunaṃ taṃ samāpattiṃ",
  "atk-s0102a:572_5": "samāpajjitvā dasa dasa māse vikkhambhento imaṃ bhaddakappameva tiṭṭheyya, kasmā pana",
  "atk-s0102a:572_6": "na ṭhitoti? Upādinnakasarīraṃ nāma khaṇḍiccādīhi abhibhuyyati, buddhā ca khaṇḍiccādibhāvaṃ",
  "atk-s0102a:572_7": "apatvā pañcame āyukoṭṭhāse bahujanassa piyamanāpakāleyeva parinibbāyanti. Buddhānubuddhesu",
  "atk-s0102a:572_8": "ca mahāsāvakesu parinibbutesu ekakeneva khāṇukena viya ṭhātabbaṃ hoti, daharasāmaṇeraparivāritena",
  "atk-s0102a:572_9": "vā. Tato – ‘aho buddhānaṃ parisā’ti hīḷetabbataṃ āpajjeyya. Tasmā na ṭhito”ti. Evaṃ",
  "atk-s0102a:572_10": "vuttepi so na ruccati, “āyukappo”ti idameva aṭṭhakathāyaṃ niyamitaṃ.",
  "atk-s0102a:573_0": "167. Yathā taṃ mārena pariyuṭṭhitacittoti ettha tanti nipātamattaṃ. Yathā mārena",
  "atk-s0102a:573_1": "pariyuṭṭhitacitto ajjhotthaṭacitto aññopi koci puthujjano paṭivijjhituṃ na sakkuṇeyya,",
  "atk-s0102a:573_2": "evameva nāsakkhi paṭivijjhitunti attho. Kiṃ kāraṇā? Māro hi yassa sabbena sabbaṃ",
  "atk-s0102a:573_3": "dvādasa vipallāsā appahīnā, tassa cittaṃ pariyuṭṭhāti. Therassa cattāro vipallāsā",
  "atk-s0102a:573_4": "appahīnā, tenassa māro cittaṃ pariyuṭṭhāti. So pana cittapariyuṭṭhānaṃ karonto kiṃ",
  "atk-s0102a:573_5": "karotīti? Bheravaṃ rūpārammaṇaṃ vā dasseti, saddārammaṇaṃ vā sāveti, tato sattā taṃ",
  "atk-s0102a:573_6": "disvā vā sutvā vā satiṃ vissajjetvā vivaṭamukhā honti. Tesaṃ mukhena hatthaṃ pavesetvā",
  "atk-s0102a:573_7": "hadayaṃ maddati. Tato visaññāva hutvā tiṭṭhanti. Therassa panesa mukhena hatthaṃ",
  "atk-s0102a:573_8": "pavesetuṃ kiṃ sakkhissati? Bheravārammaṇaṃ pana dasseti. Taṃ disvā thero nimittobhāsaṃ",
  "atk-s0102a:573_9": "na paṭivijjhi. Bhagavā jānantoyeva – “kimatthaṃ yāvatatiyaṃ āmantesī”ti? Parato “tiṭṭhatu,",
  "atk-s0102a:573_10": "bhante, bhagavā”ti yācite “tuyhevetaṃ dukkaṭaṃ, tuyhevetaṃ aparaddha”nti dosāropanena",
  "atk-s0102a:573_11": "sokatanukaraṇatthaṃ.",
  "atk-s0102a:574": "Mārayācanakathāvaṇṇanā",
  "atk-s0102a:575_0": "168. Māro pāpimāti ettha māroti satte anatthe niyojento māretīti māro. Pāpimāti tasseva",
  "atk-s0102a:575_1": "vevacanaṃ. So hi pāpadhammasamannāgatattā “pāpimā”ti vuccati. Kaṇho, antako, namuci,",
  "atk-s0102a:575_2": "pamattabandhūtipi tasseva nāmāni. Bhāsitā kho panesāti ayañhi bhagavato sambodhipattiyā",
  "atk-s0102a:575_3": "aṭṭhame sattāhe bodhimaṇḍeyeva āgantvā – “bhagavā yadatthaṃ tumhehi pāramiyo pūritā,",
  "atk-s0102a:575_4": "so vo attho anuppatto, paṭividdhaṃ sabbaññutaññāṇaṃ, kiṃ te lokavicāraṇenā”ti vatvā,",
  "atk-s0102a:575_5": "yathā ajja, evameva “parinibbātu dāni, bhante, bhagavā”ti yāci. Bhagavā cassa – “na",
  "atk-s0102a:575_6": "tāvāha”ntiādīni vatvā paṭikkhipi. Taṃ sandhāya “bhāsitā kho panesā bhante”tiādimāha.",
  "atk-s0102a:576_0": "Tattha viyattāti maggavasena viyattā. Tatheva vinītā tathā visāradā. Bahussutāti",
  "atk-s0102a:576_1": "tepiṭakavasena bahu sutametesanti bahussutā. Tameva dhammaṃ dhārentīti dhammadharā.",
  "atk-s0102a:576_2": "Athavā pariyattibahussutā ceva paṭivedhabahussutā ca. Pariyattipaṭivedhadhammānaṃyeva",
  "atk-s0102a:576_3": "dhāraṇato dhammadharāti evamettha attho daṭṭhabbo. Dhammānudhammapaṭipannāti ariyadhammassa",
  "atk-s0102a:576_4": "anudhammabhūtaṃ vipassanādhammaṃ paṭipannā. Sāmīcippaṭipannāti anucchavikapaṭipadaṃ",
  "atk-s0102a:576_5": "paṭipannā. Anudhammacārinoti anudhammacaraṇasīlā. Sakaṃ ācariyakanti attano ācariyavādaṃ.",
  "atk-s0102a:576_6": "Ācikkhissantītiādīni sabbāni aññamaññassa vevacanāni. Sahadhammenāti sahetukena sakāraṇena",
  "atk-s0102a:576_7": "vacanena. Sappāṭihāriyanti yāva na niyyānikaṃ katvā dhammaṃ desessanti.",
  "atk-s0102a:577_0": "Brahmacariyanti sikkhattayasaṅgahitaṃ sakalaṃ sāsanabrahmacariyaṃ. Iddhanti samiddhaṃ",
  "atk-s0102a:577_1": "jhānassādavasena. Phītanti vuddhippattaṃ sabbaphāliphullaṃ viya abhiññāya sampattivasena.",
  "atk-s0102a:577_2": "Vitthārikanti vitthataṃ tasmiṃ tasmiṃ disābhāge patiṭṭhitavasena. Bāhujaññanti bahujanehi",
  "atk-s0102a:577_3": "ñātaṃ paṭividdhaṃ mahājanābhisamayavasena. Puthubhūtanti sabbākāravasena puthulabhāvappattaṃ.",
  "atk-s0102a:577_4": "Kathaṃ? Yāva devamanussehi suppakāsitanti yattakā viññujātikā devā ceva manussā ca",
  "atk-s0102a:577_5": "atthi sabbehi suṭṭhu pakāsitanti attho.",
  "atk-s0102a:578_0": "Appossukkoti nirālayo. Tvañhi pāpima, aṭṭhamasattāhato paṭṭhāya – “parinibbātu dāni,",
  "atk-s0102a:578_1": "bhante, bhagavā parinibbātu, sugato”ti viravanto āhiṇḍittha. Ajja dāni paṭṭhāya vigatussāho",
  "atk-s0102a:578_2": "hohi; mā mayhaṃ parinibbānatthaṃ vāyāmaṃ karohīti vadati.",
  "atk-s0102a:579": "Āyusaṅkhāraossajjanavaṇṇanā",
  "atk-s0102a:580_0": "169. Sato sampajāno āyusaṅkhāraṃ ossajīti satiṃ sūpaṭṭhitaṃ katvā ñāṇena paricchinditvā",
  "atk-s0102a:580_1": "āyusaṅkhāraṃ vissajji, pajahi. Tattha na bhagavā hatthena leḍḍuṃ viya āyusaṅkhāraṃ",
  "atk-s0102a:580_2": "ossaji, temāsamattameva pana samāpattiṃ samāpajjitvā tato paraṃ na samāpajjissāmīti",
  "atk-s0102a:580_3": "cittaṃ uppādesi. Taṃ sandhāya vuttaṃ – “ossajī”ti. “Ussajjī”ti pi pāṭho. Mahābhūmicāloti",
  "atk-s0102a:580_4": "mahanto pathavīkampo. Tadā kira dasasahassī lokadhātu kampittha. Bhiṃsanakoti bhayajanako.",
  "atk-s0102a:580_5": "Devadundubhiyo ca phaliṃsūti devabheriyo phaliṃsu, devo sukkhagajjitaṃ gajji, akālavijjulatā",
  "atk-s0102a:580_6": "nicchariṃsu, khaṇikavassaṃ vassīti vuttaṃ hoti.",
  "atk-s0102a:581_0": "Udānaṃ udānesīti kasmā udānesi? Koci nāma vadeyya – “bhagavā pacchato pacchato anubandhitvā",
  "atk-s0102a:581_1": "– ‘parinibbāyatha, bhante, parinibbāyatha, bhante’ti upadduto bhayena āyusaṅkhāraṃ",
  "atk-s0102a:581_2": "vissajjesī”ti. “Tassokāso mā hotu, bhītassa udānaṃ nāma natthī”ti etassa dīpanatthaṃ",
  "atk-s0102a:581_3": "pītivegavissaṭṭhaṃ udānaṃ udānesi.",
  "atk-s0102a:582_0": "Tattha sabbesaṃ soṇasiṅgālādīnampi paccakkhabhāvato tulitaṃ paricchinnanti tulaṃ.",
  "atk-s0102a:582_1": "Kiṃ taṃ? Kāmāvacarakammaṃ. Na tulaṃ, na vā tulaṃ sadisamassa aññaṃ lokiyaṃ kammaṃ",
  "atk-s0102a:582_2": "atthīti atulaṃ. Kiṃ taṃ? Mahaggatakammaṃ. Athavā kāmāvacararūpāvacaraṃ tulaṃ, arūpāvacaraṃ",
  "atk-s0102a:582_3": "atulaṃ. Appavipākaṃ vā tulaṃ, bahuvipākaṃ atulaṃ. Sambhavanti sambhavassa hetubhūtaṃ,",
  "atk-s0102a:582_4": "piṇḍakārakaṃ rāsikārakanti attho. Bhavasaṅkhāranti punabbhavasaṅkhāraṇakaṃ. Avassajīti",
  "atk-s0102a:582_5": "vissajjesi. Munīti buddhamuni. Ajjhattaratoti niyakajjhattarato. Samāhitoti upacārappanāsamādhivasena",
  "atk-s0102a:582_6": "samāhito. Abhindi kavacamivāti kavacaṃ viya abhindi. Attasambhavanti attani sañjātaṃ",
  "atk-s0102a:582_7": "kilesaṃ. Idaṃ vuttaṃ hoti – “savipākaṭṭhena sambhavaṃ, bhavābhisaṅkhāraṇaṭṭhena bhavasaṅkhāranti",
  "atk-s0102a:582_8": "ca laddhanāmaṃ tulātulasaṅkhātaṃ lokiyakammañca ossaji. Saṅgāmasīse mahāyodho kavacaṃ",
  "atk-s0102a:582_9": "viya attasambhavaṃ kilesañca ajjhattarato samāhito hutvā abhindī”ti.",
  "atk-s0102a:583_0": "Atha vā tulanti tulento tīrento. Atulañca sambhavanti nibbānañceva sambhavañca. Bhavasaṅkhāranti",
  "atk-s0102a:583_1": "bhavagāmikammaṃ. Avassaji munīti “pañcakkhandhā aniccā, pañcannaṃ khandhānaṃ nirodho",
  "atk-s0102a:583_2": "nibbānaṃ nicca”ntiādinā nayena tulayanto buddhamuni bhave ādīnavaṃ, nibbāne ca ānisaṃsaṃ",
  "atk-s0102a:583_3": "disvā taṃ khandhānaṃ mūlabhūtaṃ bhavasaṅkhārakammaṃ – “kammakkhayāya saṃvattatī”ti",
  "atk-s0102a:583_4": "evaṃ vuttena kammakkhayakarena ariyamaggena avassaji. Kathaṃ? Ajjhattarato samāhito",
  "atk-s0102a:583_5": "abhindi kavacamiva attani sambhavaṃ. So hi vipassanāvasena ajjhattarato samathavasena",
  "atk-s0102a:583_6": "samāhitoti evaṃ pubbabhāgato paṭṭhāya samathavipassanābalena kavacamiva attabhāvaṃ",
  "atk-s0102a:583_7": "pariyonandhitvā ṭhitaṃ, attani sambhavattā “attasambhava”nti laddhanāmaṃ sabbakilesajālaṃ",
  "atk-s0102a:583_8": "abhindi. Kilesābhāvena ca katakammaṃ appaṭisandhikattā avassaṭṭhaṃ nāma hotīti evaṃ",
  "atk-s0102a:583_9": "kilesappahānena kammaṃ pajahi, pahīnakilesassa ca bhayaṃ nāma natthi, tasmā abhītova",
  "atk-s0102a:583_10": "āyusaṅkhāraṃ ossaji, abhītabhāvañāpanatthañca udānaṃ udānesīti veditabbo.",
  "atk-s0102a:584": "Mahābhūmicālavaṇṇanā",
  "atk-s0102a:585_0": "171. Yaṃ mahāvātāti yena samayena yasmiṃ vā samaye mahāvātā vāyanti, mahāvātā vāyantāpi",
  "atk-s0102a:585_1": "ukkhepakavātā nāma uṭṭhahanti, te vāyantā saṭṭhisahassādhikanavayojanasatasahassabahalaṃ",
  "atk-s0102a:585_2": "udakasandhārakaṃ vātaṃ upacchindanti, tato ākāse udakaṃ bhassati, tasmiṃ bhassante",
  "atk-s0102a:585_3": "pathavī bhassati. Puna vāto attano balena antodhamakaraṇe viya udakaṃ ābandhitvā",
  "atk-s0102a:585_4": "gaṇhāti, tato udakaṃ uggacchati, tasmiṃ uggacchante pathavī uggacchati. Evaṃ udakaṃ",
  "atk-s0102a:585_5": "kampitaṃ pathaviṃ kampeti. Etañca kampanaṃ yāva ajjakālāpi hotiyeva, bahalabhāvena",
  "atk-s0102a:585_6": "pana na ogacchanuggacchanaṃ paññāyati.",
  "atk-s0102a:586_0": "Mahiddhiko mahānubhāvoti ijjhanassa mahantatāya mahiddhiko, anubhavitabbassa mahantatāya",
  "atk-s0102a:586_1": "mahānubhāvo. Parittāti dubbalā. Appamāṇāti balavā. So imaṃ pathaviṃ kampetīti so",
  "atk-s0102a:586_2": "iddhiṃ nibbattetvā saṃvejento mahāmoggallāno viya, vīmaṃsanto vā mahānāgattherassa",
  "atk-s0102a:586_3": "bhāgineyyo saṅgharakkhitasāmaṇero viya pathaviṃ kampeti. So kirāyasmā khuraggeyeva",
  "atk-s0102a:586_4": "arahattaṃ patvā cintesi – “atthi nu kho koci bhikkhu, yena pabbajitadivaseyeva arahattaṃ",
  "atk-s0102a:586_5": "patvā vejayanto pāsādo kampitapubbo”ti? Tato – “natthi kocī”ti ñatvā – “ahaṃ kampessāmī”ti",
  "atk-s0102a:586_6": "abhiññābalena vejayantamatthake ṭhatvā pādena paharitvā kampetuṃ nāsakkhi. Atha naṃ",
  "atk-s0102a:586_7": "sakkassa nāṭakitthiyo āhaṃsu – “putta saṅgharakkhita, tvaṃ pūtigandheneva sīsena",
  "atk-s0102a:586_8": "vejayantaṃ kampetuṃ icchasi, suppatiṭṭhito tāta pāsādo, kathaṃ kampetuṃ sakkhissasī”ti?",
  "atk-s0102a:587_0": "Sāmaṇero – “imā devatā mayā saddhiṃ keḷiṃ karonti, ahaṃ kho pana ācariyaṃ nālatthaṃ,",
  "atk-s0102a:587_1": "kahaṃ nu kho me ācariyo sāmuddikamahānāgatthero”ti āvajjento mahāsamudde udakaleṇaṃ",
  "atk-s0102a:587_2": "māpetvā divāvihāraṃ nisinnoti ñatvā tattha gantvā theraṃ vanditvā aṭṭhāsi. Tato naṃ",
  "atk-s0102a:587_3": "thero – “kiṃ, tāta saṅgharakkhita, asikkhitvāva yuddhaṃ paviṭṭhosī”ti vatvā “nāsakkhi,",
  "atk-s0102a:587_4": "tāta, vejayantaṃ kampetu”nti pucchi. Ācariyaṃ, bhante, nālatthanti. Atha naṃ thero",
  "atk-s0102a:587_5": "– “tāta tumhādise akampente ko añño kampessati. Diṭṭhapubbaṃ te, tāta, udakapiṭṭhe",
  "atk-s0102a:587_6": "gomayakhaṇḍaṃ pilavantaṃ, tāta, kapallakapūvaṃ pacantā antantena paricchindanti,",
  "atk-s0102a:587_7": "iminā opammena jānāhī”ti āha. So – “vaṭṭissati, bhante, ettakenā”ti vatvā pāsādena",
  "atk-s0102a:587_8": "patiṭṭhitokāsaṃ udakaṃ hotūti adhiṭṭhāya vejayantābhimukho agamāsi.",
  "atk-s0102a:588_0": "Devadhītaro taṃ disvā – “ekavāraṃ lajjitvā gato, punapi sāmaṇero eti, punapi etī”ti",
  "atk-s0102a:588_1": "vadiṃsu. Sakko devarājā – “mā mayhaṃ puttena saddhiṃ kathayittha, idāni tena ācariyo",
  "atk-s0102a:588_2": "laddho, khaṇena pāsādaṃ kampessatī”ti āha. Sāmaṇeropi pādaṅguṭṭhena pāsādathūpikaṃ",
  "atk-s0102a:588_3": "pahari. Pāsādo catūhi disāhi oṇamati. Devatā – “patiṭṭhātuṃ dehi, tāta, pāsādassa",
  "atk-s0102a:588_4": "patiṭṭhātuṃ dehi, tāta, pāsādassā”ti viraviṃsu. Sāmaṇero pāsādaṃ yathāṭhāne ṭhapetvā",
  "atk-s0102a:588_5": "pāsādamatthake ṭhatvā udānaṃ udānesi –",
  "atk-s0102a:589": "“Ajjevāhaṃ pabbajito, ajja pattāsavakkhayaṃ;",
  "atk-s0102a:590": "Ajja kampemi pāsādaṃ, aho buddhassuḷāratā.",
  "atk-s0102a:591": "Ajjevāhaṃ pabbajito…pe… aho dhammassuḷāratā.",
  "atk-s0102a:592": "Ajjevāhaṃ pabbajito…pe… aho saṅghassuḷāratāti.",
  "atk-s0102a:593": "Ito paresu chasu pathavīkampesu yaṃ vattabbaṃ, taṃ mahāpadāne vuttameva.",
  "atk-s0102a:594_0": "Iti imesu aṭṭhasu pathavīkampesu paṭhamo dhātukopena, dutiyo iddhānubhāvena, tatiyacatutthā",
  "atk-s0102a:594_1": "puññatejena, pañcamo ñāṇatejena, chaṭṭho sādhukāradānavasena, sattamo kāruññabhāvena,",
  "atk-s0102a:594_2": "aṭṭhamo ārodanena. Mātukucchiṃ okkamante ca tato nikkhamante ca mahāsatte tassa puññatejena",
  "atk-s0102a:594_3": "pathavī akampittha. Abhisambodhiyaṃ ñāṇatejena abhihatā hutvā akampittha. Dhammacakkappavattane",
  "atk-s0102a:594_4": "sādhukārabhāvasaṇṭhitā sādhukāraṃ dadamānā akampittha. Āyusaṅkhārossajjane kāruññasabhāvasaṇṭhitā",
  "atk-s0102a:594_5": "cittasaṅkhobhaṃ asahamānā akampittha. Parinibbāne ārodanavegatunnā hutvā akampittha.",
  "atk-s0102a:594_6": "Ayaṃ panattho pathavīdevatāya vasena veditabbo, mahābhūtapathaviyā panetaṃ natthi acetanattāti.",
  "atk-s0102a:595_0": "Ime kho, ānanda, aṭṭha hetūti ettha imeti niddiṭṭhanidassanaṃ. Ettāvatā ca panāyasmā",
  "atk-s0102a:595_1": "ānando – “addhā ajja bhagavatā āyusaṅkhāro ossaṭṭho”ti sallakkhesi. Bhagavā pana",
  "atk-s0102a:595_2": "sallakkhitabhāvaṃ jānantopi okāsaṃ adatvāva aññānipi aṭṭhakāni sampiṇḍento – “aṭṭha kho imā”tiādimāha.",
  "atk-s0102a:596": "Aṭṭhaparisavaṇṇanā",
  "atk-s0102a:597_0": "172. Tattha anekasataṃ khattiyaparisanti bimbisārasamāgamañātisamāgalicchavīsamāgamādisadisaṃ,",
  "atk-s0102a:597_1": "sā pana aññesu cakkavāḷesupi labbhateyeva. Sallapitapubbanti ālāpasallāpo katapubbo.",
  "atk-s0102a:597_2": "Sākacchāti dhammasākacchāpi samāpajjitapubbā. Yādisako tesaṃ vaṇṇoti te odātāpi honti",
  "atk-s0102a:597_3": "kāḷāpi maṅguracchavīpi, satthā suvaṇṇavaṇṇova. Idaṃ pana saṇṭhānaṃ paṭicca kathitaṃ.",
  "atk-s0102a:597_4": "Saṇṭhānampi ca kevalaṃ tesaṃ paññāyatiyeva, na pana bhagavā milakkhusadiso hoti,",
  "atk-s0102a:597_5": "nāpi āmuttamaṇikuṇḍalo, buddhaveseneva nisīdati. Te pana attano samānasaṇṭhānameva",
  "atk-s0102a:597_6": "passanti. Yādisako tesaṃ saroti te chinnassarāpi honti gaggarassarāpi kākassarāpi,",
  "atk-s0102a:597_7": "satthā brahmassarova. Idaṃ pana bhāsantaraṃ sandhāya kathitaṃ. Sacepi hi satthā rājāsane",
  "atk-s0102a:597_8": "nisinno katheti, “ajja rājā madhurena sarena kathetī”ti tesaṃ hoti. Kathetvā pakkante",
  "atk-s0102a:597_9": "pana bhagavati puna rājānaṃ āgataṃ disvā – “ko nu kho aya”nti vīmaṃsā uppajjati.",
  "atk-s0102a:597_10": "Tattha ko nu kho ayanti imasmiṃ ṭhāne idāneva māgadhabhāsāya sīhaḷabhāsāya madhurenākārena",
  "atk-s0102a:597_11": "kathento ko nu kho ayaṃ antarahito, kiṃ devo, udāhu manussoti evaṃ vīmaṃsantāpi na",
  "atk-s0102a:597_12": "jānantīti attho. Kimatthaṃ panevaṃ ajānantānaṃ dhammaṃ desetīti? Vāsanatthāya. Evaṃ",
  "atk-s0102a:597_13": "sutopi hi dhammo anāgate paccayo hoti yevāti anāgataṃ paṭicca deseti. Anekasataṃ",
  "atk-s0102a:597_14": "brāhmaṇaparisantiādīnampi soṇadaṇḍakūṭadaṇḍasamāgamādivasena ceva aññacakkavāḷavasena",
  "atk-s0102a:597_15": "ca sambhavo veditabbo.",
  "atk-s0102a:598_0": "Imā pana aṭṭha parisā bhagavā kimatthaṃ āhari? Abhītabhāvadassanatthameva. Imā kira",
  "atk-s0102a:598_1": "āharitvā evamāha – “ānanda, imāpi aṭṭha parisā upasaṅkamitvā dhammaṃ desentassa tathāgatassa",
  "atk-s0102a:598_2": "bhayaṃ vā sārajjaṃ vā natthi, māraṃ pana ekakaṃ disvā tathāgato bhāyeyyāti ko evaṃ",
  "atk-s0102a:598_3": "saññaṃ uppādetumarahati. Abhīto, ānanda, tathāgato acchambhī, sato sampajāno āyusaṅkhāraṃ ossajī”ti.",
  "atk-s0102a:599": "Aṭṭhaabhibhāyatanavaṇṇanā",
  "atk-s0102a:600_0": "173. Abhibhāyatanānīti abhibhavanakāraṇāni. Kiṃ abhibhavanti? Paccanīkadhammepi ārammaṇānipi.",
  "atk-s0102a:600_1": "Tāni hi paṭipakkhabhāvena paccanīkadhamme abhibhavanti, puggalassa ñāṇuttariyatāya ārammaṇāni.",
  "atk-s0102a:601_0": "Ajjhattaṃ rūpasaññītiādīsu pana ajjhattarūpe parikammavasena ajjhattaṃ rūpasaññī",
  "atk-s0102a:601_1": "nāma hoti. Ajjhattañhi nīlaparikammaṃ karonto kese vā pitte vā akkhitārakāya vā karoti.",
  "atk-s0102a:601_2": "Pītaparikammaṃ karonto mede vā chaviyā vā hatthapādapiṭṭhesu vā akkhīnaṃ pītakaṭṭhāne",
  "atk-s0102a:601_3": "vā karoti. Lohitaparikammaṃ karonto maṃse vā lohite vā jivhāya vā akkhīnaṃ rattaṭṭhāne",
  "atk-s0102a:601_4": "vā karoti. Odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne",
  "atk-s0102a:601_5": "vā karoti. Taṃ pana sunīlaṃ supītaṃ sulohitakaṃ suodātakaṃ na hoti, avisuddhameva hoti.",
  "atk-s0102a:602_0": "Eko bahiddhā rūpāni passatīti yassevaṃ parikammaṃ ajjhattaṃ uppannaṃ hoti, nimittaṃ",
  "atk-s0102a:602_1": "pana bahiddhā, so evaṃ ajjhattaṃ parikammassa bahiddhā ca appanāya vasena – “ajjhattaṃ",
  "atk-s0102a:602_2": "rūpasaññī eko bahiddhā rūpāni passatī”ti vuccati. Parittānīti avaḍḍhitāni. Suvaṇṇadubbaṇṇānīti",
  "atk-s0102a:602_3": "suvaṇṇāni vā honti, dubbaṇṇāni vā. Parittavaseneva idaṃ abhibhāyatanaṃ vuttanti veditabbaṃ.",
  "atk-s0102a:602_4": "Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā – “kiṃ",
  "atk-s0102a:602_5": "ettha bhuñjitabbaṃ atthī”ti saṅkaḍḍhitvā ekakabaḷameva karoti, evameva ñāṇuttariko",
  "atk-s0102a:602_6": "puggalo visadañāṇo – “kiṃ ettha parittake ārammaṇe samāpajjitabbaṃ atthi, nāyaṃ mama",
  "atk-s0102a:602_7": "bhāro”ti tāni rūpāni abhibhavitvā samāpajjati, saha nimittuppādenevettha appanaṃ",
  "atk-s0102a:602_8": "pāpetīti attho. Jānāmi passāmīti iminā panassa ābhogo kathito. So ca kho samāpattito",
  "atk-s0102a:602_9": "vuṭṭhitassa, na antosamāpattiyaṃ. Evaṃsaññī hotīti ābhogasaññāyapi jhānasaññāyapi",
  "atk-s0102a:602_10": "evaṃsaññī hoti. Abhibhavanasaññā hissa antosamāpattiyampi atthi, ābhogasaññā pana",
  "atk-s0102a:602_11": "samāpattito vuṭṭhitasseva.",
  "atk-s0102a:603_0": "Appamāṇānīti vaḍḍhitappamāṇāni, mahantānīti attho. Abhibhuyyāti ettha pana yathā",
  "atk-s0102a:603_1": "mahagghaso puriso ekaṃ bhattavaḍḍhitakaṃ labhitvā – “aññampi hotu, kiṃ etaṃ mayhaṃ",
  "atk-s0102a:603_2": "karissatī”ti taṃ na mahantato passati, evameva ñāṇuttaro puggalo visadañāṇo “kiṃ",
  "atk-s0102a:603_3": "ettha samāpajjitabbaṃ, nayidaṃ appamāṇaṃ, na mayhaṃ cittekaggatākaraṇe bhāro atthī”ti",
  "atk-s0102a:603_4": "tāni abhibhavitvā samāpajjati, saha nimittuppādenevettha appanaṃ pāpetīti attho.",
  "atk-s0102a:604": "Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-s0102a:605_0": "Eko bahiddhā rūpāni passatīti yassa parikammampi nimittampi bahiddhāva uppannaṃ,",
  "atk-s0102a:605_1": "so evaṃ bahiddhā parikammassa ceva appanāya ca vasena – “ajjhattaṃ arūpasaññī eko",
  "atk-s0102a:605_2": "bahiddhā rūpāni passatī”ti vuccati. Sesamettha catutthābhibhāyatane vuttanayameva.",
  "atk-s0102a:605_3": "Imesu pana catūsu parittaṃ vitakkacaritavasena āgataṃ, appamāṇaṃ mohacaritavasena,",
  "atk-s0102a:605_4": "suvaṇṇaṃ dosacaritavasena, dubbaṇṇaṃ rāgacaritavasena. Etesañhi etāni sappāyāni.",
  "atk-s0102a:605_5": "Sā ca nesaṃ sappāyatā vitthārato visuddhimagge caritaniddese vuttā.",
  "atk-s0102a:606_0": "Pañcamaabhibhāyatanādīsu nīlānīti sabbasaṅgāhakavasena vuttaṃ. Nīlavaṇṇānīti vaṇṇavasena.",
  "atk-s0102a:606_1": "Nīlanidassanānīti nidassanavasena, apaññāya mānavivarāni asambhinnavaṇṇāni ekanīlāneva",
  "atk-s0102a:606_2": "hutvā dissantīti vuttaṃ hoti. Nīlanibhāsānīti idaṃ pana obhāsavasena vuttaṃ, nīlobhāsāni",
  "atk-s0102a:606_3": "nīlappabhāyuttānīti attho. Etena nesaṃ visuddhataṃ dasseti. Visuddhavaṇṇavaseneva",
  "atk-s0102a:606_4": "hi imāni cattāri abhibhāyatanāni vuttāni. Umāpupphanti etañhi pupphaṃ siniddhaṃ mudu,",
  "atk-s0102a:606_5": "dissamānampi nīlameva hoti. Girikaṇṇikapupphādīni pana dissamānāni setadhātukāneva",
  "atk-s0102a:606_6": "honti. Tasmā idameva gahitaṃ, na tāni. Bārāṇaseyyakanti bārāṇasisambhavaṃ. Tattha",
  "atk-s0102a:606_7": "kira kappāsopi mudu, suttakantikāyopi tantavāyāpi chekā, udakampi suci siniddhaṃ.",
  "atk-s0102a:606_8": "Tasmā taṃ vatthaṃ ubhatobhāgavimaṭṭhaṃ hoti; dvīsupi passesu maṭṭhaṃ mudu siniddhaṃ khāyati.",
  "atk-s0102a:607_0": "Pītānītiādīsupi imināva nayena attho veditabbo. “Nīlakasiṇaṃ uggaṇhanto nīlasmiṃ",
  "atk-s0102a:607_1": "nimittaṃ gaṇhāti pupphasmiṃ vā vatthasmiṃ vā vaṇṇadhātuyā vā”tiādikaṃ panettha kasiṇakaraṇañca",
  "atk-s0102a:607_2": "parikammañca appanāvidhānañca sabbaṃ visuddhimagge vitthārato vuttameva. Imānipi",
  "atk-s0102a:607_3": "aṭṭha abhibhāyatanāni abhītabhāvadassanatthameva ānītāni. Imāni kira vatvā evamāha",
  "atk-s0102a:607_4": "– “ānanda, evarūpāpi samāpattiyo samāpajjantassa ca vuṭṭhahantassa ca tathāgatassa",
  "atk-s0102a:607_5": "bhayaṃ vā sārajjaṃ vā natthi, māraṃ pana ekakaṃ disvā tathāgato bhāyeyyāti ko evaṃ",
  "atk-s0102a:607_6": "saññaṃ uppādetumarahati. Abhīto, ānanda, tathāgato acchambhī, sato sampajāno āyusaṅkhāraṃ ossajī”ti.",
  "atk-s0102a:608": "Aṭṭhavimokkhavaṇṇanā",
  "atk-s0102a:609_0": "174. Vimokkhakathā uttānatthāyeva. Imepi aṭṭha vimokkhā abhītabhāvadassanatthameva",
  "atk-s0102a:609_1": "ānītā. Imepi kira vatvā evamāha – “ānanda, etāpi samāpattiyo samāpajjantassa ca vuṭṭhahantassa",
  "atk-s0102a:609_2": "ca tathāgatassa bhayaṃ vā sārajjaṃ vā natthi…pe… ossajī”ti.",
  "atk-s0102a:610": "175. Idānipi bhagavā ānandassa okāsaṃ adatvāva ekamidāhantiādinā nayena aparampi desanaṃ ārabhi. Tattha paṭhamābhisambuddhoti abhisambuddho hutvā paṭhamameva aṭṭhame sattāhe.",
  "atk-s0102a:611": "177. Ossaṭṭhoti vissajjito paricchinno, evaṃ kira vatvā – “tenāyaṃ dasasahassī lokadhātu kampitthā”ti āha.",
  "atk-s0102a:612": "Ānandayācanakathā",
  "atk-s0102a:613_0": "178. Alanti paṭikkhepavacanametaṃ. Bodhinti catumaggañāṇapaṭiveghaṃ. Saddahasi tvanti",
  "atk-s0102a:613_1": "evaṃ vuttabhāvaṃ tathāgatassa saddahasīti vadati. Tasmātihānandāti yasmā idaṃ vacanaṃ",
  "atk-s0102a:613_2": "saddahasi, tasmā tuyhevetaṃ dukkaṭanti dasseti.",
  "atk-s0102a:614_0": "179. Ekamidāhanti idaṃ bhagavā – “na kevalaṃ ahaṃ idheva taṃ āmantesiṃ, aññadāpi",
  "atk-s0102a:614_1": "āmantetvā oḷārikaṃ nimittaṃ akāsiṃ, tampi tayā na paṭividdhaṃ, tavevāyaṃ aparādho”ti",
  "atk-s0102a:614_2": "evaṃ sokavinodanatthāya nānappakārato therasseva dosāropanatthaṃ ārabhi.",
  "atk-s0102a:615_0": "183. Piyehi manāpehīti mātāpitābhātābhaginiādikehi jātiyā nānābhāvo, maraṇena vinābhāvo,",
  "atk-s0102a:615_1": "bhavena aññathābhāvo. Taṃ kutettha labbhāti tanti tasmā, yasmā sabbeheva piyehi manāpehi",
  "atk-s0102a:615_2": "nānābhāvo, tasmā dasa pāramiyo pūretvāpi, sambodhiṃ patvāpi, dhammacakkaṃ pavattetvāpi,",
  "atk-s0102a:615_3": "yamakapāṭihāriyaṃ dassetvāpi, devorohaṇaṃ katvāpi, yaṃ taṃ jātaṃ bhūtaṃ saṅkhataṃ",
  "atk-s0102a:615_4": "palokadhammaṃ, taṃ vata tathāgatassāpi sarīraṃ mā palujjīti netaṃ ṭhānaṃ vijjati,",
  "atk-s0102a:615_5": "rodantenāpi kandantenāpi na sakkā taṃ kāraṇaṃ laddhunti. Puna paccāvamissatīti yaṃ",
  "atk-s0102a:615_6": "cattaṃ vantaṃ, taṃ vata puna paṭikhādissatīti attho.",
  "atk-s0102a:616_0": "184. Yathayidaṃ brahmacariyanti yathā idaṃ sikkhāttayasaṅgahaṃ sāsanabrahmacariyaṃ.",
  "atk-s0102a:616_1": "Addhaniyanti addhānakkhamaṃ. Ciraṭṭhitikanti cirappavattivasena ciraṭṭhitikaṃ. Cattāro",
  "atk-s0102a:616_2": "satipaṭṭhānātiādi sabbaṃ lokiyalokuttaravaseneva kathitaṃ. Etesaṃ pana bodhipakkhiyānaṃ",
  "atk-s0102a:616_3": "dhammānaṃ vinicchayo sabbākārena visuddhimagge paṭipadāñāṇadassanavisuddhiniddese",
  "atk-s0102a:616_4": "vutto. Sesamettha uttānamevāti.",
  "atk-s0102a:617": "Tatiyabhāṇavāravaṇṇanā niṭṭhitā.",
  "atk-s0102a:618": "Nāgāpalokitavaṇṇanā",
  "atk-s0102a:619_0": "186. Nāgāpalokitanti yathā hi mahājanassa aṭṭhīni koṭiyā koṭiṃ āhacca ṭhitāni paccekabuddhānaṃ,",
  "atk-s0102a:619_1": "aṅkusakalaggāni viya, na evaṃ buddhānaṃ. Buddhānaṃ pana saṅkhalikāni viya ekābaddhāni",
  "atk-s0102a:619_2": "hutvā ṭhitāni, tasmā pacchato apalokanakāle na sakkā hoti gīvaṃ parivattetuṃ. Yathā",
  "atk-s0102a:619_3": "pana hatthināgo pacchābhāgaṃ apaloketukāmo sakalasarīreneva parivattati, evaṃ parivattitabbaṃ",
  "atk-s0102a:619_4": "hoti. Bhagavato pana nagaradvāre ṭhatvā – “vesāliṃ apalokessāmī”ti citte uppannamatte",
  "atk-s0102a:619_5": "– “bhagavā anekāni kappakoṭisahassāni pāramiyo pūrentehi tumhehi na gīvaṃ parivattetvā",
  "atk-s0102a:619_6": "apalokanakammaṃ kata”nti ayaṃ pathavī kulālacakkaṃ viya parivattetvā bhagavantaṃ",
  "atk-s0102a:619_7": "vesālinagarābhimukhaṃ akāsi. Taṃ sandhāyetaṃ vuttaṃ.",
  "atk-s0102a:620_0": "Nanu ca na kevalaṃ vesāliyāva, sāvatthirājagahanāḷandapāṭaligāmakoṭigāmanātikagāmakesupi",
  "atk-s0102a:620_1": "tato tato nikkhantakāle taṃ taṃ sabbaṃ pacchimadassanameva, tattha tattha kasmā nāgāpalokitaṃ",
  "atk-s0102a:620_2": "nāpalokesīti? Anacchariyattā. Tattha tattha hi nivattetvā apalokentassetaṃ na acchariyaṃ",
  "atk-s0102a:620_3": "hoti, tasmā nāpalokesi. Api ca vesālirājāno āsannavināsā, tiṇṇaṃ vassānaṃ upari vinassissanti.",
  "atk-s0102a:620_4": "Te taṃ nagaradvāre nāgāpalokitaṃ nāma cetiyaṃ katvā gandhamālādīhi pūjessanti, taṃ",
  "atk-s0102a:620_5": "nesaṃ dīgharattaṃ hitāya sukhāya bhavissatīti tesaṃ anukampāya apalokesi.",
  "atk-s0102a:621": "Dukkhassantakaroti vaṭṭadukkhassa antakaro. Cakkhumāti pañcahi cakkhūhi cakkhumā. Parinibbutoti kilesaparinibbānena parinibbuto.",
  "atk-s0102a:622": "Catumahāpadesavaṇṇanā",
  "atk-s0102a:623": "187. Mahāpadeseti mahāokāse, mahāapadese vā, buddhādayo mahante mahante apadisitvā vuttāni mahākāraṇānīti attho.",
  "atk-s0102a:624_0": "188. Neva abhinanditabbanti haṭṭhatuṭṭhehi sādhukāraṃ datvā pubbeva na sotabbaṃ,",
  "atk-s0102a:624_1": "evaṃ kate hi pacchā “idaṃ na sametī”ti vuccamāno – “kiṃ pubbeva ayaṃ dhammo, idāni",
  "atk-s0102a:624_2": "na dhammo”ti vatvā laddhiṃ na vissajjeti. Nappaṭikkositabbanti – “kiṃ esa bālo vadatī”ti",
  "atk-s0102a:624_3": "evaṃ pubbeva na vattabbaṃ, evaṃ vutte hi vattuṃ yuttampi na vakkhati. Tenāha – “anabhinanditvā",
  "atk-s0102a:624_4": "appaṭikkositvā”ti. Padabyañjanānīti padasaṅkhātāni byañjanāni. Sādhukaṃ uggahetvāti",
  "atk-s0102a:624_5": "imasmiṃ ṭhāne pāḷi vuttā, imasmiṃ ṭhāne attho vutto, imasmiṃ ṭhāne anusandhi kathito,",
  "atk-s0102a:624_6": "imasmiṃ ṭhāne pubbāparaṃ kathitanti suṭṭhu gahetvā. Sutte osāretabbānīti sutte otāretabbāni.",
  "atk-s0102a:624_7": "Vinaye sandassetabbānīti vinaye saṃsandetabbāni.",
  "atk-s0102a:625_0": "Ettha ca suttanti vinayo. Yathāha – “kattha paṭikkhittaṃ? Sāvatthiyaṃ suttavibhaṅge”ti.",
  "atk-s0102a:625_1": "Vinayoti khandhako. Yathāha – “vinayātisāre”ti. Evaṃ vinayapiṭakampi na pariyādiyati.",
  "atk-s0102a:625_2": "Ubhatovibhaṅgā pana suttaṃ, khandhakaparivārā vinayoti evaṃ vinayapiṭakaṃ pariyādiyati.",
  "atk-s0102a:625_3": "Athavā suttantapiṭakaṃ suttaṃ, vinayapiṭakaṃ vinayoti evaṃ dveyeva piṭakāni pariyādiyanti.",
  "atk-s0102a:625_4": "Suttantābhidhammapiṭakāni vā suttaṃ, vinayapiṭakaṃ vinayoti evampi tīṇi piṭakāni",
  "atk-s0102a:625_5": "na tāva pariyādiyanti. Asuttanāmakañhi buddhavacanaṃ nāma atthi. Seyyathidaṃ – jātakaṃ,",
  "atk-s0102a:625_6": "paṭisambhidā, niddeso, suttanipāto, dhammapadaṃ, udānaṃ, itivuttakaṃ, vimānavatthu,",
  "atk-s0102a:625_7": "petavatthu, theragāthā, therīgāthā, apadānanti.",
  "atk-s0102a:626_0": "Sudinnatthero pana – “asuttanāmakaṃ buddhavacanaṃ na atthī”ti taṃ sabbaṃ paṭipakkhipitvā",
  "atk-s0102a:626_1": "– “tīṇi piṭakāni suttaṃ, vinayo pana kāraṇa”nti āha. Tato taṃ kāraṇaṃ dassento idaṃ suttamāhari –",
  "atk-s0102a:627_0": "“Ye kho tvaṃ, gotami, dhamme jāneyyāsi, ime dhammā sarāgāya saṃvattanti no virāgāya,",
  "atk-s0102a:627_1": "saññogāya saṃvattanti no visaññogāya, ācayāya saṃvattanti no apacayāya, mahicchatāya",
  "atk-s0102a:627_2": "saṃvattanti no appicchatāya, asantuṭṭhiyā saṃvattanti no santuṭṭhiyā, saṅgaṇikāya",
  "atk-s0102a:627_3": "saṃvattanti no pavivekāya, kosajjāya saṃvattanti no vīriyārambhāya, dubbharatāya",
  "atk-s0102a:627_4": "saṃvattanti no subharatāya. Ekaṃsena, gotami, dhāreyyāsi – ‘neso dhammo, neso vinayo,",
  "atk-s0102a:627_5": "netaṃ satthusāsana’nti. Ye ca kho tvaṃ, gotami, dhamme jāneyyāsi, ime dhammā virāgāya",
  "atk-s0102a:627_6": "saṃvattanti no sarāgāya, visaññogāya saṃvattanti no saññogāya, apacayāya saṃvattanti",
  "atk-s0102a:627_7": "no ācayāya, appicchatāya saṃvattanti no mahicchatāya, santuṭṭhiyā saṃvattanti no",
  "atk-s0102a:627_8": "asantuṭṭhiyā, pavivekāya saṃvattanti no saṅgaṇikāya, vīriyārambhāya saṃvattanti no",
  "atk-s0102a:627_9": "kosajjāya, subharatāya saṃvattanti no dubbharatāya. Ekaṃsena, gotami, dhāreyyāsi",
  "atk-s0102a:627_10": "– ‘eso dhammo, eso vinayo, etaṃ satthusāsana’nti”.",
  "atk-s0102a:628_0": "Tasmā sutteti tepiṭake buddhavacane otāretabbāni. Vinayeti etasmiṃ rāgādivinayakāraṇe",
  "atk-s0102a:628_1": "saṃsandetabbānīti ayamettha attho. Na ceva sutte osarantīti suttapaṭipāṭiyā katthaci",
  "atk-s0102a:628_2": "anāgantvā challiṃ uṭṭhapetvā guḷhavessantara-guḷhaummagga-guḷhavinaya-vedallapiṭakānaṃ",
  "atk-s0102a:628_3": "aññatarato āgatāni paññāyantīti attho. Evaṃ āgatāni hi rāgādivinaye ca na paññāyamānāni",
  "atk-s0102a:628_4": "chaḍḍetabbāni honti. Tena vuttaṃ – “iti hetaṃ, bhikkhave, chaḍḍeyyāthā”ti. Etenupāyena",
  "atk-s0102a:628_5": "sabbattha attho veditabbo.",
  "atk-s0102a:629": "Idaṃ, bhikkhave, catutthaṃ mahāpadesaṃ dhāreyyāthāti idaṃ catutthaṃ dhammassa patiṭṭhānokāsaṃ dhāreyyātha.",
  "atk-s0102a:630_0": "Imasmiṃ pana ṭhāne imaṃ pakiṇṇakaṃ veditabbaṃ. Sutte cattāro mahāpadesā, khandhake",
  "atk-s0102a:630_1": "cattāro mahāpadesā, cattāri pañhabyākaraṇāni, suttaṃ, suttānulomaṃ, ācariyavādo,",
  "atk-s0102a:630_2": "attanomati, tisso saṅgītiyoti.",
  "atk-s0102a:631": "Tattha – “ayaṃ dhammo, ayaṃ vinayo”ti dhammavinicchaye patte ime cattāro mahāpadesā pamāṇaṃ. Yaṃ ettha sameti tadeva gahetabbaṃ, itaraṃ viravantassapi na gahetabbaṃ.",
  "atk-s0102a:632_0": "“Idaṃ kappati, idaṃ na kappatī”ti kappiyākappiyavinicchaye patte – “yaṃ, bhikkhave,",
  "atk-s0102a:632_1": "mayā idaṃ na kappatīti appaṭikkhittaṃ, taṃ ce akappiyaṃ anulometi, kappiyaṃ paṭibāhati,",
  "atk-s0102a:632_2": "taṃ vo na kappatī”tiādinā nayena khandhake vuttā cattāro mahāpadesā pamāṇaṃ. Tesaṃ",
  "atk-s0102a:632_3": "vinicchayakathā samantapāsādikāyaṃ vuttā. Tattha vuttanayena yaṃ kappiyaṃ anulometi,",
  "atk-s0102a:632_4": "tadeva kappiyaṃ, itaraṃ akappiyanti evaṃ sanniṭṭhānaṃ kātabbaṃ.",
  "atk-s0102a:633_0": "Ekaṃsabyākaraṇīyo pañho, vibhajjabyākaraṇīyo pañho, paṭipucchābyākaraṇīyo pañho,",
  "atk-s0102a:633_1": "ṭhapanīyo pañhoti imāni cattāri pañhabyākaraṇāni nāma. Tattha “cakkhuṃ anicca”nti",
  "atk-s0102a:633_2": "puṭṭhena – “āma anicca”nti ekaṃseneva byākātabbaṃ. Esa nayo sotādīsu. Ayaṃ ekaṃsabyākaraṇīyo",
  "atk-s0102a:633_3": "pañho. “Aniccaṃ nāma cakkhu”nti puṭṭhena – “na cakkhumeva, sotampi aniccaṃ ghānampi",
  "atk-s0102a:633_4": "anicca”nti evaṃ vibhajitvā byākātabbaṃ. Ayaṃ vibhajjabyākaraṇīyo pañho. “Yathā cakkhu",
  "atk-s0102a:633_5": "tathā sotaṃ, yathā sotaṃ tathā cakkhu”nti puṭṭhena “kenaṭṭhena pucchasī”ti paṭipucchitvā",
  "atk-s0102a:633_6": "“dassanaṭṭhena pucchāmī”ti vutte “na hī”ti byākātabbaṃ, “aniccaṭṭhena pucchāmī”ti",
  "atk-s0102a:633_7": "vutte āmāti byākātabbaṃ. Ayaṃ paṭipucchābyākaraṇīyo pañho. “Taṃ jīvaṃ taṃ sarīra”ntiādīni",
  "atk-s0102a:633_8": "puṭṭhena pana “abyākatametaṃ bhagavatā”ti ṭhapetabbo, esa pañho na byākātabbo. Ayaṃ",
  "atk-s0102a:633_9": "ṭhapanīyo pañho. Iti tenākārena pañhe sampatte imāni cattāri pañhabyākaraṇāni pamāṇaṃ.",
  "atk-s0102a:633_10": "Imesaṃ vasena so pañho byākātabbo.",
  "atk-s0102a:634_0": "Suttādīsu pana suttaṃ nāma tisso saṅgītiyo ārūḷhāni tīṇi piṭakāni. Suttānulomaṃ nāma",
  "atk-s0102a:634_1": "anulomakappiyaṃ. Ācariyavādo nāma aṭṭhakathā. Attanomati nāma nayaggāhena anubuddhiyā",
  "atk-s0102a:634_2": "attano paṭibhānaṃ. Tattha suttaṃ appaṭibāhiyaṃ, taṃ paṭibāhantena buddhova paṭibāhito",
  "atk-s0102a:634_3": "hoti. Anulomakappiyaṃ pana suttena samentameva gahetabbaṃ, na itaraṃ. Ācariyavādopi",
  "atk-s0102a:634_4": "suttena samentoyeva gahetabbo, na itaro. Attanomati pana sabbadubbalā, sāpi suttena",
  "atk-s0102a:634_5": "samentāyeva gahetabbā, na itarā. Pañcasatikā, sattasatikā, sahassikāti imā pana tisso",
  "atk-s0102a:634_6": "saṅgītiyo. Suttampi tāsu āgatameva pamāṇaṃ, itaraṃ gārayhasuttaṃ na gahetabbaṃ. Tattha",
  "atk-s0102a:634_7": "otarantānipi hi padabyañjanāni na ceva sutte otaranti, na ca vinaye sandissantīti veditabbāni.",
  "atk-s0102a:635": "Kammāraputtacundavatthuvaṇṇanā",
  "atk-s0102a:636_0": "189. Kammāraputtassāti suvaṇṇakāraputtassa. So kira aḍḍho mahākuṭumbiko bhagavato",
  "atk-s0102a:636_1": "paṭhamadassaneneva sotāpanno hutvā attano ambavane vihāraṃ kārāpetvā niyyātesi. Taṃ",
  "atk-s0102a:636_2": "sandhāya vuttaṃ – “ambavane”ti.",
  "atk-s0102a:637_0": "Sūkaramaddavanti nātitaruṇassa nātijiṇṇassa ekajeṭṭhakasūkarassa pavattamaṃsaṃ. Taṃ",
  "atk-s0102a:637_1": "kira mudu ceva siniddhañca hoti, taṃ paṭiyādāpetvā sādhukaṃ pacāpetvāti attho. Eke",
  "atk-s0102a:637_2": "bhaṇanti – “sūkaramaddavanti pana muduodanassa pañcagorasayūsapācanavidhānassa nāmetaṃ,",
  "atk-s0102a:637_3": "yathā gavapānaṃ nāma pākanāma”nti. Keci bhaṇanti – “sūkaramaddavaṃ nāma rasāyanavidhi,",
  "atk-s0102a:637_4": "taṃ pana rasāyanasatthe āgacchati, taṃ cundena – ‘bhagavato parinibbānaṃ na bhaveyyā’ti",
  "atk-s0102a:637_5": "rasāyanaṃ paṭiyatta”nti. Tattha pana dvisahassadīpaparivāresu catūsu mahādīpesu devatā ojaṃ pakkhipiṃsu.",
  "atk-s0102a:638_0": "Nāhaṃ tanti imaṃ sīhanādaṃ kimatthaṃ nadati? Parūpavādamocanatthaṃ. Attanā paribhuttāvasesaṃ",
  "atk-s0102a:638_1": "neva bhikkhūnaṃ, na manussānaṃ dātuṃ adāsi, āvāṭe nikhaṇāpetvā vināsesīti hi vattukāmānaṃ",
  "atk-s0102a:638_2": "idaṃ sutvā vacanokāso na bhavissatīti paresaṃ upavādamocanatthaṃ sīhanādaṃ nadatīti.",
  "atk-s0102a:639_0": "190. Bhuttassa ca sūkaramaddavenāti bhuttassa udapādi, na pana bhuttapaccayā. Yadi",
  "atk-s0102a:639_1": "hi abhuttassa uppajjissatha, atikharo bhavissati. Siniddhabhojanaṃ bhuttattā panassa",
  "atk-s0102a:639_2": "tanuvedanā ahosi. Teneva padasā gantuṃ asakkhi. Virecamānoti abhiṇhaṃ pavattalohitavirecanova",
  "atk-s0102a:639_3": "samāno. Avocāti attanā patthitaṭṭhāne parinibbānatthāya evamāha. Imā pana dhammasaṅgāhakattherehi",
  "atk-s0102a:639_4": "ṭhapitagāthāyoti veditabbā.",
  "atk-s0102a:640": "Pānīyāharaṇavaṇṇanā",
  "atk-s0102a:641": "191. Iṅghāti codanatthe nipāto. Acchodakāti pasannodakā. Sātodakāti madhurodakā. Sītodakāti tanusītalasalilā. Setakāti nikkaddamā. Suppatitthāti sundaratitthā.",
  "atk-s0102a:642": "Pukkusamallaputtavatthuvaṇṇanā",
  "atk-s0102a:643_0": "192. Pukkusoti tassa nāmaṃ. Mallaputtoti mallarājaputto. Mallā kira vārena rajjaṃ",
  "atk-s0102a:643_1": "kārenti. Yāva nesaṃ vāro na pāpuṇāti, tāva vaṇijjaṃ karonti. Ayampi vaṇijjameva karonto",
  "atk-s0102a:643_2": "pañca sakaṭasatāni yojāpetvā dhuravāte vāyante purato gacchati, pacchā vāte vāyante",
  "atk-s0102a:643_3": "satthavāhaṃ purato pesetvā sayaṃ pacchā gacchati. Tadā pana pacchā vāto vāyi, tasmā",
  "atk-s0102a:643_4": "esa purato satthavāhaṃ pesetvā sabbaratanayāne nisīditvā kusinārato nikkhamitvā “pāvaṃ",
  "atk-s0102a:643_5": "gamissāmī”ti maggaṃ paṭipajji. Tena vuttaṃ – “kusinārāya pāvaṃ addhānamaggappaṭipanno hotī”ti.",
  "atk-s0102a:644_0": "Āḷāroti tassa nāmaṃ. Dīghapiṅgalo kireso, tenassa āḷāroti nāmaṃ ahosi. Kālāmoti gottaṃ.",
  "atk-s0102a:644_1": "Yatra hi nāmāti yo nāma. Neva dakkhatīti na addasa. Yatrasaddayuttattā panetaṃ anāgatavasena",
  "atk-s0102a:644_2": "vuttaṃ. Evarūpañhi īdisesu ṭhānesu saddalakkhaṇaṃ.",
  "atk-s0102a:645_0": "193. Niccharantīsūti vicarantīsu. Asaniyā phalantiyāti navavidhāya asaniyā bhijjamānāya",
  "atk-s0102a:645_1": "viya mahāravaṃ ravantiyā. Navavidhā hi asaniyo – asaññā, vicakkā, saterā, gaggarā,",
  "atk-s0102a:645_2": "kapisīsā, macchavilolikā, kukkuṭakā, daṇḍamaṇikā, sukkhāsanīti. Tattha asaññā asaññaṃ",
  "atk-s0102a:645_3": "karoti. Vicakkā ekaṃ cakkaṃ karoti. Saterā saterasadisā hutvā patati. Gaggarā gaggarāyamānā",
  "atk-s0102a:645_4": "patati. Kapisīsā bhamukaṃ ukkhipento makkaṭo viya hoti. Macchavilolikā vilolitamaccho",
  "atk-s0102a:645_5": "viya hoti. Kukkuṭakā kukkuṭasadisā hutvā patati. Daṇḍamaṇikā naṅgalasadisā hutvā",
  "atk-s0102a:645_6": "patati. Sukkhāsanī patitaṭṭhānaṃ samugghāṭeti.",
  "atk-s0102a:646_0": "Deve vassanteti sukkhagajjitaṃ gajjitvā antarantarā vassante. Ātumāyanti ātumaṃ nissāya",
  "atk-s0102a:646_1": "viharāmi. Bhusāgāreti khalasālāyaṃ. Etthesoti etasmiṃ kāraṇe eso mahājanakāyo sannipatito.",
  "atk-s0102a:646_2": "Kva ahosīti kuhiṃ ahosi. So taṃ bhanteti so tvaṃ bhante.",
  "atk-s0102a:647_0": "194. Siṅgīvaṇṇanti siṅgīsuvaṇṇavaṇṇaṃ. Yugamaṭṭhanti maṭṭhayugaṃ, saṇhasāṭakayugaḷanti",
  "atk-s0102a:647_1": "attho. Dhāraṇīyanti antarantarā mayā dhāretabbaṃ, paridahitabbanti attho. Taṃ kira",
  "atk-s0102a:647_2": "so tathārūpe chaṇadivaseyeva dhāretvā sesakāle nikkhipati. Evaṃ uttamaṃ maṅgalavatthayugaṃ",
  "atk-s0102a:647_3": "sandhāyāha. Anukampaṃ upādāyāti mayi anukampaṃ paṭicca. Acchādehīti upacāravacanametaṃ",
  "atk-s0102a:647_4": "– ekaṃ mayhaṃ dehi, ekaṃ ānandassāti attho. Kiṃ pana thero taṃ gaṇhīti? Āma gaṇhi.",
  "atk-s0102a:647_5": "Kasmā? Matthakappattakiccattā. Kiñcāpi hesa evarūpaṃ lābhaṃ paṭikkhipitvā upaṭṭhākaṭṭhānaṃ",
  "atk-s0102a:647_6": "paṭipanno. Taṃ panassa upaṭṭhākakiccaṃ matthakaṃ pattaṃ. Tasmā aggahesi. Ye cāpi",
  "atk-s0102a:647_7": "evaṃ vadeyyuṃ – “anārādhako maññe ānando pañcavīsati vassāni upaṭṭhahantena na kiñci",
  "atk-s0102a:647_8": "bhagavato santikā tena laddhapubba”nti. Tesaṃ vacanokāsacchedanatthampi aggahesi.",
  "atk-s0102a:647_9": "Api ca jānāti bhagavā – “ānando gahetvāpi attanā na dhāressati, mayhaṃyeva pūjaṃ",
  "atk-s0102a:647_10": "karissati. Mallaputtena pana ānandaṃ pūjentena saṅghopi pūjito bhavissati, evamassa",
  "atk-s0102a:647_11": "mahāpuññarāsi bhavissatī”ti therassa ekaṃ dāpesi. Theropi teneva kāraṇena aggahesīti.",
  "atk-s0102a:647_12": "Dhammiyā kathāyāti vatthānumodanakathāya.",
  "atk-s0102a:648_0": "195. Bhagavato kāyaṃ upanāmitanti nivāsanapārupanavasena allīyāpitaṃ. Bhagavāpi tato",
  "atk-s0102a:648_1": "ekaṃ nivāsesi, ekaṃ pārupi. Hataccikaṃ viyāti yathā hatacciko aṅgāro antanteneva",
  "atk-s0102a:648_2": "jotati, bahi panassa pabhā natthi, evaṃ bahi paṭicchannappabhaṃ hutvā khāyatīti attho.",
  "atk-s0102a:649_0": "Imesu kho, ānanda, dvīsupi kālesūti kasmā imesu dvīsu kālesu evaṃ hoti? Āhāravisesena",
  "atk-s0102a:649_1": "ceva balavasomanassena ca. Etesu hi dvīsu kālesu sakalacakkavāḷe devatā āhāre ojaṃ",
  "atk-s0102a:649_2": "pakkhipanti, taṃ paṇītabhojanaṃ kucchiṃ pavisitvā pasannarūpaṃ samuṭṭhāpeti. Āhārasamuṭṭhānarūpassa",
  "atk-s0102a:649_3": "pasannattā manacchaṭṭhāni indriyāni ativiya virocanti. Sambodhidivase cassa – “anekakappakoṭisatasahassasañcito",
  "atk-s0102a:649_4": "vata me kilesarāsi ajja pahīno”ti āvajjantassa balavasomanassaṃ uppajjati, cittaṃ",
  "atk-s0102a:649_5": "pasīdati, citte pasanne lohitaṃ pasīdati, lohite pasanne manacchaṭṭhāni indriyāni",
  "atk-s0102a:649_6": "ativiya virocanti. Parinibbānadivasepi – “ajja, dānāhaṃ, anekehi buddhasatasahassehi",
  "atk-s0102a:649_7": "paviṭṭhaṃ amatamahānibbānaṃ nāma nagaraṃ pavisissāmī”ti āvajjantassa balavasomanassaṃ",
  "atk-s0102a:649_8": "uppajjati, cittaṃ pasīdati, citte pasanne lohitaṃ pasīdati, lohite pasanne manacchaṭṭhāni",
  "atk-s0102a:649_9": "indriyāni ativiya virocanti. Iti āhāravisesena ceva balavasomanassena ca imesu dvīsu",
  "atk-s0102a:649_10": "kālesu evaṃ hotīti veditabbaṃ. Upavattaneti pācīnato nivattanasālavane. Antarena",
  "atk-s0102a:649_11": "yamakasālānanti yamakasālarukkhānaṃ majjhe.",
  "atk-s0102a:650": "Siṅgīvaṇṇanti gāthā saṅgītikāle ṭhapitā.",
  "atk-s0102a:651_0": "196. Nhatvā ca pivitvā cāti ettha tadā kira bhagavati nahāyante antonadiyaṃ macchakacchapā",
  "atk-s0102a:651_1": "ca ubhatotīresu vanasaṇḍo ca sabbaṃ suvaṇṇavaṇṇameva hoti. Ambavananti tassāyeva",
  "atk-s0102a:651_2": "nadiyā tīre ambavanaṃ. Āyasmantaṃ cundakanti tasmiṃ kira khaṇe ānandatthero udakasāṭakaṃ",
  "atk-s0102a:651_3": "pīḷento ohīyi, cundatthero samīpe ahosi. Taṃ bhagavā āmantesi.",
  "atk-s0102a:652_0": "Gantvāna buddho nadikaṃ kakudhanti imāpi gāthā saṅgītikāleyeva ṭhapitā. Tattha pavattā",
  "atk-s0102a:652_1": "bhagavā idha dhammeti bhagavā idha sāsane dhamme pavattā, caturāsīti dhammakkhandhasahassāni",
  "atk-s0102a:652_2": "pavattānīti attho. Pamukhe nisīdīti satthu puratova nisīdi. Ettāvatā ca thero anuppatto.",
  "atk-s0102a:652_3": "Evaṃ anuppattaṃ atha kho bhagavā āyasmantaṃ ānandaṃ āmantesi.",
  "atk-s0102a:653_0": "197. Alābhāti ye aññesaṃ dānānisaṃsasaṅkhātā lābhā honti, te alābhā. Dulladdhanti",
  "atk-s0102a:653_1": "puññavisesena laddhampi manussattaṃ dulladdhaṃ. Yassa teti yassa tava. Uttaṇḍulaṃ",
  "atk-s0102a:653_2": "vā atikilinnaṃ vā ko jānāti, kīdisampi pacchimaṃ piṇḍapātaṃ paribhuñjitvā tathāgato",
  "atk-s0102a:653_3": "parinibbuto, addhā te yaṃ vā taṃ vā dinnaṃ bhavissatīti. Lābhāti diṭṭhadhammikasamparāyikadānānisaṃsasaṅkhātā",
  "atk-s0102a:653_4": "lābhā. Suladdhanti tuyhaṃ manussattaṃ suladdhaṃ. Samasamaphalāti sabbākārena samānaphalā.",
  "atk-s0102a:654_0": "Nanu ca yaṃ sujātāya dinnaṃ piṇḍapātaṃ bhuñjitvā tathāgato abhisambuddho, so sarāgasadosasamohakāle",
  "atk-s0102a:654_1": "paribhutto, ayaṃ pana cundena dinno vītarāgavītadosavītamohakāle paribhutto, kasmā",
  "atk-s0102a:654_2": "ete samaphalāti? Parinibbānasamatāya ca samāpattisamatāya ca anussaraṇasamatāya ca.",
  "atk-s0102a:654_3": "Bhagavā hi sujātāya dinnaṃ piṇḍapātaṃ paribhuñjitvā saupādisesāya nibbānadhātuyā",
  "atk-s0102a:654_4": "parinibbuto, cundena dinnaṃ paribhuñjitvā anupādisesāya nibbānadhātuyā parinibbutoti",
  "atk-s0102a:654_5": "evaṃ parinibbānasamatāyapi samaphalā. Abhisambujjhanadivase ca catuvīsatikoṭisatasahassasaṅkhyā",
  "atk-s0102a:654_6": "samāpattiyo samāpajji, parinibbānadivasepi sabbā tā samāpajjīti evaṃ samāpattisamatāyapi",
  "atk-s0102a:654_7": "samaphalā. Sujātā ca aparabhāge assosi – “na kiresā rukkhadevatā, bodhisatto kiresa,",
  "atk-s0102a:654_8": "taṃ kira piṇḍapātaṃ paribhuñjitvā anuttaraṃ sammāsambodhiṃ abhisambuddho, sattasattāhaṃ",
  "atk-s0102a:654_9": "kirassa tena yāpanaṃ ahosī”ti. Tassā idaṃ sutvā – “lābhā vata me”ti anussarantiyā",
  "atk-s0102a:654_10": "balavapītisomanassaṃ udapādi. Cundassāpi aparabhāge – “avasānapiṇḍapāto kira mayā",
  "atk-s0102a:654_11": "dinno, dhammasīsaṃ kira me gahitaṃ, mayhaṃ kira piṇḍapātaṃ paribhuñjitvā satthā anupādisesāya",
  "atk-s0102a:654_12": "nibbānadhātuyā parinibbuto”ti sutvā “lābhā vata me”ti anussarato balavasomanassaṃ",
  "atk-s0102a:654_13": "udapādīti evaṃ anussaraṇasamatāyapi samaphalāti veditabbā.",
  "atk-s0102a:655": "Yasasaṃvattanikanti parivārasaṃvattanikaṃ. Ādhipateyyasaṃvattanikanti jeṭṭhakabhāvasaṃvattanikaṃ.",
  "atk-s0102a:656_0": "Saṃyamatoti sīlasaṃyamena saṃyamantassa, saṃvare ṭhitassāti attho. Veraṃ na cīyatīti",
  "atk-s0102a:656_1": "pañcavidhaṃ veraṃ na vaḍḍhati. Kusalo ca jahāti pāpakanti kusalo pana ñāṇasampanno",
  "atk-s0102a:656_2": "ariyamaggena anavasesaṃ pāpakaṃ lāmakaṃ akusalaṃ jahāti. Rāgadosamohakkhayā sa nibbutoti",
  "atk-s0102a:656_3": "so imaṃ pāpakaṃ jahitvā rāgādīnaṃ khayā kilesanibbānena nibbutoti. Iti cundassa ca",
  "atk-s0102a:656_4": "dakkhiṇaṃ, attano ca dakkhiṇeyyasampattiṃ sampassamāno udānaṃ udānesīti.",
  "atk-s0102a:657": "Catutthabhāṇavāravaṇṇanā niṭṭhitā.",
  "atk-s0102a:658": "Yamakasālāvaṇṇanā",
  "atk-s0102a:659_0": "198. Mahatā bhikkhusaṅghena saddhinti idha bhikkhūnaṃ gaṇanaparicchedo natthi. Veḷuvagāme",
  "atk-s0102a:659_1": "vedanāvikkhambhanato paṭṭhāya hi – “na cirena bhagavā parinibbāyissatī”ti sutvā tato",
  "atk-s0102a:659_2": "tato āgatesu bhikkhūsu ekabhikkhupi pakkanto nāma natthi. Tasmā gaṇanavītivatto saṅgho",
  "atk-s0102a:659_3": "ahosi. Upavattanaṃ mallānaṃ sālavananti yatheva hi kalambanadītīrato rājamātuvihāradvārena",
  "atk-s0102a:659_4": "thūpārāmaṃ gantabbaṃ hoti, evaṃ hiraññavatiyā pārimatīrato sālavanuyyānaṃ, yathā",
  "atk-s0102a:659_5": "anurādhapurassa thūpārāmo, evaṃ taṃ kusinārāyaṃ hoti. Yathā thūpārāmato dakkhiṇadvārena",
  "atk-s0102a:659_6": "nagaraṃ pavisanamaggo pācīnamukho gantvā uttarena nivatto, evaṃ uyyānato sālavanaṃ",
  "atk-s0102a:659_7": "pācīnamukhaṃ gantvā uttarena nivattaṃ. Tasmā taṃ – “upavattana”nti vuccati. Antarena",
  "atk-s0102a:659_8": "yamakasālānaṃ uttarasīsakanti tassa kira mañcakassa ekā sālapanti sīsabhāge hoti,",
  "atk-s0102a:659_9": "ekā pādabhāge. Tatrāpi eko taruṇasālo sīsabhāgassa āsanno hoti, eko pādabhāgassa.",
  "atk-s0102a:659_10": "Api ca yamakasālā nāma mūlakhandhaviṭapapattehi aññamaññaṃ saṃsibbitvā ṭhitasālāti",
  "atk-s0102a:659_11": "vuttaṃ. Mañcakaṃ paññapehīti tasmiṃ kira uyyāne rājakulassa sayanamañco atthi, taṃ",
  "atk-s0102a:659_12": "sandhāya paññapehīti āha. Theropi taṃyeva paññapetvā adāsi.",
  "atk-s0102a:660": "Kilantosmi, ānanda, nipajjissāmīti tathāgatassa hi –",
  "atk-s0102a:661": "“Gocari kaḷāpo gaṅgeyyo, piṅgalo pabbateyyako;",
  "atk-s0102a:662": "Hemavato ca tambo ca, mandākini uposatho;",
  "atk-s0102a:663": "Chaddantoyeva dasamo, ete nāgānamuttamā”ti. –",
  "atk-s0102a:664_0": "Ettha yaṃ dasannaṃ gocarisaṅkhātānaṃ pakatihatthīnaṃ balaṃ, taṃ ekassa kaḷāpassāti.",
  "atk-s0102a:664_1": "Evaṃ dasaguṇavaḍḍhitāya gaṇanāya pakatihatthīnaṃ koṭisahassabalappamāṇaṃ balaṃ, taṃ",
  "atk-s0102a:664_2": "sabbampi cundassa piṇḍapātaṃ paribhuttakālato paṭṭhāya caṅgavāre pakkhittaudakaṃ",
  "atk-s0102a:664_3": "viya parikkhayaṃ gataṃ. Pāvānagarato tīṇi gāvutāni kusinārānagaraṃ, etasmiṃ antare",
  "atk-s0102a:664_4": "pañcavīsatiyā ṭhānesu nisīditvā mahatā ussāhena āgacchantopi sūriyassa atthaṅgamitavelāyaṃ",
  "atk-s0102a:664_5": "sañjhāsamaye bhagavā sālavanaṃ paviṭṭho. Evaṃ rogo sabbaṃ ārogyaṃ maddanto āgacchati.",
  "atk-s0102a:664_6": "Etamatthaṃ dassento viya sabbalokassa saṃvegakaraṃ vācaṃ bhāsanto – “kilantosmi,",
  "atk-s0102a:664_7": "ānanda, nipajjissāmī”ti āha.",
  "atk-s0102a:665_0": "Kasmā pana bhagavā evaṃ mahantena ussāhena idhāgato, kiṃ aññattha na sakkā parinibbāyitunti?",
  "atk-s0102a:665_1": "Parinibbāyituṃ nāma na katthaci na sakkā, tīhi pana kāraṇehi idhāgato, idañhi bhagavā",
  "atk-s0102a:665_2": "evaṃ passati – “mayi aññattha parinibbāyante mahāsudassanasuttassa atthuppatti na",
  "atk-s0102a:665_3": "bhavissati, kusinārāyaṃ pana parinibbāyante yamahaṃ devaloke anubhavitabbaṃ sampattiṃ",
  "atk-s0102a:665_4": "manussalokeyeva anubhaviṃ, taṃ dvīhi bhāṇavārehi maṇḍetvā desessāmi, taṃ me sutvā",
  "atk-s0102a:665_5": "bahū janā kusalaṃ kātabbaṃ maññissantī”ti.",
  "atk-s0102a:666_0": "Aparampi passati – “maṃ aññattha parinibbāyantaṃ subhaddo na passissati, so ca buddhaveneyyo,",
  "atk-s0102a:666_1": "na sāvakaveneyyo; na taṃ sāvakā vinetuṃ sakkonti. Kusinārāyaṃ parinibbāyantaṃ pana",
  "atk-s0102a:666_2": "maṃ so upasaṅkamitvā pañhaṃ pucchissati, pañhāvissajjanapariyosāne ca saraṇesu patiṭṭhāya",
  "atk-s0102a:666_3": "mama santike pabbajjañca upasampadañca labhitvā kammaṭṭhānaṃ gahetvā mayi dharamāneyeva",
  "atk-s0102a:666_4": "arahattaṃ patvā pacchimasāvako bhavissatī”ti.",
  "atk-s0102a:667_0": "Aparampi passati – “mayi aññattha parinibbāyante dhātubhājanīye mahākalaho bhavissati,",
  "atk-s0102a:667_1": "lohitaṃ nadī viya sandissati. Kusinārāyaṃ parinibbute doṇabrāhmaṇo taṃ vivādaṃ vūpasametvā",
  "atk-s0102a:667_2": "dhātuyo vibhajissatī”ti. Imehi tīhi kāraṇehi bhagavā evaṃ mahantena ussāhena idhāgatoti veditabbo.",
  "atk-s0102a:668": "Sīhaseyyanti ettha kāmabhogīseyyā, petaseyyā, sīhaseyyā, tathāgataseyyāti catasso seyyā.",
  "atk-s0102a:669": "Tattha – “yebhuyyena, bhikkhave, kāmabhogī sattā vāmena passena sentī”ti ayaṃ kāmabhogīseyyā. Tesu hi yebhuyyena dakkhiṇena passena sayantā nāma natthi.",
  "atk-s0102a:670": "“Yebhuyyena, bhikkhave, petā uttānā sentī”ti ayaṃ petaseyyā. Appamaṃsalohitattā hi petā aṭṭhisaṅghāṭajaṭitā ekena passena sayituṃ na sakkonti, uttānāva senti.",
  "atk-s0102a:671_0": "“Sīho, bhikkhave, migarājā dakkhiṇena passena seyyaṃ kappeti…pe… attamano hotī”ti",
  "atk-s0102a:671_1": "ayaṃ sīhaseyyā. Tejussadattā hi sīho migarājā dve purimapāde ekasmiṃ ṭhāne, pacchimapāde",
  "atk-s0102a:671_2": "ekasmiṃ ṭhāne ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ",
  "atk-s0102a:671_3": "ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati. Divasaṃ",
  "atk-s0102a:671_4": "sayitvāpi pabujjhamāno na utrasanto pabujjhati, sīsaṃ pana ukkhipitvā purimapādādīnaṃ",
  "atk-s0102a:671_5": "ṭhitokāsaṃ sallakkheti. Sace kiñci ṭhānaṃ vijahitvā ṭhitaṃ hoti – “na yidaṃ tuyhaṃ",
  "atk-s0102a:671_6": "jātiyā sūrabhāvassa ca anurūpa”nti anattamano hutvā tattheva sayati, na gocarāya",
  "atk-s0102a:671_7": "pakkamati. Avijahitvā ṭhite pana – “tuyhaṃ jātiyā ca sūrabhāvassa ca anurūpamida”nti",
  "atk-s0102a:671_8": "haṭṭhatuṭṭho uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ",
  "atk-s0102a:671_9": "sīhanādaṃ naditvā gocarāya pakkamati.",
  "atk-s0102a:672": "“Catutthajjhānaseyyā pana tathāgatassa seyyāti vuccati”. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.",
  "atk-s0102a:673_0": "Pāde pādanti dakkhiṇapāde vāmapādaṃ. Accādhāyāti atiādhāya, īsakaṃ atikkamma ṭhapetvā.",
  "atk-s0102a:673_1": "Gopphakena hi gopphake, jāṇunā vā jāṇumhi saṅghaṭṭiyamāne abhiṇhaṃ vedanā uppajjati,",
  "atk-s0102a:673_2": "cittaṃ ekaggaṃ na hoti, seyyā aphāsukā hoti. Yathā pana na saṅghaṭṭeti, evaṃ atikkamma",
  "atk-s0102a:673_3": "ṭhapite vedanā nuppajjati, cittaṃ ekaggaṃ hoti, seyyā phāsu hoti. Tasmā evaṃ nipajji.",
  "atk-s0102a:673_4": "Anuṭṭhānaseyyaṃ upagatattā panettha – “uṭṭhānasaññaṃ manasi karitvā”ti na vuttaṃ.",
  "atk-s0102a:673_5": "Kāyavasena cettha anuṭṭhānaṃ veditabbaṃ, niddāvasena pana taṃ rattiṃ bhagavato bhavaṅgassa",
  "atk-s0102a:673_6": "okāsoyeva nāhosi. Paṭhamayāmasmiñhi mallānaṃ dhammadesanā ahosi, majjhimayāme subhaddassa",
  "atk-s0102a:673_7": "pacchimayāme bhikkhusaṅghaṃ ovadi, balavapaccūse parinibbāyi.",
  "atk-s0102a:674_0": "Sabbaphāliphullāti sabbe samantato pupphitā mūlato paṭṭhāya yāva aggā ekacchannā",
  "atk-s0102a:674_1": "ahesuṃ, na kevalañca yamakasālāyeva, sabbepi rukkhā sabbapāliphullāva ahesuṃ. Na",
  "atk-s0102a:674_2": "kevalañhi tasmiṃyeva uyyāne, sakalañhipi dasasahassacakkavāḷe pupphūpagā pupphaṃ",
  "atk-s0102a:674_3": "gaṇhiṃsu, phalūpagā phalaṃ gaṇhiṃsu, sabbarukkhānaṃ khandhesu khandhapadumāni, sākhāsu",
  "atk-s0102a:674_4": "sākhāpadumāni, vallīsu vallipadumāni, ākāsesu ākāsapadumāni pathavītalaṃ bhinditvā",
  "atk-s0102a:674_5": "daṇḍapadumāni pupphiṃsu. Sabbo mahāsamuddo pañcavaṇṇapadumasañchanno ahosi. Tiyojanasahassavitthato",
  "atk-s0102a:674_6": "himavā ghanabaddhamorapiñchakalāpo viya, nirantaraṃ mālādāmagavacchiko viya, suṭṭhu",
  "atk-s0102a:674_7": "pīḷetvā ābaddhapupphavaṭaṃsako viya, supūritaṃ pupphacaṅkoṭakaṃ viya ca atiramaṇīyo ahosi.",
  "atk-s0102a:675_0": "Te tathāgatassa sarīraṃ okirantīti te yamakasālā bhummadevatāhi sañcalitakhandhasākhaviṭapā",
  "atk-s0102a:675_1": "tathāgatassa sarīraṃ avakiranti, sarīrassa upari pupphāni vikirantīti attho. Ajjhokirantīti",
  "atk-s0102a:675_2": "ajjhottharantā viya kiranti. Abhippakirantīti abhiṇhaṃ punappunaṃ pakirantiyeva.",
  "atk-s0102a:675_3": "Dibbānīti devaloke nandapokkharaṇīsambhavāni, tāni honti suvaṇṇavaṇṇāni paṇṇacchattappamāṇapattāni,",
  "atk-s0102a:675_4": "mahātumbamattaṃ reṇuṃ gaṇhanti. Na kevalañca mandāravapupphāneva, aññānipi pana dibbāni",
  "atk-s0102a:675_5": "pāricchattakakoviḷārapupphādīni suvaṇṇacaṅkoṭakāni pūretvā cakkavāḷamukhavaṭṭiyampi",
  "atk-s0102a:675_6": "tidasapurepi brahmalokepi ṭhitāhi devatāhi paviṭṭhāni, antalikkhā patanti. Tathāgatassa",
  "atk-s0102a:675_7": "sarīranti antarā avikiṇṇāneva āgantvā pattakiñjakkhareṇucuṇṇehi tathāgatassa sarīrameva okiranti.",
  "atk-s0102a:676_0": "Dibbānipi candanacuṇṇānīti devatānaṃ upakappanacandanacuṇṇāni. Na kevalañca devatānaṃyeva,",
  "atk-s0102a:676_1": "nāgasupaṇṇamanussānampi upakappanacandanacuṇṇāni. Na kevalañca candanacuṇṇāneva,",
  "atk-s0102a:676_2": "kāḷānusārikalohitacandanādisabbadibbagandhajālacuṇṇāni, haritālaañjanasuvaṇṇarajatacuṇṇāni",
  "atk-s0102a:676_3": "sabbadibbagandhavāsavikatiyo suvaṇṇarajatādisamugge pūretvā cakkavāḷamukhavaṭṭiādīsu",
  "atk-s0102a:676_4": "ṭhitāhi devatāhi paviṭṭhāni antarā avippakiritvā tathāgatasseva sarīraṃ okiranti.",
  "atk-s0102a:677_0": "Dibbānipi tūriyānīti devatānaṃ upakappanatūriyāni. Na kevalañca tāniyeva, sabbānipi",
  "atk-s0102a:677_1": "tantibaddhacammapariyonaddhaghanasusirabhedāni dasasahassacakkavāḷesu devanāgasupaṇṇamanussānaṃ",
  "atk-s0102a:677_2": "tūriyāni ekacakkavāḷe sannipatitvā antalikkhe vajjantīti veditabbāni.",
  "atk-s0102a:678_0": "Dibbānipi saṅgītānīti varuṇavāraṇadevatā kira nāmetā dīghāyukā devatā – “mahāpuriso",
  "atk-s0102a:678_1": "manussapathe nibbattitvā buddho bhavissatī”ti sutvā “paṭisandhiggahaṇadivase naṃ",
  "atk-s0102a:678_2": "gahetvā gamissāmā”ti mālaṃ ganthetumārabhiṃsu. Tā ganthamānāva – “mahāpuriso mātukucchiyaṃ",
  "atk-s0102a:678_3": "nibbatto”ti sutvā “tumhe kassa ganthathā”ti vuttā “na tāva niṭṭhāti, kucchito nikkhamanadivase",
  "atk-s0102a:678_4": "gaṇhitvā gamissāmā”ti āhaṃsu. Punapi “nikkhanto”ti sutvā “mahābhinikkhamanadivase",
  "atk-s0102a:678_5": "gamissāmā”ti. Ekūnatiṃsavassāni ghare vasitvā “ajja mahābhinikkhamanaṃ nikkhanto”tipi",
  "atk-s0102a:678_6": "sutvā “abhisambodhidivase gamissāmā”ti. Chabbassāni padhānaṃ katvā “ajja abhisambuddho”tipi",
  "atk-s0102a:678_7": "sutvā “dhammacakkappavattanadivase gamissāmā”ti. “Sattasattāhāni bodhimaṇḍe vītināmetvā",
  "atk-s0102a:678_8": "isipatanaṃ gantvā dhammacakkaṃ pavattita”ntipi sutvā “yamakapāṭihāriyadivase gamissāmā”ti.",
  "atk-s0102a:678_9": "“Ajja yamakapāṭihāriyaṃ karī”tipi sutvā “devorohaṇadivase gamissāmā”ti. “Ajja devorohaṇaṃ",
  "atk-s0102a:678_10": "karī”tipi sutvā “āyusaṅkhārossajjane gamissāmā”ti. “Ajja āyusaṅkhāraṃ ossajī”tipi",
  "atk-s0102a:678_11": "sutvā “na tāva niṭṭhāti, parinibbānadivase gamissāmā”ti. “Ajja bhagavā yamakasālānamantare",
  "atk-s0102a:678_12": "dakkhiṇena passena sato sampajāno sīhaseyyaṃ upagato balavapaccūsasamaye parinibbāyissati.",
  "atk-s0102a:678_13": "Tumhe kassa ganthathā”ti sutvā pana – “kinnāmetaṃ, ‘ajjeva mātukucchiyaṃ paṭisandhiṃ",
  "atk-s0102a:678_14": "gaṇhi, ajjeva mātukucchito nikkhami, ajjeva mahābhinikkhamanaṃ nikkhami, ajjeva buddho",
  "atk-s0102a:678_15": "ahosi, ajjeva dhammacakkaṃ pavattayi, ajjeva yamakapāṭihāriyaṃ akāsi, ajjeva devalokā",
  "atk-s0102a:678_16": "otiṇṇo, ajjeva āyusaṅkhāraṃ ossaji, ajjeva kira parinibbāyissatī’ti. Nanu nāma dutiyadivase",
  "atk-s0102a:678_17": "yāgupānakālamattampi ṭhātabbaṃ assa. Dasa pāramiyo pūretvā buddhattaṃ pattassa nāma",
  "atk-s0102a:678_18": "ananucchavikameta”nti apariniṭṭhitāva mālāyo gahetvā āgamma anto cakkavāḷe okāsaṃ",
  "atk-s0102a:678_19": "alabhamānā cakkavāḷamukhavaṭṭiyaṃ lambitvā cakkavāḷamukhavaṭṭiyāva ādhāvantiyo hatthena",
  "atk-s0102a:678_20": "hatthaṃ gīvāya gīvaṃ gahetvā tīṇi ratanāni ārabbha dvattiṃsa mahāpurisalakkhaṇāni",
  "atk-s0102a:678_21": "chabbaṇṇarasmiyo dasa pāramiyo aḍḍhachaṭṭhāni jātakasatāni cuddasa buddhañāṇāni ārabbha",
  "atk-s0102a:678_22": "gāyitvā tassa tassa avasāne “mahāyaso, mahāyaso”ti vadanti. Idametaṃ paṭicca vuttaṃ",
  "atk-s0102a:678_23": "– “dibbānipi saṅgītāni antalikkhe vattanti tathāgatassa pūjāyā”ti.",
  "atk-s0102a:679_0": "199. Bhagavā pana yamakasālānaṃ antarā dakkhiṇena passena nipannoyeva pathavītalato",
  "atk-s0102a:679_1": "yāva cakkavāḷamukhavaṭṭiyā, cakkavāḷamukhavaṭṭito ca yāva brahmalokā sannipatitāya",
  "atk-s0102a:679_2": "parisāya mahantaṃ ussāhaṃ disvā āyasmato ānandassa ārocesi. Tena vuttaṃ – “atha kho",
  "atk-s0102a:679_3": "bhagavā āyasmantaṃ ānandaṃ…pe… tathāgatassa pūjāyā”ti. Evaṃ mahāsakkāraṃ dassetvā",
  "atk-s0102a:679_4": "tenāpi attano asakkatabhāvameva dassanto na kho, ānanda, ettāvatātiādimāha.",
  "atk-s0102a:680_0": "Idaṃ vuttaṃ hoti – “ānanda, mayā dīpaṅkarapādamūle nipannena aṭṭha dhamme samodhānetvā",
  "atk-s0102a:680_1": "abhinīhāraṃ karontena na mālāgandhatūriyasaṅgītānaṃ atthāya abhinīhāro kato, na etadatthāya",
  "atk-s0102a:680_2": "pāramiyo pūritā. Tasmā na kho ahaṃ etāya pūjāya pūjito nāma homī”ti.",
  "atk-s0102a:681_0": "Kasmā pana bhagavā aññattha ekaṃ umāpupphamattampi gahetvā buddhaguṇe āvajjetvā katāya",
  "atk-s0102a:681_1": "pūjāya buddhañāṇenāpi aparicchinnaṃ vipākaṃ vaṇṇetvā idha evaṃ mahantaṃ pūjaṃ paṭikkhipatīti?",
  "atk-s0102a:681_2": "Parisānuggahena ceva sāsanassa ca ciraṭṭhitikāmatāya. Sace hi bhagavā evaṃ na paṭikkhipeyya,",
  "atk-s0102a:681_3": "anāgate sīlassa āgataṭṭhāne sīlaṃ na paripūressanti, samādhissa āgataṭṭhāne samādhiṃ",
  "atk-s0102a:681_4": "na paripūressanti, vipassanāya āgataṭṭhāne vipassanāgabbhaṃ na gāhāpessanti. Upaṭṭhāke",
  "atk-s0102a:681_5": "samādapetvā pūjaṃyeva kārentā viharissanti. Āmisapūjā ca nāmesā sāsanaṃ ekadivasampi",
  "atk-s0102a:681_6": "ekayāgupānakālamattampi sandhāretuṃ na sakkoti. Mahāvihārasadisañhi vihārasahassaṃ",
  "atk-s0102a:681_7": "mahācetiyasadisañca cetiyasahassampi sāsanaṃ dhāretuṃ na sakkonti. Yena kammaṃ kataṃ,",
  "atk-s0102a:681_8": "tasseva hoti. Sammāpaṭipatti pana tathāgatassa anucchavikā pūjā. Sā hi tena patthitā",
  "atk-s0102a:681_9": "ceva, sakkoti sāsanañca sandhāretuṃ, tasmā taṃ dassento yo kho ānandātiādimāha.",
  "atk-s0102a:682_0": "Tattha dhammānudhammappaṭipannoti navavidhassa lokuttaradhammassa anudhammaṃ pubbabhāgapaṭipadaṃ",
  "atk-s0102a:682_1": "paṭipanno. Sāyeva pana paṭipadā anucchavikattā “sāmīcī”ti vuccati. Taṃ sāmīciṃ paṭipannoti",
  "atk-s0102a:682_2": "sāmīcippaṭipanno. Tameva pubbabhāgapaṭipadāsaṅkhātaṃ anudhammaṃ carati pūretīti anudhammacārī.",
  "atk-s0102a:683_0": "Pubbabhāgapaṭipadāti ca sīlaṃ ācārapaññatti dhutaṅgasamādānaṃ yāva gotrabhuto sammāpaṭipadā",
  "atk-s0102a:683_1": "veditabbā. Tasmā yo bhikkhu chasu agāravesu patiṭṭhāya paññattiṃ atikkamati, anesanāya",
  "atk-s0102a:683_2": "jīvikaṃ kappeti, ayaṃ na dhammānudhammappaṭipanno. Yo pana sabbaṃ attano paññattaṃ",
  "atk-s0102a:683_3": "sikkhāpadaṃ jinavelaṃ jinamariyādaṃ jinakāḷasuttaṃ aṇumattampi na vītikkamati, ayaṃ",
  "atk-s0102a:683_4": "dhammānudhammappaṭipanno nāma. Bhikkhuniyāpi eseva nayo. Yo upāsako pañca verāni",
  "atk-s0102a:683_5": "dasa akusalakammapathe samādāya vattati appeti, ayaṃ na dhammānudhammappaṭipanno.",
  "atk-s0102a:683_6": "Yo pana tīsu saraṇesu, pañcasupi sīlesu, dasasu sīlesu paripūrakārī hoti, māsassa",
  "atk-s0102a:683_7": "aṭṭha uposathe karoti, dānaṃ deti, gandhapūjaṃ mālāpūjaṃ karoti, mātaraṃ pitaraṃ",
  "atk-s0102a:683_8": "upaṭṭhāti, dhammike samaṇabrāhmaṇe upaṭṭhāti, ayaṃ dhammānudhammappaṭipanno nāma.",
  "atk-s0102a:683_9": "Upāsikāyapi eseva nayo.",
  "atk-s0102a:684_0": "Paramāya pūjāyāti uttamāya pūjāya. Ayañhi nirāmisapūjā nāma sakkoti mama sāsanaṃ",
  "atk-s0102a:684_1": "sandhāretuṃ. Yāva hi imā catasso parisā maṃ imāya pūjessanti, tāva mama sāsanaṃ majjhe",
  "atk-s0102a:684_2": "nabhassa puṇṇacando viya virocissatīti dasseti.",
  "atk-s0102a:685": "Upavāṇattheravaṇṇanā",
  "atk-s0102a:686_0": "200. Apasāresīti apanesi. Apehīti apagaccha. Thero ekavacaneneva tālavaṇṭaṃ nikkhipitvā",
  "atk-s0102a:686_1": "ekamantaṃ aṭṭhāsi. Upaṭṭhākotiādi paṭhamabodhiyaṃ anibaddhupaṭṭhākabhāvaṃ sandhāyāha.",
  "atk-s0102a:686_2": "Ayaṃ, bhante, āyasmā upavāṇoti evaṃ therena vutte ānando upavāṇassa sadosabhāvaṃ",
  "atk-s0102a:686_3": "sallakkheti, ‘handassa niddosabhāvaṃ kathessāmī’ti bhagavā yebhuyyena ānandātiādimāha.",
  "atk-s0102a:686_4": "Tattha yebhuyyenāti idaṃ asaññasattānañceva arūpadevatānañca ohīnabhāvaṃ sandhāya",
  "atk-s0102a:686_5": "vuttaṃ. Apphuṭoti asamphuṭṭho abharito vā. Bhagavato kira āsannapadese vālaggamatte",
  "atk-s0102a:686_6": "okāse sukhumattabhāvaṃ māpetvā dasa dasa mahesakkhā devatā aṭṭhaṃsu. Tāsaṃ parato",
  "atk-s0102a:686_7": "vīsati vīsati. Tāsaṃ parato tiṃsati tiṃsati. Tāsaṃ parato cattālīsaṃ cattālīsaṃ.",
  "atk-s0102a:686_8": "Tāsaṃ parato paññāsaṃ paññāsaṃ. Tāsaṃ parato saṭṭhi saṭṭhi devatā aṭṭhaṃsu. Tā aññamaññaṃ",
  "atk-s0102a:686_9": "hatthena vā pādena vā vatthena vā na byābādhenti. “Apehi maṃ, mā ghaṭṭehī”ti vattabbākāraṃ",
  "atk-s0102a:686_10": "nāma natthi. “Tā kho pana devatāyo dasapi hutvā vīsatipi hutvā tiṃsampi hutvā cattālīsampi",
  "atk-s0102a:686_11": "hutvā paññāsampi hutvā āraggakoṭinitudanamattepi tiṭṭhanti, na ca aññamaññaṃ byābādhentī”ti",
  "atk-s0102a:686_12": "vuttasadisāva ahesuṃ. Ovārentoti āvārento. Thero kira pakatiyāpi mahāsarīro hatthipotakasadiso.",
  "atk-s0102a:686_13": "So paṃsukūlacīvaraṃ pārupitvā atimahā viya ahosi.",
  "atk-s0102a:687_0": "Tathāgataṃ dassanāyāti bhagavato mukhaṃ daṭṭhuṃ alabhamānā evaṃ ujjhāyiṃsu. Kiṃ pana",
  "atk-s0102a:687_1": "tā theraṃ vinivijjha passituṃ na sakkontīti? Āma, na sakkonti. Devatā hi puthujjane",
  "atk-s0102a:687_2": "vinivijjha passituṃ sakkonti, na khīṇāsave. Therassa ca mahesakkhatāya tejussadatāya",
  "atk-s0102a:687_3": "upagantumpi na sakkonti. Kasmā pana therova tejussado, na aññe arahantoti? Yasmā",
  "atk-s0102a:687_4": "kassapabuddhassa cetiye ārakkhadevatā ahosi.",
  "atk-s0102a:688_0": "Vipassimhi kira sammāsambuddhe parinibbute ekagghanasuvaṇṇakkhandhasadisassa dhātusarīrassa",
  "atk-s0102a:688_1": "ekameva cetiyaṃ akaṃsu, dīghāyukabuddhānañhi ekameva cetiyaṃ hoti. Taṃ manussā ratanāyāmāhi",
  "atk-s0102a:688_2": "vidatthivitthatāhi dvaṅgulabahalāhi suvaṇṇiṭṭhakāhi haritālena ca manosilāya ca mattikākiccaṃ",
  "atk-s0102a:688_3": "tilateleneva udakakiccaṃ sādhetvā yojanappamāṇaṃ uṭṭhapesuṃ. Tato bhummā devatā yojanappamāṇaṃ,",
  "atk-s0102a:688_4": "tato ākāsaṭṭhakadevatā, tato uṇhavalāhakadevatā, tato abbhavalāhakadevatā, tato cātumahārājikā",
  "atk-s0102a:688_5": "devatā, tato tāvatiṃsā devatā yojanappamāṇaṃ uṭṭhapesunti evaṃ sattayojanikaṃ cetiyaṃ",
  "atk-s0102a:688_6": "ahosi. Manussesu mālāgandhavatthādīni gahetvā āgatesu ārakkhadevatā gahetvā tesaṃ",
  "atk-s0102a:688_7": "passantānaṃyeva cetiyaṃ pūjesi.",
  "atk-s0102a:689_0": "Tadā ayaṃ thero brāhmaṇamahāsālo hutvā ekaṃ pītakaṃ vatthaṃ ādāya gato. Devatā tassa",
  "atk-s0102a:689_1": "hatthato vatthaṃ gahetvā cetiyaṃ pūjesi. Brāhmaṇo taṃ disvā pasannacitto “ahampi",
  "atk-s0102a:689_2": "anāgate evarūpassa buddhassa cetiye ārakkhadevatā homī”ti patthanaṃ katvā tato cuto",
  "atk-s0102a:689_3": "devaloke nibbatti. Tassa devaloke ca manussaloke ca saṃsarantasseva kassapo bhagavā",
  "atk-s0102a:689_4": "loke uppajjitvā parinibbāyi. Tassāpi ekameva dhātusarīraṃ ahosi. Taṃ gahetvā yojanikaṃ",
  "atk-s0102a:689_5": "cetiyaṃ kāresuṃ. So tattha ārakkhadevatā hutvā sāsane antarahite sagge nibbattitvā",
  "atk-s0102a:689_6": "amhākaṃ bhagavato kāle tato cuto mahākule paṭisandhiṃ gahetvā nikkhamma pabbajitvā",
  "atk-s0102a:689_7": "arahattaṃ patto. Iti cetiye ārakkhadevatā hutvā āgatattā thero tejussadoti veditabbo.",
  "atk-s0102a:690": "Devatā, ānanda, ujjhāyantīti iti ānanda, devatā ujjhāyanti, na mayhaṃ puttassa añño koci doso atthīti dasseti.",
  "atk-s0102a:691_0": "201. Kathaṃbhūtā pana, bhanteti kasmā āha? Bhagavā tumhe – “devatā ujjhāyantī”ti",
  "atk-s0102a:691_1": "vadatha, kathaṃ bhūtā pana tā tumhe manasi karotha, kiṃ tumhākaṃ parinibbānaṃ adhivāsentīti",
  "atk-s0102a:691_2": "pucchati. Atha bhagavā – “nāhaṃ adhivāsanakāraṇaṃ vadāmī”ti tāsaṃ anadhivāsanabhāvaṃ",
  "atk-s0102a:691_3": "dassento santānandātiādimāha.",
  "atk-s0102a:692_0": "Tattha ākāse pathavīsaññiniyoti ākāse pathaviṃ māpetvā tattha pathavīsaññiniyo. Kandantīti",
  "atk-s0102a:692_1": "rodanti. Chinnapātaṃ papatantīti majjhe chinnā viya hutvā yato vā tato vā papatanti.",
  "atk-s0102a:692_2": "Āvaṭṭantīti āvaṭṭantiyo patitaṭṭhānameva āgacchanti. Vivaṭṭantīti patitaṭṭhānato",
  "atk-s0102a:692_3": "parabhāgaṃ vaṭṭamānā gacchanti. Apica dve pāde pasāretvā sakiṃ purato sakiṃ pacchato",
  "atk-s0102a:692_4": "sakiṃ vāmato sakiṃ dakkhiṇato saṃparivattamānāpi – “āvaṭṭanti vivaṭṭantī”ti vuccanti.",
  "atk-s0102a:692_5": "Santānanda, devatā pathaviyaṃ pathavīsaññiniyoti pakatipathavī kira devatā dhāretuṃ",
  "atk-s0102a:692_6": "na sakkoti. Tattha hatthako brahmā viya devatā osīdanti. Tenāha bhagavā – “oḷārikaṃ",
  "atk-s0102a:692_7": "hatthaka, attabhāvaṃ abhinimmināhī”ti. Tasmā yā devatā pathaviyaṃ pathaviṃ māpesuṃ,",
  "atk-s0102a:692_8": "tā sandhāyetaṃ vuttaṃ – “pathaviyaṃ pathavīsaññiniyo”ti.",
  "atk-s0102a:693": "Vītarāgāti pahīnadomanassā silāthambhasadisā anāgāmikhīṇāsavadevatā.",
  "atk-s0102a:694": "Catusaṃvejanīyaṭhānavaṇṇanā",
  "atk-s0102a:695_0": "202. Vassaṃvuṭṭhāti buddhakāle kira dvīsu kālesu bhikkhū sannipatanti upakaṭṭhāya",
  "atk-s0102a:695_1": "vassūpanāyikāya kammaṭṭhānaggahaṇatthaṃ, vuṭṭhavassā ca gahitakammaṭṭhānānuyogena",
  "atk-s0102a:695_2": "nibbattitavisesārocanatthaṃ. Yathā ca buddhakāle, evaṃ tambapaṇṇidīpepi apāragaṅgāya",
  "atk-s0102a:695_3": "bhikkhū lohapāsāde sannipatiṃsu, pāragaṅgāya bhikkhū tissamahāvihāre. Tesu apāragaṅgāya",
  "atk-s0102a:695_4": "bhikkhū saṅkārachaḍḍakasammajjaniyo gahetvā āgantvā mahāvihāre sannipatitvā cetiye",
  "atk-s0102a:695_5": "sudhākammaṃ katvā – “vuṭṭhavassā āgantvā lohapāsāde sannipatathā”ti vattaṃ katvā",
  "atk-s0102a:695_6": "phāsukaṭṭhānesu vasitvā vuṭṭhavassā āgantvā lohapāsāde pañcanikāyamaṇḍale, yesaṃ",
  "atk-s0102a:695_7": "pāḷi paguṇā, te pāḷiṃ sajjhāyanti. Yesaṃ aṭṭhakathā paguṇā, te aṭṭhakathaṃ sajjhāyanti.",
  "atk-s0102a:695_8": "Yo pāḷiṃ vā aṭṭhakathaṃ vā virādheti, taṃ – “kassa santike tayā gahita”nti vicāretvā",
  "atk-s0102a:695_9": "ujuṃ katvā gāhāpenti. Pāragaṅgāvāsinopi tissamahāvihāre evameva karonti. Evaṃ dvīsu",
  "atk-s0102a:695_10": "kālesu sannipatitesu bhikkhūsu ye pure vassūpanāyikāya kammaṭṭhānaṃ gahetvā gatā",
  "atk-s0102a:695_11": "visesārocanatthaṃ āgacchanti, evarūpe sandhāya “pubbe bhante vassaṃvuṭṭhā”tiādimāha.",
  "atk-s0102a:696_0": "Manobhāvanīyeti manasā bhāvite sambhāvite. Ye vā mano manaṃ bhāventi vaḍḍhenti rāgarajādīni",
  "atk-s0102a:696_1": "pavāhenti, evarūpeti attho. Thero kira vattasampanno mahallakaṃ bhikkhuṃ disvā thaddho",
  "atk-s0102a:696_2": "hutvā na nisīdati, paccuggamanaṃ katvā hatthato chattañca pattacīvarañca gahetvā",
  "atk-s0102a:696_3": "pīṭhaṃ papphoṭetvā deti, tattha nisinnassa vattaṃ katvā senāsanaṃ paṭijaggitvā deti.",
  "atk-s0102a:696_4": "Navakaṃ bhikkhuṃ disvā tuṇhībhūto na nisīdati, samīpe ṭhatvā vattaṃ karoti. So tāya",
  "atk-s0102a:696_5": "vattapaṭipattiyā aparihāniṃ patthayamāno evamāha.",
  "atk-s0102a:697_0": "Atha bhagavā – “ānando manobhāvanīyānaṃ dassanaṃ na labhissāmī”ti cinteti, handassa,",
  "atk-s0102a:697_1": "manobhāvanīyānaṃ dassanaṭṭhānaṃ ācikkhissāmi, yattha vasanto ito cito ca anāhiṇḍitvāva",
  "atk-s0102a:697_2": "lacchati manobhāvanīye bhikkhū dassanāyāti cintetvā cattārimānītiādimāha.",
  "atk-s0102a:698_0": "Tattha saddhassāti buddhādīsu pasannacittassa vattasampannassa, yassa pāto paṭṭhāya",
  "atk-s0102a:698_1": "cetiyaṅgaṇavattādīni sabbavattāni katāneva paññāyanti. Dassanīyānīti dassanārahāni",
  "atk-s0102a:698_2": "dassanatthāya gantabbāni. Saṃvejanīyānīti saṃvegajanakāni. Ṭhānānīti kāraṇāni, padesaṭhānāneva vā.",
  "atk-s0102a:699_0": "Ye hi kecīti idaṃ cetiyacārikāya satthakabhāvadassanatthaṃ vuttaṃ. Tattha cetiyacārikaṃ",
  "atk-s0102a:699_1": "āhiṇḍantāti ye ca tāva tattha tattha cetiyaṅgaṇaṃ sammajjantā, āsanāni dhovantā bodhimhi",
  "atk-s0102a:699_2": "udakaṃ siñcantā āhiṇḍanti, tesu vattabbameva natthi asukavihāre “cetiyaṃ vandissāmā”ti",
  "atk-s0102a:699_3": "nikkhamitvā pasannacittā antarā kālaṅkarontāpi anantarāyena sagge patiṭṭhahissanti yevāti dasseti.",
  "atk-s0102a:700": "Ānandapucchākathāvaṇṇanā",
  "atk-s0102a:701_0": "203. Adassanaṃ, ānandāti yadetaṃ mātugāmassa adassanaṃ, ayamettha uttamā paṭipattīti",
  "atk-s0102a:701_1": "dasseti. Dvāraṃ pidahitvā senāsane nisinno hi bhikkhu āgantvā dvāre ṭhitampi mātugāmaṃ",
  "atk-s0102a:701_2": "yāva na passati, tāvassa ekaṃseneva na lobho uppajjati, na cittaṃ calati. Dassane",
  "atk-s0102a:701_3": "pana satiyeva tadubhayampi assa. Tenāha – “adassanaṃ ānandā”ti. Dassane bhagavā sati",
  "atk-s0102a:701_4": "kathanti bhikkhaṃ gahetvā upagataṭṭhānādīsu dassane sati kathaṃ paṭipajjitabbanti",
  "atk-s0102a:701_5": "pucchati. Atha bhagavā yasmā khaggaṃ gahetvā – “sace mayā saddhiṃ ālapasi, ettheva",
  "atk-s0102a:701_6": "te sīsaṃ pātessāmī”ti ṭhitapurisena vā, “sace mayā saddhiṃ ālapasi, ettheva te maṃsaṃ",
  "atk-s0102a:701_7": "murumurāpetvā khādissāmī”ti ṭhitayakkhiniyā vā ālapituṃ varaṃ. Ekasseva hi attabhāvassa",
  "atk-s0102a:701_8": "tappaccayā vināso hoti, na apāyesu aparicchinnadukkhānubhavanaṃ. Mātugāmena pana",
  "atk-s0102a:701_9": "ālāpasallāpe sati vissāso hoti, vissāse sati otāro hoti, otiṇṇacitto sīlabyasanaṃ",
  "atk-s0102a:701_10": "patvā apāyapūrako hoti; tasmā anālāpoti āha. Vuttampi cetaṃ –",
  "atk-s0102a:702": "“Sallape asihatthena, pisācenāpi sallape;",
  "atk-s0102a:703": "Āsīvisampi āsīde, yena daṭṭho na jīvati;",
  "atk-s0102a:704": "Na tveva eko ekāya, mātugāmena sallape”ti. ;",
  "atk-s0102a:705_0": "Ālapantena panāti sace mātugāmo divasaṃ vā pucchati, sīlaṃ vā yācati, dhammaṃ vā",
  "atk-s0102a:705_1": "sotukāmo hoti, pañhaṃ vā pucchati, tathārūpaṃ vā panassa pabbajitehi kattabbakammaṃ",
  "atk-s0102a:705_2": "hoti, evarūpe kāle anālapantaṃ “mūgo ayaṃ, badhiro ayaṃ, bhutvāva baddhamukho nisīdatī”ti",
  "atk-s0102a:705_3": "vadati, tasmā avassaṃ ālapitabbaṃ hoti. Evaṃ ālapantena pana kathaṃ paṭipajjitabbanti",
  "atk-s0102a:705_4": "pucchati. Atha bhagavā – “etha tumhe, bhikkhave, mātumattīsu mātucittaṃ upaṭṭhapetha,",
  "atk-s0102a:705_5": "bhaginimattīsu bhaginicittaṃ upaṭṭhapetha, dhītumattīsu dhītucittaṃ upaṭṭhapethā”ti",
  "atk-s0102a:705_6": "imaṃ ovādaṃ sandhāya sati, ānanda, upaṭṭhapetabbāti āha.",
  "atk-s0102a:706_0": "204. Abyāvaṭāti atantibaddhā nirussukkā hotha. Sāratthe ghaṭathāti uttamatthe arahatte",
  "atk-s0102a:706_1": "ghaṭetha. Anuyuñjathāti tadadhigamāya anuyogaṃ karotha. Appamattāti tattha avippamuṭṭhasatī.",
  "atk-s0102a:706_2": "Vīriyātāpayogena ātāpino. Kāye ca jīvite ca nirapekkhatāya pahitattā pesitacittā viharatha.",
  "atk-s0102a:707_0": "205. Kathaṃ pana, bhanteti tehi khattiyapaṇḍitādīhi kathaṃ paṭipajjitabbaṃ. Addhā",
  "atk-s0102a:707_1": "maṃ te paṭipucchissanti – “kathaṃ, bhante, ānanda tathāgatassa sarīre paṭipajjitabba”nti;",
  "atk-s0102a:707_2": "“tesāhaṃ kathaṃ paṭivacanaṃ demī”ti pucchati. Ahatena vatthenāti navena kāsikavatthena.",
  "atk-s0102a:707_3": "Vihatena kappāsenāti supothitena kappāsena. Kāsikavatthañhi sukhumattā telaṃ na gaṇhāti,",
  "atk-s0102a:707_4": "kappāso pana gaṇhāti. Tasmā “vihatena kappāsenā”ti āha. Āyasāyāti sovaṇṇāya. Sovaṇṇañhi",
  "atk-s0102a:707_5": "idha “ayasa”nti adhippetaṃ.",
  "atk-s0102a:708": "Thūpārahapuggalavaṇṇanā",
  "atk-s0102a:709_0": "206. Rājā cakkavattīti ettha kasmā bhagavā agāramajjhe vasitvā kālaṅkatassa rañño",
  "atk-s0102a:709_1": "thūpārahataṃ anujānāti, na sīlavato puthujjanassa bhikkhussāti? Anacchariyattā. Puthujjanabhikkhūnañhi",
  "atk-s0102a:709_2": "thūpe anuññāyamāne tambapaṇṇidīpe tāva thūpānaṃ okāso na bhaveyya, tathā aññesu ṭhānesu.",
  "atk-s0102a:709_3": "Tasmā “anacchariyā te bhavissantī”ti nānujānāti. Rājā cakkavattī ekova nibbattati,",
  "atk-s0102a:709_4": "tenassa thūpo acchariyo hoti. Puthujjanasīlavato pana parinibbutabhikkhuno viya mahantampi",
  "atk-s0102a:709_5": "sakkāraṃ kātuṃ vaṭṭatiyeva.",
  "atk-s0102a:710": "Ānandaacchariyadhammavaṇṇanā",
  "atk-s0102a:711_0": "207. Vihāranti idha maṇḍalamālo vihāroti adhippeto, taṃ pavisitvā. Kapisīsanti dvārabāhakoṭiyaṃ",
  "atk-s0102a:711_1": "ṭhitaṃ aggaḷarukkhaṃ. Rodamāno aṭṭhāsīti so kirāyasmā cintesi – “satthārā mama saṃvegajanakaṃ",
  "atk-s0102a:711_2": "vasanaṭṭhānaṃ kathitaṃ, cetiyacārikāya sātthakabhāvo kathito, mātugāme paṭipajjitabbapañho",
  "atk-s0102a:711_3": "vissajjito, attano sarīre paṭipatti akkhātā, cattāro thūpārahā kathitā, dhuvaṃ ajja",
  "atk-s0102a:711_4": "bhagavā parinibbāyissatī”ti, tassevaṃ cintayato balavadomanassaṃ uppajji. Athassa",
  "atk-s0102a:711_5": "etadahosi – “bhagavato santike rodanaṃ nāma aphāsukaṃ, ekamantaṃ gantvā sokaṃ tanukaṃ",
  "atk-s0102a:711_6": "karissāmī”ti, so tathā akāsi. Tena vuttaṃ – “rodamāno aṭṭhāsī”ti.",
  "atk-s0102a:712_0": "Ahañca vatamhīti ahañca vata amhi, ahaṃ vatamhītipi pāṭho. Yo mama anukampakoti yo",
  "atk-s0102a:712_1": "maṃ anukampati anusāsati, sve dāni paṭṭhāya kassa mukhadhovanaṃ dassāmi, kassa pāde",
  "atk-s0102a:712_2": "dhovissāmi, kassa senāsanaṃ paṭijaggissāmi, kassa pattacīvaraṃ gahetvā vicarissāmīti",
  "atk-s0102a:712_3": "bahuṃ vilapi. Āmantesīti bhikkhusaṅghassa antare theraṃ adisvā āmantesi.",
  "atk-s0102a:713_0": "Mettena kāyakammenāti mettacittavasena pavattitena mukhadhovanadānādikāyakammena.",
  "atk-s0102a:713_1": "Hitenāti hitavuddhiyā katena. Sukhenāti sukhasomanasseneva katena, na dukkhinā dummanena",
  "atk-s0102a:713_2": "hutvāti attho. Advayenāti dve koṭṭhāse katvā akatena. Yathā hi eko sammukhāva karoti",
  "atk-s0102a:713_3": "na parammukhā, eko parammukhāva karoti na sammukhā evaṃ vibhāgaṃ akatvā katenāti",
  "atk-s0102a:713_4": "vuttaṃ hoti. Appamāṇenāti pamāṇavirahitena. Cakkavāḷampi hi atisambādhaṃ, bhavaggampi",
  "atk-s0102a:713_5": "atinīcaṃ, tayā kataṃ kāyakammameva bahunti dasseti.",
  "atk-s0102a:714_0": "Mettena vacīkammenāti mettacittavasena pavattitena mukhadhovanakālārocanādinā vacīkammena.",
  "atk-s0102a:714_1": "Api ca ovādaṃ sutvā – “sādhu, bhante”ti vacanampi mettaṃ vacīkammameva. Mettena manokammenāti",
  "atk-s0102a:714_2": "kālasseva sarīrapaṭijagganaṃ katvā vivittāsane nisīditvā – “satthā arogo hotu, abyāpajjo",
  "atk-s0102a:714_3": "sukhī”ti evaṃ pavattitena manokammena. Katapuññosīti kappasatasahassaṃ abhinīhārasampannosīti",
  "atk-s0102a:714_4": "dasseti. Katapuññosīti ca ettāvatā vissattho mā pamādamāpajji, atha kho padhānamanuyuñja.",
  "atk-s0102a:714_5": "Evañhi anuyutto khippaṃ hohisi anāsavo, dhammasaṅgītikāle arahattaṃ pāpuṇissasi.",
  "atk-s0102a:714_6": "Na hi mādisassa katapāricariyā nipphalā nāma hotīti dasseti.",
  "atk-s0102a:715_0": "208. Evañca pana vatvā mahāpathaviṃ pattharanto viya ākāsaṃ vitthārento viya cakkavāḷagiriṃ",
  "atk-s0102a:715_1": "osārento viya sineruṃ ukkhipento viya mahājambuṃ khandhe gahetvā cālento viya āyasmato",
  "atk-s0102a:715_2": "ānandassa guṇakathaṃ ārabhanto atha kho bhagavā bhikkhū āmantesi. Tattha “yepi te,",
  "atk-s0102a:715_3": "bhikkhave, etarahī”ti kasmā na vuttaṃ? Aññassa buddhassa natthitāya. Eteneva cetaṃ",
  "atk-s0102a:715_4": "veditabbaṃ – “yathā cakkavāḷantarepi añño buddho natthī”ti. Paṇḍitoti byatto. Medhāvīti",
  "atk-s0102a:715_5": "khandhadhātuāyatanādīsu kusalo.",
  "atk-s0102a:716_0": "209. Bhikkhuparisā ānandaṃ dassanāyāti ye bhagavantaṃ passitukāmā theraṃ upasaṅkamanti,",
  "atk-s0102a:716_1": "ye ca “āyasmā kirānando samantapāsādiko abhirūpo dassanīyo bahussuto saṅghasobhano”ti",
  "atk-s0102a:716_2": "therassa guṇe sutvā āgacchanti, te sandhāya “bhikkhuparisā ānandaṃ dassanāya upasaṅkamantī”ti",
  "atk-s0102a:716_3": "vuttaṃ. Esa nayo sabbattha. Attamanāti savanena no dassanaṃ sametīti sakamanā tuṭṭhacittā.",
  "atk-s0102a:716_4": "Dhammanti “kacci, āvuso, khamanīyaṃ, kacci yāpanīyaṃ, kacci yoniso manasikārena kammaṃ",
  "atk-s0102a:716_5": "karotha, ācariyupajjhāye vattaṃ pūrethā”ti evarūpaṃ paṭisanthāradhammaṃ. Tattha bhikkhunīsu",
  "atk-s0102a:716_6": "– “kacci, bhaginiyo, aṭṭha garudhamme samādāya vattathā”ti idampi nānākaraṇaṃ hoti.",
  "atk-s0102a:716_7": "Upāsakesu āgatesu “upāsaka, na te kacci sīsaṃ vā aṅgaṃ vā rujjati, arogā te puttabhātaro”ti",
  "atk-s0102a:716_8": "na evaṃ paṭisanthāraṃ karoti. Evaṃ pana karoti – “kathaṃ upāsakā tīṇi saraṇāni pañca",
  "atk-s0102a:716_9": "sīlāni rakkhatha, māsassa aṭṭha uposathe karotha, mātāpitūnaṃ upaṭṭhānavattaṃ pūretha,",
  "atk-s0102a:716_10": "dhammikasamaṇabrāhmaṇe paṭijaggathā”ti. Upāsikāsupi eseva nayo.",
  "atk-s0102a:717_0": "Idāni ānandattherassa cakkavattinā saddhiṃ upamaṃ karonto cattārome bhikkhavetiādimāha.",
  "atk-s0102a:717_1": "Tattha khattiyāti abhisittā ca anabhisittā ca khattiyajātikā. Te kira – “rājā cakkavattī",
  "atk-s0102a:717_2": "nāma abhirūpo dassanīyo pāsādiko ākāsena vicaranto rajjaṃ anusāsati dhammiko dhammarājā”ti",
  "atk-s0102a:717_3": "tassa guṇakathaṃ sutvā “savanena dassanampi sama”nti attamanā honti. Bhāsatīti kathento",
  "atk-s0102a:717_4": "– “kathaṃ, tātā, rājadhammaṃ pūretha, paveṇiṃ rakkhathā”ti paṭisanthāraṃ karoti.",
  "atk-s0102a:717_5": "Brāhmaṇesu pana – “kathaṃ ācariyā mante vācetha, kathaṃ antevāsikā mante gaṇhanti,",
  "atk-s0102a:717_6": "dakkhiṇaṃ vā vatthāni vā kapilaṃ vā alatthā”ti paṭisanthāraṃ karoti. Gahapatīsu –",
  "atk-s0102a:717_7": "“kathaṃ tātā, na vo rājakulato daṇḍena vā balinā vā pīḷā atthi, sammā devo dhāraṃ",
  "atk-s0102a:717_8": "anupavecchati, sassāni sampajjantī”ti evaṃ paṭisanthāraṃ karoti. Samaṇesu – “kathaṃ,",
  "atk-s0102a:717_9": "bhante, pabbajitaparikkhārā sulabhā, samaṇadhamme na pamajjathā”ti evaṃ paṭisanthāraṃ karoti.",
  "atk-s0102a:718": "Mahāsudassanasuttadesanāvaṇṇanā",
  "atk-s0102a:719_0": "210. Khuddakanagaraketi nagarapatirūpake sambādhe khuddakanagarake. Ujjaṅgalanagaraketi",
  "atk-s0102a:719_1": "visamanagarake. Sākhānagaraketi yathā rukkhānaṃ sākhā nāma khuddakā honti, evameva",
  "atk-s0102a:719_2": "aññesaṃ mahānagarānaṃ sākhāsadise khuddakanagarake. Khattiyamahāsālāti khattiyamahāsārappattā",
  "atk-s0102a:719_3": "mahākhattiyā. Esa nayo sabbattha.",
  "atk-s0102a:720_0": "Tesu khattiyamahāsālā nāma yesaṃ koṭisatampi koṭisahassampi dhanaṃ nikhaṇitvā ṭhapitaṃ,",
  "atk-s0102a:720_1": "divasaparibbayo ekaṃ kahāpaṇasakaṭaṃ nigacchati, sāyaṃ dve pavisanti. Brāhmaṇamahāsālā",
  "atk-s0102a:720_2": "nāma yesaṃ asītikoṭidhanaṃ nihitaṃ hoti, divasaparibbayo eko kahāpaṇakumbho nigacchati,",
  "atk-s0102a:720_3": "sāyaṃ ekasakaṭaṃ pavisati. Gahapatimahāsālā nāma yesaṃ cattālīsakoṭidhanaṃ nihitaṃ",
  "atk-s0102a:720_4": "hoti, divasaparibbayo pañca kahāpaṇambaṇāni nigacchanti, sāyaṃ kumbho pavisati.",
  "atk-s0102a:721_0": "Mā hevaṃ, ānanda, avacāti ānanda, mā evaṃ avaca, na imaṃ “khuddakanagara”nti vattabbaṃ.",
  "atk-s0102a:721_1": "Ahañhi imasseva nagarassa sampattiṃ kathetuṃ – “anekavāraṃ tiṭṭhaṃ nisīdaṃ mahantena",
  "atk-s0102a:721_2": "ussāhena, mahantena parakkamena idhāgato”ti vatvā bhūtapubbantiādimāha. Subhikkhāti",
  "atk-s0102a:721_3": "khajjabhojjasampannā. Hatthisaddenāti ekasmiṃ hatthimhi saddaṃ karonte caturāsītihatthisahassāni",
  "atk-s0102a:721_4": "saddaṃ karonti, iti hatthisaddena avivittā, hoti, tathā assasaddena. Puññavanto panettha",
  "atk-s0102a:721_5": "sattā catusindhavayuttehi rathehi aññamaññaṃ anubandhamānā antaravīthīsu vicaranti,",
  "atk-s0102a:721_6": "iti rathasaddena avivittā hoti. Niccaṃ payojitāneva panettha bheriādīni tūriyāni,",
  "atk-s0102a:721_7": "iti bherisaddādīhipi avivittā hoti. Tattha sammasaddoti kaṃsatāḷasaddo. Pāṇitāḷasaddoti",
  "atk-s0102a:721_8": "pāṇinā caturassaambaṇatāḷasaddo. Kuṭabherisaddotipi vadanti.",
  "atk-s0102a:722_0": "Asnātha pivatha khādathāti asnātha pivatha khādatha. Ayaṃ panettha saṅkhepo, bhuñjatha",
  "atk-s0102a:722_1": "bhoti iminā dasamena saddena avivittā hoti anupacchinnasaddā. Yathā pana aññesu nagaresu",
  "atk-s0102a:722_2": "“kacavaraṃ chaḍḍetha, kudālaṃ gaṇhatha, pacchiṃ gaṇhatha, pavāsaṃ gamissāma, taṇḍulapuṭaṃ",
  "atk-s0102a:722_3": "gaṇhatha, bhattapuṭaṃ gaṇhatha, phalakāvudhādīni sajjāni karothā”ti evarūpā saddā",
  "atk-s0102a:722_4": "honti, na yidha evaṃ ahosīti dasseti.",
  "atk-s0102a:723_0": "“Dasamena saddenā”ti ca vatvā “kusāvatī, ānanda, rājadhānī sattahi pākārehi parikkhittā",
  "atk-s0102a:723_1": "ahosī”ti sabbaṃ mahāsudassanasuttaṃ niṭṭhāpetvā gaccha tvaṃ ānandātiādimāha. Tattha",
  "atk-s0102a:723_2": "abhikkamathāti abhimukhā kamatha, āgacchathāti attho. Kiṃ pana te bhagavato āgatabhāvaṃ",
  "atk-s0102a:723_3": "na jānantīti? Jānanti. Buddhānaṃ gatagataṭṭhānaṃ nāma mahantaṃ kolāhalaṃ hoti, kenacideva",
  "atk-s0102a:723_4": "karaṇīyena nisinnattā na āgatā. “Te āgantvā bhikkhusaṅghassa ṭhānanisajjokāsaṃ saṃvidahitvā",
  "atk-s0102a:723_5": "dassantī”ti tesaṃ santike avelāyampi bhagavā pesesi.",
  "atk-s0102a:724": "Mallānaṃ vandanāvaṇṇanā",
  "atk-s0102a:725_0": "211. Amhākañca noti ettha no kāro nipātamattaṃ. Aghāvinoti uppannadukkhā. Dummanāti",
  "atk-s0102a:725_1": "anattamanā. Cetodukkhasamappitāti domanassasamappitā. Kulaparivattaso kulaparivattaso",
  "atk-s0102a:725_2": "ṭhapetvāti ekekaṃ kulaparivattaṃ kulasaṅkhepaṃ vīthisabhāgena ceva racchāsabhāgena",
  "atk-s0102a:725_3": "ca visuṃ visuṃ ṭhapetvā.",
  "atk-s0102a:726": "Subhaddaparibbājakavatthuvaṇṇanā",
  "atk-s0102a:727_0": "212. Subhaddo nāma paribbājakoti udiccabrāhmaṇamahāsālakulā pabbajito channaparibbājako.",
  "atk-s0102a:727_1": "Kaṅkhādhammoti vimatidhammo. Kasmā panassa ajja evaṃ ahosīti? Tathāvidhaupanissayattā.",
  "atk-s0102a:727_2": "Pubbe kira puññakaraṇakāle dve bhātaro ahesuṃ. Te ekatova sassaṃ akaṃsu. Tattha jeṭṭhakassa",
  "atk-s0102a:727_3": "– “ekasmiṃ sasse navavāre aggasassadānaṃ mayā dātabba”nti ahosi. So vappakāle bījaggaṃ",
  "atk-s0102a:727_4": "nāma datvā gabbhakāle kaniṭṭhena saddhiṃ mantesi – “gabbhakāle gabbhaṃ phāletvā dassāmā”ti",
  "atk-s0102a:727_5": "kaniṭṭho – “taruṇasassaṃ nāsetukāmosī”ti āha. Jeṭṭho kaniṭṭhassa ananuvattanabhāvaṃ",
  "atk-s0102a:727_6": "ñatvā khettaṃ vibhajitvā attano koṭṭhāsato gabbhaṃ phāletvā khīraṃ nīharitvā sappinavanītena",
  "atk-s0102a:727_7": "saṃyojetvā adāsi, puthukakāle puthukaṃ kāretvā adāsi, lāyanakāle lāyanaggaṃ, veṇikaraṇe",
  "atk-s0102a:727_8": "veṇaggaṃ, kalāpādīsu kalāpaggaṃ, khalaggaṃ, khalabhaṇḍaggaṃ, koṭṭhagganti evaṃ ekasasse",
  "atk-s0102a:727_9": "navavāre aggadānaṃ adāsi. Kaniṭṭho pana uddharitvā adāsi.",
  "atk-s0102a:728_0": "Tesu jeṭṭhako aññāsikoṇḍaññatthero jāto. Bhagavā – “kassa nu kho ahaṃ paṭhamaṃ dhammaṃ",
  "atk-s0102a:728_1": "deseyya”nti olokento “aññāsikoṇḍañño ekasmiṃ sasse nava aggadānāni adāsi, imaṃ aggadhammaṃ",
  "atk-s0102a:728_2": "tassa desessāmī”ti sabbapaṭhamaṃ dhammaṃ desesi. So aṭṭhārasahi brahmakoṭīhi saddhiṃ",
  "atk-s0102a:728_3": "sotāpattiphale patiṭṭhāsi. Kaniṭṭho pana ohīyitvā pacchā dānassa dinnattā satthu",
  "atk-s0102a:728_4": "parinibbānakāle evaṃ cintetvā satthāraṃ daṭṭhukāmo ahosi.",
  "atk-s0102a:729_0": "Mā tathāgataṃ viheṭhesīti thero kira – “ete aññatitthiyā nāma attano gahaṇameva gaṇhanti,",
  "atk-s0102a:729_1": "tassa vissajjāpanatthāya bhagavato bahuṃ bhāsamānassa kāyavācāvihesā bhavissati,",
  "atk-s0102a:729_2": "pakatiyāpi ca kilantoyeva bhagavā”ti maññamāno evamāha. Paribbājako – “na me ayaṃ",
  "atk-s0102a:729_3": "bhikkhu okāsaṃ karoti, atthikena pana anuvattitvā kāretabbo”ti theraṃ anuvattanto",
  "atk-s0102a:729_4": "dutiyampi tatiyampi āha.",
  "atk-s0102a:730_0": "213. Assosi khoti sāṇidvāre ṭhitassa bhāsato pakatisoteneva assosi, sutvā ca pana",
  "atk-s0102a:730_1": "subhaddasseva atthāya mahatā ussāhena āgatattā alaṃ ānandātiādimāha. Tattha alanti",
  "atk-s0102a:730_2": "paṭikkhepatthe nipāto. Aññāpekkhovāti aññātukāmova hutvā. Abbhaññiṃsūti yathā tesaṃ",
  "atk-s0102a:730_3": "paṭiññā, tatheva jāniṃsu. Idaṃ vuttaṃ hoti – sace nesaṃ sā paṭiññā niyyānikā, sabbe",
  "atk-s0102a:730_4": "abbhaññaṃsu, no ce, na abbhaññaṃsu. Tasmā kiṃ tesaṃ paṭiññā niyyānikā, aniyyānikāti",
  "atk-s0102a:730_5": "ayameva tassa pañhassa attho. Atha bhagavā tesaṃ aniyyānikabhāvakathanena atthābhāvato",
  "atk-s0102a:730_6": "ceva okāsābhāvato ca “ala”nti paṭikkhipitvā dhammameva desesi. Paṭhamayāmasmiñhi",
  "atk-s0102a:730_7": "mallānaṃ dhammaṃ desetvā majjhimayāme subhaddassa, pacchimayāme bhikkhusaṅghaṃ ovaditvā",
  "atk-s0102a:730_8": "balavapaccūsasamaye parinibbāyissāmicceva bhagavā āgato.",
  "atk-s0102a:731_0": "214. Samaṇopi tattha na upalabbhatīti paṭhamo sotāpannasamaṇopi tattha natthi, dutiyo",
  "atk-s0102a:731_1": "sakadāgāmisamaṇopi, tatiyo anāgāmisamaṇopi, catuttho arahattasamaṇopi tattha natthīti",
  "atk-s0102a:731_2": "attho. “Imasmiṃ kho”ti purimadesanāya aniyamato vatvā idāni attano sāsanaṃ niyamento",
  "atk-s0102a:731_3": "āha. Suññā parappavādā samaṇebhīti catunnaṃ maggānaṃ atthāya āraddhavipassakehi catūhi,",
  "atk-s0102a:731_4": "maggaṭṭhehi catūhi, phalaṭṭhehi catūhīti dvādasahi samaṇehi suññā parappavādā tucchā",
  "atk-s0102a:731_5": "rittakā. Ime ca subhaddāti ime dvādasa bhikkhū. Sammā vihareyyunti ettha sotāpanno",
  "atk-s0102a:731_6": "attano adhigataṭṭhānaṃ aññassa kathetvā taṃ sotāpannaṃ karonto sammā viharati nāma.",
  "atk-s0102a:731_7": "Esa nayo sakadāgāmiādīsu. Sotāpattimaggaṭṭho aññampi sotāpattimaggaṭṭhaṃ karonto",
  "atk-s0102a:731_8": "sammā viharati nāma. Esa nayo sesamaggaṭṭhesu. Sotāpattimaggatthāya āraddhavipassako",
  "atk-s0102a:731_9": "attano paguṇaṃ kammaṭṭhānaṃ kathetvā aññampi sotāpattimaggatthāya āraddhavipassakaṃ",
  "atk-s0102a:731_10": "karonto sammā viharati nāma. Esa nayo sesamaggatthāya āraddhavipassakesu. Idaṃ sandhāyāha",
  "atk-s0102a:731_11": "– “sammā vihareyyu”nti. Asuñño loko arahantehi assāti naḷavanaṃ saravanaṃ viya nirantaro assa.",
  "atk-s0102a:732_0": "Ekūnatiṃso vayasāti vayena ekūnatiṃsavasso hutvā. Yaṃ pabbajinti ettha yanti nipātamattaṃ.",
  "atk-s0102a:732_1": "Kiṃ kusalānuesīti “kiṃ kusala”nti anuesanto pariyesanto. Tattha – “kiṃ kusala”nti",
  "atk-s0102a:732_2": "sabbaññutaññāṇaṃ adhippetaṃ, taṃ gavesantoti attho. Yato ahanti yato paṭṭhāya ahaṃ",
  "atk-s0102a:732_3": "pabbajito, etthantare samadhikāni paññāsa vassāni hontīti dasseti. Ñāyassa dhammassāti",
  "atk-s0102a:732_4": "ariyamaggadhammassa. Padesavattīti padese vipassanāmagge pavattanto. Ito bahiddhāti",
  "atk-s0102a:732_5": "mama sāsanato bahiddhā. Samaṇopi natthīti padesavattivipassakopi natthi, paṭhamasamaṇo",
  "atk-s0102a:732_6": "sotāpannopi natthīti vuttaṃ hoti.",
  "atk-s0102a:733_0": "Ye etthāti ye tumhe ettha sāsane satthārā sammukhā antevāsikābhisekena abhisittā,",
  "atk-s0102a:733_1": "tesaṃ vo lābhā tesaṃ vo suladdhanti. Bāhirasamaye kira yaṃ antevāsikaṃ ācariyo –",
  "atk-s0102a:733_2": "“imaṃ pabbājehi, imaṃ ovada, imaṃ anusāsā”ti vadati, so tena attano ṭhāne ṭhapito",
  "atk-s0102a:733_3": "hoti, tasmā tassa – “imaṃ pabbajehi, imaṃ ovada, imaṃ anusāsā”ti ime lābhā honti.",
  "atk-s0102a:733_4": "Therampi subhaddo tameva bāhirasamayaṃ gahetvā evamāha.",
  "atk-s0102a:734_0": "Alattha khoti kathaṃ alattha? Thero kira naṃ ekamantaṃ netvā udakatumbato pānīyena",
  "atk-s0102a:734_1": "sīsaṃ temetvā tacapañcakakammaṭṭhānaṃ kathetvā kesamassuṃ ohāretvā kāsāyāni vatthāni",
  "atk-s0102a:734_2": "acchādāpetvā saraṇāni datvā bhagavato santikaṃ ānesi. Bhagavā upasampādetvā kammaṭṭhānaṃ",
  "atk-s0102a:734_3": "ācikkhi. So taṃ gahetvā uyyānassa ekamante caṅkamaṃ adhiṭṭhāya ghaṭento vāyamanto",
  "atk-s0102a:734_4": "vipassanaṃ vaḍḍhento saha paṭisambhidāhi arahattaṃ patvā āgamma bhagavantaṃ vanditvā",
  "atk-s0102a:734_5": "nisīdi. Taṃ sandhāya – “acirūpasampanno kho panā”tiādi vuttaṃ.",
  "atk-s0102a:735_0": "So ca bhagavato pacchimo sakkhisāvako ahosīti saṅgītikārakānaṃ vacanaṃ. Tattha yo",
  "atk-s0102a:735_1": "bhagavati dharamāne pabbajitvā aparabhāge upasampadaṃ labhitvā kammaṭṭhānaṃ gahetvā",
  "atk-s0102a:735_2": "arahattaṃ pāpuṇāti, upasampadampi vā dharamāneyeva labhitvā aparabhāge kammaṭṭhānaṃ",
  "atk-s0102a:735_3": "gahetvā arahattaṃ pāpuṇāti, kammaṭṭhānampi vā dharamāneyeva gahetvā aparabhāge arahattameva",
  "atk-s0102a:735_4": "pāpuṇāti, sabbopi so pacchimo sakkhisāvako. Ayaṃ pana dharamāneyeva bhagavati pabbajito",
  "atk-s0102a:735_5": "ca upasampanno ca kammaṭṭhānañca gahetvā arahattaṃ pattoti.",
  "atk-s0102a:736": "Pañcamabhāṇavāravaṇṇanā niṭṭhitā.",
  "atk-s0102a:737": "Tathāgatapacchimavācāvaṇṇanā",
  "atk-s0102a:738_0": "216. Idāni bhikkhusaṅghassa ovādaṃ ārabhi, taṃ dassetuṃ atha kho bhagavātiādi vuttaṃ.",
  "atk-s0102a:738_1": "Tattha desito paññattoti dhammopi desito ceva paññatto ca, vinayopi desito ceva paññatto",
  "atk-s0102a:738_2": "ca. Paññatto ca nāma ṭhapito paṭṭhapitoti attho. So vo mamaccayenāti so dhammavinayo",
  "atk-s0102a:738_3": "tumhākaṃ mamaccayena satthā. Mayā hi vo ṭhiteneva – “idaṃ lahukaṃ, idaṃ garukaṃ,",
  "atk-s0102a:738_4": "idaṃ satekicchaṃ, idaṃ atekicchaṃ, idaṃ lokavajjaṃ, idaṃ paṇṇattivajjaṃ, ayaṃ āpatti",
  "atk-s0102a:738_5": "puggalassa santike vuṭṭhāti, ayaṃ āpatti gaṇassa santike vuṭṭhāti, ayaṃ saṅghassa",
  "atk-s0102a:738_6": "santike vuṭṭhātī”ti sattāpattikkhandhavasena otiṇṇe vatthusmiṃ sakhandhakaparivāro",
  "atk-s0102a:738_7": "ubhatovibhaṅgo vinayo nāma desito, taṃ sakalampi vinayapiṭakaṃ mayi parinibbute tumhākaṃ",
  "atk-s0102a:738_8": "satthukiccaṃ sādhessati.",
  "atk-s0102a:739_0": "Ṭhiteneva ca mayā – “ime cattāro satipaṭṭhānā, cattāro sammappadhānā, cattāro iddhipādā,",
  "atk-s0102a:739_1": "pañca indriyāni, pañca balāni, satta bojjhaṅgā, ariyo aṭṭhaṅgiko maggo”ti tena tenākārena",
  "atk-s0102a:739_2": "ime dhamme vibhajitvā vibhajitvā suttantapiṭakaṃ desitaṃ, taṃ sakalampi suttantapiṭakaṃ",
  "atk-s0102a:739_3": "mayi parinibbute tumhākaṃ satthukiccaṃ sādhessati. Ṭhiteneva ca mayā – “ime pañcakkhandhā,",
  "atk-s0102a:739_4": "dvādasāyatanāni, aṭṭhārasa dhātuyo, cattāri saccāni, bāvīsatindriyāni, nava hetū,",
  "atk-s0102a:739_5": "cattāro āhārā, satta phassā, satta vedanā, satta saññā, satta sañcetanā, satta cittāni.",
  "atk-s0102a:739_6": "Tatrāpi ‘ettakā dhammā kāmāvacarā, ettakā rūpāvacarā, ettakā arūpāvacarā, ettakā",
  "atk-s0102a:739_7": "pariyāpannā, ettakā apariyāpannā, ettakā lokiyā, ettakā lokuttarā’ti” ime dhamme",
  "atk-s0102a:739_8": "vibhajitvā vibhajitvā catuvīsatisamantapaṭṭhānaanantanayamahāpaṭṭhānapaṭimaṇḍitaṃ",
  "atk-s0102a:739_9": "abhidhammapiṭakaṃ desitaṃ, taṃ sakalampi abhidhammapiṭakaṃ mayi parinibbute tumhākaṃ",
  "atk-s0102a:739_10": "satthukiccaṃ sādhessati.",
  "atk-s0102a:740_0": "Iti sabbampetaṃ abhisambodhito yāva parinibbānā pañcacattālīsavassāni bhāsitaṃ lapitaṃ",
  "atk-s0102a:740_1": "– “tīṇi piṭakāni, pañca nikāyā, navaṅgāni, caturāsīti dhammakkhandhasahassānī”ti",
  "atk-s0102a:740_2": "evaṃ mahāpabhedaṃ hoti. Iti imāni caturāsīti dhammakkhandhasahassāni tiṭṭhanti, ahaṃ",
  "atk-s0102a:740_3": "ekova parinibbāyāmi. Ahañca kho pana dāni ekakova ovadāmi anusāsāmi, mayi parinibbute",
  "atk-s0102a:740_4": "imāni caturāsīti dhammakkhandhasahassāni tumhe ovadissanti anusāsissantīti evaṃ bhagavā",
  "atk-s0102a:740_5": "bahūni kāraṇāni dassento – “so vo mamaccayena satthā”ti ovaditvā puna anāgate cārittaṃ",
  "atk-s0102a:740_6": "dassento yathā kho panātiādimāha.",
  "atk-s0102a:741_0": "Tattha samudācarantīti kathenti voharanti. Nāmena vā gottena vāti navakāti avatvā",
  "atk-s0102a:741_1": "“tissa, nāgā”ti evaṃ nāmena vā, “kassapa, gotamā”ti evaṃ gottena vā, “āvuso tissa,",
  "atk-s0102a:741_2": "āvuso kassapā”ti evaṃ āvusovādena vā samudācaritabbo. Bhanteti vā āyasmāti vāti bhante",
  "atk-s0102a:741_3": "tissa, āyasmā tissāti evaṃ samudācaritabbo. Samūhanatūti ākaṅkhamāno samūhanatu,",
  "atk-s0102a:741_4": "yadi icchati samūhaneyyāti attho. Kasmā pana samūhanathāti ekaṃseneva avatvā vikappavacaneneva",
  "atk-s0102a:741_5": "ṭhapesīti? Mahākassapassa balaṃ diṭṭhattā. Passati hi bhagavā – “samūhanathāti vuttepi",
  "atk-s0102a:741_6": "saṅgītikāle kassapo na samūhanissatī”ti. Tasmā vikappeneva ṭhapesi.",
  "atk-s0102a:742_0": "Tattha – “ekacce therā evamāhaṃsu – cattāri pārājikāni ṭhapetvā avasesāni khuddānukhuddakānī”tiādinā",
  "atk-s0102a:742_1": "nayena pañcasatikasaṅgītiyaṃ khuddānukhuddakakathā āgatāva vinicchayo pettha samantapāsādikāyaṃ",
  "atk-s0102a:742_2": "vutto. Keci panāhu – “bhante, nāgasena, katamaṃ khuddakaṃ, katamaṃ anukhuddaka”nti",
  "atk-s0102a:742_3": "milindena raññā pucchito. “Dukkaṭaṃ, mahārāja, khuddakaṃ, dubbhāsitaṃ anukhuddaka”nti",
  "atk-s0102a:742_4": "vuttattā nāgasenatthero khuddānukhuddakaṃ jānāti. Mahākassapo pana taṃ ajānanto –",
  "atk-s0102a:743_0": "“Suṇātu me, āvuso, saṅgho santamhākaṃ sikkhāpadāni gihigatāni, gihinopi jānanti –",
  "atk-s0102a:743_1": "“idaṃ vo samaṇānaṃ sakyaputtiyānaṃ kappati, idaṃ vo na kappatī”ti. Sace mayaṃ khuddānukhuddakāni",
  "atk-s0102a:743_2": "sikkhāpadāni samūhanissāma, bhavissanti vattāro – “dhūmakālikaṃ samaṇena gotamena",
  "atk-s0102a:743_3": "sāvakānaṃ sikkhāpadaṃ paññattaṃ, yāva nesaṃ satthā aṭṭhāsi, tāvime sikkhāpadesu sikkhiṃsu,",
  "atk-s0102a:743_4": "yato imesaṃ satthā parinibbuto, na dānime sikkhāpadesu sikkhantī”ti. Yadi saṅghassa",
  "atk-s0102a:743_5": "pattakallaṃ, saṅgho apaññattaṃ na paññapeyya, paññattaṃ na samucchindeyya, yathāpaññattesu",
  "atk-s0102a:743_6": "sikkhāpadesu samādāya vatteyya. Esā ñattīti –",
  "atk-s0102a:744_0": "Kammavācaṃ sāvesīti. Na taṃ evaṃ gahetabbaṃ. Nāgasenatthero hi – “paravādino okāso",
  "atk-s0102a:744_1": "mā ahosī”ti evamāha. Mahākassapatthero “khuddānukhuddakāpattiṃ na samūhanissāmī”ti kammavācaṃ sāvesi.",
  "atk-s0102a:745": "Brahmadaṇḍakathāpi saṅgītiyaṃ āgatattāsamantapāsādikāyaṃ vinicchitā.",
  "atk-s0102a:746_0": "Kaṅkhāti dveḷhakaṃ. Vimatīti vinicchituṃ asamatthatā, buddho nu kho, na buddho nu",
  "atk-s0102a:746_1": "kho, dhammo nu kho, na dhammo nu kho, saṅgho nu kho, na saṅgho nu kho, maggo nu kho,",
  "atk-s0102a:746_2": "na maggo nu kho, paṭipadā nu kho, na paṭipadā nu khoti yassa saṃsayo uppajjeyya,",
  "atk-s0102a:746_3": "taṃ vo vadāmi “pucchatha bhikkhave”ti ayamettha saṅkhepattho. Satthugāravenāpi na",
  "atk-s0102a:746_4": "puccheyyāthāti mayaṃ satthusantike pabbajimha, cattāro paccayāpi no satthu santakāva,",
  "atk-s0102a:746_5": "te mayaṃ ettakaṃ kālaṃ kaṅkhaṃ akatvā na arahāma ajja pacchimakāle kaṅkhaṃ kātunti",
  "atk-s0102a:746_6": "sace evaṃ satthari gāravena na pucchatha. Sahāyakopi bhikkhave sahāyakassa ārocetūti",
  "atk-s0102a:746_7": "tumhākaṃ yo yassa bhikkhuno sandiṭṭho sambhatto, so tassa ārocetu, ahaṃ etassa bhikkhussa",
  "atk-s0102a:746_8": "kathessāmi, tassa kathaṃ sutvā sabbe nikkaṅkhā bhavissathāti dasseti.",
  "atk-s0102a:747_0": "Evaṃ pasannoti evaṃ saddahāmi ahanti attho. Ñāṇamevāti nikkaṅkhabhāvapaccakkhakaraṇañāṇaṃyeva,",
  "atk-s0102a:747_1": "ettha tathāgatassa na saddhāmattanti attho. Imesañhi, ānandāti imesaṃ antosāṇiyaṃ",
  "atk-s0102a:747_2": "nisinnānaṃ pañcannaṃ bhikkhusatānaṃ. Yo pacchimakoti yo guṇavasena pacchimako. Ānandattheraṃyeva sandhāyāha.",
  "atk-s0102a:748_0": "218. Appamādena sampādethāti satiavippavāsena sabbakiccāni sampādeyyātha. Iti bhagavā",
  "atk-s0102a:748_1": "parinibbānamañce nipanno pañcacattālīsa vassāni dinnaṃ ovādaṃ sabbaṃ ekasmiṃ appamādapadeyeva",
  "atk-s0102a:748_2": "pakkhipitvā adāsi. Ayaṃ tathāgatassa pacchimā vācāti idaṃ pana saṅgītikārakānaṃ vacanaṃ.",
  "atk-s0102a:749": "Parinibbutakathāvaṇṇanā",
  "atk-s0102a:750_0": "219. Ito paraṃ yaṃ parinibbānaparikammaṃ katvā bhagavā parinibbuto, taṃ dassetuṃ",
  "atk-s0102a:750_1": "atha kho bhagavā paṭhamaṃ jhānantiādi vuttaṃ. Tattha parinibbuto bhanteti nirodhaṃ",
  "atk-s0102a:750_2": "samāpannassa bhagavato assāsapassāsānaṃ abhāvaṃ disvā pucchati. Na āvusoti thero",
  "atk-s0102a:750_3": "kathaṃ jānāti? Thero kira satthārā saddhiṃyeva taṃ taṃ samāpattiṃ samāpajjanto yāva",
  "atk-s0102a:750_4": "nevasaññānāsaññāyatanā vuṭṭhānaṃ, tāva gantvā idāni bhagavā nirodhaṃ samāpanno, antonirodhe",
  "atk-s0102a:750_5": "ca kālaṅkiriyā nāma natthīti jānāti.",
  "atk-s0102a:751_0": "Atha kho bhagavā saññāvedayitanirodhasamāpattiyā vuṭṭhahitvā nevasaññānāsaññāyatanaṃ",
  "atk-s0102a:751_1": "samāpajji…pe… tatiyajjhānā vuṭṭhahitvā catutthajjhānaṃ samāpajjīti ettha bhagavā",
  "atk-s0102a:751_2": "catuvīsatiyā ṭhānesu paṭhamajjhānaṃ samāpajji, terasasu ṭhānesu dutiyajjhānaṃ, tathā",
  "atk-s0102a:751_3": "tatiyajjhānaṃ, pannarasasu ṭhānesu catutthajjhānaṃ samāpajji. Kathaṃ? Dasasu asubhesu,",
  "atk-s0102a:751_4": "dvattiṃsākāre aṭṭhasu kasiṇesu, mettākaruṇāmuditāsu, ānāpāne, paricchedākāseti imesu",
  "atk-s0102a:751_5": "tāva catuvīsatiyā ṭhānesu paṭhamajjhānaṃ samāpajji. Ṭhapetvā pana dvattiṃsākārañca",
  "atk-s0102a:751_6": "dasa asubhāni ca sesesu terasasu dutiyajjhānaṃ, tesuyeva ca tatiyajjhānaṃ samāpajji.",
  "atk-s0102a:751_7": "Aṭṭhasu pana kasiṇesu, upekkhābrahmavihāre, ānāpāne, paricchedākāse, catūsu arūpesūti",
  "atk-s0102a:751_8": "imesu pannarasasu ṭhānesu catutthajjhānaṃ samāpajji. Ayampi ca saṅkhepakathāva. Nibbānapuraṃ",
  "atk-s0102a:751_9": "pavisanto pana bhagavā dhammassāmī sabbāpi catuvīsatikoṭisatasahassasaṅkhyā samāpattiyo",
  "atk-s0102a:751_10": "pavisitvā videsaṃ gacchanto ñātijanaṃ āliṅgetvā viya sabbasamāpattisukhaṃ anubhavitvā paviṭṭho.",
  "atk-s0102a:752_0": "Catutthajjhānā vuṭṭhahitvā samanantarā bhagavā parinibbāyīti ettha jhānasamanantaraṃ,",
  "atk-s0102a:752_1": "paccavekkhaṇāsamanantaranti dve samanantarāni. Tattha jhānā vuṭṭhāya bhavaṅgaṃ otiṇṇassa",
  "atk-s0102a:752_2": "tattheva parinibbānaṃ jhānasamanantaraṃ nāma. Jhānā vuṭṭhahitvā puna jhānaṅgāni paccavekkhitvā",
  "atk-s0102a:752_3": "bhavaṅgaṃ otiṇṇassa tattheva parinibbānaṃ paccavekkhaṇāsamanantaraṃ nāma. Imānipi",
  "atk-s0102a:752_4": "dve samanantarāneva. Bhagavā pana jhānaṃ samāpajjitvā jhānā vuṭṭhāya jhānaṅgāni paccavekkhitvā",
  "atk-s0102a:752_5": "bhavaṅgacittena abyākatena dukkhasaccena parinibbāyi. Ye hi keci buddhā vā paccekabuddhā",
  "atk-s0102a:752_6": "vā ariyasāvakā vā antamaso kunthakipillikaṃ upādāya sabbe bhavaṅgacitteneva abyākatena",
  "atk-s0102a:752_7": "dukkhasaccena kālaṅkarontīti. Mahābhūmicālādīni vuttanayānevāti.",
  "atk-s0102a:753": "220. Bhūtāti sattā. Appaṭipuggaloti paṭibhāgapuggalavirahito. Balappattoti dasavidhañāṇabalaṃ patto.",
  "atk-s0102a:754": "221. Uppādavayadhamminoti uppādavayasabhāvā. Tesaṃ vūpasamoti tesaṃ saṅkhārānaṃ vūpasamo, asaṅkhataṃ nibbānameva sukhanti attho.",
  "atk-s0102a:755_0": "222. Nāhu assāsapassāsoti na jāto assāsapassāso. Anejoti taṇhāsaṅkhātāya ejāya abhāvena",
  "atk-s0102a:755_1": "anejo. Santimārabbhāti anupādisesaṃ nibbānaṃ ārabbha paṭicca sandhāya. Yaṃ kālamakarīti",
  "atk-s0102a:755_2": "yo kālaṃ akari. Idaṃ vuttaṃ hoti – “āvuso, yo mama satthā buddhamuni santiṃ gamissāmīti,",
  "atk-s0102a:755_3": "santiṃ ārabbha kālamakari, tassa ṭhitacittassa tādino idāni assāsapassāso na jāto,",
  "atk-s0102a:755_4": "natthi, nappavattatī”ti.",
  "atk-s0102a:756_0": "Asallīnenāti alīnena asaṅkuṭitena suvikasiteneva cittena. Vedanaṃ ajjhavāsayīti vedanaṃ",
  "atk-s0102a:756_1": "adhivāsesi, na vedanānuvattī hutvā ito cito ca samparivatti. Vimokkhoti kenaci dhammena",
  "atk-s0102a:756_2": "anāvaraṇavimokkho sabbaso apaññattibhāvūpagamo pajjotanibbānasadiso jāto.",
  "atk-s0102a:757": "223. Tadāsīti “saha parinibbānā mahābhūmicālo”ti evaṃ heṭṭhā vuttaṃ bhūmicālameva sandhāyāha. Tañhi lomahaṃsanañca bhiṃsanakañca āsi. Sabbākāravarūpeteti sabbavarakāraṇūpete.",
  "atk-s0102a:758_0": "224. Avītarāgāti puthujjanā ceva sotāpannasakadāgāmino ca. Tesañhi domanassaṃ appahīnaṃ.",
  "atk-s0102a:758_1": "Tasmā tepi bāhā paggayha kandanti. Ubhopi hatthe sīse ṭhapetvā rodantīti sabbaṃ purimanayeneva veditabbaṃ.",
  "atk-s0102a:759_0": "225. Ujjhāyantīti “ayyā attanāpi adhivāsetuṃ na sakkonti, sesajanaṃ kathaṃ samassāsessantī”ti",
  "atk-s0102a:759_1": "vadantiyo ujjhāyanti. Kathaṃbhūtā pana bhante āyasmā anuruddho devatā manasikarotīti",
  "atk-s0102a:759_2": "devatā, bhante, kathaṃbhūtā āyasmā anuruddho sallakkheti, kiṃ tā satthu parinibbānaṃ adhivāsentīti?",
  "atk-s0102a:760_0": "Atha tāsaṃ pavattidassanatthaṃ thero santāvusotiādimāha. Taṃ vuttatthameva. Rattāvasesanti",
  "atk-s0102a:760_1": "balavapaccūse parinibbutattā rattiyā avasesaṃ cullakaddhānaṃ. Dhammiyā kathāyāti",
  "atk-s0102a:760_2": "aññā pāṭiyekkā dhammakathā nāma natthi, “āvuso sadevake nāma loke appaṭipuggalassa",
  "atk-s0102a:760_3": "satthuno ayaṃ maccurājā na lajjati, kimaṅgaṃ pana lokiyamahājanassa lajjissatī”ti",
  "atk-s0102a:760_4": "evarūpāya pana maraṇapaṭisaṃyuttāya kathāya vītināmesuṃ. Tesañhi taṃ kathaṃ kathentānaṃ",
  "atk-s0102a:760_5": "muhutteneva aruṇaṃ uggacchi.",
  "atk-s0102a:761_0": "226. Atha khoti aruṇuggaṃ disvāva thero theraṃ etadavoca. Teneva karaṇīyenāti kīdisena",
  "atk-s0102a:761_1": "nu kho parinibbānaṭṭhāne mālāgandhādisakkārena bhavitabbaṃ, kīdisena bhikkhusaṅghassa",
  "atk-s0102a:761_2": "nisajjaṭṭhānena bhavitabbaṃ, kīdisena khādanīyabhojanīyena bhavitabbanti, evaṃ yaṃ",
  "atk-s0102a:761_3": "bhagavato parinibbutabhāvaṃ sutvā kattabbaṃ teneva karaṇīyena.",
  "atk-s0102a:762": "Buddhasarīrapūjāvaṇṇanā",
  "atk-s0102a:763": "227. Sabbañca tāḷāvacaranti sabbaṃ tūriyabhaṇḍaṃ. Sannipātethāti bheriṃ carāpetvā samāharatha. Te tatheva akaṃsu. Maṇḍalamāḷeti dussamaṇḍalamāḷe. Paṭiyādentāti sajjentā.",
  "atk-s0102a:764_0": "Dakkhiṇena dakkhiṇanti nagarassa dakkhiṇadisābhāgeneva dakkhiṇadisābhāgaṃ. Bāhirena",
  "atk-s0102a:764_1": "bāhiranti antonagaraṃ appavesetvā bāhireneva nagarassa bāhirapassaṃ haritvā. Dakkhiṇato",
  "atk-s0102a:764_2": "nagarassāti anurādhapurassa dakkhiṇadvārasadise ṭhāne ṭhapetvā sakkārasammānaṃ katvā",
  "atk-s0102a:764_3": "jetavanasadise ṭhāne jhāpessāmāti attho.",
  "atk-s0102a:765_0": "228. Aṭṭha mallapāmokkhāti majjhimavayā thāmasampannā aṭṭhamallarājāno. Sīsaṃ nhātāti",
  "atk-s0102a:765_1": "sīsaṃ dhovitvā nahātā. Āyasmantaṃ anuruddhanti therova dibbacakkhukoti pākaṭo, tasmā",
  "atk-s0102a:765_2": "te santesupi aññesu mahātheresu – “ayaṃ no pākaṭaṃ katvā kathessatī”ti theraṃ pucchiṃsu.",
  "atk-s0102a:765_3": "Kathaṃ pana, bhante, devatānaṃ adhippāyoti bhante, amhākaṃ tāva adhippāyaṃ jānāma.",
  "atk-s0102a:765_4": "Devatānaṃ kathaṃ adhippāyoti pucchanti. Thero paṭhamaṃ tesaṃ adhippāyaṃ dassento",
  "atk-s0102a:765_5": "tumhākaṃ khotiādimāha. Makuṭabandhanaṃ nāma mallānaṃ cetiyanti mallarājūnaṃ pasādhanamaṅgalasālāya",
  "atk-s0102a:765_6": "etaṃ nāmaṃ. Cittīkataṭṭhena panesā “cetiya”nti vuccati.",
  "atk-s0102a:766_0": "229. Yāva sandhisamalasaṅkaṭīrāti ettha sandhi nāma gharasandhi. Samalaṃ nāma gūtharāsiniddhamanapanāḷi.",
  "atk-s0102a:766_1": "Saṅkaṭīraṃ nāma saṅkāraṭṭhānaṃ. Dibbehi ca mānusakehi ca naccehīti upari devatānaṃ",
  "atk-s0102a:766_2": "naccāni honti, heṭṭhā manussānaṃ. Esa nayo gītādīsu. Apica devatānaṃ antare manussā,",
  "atk-s0102a:766_3": "manussānaṃ antare devatāti evampi sakkarontā pūjentā agamaṃsu. Majjhena majjhaṃ nagarassa",
  "atk-s0102a:766_4": "haritvāti evaṃ hariyamāne bhagavato sarīre bandhulamallasenāpatibhariyā mallikā nāma",
  "atk-s0102a:766_5": "– “bhagavato sarīraṃ āharantī”ti sutvā attano sāmikassa kālaṃ kiriyato paṭṭhāya aparibhuñjitvā",
  "atk-s0102a:766_6": "ṭhapitaṃ visākhāya pasādhanasadisaṃ mahālatāpasādhanaṃ nīharāpetvā – “iminā satthāraṃ",
  "atk-s0102a:766_7": "pūjessāmī”ti taṃ majjāpetvā gandhodakena dhovitvā dvāre ṭhitā.",
  "atk-s0102a:767_0": "Taṃ kira pasādhanaṃ tāsañca dvinnaṃ itthīnaṃ, devadāniyacorassa geheti tīsuyeva ṭhānesu",
  "atk-s0102a:767_1": "ahosi. Sā ca satthu sarīre dvāraṃ sampatte – “otāretha, tātā, satthusarīra”nti vatvā",
  "atk-s0102a:767_2": "taṃ pasādhanaṃ satthusarīre paṭimuñci. Taṃ sīsato paṭṭhāya paṭimukkaṃ yāvapādatalāgataṃ.",
  "atk-s0102a:767_3": "Suvaṇṇavaṇṇaṃ bhagavato sarīraṃ sattaratanamayena mahāpasādhanena pasādhitaṃ ativiya",
  "atk-s0102a:767_4": "virocittha. Taṃ sā disvā pasannacittā patthanaṃ akāsi – “bhagavā yāva vaṭṭe saṃsarissāmi,",
  "atk-s0102a:767_5": "tāva me pāṭiyekkaṃ pasādhanakiccaṃ mā hotu, niccaṃ paṭimukkapasādhanasadisameva sarīraṃ hotū”ti.",
  "atk-s0102a:768_0": "Atha bhagavantaṃ sattaratanamayena mahāpasādhanena ukkhipitvā puratthimena dvārena",
  "atk-s0102a:768_1": "nīharitvā puratthimena nagarassa makuṭabandhanaṃ mallānaṃ cetiyaṃ, ettha bhagavato",
  "atk-s0102a:768_2": "sarīraṃ nikkhipiṃsu.",
  "atk-s0102a:769": "Mahākassapattheravatthuvaṇṇanā",
  "atk-s0102a:770_0": "231. Pāvāya kusināranti pāvānagare piṇḍāya caritvā “kusināraṃ gamissāmī”ti addhānamaggappaṭipanno",
  "atk-s0102a:770_1": "hoti. Rukkhamūle nisīdīti ettha kasmā divāvihāranti na vuttaṃ? Divāvihāratthāya anisinnattā.",
  "atk-s0102a:770_2": "Therassa hi parivārā bhikkhū sabbe sukhasaṃvaddhitā mahāpuññā. Te majjhanhikasamaye",
  "atk-s0102a:770_3": "tattapāsāṇasadisāya bhūmiyā padasā gacchantā kilamiṃsu. Thero te disvā – “bhikkhū",
  "atk-s0102a:770_4": "kilamanti, gantabbaṭṭhānañca na dūraṃ, thokaṃ vissamitvā darathaṃ paṭippassambhetvā",
  "atk-s0102a:770_5": "sāyanhasamaye kusināraṃ gantvā dasabalaṃ passissāmī”ti maggā okkamma aññatarasmiṃ",
  "atk-s0102a:770_6": "rukkhamūle saṅghāṭiṃ paññapetvā udakatumbato udakena hatthapāde sītale katvā nisīdi.",
  "atk-s0102a:770_7": "Parivārabhikkhūpissa rukkhamūle nisīditvā yoniso manasikāre kammaṃ kurumānā tiṇṇaṃ",
  "atk-s0102a:770_8": "ratanānaṃ vaṇṇaṃ bhaṇamānā nisīdiṃsu. Iti darathavinodanatthāya nisinnattā “divāvihāra”nti na vuttaṃ.",
  "atk-s0102a:771": "Mandāravapupphaṃ gahetvāti mahāpātippamāṇaṃ pupphaṃ āgantukadaṇḍake ṭhapetvā chattaṃ viya gahetvā. Addasa khoti āgacchantaṃ dūrato addasa. Disvā ca pana cintesi –",
  "atk-s0102a:772_0": "“Etaṃ ājīvakassa hatthe mandāravapupphaṃ paññāyati, etañca na sabbadā manussapathe",
  "atk-s0102a:772_1": "paññāyati, yadā pana koci iddhimā iddhiṃ vikubbati, tadā sabbaññubodhisattassa ca",
  "atk-s0102a:772_2": "mātukucchiokkamanādīsu hoti. Na kho pana ajja kenaci iddhivikubbanaṃ kataṃ, na me",
  "atk-s0102a:772_3": "satthā mātukucchiṃ okkanto, na kucchito nikkhamanto, nāpissa ajja abhisambodhi, na",
  "atk-s0102a:772_4": "dhammacakkappavattanaṃ, na yamakapāṭihāriyaṃ, na devorohaṇaṃ, na āyusaṅkhārossajjanaṃ.",
  "atk-s0102a:772_5": "Mahallako pana me satthā dhuvaṃ parinibbuto bhavissatī”ti.",
  "atk-s0102a:773_0": "Tato – “pucchāmi na”nti cittaṃ uppādetvā – “sace kho pana nisinnakova pucchāmi, satthari",
  "atk-s0102a:773_1": "agāravo kato bhavissatī”ti uṭṭhahitvā ṭhitaṭṭhānato apakkamma chaddanto nāgarājā",
  "atk-s0102a:773_2": "maṇicammaṃ viya dasabaladattiyaṃ meghavaṇṇaṃ paṃsukūlacīvaraṃ pārupitvā dasanakhasamodhānasamujjalaṃ",
  "atk-s0102a:773_3": "añjaliṃ sirasmiṃ patiṭṭhapetvā satthari katena gāravena ājīvakassa abhimukho hutvā",
  "atk-s0102a:773_4": "– “āvuso, amhākaṃ satthāraṃ jānāsī”ti āha. Kiṃ pana satthu parinibbānaṃ jānanto pucchi",
  "atk-s0102a:773_5": "ajānantoti? Āvajjanapaṭibaddhaṃ khīṇāsavānaṃ jānanaṃ, anāvajjitattā panesa ajānanto",
  "atk-s0102a:773_6": "pucchīti eke. Thero samāpattibahulo, rattiṭṭhānadivāṭṭhānaleṇamaṇḍapādīsu niccaṃ",
  "atk-s0102a:773_7": "samāpattibaleneva yāpeti, kulasantakampi gāmaṃ pavisitvā dvāre samāpattiṃ samāpajjitvā",
  "atk-s0102a:773_8": "samāpattito vuṭṭhitova bhikkhaṃ gaṇhāti. Thero kira iminā pacchimena attabhāvena",
  "atk-s0102a:773_9": "mahājanānuggahaṃ karissāmi – “ye mayhaṃ bhikkhaṃ vā denti gandhamālādīhi vā sakkāraṃ",
  "atk-s0102a:773_10": "karonti, tesaṃ taṃ mahapphalaṃ hotū”ti evaṃ karoti. Tasmā samāpattibahulatāya na",
  "atk-s0102a:773_11": "jānāti. Iti ajānantova pucchatīti vadanti, taṃ na gahetabbaṃ.",
  "atk-s0102a:774_0": "Na hettha ajānanakāraṇaṃ atthi. Abhilakkhitaṃ satthu parinibbānaṃ ahosi, dasasahassilokadhātukampanādīhi",
  "atk-s0102a:774_1": "nimittehi. Therassa pana parisāya kehici bhikkhūhi bhagavā diṭṭhapubbo, kehici na",
  "atk-s0102a:774_2": "diṭṭhapubbo, tattha yehipi diṭṭhapubbo, tepi passitukāmāva, yehipi adiṭṭhapubbo,",
  "atk-s0102a:774_3": "tepi passitukāmāva. Tattha yehi na diṭṭhapubbo, te atidassanakāmatāya gantvā “kuhiṃ",
  "atk-s0102a:774_4": "bhagavā”ti pucchantā “parinibbuto”ti sutvā sandhāretuṃ nāsakkhissanti. Cīvarañca",
  "atk-s0102a:774_5": "pattañca chaḍḍetvā ekavatthā vā dunnivatthā vā duppārutā vā urāni paṭipisantā parodissanti.",
  "atk-s0102a:774_6": "Tattha manussā – “mahākassapattherena saddhiṃ āgatā paṃsukūlikā sayampi itthiyo viya",
  "atk-s0102a:774_7": "parodanti, te kiṃ amhe samassāsessantī”ti mayhaṃ dosaṃ dassanti. Idaṃ pana suññaṃ",
  "atk-s0102a:774_8": "mahāaraññaṃ, idha yathā tathā rodantesu doso natthi. Purimataraṃ sutvā nāma sokopi",
  "atk-s0102a:774_9": "tanuko hotīti bhikkhūnaṃ satuppādanatthāya jānantova pucchi.",
  "atk-s0102a:775": "Ajja sattāhaparinibbuto samaṇo gotamoti ajja samaṇo gotamo sattāhaparinibbuto. Tato me idanti tato samaṇassa gotamassa parinibbutaṭṭhānato.",
  "atk-s0102a:776_0": "232. Subhaddo nāma vuḍḍhapabbajitoti “subhaddo”ti tassa nāmaṃ. Vuḍḍhakāle pana pabbajitattā",
  "atk-s0102a:776_1": "“vuḍḍhapabbajito”ti vuccati. Kasmā pana so evamāha? Bhagavati āghātena. Ayaṃ kireso",
  "atk-s0102a:776_2": "khandhake āgate ātumāvatthusmiṃ nahāpitapubbako vuḍḍhapabbajito bhagavati kusinārato",
  "atk-s0102a:776_3": "nikkhamitvā aḍḍhateḷasehi bhikkhusatehi saddhiṃ ātumaṃ āgacchante bhagavā āgacchatīti",
  "atk-s0102a:776_4": "sutvā – “āgatakāle yāgupānaṃ karissāmī”ti sāmaṇerabhūmiyaṃ ṭhite dve putte etadavoca",
  "atk-s0102a:776_5": "– “bhagavā kira, tātā, ātumaṃ āgacchati mahatā bhikkhusaṅghena saddhiṃ aḍḍhateḷasehi",
  "atk-s0102a:776_6": "bhikkhusatehi; gacchatha tumhe, tātā, khurabhaṇḍaṃ ādāya nāḷiyāvāpakena anugharakaṃ",
  "atk-s0102a:776_7": "anugharakaṃ āhiṇḍatha loṇampi telampi taṇḍulampi khādanīyampi saṃharatha bhagavato",
  "atk-s0102a:776_8": "āgatassa yāgupānaṃ karissāmā”ti. Te tathā akaṃsu.",
  "atk-s0102a:777_0": "Manussā te dārake mañjuke paṭibhāneyyake disvā kāretukāmāpi akāretukāmāpi kārentiyeva.",
  "atk-s0102a:777_1": "Katakāle – “kiṃ gaṇhissatha tātā”ti pucchanti. Te vadanti – “na amhākaṃ aññena kenaci",
  "atk-s0102a:777_2": "attho, pitā pana no bhagavato, āgatakāle yāgudānaṃ dātukāmo”ti. Taṃ sutvā manussā",
  "atk-s0102a:777_3": "aparigaṇetvāva yaṃ te sakkonti āharituṃ, sabbaṃ denti. Yampi na sakkonti, manussehi",
  "atk-s0102a:777_4": "pesenti. Atha bhagavati ātumaṃ āgantvā bhusāgāraṃ paviṭṭhe subhaddo sāyanhasamayaṃ",
  "atk-s0102a:777_5": "gāmadvāraṃ gantvā manusse āmantesi – “upāsakā, nāhaṃ tumhākaṃ santikā aññaṃ kiñci",
  "atk-s0102a:777_6": "paccāsīsāmi, mayhaṃ dārakehi ābhatāni taṇḍulādīniyeva saṅghassa pahonti. Yaṃ hatthakammaṃ,",
  "atk-s0102a:777_7": "taṃ me dethā”ti. “Idañcidañca gaṇhathā”ti sabbūpakaraṇāni gāhetvā vihāre uddhanāni",
  "atk-s0102a:777_8": "kāretvā ekaṃ kāḷakaṃ kāsāvaṃ nivāsetvā tādisameva pārupitvā – “idaṃ karotha, idaṃ",
  "atk-s0102a:777_9": "karothā”ti sabbarattiṃ vicārento satasahassaṃ vissajjetvā bhojjayāguñca madhugoḷakañca",
  "atk-s0102a:777_10": "paṭiyādāpesi. Bhojjayāgu nāma bhuñjitvā pātabbayāgu, tattha sappimadhuphāṇitamacchamaṃsapupphaphalarasādi",
  "atk-s0102a:777_11": "yaṃ kiñci khādanīyaṃ nāma sabbaṃ pakkhipati kīḷitukāmānaṃ sīsamakkhanayoggā hoti sugandhagandhā.",
  "atk-s0102a:778_0": "Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ",
  "atk-s0102a:778_1": "ātumanagarābhimukho pāyāsi. Manussā tassa ārocesuṃ – “bhagavā piṇḍāya gāmaṃ pavisati,",
  "atk-s0102a:778_2": "tayā kassa yāgu paṭiyāditā”ti. So yathānivatthapāruteheva tehi kāḷakakāsāvehi ekena",
  "atk-s0102a:778_3": "hatthena dabbiñca kaṭacchuñca gahetvā brahmā viya dakkhiṇajāṇumaṇḍalaṃ bhūmiyaṃ patiṭṭhapetvā",
  "atk-s0102a:778_4": "vanditvā – “paṭiggaṇhātu me, bhante, bhagavā yāgu”nti āha.",
  "atk-s0102a:779_0": "Tato “jānantāpi tathāgatā pucchantī”ti khandhake āgatanayena bhagavā pucchitvā ca",
  "atk-s0102a:779_1": "sutvā ca taṃ vuḍḍhapabbajitaṃ vigarahitvā tasmiṃ vatthusmiṃ akappiyasamādānasikkhāpadañca,",
  "atk-s0102a:779_2": "khurabhaṇḍapariharaṇasikkhāpadañcāti dve sikkhāpadāni paññapetvā – “bhikkhave, anekakappakoṭiyo",
  "atk-s0102a:779_3": "bhojanaṃ pariyesanteheva vītināmitā, idaṃ pana tumhākaṃ akappiyaṃ adhammena uppannaṃ",
  "atk-s0102a:779_4": "bhojanaṃ, imaṃ paribhuttānaṃ anekāni attabhāvasahassāni apāyesveva nibbattissanti,",
  "atk-s0102a:779_5": "apetha mā gaṇhathā”ti bhikkhācārābhimukho agamāsi. Ekabhikkhunāpi na kiñci gahitaṃ.",
  "atk-s0102a:780_0": "Subhaddo anattamano hutvā ayaṃ “sabbaṃ jānāmī”ti āhiṇḍati. Sace na gahitukāmo, pesetvā",
  "atk-s0102a:780_1": "ārocetabbaṃ. Ayaṃ pakkāhāro nāma sabbaciraṃ tiṭṭhanto sattāhamattaṃ tiṭṭheyya. Idañhi",
  "atk-s0102a:780_2": "mama yāvajīvaṃ pariyattaṃ assa. Sabbaṃ tena nāsitaṃ, ahitakāmo ayaṃ mayhanti bhagavati",
  "atk-s0102a:780_3": "āghātaṃ bandhitvā dasabale dharante kiñci vattuṃ nāsakkhi. Evaṃ kirassa ahosi – “ayaṃ",
  "atk-s0102a:780_4": "uccā kulā pabbajito mahāpuriso, sace kiñci vakkhāmi, maṃyeva santajjessatī”ti. Svāyaṃ",
  "atk-s0102a:780_5": "ajja “parinibbuto bhagavā”ti sutvā laddhassāso viya haṭṭhatuṭṭho evamāha.",
  "atk-s0102a:781_0": "Thero taṃ sutvā hadaye pahāradānaṃ viya matthake patitasukkhāsani viya maññi, dhammasaṃvego",
  "atk-s0102a:781_1": "cassa uppajji – “sattāhamattaparinibbuto bhagavā, ajjāpissa suvaṇṇavaṇṇaṃ sarīraṃ",
  "atk-s0102a:781_2": "dharatiyeva, dukkhena bhagavatā ārādhitasāsane nāma evaṃ lahu mahantaṃ pāpakasaṭaṃ",
  "atk-s0102a:781_3": "kaṇṭako uppanno, alaṃ kho panesa pāpo vaḍḍhamāno aññepi evarūpe sahāye labhitvā sakkā",
  "atk-s0102a:781_4": "sāsanaṃ osakkāpetu”nti. Tato thero cintesi –",
  "atk-s0102a:782_0": "“Sace kho panāhaṃ imaṃ mahallakaṃ idheva pilotikaṃ nivāsāpetvā chārikāya okirāpetvā",
  "atk-s0102a:782_1": "nīharāpessāmi, manussā ‘samaṇassa gotamassa sarīre dharamāneyeva sāvakā vivadantī’ti",
  "atk-s0102a:782_2": "amhākaṃ dosaṃ dassessanti adhivāsemi tāva.",
  "atk-s0102a:783_0": "Bhagavatā hi desito dhammo asaṅgahitapuppharāsisadiso. Tattha yathā vātena pahaṭapupphāni",
  "atk-s0102a:783_1": "yato vā tato vā gacchanti, evameva evarūpānaṃ pāpapuggalānaṃ vasena gacchante gacchante",
  "atk-s0102a:783_2": "kāle vinaye ekaṃ dve sikkhāpadāni nassissanti, sutte eko dve pañhāvārā nassissanti,",
  "atk-s0102a:783_3": "abhidhamme ekaṃ dve bhūmantarāni nassissanti, evaṃ anukkamena mūle naṭṭhe pisācasadisā",
  "atk-s0102a:783_4": "bhavissāma; tasmā dhammavinayasaṅgahaṃ karissāma. Evañhi sati daḷhaṃ suttena saṅgahitāni",
  "atk-s0102a:783_5": "pupphāni viya ayaṃ dhammavinayo niccalo bhavissati.",
  "atk-s0102a:784_0": "Etadatthañhi bhagavā mayhaṃ tīṇi gāvutāni paccuggamanaṃ akāsi, tīhi ovādehi upasampadaṃ",
  "atk-s0102a:784_1": "adāsi, kāyato apanetvā kāye cīvaraparivattanaṃ akāsi, ākāse pāṇiṃ cāletvā candūpamaṃ",
  "atk-s0102a:784_2": "paṭipadaṃ kathento maṃ kāyasakkhiṃ katvā kathesi, tikkhattuṃ sakalasāsanadāyajjaṃ",
  "atk-s0102a:784_3": "paṭicchāpesi. Mādise bhikkhumhi tiṭṭhamāne ayaṃ pāpo sāsane vuḍḍhiṃ mā alattha. Yāva",
  "atk-s0102a:784_4": "adhammo na dippati, dhammo na paṭibāhiyati. Avinayo na dippati vinayo na paṭibāhiyati.",
  "atk-s0102a:784_5": "Adhammavādino na balavanto honti, dhammavādino na dubbalā honti; avinayavādino na",
  "atk-s0102a:784_6": "balavanto honti, vinayavādino na dubbalā honti. Tāva dhammañca vinayañca saṅgāyissāmi.",
  "atk-s0102a:784_7": "Tato bhikkhū attano attano pahonakaṃ gahetvā kappiyākappiyaṃ kathessanti. Athāyaṃ",
  "atk-s0102a:784_8": "pāpo sayameva niggahaṃ pāpuṇissati, puna sīsaṃ ukkhipituṃ na sakkhissati, sāsanaṃ",
  "atk-s0102a:784_9": "iddhañceva phītañca bhavissatī”ti.",
  "atk-s0102a:785": "So evaṃ nāma mayhaṃ cittaṃ uppannanti kassaci anārocetvā bhikkhusaṅghaṃ samassāsesi. Tena vuttaṃ – “atha kho āyasmā mahākassapo…pe… netaṃ ṭhānaṃ vijjatī”ti.",
  "atk-s0102a:786_0": "233. Citakanti vīsaratanasatikaṃ candanacitakaṃ. Āḷimpessāmāti aggiṃ gāhāpessāma.",
  "atk-s0102a:786_1": "Na sakkonti āḷimpetunti aṭṭhapi soḷasapi dvattiṃsapi janā jālanatthāya yamakayamakaukkāyo",
  "atk-s0102a:786_2": "gahetvā tālavaṇṭehi bījantā bhastāhi dhamantā tāni tāni kāraṇāni karontāpi na sakkontiyeva",
  "atk-s0102a:786_3": "aggiṃ gāhāpetuṃ. Devatānaṃ adhippāyoti ettha tā kira devatā therassa upaṭṭhākadevatāva.",
  "atk-s0102a:786_4": "Asītimahāsāvakesu hi cittāni pasādetvā tesaṃ upaṭṭhākāni asītikulasahassāni sagge",
  "atk-s0102a:786_5": "nibbattāni. Tattha there cittaṃ pasādetvā sagge nibbattā devatā tasmiṃ samāgame theraṃ",
  "atk-s0102a:786_6": "adisvā – “kuhiṃ nu kho amhākaṃ kulūpakatthero”ti antarāmagge paṭipannaṃ disvā “amhākaṃ",
  "atk-s0102a:786_7": "kulūpakattherena avandite citako mā pajjalitthā”ti adhiṭṭhahiṃsu.",
  "atk-s0102a:787_0": "Manussā taṃ sutvā – “mahākassapo kira nāma bho bhikkhu pañcahi bhikkhusatehi saddhiṃ",
  "atk-s0102a:787_1": "‘dasabalassa pāde vandissāmī’ti āgacchati. Tasmiṃ kira anāgate citako na pajjalissati.",
  "atk-s0102a:787_2": "Kīdiso bho so bhikkhu kāḷo odāto dīgho rasso, evarūpe nāma bho bhikkhumhi ṭhite kiṃ",
  "atk-s0102a:787_3": "dasabalassa parinibbānaṃ nāmā”ti keci gandhamālādihatthā paṭipathaṃ gacchiṃsu. Keci",
  "atk-s0102a:787_4": "vīthiyo vicittā katvā āgamanamaggaṃ olokayamānā aṭṭhaṃsu.",
  "atk-s0102a:788_0": "234. Atha kho āyasmā mahākassapo yena kusinārā…pe… sirasā vandīti thero kira citakaṃ",
  "atk-s0102a:788_1": "padakkhiṇaṃ katvā āvajjantova sallakkhesi – “imasmiṃ ṭhāne sīsaṃ, imasmiṃ ṭhāne pādā”ti.",
  "atk-s0102a:788_2": "Tato pādānaṃ samīpe ṭhatvā abhiññāpādakaṃ catutthajjhānaṃ samāpajjitvā vuṭṭhāya –",
  "atk-s0102a:788_3": "“arāsahassapaṭimaṇḍitacakkalakkhaṇapatiṭṭhitā dasabalassa pādā saddhiṃ kappāsapaṭalehi",
  "atk-s0102a:788_4": "pañca dussayugasatāni suvaṇṇadoṇiṃ candanacitakañca dvedhā katvā mayhaṃ uttamaṅge",
  "atk-s0102a:788_5": "sirasmiṃ patiṭṭhahantū”ti adhiṭṭhāsi. Saha adhiṭṭhānacittena tāni pañca dussayugasatāni",
  "atk-s0102a:788_6": "dvedhā katvā valāhakantarā puṇṇacando viya pādā nikkhamiṃsu. Thero vikasitarattapadumasadise",
  "atk-s0102a:788_7": "hatthe pasāretvā suvaṇṇavaṇṇe satthupāde yāva gopphakā daḷhaṃ gahetvā attano siravare",
  "atk-s0102a:788_8": "patiṭṭhapesi. Tena vuttaṃ – “bhagavato pāde sirasā vandī”ti.",
  "atk-s0102a:789_0": "Mahājano taṃ acchariyaṃ disvā ekappahāreneva mahānādaṃ nadi, gandhamālādīhi pūjetvā",
  "atk-s0102a:789_1": "yathāruci vandi. Evaṃ pana therena ca mahājanena ca tehi ca pañcahi bhikkhusatehi",
  "atk-s0102a:789_2": "vanditamatte puna adhiṭṭhānakiccaṃ natthi. Pakatiadhiṭṭhānavaseneva therassa hatthato",
  "atk-s0102a:789_3": "muccitvā alattakavaṇṇāni bhagavato pādatalāni candanadāruādīsu kiñci acāletvāva yathāṭhāne",
  "atk-s0102a:789_4": "patiṭṭhahiṃsu, yathāṭhāne ṭhitāneva ahesuṃ. Bhagavato hi pādesu nikkhamantesu vā",
  "atk-s0102a:789_5": "pavisantesu vā kappāsaaṃsu vā dasikatantaṃ vā telabindu vā dārukkhandhaṃ vā ṭhānā",
  "atk-s0102a:789_6": "calitaṃ nāma nāhosi. Sabbaṃ yathāṭhāne ṭhitameva ahosi. Uṭṭhahitvā pana atthaṅgate",
  "atk-s0102a:789_7": "cande viya sūriye viya ca tathāgatassa pādesu antarahitesu mahājano mahākanditaṃ",
  "atk-s0102a:789_8": "kandi. Parinibbānakālato adhikataraṃ kāruññaṃ ahosi.",
  "atk-s0102a:790": "Sayameva bhagavato citako pajjalīti idaṃ pana kassaci pajjalāpetuṃ vāyamantassa adassanavasena vuttaṃ. Devatānubhāvena panesa samantato ekappahāreneva pajjali.",
  "atk-s0102a:791_0": "235. Sarīrāneva avasissiṃsūti pubbe ekagghanena ṭhitattā sarīraṃ nāma ahosi. Idāni",
  "atk-s0102a:791_1": "vippakiṇṇattā sarīrānīti vuttaṃ sumanamakuḷasadisā ca dhotamuttasadisā ca suvaṇṇasadisā",
  "atk-s0102a:791_2": "ca dhātuyo avasissiṃsūti attho. Dīghāyukabuddhānañhi sarīraṃ suvaṇṇakkhandhasadisaṃ",
  "atk-s0102a:791_3": "ekameva hoti. Bhagavā pana – “ahaṃ na ciraṃ ṭhatvā parinibbāyāmi, mayhaṃ sāsanaṃ",
  "atk-s0102a:791_4": "tāva sabbattha na vitthāritaṃ, tasmā parinibbutassāpi me sāsapamattampi dhātuṃ gahetvā",
  "atk-s0102a:791_5": "attano attano vasanaṭṭhāne cetiyaṃ katvā paricaranto mahājano saggaparāyaṇo hotū”ti",
  "atk-s0102a:791_6": "dhātūnaṃ vikiraṇaṃ adhiṭṭhāsi. Kati, panassa dhātuyo vippakiṇṇā, kati na vippakiṇṇāti.",
  "atk-s0102a:791_7": "Catasso dāṭhā, dve akkhakā, uṇhīsanti imā satta dhātuyo na vippakiriṃsu, sesā vippakiriṃsūti.",
  "atk-s0102a:791_8": "Tattha sabbakhuddakā dhātu sāsapabījamattā ahosi, mahādhātu majjhe bhinnataṇḍulamattā,",
  "atk-s0102a:791_9": "atimahatī majjhe bhinnamuggamattāti.",
  "atk-s0102a:792_0": "Udakadhārāti aggabāhumattāpi jaṅghamattāpi tālakkhandhamattāpi udakadhārā ākāsato",
  "atk-s0102a:792_1": "patitvā nibbāpesi. Udakasālatoti parivāretvā ṭhitasālarukkhe sandhāyetaṃ vuttaṃ,",
  "atk-s0102a:792_2": "tesampi hi khandhantaraviṭapantarehi udakadhārā nikkhamitvā nibbāpesuṃ. Bhagavato",
  "atk-s0102a:792_3": "citako mahanto. Samantā pathaviṃ bhinditvāpi naṅgalasīsamattā udakavaṭṭi phalikavaṭaṃsakasadisā",
  "atk-s0102a:792_4": "uggantvā citakameva gaṇhanti. Gandhodakenāti suvaṇṇaghaṭe rajataghaṭe ca pūretvā",
  "atk-s0102a:792_5": "ābhatanānāgandhodakena. Nibbāpesunti suvaṇṇamayarajatamayehi aṭṭhadaṇḍakehi vikiritvā",
  "atk-s0102a:792_6": "candanacitakaṃ nibbāpesuṃ.",
  "atk-s0102a:793_0": "Ettha ca citake jhāyamāne parivāretvā ṭhitasālarukkhānaṃ sākhantarehi viṭapantarehi",
  "atk-s0102a:793_1": "pattantarehi jālā uggacchanti, pattaṃ vā sākhā vā pupphaṃ vā daḍḍhā nāma natthi,",
  "atk-s0102a:793_2": "kipillikāpi makkaṭakāpi jālānaṃ antareneva vicaranti. Ākāsato patitaudakadhārāsupi",
  "atk-s0102a:793_3": "sālarukkhehi nikkhantaudakadhārāsupi pathaviṃ bhinditvā nikkhantaudakadhārāsupi dhammakathāva",
  "atk-s0102a:793_4": "pamāṇaṃ. Evaṃ citakaṃ nibbāpetvā pana mallarājāno santhāgāre catujjātiyagandhaparibhaṇḍaṃ",
  "atk-s0102a:793_5": "kāretvā lājapañcamāni pupphāni vikiritvā upari celavitānaṃ bandhitvā suvaṇṇatārakādīhi",
  "atk-s0102a:793_6": "khacitvā tattha gandhadāmamālādāmaratanadāmāni olambetvā santhāgārato yāva makuṭabandhanasaṅkhātā",
  "atk-s0102a:793_7": "sīsapasādhanamaṅgalasālā, tāva ubhohi passehi sāṇikilañjaparikkhepaṃ kāretvā upari",
  "atk-s0102a:793_8": "celavitānaṃ bandhāpetvā suvaṇṇatārakādīhi khacitvā tatthapi gandhadāmamālādāmaratanadāmāni",
  "atk-s0102a:793_9": "olambetvā maṇidaṇḍavaṇṇehi veṇūhi ca pañcavaṇṇaddhaje ussāpetvā samantā vātapaṭākā",
  "atk-s0102a:793_10": "parikkhipitvā susammaṭṭhāsu vīthīsu kadaliyo ca puṇṇaghaṭe ca ṭhapetvā daṇḍakadīpikā",
  "atk-s0102a:793_11": "jāletvā alaṅkatahatthikkhandhe saha dhātūhi suvaṇṇadoṇiṃ ṭhapetvā mālāgandhādīhi",
  "atk-s0102a:793_12": "pūjentā sādhukīḷitaṃ kīḷantā antonagaraṃ pavesetvā santhāgāre sarabhamayapallaṅke",
  "atk-s0102a:793_13": "ṭhapetvā upari setacchattaṃ dhāresuṃ. Evaṃ katvā – “atha kho kosinārakā mallā bhagavato",
  "atk-s0102a:793_14": "sarīrāni sattāhaṃ santhāgāre sattipañjaraṃ karitvā”ti sabbaṃ veditabbaṃ.",
  "atk-s0102a:794_0": "Tattha sattipañjaraṃ karitvāti sattihatthehi purisehi parikkhipāpetvā. Dhanupākāranti",
  "atk-s0102a:794_1": "paṭhamaṃ tāva hatthikumbhena kumbhaṃ paharante parikkhipāpesuṃ, tato asse gīvāya",
  "atk-s0102a:794_2": "gīvaṃ paharante, tato rathe āṇikoṭiyā āṇikoṭiṃ paharante, tato yodhe bāhunā bāhuṃ",
  "atk-s0102a:794_3": "paharante. Tesaṃ pariyante koṭiyā koṭiṃ paharamānāni dhanūni parikkhipāpesuṃ. Iti",
  "atk-s0102a:794_4": "samantā yojanappamāṇaṃ ṭhānaṃ sattāhaṃ sannāhagavacchikaṃ viya katvā ārakkhaṃ saṃvidahiṃsu.",
  "atk-s0102a:794_5": "Taṃ sandhāya vuttaṃ – “dhanupākāraṃ parikkhipāpetvā”ti.",
  "atk-s0102a:795_0": "Kasmā panete evamakaṃsūti? Ito purimesu hi dvīsu sattāhesu te bhikkhusaṅghassa ṭhānanisajjokāsaṃ",
  "atk-s0102a:795_1": "karontā khādanīyaṃ bhojanīyaṃ saṃvidahantā sādhukīḷikāya okāsaṃ na labhiṃsu. Tato",
  "atk-s0102a:795_2": "nesaṃ ahosi – “imaṃ sattāhaṃ sādhukīḷitaṃ kīḷissāma, ṭhānaṃ kho panetaṃ vijjati yaṃ",
  "atk-s0102a:795_3": "amhākaṃ pamattabhāvaṃ ñatvā kocideva āgantvā dhātuyo gaṇheyya, tasmā ārakkhaṃ ṭhapetvā",
  "atk-s0102a:795_4": "kīḷissāmā”ti. Te tathā evamakaṃsu.",
  "atk-s0102a:796": "Sarīradhātuvibhajanavaṇṇanā",
  "atk-s0102a:797_0": "236. Assosi kho rājāti kathaṃ assosi? Paṭhamameva kirassa amaccā sutvā cintayiṃsu",
  "atk-s0102a:797_1": "– “satthā nāma parinibbuto, na so sakkā puna āharituṃ. Pothujjanikasaddhāya pana",
  "atk-s0102a:797_2": "amhākaṃ raññā sadiso natthi, sace esa imināva niyāmena suṇissati, hadayamassa phalissati.",
  "atk-s0102a:797_3": "Rājā kho pana amhehi anurakkhitabbo”ti te tisso suvaṇṇadoṇiyo āharitvā catumadhurassa",
  "atk-s0102a:797_4": "pūretvā rañño santikaṃ gantvā etadavocuṃ – “deva, amhehi supinako diṭṭho, tassa paṭighātatthaṃ",
  "atk-s0102a:797_5": "tumhehi dukūladupaṭṭaṃ nivāsetvā yathā nāsāpuṭamattaṃ paññāyati, evaṃ catumadhuradoṇiyā",
  "atk-s0102a:797_6": "nipajjituṃ vaṭṭatī”ti. Rājā atthacarānaṃ amaccānaṃ vacanaṃ sutvā “evaṃ hotu tātā”ti",
  "atk-s0102a:797_7": "sampaṭicchitvā tathā akāsi.",
  "atk-s0102a:798_0": "Atheko amacco alaṅkāraṃ omuñcitvā kese pakiriya yāya disāya satthā parinibbuto, tadabhimukho",
  "atk-s0102a:798_1": "hutvā añjaliṃ paggayha rājānaṃ āha – “deva, maraṇato muccanakasatto nāma natthi,",
  "atk-s0102a:798_2": "amhākaṃ āyuvaḍḍhano cetiyaṭṭhānaṃ puññakkhettaṃ abhisekasiñcako so bhagavā satthā",
  "atk-s0102a:798_3": "kusinārāya parinibbuto”ti. Rājā sutvāva visaññījāto catumadhuradoṇiyaṃ usumaṃ muñci.",
  "atk-s0102a:798_4": "Atha naṃ ukkhipitvā dutiyāya doṇiyā nipajjāpesuṃ. So puna saññaṃ labhitvā – “tātā,",
  "atk-s0102a:798_5": "kiṃ vadethā”ti pucchi. “Satthā, mahārāja, parinibbuto”ti. Rājā punapi visaññījāto",
  "atk-s0102a:798_6": "catumadhuradoṇiyā usumaṃ muñci. Atha naṃ tatopi ukkhipitvā tatiyāya doṇiyā nipajjāpesuṃ.",
  "atk-s0102a:798_7": "So puna saññaṃ labhitvā “tātā, kiṃ vadethā”ti pucchi. “Satthā, mahārāja, parinibbuto”ti.",
  "atk-s0102a:798_8": "Rājā punapi visaññījāto, atha naṃ ukkhipitvā nahāpetvā matthake ghaṭehi udakaṃ āsiñciṃsu.",
  "atk-s0102a:799_0": "Rājā saññaṃ labhitvā āsanā vuṭṭhāya gandhaparibhāvite maṇivaṇṇe kese vikiritvā suvaṇṇaphalakavaṇṇāya",
  "atk-s0102a:799_1": "piṭṭhiyaṃ pakiritvā pāṇinā uraṃ paharitvā pavāḷaṅkuravaṇṇāhi suvaṭṭitaṅgulīhi suvaṇṇabimbisakavaṇṇaṃ",
  "atk-s0102a:799_2": "uraṃ sibbanto viya gahetvā paridevamāno ummattakavesena antaravīthiṃ otiṇṇo, so alaṅkatanāṭakaparivuto",
  "atk-s0102a:799_3": "nagarato nikkhamma jīvakambavanaṃ gantvā yasmiṃ ṭhāne nisinnena bhagavatā dhammo",
  "atk-s0102a:799_4": "desito taṃ oloketvā – “bhagavā sabbaññu, nanu imasmiṃ ṭhāne nisīditvā dhammaṃ desayittha,",
  "atk-s0102a:799_5": "sokasallaṃ me vinodayittha, tumhe mayhaṃ sokasallaṃ nīharittha, ahaṃ tumhākaṃ saraṇaṃ",
  "atk-s0102a:799_6": "gato, idāni pana me paṭivacanampi na detha, bhagavā”ti punappunaṃ paridevitvā “nanu",
  "atk-s0102a:799_7": "bhagavā ahaṃ aññadā evarūpe kāle ‘tumhe mahābhikkhusaṅghaparivārā jambudīpatale cārikaṃ",
  "atk-s0102a:799_8": "carathā’ti suṇomi, idāni panāhaṃ tumhākaṃ ananurūpaṃ ayuttaṃ pavattiṃ suṇomī”ti evamādīni",
  "atk-s0102a:799_9": "ca vatvā saṭṭhimattāhi gāthāhi bhagavato guṇaṃ anussaritvā cintesi – “mama parideviteneva",
  "atk-s0102a:799_10": "na sijjhati, dasabalassa dhātuyo āharāpessāmī”ti evaṃ assosi. Sutvā ca imissā visaññibhāvādipavattiyā",
  "atk-s0102a:799_11": "avasāne dūtaṃ pāhesi. Taṃ sandhāya atha kho rājātiādi vuttaṃ.",
  "atk-s0102a:800_0": "Tattha dūtaṃ pāhesīti dūtañca paṇṇañca pesesi. Pesetvā ca pana – “sace dassanti,",
  "atk-s0102a:800_1": "sundaraṃ. No ce dassanti, āharaṇupāyena āharissāmī”ti caturaṅginiṃ senaṃ sannayhitvā",
  "atk-s0102a:800_2": "sayampi nikkhantoyeva. Yathā ca ajātasattu, evaṃ licchavīādayopi dūtaṃ pesetvā sayampi",
  "atk-s0102a:800_3": "caturaṅginiyā senāya nikkhamiṃsuyeva. Tattha pāveyyakā sabbehi āsannatarā kusinārato",
  "atk-s0102a:800_4": "tigāvutantare nagare vasanti, bhagavāpi pāvaṃ pavisitvāva kusināraṃ gato. Atha kasmā",
  "atk-s0102a:800_5": "paṭhamataraṃ na āgatāti ce? Mahāparivārā panete rājāno mahāparivāraṃ karontāva pacchato jātā.",
  "atk-s0102a:801_0": "Te saṅghe gaṇe etadavocunti sabbepi te sattanagaravāsino āgantvā – “amhākaṃ dhātuyo",
  "atk-s0102a:801_1": "vā dentu, yuddhaṃ vā”ti kusinārānagaraṃ parivāretvā ṭhite – “etaṃ bhagavā amhākaṃ",
  "atk-s0102a:801_2": "gāmakkhette”ti paṭivacanaṃ avocuṃ. Te kira evamāhaṃsu – “na mayaṃ satthu sāsanaṃ",
  "atk-s0102a:801_3": "pahiṇimha, nāpi gantvā ānayimha. Satthā pana sayameva āgantvā sāsanaṃ pesetvā amhe",
  "atk-s0102a:801_4": "pakkosāpesi. Tumhepi kho pana yaṃ tumhākaṃ gāmakkhette ratanaṃ uppajjati, na taṃ",
  "atk-s0102a:801_5": "amhākaṃ detha. Sadevake ca loke buddharatanasamaṃ ratanaṃ nāma natthi, evarūpaṃ uttamaratanaṃ",
  "atk-s0102a:801_6": "labhitvā mayaṃ na dassāma. Na kho pana tumhehiyeva mātuthanato khīraṃ pītaṃ, amhehipi",
  "atk-s0102a:801_7": "mātuthanato khīraṃ pītaṃ. Na tumheyeva purisā, amhepi purisā hotū”ti aññamaññaṃ ahaṃkāraṃ",
  "atk-s0102a:801_8": "katvā sāsanapaṭisāsanaṃ pesenti, aññamaññaṃ mānagajjitaṃ gajjanti. Yuddhe pana sati",
  "atk-s0102a:801_9": "kosinārakānaṃyeva jayo abhavissa. Kasmā? Yasmā dhātupāsanatthaṃ āgatā devatā nesaṃ",
  "atk-s0102a:801_10": "pakkhā ahesuṃ. Pāḷiyaṃ pana – “bhagavā amhākaṃ gāmakkhette parinibbuto, na mayaṃ",
  "atk-s0102a:801_11": "dassāma bhagavato sarīrānaṃ bhāga”nti ettakameva āgataṃ.",
  "atk-s0102a:802_0": "237. Evaṃ vutte doṇo brāhmaṇoti doṇabrāhmaṇo imaṃ tesaṃ vivādaṃ sutvā – “ete rājāno",
  "atk-s0102a:802_1": "bhagavato parinibbutaṭṭhāne vivādaṃ karonti, na kho panetaṃ patirūpaṃ, alaṃ iminā",
  "atk-s0102a:802_2": "kalahena, vūpasamessāmi na”nti so gantvā te saṅghe gaṇe etadavoca. Kimavoca? Unnatappadese",
  "atk-s0102a:802_3": "ṭhatvā dvibhāṇavāraparimāṇaṃ doṇagajjitaṃ nāma avoca. Tattha paṭhamabhāṇavāre tāva",
  "atk-s0102a:802_4": "ekapadampi te na jāniṃsu. Dutiyabhāṇavārapariyosāne – “ācariyassa viya bho saddo,",
  "atk-s0102a:802_5": "ācariyassa viya bho saddo”ti sabbe niravā ahesuṃ. Jambudīpatale kira kulaghare jātā",
  "atk-s0102a:802_6": "yebhuyyena tassa na antevāsiko nāma natthi. Atha so te attano vacanaṃ sutvā nirave",
  "atk-s0102a:802_7": "tuṇhībhūte viditvā puna etadavoca – “suṇantu bhonto”ti etaṃ gāthādvayaṃ avoca.",
  "atk-s0102a:803_0": "Tattha amhākaṃ buddhoti amhākaṃ buddho. Ahu khantivādoti buddhabhūmiṃ appatvāpi pāramiyo",
  "atk-s0102a:803_1": "pūrento khantivāditāpasakāle dhammapālakumārakāle chaddantahatthikāle bhūridattanāgarājakāle",
  "atk-s0102a:803_2": "campeyyanāgarājakāle saṅkhapālanāgarājakāle mahākapikāle aññesu ca bahūsu jātakesu",
  "atk-s0102a:803_3": "paresu kopaṃ akatvā khantimeva akāsi. Khantimeva vaṇṇayi. Kimaṅgaṃ pana etarahi iṭṭhāniṭṭhesu",
  "atk-s0102a:803_4": "tādilakkhaṇaṃ patto, sabbathāpi amhākaṃ buddho khantivādo ahosi, tassa evaṃvidhassa.",
  "atk-s0102a:803_5": "Na hi sādhu yaṃ uttamapuggalassa, sarīrabhāge siyā sampahāroti na hi sādhuyanti na",
  "atk-s0102a:803_6": "hi sādhu ayaṃ. Sarīrabhāgeti sarīravibhāganimittaṃ, dhātukoṭṭhāsahetūti attho. Siyā",
  "atk-s0102a:803_7": "sampahāroti āvudhasampahāro sādhu na siyāti vuttaṃ hoti.",
  "atk-s0102a:804_0": "Sabbeva bhonto sahitāti sabbeva bhonto sahitā hotha, mā bhijjatha. Samaggāti kāyena",
  "atk-s0102a:804_1": "ca vācāya ca ekasannipātā ekavacanā samaggā hotha. Sammodamānāti cittenāpi aññamaññaṃ",
  "atk-s0102a:804_2": "sammodamānā hotha. Karomaṭṭhabhāgeti bhagavato sarīrāni aṭṭha bhāge karoma. Cakkhumatoti",
  "atk-s0102a:804_3": "pañcahi cakkhūhi cakkhumato buddhassa. Na kevalaṃ tumheyeva, bahujanopi pasanno,",
  "atk-s0102a:804_4": "tesu ekopi laddhuṃ ayutto nāma natthīti bahuṃ kāraṇaṃ vatvā saññāpesi.",
  "atk-s0102a:805_0": "238. Tesaṃ saṅghānaṃ gaṇānaṃ paṭissutvāti tesaṃ tesaṃ tato tato samāgatasaṅghānaṃ",
  "atk-s0102a:805_1": "samāgatagaṇānaṃ paṭissuṇitvā. Bhagavato sarīrāni aṭṭhadhā samaṃ suvibhattaṃ vibhajitvāti",
  "atk-s0102a:805_2": "ettha ayamanukkamo – doṇo kira tesaṃ paṭissuṇitvā suvaṇṇadoṇiṃ vivarāpesi. Rājāno",
  "atk-s0102a:805_3": "āgantvā doṇiyaṃyeva ṭhitā suvaṇṇavaṇṇā dhātuyo disvā – “bhagavā sabbaññu pubbe mayaṃ",
  "atk-s0102a:805_4": "tumhākaṃ dvattiṃsamahāpurisalakkhaṇapaṭimaṇḍitaṃ chabbaṇṇabuddharasmikhacitaṃ asītianubyañjanasamujjalitasobhaṃ",
  "atk-s0102a:805_5": "suvaṇṇavaṇṇaṃ sarīraṃ addasāma, idāni pana suvaṇṇavaṇṇāva dhātuyo avasiṭṭhā jātā,",
  "atk-s0102a:805_6": "na yuttamidaṃ bhagavā tumhāka”nti parideviṃsu.",
  "atk-s0102a:806_0": "Brāhmaṇopi tasmiṃ samaye tesaṃ pamattabhāvaṃ ñatvā dakkhiṇadāṭhaṃ gahetvā veṭhantare",
  "atk-s0102a:806_1": "ṭhapesi, atha pacchā aṭṭhadhā samaṃ suvibhattaṃ vibhaji, sabbāpi dhātuyo pākatikanāḷiyā",
  "atk-s0102a:806_2": "soḷasa nāḷiyo ahesuṃ, ekekanagaravāsino dve dve nāḷiyo labhiṃsu. Brāhmaṇassa pana",
  "atk-s0102a:806_3": "dhātuyo vibhajantasseva sakko devānamindo – “kena nu kho sadevakassa lokassa kaṅkhacchedanatthāya",
  "atk-s0102a:806_4": "catusaccakathāya paccayabhūtā bhagavato dakkhiṇadāṭhā gahitā”ti olokento “brāhmaṇena",
  "atk-s0102a:806_5": "gahitā”ti disvā – “brāhmaṇopi dāṭhāya anucchavikaṃ sakkāraṃ kātuṃ na sakkhissati,",
  "atk-s0102a:806_6": "gaṇhāmi na”nti veṭhantarato gahetvā suvaṇṇacaṅkoṭake ṭhapetvā devalokaṃ netvā cūḷāmaṇicetiye patiṭṭhapesi.",
  "atk-s0102a:807_0": "Brāhmaṇopi dhātuyo vibhajitvā dāṭhaṃ apassanto corikāya gahitattā – “kena me dāṭhā",
  "atk-s0102a:807_1": "gahitā”ti pucchitumpi nāsakkhi. “Nanu tayāva dhātuyo bhājitā, kiṃ tvaṃ paṭhamaṃyeva",
  "atk-s0102a:807_2": "attano dhātuyā atthibhāvaṃ na aññāsī”ti attani dosāropanaṃ sampassanto – “mayhampi",
  "atk-s0102a:807_3": "koṭṭhāsaṃ dethā”ti vattumpi nāsakkhi. Tato – “ayampi suvaṇṇatumbo dhātugatikova,",
  "atk-s0102a:807_4": "yena tathāgatassa dhātuyo mitā, imassāhaṃ thūpaṃ karissāmī”ti cintetvā imaṃ me bhonto",
  "atk-s0102a:807_5": "tumbaṃ dadantūti āha.",
  "atk-s0102a:808": "Pippalivaniyā moriyāpi ajātasattuādayo viya dūtaṃ pesetvā yuddhasajjāva nikkhamiṃsu.",
  "atk-s0102a:809": "Dhātuthūpapūjāvaṇṇanā",
  "atk-s0102a:810_0": "239. Rājagahe bhagavato sarīrānaṃ thūpañca mahañca akāsīti kathaṃ akāsi? Kusinārato",
  "atk-s0102a:810_1": "yāva rājagahaṃ pañcavīsati yojanāni, etthantare aṭṭhausabhavitthataṃ samatalaṃ maggaṃ",
  "atk-s0102a:810_2": "kāretvā yādisaṃ mallarājāno makuṭabandhanassa ca santhāgārassa ca antare pūjaṃ kāresuṃ.",
  "atk-s0102a:810_3": "Tādisaṃ pañcavīsatiyojanepi magge pūjaṃ kāretvā lokassa anukkaṇṭhanatthaṃ sabbattha",
  "atk-s0102a:810_4": "antarāpaṇe pasāretvā suvaṇṇadoṇiyaṃ pakkhittadhātuyo sattipañjarena parikkhipāpetvā",
  "atk-s0102a:810_5": "attano vijite pañcayojanasataparimaṇḍale manusse sannipātāpesi. Te dhātuyo gahetvā",
  "atk-s0102a:810_6": "kusinārato sādhukīḷitaṃ kīḷantā nikkhamitvā yattha yattha suvaṇṇavaṇṇāni pupphāni",
  "atk-s0102a:810_7": "passanti, tattha tattha dhātuyo sattiantare ṭhapetvā pūjaṃ akaṃsu. Tesaṃ pupphānaṃ",
  "atk-s0102a:810_8": "khīṇakāle gacchanti, rathassa dhuraṭṭhānaṃ pacchimaṭṭhāne sampatte satta divase sādhukīḷitaṃ",
  "atk-s0102a:810_9": "kīḷanti. Evaṃ dhātuyo gahetvā āgacchantānaṃ satta vassāni satta māsāni satta divasāni vītivattāni.",
  "atk-s0102a:811_0": "Micchādiṭṭhikā – “samaṇassa gotamassa parinibbutakālato paṭṭhāya balakkārena sādhukīḷitāya",
  "atk-s0102a:811_1": "upaddutamha sabbe no kammantā naṭṭhā”ti ujjhāyantā manaṃ padosetvā chaḷāsītisahassamattā",
  "atk-s0102a:811_2": "apāye nibbattā. Khīṇāsavā āvajjitvā “mahājano manaṃ padosetvā apāye nibbattī”ti disvā",
  "atk-s0102a:811_3": "– “sakkaṃ devarājānaṃ dhātuāharaṇūpāyaṃ kāressāmā”ti tassa santikaṃ gantvā tamatthaṃ",
  "atk-s0102a:811_4": "ārocetvā – “dhātuāharaṇūpāyaṃ karohi mahārājā”ti āhaṃsu. Sakko āha – “bhante, puthujjano",
  "atk-s0102a:811_5": "nāma ajātasattunā samo saddho natthi, na so mama vacanaṃ karissati, apica kho māravibhiṃsakasadisaṃ",
  "atk-s0102a:811_6": "vibhiṃsakaṃ dassessāmi, mahāsaddaṃ sāvessāmi, yakkhagāhakakhipitakaarocake karissāmi,",
  "atk-s0102a:811_7": "tumhe ‘amanussā mahārāja kupitā dhātuyo āharāpethā’ti vadeyyātha, evaṃ so āharāpessatī”ti.",
  "atk-s0102a:811_8": "Atha kho sakko taṃ sabbaṃ akāsi.",
  "atk-s0102a:812_0": "Therāpi rājānaṃ upasaṅkamitvā – “mahārāja, amanussā kupitā, dhātuyo āharāpehī”ti",
  "atk-s0102a:812_1": "bhaṇiṃsu. Rājā – “na tāva, bhante, mayhaṃ cittaṃ tussati, evaṃ santepi āharantū”ti",
  "atk-s0102a:812_2": "āha. Sattamadivase dhātuyo āhariṃsu. Evaṃ āhatā dhātuyo gahetvā rājagahe thūpañca",
  "atk-s0102a:812_3": "mahañca akāsi. Itarepi attano attano balānurūpena āharitvā sakasakaṭṭhānesu thūpañca mahañca akaṃsu.",
  "atk-s0102a:813_0": "240. Evametaṃ bhūtapubbanti evaṃ etaṃ dhātubhājanañceva dasathūpakaraṇañca jambudīpe",
  "atk-s0102a:813_1": "bhūtapubbanti pacchā saṅgītikārakā āhaṃsu. Evaṃ patiṭṭhitesu pana thūpesu mahākassapatthero",
  "atk-s0102a:813_2": "dhātūnaṃ antarāyaṃ disvā rājānaṃ ajātasattuṃ upasaṅkamitvā “mahārāja, ekaṃ dhātunidhānaṃ",
  "atk-s0102a:813_3": "kātuṃ vaṭṭatī”ti āha. Sādhu, bhante, nidhānakammaṃ tāva mama hotu, sesadhātuyo pana",
  "atk-s0102a:813_4": "kathaṃ āharāmīti? Na, mahārāja, dhātuāharaṇaṃ tuyhaṃ bhāro, amhākaṃ bhāroti. Sādhu,",
  "atk-s0102a:813_5": "bhante, tumhe dhātuyo āharatha, ahaṃ dhātunidhānaṃ karissāmīti. Thero tesaṃ tesaṃ",
  "atk-s0102a:813_6": "rājakulānaṃ paricaraṇamattameva ṭhapetvā sesadhātuyo āhari. Rāmagāme pana dhātuyo",
  "atk-s0102a:813_7": "nāgā pariggaṇhiṃsu, tāsaṃ antarāyo natthi. “Anāgate laṅkādīpe mahāvihāre mahācetiyamhi",
  "atk-s0102a:813_8": "nidahissantī”ti tā na āharitvā sesehi sattahi nagarehi āharitvā rājagahassa pācīnadakkhiṇadisābhāge",
  "atk-s0102a:813_9": "ṭhatvā – “imasmiṃ ṭhāne yo pāsāṇo atthi, so antaradhāyatu, paṃsu suvisuddhā hotu,",
  "atk-s0102a:813_10": "udakaṃ mā uṭṭhahatū”ti adhiṭṭhāsi.",
  "atk-s0102a:814_0": "Rājā taṃ ṭhānaṃ khaṇāpetvā tato uddhatapaṃsunā iṭṭhakā kāretvā asītimahāsāvakānaṃ",
  "atk-s0102a:814_1": "cetiyāni kāreti. “Idha rājā kiṃ kāretī”ti pucchantānampi “mahāsāvakānaṃ cetiyānī”ti",
  "atk-s0102a:814_2": "vadanti, na koci dhātunidhānabhāvaṃ jānāti. Asītihatthagambhīre pana tasmiṃ padese",
  "atk-s0102a:814_3": "jāte heṭṭhā lohasanthāraṃ santharāpetvā tattha thūpārāme cetiyagharappamāṇaṃ tambalohamayaṃ",
  "atk-s0102a:814_4": "gehaṃ kārāpetvā aṭṭha aṭṭha haricandanādimaye karaṇḍe ca thūpe ca kārāpesi. Atha",
  "atk-s0102a:814_5": "bhagavato dhātuyo haricandanakaraṇḍe pakkhipitvā taṃ haricandanakaraṇḍakampi aññasmiṃ",
  "atk-s0102a:814_6": "haricandanakaraṇḍake, tampi aññasminti evaṃ aṭṭha haricandanakaraṇḍe ekato katvā",
  "atk-s0102a:814_7": "eteneva upāyena te aṭṭha karaṇḍe aṭṭhasu haricandanathūpesu, aṭṭha haricandanathūpe",
  "atk-s0102a:814_8": "aṭṭhasu lohitacandanakaraṇḍesu, aṭṭha lohitacandanakaraṇḍe aṭṭhasu lohitacandanathūpesu,",
  "atk-s0102a:814_9": "aṭṭha lohitacandanathūpe aṭṭhasu dantakaraṇḍesu, aṭṭha dantakaraṇḍe aṭṭhasu dantathūpesu,",
  "atk-s0102a:814_10": "aṭṭha dantathūpe aṭṭhasu sabbaratanakaraṇḍesu, aṭṭha sabbaratanakaraṇḍe aṭṭhasu sabbaratanathūpesu,",
  "atk-s0102a:814_11": "aṭṭha sabbaratanathūpe aṭṭhasu suvaṇṇakaraṇḍesu, aṭṭha suvaṇṇakaraṇḍe, aṭṭhasu suvaṇṇathūpesu,",
  "atk-s0102a:814_12": "aṭṭha suvaṇṇathūpe aṭṭhasu rajatakaraṇḍesu, aṭṭha rajatakaraṇḍe aṭṭhasu rajatathūpesu,",
  "atk-s0102a:814_13": "aṭṭha rajatathūpe, aṭṭhasu maṇikaraṇḍesu, aṭṭha maṇikaraṇḍe aṭṭhasu maṇithūpesu,",
  "atk-s0102a:814_14": "aṭṭha maṇithūpe aṭṭhasu lohitaṅkakaraṇḍesu, aṭṭha lohitaṅkakaraṇḍe aṭṭhasu lohitaṅkathūpesu,",
  "atk-s0102a:814_15": "aṭṭha lohitaṅkathūpe aṭṭhasu masāragallakaraṇḍesu, aṭṭha masāragallakaraṇḍe aṭṭhasu",
  "atk-s0102a:814_16": "masāragallathūpesu, aṭṭha masāragallathūpe aṭṭhasu phalikakaraṇḍesu, aṭṭha phalikakaraṇḍe",
  "atk-s0102a:814_17": "aṭṭhasu phalikamayathūpesu pakkhipi.",
  "atk-s0102a:815_0": "Sabbesaṃ uparimaṃ phalikacetiyaṃ thūpārāmacetiyappamāṇaṃ ahosi, tassa upari sabbaratanamayaṃ",
  "atk-s0102a:815_1": "gehaṃ kāresi, tassa upari suvaṇṇamayaṃ, tassa upari rajatamayaṃ, tassa upari tambalohamayaṃ",
  "atk-s0102a:815_2": "gehaṃ. Tattha sabbaratanamayaṃ vālikaṃ okiritvā jalajathalajapupphānaṃ sahassāni",
  "atk-s0102a:815_3": "vippakiritvā aḍḍhachaṭṭhāni jātakasatāni asītimahāthere suddhodanamahārājānaṃ mahāmāyādeviṃ",
  "atk-s0102a:815_4": "satta sahajāteti sabbānetāni suvaṇṇamayāneva kāresi. Pañcapañcasate suvaṇṇarajatamaye",
  "atk-s0102a:815_5": "puṇṇaghaṭe ṭhapāpesi, pañca suvaṇṇaddhajasate ussāpesi. Pañcasate suvaṇṇadīpe, pañcasate",
  "atk-s0102a:815_6": "rajatadīpe kārāpetvā sugandhatelassa pūretvā tesu dukūlavaṭṭiyo ṭhapesi.",
  "atk-s0102a:816": "Athāyasmā mahākassapo – “mālā mā milāyantu, gandhā mā vinassantu, dīpā mā vijjhāyantū”ti adhiṭṭhahitvā suvaṇṇapaṭṭe akkharāni chindāpesi –",
  "atk-s0102a:817": "“Anāgate piyadāso nāma kumāro chattaṃ ussāpetvā asoko dhammarājā bhavissati. So imā dhātuyo vitthārikā karissatī”ti.",
  "atk-s0102a:818_0": "Rājā sabbapasādhanehi pūjetvā ādito paṭṭhāya dvāraṃ pidahanto nikkhami, so tambalohadvāraṃ",
  "atk-s0102a:818_1": "pidahitvā āviñchanarajjuyaṃ kuñcikamuddikaṃ bandhitvā tattheva mahantaṃ maṇikkhandhaṃ",
  "atk-s0102a:818_2": "ṭhapetvā – “anāgate daliddarājā imaṃ maṇiṃ gahetvā dhātūnaṃ sakkāraṃ karotū”ti akkharaṃ chindāpesi.",
  "atk-s0102a:819_0": "Sakko devarājā vissakammaṃ āmantetvā – “tāta, ajātasattunā dhātunidhānaṃ kataṃ, ettha",
  "atk-s0102a:819_1": "ārakkhaṃ paṭṭhapehī”ti pahiṇi. So āgantvā vāḷasaṅghāṭayantaṃ yojesi, kaṭṭharūpakāni",
  "atk-s0102a:819_2": "tasmiṃ dhātugabbhe phalikavaṇṇakhagge gāhetvā vātasadisena vegena anupariyāyantaṃ",
  "atk-s0102a:819_3": "yantaṃ yojetvā ekāya eva āṇiyā bandhitvā samantato giñjakāvasathākārena silāparikkhepaṃ",
  "atk-s0102a:819_4": "katvā upari ekāya pidahitvā paṃsuṃ pakkhipitvā bhūmiṃ samaṃ katvā tassa upari pāsāṇathūpaṃ",
  "atk-s0102a:819_5": "patiṭṭhapesi. Evaṃ niṭṭhite dhātunidhāne yāvatāyukaṃ ṭhatvā theropi parinibbuto,",
  "atk-s0102a:819_6": "rājāpi yathākammaṃ gato, tepi manussā kālaṅkatā.",
  "atk-s0102a:820_0": "Aparabhāge piyadāso nāma kumāro chattaṃ ussāpetvā asoko nāma dhammarājā hutvā tā",
  "atk-s0102a:820_1": "dhātuyo gahetvā jambudīpe vitthārikā akāsi. Kathaṃ? So nigrodhasāmaṇeraṃ nissāya",
  "atk-s0102a:820_2": "sāsane laddhappasādo caturāsīti vihārasahassāni kāretvā bhikkhusaṅghaṃ pucchi – “bhante,",
  "atk-s0102a:820_3": "mayā caturāsīti vihārasahassāni kāritāni, dhātuyo kuto labhissāmī”ti? Mahārāja, –",
  "atk-s0102a:820_4": "“dhātunidhānaṃ nāma atthī”ti suṇoma, na pana paññāyati – “asukasmiṃ ṭhāne”ti. Rājā",
  "atk-s0102a:820_5": "rājagahe cetiyaṃ bhindāpetvā dhātuṃ apassanto paṭipākatikaṃ kāretvā bhikkhubhikkhuniyo",
  "atk-s0102a:820_6": "upāsakaupāsikāyoti catasso parisā gahetvā vesāliṃ gato. Tatrāpi alabhitvā kapilavatthuṃ.",
  "atk-s0102a:820_7": "Tatrāpi alabhitvā rāmagāmaṃ gato. Rāmagāme nāgā cetiyaṃ bhindituṃ na adaṃsu, cetiye",
  "atk-s0102a:820_8": "nipatitakudālo khaṇḍākhaṇḍaṃ hoti. Evaṃ tatrāpi alabhitvā allakappaṃ veṭhadīpaṃ pāvaṃ",
  "atk-s0102a:820_9": "kusināranti sabbattha cetiyāni bhinditvā dhātuṃ alabhitvāva paṭipākatikāni katvā",
  "atk-s0102a:820_10": "puna rājagahaṃ gantvā catasso parisā sannipātāpetvā – “atthi kenaci sutapubbaṃ ‘asukaṭṭhāne",
  "atk-s0102a:820_11": "nāma dhātunidhāna’nti” pucchi.",
  "atk-s0102a:821_0": "Tatreko vīsavassasatiko thero – “asukaṭṭhāne dhātunidhāna”nti na jānāmi, mayhaṃ pana",
  "atk-s0102a:821_1": "pitā mahāthero maṃ sattavassakāle mālācaṅkoṭakaṃ gāhāpetvā – “ehi sāmaṇera, asukagacchantare",
  "atk-s0102a:821_2": "pāsāṇathūpo atthi, tattha gacchāmā”ti gantvā pūjetvā – “imaṃ ṭhānaṃ upadhāretuṃ vaṭṭati",
  "atk-s0102a:821_3": "sāmaṇerā”ti āha. Ahaṃ ettakaṃ jānāmi mahārājāti āha. Rājā “etadeva ṭhāna”nti vatvā",
  "atk-s0102a:821_4": "gacche hāretvā pāsāṇathūpañca paṃsuñca apanetvā heṭṭhā sudhābhūmiṃ addasa. Tato sudhañca",
  "atk-s0102a:821_5": "iṭṭhakāyo ca hāretvā anupubbena pariveṇaṃ oruyha sattaratanavālukaṃ asihatthāni ca",
  "atk-s0102a:821_6": "kaṭṭharūpakāni samparivattakāni addasa. So yakkhadāsake pakkosāpetvā balikammaṃ kāretvāpi",
  "atk-s0102a:821_7": "neva antaṃ na koṭiṃ passanto devatānaṃ namassamāno – “ahaṃ imā dhātuyo gahetvā caturāsītiyā",
  "atk-s0102a:821_8": "vihārasahassesu nidahitvā sakkāraṃ karomi, mā me devatā antarāyaṃ karontū”ti āha.",
  "atk-s0102a:822_0": "Sakko devarājā cārikaṃ caranto taṃ disvā vissakammaṃ āmantesi – “tāta, asoko dhammarājā",
  "atk-s0102a:822_1": "‘dhātuyo nīharissāmī’ti pariveṇaṃ otiṇṇo, gantvā kaṭṭharūpakāni hārehī”ti. So pañcacūḷagāmadārakavesena",
  "atk-s0102a:822_2": "gantvā rañño purato dhanuhattho ṭhatvā – “harāmi mahārājā”ti āha. “Hara, tātā”ti",
  "atk-s0102a:822_3": "saraṃ gahetvā sandhimhiyeva vijjhi, sabbaṃ vippakiriyittha. Atha rājā āviñchane bandhaṃ",
  "atk-s0102a:822_4": "kuñcikamuddikaṃ gaṇhi, maṇikkhandhaṃ passi. “Anāgate daliddarājā imaṃ maṇiṃ gahetvā",
  "atk-s0102a:822_5": "dhātūnaṃ sakkāraṃ karotū”ti puna akkharāni disvā kujjhitvā – “mādisaṃ nāma rājānaṃ",
  "atk-s0102a:822_6": "daliddarājāti vattuṃ ayutta”nti punappunaṃ ghaṭetvā dvāraṃ vivarāpetvā antogehaṃ paviṭṭho.",
  "atk-s0102a:823_0": "Aṭṭhārasavassādhikānaṃ dvinnaṃ vassasatānaṃ upari āropitadīpā tatheva pajjalanti.",
  "atk-s0102a:823_1": "Nīluppalapupphāni taṅkhaṇaṃ āharitvā āropitāni viya, pupphasanthāro taṅkhaṇaṃ santhato",
  "atk-s0102a:823_2": "viya, gandhā taṃ muhuttaṃ pisitvā ṭhapitā viya rājā suvaṇṇapaṭṭaṃ gahetvā – “anāgate",
  "atk-s0102a:823_3": "piyadāso nāma kumāro chattaṃ ussāpetvā asoko nāma dhammarājā bhavissati so imā dhātuyo",
  "atk-s0102a:823_4": "vitthārikā karissatī”ti vācetvā – “diṭṭho bho, ahaṃ ayyena mahākassapattherenā”ti",
  "atk-s0102a:823_5": "vatvā vāmahatthaṃ ābhujitvā dakkhiṇena hatthena apphoṭesi. So tasmiṃ ṭhāne paricaraṇadhātumattameva",
  "atk-s0102a:823_6": "ṭhapetvā sesā dhātuyo gahetvā dhātugehaṃ pubbe pihitanayeneva pidahitvā sabbaṃ yathāpakatiyāva",
  "atk-s0102a:823_7": "katvā upari pāsāṇacetiyaṃ patiṭṭhāpetvā caturāsītiyā vihārasahassesu dhātuyo patiṭṭhāpetvā",
  "atk-s0102a:823_8": "mahāthere vanditvā pucchi – “dāyādomhi, bhante, buddhasāsane”ti. Kissa dāyādo tvaṃ,",
  "atk-s0102a:823_9": "mahārāja, bāhirako tvaṃ sāsanassāti. Bhante, channavutikoṭidhanaṃ vissajjetvā caturāsīti",
  "atk-s0102a:823_10": "vihārasahassāni kāretvā ahaṃ na dāyādo, añño ko dāyādoti? Paccayadāyako nāma tvaṃ",
  "atk-s0102a:823_11": "mahārāja, yo pana attano puttañca dhītarañca pabbājeti, ayaṃ sāsane dāyādo nāmāti.",
  "atk-s0102a:823_12": "So puttañca dhītarañca pabbājesi. Atha naṃ therā āhaṃsu – “idāni, mahārāja, sāsane dāyādosī”ti.",
  "atk-s0102a:824": "Evametaṃ bhūtapubbanti evaṃ etaṃ atīte dhātunidhānampi jambudīpatale bhūtapubbanti. Tatiyasaṅgītikārāpi imaṃ padaṃ ṭhapayiṃsu.",
  "atk-s0102a:825": "Aṭṭhadoṇaṃ cakkhumato sarīrantiādigāthāyo pana tambapaṇṇidīpe therehi vuttāti.",
  "atk-s0102a:826": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:827": "Mahāparinibbānasuttavaṇṇanā niṭṭhitā.",
  "atk-s0102a:830": "4. Mahāsudassanasuttavaṇṇanā",
  "atk-s0102a:831": "Kusāvatīrājadhānīvaṇṇanā",
  "atk-s0102a:832_0": "241. Evaṃ me sutanti mahāsudassanasuttaṃ. Tatrāyaṃ apubbapadavaṇṇanā – sabbaratanamayoti",
  "atk-s0102a:832_1": "ettha ekā iṭṭhakā sovaṇṇamayā, ekā rūpiyamayā, ekā veḷuriyamayā, ekā phalikamayā,",
  "atk-s0102a:832_2": "ekā lohitaṅkamayā, ekā masāragallamayā, ekā sabbaratanamayā, ayaṃ pākāro sabbapākārānaṃ",
  "atk-s0102a:832_3": "anto ubbedhena saṭṭhihattho ahosi. Eke pana therā – “nagaraṃ nāma anto ṭhatvā olokentānaṃ",
  "atk-s0102a:832_4": "dassanīyaṃ vaṭṭati, tasmā sabbabāhiro saṭṭhihattho, sesā anupubbanīcā”ti vadanti.",
  "atk-s0102a:832_5": "Eke – “bahi ṭhatvā olokentānaṃ dassanīyaṃ vaṭṭati, tasmā sabbaabbhantarimo saṭṭhihattho,",
  "atk-s0102a:832_6": "sesā anupubbanīcā”ti. Eke – “anto ca bahi ca ṭhatvā olokentānaṃ dassanīyaṃ vaṭṭati,",
  "atk-s0102a:832_7": "tasmā majjhe pākāro saṭṭhihattho, anto ca bahi ca tayo tayo anupubbanīcā”ti.",
  "atk-s0102a:833_0": "Esikāti esikatthambho. Tiporisaṅgāti ekaṃ porisaṃ majjhimapurisassa attano hatthena",
  "atk-s0102a:833_1": "pañcahatthaṃ, tena tiporisaparikkhepā pannarasahatthaparimāṇāti attho. Te pana kathaṃ",
  "atk-s0102a:833_2": "ṭhitāti? Nagarassa bāhirapasse ekekaṃ mahādvārabāhaṃ nissāya ekeko, ekekaṃ khuddakadvārabāhaṃ",
  "atk-s0102a:833_3": "nissāya ekeko, mahādvārakhuddakadvārānaṃ antarā tayo tayoti. Tālapantīsu sabbaratanamayānaṃ",
  "atk-s0102a:833_4": "tālānaṃ ekaṃ sovaṇṇamayanti pākāre vuttalakkhaṇameva veditabbaṃ, paṇṇaphalesupi eseva",
  "atk-s0102a:833_5": "nayo. Tā pana tālapantiyo asītihatthā ubbedhena, vippakiṇṇavāluke samatale bhūmibhāge",
  "atk-s0102a:833_6": "pākārantare ekekā hutvā ṭhitā.",
  "atk-s0102a:834_0": "Vaggūti cheko sundaro. Rajanīyoti rañjetuṃ samattho. Khamanīyoti divasampi suyyamāno",
  "atk-s0102a:834_1": "khamateva, na bībhaccheti. Madanīyoti mānamadapurisamadajanano. Pañcaṅgikassāti ātataṃ",
  "atk-s0102a:834_2": "vitataṃ ātatavitataṃ susiraṃ ghananti imehi pañcahaṅgehi samannāgatassa. Tattha ātataṃ",
  "atk-s0102a:834_3": "nāma cammapariyonaddhesu bherīādīsu ekatalaṃ tūriyaṃ. Vitataṃ nāma ubhayatalaṃ. Ātatavitataṃ",
  "atk-s0102a:834_4": "nāma sabbato pariyonaddhaṃ. Susiraṃ nāma vaṃsādi. Ghanaṃ nāma sammādi. Suvinītassāti",
  "atk-s0102a:834_5": "ākaḍḍhanasithilakaraṇādīhi sumucchitassa. Suppaṭitāḷitassāti pamāṇe ṭhitabhāvajānanatthaṃ",
  "atk-s0102a:834_6": "suṭṭhu paṭitāḷitassa. Sukusalehi samannāhatassāti ye vādituṃ chekā kusalā, tehi vāditassa.",
  "atk-s0102a:834_7": "Dhuttāti akkhadhuttā,. Soṇḍāti surāsoṇḍā. Teyeva punappunaṃ pātukāmatāvasena pipāsā.",
  "atk-s0102a:834_8": "Paricāresunti hatthaṃ vā pādaṃ vā cāletvā naccantā kīḷiṃsu.",
  "atk-s0102a:835": "Cakkaratanavaṇṇanā",
  "atk-s0102a:836_0": "243. Sīsaṃ nhātassāti sīsena saddhiṃ gandhodakena nahātassa. Uposathikassāti samādinnauposathaṅgassa.",
  "atk-s0102a:836_1": "Uparipāsādavaragatassāti pāsādavarassa upari gatassa, subhojanaṃ bhuñjitvā pāsādavarassa",
  "atk-s0102a:836_2": "uparimahātale sirigabbhaṃ pavisitvā sīlāni āvajjantassa. Tadā kira rājā pātova satasahassaṃ",
  "atk-s0102a:836_3": "vissajjetvā mahādānaṃ datvā soḷasahi gandhodakaghaṭehi sīsaṃ nahāyitvā katapātarāso",
  "atk-s0102a:836_4": "suddhaṃ uttarāsaṅgaṃ ekaṃsaṃ karitvā uparipāsādassa sirisayane pallaṅkaṃ ābhujitvā",
  "atk-s0102a:836_5": "nisinno attano dānādimayaṃ puññasamudāyaṃ āvajjanto nisīdi. Ayaṃ sabbacakkavattīnaṃ dhammatā.",
  "atk-s0102a:837_0": "Tesaṃ taṃ āvajjantānaṃyeva vuttappakārapuññakammapaccayautusamuṭṭhānaṃ nīlamaṇisaṅghātasadisaṃ",
  "atk-s0102a:837_1": "pācīnasamuddajalatalaṃ bhindamānaṃ viya, ākāsaṃ alaṅkurumānaṃ viya dibbaṃ cakkaratanaṃ",
  "atk-s0102a:837_2": "pātubhavati. Taṃ mahāsudassanassāpi tatheva pāturahosi. Tayidaṃ dibbānubhāvayuttattā",
  "atk-s0102a:837_3": "dibbanti vuttaṃ. Sahassaṃ assa arānanti sahassāraṃ. Saha nemiyā, saha nābhiyā cāti",
  "atk-s0102a:837_4": "sanemikaṃ sanābhikaṃ. Sabbehi ākārehi paripuṇṇanti sabbākāraparipūraṃ.",
  "atk-s0102a:838_0": "Tattha cakkañca taṃ ratijananaṭṭhena ratanañcāti cakkaratanaṃ. Yāya pana taṃ nābhiyā",
  "atk-s0102a:838_1": "“sanābhika”nti vuttaṃ, sā indanīlamayā hoti, majjhe panassā sārarajatamayā panāḷi,",
  "atk-s0102a:838_2": "yāya suddhasiniddhadantapantiyā hasamānā viya virocati, majjhe chiddena viya candamaṇḍalena,",
  "atk-s0102a:838_3": "ubhosupi bāhirantesu rajatapaṭṭena kataparikkhepā hoti. Tesu panassa nābhipanāḷiparikkhepapaṭṭesu",
  "atk-s0102a:838_4": "yuttayuttaṭṭhānesu paricchedalekhā suvibhattāva hutvā paññāyanti. Ayaṃ tāva assa",
  "atk-s0102a:838_5": "nābhiyā sabbākāraparipūratā.",
  "atk-s0102a:839_0": "Yehi pana taṃ – “arehi sahassāra”nti vuttaṃ, te sattaratanamayā sūriyarasmiyo viya",
  "atk-s0102a:839_1": "pabhāsampannā honti, tesampi ghaṭakamaṇikaparicchedalekhādīni suvibhattāneva hutvā",
  "atk-s0102a:839_2": "paññāyanti. Ayamassa arānaṃ sabbākāraparipūratā.",
  "atk-s0102a:840_0": "Yāya pana taṃ nemiyā – “sanemika”nti vuttaṃ, sā bālasūriyarasmikalāpasiriṃ avahasamānā",
  "atk-s0102a:840_1": "viya surattasuddhasiniddhapavāḷamayā hoti. Sandhīsu panassā sañjhārāgasassirikā rattajambunadapaṭṭā",
  "atk-s0102a:840_2": "vaṭṭaparicchedalekhā suvibhattā hutvā paññāyanti. Ayamassa nemiyā sabbākāraparipūratā.",
  "atk-s0102a:841_0": "Nemimaṇḍalapiṭṭhiyaṃ panassa dasannaṃ dasannaṃ arānaṃ antare dhamanavaṃso viya anto",
  "atk-s0102a:841_1": "susiro chiddamaṇḍalakhacito vātagāhī pavāḷadaṇḍo hoti, yassa vāteritassa sukusalasamannāhatassa",
  "atk-s0102a:841_2": "pañcaṅgikatūriyassa viya saddo vaggu ca rajanīyo ca kamanīyo ca madanīyo ca hoti.",
  "atk-s0102a:841_3": "Tassa kho pana pavāḷadaṇḍassa upari setacchattaṃ ubhosu passesu samosaritakusumadāmānaṃ",
  "atk-s0102a:841_4": "dve pantiyoti evaṃ samosaritakusumadāmapantisatadvayaparivārasetacchattasatadhārinā",
  "atk-s0102a:841_5": "pavāḷadaṇḍasatena samupasobhitanemiparikkhepassa dvinnampi nābhipanāḷīnaṃ anto dve",
  "atk-s0102a:841_6": "sīhamukhāni honti, yehi tālakkhandhappamāṇā puṇṇacandakiraṇakalāpasassirīkā taruṇaravisamānarattakambalageṇḍukapariyantā",
  "atk-s0102a:841_7": "ākāsagaṅgāgatisobhaṃ avahasamānā viya dve muttakalāpā olambanti. Yehi cakkaratanena",
  "atk-s0102a:841_8": "saddhiṃ ākāse samparivattamānehi tīṇi cakkāni ekato parivattantāni viya khāyanti.",
  "atk-s0102a:841_9": "Ayamassa sabbaso sabbākāraparipūratā.",
  "atk-s0102a:842_0": "Taṃ panetaṃ evaṃ sabbākāraparipūraṃ pakatiyā sāyamāsabhattaṃ bhuñjitvā attano attano",
  "atk-s0102a:842_1": "gharadvāre paññattāsanesu nisīditvā pavattakathāsallāpesu manussesu vīthicatukkādīsu",
  "atk-s0102a:842_2": "kīḷamāne dārakajane nātiuccena nātinīcena vanasaṇḍamatthakāsannena ākāsappadesena",
  "atk-s0102a:842_3": "upasobhayamānaṃ viya, rukkhasākhaggāni dvādasayojanato paṭṭhāya suyyamānena madhurassarena",
  "atk-s0102a:842_4": "sattānaṃ sotāni odhāpayamānaṃ yojanato paṭṭhāya nānappabhāsamudayasamujjalena vaṇṇena",
  "atk-s0102a:842_5": "nayanāni samākaḍḍhantaṃ viya, rañño cakkavattissa puññānubhāvaṃ ugghosayantaṃ viya,",
  "atk-s0102a:842_6": "rājadhāniyā abhimukhaṃ āgacchati.",
  "atk-s0102a:843_0": "Athassa cakkaratanassa saddasavaneneva – “kuto nu kho, kassa nu kho ayaṃ saddo”ti",
  "atk-s0102a:843_1": "āvajjitahadayānaṃ puratthimadisaṃ ālokayamānānaṃ tesaṃ manussānaṃ aññataro aññataraṃ",
  "atk-s0102a:843_2": "evamāha – “passatha, bho, acchariyaṃ, ayaṃ puṇṇacando pubbe eko uggacchati, ajjeva",
  "atk-s0102a:843_3": "pana attadutiyo uggato, etañhi rājahaṃsamithunamiva puṇṇacandamithunaṃ pubbāpariyena",
  "atk-s0102a:843_4": "gaganatalaṃ abhilaṅghatī”ti. Tamañño āha – “kiṃ kathesi, samma, kuhiṃ nāma tayā dve",
  "atk-s0102a:843_5": "puṇṇacandā ekato uggacchantā diṭṭhapubbā, nanu esa tapanīyaraṃsidhāro piñcharakiraṇo",
  "atk-s0102a:843_6": "divākaro uggato”ti, tamañño hasitaṃ katvā evamāha – “kiṃ ummattosi, nanu idāneva",
  "atk-s0102a:843_7": "divākaro atthaṅgato, so kathaṃ imaṃ puṇṇacandaṃ anubandhamāno uggacchissati? Addhā",
  "atk-s0102a:843_8": "panetaṃ anekaratanappabhāsamudayujjalaṃ ekassāpi puññavato vimānaṃ bhavissatī”ti.",
  "atk-s0102a:843_9": "Te sabbepi apasārayantā aññe evamāhaṃsu – “bho, kiṃ bahuṃ vilapatha, nevāyaṃ puṇṇacando,",
  "atk-s0102a:843_10": "na sūriyo na devavimānaṃ. Na hetesaṃ evarūpā sirisampatti atthi, cakkaratanena pana",
  "atk-s0102a:843_11": "etena bhavitabba”nti.",
  "atk-s0102a:844_0": "Evaṃ pavattasallāpasseva tassa janassa candamaṇḍalaṃ ohāya taṃ cakkaratanaṃ abhimukhaṃ",
  "atk-s0102a:844_1": "hoti. Tato tehi – “kassa nu kho idaṃ nibbatta”nti vutte bhavanti vattāro – “na kassaci",
  "atk-s0102a:844_2": "aññassa, nanu amhākaṃ mahārājā pūritacakkavattivatto, tassetaṃ nibbatta”nti. Atha",
  "atk-s0102a:844_3": "so ca mahājano, yo ca añño passati, sabbo cakkaratanameva anugacchati. Taṃ cāpi cakkaratanaṃ",
  "atk-s0102a:844_4": "raññoyeva atthāya attano āgatabhāvaṃ ñāpetukāmaṃ viya sattakkhattuṃ pākāramatthakeneva",
  "atk-s0102a:844_5": "nagaraṃ anusaṃyāyitvā, atha rañño antepuraṃ padakkhiṇaṃ katvā, antepurassa ca uttarasīhapañjarasadise",
  "atk-s0102a:844_6": "ṭhāne yathā gandhapupphādīhi sukhena sakkā hoti pūjetuṃ, evaṃ akkhāhataṃ viya tiṭṭhati.",
  "atk-s0102a:845_0": "Evaṃ ṭhitassa panassa vātapānachiddādīhi pavisitvā nānāvirāgaratanappabhāsamujjalaṃ",
  "atk-s0102a:845_1": "antopāsādaṃ alaṅkurumānaṃ pabhāsamūhaṃ disvā dassanatthāya sañjātābhilāso rājā hoti.",
  "atk-s0102a:845_2": "Parijanopissa piyavacanapābhatena āgantvā tamatthaṃ nivedeti. Atha rājā balavapītipāmojjaphuṭasarīro",
  "atk-s0102a:845_3": "pallaṅkaṃ mocetvā uṭṭhāyāsanā sīhapañjarasamīpaṃ gantvā taṃ cakkaratanaṃ disvā “sutaṃ",
  "atk-s0102a:845_4": "kho pana meta”ntiādikaṃ cintanaṃ cintayati. Mahāsudassanassāpi sabbaṃ taṃ tatheva",
  "atk-s0102a:845_5": "ahosi. Tena vuttaṃ – “disvā rañño mahāsudassanassa…pe… assaṃ nu kho ahaṃ rājā cakkavattī”ti.",
  "atk-s0102a:845_6": "Tattha so hoti rājā cakkavattīti kittāvatā cakkavattī hotīti? Ekaṅguladvaṅgulamattampi",
  "atk-s0102a:845_7": "cakkaratane ākāsaṃ abbhuggantvā pavatte idāni tassa pavattāpanatthaṃ yaṃ kātabbaṃ,",
  "atk-s0102a:845_8": "taṃ dassento atha kho ānandātiādimāha.",
  "atk-s0102a:846_0": "244. Tattha uṭṭhāyāsanāti nisinnāsanato uṭṭhahitvā cakkaratanasamīpaṃ āgantvā. Suvaṇṇabhiṅkāraṃ",
  "atk-s0102a:846_1": "gahetvāti hatthisoṇḍasadisapanāḷiṃ suvaṇṇabhiṅkāraṃ ukkhipitvā. Anvadeva rājā mahāsudassano",
  "atk-s0102a:846_2": "saddhiṃ caturaṅginiyā senāyāti sabbacakkavattīnañhi udakena abbhukkiritvā – “abhivijinātu",
  "atk-s0102a:846_3": "bhavaṃ cakkaratana”nti vacanasamanantarameva vehāsaṃ abbhuggantvā cakkaratanaṃ pavattati.",
  "atk-s0102a:846_4": "Yassa pavatti samakālameva so rājā cakkavattī nāma hoti. Pavatte pana cakkaratane",
  "atk-s0102a:846_5": "taṃ anubandhamānova rājā cakkavattiyānavaraṃ āruyha vehāsaṃ abbhuggacchati. Athassa",
  "atk-s0102a:846_6": "chattacāmarādihattho parijano ceva antepurajano ca tato nānākārakañcukakavacādisannāhavibhūsitena",
  "atk-s0102a:846_7": "vividhābharaṇappabhāsamujjalena samussitaddhajapaṭākapaṭimaṇḍitena attano attano",
  "atk-s0102a:846_8": "balakāyena saddhiṃ uparājasenāpatipabhutayopi vehāsaṃ abbhuggantvā rājānameva parivārenti.",
  "atk-s0102a:847_0": "Rājayuttā pana janasaṅgahatthaṃ nagaravīthīsu bheriyo carāpenti – “tātā, amhākaṃ",
  "atk-s0102a:847_1": "rañño cakkaratanaṃ nibbattaṃ, attano vibhavānurūpena maṇḍitapasādhikā sannipatathā”ti.",
  "atk-s0102a:847_2": "Mahājano pana pakatiyā cakkaratanasaddeneva sabbakiccāni pahāya gandhapupphādīni",
  "atk-s0102a:847_3": "ādāya sannipatitova sopi sabbo vehāsaṃ abbhuggantvā rājānameva parivāreti. Yassa",
  "atk-s0102a:847_4": "yassa hi raññā saddhiṃ gantukāmatācittaṃ uppajjati, so so ākāsagatova hoti. Evaṃ",
  "atk-s0102a:847_5": "dvādasayojanāyāmavitthārā parisā hoti. Tattha ekapurisopi chinnabhinnasarīro vā kiliṭṭhavattho",
  "atk-s0102a:847_6": "vā natthi. Suciparivāro hi rājā cakkavattī. Cakkavattiparisā nāma vijjādharapurisā",
  "atk-s0102a:847_7": "viya ākāse gacchamānā indanīlamaṇitale vippakiṇṇaratanasadisā hoti. Mahāsudassanassāpi",
  "atk-s0102a:847_8": "tatheva ahosi. Tena vuttaṃ – “anvadeva rājā mahāsudassano saddhiṃ caturaṅginiyā senāyā”ti.",
  "atk-s0102a:848_0": "Taṃ pana cakkaratanaṃ rukkhaggānaṃ uparūpari nātiuccena nātinīcena gaganappadesena",
  "atk-s0102a:848_1": "pavattati. Yathā rukkhānaṃ pupphaphalapallavehi atthikā, tāni sukhena gahetuṃ sakkonti.",
  "atk-s0102a:848_2": "Yathā ca bhūmiyaṃ ṭhitā “esa rājā, esa uparājā, esa senāpatī”ti sallakkhetuṃ sakkonti.",
  "atk-s0102a:848_3": "Ṭhānādīsu ca iriyāpathesu yo yena icchati, so teneva gacchati. Cittakammādisippapasutā",
  "atk-s0102a:848_4": "cettha attano attano kiccaṃ karontāyeva gacchanti. Yatheva hi bhūmiyaṃ, tathā tesaṃ",
  "atk-s0102a:848_5": "sabbakiccāni ākāseva ijjhanti. Evaṃ cakkavattiparisaṃ gahetvā taṃ cakkaratanaṃ vāmapassena",
  "atk-s0102a:848_6": "sineruṃ pahāya mahāsamuddassa uparibhāgena sattasahassayojanappamāṇaṃ pubbavidehaṃ gacchati.",
  "atk-s0102a:849_0": "Tattha yo vinibbedhena dvādasayojanāya, parikkhepato chattiṃsayojanāya parisāya sannivesakkhamo",
  "atk-s0102a:849_1": "sulabhāhārūpakaraṇo chāyudakasampanno sucisamatalo ramaṇīyo bhūmibhāgo, tassa uparibhāge",
  "atk-s0102a:849_2": "taṃ cakkaratanaṃ akkhāhataṃ viya tiṭṭhati. Atha tena saññāṇena so mahājano otaritvā",
  "atk-s0102a:849_3": "yathāruci nahānabhojanādīni sabbakiccāni karonto vāsaṃ kappeti. Mahāsudassanassāpi",
  "atk-s0102a:849_4": "sabbaṃ tatheva ahosi. Tena vuttaṃ – “yasmiṃ kho panānanda, padese cakkaratanaṃ patiṭṭhāti,",
  "atk-s0102a:849_5": "tattha so rājā mahāsudassano vāsaṃ upagacchi saddhiṃ caturaṅginiyā senāyā”ti.",
  "atk-s0102a:850_0": "Evaṃ vāsaṃ upagate cakkavattimhi ye tattha rājāno, te “paracakkaṃ āgata”nti sutvāpi",
  "atk-s0102a:850_1": "na balakāyaṃ sannipātetvā yuddhasajjā honti. Cakkaratanassa hi uppattisamanantarameva",
  "atk-s0102a:850_2": "natthi so satto nāma, yo paccatthikasaññāya taṃ rājānaṃ ārabbha āvudhaṃ ukkhipituṃ",
  "atk-s0102a:850_3": "visaheyya. Ayamānubhāvo cakkaratanassa.",
  "atk-s0102a:851": "Cakkānubhāvena hi tassa rañño,",
  "atk-s0102a:852": "Arī asesā damathaṃ upenti;",
  "atk-s0102a:853": "Arindamaṃ nāma narādhipassa,",
  "atk-s0102a:854": "Teneva taṃ vuccati tassa cakkanti.",
  "atk-s0102a:855_0": "Tasmā sabbepi te rājāno attano attano rajjasirivibhavānurūpaṃ pābhataṃ gahetvā taṃ",
  "atk-s0102a:855_1": "rājānaṃ upagamma onatasirā attano moḷimaṇippabhābhisekena tassa pādapūjaṃ karontā",
  "atk-s0102a:855_2": "– “ehi kho, mahārājā”tiādīhi vacanehi tassa kiṃkārapaṭisāvitaṃ āpajjanti. Mahāsudassanassāpi",
  "atk-s0102a:855_3": "tatheva akaṃsu. Tena vuttaṃ – “ye kho, panānanda, puratthimāya disāya…pe… anusāsa, mahārājā”ti.",
  "atk-s0102a:856_0": "Tattha svāgatanti su āgataṃ. Ekasmiñhi āgate socanti, gate nandanti. Ekasmiṃ āgate",
  "atk-s0102a:856_1": "nandanti, gate socanti, tādiso tvaṃ āgamananandano, gamanasocano. Tasmā tava āgamanaṃ",
  "atk-s0102a:856_2": "suāgamananti vuttaṃ hoti. Evaṃ vutte pana rājā cakkavattī nāpi – “ettakaṃ nāma me",
  "atk-s0102a:856_3": "anuvassaṃ baliṃ upakappethā”ti vadati, nāpi aññassa bhogaṃ acchinditvā aññassa deti.",
  "atk-s0102a:856_4": "Attano pana dhammarājabhāvassa anurūpāya paññāya pāṇātipātādīni upaparikkhitvā pemanīyena",
  "atk-s0102a:856_5": "mañjunā sarena – “passatha tātā, pāṇātipāto nāmesa āsevito bhāvito bahulīkato nirayasaṃvattaniko",
  "atk-s0102a:856_6": "hotī”tiādinā nayena dhammaṃ desetvā “pāṇo na hantabbo”tiādikaṃ ovādaṃ deti. Mahāsudassanopi",
  "atk-s0102a:856_7": "tatheva akāsi, tena vuttaṃ – “rājā mahāsudassano evamāha – ‘pāṇo na hantabbo…pe…",
  "atk-s0102a:856_8": "yathābhuttañca bhuñjathā’ti”. Kiṃ pana sabbepi rañño imaṃ ovādaṃ gaṇhantīti? Buddhassāpi",
  "atk-s0102a:856_9": "tāva sabbe na gaṇhanti, rañño kiṃ gaṇhissantīti. Tasmā ye paṇḍitā vibhāvino, te gaṇhanti.",
  "atk-s0102a:856_10": "Sabbe pana anuyantā bhavanti. Tasmā ye kho panānandātiādimāha.",
  "atk-s0102a:857_0": "Atha taṃ cakkaratanaṃ evaṃ pubbavidehavāsīnaṃ ovāde dinne katapātarāse cakkavattibalena",
  "atk-s0102a:857_1": "vehāsaṃ abbhuggantvā puratthimasamuddaṃ ajjhogāhati. Yathā yathā ca taṃ ajjhogāhati,",
  "atk-s0102a:857_2": "tathā tathā agadagandhaṃ ghāyitvā saṅkhittaphaṇo nāgarājā viya, saṅkhittaūmivipphāraṃ",
  "atk-s0102a:857_3": "hutvā ogacchamānaṃ mahāsamuddasalilaṃ yojanamattaṃ ogantvā antosamudde veḷuriyabhitti",
  "atk-s0102a:857_4": "viya tiṭṭhati. Taṅkhaṇaññeva ca tassa rañño puññasiriṃ daṭṭhukāmāni viya mahāsamuddatale",
  "atk-s0102a:857_5": "vippakiṇṇāni nānāratanāni tato tato āgantvā taṃ padesaṃ pūrayanti. Atha sā rājaparisā",
  "atk-s0102a:857_6": "taṃ nānāratanaparipūraṃ mahāsamuddatalaṃ disvā yathāruci ucchaṅgādīhi ādiyati, yathāruci",
  "atk-s0102a:857_7": "ādinnaratanāya pana parisāya taṃ cakkaratanaṃ paṭinivattati. Paṭinivattamāne ca tasmiṃ",
  "atk-s0102a:857_8": "parisā aggato hoti, majjhe rājā, ante cakkaratanaṃ. Tampi jalanidhijalaṃ palobhiyamānamiva",
  "atk-s0102a:857_9": "cakkaratanasiriyā, asahamānamiva ca tena viyogaṃ nemimaṇḍalapariyantaṃ abhihanantaṃ",
  "atk-s0102a:857_10": "nirantarameva upagacchati. Evaṃ rājā cakkavattī puratthimamahāsamuddapariyantaṃ pubbavidehaṃ",
  "atk-s0102a:857_11": "abhivijinitvā dakkhiṇasamuddapariyantaṃ jambudīpaṃ vijetukāmo cakkaratanadesitena",
  "atk-s0102a:857_12": "maggena dakkhiṇasamuddābhimukho gacchati. Mahāsudassanopi tatheva agamāsi. Tena vuttaṃ",
  "atk-s0102a:857_13": "– “atha kho, ānanda, cakkaratanaṃ puratthimaṃ samuddaṃ ajjhogāhetvā paccuttaritvā",
  "atk-s0102a:857_14": "dakkhiṇaṃ disaṃ pavattī”ti.",
  "atk-s0102a:858_0": "Evaṃ pavattamānassa pana tassa pavattanavidhānaṃ, senāsanniveso, paṭirājāgamanaṃ,",
  "atk-s0102a:858_1": "tesaṃ anusāsanippadānaṃ dakkhiṇasamuddaajjhogāhanaṃ samuddasalilassa ogacchamānaṃ",
  "atk-s0102a:858_2": "ratanānaṃ ādānanti sabbaṃ purimanayeneva veditabbaṃ.",
  "atk-s0102a:859_0": "Vijinitvā pana taṃ dasasahassayojanappamāṇaṃ jambudīpaṃ dakkhiṇasamuddatopi paccuttaritvā",
  "atk-s0102a:859_1": "sattayojanasahassappamāṇaṃ aparagoyānaṃ vijetuṃ pubbe vuttanayeneva gantvā tampi",
  "atk-s0102a:859_2": "samuddapariyantaṃ tatheva abhivijinitvā pacchimasamuddatopi uttaritvā aṭṭhayojanasahassappamāṇaṃ",
  "atk-s0102a:859_3": "uttarakuruṃ vijetuṃ tatheva gantvā tampi samuddapariyantaṃ tatheva abhivijiya uttarasamuddato paccuttarati.",
  "atk-s0102a:860_0": "Ettāvatā raññā cakkavattinā cāturantāya pathaviyā ādhipaccaṃ adhigataṃ hoti. So evaṃ",
  "atk-s0102a:860_1": "vijitavijayo attano rajjasirisampattidassanatthaṃ sapariso uddhaṃ gaganatalaṃ abhilaṅghitvā",
  "atk-s0102a:860_2": "suvikasitapadumakumudapuṇḍarīkavanavicitte cattāro jātassare viya pañcasatapañcasataparittadīpaparivāre",
  "atk-s0102a:860_3": "cattāro mahādīpe oloketvā cakkaratanadesiteneva maggena yathānukkamaṃ attano rājadhāniṃ",
  "atk-s0102a:860_4": "paccāgacchati. Atha taṃ cakkaratanaṃ antepuradvāraṃ sobhayamānaṃ viya hutvā tiṭṭhati.",
  "atk-s0102a:861_0": "Evaṃ patiṭṭhite pana tasmiṃ cakkaratane rājantepure ukkāhi vā dīpikāhi vā kiñci karaṇīyaṃ",
  "atk-s0102a:861_1": "na hoti, cakkaratanobhāsoyeva rattiṃ andhakāraṃ vidhamatiyeva. Ye pana andhakāratthikā",
  "atk-s0102a:861_2": "honti, tesaṃ andhakārameva hoti. Mahāsudassanassāpi sabbametaṃ tatheva ahosi. Tena",
  "atk-s0102a:861_3": "vuttaṃ – “dakkhiṇaṃ samuddaṃ ajjhogāhetvā…pe… evarūpaṃ cakkaratanaṃ pāturahosī”ti.",
  "atk-s0102a:862": "Hatthiratanavaṇṇanā",
  "atk-s0102a:863_0": "246. Evaṃ pātubhūtacakkaratanasseva cakkavattino amaccā pakatimaṅgalahatthiṭṭhānaṃ",
  "atk-s0102a:863_1": "samaṃ sucibhūmibhāgaṃ kāretvā haricandanādīhi surabhigandhehi upalimpāpetvā heṭṭhā",
  "atk-s0102a:863_2": "vicittavaṇṇasurabhikusumasamokiṇṇaṃ upari suvaṇṇatārakānaṃ antarantarā samosaritamanuññakusumadāmapaṭimaṇḍitavitānaṃ",
  "atk-s0102a:863_3": "devavimānaṃ viya abhisaṅkharitvā – “evarūpassa nāma deva hatthiratanassa āgamanaṃ",
  "atk-s0102a:863_4": "cintethā”ti vadanti. So pubbe vuttanayeneva mahādānaṃ datvā sīlāni ca samādāya taṃ",
  "atk-s0102a:863_5": "puññasampattiṃ āvajjanto nisīdi. Athassa puññānubhāvacodito chaddantakulā vā uposathakulā",
  "atk-s0102a:863_6": "vā taṃ sakkāravisesaṃ anubhavitukāmo taruṇaravimaṇḍalābhirattacaraṇagīvāmukhapaṭimaṇḍitavisuddhasetasarīro",
  "atk-s0102a:863_7": "sattapatiṭṭho susaṇṭhitaaṅgapaccaṅgasanniveso vikasitarattapadumacārupokkharo iddhimā",
  "atk-s0102a:863_8": "yogī viya vehāsagamanasamattho manosilācuṇṇarañjitapariyanto viya rajatapabbato hatthiseṭṭho",
  "atk-s0102a:863_9": "āgantvā tasmiṃ padese tiṭṭhati. So chaddantakulā āgacchanto sabbakaniṭṭho āgacchati.",
  "atk-s0102a:863_10": "Uposathakulā āgacchanto sabbajeṭṭho. Pāḷiyaṃ pana uposatho nāgarājā icceva āgataṃ.",
  "atk-s0102a:863_11": "Nāgarājā nāma kassaci aparibhogo, sabbakaniṭṭho āgacchatīti aṭṭhakathāsu vuttaṃ.",
  "atk-s0102a:863_12": "Svāyaṃ pūritacakkavattivattānaṃ cakkavattīnaṃ vuttanayeneva cintayantānaṃ āgacchati.",
  "atk-s0102a:863_13": "Mahāsudassanassa pana sayameva pakatimaṅgalahatthiṭṭhānaṃ āgantvā taṃ hatthiṃ apanetvā",
  "atk-s0102a:863_14": "tattha aṭṭhāsi. Tena vuttaṃ – “puna caparaṃ ānanda…pe… nāgarājā”ti.",
  "atk-s0102a:864_0": "Evaṃ pātubhūtaṃ pana taṃ hatthiratanaṃ disvā hatthigopakādayo haṭṭhatuṭṭhā vegena",
  "atk-s0102a:864_1": "gantvā rañño ārocenti. Rājā turitaturito āgantvā taṃ disvā pasannacitto – “bhaddakaṃ",
  "atk-s0102a:864_2": "vata bho hatthiyānaṃ, sace damathaṃ upeyyā”ti cintayanto hatthaṃ pasāreti. Atha so",
  "atk-s0102a:864_3": "gharadhenuvacchako viya kaṇṇe olambitvā sūratabhāvaṃ dassento rājānaṃ upasaṅkamati.",
  "atk-s0102a:864_4": "Rājā taṃ ārohitukāmo hoti. Athassa parijanā adhippāyaṃ ñatvā taṃ hatthiratanaṃ suvaṇṇaddhajaṃ",
  "atk-s0102a:864_5": "suvaṇṇālaṅkāraṃ hemajālapaṭicchannaṃ katvā upanenti. Rājā taṃ anisīdāpetvāva sattaratanamayāya",
  "atk-s0102a:864_6": "nisseṇiyā āruyha ākāsagamananinnacitto hoti. Tassa saha cittuppādeneva so nāgarājā",
  "atk-s0102a:864_7": "rājahaṃso viya indanīlamaṇippabhājālaṃ nīlagaganatalaṃ abhilaṅghati. Tato cakkacārikāya",
  "atk-s0102a:864_8": "vuttanayeneva sakalarājaparisā. Iti sapariso rājā antopātarāseyeva sakalapathaviṃ",
  "atk-s0102a:864_9": "anusaṃyāyitvā rājadhāniṃ paccāgacchati. Evaṃ mahiddhikaṃ cakkavattino hatthiratanaṃ",
  "atk-s0102a:864_10": "hoti. Mahāsudassanassāpi tādisameva ahosi. Tena vuttaṃ – “disvā rañño…pe… pāturahosī”ti.",
  "atk-s0102a:865": "Assaratanavaṇṇanā",
  "atk-s0102a:866_0": "247. Evaṃ pātubhūtahatthiratanassa pana cakkavattino amaccā pakatimaṅgalaassaṭṭhānaṃ",
  "atk-s0102a:866_1": "sucisamatalaṃ kāretvā alaṅkaritvā ca purimanayeneva rañño tassa āgamanacintanatthaṃ",
  "atk-s0102a:866_2": "ussāhaṃ janenti. So purimanayeneva katadānamānanasakkāro samādinnasīlabbato pāsādatale",
  "atk-s0102a:866_3": "sukhanisinno puññasampattiṃ samanussarati. Athassa puññānubhāvacodito sindhavakulato",
  "atk-s0102a:866_4": "vijjulatāvinaddhasaradakālasetavalāhakarāsisassirīko rattapādo rattatuṇḍo candappabhāpuñjasadisasuddhasiniddhaghanasaṃhatasarīro",
  "atk-s0102a:866_5": "kākagīvā viya indanīlamaṇi viya ca kāḷavaṇṇena sīsena samannāgatattā kāḷasīsoti suṭṭhu",
  "atk-s0102a:866_6": "kappetvā ṭhapitehi viya muñjasadisehi saṇhavaṭṭaujugatehi kesehi samannāgatattā muñjakeso",
  "atk-s0102a:866_7": "vehāsaṅgamo valāhako nāma assarājā āgantvā tasmiṃ ṭhāne patiṭṭhāti. Mahāsudassanassa",
  "atk-s0102a:866_8": "panesa hatthiratanaṃ viya āgato. Sesaṃ sabbaṃ hatthiratane vuttanayeneva veditabbaṃ.",
  "atk-s0102a:866_9": "Evarūpaṃ assaratanaṃ sandhāya bhagavā – “puna ca para”ntiādimāha.",
  "atk-s0102a:867": "Maṇiratanavaṇṇanā",
  "atk-s0102a:868_0": "248. Evaṃ pātubhūtaassaratanassa pana rañño cakkavattino catuhatthāyāmaṃ sakaṭanābhisamapariṇāhaṃ",
  "atk-s0102a:868_1": "ubhosu antesu kaṇṇikapariyantato viniggatehi suparisuddhamuttākalāpehi dvīhi kañcanapadumehi",
  "atk-s0102a:868_2": "alaṅkataṃ caturāsītimaṇisahassaparivāraṃ tārāgaṇaparivutassa puṇṇacandasassiriṃ pharamānaṃ",
  "atk-s0102a:868_3": "viya vepullapabbatato maṇiratanaṃ āgacchati. Tassevaṃ āgatassa muttājālake ṭhapetvā",
  "atk-s0102a:868_4": "veḷuparamparāya saṭṭhihatthappamāṇaṃ ākāsaṃ āropitassa rattibhāge samantā yojanappamāṇaṃ",
  "atk-s0102a:868_5": "okāsaṃ ābhā pharati, yāya sabbo so okāso aruṇuggamanavelā viya sañjātāloko hoti.",
  "atk-s0102a:868_6": "Tato kassakā kasikammaṃ vāṇijā āpaṇugghāṭanaṃ te te sippino taṃ taṃ kammantaṃ payojenti",
  "atk-s0102a:868_7": "“divā”ti maññamānā. Mahāsudassanassāpi sabbaṃ taṃ tatheva ahosi. Tena vuttaṃ – “puna",
  "atk-s0102a:868_8": "ca paraṃ ānanda,…pe… maṇiratanaṃ pāturahosī”ti.",
  "atk-s0102a:869": "Itthiratanavaṇṇanā",
  "atk-s0102a:870_0": "249. Evaṃ pātubhūtamaṇiratanassa pana cakkavattino visayasukhavisesassa visesakāraṇaṃ",
  "atk-s0102a:870_1": "itthiratanaṃ pātubhavati. Maddarājakulato vā hissa aggamahesiṃ ānenti, uttarakuruto",
  "atk-s0102a:870_2": "vā puññānubhāvena sayaṃ āgacchati. Avasesā panassā sampatti – “puna ca paraṃ, ānanda,",
  "atk-s0102a:870_3": "rañño mahāsudassanassa itthiratanaṃ pāturahosi, abhirūpā dassanīyā”tiādinā nayena pāḷiyaṃyeva āgatā.",
  "atk-s0102a:871_0": "Tattha saṇṭhānapāripūriyā adhikaṃ rūpaṃ assāti abhirūpā. Dissamānāva cakkhūni piṇayati,",
  "atk-s0102a:871_1": "tasmā aññaṃ kiccavikkhepaṃ hitvāpi daṭṭhabbāti dassanīyā. Dissamānāva somanassavasena",
  "atk-s0102a:871_2": "cittaṃ pasādetīti pāsādikā. Paramāyāti evaṃ pasādāvahattā uttamāya. Vaṇṇapokkharatāyāti",
  "atk-s0102a:871_3": "vaṇṇasundaratāya. Samannāgatāti upetā. Abhirūpā vā yasmā nātidīghā nātirassā. Dassanīyā",
  "atk-s0102a:871_4": "yasmā nātikisā nātithūlā. Pāsādikā yasmā nātikāḷikā nāccodātā. Paramāya vaṇṇapokkharatāya",
  "atk-s0102a:871_5": "samannāgatā yasmā abhikkantā mānusivaṇṇaṃ appattā dibbavaṇṇaṃ. Manussānañhi vaṇṇābhā",
  "atk-s0102a:871_6": "bahi na niccharati. Devānaṃ pana atidūrampi niccharati.",
  "atk-s0102a:872_0": "Tassā pana dvādasahatthappamāṇaṃ padesaṃ sarīrābhā obhāseti. Nātidīghādīsu cassā",
  "atk-s0102a:872_1": "paṭhamayugaḷena ārohasampatti, dutiyayugaḷena pariṇāhasampatti, tatiyayugaḷena vaṇṇasampatti",
  "atk-s0102a:872_2": "vuttā. Chahi vāpi etehi kāyavipattiyā abhāvo, atikkantā mānusivaṇṇanti iminā kāyasampatti",
  "atk-s0102a:872_3": "vuttā. Tūlapicuno vā kappāsapicuno vāti sappimaṇḍe pakkhipitvā ṭhapitassa satavāravihatassa",
  "atk-s0102a:872_4": "tūlapicuno vā kappāsapicuno vā. Sīteti rañño sītakāle. Uṇheti rañño uṇhakāle. Candanagandhoti",
  "atk-s0102a:872_5": "niccakālameva supisitassa abhinavassa catujjātisamāyojitassa haricandanassa gandho",
  "atk-s0102a:872_6": "kāyato vāyati. Uppalagandho vāyatīti hasitakathitakālesu mukhato taṅkhaṇaṃ vikasitasseva",
  "atk-s0102a:872_7": "nīluppalassa atisurabhigandho vāyati.",
  "atk-s0102a:873_0": "Evaṃ rūpasamphassagandhasampattiyuttāya panassā sarīrasampattiyā anurūpaṃ ācāraṃ",
  "atk-s0102a:873_1": "dassetuṃ taṃ kho panātiādi vuttaṃ. Tattha rājānaṃ disvā nisinnāsanato aggidaḍḍhā",
  "atk-s0102a:873_2": "viya paṭhamameva uṭṭhātīti pubbuṭṭhāyinī. Tasmiṃ nisinne tassa tālavaṇṭena bījanādikiccaṃ",
  "atk-s0102a:873_3": "katvā pacchā nipatati nisīdatīti pacchānipātinī. Kiṃ karomi, te devāti vācāya kiṃ-kāraṃ",
  "atk-s0102a:873_4": "paṭisāvetīti kiṃ kārapaṭissāvinī. Rañño manāpameva carati karotīti manāpacārinī.",
  "atk-s0102a:873_5": "Yaṃ rañño piyaṃ tadeva vadatīti piyavādinī.",
  "atk-s0102a:874_0": "Idāni – “svāssā ācāro bhāvavisuddhiyāva, na sāṭheyyanā”ti dassetuṃ taṃ kho panātiādimāha.",
  "atk-s0102a:874_1": "Tattha no aticarīti na atikkamitvā cari, ṭhapetvā rājānaṃ aññaṃ purisaṃ cittenapi",
  "atk-s0102a:874_2": "na patthesīti vuttaṃ hoti.",
  "atk-s0102a:875_0": "Tattha ye tassā ādimhi “abhirūpā”tiādayo, ante “pubbuṭṭhāyinī”tiādayo guṇā vuttā,",
  "atk-s0102a:875_1": "te pakatiguṇā eva. “Atikkantā mānusivaṇṇa”ntiādayo pana cakkavattino puññaṃ upanissāya",
  "atk-s0102a:875_2": "cakkaratanapātubhāvato paṭṭhāya purimakammānubhāvena nibbattāti veditabbā.",
  "atk-s0102a:876": "Abhirūpatādikāpi vā cakkaratanapātubhāvato paṭṭhāya sabbākāraparipūrā jātā. Tenāha – “evarūpaṃ itthiratanaṃ pāturahosī”ti.",
  "atk-s0102a:877": "Gahapatiratanavaṇṇanā",
  "atk-s0102a:878_0": "250. Evaṃ pātubhūtaitthiratanassa pana rañño cakkavattino dhanakaraṇīyānaṃ kiccānaṃ",
  "atk-s0102a:878_1": "yathāsukhaṃ pavattanatthaṃ gahapatiratanaṃ pātubhavati. So pakatiyāva mahābhogo,",
  "atk-s0102a:878_2": "mahābhogakule jāto. Rañño dhanarāsivaḍḍhako seṭṭhigahapati hoti. Cakkaratanānubhāvasahitaṃ",
  "atk-s0102a:878_3": "panassa kammavipākajaṃ dibbacakkhu pātubhavati, yena antopathaviyampi yojanabbhantare",
  "atk-s0102a:878_4": "nidhiṃ passati, so taṃ sampattiṃ disvā tuṭṭhamānaso gantvā rājānaṃ dhanena pavāretvā",
  "atk-s0102a:878_5": "sabbāni dhanakaraṇīyāni sampādeti. Mahāsudassanassāpi tatheva sampādesi. Tena vuttaṃ",
  "atk-s0102a:878_6": "– “puna caparaṃ ānanda…pe… evarūpaṃ gahapatiratanaṃ pāturahosī”ti.",
  "atk-s0102a:879": "Pariṇāyakaratanavaṇṇanā",
  "atk-s0102a:880_0": "251. Evaṃ pātubhūtagahapatiratanassa pana rañño cakkavattissa sabbakiccasaṃvidhānasamatthaṃ",
  "atk-s0102a:880_1": "pariṇāyakaratanaṃ pātubhavati. So rañño jeṭṭhaputtova hoti. Pakatiyā eva so paṇḍito",
  "atk-s0102a:880_2": "byatto medhāvī vibhāvī. Rañño puññānubhāvaṃ nissāya panassa attano kammānubhāvena",
  "atk-s0102a:880_3": "paracittañāṇaṃ uppajjati. Yena dvādasayojanāya rājaparisāya cittācāraṃ ñatvā rañño",
  "atk-s0102a:880_4": "hite ca ahite ca vavatthapetuṃ samattho hoti, sopi taṃ attano ānubhāvaṃ disvā tuṭṭhahadayo",
  "atk-s0102a:880_5": "rājānaṃ sabbakiccānusāsanena pavāreti. Mahāsudassanampi tatheva pavāresi. Tena vuttaṃ",
  "atk-s0102a:880_6": "– “puna caparaṃ…pe… pariṇāyakaratanaṃ pāturahosī”ti.",
  "atk-s0102a:881": "Tattha ṭhapetabbaṃ ṭhapetunti tasmiṃ tasmiṃ ṭhānantare ṭhapetabbaṃ ṭhapetuṃ.",
  "atk-s0102a:882": "Catuiddhisamannāgatavaṇṇanā",
  "atk-s0102a:883_0": "252. Samavepākiniyāti samavipācaniyā. Gahaṇiyāti kammajatejodhātuyā. Tattha yassa",
  "atk-s0102a:883_1": "bhuttamattova āhāro jīrati, yassa vā pana puṭabhattaṃ viya tattheva tiṭṭhati, ubhopete",
  "atk-s0102a:883_2": "na samavepākiniyā samannāgatā. Yassa pana puna bhattakāle bhattachando uppajjateva,",
  "atk-s0102a:883_3": "ayaṃ samavepākiniyā samannāgatoti.",
  "atk-s0102a:884": "Dhammapāsādapokkharaṇivaṇṇanā",
  "atk-s0102a:885_0": "253. Māpesi khoti nagare bheriṃ carāpetvā janarāsiṃ kāretvā na māpesi, rañño pana",
  "atk-s0102a:885_1": "saha cittuppādeneva bhūmiṃ bhinditvā caturāsīti pokkharaṇīsahassāni nibbattiṃsu.",
  "atk-s0102a:885_2": "Tāni sandhāyetaṃ vuttaṃ. Dvīhi vedikāhīti ekāya iṭṭhakānaṃ pariyanteyeva parikkhittā",
  "atk-s0102a:885_3": "ekāya pariveṇaparicchedapariyante. Etadahosīti kasmā ahosi? Ekadivasaṃ kira nahatvā",
  "atk-s0102a:885_4": "ca pivitvā ca gacchantaṃ mahājanaṃ mahāpuriso oloketvā ime ummattakaveseneva gacchanti.",
  "atk-s0102a:885_5": "Sace etesaṃ ettha piḷandhanapupphāni bhaveyyuṃ, bhaddakaṃ siyāti. Athassa etadahosi.",
  "atk-s0102a:885_6": "Tattha sabbotukanti pupphaṃ nāma ekasmiṃyeva utumhi pupphati. Ahaṃ pana tathā karissāmi",
  "atk-s0102a:885_7": "– “yathā sabbesu utūsu pupphissatī”ti cintesiṃ. Ropāpesīti nānāvaṇṇauppalabījādīni",
  "atk-s0102a:885_8": "tato tato āharāpetvā na ropāpesi, saha cittuppādeneva panassa sabbaṃ ijjhati. Taṃ",
  "atk-s0102a:885_9": "loko raññā ropitanti maññi. Tena vuttaṃ – “ropāpesī”ti. Tato paṭṭhāya mahājano nānappakāraṃ",
  "atk-s0102a:885_10": "jalajathalajamālaṃ piḷandhitvā nakkhattaṃ kīḷamāno viya gacchati.",
  "atk-s0102a:886_0": "254. Atha rājā tato uttaripi janaṃ sukhasamappitaṃ kātukāmo – “yaṃnūnāhaṃ imāsaṃ",
  "atk-s0102a:886_1": "pokkharaṇīnaṃ tīre”tiādinā janassa sukhavidhānaṃ cintetvā sabbaṃ akāsi. Tattha nhāpesunti",
  "atk-s0102a:886_2": "añño sarīraṃ ubbaṭṭesi, añño cuṇṇāni yojesi, añño tīre nahāyantassa udakaṃ āhari,",
  "atk-s0102a:886_3": "añño vatthāni paṭiggahesi ceva adāsi ca.",
  "atk-s0102a:887_0": "Paṭṭhapesi khoti kathaṃ paṭṭhapesi? Itthīnañca purisānañca anucchavike alaṅkāre kāretvā",
  "atk-s0102a:887_1": "itthimattameva tattha paricāravasena sesaṃ sabbaṃ pariccāgavasena ṭhapetvā rājā mahāsudassano",
  "atk-s0102a:887_2": "dānaṃ deti, taṃ paribhuñjathāti bheriṃ carāpesi. Mahājano pokkharaṇītīraṃ āgantvā",
  "atk-s0102a:887_3": "nahatvā vatthāni parivattetvā nānāgandhehi vilitto piḷandhanavicittamālo dānaggaṃ",
  "atk-s0102a:887_4": "gantvā anekappakāresu yāgubhattakhajjakesu aṭṭhavidhapānesu ca yo yaṃ icchati, so",
  "atk-s0102a:887_5": "taṃ khāditvā ca pivitvā ca nānāvaṇṇāni khomasukhumāni vatthāni nivāsetvā sampattiṃ",
  "atk-s0102a:887_6": "anubhavitvā yesaṃ tādisāni atthi, te ohāya gacchanti. Yesaṃ pana natthi, te gahetvā",
  "atk-s0102a:887_7": "gacchanti. Hatthiassayānādīsupi nisīditvā thokaṃ vicaritvā anatthikā ohāya, atthikā",
  "atk-s0102a:887_8": "gahetvā gacchanti. Varasayanesu nipajjitvā sampattiṃ anubhavitvā anatthikā ohāya,",
  "atk-s0102a:887_9": "atthikā gahetvā gacchanti. Itthīhipi saddhiṃ sampattiṃ anubhavitvā anatthikā ohāya,",
  "atk-s0102a:887_10": "atthikā gahetvā gacchanti. Sattavidharatanapasādhanāni ca pasādhetvāpi sampattiṃ",
  "atk-s0102a:887_11": "anubhavitvā anatthikā ohāya, atthikā gahetvā gacchanti. Tampi dānaṃ uṭṭhāya samuṭṭhāya",
  "atk-s0102a:887_12": "dīyateva. Jambudīpavāsikānaṃ aññaṃ kammaṃ natthi, rañño dānaṃ paribhuñjantāva vicaranti.",
  "atk-s0102a:888_0": "255. Atha brāhmaṇagahapatikā cintesuṃ – “ayaṃ rājā evarūpaṃ dānaṃ dadantopi ‘mayhaṃ",
  "atk-s0102a:888_1": "taṇḍulādīni vā khīrādīni vā dethā’ti na kiñci āharāpeti, na kho pana amhākaṃ – ‘rājā",
  "atk-s0102a:888_2": "āharāpetī’ti tuṇhīmāsituṃ patirūpa”nti te bahuṃ sāpateyyaṃ saṃharitvā rañño upanāmesuṃ.",
  "atk-s0102a:888_3": "Tasmā – “atha kho, ānanda, brāhmaṇagahapatikā”tiādimāha. Evaṃ samacintesunti kasmā",
  "atk-s0102a:888_4": "evaṃ cintesuṃ? Kassaci gharato appaṃ ābhataṃ, kassaci bahu. Tasmiṃ paṭisaṃhariyamāne",
  "atk-s0102a:888_5": "– “kiṃ taveva gharato sundaraṃ ābhataṃ, na mayhaṃ gharato, kiṃ taveva gharato bahu,",
  "atk-s0102a:888_6": "na mayha”nti evaṃ kalahasaddopi uppajjeyya, so mā uppajjitthāti evaṃ samacintesuṃ.",
  "atk-s0102a:889_0": "256. Ehi tvaṃ sammāti ehi tvaṃ vayassa. Dhammaṃ nāma pāsādanti pāsādassa nāmaṃ āropetvāva",
  "atk-s0102a:889_1": "āṇāpesi. Vissakammo pana kīva mahanto deva pāsādo hotūti paṭipucchitvā dīghato yojanaṃ",
  "atk-s0102a:889_2": "vitthārato aḍḍhayojanaṃ sabbaratanamayova hotūti vuttepi ‘evaṃ hotu, bhaddaṃ tava",
  "atk-s0102a:889_3": "vacana’nti tassa paṭissuṇitvā dhammarājānaṃ sampaṭicchāpetvā māpesi. Tattha evaṃ",
  "atk-s0102a:889_4": "bhaddaṃ tavāti kho ānandāti evaṃ bhaddaṃ tava iti kho ānanda. Paṭissutvāti sampaṭicchitvā,",
  "atk-s0102a:889_5": "vatvāti attho. Tuṇhībhāvenāti samaṇadhammapaṭipattikaraṇokāso me bhavissatīti icchanto",
  "atk-s0102a:889_6": "tuṇhībhāvena adhivāsesi. Sāramayoti candanasāramayo.",
  "atk-s0102a:890": "257. Dvīhi vedikāhīti ettha ekā vedikā panassa uṇhīsamatthake ahosi, ekā heṭṭhā paricchedamatthake.",
  "atk-s0102a:891_0": "258. Duddikkho ahosīti duuddikkho, pabhāsampattiyā duddasoti attho. Musatīti harati",
  "atk-s0102a:891_1": "phandāpeti niccalabhāvena patiṭṭhātuṃ na deti. Viddheti ubbiddhe, meghavigamena dūrībhūteti",
  "atk-s0102a:891_2": "attho. Deveti ākāse.",
  "atk-s0102a:892_0": "259. Māpesi khoti ahaṃ imasmiṃ ṭhāne pokkharaṇiṃ māpemi, tumhākaṃ gharāni bhindathāti",
  "atk-s0102a:892_1": "na evaṃ kāretvā māpesi. Cittuppādavaseneva panassa bhūmiṃ bhinditvā tathārūpā pokkharaṇī",
  "atk-s0102a:892_2": "ahosi. Te sabbakāmehīti sabbehi icchiticchitavatthūhi, samaṇe samaṇaparikkhārehi,",
  "atk-s0102a:892_3": "brāhmaṇe brāhmaṇaparikkhārehi santappesīti.",
  "atk-s0102a:893": "Paṭhamabhāṇavāravaṇṇanā niṭṭhitā.",
  "atk-s0102a:894": "Jhānasampattivaṇṇanā",
  "atk-s0102a:895_0": "260. Mahiddhikoti cittuppādavaseneva caturāsītipokkharaṇīsahassānaṃ nibbattisaṅkhātāya",
  "atk-s0102a:895_1": "mahatiyā iddhiyā samannāgato. Mahānubhāvoti tesaṃyeva anubhavitabbānaṃ mahantatāya",
  "atk-s0102a:895_2": "mahānubhāvena samannāgato. Seyyathidanti nipāto, tassa – “katamesaṃ tiṇṇa”nti attho.",
  "atk-s0102a:895_3": "Dānassāti sampattipariccāgassa. Damassāti āḷavakasutte paññā damoti āgato. Idha attānaṃ",
  "atk-s0102a:895_4": "damentena kataṃ uposathakammaṃ. Saṃyamassāti sīlassa.",
  "atk-s0102a:896": "Bodhisattapubbayogavaṇṇanā",
  "atk-s0102a:897_0": "Idha ṭhatvā panassa pubbayogo veditabbo – rājā kira pubbe gahapatikule nibbatti.",
  "atk-s0102a:897_1": "Tena ca samayena dharamānakasseva kassapabuddhassa sāsane eko thero araññe vāsaṃ",
  "atk-s0102a:897_2": "vasati, bodhisatto attano kammena araññaṃ paviṭṭho theraṃ disvā upasaṅkamitvā vanditvā",
  "atk-s0102a:897_3": "therassa nisajjanaṭṭhānacaṅkamanaṭṭhānāni oloketvā pucchi – “idheva, bhante, ayyo",
  "atk-s0102a:897_4": "vasatī”ti? Āma, upāsakāti sutvā – “idheva ayyassa paṇṇasālaṃ kātuṃ vaṭṭatī”ti cintetvā",
  "atk-s0102a:897_5": "attano kammaṃ pahāya dabbasambhāraṃ koṭṭetvā paṇṇasālaṃ katvā chādetvā bhittiyo mattikāya",
  "atk-s0102a:897_6": "limpitvā dvāraṃ yojetvā kaṭṭhattharaṇaṃ katvā – “karissati nu kho paribhogaṃ, na",
  "atk-s0102a:897_7": "karissatī”ti ekamantaṃ nisīdi. Thero antogāmato āgantvā paṇṇasālaṃ pavisitvā kaṭṭhattharaṇe",
  "atk-s0102a:897_8": "nisīdi. Upāsakopi āgantvā vanditvā samīpe nisinno “phāsukā, bhante, paṇṇasālā”ti",
  "atk-s0102a:897_9": "pucchi. Phāsukā, bhaddamukha, pabbajitasāruppāti. Vasissatha, bhante, idhāti? Āma,",
  "atk-s0102a:897_10": "upāsakāti, so adhivāsanākārena vasissatīti ñatvā nibaddhaṃ mayhaṃ gharadvāraṃ āgantabbanti",
  "atk-s0102a:897_11": "paṭijānāpetvā – “ekaṃ me, bhante, varaṃ dethā”ti āha. Atikkantavarā, upāsaka, pabbajitāti.",
  "atk-s0102a:897_12": "Bhante, yañca kappati, yañca anavajjanti. Vadehi upāsakāti. Bhante, nibaddhavasanaṭṭhāne",
  "atk-s0102a:897_13": "nāma manussā maṅgale vā amaṅgale vā āgamanaṃ icchanti, anāgacchantassa kujjhanti.",
  "atk-s0102a:897_14": "Tasmā aññaṃ nimantitaṭṭhānaṃ gantvāpi mayhaṃ gharaṃ pavisitvāva bhattakiccaṃ niṭṭhāpetabbanti. Thero adhivāsesi.",
  "atk-s0102a:898_0": "So paṇṇasālāya kaṭasāṭakaṃ pattharitvā mañcapīṭhaṃ paññapesi, apassenaṃ nikkhipi,",
  "atk-s0102a:898_1": "pādakathalikaṃ ṭhapesi, pokkharaṇiṃ khaṇi, caṅkamaṃ katvā vālikaṃ okiri, mige āgantvā",
  "atk-s0102a:898_2": "bhittiṃ ghaṃsitvā mattikaṃ pātente disvā kaṇṭakavatiṃ parikkhipi. Pokkharaṇiṃ otaritvā",
  "atk-s0102a:898_3": "udakaṃ āḷulikaṃ karonte disvā anto pāsāṇehi cinitvā bahi kaṇṭakavatiṃ parikkhipitvā",
  "atk-s0102a:898_4": "antovatipariyante tālapantiyo ropeti, mahācaṅkame sammaṭṭhaṭṭhānaṃ āḷulente disvā",
  "atk-s0102a:898_5": "caṅkamampi vatiyā parikkhipitvā antovatipariyante tālapantiṃ ropesi. Evaṃ āvāsaṃ",
  "atk-s0102a:898_6": "niṭṭhapetvā therassa ticīvaraṃ, piṇḍapātaṃ, osadhaṃ, paribhogabhājanaṃ, ārakaṇṭakaṃ,",
  "atk-s0102a:898_7": "pipphalikaṃ, nakhacchedanaṃ, sūciṃ, kattarayaṭṭhiṃ, upāhanaṃ, udakatumbaṃ, chattaṃ,",
  "atk-s0102a:898_8": "dīpakapallakaṃ, malaharaṇiṃ. Parissāvanaṃ, dhamakaraṇaṃ, pattaṃ, thālakaṃ, yaṃ vā",
  "atk-s0102a:898_9": "panaññampi pabbajitānaṃ paribhogajātaṃ, sabbaṃ adāsi. Therassa bodhisattena adinnaparikkhāro",
  "atk-s0102a:898_10": "nāma nāhosi. So sīlāni rakkhanto uposathaṃ karonto yāvajīvaṃ theraṃ upaṭṭhahi. Thero",
  "atk-s0102a:898_11": "tattheva vasanto arahattaṃ patvā parinibbāyi.",
  "atk-s0102a:899": "Bodhisattopi yāvatāyukaṃ puññaṃ katvā devaloke nibbattitvā tato cuto manussalokaṃ āgacchanto kusāvatiyā rājadhāniyā nibbattitvā mahāsudassano rājā ahosi.",
  "atk-s0102a:900": "“Evaṃ nātimahantampi, puññaṃ āyatane kataṃ;",
  "atk-s0102a:901": "Mahāvipākaṃ hotīti, kattabbaṃ taṃ vibhāvinā”.",
  "atk-s0102a:902_0": "Mahāviyūhanti rajatamayaṃ mahākūṭāgāraṃ. Tattha vasitukāmo hutvā agamāsi, ettāvatā",
  "atk-s0102a:902_1": "kāmavitakkāti kāmavitakka tayā ettāvatā nivattitabbaṃ, ito paraṃ tuyhaṃ abhūmi, idaṃ",
  "atk-s0102a:902_2": "jhānāgāraṃ nāma, nayidaṃ tayā saddhiṃ vasanaṭṭhānanti evaṃ tayo vitakke kūṭāgāradvāreyeva nivattesi.",
  "atk-s0102a:903_0": "261. Paṭhamajjhānantiādīsu visuṃ kasiṇaparikammakiccaṃ nāma natthi. Nīlakasiṇena",
  "atk-s0102a:903_1": "atthe sati nīlamaṇiṃ, pītakasiṇena atthe sati suvaṇṇaṃ, lohitakasiṇena atthe sati",
  "atk-s0102a:903_2": "rattamaṇiṃ, odātakasiṇena atthe sati rajatanti olokitaolokitaṭṭhāne kasiṇameva paññāyati.",
  "atk-s0102a:904_0": "262. Mettāsahagatenātiādīsu yaṃ vattabbaṃ, taṃ sabbampi visuddhimagge vuttameva.",
  "atk-s0102a:904_1": "Iti pāḷiyaṃ cattāri jhānāni, cattāri appamaññāneva vuttāni. Mahāpuriso pana sabbāpi",
  "atk-s0102a:904_2": "aṭṭha samāpattiyo, pañca abhiññāyo ca nibbattetvā anulomapaṭilomādivasena cuddasahākārehi",
  "atk-s0102a:904_3": "samāpattiyo pavisanto madhupaṭalaṃ paviṭṭhabhamaro madhurasena viya samāpattisukheneva yāpeti.",
  "atk-s0102a:905": "Caturāsītinagarasahassādivaṇṇanā",
  "atk-s0102a:906": "263. Kusāvatīrājadhānippamukhānīti kusāvatī rājadhānī tesaṃ nagarānaṃ pamukhā sabbaseṭṭhāti attho. Bhattābhihāroti abhiharitabbabhattaṃ.",
  "atk-s0102a:907_0": "264. Vassasatassa vassasatassāti kasmā evaṃ cintesi? Tesaṃ saddena ukkaṇṭhitvā, “samāpannassa",
  "atk-s0102a:907_1": "saddo kaṇṭako”ti hi vuttaṃ. Tasmā saddena ukkaṇṭhito mahāpuriso. Atha kasmā mā āgacchantūti",
  "atk-s0102a:907_2": "na vadati? Idāni rājā na passatīti nibaddhavattaṃ na labhissanti, taṃ tesaṃ mā uppajjitthāti na vadati.",
  "atk-s0102a:908": "Subhaddādeviupasaṅkamanavaṇṇanā",
  "atk-s0102a:909_0": "265. Etadahosīti kadā etaṃ ahosi. Rañño kālaṅkiriyadivase. Tadā kira devatā cintesuṃ",
  "atk-s0102a:909_1": "– “rājā anāthakālaṅkiriyaṃ mā karotu, orodhehi bahūhi dhītūhi puttehi parivāritova",
  "atk-s0102a:909_2": "karotū”ti. Atha deviṃ āvaṭṭetvā tassā evaṃ cittaṃ uppādesuṃ. Pītāni vatthānīti tāni",
  "atk-s0102a:909_3": "kira pakatiyā rañño manāpāni, tasmā tāni pārupathāti āha. Ettheva devi tiṭṭhāti devi",
  "atk-s0102a:909_4": "imaṃ jhānāgāraṃ nāma tumhehi saddhiṃ vasanaṭṭhānaṃ na hoti, jhānarativindanaṭṭhānaṃ",
  "atk-s0102a:909_5": "mama, mā idha pāvisīti.",
  "atk-s0102a:910_0": "266. Etadahosīti loke sattā nāma maraṇāsannakāle ativiya virocanti, tenassa rañño",
  "atk-s0102a:910_1": "vippasannaindriyabhāvaṃ disvā evaṃ ahosi, tato mā rañño kālaṅkiriyā ahosīti tassa",
  "atk-s0102a:910_2": "kālaṅkiriyaṃ anicchamānā sampati guṇamassa kathayitvā tiṭṭhamānākāraṃ karissāmīti",
  "atk-s0102a:910_3": "cintetvā imāni te devātiādimāha. Tattha chandaṃ janehīti pemaṃ uppādehi, ratiṃ karohi.",
  "atk-s0102a:910_4": "Jīvite apekkhanti jīvite sāpekkhaṃ, ālayaṃ, taṇhaṃ karohīti attho.",
  "atk-s0102a:911_0": "Evaṃ kho maṃ tvaṃ devīti “mayaṃ kho, deva, itthiyo nāma pabbajitānaṃ upacārakathaṃ",
  "atk-s0102a:911_1": "na jānāma, kathaṃ vadāma mahārājā”ti rājānaṃ “pabbajito aya”nti maññamānāya deviyā",
  "atk-s0102a:911_2": "vutte – “evaṃ kho maṃ, tvaṃ devi, samudācarāhī”tiādimāha. Garahitāti buddhehi paccekabuddhehi",
  "atk-s0102a:911_3": "sāvakehi aññehi ca paṇḍitehi bahussutehi garahitā. Kiṃ kāraṇā? Sāpekkhakālakiriyā",
  "atk-s0102a:911_4": "hi attanoyeva gehe yakkhakukkuraajagoṇamahiṃsamūsikakukkuṭaūkāmaṅgulādibhāvena nibbattanakāraṇaṃ hoti.",
  "atk-s0102a:912": "268. Atha kho, ānanda, subhaddā devī assūni puñchitvāti devī ekamantaṃ gantvā roditvā kanditvā assūni puñchitvā etadavoca.",
  "atk-s0102a:913": "Brahmalokūpagamavaṇṇanā",
  "atk-s0102a:914_0": "269. Gahapatissa vāti kasmā āha? Tesaṃ kira soṇaseṭṭhiputtādīnaṃ viya mahatī sampatti",
  "atk-s0102a:914_1": "hoti, soṇassa kira seṭṭhiputtassa ekā bhattapāti dve satasahassāni agghati. Iti tesaṃ",
  "atk-s0102a:914_2": "tādisaṃ bhattaṃ bhuttānaṃ muhuttaṃ bhattasammado bhattamucchā bhattakilamatho hoti.",
  "atk-s0102a:915_0": "271. Yaṃ tena samayena ajjhāvasāmīti yattha vasāmi, taṃ ekaṃyeva nagaraṃ hoti, avasesesu",
  "atk-s0102a:915_1": "puttadhītādayo ceva dāsamanussā ca vasiṃsu. Pāsādakūṭāgāresupi eseva nayo. Pallaṅkādīsupi",
  "atk-s0102a:915_2": "ekaṃyeva pallaṅkaṃ paribhuñjati, sesā puttādīnaṃ paribhogā honti. Itthīsupi ekāva",
  "atk-s0102a:915_3": "paccupaṭṭhāti, sesā parivāramattā honti, paridahāmīti ekameva dussayugaṃ nivāsemi,",
  "atk-s0102a:915_4": "sesāni parivāretvā vicarantānaṃ asītisahassādhikānaṃ soḷasannaṃ purisasatasahassānaṃ",
  "atk-s0102a:915_5": "honti. Bhuñjāmīti paramappamāṇena nāḷikodanamattaṃ bhuñjāmi, sesaṃ parivāretvā vicarantānaṃ",
  "atk-s0102a:915_6": "cattālīsasahassādhikānaṃ aṭṭhannaṃ purisasatasahassānaṃ hotīti dasseti. Ekathālipāko",
  "atk-s0102a:915_7": "hi dasannaṃ janānaṃ pahoti.",
  "atk-s0102a:916_0": "Etāni pana caturāsīti nagarasahassāni ceva pāsādasahassāni ca kūṭāgārasahassāni ca",
  "atk-s0102a:916_1": "ekissāyeva paṇṇasālāya nissandena nibbattāni. Caturāsīti pallaṅkasahassāni nipajjanatthāya",
  "atk-s0102a:916_2": "dinnamañcakassa nissandena nibbattāni. Caturāsīti hatthisahassāni assasahassāni rathasahassāni",
  "atk-s0102a:916_3": "nisīdanatthāya dinnapīṭhassa nissandena nibbattāni. Caturāsīti maṇisahassāni ekadīpassa",
  "atk-s0102a:916_4": "nissandena nibbattāni. Caturāsīti pokkharaṇīsahassāni ekapokkharaṇiyā nissandena",
  "atk-s0102a:916_5": "nibbattāni. Caturāsīti itthisahassāni puttasahassāni gahapatisahassāni paribhogabhājanapattathālaka",
  "atk-s0102a:916_6": "dhamakaraṇa parissāvana ārakaṇṭaka pipphalaka nakhacchedana kuñcikakaṇṇamalaharaṇī",
  "atk-s0102a:916_7": "pādakathalika upāhana chatta kattarayaṭṭhidānassa nissandena nibbattāni. Caturāsīti",
  "atk-s0102a:916_8": "dhenusahassāni gorasadānassa nissandena nibbattāni. Caturāsīti vatthakoṭisahassāni",
  "atk-s0102a:916_9": "nivāsanapārupanadānassa nissandena nibbattāni. Caturāsīti thālipākasahassāni bhojanadānassa",
  "atk-s0102a:916_10": "nissandena nibbattānīti veditabbāni.",
  "atk-s0102a:917_0": "272. Evaṃ bhagavā mahāsudassanassa sampattiṃ ādito paṭṭhāya vitthārena kathetvā sabbaṃ",
  "atk-s0102a:917_1": "taṃ dārakānaṃ paṃsvāgārakīḷanaṃ viya dassento parinibbānamañcake nipannova passānandātiādimāha.",
  "atk-s0102a:917_2": "Tattha vipariṇatāti pakativijahanena nibbutapadīpo viya apaññattikabhāvaṃ gatā. Evaṃ",
  "atk-s0102a:917_3": "aniccā kho, ānanda, saṅkhārāti evaṃ hutvā abhāvaṭṭhena aniccā.",
  "atk-s0102a:918_0": "Ettāvatā bhagavā yathā nāma puriso satahatthubbedhe campakarukkhe nisseṇiṃ bandhitvā",
  "atk-s0102a:918_1": "abhiruhitvā campakapupphaṃ ādāya nisseṇiṃ muñcanto otareyya, evameva nisseṇiṃ bandhanto",
  "atk-s0102a:918_2": "viya anekavassakoṭisatasahassubbedhaṃ mahāsudassanasampattiṃ āruyha sampattimatthake",
  "atk-s0102a:918_3": "ṭhitaṃ aniccalakkhaṇaṃ ādāya nisseṇiṃ muñcanto viya otiṇṇo. Teneva pubbe vasabharājā",
  "atk-s0102a:918_4": "dīghabhāṇakattherānaṃ lohapāsādassa pācīnapasse ambalaṭṭhikāyaṃ imaṃ suttaṃ sajjhāyantānaṃ",
  "atk-s0102a:918_5": "sutvā – “kiṃ, bho, mayhaṃ ayyakena ettha vuttaṃ, attano khāditapītaṭṭhāne sampattimeva",
  "atk-s0102a:918_6": "kathetī”ti cintento – “evaṃ aniccā kho, ānanda, saṅkhārā”ti vuttakāle “imaṃ, bho,",
  "atk-s0102a:918_7": "disvā pañcahi cakkhūhi cakkhumatā evaṃ vutta”nti vāmahatthaṃ samiñjitvā dakkhiṇahatthena",
  "atk-s0102a:918_8": "apphoṭetvā – “sādhu sādhū”ti tuṭṭhahadayo sādhukāraṃ adāsi.",
  "atk-s0102a:919": "Evaṃ addhuvāti evaṃ udakapupphuḷādayo viya dhuvabhāvavirahitā. Evaṃ anassāsikāti evaṃ supinake pītapānīyaṃ viya anulittacandanaṃ viya ca assāsavirahitā.",
  "atk-s0102a:920_0": "Sarīraṃ nikkhipeyyāti sarīraṃ chaḍḍeyya. Idāni aññassa sarīrassa nikkhepo vā paṭijagganaṃ",
  "atk-s0102a:920_1": "vā natthi kilesapahīnattā, ānanda, tathāgatassāti vadati. Idaṃ pana vatvā puna theraṃ",
  "atk-s0102a:920_2": "āmantesi, cakkavattino ānubhāvo nāma rañño pabbajitassa sattame divase antaradhāyati.",
  "atk-s0102a:920_3": "Mahāsudassanassa pana kālaṅkiriyato sattameva divase sattaratanapākārā sattaratanatālā",
  "atk-s0102a:920_4": "caturāsīti pokkharaṇīsahassāni dhammapāsādo dhammapokkharaṇī cakkaratananti sabbametaṃ",
  "atk-s0102a:920_5": "antaradhāyīti. Hatthiādīsu pana ayaṃ dhammatā khīṇāyukā saheva kālaṅkaronti. Āyusese",
  "atk-s0102a:920_6": "sati hatthiratanaṃ uposathakulaṃ gacchati, assaratanaṃ valāhakakulaṃ, maṇiratanaṃ",
  "atk-s0102a:920_7": "vepullapabbatameva gacchati. Itthiratanassa ānubhāvo antaradhāyati. Gahapatiratanassa",
  "atk-s0102a:920_8": "cakkhu pākatikameva hoti. Pariṇāyakaratanassa veyyattiyaṃ nassati.",
  "atk-s0102a:921": "Idamavoca bhagavāti idaṃ pāḷiyaṃ āruḷhañca anāruḷhañca sabbaṃ bhagavā avoca. Sesaṃ uttānatthamevāti.",
  "atk-s0102a:922": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:923": "Mahāsudassanasuttavaṇṇanā niṭṭhitā.",
  "atk-s0102a:926": "5. Janavasabhasuttavaṇṇanā",
  "atk-s0102a:927": "Nātikiyādibyākaraṇavaṇṇanā",
  "atk-s0102a:928_0": "273-275. Evaṃ me sutanti janavasabhasuttaṃ. Tatrāyaṃ anuttānapadavaṇṇanā – parito",
  "atk-s0102a:928_1": "parito janapadesūti samantā samantā janapadesu. Paricāraketi buddhadhammasaṅghānaṃ",
  "atk-s0102a:928_2": "paricārake. Upapattīsūti ñāṇagatipuññānaṃ upapattīsu. Kāsikosalesūti kāsīsu ca kosalesu",
  "atk-s0102a:928_3": "ca, kāsiraṭṭhe ca kosalaraṭṭhe cāti attho. Esa nayo sabbattha. Aṅgamagadhayonakakambojaassakaavantiraṭṭhesu",
  "atk-s0102a:928_4": "pana chasu na byākaroti. Imesaṃ pana soḷasannaṃ mahājanapadānaṃ purimesu dasasuyeva",
  "atk-s0102a:928_5": "byākaroti. Nātikiyāti nātikagāmavāsino.",
  "atk-s0102a:929_0": "Tenāti tena anāgāmiādibhāvena. Sutvāti sabbaññutaññāṇena paricchinditvā byākarontassa",
  "atk-s0102a:929_1": "bhagavato pañhābyākaraṇaṃ sutvā tesaṃ anāgāmiādīsu niṭṭhaṅgatā hutvā. Tena anāgāmiādibhāvena",
  "atk-s0102a:929_2": "attamanā ahesuṃ. Aṭṭhakathāyaṃ pana tenāti te nātikiyāti vuttaṃ. Etasmiṃ atthe na-kāro nipātamattaṃ hoti.",
  "atk-s0102a:930": "Ānandaparikathāvaṇṇanā",
  "atk-s0102a:931_0": "277. Bhagavantaṃ kittayamānarūpoti aho buddho, aho dhammo, aho saṅgho; aho dhammo",
  "atk-s0102a:931_1": "svākkhātoti evaṃ kittayantova kālamakāsi. Bahujano pasīdeyyāti amhākaṃ pitā mātā",
  "atk-s0102a:931_2": "bhātā bhaginī putto dhītā sahāyako, tena amhehi saddhiṃ ekato bhuttā, ekato sayitā,",
  "atk-s0102a:931_3": "tassa idañcidañca manāpaṃ akarimha, so kira anāgāmī sakadāgāmī sotāpanno; aho sādhu,",
  "atk-s0102a:931_4": "aho suṭṭhūti evaṃ bahujano pasādaṃ āpajjeyya.",
  "atk-s0102a:932": "278. Gatinti ñāṇagatiṃ. Abhisamparāyanti ñāṇābhisamparāyameva. Addasā khoti kittake jane addasa? Catuvīsatisatasahassāni.",
  "atk-s0102a:933_0": "279. Upasantapadissoti upasantadassano. Bhātirivāti ativiya bhāti, ativiya virocati.",
  "atk-s0102a:933_1": "Indriyānanti manacchaṭṭhānaṃ indriyānaṃ. Addasaṃ kho ahaṃ ānandāti neva dasa, na",
  "atk-s0102a:933_2": "vīsati, na sataṃ, na sahassaṃ, anūnādhikāni catuvīsatisatasahassāni addasanti āha.",
  "atk-s0102a:934": "Janavasabhayakkhavaṇṇanā",
  "atk-s0102a:935_0": "280. Disvā pana me ettako jano maṃ nissāya dukkhā pamuttoti balavasomanassaṃ uppajji,",
  "atk-s0102a:935_1": "cittaṃ pasīdi, cittassa pasannattā cittasamuṭṭhānaṃ lohitaṃ pasīdi, lohitassa pasannattā",
  "atk-s0102a:935_2": "manacchaṭṭhāni indriyāni pasīdiṃsūti sabbamidaṃ vatvā atha kho ānandātiādimāha. Tattha",
  "atk-s0102a:935_3": "yasmā so bhagavato dhammakathaṃ sutvā dasasahassādhikassa janasatasahassassa jeṭṭhako",
  "atk-s0102a:935_4": "hutvā sotāpanno jāto, tasmā janavasabhotissa nāmaṃ ahosi.",
  "atk-s0102a:936_0": "Ito sattāti ito devalokā cavitvā satta. Tato sattāti tato manussalokā cavitvā satta.",
  "atk-s0102a:936_1": "Saṃsārāni catuddasāti sabbāpi catuddasakhandhapaṭipāṭiyo. Nivāsamabhijānāmīti jātivasena",
  "atk-s0102a:936_2": "nivāsaṃ jānāmi. Yattha me vusitaṃ pureti yattha devesu ca vessavaṇassa sahabyataṃ",
  "atk-s0102a:936_3": "upagatena manussesu ca rājabhūtena ito attabhāvato pureyeva mayā vusitaṃ. Pure evaṃ",
  "atk-s0102a:936_4": "vusitattā eva ca idāni sotāpanno hutvā tīsu vatthūsu bahuṃ puññaṃ katvā tassānubhāvena",
  "atk-s0102a:936_5": "upari nibbattituṃ samatthopi dīgharattaṃ vusitaṭṭhāne nikantiyā balavatāya ettheva nibbatto.",
  "atk-s0102a:937_0": "281. Āsā ca pana me santiṭṭhatīti imināhaṃ sotāpannoti na suttappamattova hutvā kālaṃ",
  "atk-s0102a:937_1": "vītināmesiṃ. Sakadāgāmimaggatthāya pana me vipassanā āraddhā. Ajjeva ajjeva paṭivijjhissāmīti",
  "atk-s0102a:937_2": "evaṃ saussāho viharāmīti dasseti. Yadaggeti laṭṭhivanuyyāne paṭhamadassane sotāpannadivasaṃ",
  "atk-s0102a:937_3": "sandhāya vadati. Tadagge ahaṃ, bhante, dīgharattaṃ avinipāto avinipātaṃ sañjānāmīti",
  "atk-s0102a:937_4": "taṃdivasaṃ ādiṃ katvā, ahaṃ, bhante, purimaṃ catuddasaattabhāvasaṅkhātaṃ dīgharattaṃ",
  "atk-s0102a:937_5": "avinipāto laṭṭhivanuyyāne sotāpattimaggavasena adhigataṃ avinipātadhammataṃ sañjānāmīti",
  "atk-s0102a:937_6": "attho. Anacchariyanti anuacchariyaṃ. Cintayamānaṃ punappunaṃ acchariyamevidaṃ yaṃ",
  "atk-s0102a:937_7": "kenacideva karaṇīyena gacchanto bhagavantaṃ antarāmagge addasaṃ. Idampi acchariyaṃ",
  "atk-s0102a:937_8": "yañca vessavaṇassa mahārājassa sayaṃparisāya bhāsato bhagavato diṭṭhasadisameva sammukhā",
  "atk-s0102a:937_9": "sutaṃ. Dve paccayāti antarāmagge diṭṭhabhāvo ca vessavaṇassa sammukhā sutaṃ ārocetukāmatā ca.",
  "atk-s0102a:938": "Devasabhāvaṇṇanā",
  "atk-s0102a:939_0": "282. Sannipatitāti kasmā sannipatitā? Te kira catūhi kāraṇehi sannipatanti. Vassūpanāyikasaṅgahatthaṃ,",
  "atk-s0102a:939_1": "pavāraṇāsaṅgahatthaṃ, dhammasavanatthaṃ, pāricchattakakīḷānubhavanatthanti. Tattha",
  "atk-s0102a:939_2": "sve vassūpanāyikāti āsāḷhīpuṇṇamāya dvīsu devalokesu devā sudhammāya devasabhāya",
  "atk-s0102a:939_3": "sannipatitvā mantenti asukavihāre eko bhikkhu vassūpagato, asukavihāre dve tayo cattāro",
  "atk-s0102a:939_4": "pañca dasa vīsati tiṃsaṃ cattālīsaṃ paññāsaṃ sataṃ sahassaṃ bhikkhū vassūpagatā,",
  "atk-s0102a:939_5": "etthettha ṭhāne ayyānaṃ ārakkhaṃ susaṃvihitaṃ karothāti evaṃ vassūpanāyikasaṅgaho kato hoti.",
  "atk-s0102a:940": "Tadāpi eteneva kāraṇena sannipatitā. Idaṃ tesaṃ hoti āsanasminti idaṃ tesaṃ catunnaṃ mahārājānaṃ āsanaṃ hoti. Evaṃ tesu nisinnesu atha pacchā amhākaṃ āsanaṃ hoti.",
  "atk-s0102a:941_0": "Yenatthenāti yena vassūpanāyikatthena. Taṃ atthaṃ cintayitvā taṃ atthaṃ mantayitvāti",
  "atk-s0102a:941_1": "taṃ araññavāsino bhikkhusaṅghassa ārakkhatthaṃ cintayitvā. Etthettha vuṭṭhabhikkhusaṅghassa",
  "atk-s0102a:941_2": "ārakkhaṃ saṃvidahathāti catūhi mahārājehi saddhiṃ mantetvā. Vuttavacanāpi tanti tettiṃsa",
  "atk-s0102a:941_3": "devaputtā vadanti, mahārājāno vuttavacanā nāma. Tathā tettiṃsa devaputtā paccānusāsanti,",
  "atk-s0102a:941_4": "itare paccānusiṭṭhavacanā nāma. Padadvayepi pana tanti nipātamattameva. Avipakkantāti agatā.",
  "atk-s0102a:942_0": "283. Uḷāroti vipulo mahā. Devānubhāvanti yā sā sabbadevatānaṃ vatthālaṅkāravimānasarīrānaṃ",
  "atk-s0102a:942_1": "pabhā dvādasa yojanāni pharati. Mahāpuññānaṃ pana sarīrappabhā yojanasataṃ pharati.",
  "atk-s0102a:942_2": "Taṃ devānubhāvaṃ atikkamitvā.",
  "atk-s0102a:943": "Brahmuno hetaṃ pubbanimittanti yathā sūriyassa udayato etaṃ pubbaṅgamaṃ etaṃ pubbanimittaṃ yadidaṃ aruṇuggaṃ, evameva brahmunopi etaṃ – “pubbanimitta”nti dīpeti.",
  "atk-s0102a:944": "Sanaṅkumārakathāvaṇṇanā",
  "atk-s0102a:945_0": "284. Anabhisambhavanīyoti apattabbo, na taṃ devā tāvatiṃsā passantīti attho. Cakkhupathasminti",
  "atk-s0102a:945_1": "cakkhupasāde āpāthe vā. So devānaṃ cakkhussa āpāthe sambhavanīyo pattabbo na hoti,",
  "atk-s0102a:945_2": "na abhibhavatīti vuttaṃ hoti. Heṭṭhā heṭṭhā hi devatā uparūpari devānaṃ oḷārikaṃ",
  "atk-s0102a:945_3": "katvā māpitameva attabhāvaṃ passituṃ sakkonti, vedapaṭilābhanti tuṭṭhipaṭilābhaṃ.",
  "atk-s0102a:945_4": "Adhunābhisitto rajjenāti sampati abhisitto rajjena. Ayaṃ panattho duṭṭhagāmaṇiabhayavatthunā dīpetabbo –",
  "atk-s0102a:946_0": "So kira dvattiṃsa damiḷarājāno vijitvā anurādhapure pattābhiseko tuṭṭhasomanassena",
  "atk-s0102a:946_1": "māsaṃ niddaṃ na labhi, tato – “niddaṃ na labhāmi, bhante”ti bhikkhusaṅghassa ācikkhi.",
  "atk-s0102a:946_2": "Tena hi, mahārāja, ajja uposathaṃ adhiṭṭhāhīti. So ca uposathaṃ adhiṭṭhāsi. Saṅgho",
  "atk-s0102a:946_3": "gantvā – “cittayamakaṃ sajjhāyathā”ti aṭṭha ābhidhammikabhikkhū pesesi. Te gantvā",
  "atk-s0102a:946_4": "– “nipajja tvaṃ, mahārājā,”ti vatvā sajjhāyaṃ ārabhiṃsu. Rājā sajjhāyaṃ suṇantova",
  "atk-s0102a:946_5": "niddaṃ okkami. Therā – rājānaṃ mā pabodhayitthāti pakkamiṃsu. Rājā dutiyadivase sūriyuggamane",
  "atk-s0102a:946_6": "pabujjhitvā there apassanto – “kuhiṃ ayyā”ti pucchi. Tumhākaṃ niddokkamanabhāvaṃ",
  "atk-s0102a:946_7": "ñatvā gatāti. Natthi, bho, mayhaṃ ayyakassa dārakānaṃ ajānanakabhesajjaṃ nāma, yāva",
  "atk-s0102a:946_8": "niddābhesajjampi jānanti yevāti āha.",
  "atk-s0102a:947_0": "Pañcasikhoti pañcasikhagandhabbasadiso hutvā. Pañcasikhagandhabbadevaputtassa kira",
  "atk-s0102a:947_1": "sabbadevatā attabhāvaṃ mamāyanti. Tasmā brahmāpi tādisaṃyeva attabhāvaṃ nimminitvā",
  "atk-s0102a:947_2": "pāturahosi. Pallaṅkena nisīdīti pallaṅkaṃ ābhujitvā nisīdi.",
  "atk-s0102a:948_0": "Vissaṭṭhoti sumutto apalibuddho. Viññeyyoti atthaviññāpano. Mañjūti madhuro mudu.",
  "atk-s0102a:948_1": "Savanīyoti sotabbayuttako kaṇṇasukho. Bindūti ekagghano. Avisārīti suvisado avippakiṇṇo.",
  "atk-s0102a:948_2": "Gambhīroti nābhimūlato paṭṭhāya gambhīrasamuṭṭhito, na jivhādantaoṭṭhatālumattappahārasamuṭṭhito.",
  "atk-s0102a:948_3": "Evaṃ samuṭṭhito hi amadhuro ca hoti, na ca dūraṃ sāveti. Ninnādīti mahāmeghamudiṅgasaddo",
  "atk-s0102a:948_4": "viya ninnādayutto. Apicettha pacchimaṃ pacchimaṃ padaṃ purimassa purimassa atthoyevāti",
  "atk-s0102a:948_5": "veditabbo. Yathāparisanti yattakā parisā, tattakameva viññāpeti. Anto parisāyaṃ yevassa",
  "atk-s0102a:948_6": "saddo samparivattati, na bahiddhā vidhāvati. Ye hi kecīti ādi bahujanahitāya paṭipannabhāvadassanatthaṃ",
  "atk-s0102a:948_7": "vadati. Saraṇaṃ gatāti na yathā vā tathā vā saraṇaṃ gate sandhāya vadati. Nibbematikagahitasaraṇe",
  "atk-s0102a:948_8": "pana sandhāya vadati. Gandhabbakāyaṃ paripūrentīti gandhabbadevagaṇaṃ paripūrenti.",
  "atk-s0102a:948_9": "Iti amhākaṃ satthu loke uppannakālato paṭṭhāya cha devalokādīsu piṭṭhaṃ koṭṭetvā",
  "atk-s0102a:948_10": "pūritanāḷi viya saravananaḷavanaṃ viya ca nirantaraṃ jātaparisāti āha.",
  "atk-s0102a:949": "Bhāvitaiddhipādavaṇṇanā",
  "atk-s0102a:950_0": "287. Yāvasupaññattā cime tena bhagavatāti tena mayhaṃ satthārā bhagavatā yāva supaññattā",
  "atk-s0102a:950_1": "yāva sukathitā. Iddhipādāti ettha ijjhanaṭṭhena iddhi, patiṭṭhānaṭṭhena pādāti veditabbā.",
  "atk-s0102a:950_2": "Iddhipahutāyāti iddhipahonakatāya. Iddhivisavitāyāti iddhivipajjanabhāvāya, punappunaṃ",
  "atk-s0102a:950_3": "āsevanavasena ciṇṇavasitāyāti vuttaṃ hoti. Iddhivikubbanatāyāti iddhivikubbanabhāvāya,",
  "atk-s0102a:950_4": "nānappakārato katvā dassanatthāya. Chandasamādhippadhānasaṅkhārasamannāgatantiādīsu",
  "atk-s0102a:950_5": "chandahetuko chandādhiko vā samādhi chandasamādhi, kattukamyatāchandaṃ adhipatiṃ",
  "atk-s0102a:950_6": "karitvā paṭiladdhasamādhissetaṃ adhivacanaṃ. Padhānabhūtā saṅkhārā padhānasaṅkhārā.",
  "atk-s0102a:950_7": "Catukiccasādhakassa sammappadhānavīriyassetaṃ adhivacanaṃ. Samannāgatanti chandasamādhinā",
  "atk-s0102a:950_8": "ca padhānasaṅkhārena ca upetaṃ. Iddhipādanti nipphattipariyāyena ijjhanaṭṭhena vā,",
  "atk-s0102a:950_9": "ijjhanti etāya sattā iddhā vuddhā ukkaṃsagatā hontīti iminā vā pariyāyena iddhīti",
  "atk-s0102a:950_10": "saṅkhyaṃ gatānaṃ abhiññācittasampayuttānaṃ chandasamādhipadhānasaṅkhārānaṃ adhiṭṭhānaṭṭhena",
  "atk-s0102a:950_11": "pādabhūto sesacittacetasikarāsīti attho. Vuttañhetaṃ – “iddhipādoti tathābhūtassa",
  "atk-s0102a:950_12": "vedanākkhandho, saññākkhandho, saṅkhārakkhandho viññāṇakkhandho”ti. Iminā nayena",
  "atk-s0102a:950_13": "sesesupi attho veditabbo. Yatheva hi chandaṃ adhipatiṃ karitvā paṭiladdhasamādhi",
  "atk-s0102a:950_14": "chandasamādhīti vutto, evaṃ vīriyaṃ, cittaṃ, vīmaṃsaṃ adhipatiṃ karitvā paṭiladdhasamādhi",
  "atk-s0102a:950_15": "vīmaṃsāsamādhīti vuccati. Apica upacārajjhānaṃ pādo, paṭhamajjhānaṃ iddhi. Saupacāraṃ",
  "atk-s0102a:950_16": "paṭhamajjhānaṃ pādo, dutiyajjhānaṃ iddhīti evaṃ pubbabhāge pādo, aparabhāge iddhīti",
  "atk-s0102a:950_17": "evamettha attho veditabbo. Vitthārena iddhipādakathā visuddhimagge ca vibhaṅgaṭṭhakathāya ca vuttā.",
  "atk-s0102a:951_0": "Keci pana “nipphannā iddhi. Anipphanno iddhipādo”ti vadanti, tesaṃ vādamaddanatthāya",
  "atk-s0102a:951_1": "abhidhamme uttaracūḷikavāro nāma ābhato – “cattāro iddhipādā chandiddhipādo, vīriyiddhipādo,",
  "atk-s0102a:951_2": "cittiddhipādo, vīmaṃsiddhipādo. Tattha katamo chandiddhipādo? Idha bhikkhu yasmiṃ",
  "atk-s0102a:951_3": "samaye lokuttaraṃ jhānaṃ bhāveti niyyānikaṃ apacayagāmiṃ diṭṭhigatānaṃ pahānāya paṭhamāya",
  "atk-s0102a:951_4": "bhūmiyā pattiyā vivicceva kāmehi paṭhamaṃ jhānaṃ upasampajja viharati dukkhāpaṭipadaṃ",
  "atk-s0102a:951_5": "dandhābhiññaṃ. Yo tasmiṃ samaye chando chandikatā kattukamyatā kusalo dhammacchando,",
  "atk-s0102a:951_6": "ayaṃ vuccati chandiddhipādo, avasesā dhammā chandiddhipādasampayuttā”ti. Ime pana",
  "atk-s0102a:951_7": "lokuttaravaseneva āgatā. Tattha raṭṭhapālatthero chandaṃ dhuraṃ katvā lokuttaraṃ",
  "atk-s0102a:951_8": "dhammaṃ nibbattesi. Soṇatthero vīriyaṃ dhuraṃ katvā, sambhūtatthero cittaṃ dhuraṃ",
  "atk-s0102a:951_9": "katvā, āyasmā mogharājā vīmaṃsaṃ dhuraṃ katvāti.",
  "atk-s0102a:952_0": "Tattha yathā catūsu amaccaputtesu ṭhānantaraṃ patthetvā rājānaṃ upanissāya viharantesu",
  "atk-s0102a:952_1": "eko upaṭṭhāne chandajāto rañño ajjhāsayañca ruciñca ñatvā divā ca ratto ca upaṭṭhahanto",
  "atk-s0102a:952_2": "rājānaṃ ārādhetvā ṭhānantaraṃ pāpuṇi. Yathā so, evaṃ chandadhurena lokuttaradhammanibbattako veditabbo.",
  "atk-s0102a:953_0": "Eko pana – “divase divase upaṭṭhātuṃ ko sakkoti, uppanne kicce parakkamena ārādhessāmī”ti",
  "atk-s0102a:953_1": "kupite paccante raññā pahito parakkamena sattumaddanaṃ katvā ṭhānantaraṃ pāpuṇi.",
  "atk-s0102a:953_2": "Yathā so, evaṃ vīriyadhurena lokuttaradhammanibbattako veditabbo.",
  "atk-s0102a:954_0": "Eko – “divase divase upaṭṭhānampi urena sattisarapaṭicchannampi bhāroyeva, mantabalena",
  "atk-s0102a:954_1": "ārādhessāmī”ti khattavijjāya kataparicayattā mantasaṃvidhānena rājānaṃ ārādhetvā",
  "atk-s0102a:954_2": "ṭhānantaraṃ pāpuṇāti. Yathā so, evaṃ cittadhurena lokuttaradhammanibbattako veditabbo.",
  "atk-s0102a:955_0": "Aparo – “kiṃ imehi upaṭṭhānādīhi, rājāno nāma jātisampannassa ṭhānantaraṃ denti,",
  "atk-s0102a:955_1": "tādisassa dento mayhaṃ dassatī”ti jātisampattimeva nissāya ṭhānantaraṃ pāpuṇi, yathā",
  "atk-s0102a:955_2": "so, evaṃ suparisuddhaṃ vīmaṃsaṃ nissāya vīmaṃsadhurena lokuttaradhammanibbattako veditabbo.",
  "atk-s0102a:956": "Anekavihitanti anekavidhaṃ. Iddhividhanti iddhikoṭṭhāsaṃ.",
  "atk-s0102a:957": "Tividhaokāsādhigamavaṇṇanā",
  "atk-s0102a:958_0": "288. Sukhassādhigamāyāti jhānasukhassa maggasukhassa phalasukhassa ca adhigamāya.",
  "atk-s0102a:958_1": "Saṃsaṭṭhoti sampayuttacitto. Ariyadhammanti ariyena bhagavatā buddhena desitaṃ dhammaṃ.",
  "atk-s0102a:958_2": "Suṇātīti satthu sammukhā bhikkhubhikkhunīādīhi vā desiyamānaṃ suṇāti. Yoniso manasikarotīti",
  "atk-s0102a:958_3": "upāyato pathato kāraṇato ‘anicca’ntiādivasena manasi karoti. “Yoniso manasikāro nāma",
  "atk-s0102a:958_4": "upāyamanasikāro pathamanasikāro, anicce aniccanti dukkhe dukkhanti anattani anattāti",
  "atk-s0102a:958_5": "asubhe asubhanti saccānulomikena vā cittassa āvaṭṭanā anvāvaṭṭanā ābhogo samannāhāro",
  "atk-s0102a:958_6": "manasikāro, ayaṃ vuccati yonisomanasikāro”ti. Evaṃ vutte yonisomanasikāre kammaṃ",
  "atk-s0102a:958_7": "ārabhatīti attho. Asaṃsaṭṭhoti vatthukāmehipi kilesakāmehipi asaṃsaṭṭho viharati.",
  "atk-s0102a:958_8": "Uppajjati sukhanti uppajjati paṭhamajjhānasukhaṃ. Sukhā bhiyyo somanassanti samāpattito",
  "atk-s0102a:958_9": "vuṭṭhitassa jhānasukhapaccayā aparāparaṃ somanassaṃ uppajjati. Pamudāti tuṭṭhākārato",
  "atk-s0102a:958_10": "dubbalapīti. Pāmojjanti balavataraṃ pītisomanassaṃ. Paṭhamo okāsādhigamoti paṭhamajjhānaṃ",
  "atk-s0102a:958_11": "pañcanīvaraṇāni vikkhambhetvā attano okāsaṃ gahetvā tiṭṭhati, tasmā “paṭhamo okāsādhigamo”ti vuttaṃ.",
  "atk-s0102a:959_0": "Oḷārikāti ettha kāyavacīsaṅkhārā tāva oḷārikā hontu, cittasaṅkhārā kathaṃ oḷārikāti?",
  "atk-s0102a:959_1": "Appahīnattā. Kāyasaṅkhārā hi catutthajjhānena pahīyanti, vacīsaṅkhārā dutiyajjhānena,",
  "atk-s0102a:959_2": "cittasaṅkhārā nirodhasamāpattiyā. Iti kāyavacīsaṅkhāresu pahīnesupi te tiṭṭhantiyevāti",
  "atk-s0102a:959_3": "pahīne upādāya appahīnattā oḷārikā nāma jātā. Sukhanti nirodhā vuṭṭhahantassa uppannaṃ",
  "atk-s0102a:959_4": "catutthajjhānikaphalasamāpattisukhaṃ. Sukhā bhiyyo somanassati phalasamāpattito vuṭṭhitassa",
  "atk-s0102a:959_5": "aparāparaṃ somanassaṃ. Dutiyo okāsādhigamoti catutthajjhānaṃ sukhaṃ dukkhaṃ vikkhambhetvā",
  "atk-s0102a:959_6": "attano okāsaṃ gahetvā tiṭṭhati, tasmā “dutiyo okāsādhigamo”ti vuttaṃ. Dutiyatatiyajjhānāni",
  "atk-s0102a:959_7": "panettha catutthe gahite gahitāneva hontīti visuṃ na vuttānīti.",
  "atk-s0102a:960_0": "Idaṃ kusalantiādīsu kusalaṃ nāma dasakusalakammapathā. Akusalanti dasaakusalakammapathā.",
  "atk-s0102a:960_1": "Sāvajjadukādayopi etesaṃ vaseneva veditabbā. Sabbañceva panetaṃ kaṇhañca sukkañca",
  "atk-s0102a:960_2": "sappaṭibhāgañcāti kaṇhasukkasappaṭibhāgaṃ. Nibbānameva hetaṃ appaṭibhāgaṃ. Avijjā",
  "atk-s0102a:960_3": "pahīyatīti vaṭṭapaṭicchādikā avijjā pahīyati. Vijjā uppajjatīti arahattamaggavijjā",
  "atk-s0102a:960_4": "uppajjati. Sukhanti arahattamaggasukhañceva phalasukhañca. Sukhā bhiyyo somanassanti",
  "atk-s0102a:960_5": "phalasamāpattito vuṭṭhitassa aparāparaṃ somanassaṃ. Tatiyo okāsādhigamoti arahattamaggo",
  "atk-s0102a:960_6": "sabbakilese vikkhambhetvā attano okāsaṃ gahetvā tiṭṭhati, tasmā “tatiyo okāsādhigamo”ti",
  "atk-s0102a:960_7": "vutto. Sesamaggā pana tasmiṃ gahite antogadhā evāti visuṃ na vuttā.",
  "atk-s0102a:961_0": "Ime pana tayo okāsādhigamā aṭṭhatiṃsārammaṇavasena vitthāretvā kathetabbā. Kathaṃ?",
  "atk-s0102a:961_1": "Sabbāni ārammaṇāni visuddhimagge vuttanayeneva upacāravasena ca appanāvasena ca vavatthapetvā",
  "atk-s0102a:961_2": "catuvīsatiyā ṭhānesu paṭhamajjhānaṃ “paṭhamo okāsādhigamo”ti kathetabbaṃ. Terasasu",
  "atk-s0102a:961_3": "ṭhānesu dutiyatatiyajjhānāni, pannarasasu ṭhānesu catutthajjhānañca nirodhasamāpattiṃ",
  "atk-s0102a:961_4": "pāpetvā “dutiyo okāsādhigamo”ti kathetabbaṃ. Dasa upacārajjhānāni pana maggassa padaṭṭhānabhūtāni",
  "atk-s0102a:961_5": "tatiyaṃ okāsādhigamaṃ bhajanti. Apica tīsu sikkhāsu adhisīlasikkhā paṭhamaṃ okāsādhigamaṃ",
  "atk-s0102a:961_6": "bhajati, adhicittasikkhā dutiyaṃ, adhipaññāsikkhā tatiyanti evaṃ sikkhāvasenapi kathetabbaṃ.",
  "atk-s0102a:961_7": "Sāmaññaphalepi cūḷasīlato yāva paṭhamajjhānā paṭhamo okāsādhigamo, dutiyajjhānato",
  "atk-s0102a:961_8": "yāva nevasaññānāsaññāyatanā dutiyo, vipassanāto yāva arahattā tatiyo okāsādhigamoti",
  "atk-s0102a:961_9": "evaṃ sāmaññaphalasuttantavasenapi kathetabbaṃ. Tīsu pana piṭakesu vinayapiṭakaṃ paṭhamaṃ",
  "atk-s0102a:961_10": "okāsādhigamaṃ bhajati, suttantapiṭakaṃ dutiyaṃ, abhidhammapiṭakaṃ tatiyanti evaṃ",
  "atk-s0102a:961_11": "piṭakavasenapi kathetabbaṃ.",
  "atk-s0102a:962_0": "Pubbe kira mahātherā vassūpanāyikāya imameva suttaṃ paṭṭhapenti. Kiṃ kāraṇā? Tīṇi",
  "atk-s0102a:962_1": "piṭakāni vibhajitvā kathetuṃ labhissāmāti. Tepiṭakena hi samodhānetvā kathentassa",
  "atk-s0102a:962_2": "dukkathitanti na sakkā vattuṃ. Tepiṭakaṃ bhajāpetvā kathitameva idaṃ suttaṃ sukathitaṃ hotīti.",
  "atk-s0102a:963": "Catusatipaṭṭhānavaṇṇanā",
  "atk-s0102a:964_0": "289. Kusalassādhigamāyāti maggakusalassa ceva phalakusalassa ca adhigamatthāya. Ubhayampi",
  "atk-s0102a:964_1": "hetaṃ anavajjaṭṭhena khemaṭṭhena vā kusalameva. Tattha sammāsamādhiyatīti tasmiṃ",
  "atk-s0102a:964_2": "ajjhattakāye samāhito ekaggacitto hoti. Bahiddhā parakāye ñāṇadassanaṃ abhinibbattetīti",
  "atk-s0102a:964_3": "attano kāyato parassa kāyābhimukhaṃ ñāṇaṃ peseti. Esa nayo sabbattha. Sabbattheva",
  "atk-s0102a:964_4": "ca satimāti padena kāyādipariggāhikā sati, lokoti padena pariggahitakāyādayova loko.",
  "atk-s0102a:964_5": "Cattāro cete satipaṭṭhānā lokiyalokuttaramissakā kathitāti veditabbā.",
  "atk-s0102a:965": "Sattasamādhiparikkhāravaṇṇanā",
  "atk-s0102a:966_0": "290. Samādhiparikkhārāti ettha tayo parikkhārā. “Ratho sīlaparikkhāro jhānakkho cakkavīriyo”ti",
  "atk-s0102a:966_1": "hi ettha alaṅkāro parikkhāro nāma. “Sattahi nagaraparikkhārehi suparikkhataṃ hotī”ti",
  "atk-s0102a:966_2": "ettha parivāro parikkhāro nāma. “Gilānapaccayajīvitaparikkhāro”ti ettha sambhāro",
  "atk-s0102a:966_3": "parikkhāro nāma. Idha pana parivāraparikkhāravasena “satta samādhiparikkhārā”ti vuttaṃ.",
  "atk-s0102a:966_4": "Parikkhatāti parivāritā. Ayaṃ vuccati so ariyo sammāsamādhīti ayaṃ sattahi ratanehi",
  "atk-s0102a:966_5": "parivuto cakkavattī viya sattahi aṅgehi parivuto “ariyo sammāsamādhī”ti vuccati.",
  "atk-s0102a:966_6": "Saupaniso itipīti saupanissayo itipi vuccati, saparivāro yevāti vuttaṃ hoti. Sammādiṭṭhissāti",
  "atk-s0102a:966_7": "sammādiṭṭhiyaṃ ṭhitassa. Sammāsaṅkappo pahotīti sammāsaṅkappo pavattati. Esa nayo",
  "atk-s0102a:966_8": "sabbapadesu. Ayaṃ panattho maggavasenāpi phalavasenāpi veditabbo. Kathaṃ? Maggasammādiṭṭhiyaṃ",
  "atk-s0102a:966_9": "ṭhitassa maggasammāsaṅkappo pahoti…pe… maggañāṇe ṭhitassa maggavimutti pahoti. Tathā",
  "atk-s0102a:966_10": "phalasammādiṭṭhiyaṃ ṭhitassa phalasammāsaṅkappo pahoti…pe… phalasammāñāṇe ṭhitassa",
  "atk-s0102a:966_11": "phalavimutti pahotīti.",
  "atk-s0102a:967": "Svākkhātotiādīni visuddhimagge vaṇṇitāni. Apārutāti vivaṭā. Amatassāti nibbānassa. Dvārāti pavesanamaggā. Aveccappasādenāti acalappasādena. Dhammavinītāti sammāniyyānena niyyātā.",
  "atk-s0102a:968_0": "Atthāyaṃ itarā pajāti anāgāmino sandhāyāha, anāgāmino ca atthīti vuttaṃ hoti. Puññabhāgāti",
  "atk-s0102a:968_1": "puññakoṭṭhāsena nibbattā. Ottappanti ottappamāno. Tena kadāci nāma musā assāti musāvādabhayena",
  "atk-s0102a:968_2": "saṅkhātuṃ na sakkomi, na pana mama saṅkhātuṃ balaṃ natthīti dīpeti.",
  "atk-s0102a:969": "291. Taṃ kiṃ maññati bhavanti iminā kevalaṃ vessavaṇaṃ pucchati, na panassa evarūpo satthā nāhosīti vā na bhavissatīti vā laddhi atthi. Sabbabuddhānañhi abhisamaye viseso natthi.",
  "atk-s0102a:970": "292. Sayaṃparisāyanti attano parisāyaṃ. Tayidaṃ brahmacariyanti taṃ idaṃ sakalaṃ sikkhattayabrahmacariyaṃ. Sesaṃ uttānameva. Imāni pana padāni dhammasaṅgāhakattherehi ṭhapitānīti.",
  "atk-s0102a:971": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:972": "Janavasabhasuttavaṇṇanā niṭṭhitā.",
  "atk-s0102a:975": "6. Mahāgovindasuttavaṇṇanā",
  "atk-s0102a:976_0": "293. Evaṃ me sutanti mahāgovindasuttaṃ. Tatrāyamanuttānapadavaṇṇanā – pañcasikhoti",
  "atk-s0102a:976_1": "pañcacūḷo pañcakuṇḍaliko. So kira manussapathe puññakammakaraṇakāle daharo pañcacūḷakadārakakāle",
  "atk-s0102a:976_2": "vacchapālakajeṭṭhako hutvā aññepi dārake gahetvā bahigāme catumaggaṭṭhānesu sālaṃ",
  "atk-s0102a:976_3": "karonto pokkharaṇiṃ khaṇanto setuṃ bandhanto visamaṃ maggaṃ samaṃ karonto yānānaṃ",
  "atk-s0102a:976_4": "akkhapaṭighātanarukkhe harantoti evarūpāni puññāni karonto vicaritvā daharova kālamakāsi.",
  "atk-s0102a:976_5": "Tassa so attabhāvo iṭṭho kanto manāpo ahosi. So kālaṃ katvā cātumahārājikadevaloke",
  "atk-s0102a:976_6": "navutivassasatasahassappamāṇaṃ āyuṃ gahetvā nibbatti. Tassa tigāvutappamāṇo suvaṇṇakkhandhasadiso",
  "atk-s0102a:976_7": "attabhāvo ahosi. So sakaṭasahassamattaṃ ābharaṇaṃ pasādhetvā navakumbhamatte gandhe",
  "atk-s0102a:976_8": "vilimpitvā dibbarattavatthadharo rattasuvaṇṇakaṇṇikaṃ piḷandhitvā pañcahi kuṇḍalakehi",
  "atk-s0102a:976_9": "piṭṭhiyaṃ vattamānehi pañcacūḷakadārakaparihāreneva vicarati. Tenetaṃ “pañcasikho” tveva sañjānanti.",
  "atk-s0102a:977_0": "Abhikkantāya rattiyāti abhikkantāya khīṇāya rattiyā, ekakoṭṭhāsaṃ atītāyāti attho.",
  "atk-s0102a:977_1": "Abhikkantavaṇṇoti atiiṭṭhakantamanāpavaṇṇo. Pakatiyāpi hesa kantavaṇṇo, alaṅkaritvā",
  "atk-s0102a:977_2": "āgatattā pana abhikkantavaṇṇo ahosi. Kevalakappanti anavasesaṃ samantato. Anavasesattho",
  "atk-s0102a:977_3": "ettha kevalasaddo. Kevalaparipuṇṇanti ettha viya. Samantato attho kappasaddo, kevalakappaṃ",
  "atk-s0102a:977_4": "jetavanantiādīsu viya. Obhāsetvāti ābhāya pharitvā, candimā viya sūriyo viya ca ekobhāsaṃ",
  "atk-s0102a:977_5": "ekapajjotaṃ karitvāti attho.",
  "atk-s0102a:978": "Devasabhāvaṇṇanā",
  "atk-s0102a:979_0": "294. Sudhammāyaṃ sabhāyanti sudhammāya nāma itthiyā ratanamattakaṇṇikarukkhanissandena",
  "atk-s0102a:979_1": "nibbattasabhāyaṃ. Tassā kira phalikamayā bhūmi, maṇimayā āṇiyo, suvaṇṇamayā thambhā,",
  "atk-s0102a:979_2": "rajatamayā thambhaghaṭikā ca saṅghātā ca, pavāḷamayāni vāḷarūpāni, sattaratanamayā",
  "atk-s0102a:979_3": "gopānasiyo ca pakkhapāsakā ca mukhavaṭṭi ca, indanīlaiṭṭhakāhi chadanaṃ, sovaṇṇamayaṃ",
  "atk-s0102a:979_4": "chadanapīṭhaṃ, rajatamayā thūpikā, āyāmato ca vitthārato ca tīṇi yojanasatāni, parikkhepato",
  "atk-s0102a:979_5": "navayojanasatāni, ubbedhato pañcayojanasatāni, evarūpāyaṃ sudhammāyaṃ sabhāyaṃ.",
  "atk-s0102a:980_0": "Dhataraṭṭhotiādīsu dhataraṭṭho gandhabbarājā gandhabbadevatānaṃ koṭisatasahassena",
  "atk-s0102a:980_1": "parivuto koṭisatasahassasuvaṇṇamayāni phalakāni ca suvaṇṇasattiyo ca gāhāpetvā puratthimāya",
  "atk-s0102a:980_2": "disāya pacchimābhimukho dvīsu devalokesu devatā purato katvā nisinno.",
  "atk-s0102a:981_0": "Virūḷhako kumbhaṇḍarājā kumbhaṇḍadevatānaṃ koṭisatasahassena parivuto koṭisatasahassarajatamayāni",
  "atk-s0102a:981_1": "phalakāni ca suvaṇṇasattiyo ca gāhāpetvā dakkhiṇāya disāya uttarābhimukho dvīsu devalokesu",
  "atk-s0102a:981_2": "devatā purato katvā nisinno.",
  "atk-s0102a:982_0": "Virūpakkho nāgarājā nāgānaṃ koṭisatasahassena parivuto koṭisatasahassamaṇimayāni",
  "atk-s0102a:982_1": "mahāphalakāni ca suvaṇṇasattiyo ca gāhāpetvā pacchimāya disāya puratthimābhimukho",
  "atk-s0102a:982_2": "dvīsu devalokesu devatā purato katvā nisinno.",
  "atk-s0102a:983_0": "Vessavaṇo yakkharājā yakkhānaṃ koṭisatasahassena parivuto koṭisatasahassapavāḷamayāni",
  "atk-s0102a:983_1": "mahāphalakāni ca suvaṇṇasattiyo ca gāhāpetvā uttarāya disāya dakkhiṇābhimukho dvīsu",
  "atk-s0102a:983_2": "devalokesu devatā purato katvā nisinnoti veditabbo.",
  "atk-s0102a:984_0": "Atha pacchā amhākaṃ āsanaṃ hotīti tesaṃ pacchato amhākaṃ nisīdituṃ okāso pāpuṇāti.",
  "atk-s0102a:984_1": "Tato paraṃ pavisituṃ vā passituṃ vā na labhāma. Sannipātakāraṇaṃ panettha pubbe vuttaṃ",
  "atk-s0102a:984_2": "catubbidhameva. Tesu vassūpanāyikasaṅgaho vitthārito. Yathā pana vassūpanāyikāya,",
  "atk-s0102a:984_3": "evaṃ mahāpavāraṇāyapi puṇṇamadivase sannipatitvā “ajja kattha gantvā kassa santike",
  "atk-s0102a:984_4": "pavāressāmā”ti mantenti. Tattha sakko devānamindo yebhuyyena piyaṅgudīpamahāvihārasmiṃyeva",
  "atk-s0102a:984_5": "pavāreti. Sesā devatā pāricchattakādīni dibbapupphāni ceva dibbacandanacuṇṇāni ca",
  "atk-s0102a:984_6": "gahetvā attano attano manāpaṭṭhānameva gantvā pavārenti. Evaṃ pavāraṇasaṅgahatthāya sannipatanti.",
  "atk-s0102a:985_0": "Devaloke pana āsāvatī nāma latā atthi. Sā pupphissatīti devā vassasahassaṃ upaṭṭhānaṃ",
  "atk-s0102a:985_1": "gacchanti. Pāricchattake pupphamāne ekavassaṃ upaṭṭhānaṃ gacchanti. Te tassa paṇḍupalāsādibhāvato",
  "atk-s0102a:985_2": "paṭṭhāya attamanā honti. Yathāha –",
  "atk-s0102a:986_0": "“Yasmiṃ, bhikkhave, samaye devānaṃ tāvatiṃsānaṃ pāricchattako koviḷāro paṇḍupalāso",
  "atk-s0102a:986_1": "hoti, attamanā, bhikkhave, devā tāvatiṃsā tasmiṃ samaye honti – ‘paṇḍupalāso kho",
  "atk-s0102a:986_2": "dāni pāricchattako koviḷāro, na cirasseva pannapalāso bhavissatī’ti. Yasmiṃ, bhikkhave,",
  "atk-s0102a:986_3": "samaye devānaṃ tāvatiṃsānaṃ pāricchattako koviḷāro pannapalāso hoti, khārakajāto",
  "atk-s0102a:986_4": "hoti, jālakajāto hoti, kuṭumalakajāto hoti, korakajāto hoti. Attamanā, bhikkhave,",
  "atk-s0102a:986_5": "devā tāvatiṃsā tasmiṃ samaye honti – ‘korakajāto dāni pāricchattako koviḷāro na cirasseva",
  "atk-s0102a:986_6": "sabbapāliphullo bhavissatī’ti.",
  "atk-s0102a:987_0": "Sabbapāliphullassa kho pana, bhikkhave, pāricchattakassa koviḷārassa samantā paññāsa",
  "atk-s0102a:987_1": "yojanāni ābhāya phuṭaṃ hoti, anuvātaṃ yojanasataṃ gandho gacchati. Ayamānubhāvo pāricchattakassa koviḷārassā”ti.",
  "atk-s0102a:988_0": "Pupphite pāricchattake ārohaṇakiccaṃ vā aṅkusakaṃ gahetvā namanakiccaṃ vā pupphāharaṇatthaṃ",
  "atk-s0102a:988_1": "caṅkoṭakakiccaṃ vā natthi, kantanakavāto uṭṭhahitvā pupphāni vaṇṭato kantati, sampaṭicchanakavāto",
  "atk-s0102a:988_2": "sampaṭicchati, pavesanakavāto sudhammaṃ devasabhaṃ paveseti, sammajjanakavāto purāṇapupphāni",
  "atk-s0102a:988_3": "nīharati, santharaṇakavāto pattakaṇṇikakesarāni naccanto santharati, majjhaṭṭhāne",
  "atk-s0102a:988_4": "dhammāsanaṃ hoti. Yojanappamāṇo ratanapallaṅko upari tiyojanena setacchattena dhārayamānena,",
  "atk-s0102a:988_5": "tadanantaraṃ sakkassa devarañño āsanaṃ atthariyati. Tato tettiṃsāya devaputtānaṃ,",
  "atk-s0102a:988_6": "tato aññāsaṃ mahesakkhadevatānaṃ. Aññataradevatānaṃ pana pupphakaṇṇikāva āsanaṃ hoti.",
  "atk-s0102a:989_0": "Devā devasabhaṃ pavisitvā nisīdanti. Tato pupphehi reṇuvaṭṭi uggantvā upari kaṇṇikaṃ",
  "atk-s0102a:989_1": "āhacca nipatamānā devatānaṃ tigāvutappamāṇaṃ attabhāvaṃ lākhārasaparikammasajjitaṃ",
  "atk-s0102a:989_2": "viya karoti. Tesaṃ sā kīḷā catūhi māsehi pariyosānaṃ gacchati. Evaṃ pāricchattakakīḷānubhavanatthāya sannipatanti.",
  "atk-s0102a:990_0": "Māsassa pana aṭṭhadivase devaloke mahādhammasavanaṃ ghusati. Tattha sudhammāyaṃ devasabhāyaṃ",
  "atk-s0102a:990_1": "sanaṅkumāro vā mahābrahmā, sakko vā devānamindo, dhammakathikabhikkhu vā, aññataro",
  "atk-s0102a:990_2": "vā dhammakathiko devaputto dhammakathaṃ katheti. Aṭṭhamiyaṃ pakkhassa catunnaṃ mahārājānaṃ",
  "atk-s0102a:990_3": "amaccā, cātuddasiyaṃ puttā, pannarase sayaṃ cattāro mahārājāno nikkhamitvā suvaṇṇapaṭṭañca",
  "atk-s0102a:990_4": "jātihiṅgulakañca gaṇhitvā gāmanigamarājadhāniyo anuvicaranti. Te – “asukā nāma itthī",
  "atk-s0102a:990_5": "vā puriso vā buddhaṃ saraṇaṃ gato, dhammaṃ saraṇaṃ gato. Saṅghaṃ saraṇaṃ gato. Pañcasīlāni",
  "atk-s0102a:990_6": "rakkhati. Māsassa aṭṭha uposathe karoti. Mātuupaṭṭhānaṃ pūreti. Pituupaṭṭhānaṃ pūreti.",
  "atk-s0102a:990_7": "Asukaṭṭhāne uppalahatthakasatena pupphakumbhena pūjā katā. Dīpasahassaṃ āropitaṃ.",
  "atk-s0102a:990_8": "Akāladhammasavanaṃ kāritaṃ. Chattavedikā puṭavedikā kucchivedikā sīhāsanaṃ sīhasopānaṃ",
  "atk-s0102a:990_9": "kāritaṃ. Tīṇi sucaritāni pūreti. Dasakusalakammapathe samādāya vattatī”ti suvaṇṇapaṭṭe",
  "atk-s0102a:990_10": "jātihiṅgulakena likhitvā āharitvā pañcasikhassa hatthe denti. Pañcasikho mātalissa",
  "atk-s0102a:990_11": "hatthe deti. Mātali saṅgāhako sakkassa devarañño deti.",
  "atk-s0102a:991_0": "Yadā puññakammakārakā bahū na honti, potthako khuddako hoti, taṃ disvāva devā – “pamatto,",
  "atk-s0102a:991_1": "vata bho mahājano viharati, cattāro apāyā paripūrissanti, cha devalokā tucchā bhavissantī”ti",
  "atk-s0102a:991_2": "anattamanā honti. Sace pana potthako mahā hoti, taṃ disvāva devā – “appamatto, vata",
  "atk-s0102a:991_3": "bho, mahājano viharati, cattāro apāyā suññā bhavissanti, cha devalokā paripūrissanti,",
  "atk-s0102a:991_4": "buddhasāsane puññāni karitvā āgate mahāpuññe purakkhatvā nakkhattaṃ kīḷituṃ labhissāmā”ti",
  "atk-s0102a:991_5": "attamanā honti. Taṃ potthakaṃ gahetvā sakko devarājā vāceti. Tassa pakatiniyāmena",
  "atk-s0102a:991_6": "kathentassa saddo dvādasa yojanāni gaṇhāti. Uccena sarena kathentassa ca sakalaṃ",
  "atk-s0102a:991_7": "dasayojanasahassaṃ devanagaraṃ chādetvā tiṭṭhati. Evaṃ dhammasavanatthāya sannipatanti.",
  "atk-s0102a:991_8": "Idha pana pavāraṇasaṅgahatthāya sannipatitāti veditabbā.",
  "atk-s0102a:992_0": "Tathāgataṃ namassantāti navahi kāraṇehi tathāgataṃ namassamānā. Dhammassa ca sudhammatanti",
  "atk-s0102a:992_1": "svākkhātatādibhedaṃ dhammassa sudhammataṃ ujuppaṭipannatādibhedaṃ saṅghassa ca suppaṭipattinti attho.",
  "atk-s0102a:993": "Aṭṭhayathābhuccavaṇṇanā",
  "atk-s0102a:994_0": "296. Yathābhucceti yathābhūte yathāsabhāve. Vaṇṇeti guṇe. Payirudāhāsīti kathesi.",
  "atk-s0102a:994_1": "Bahujanahitāya paṭipannoti kathaṃ paṭipanno? Dīpaṅkarapādamūle aṭṭha dhamme samodhānetvā",
  "atk-s0102a:994_2": "buddhatthāya abhinīharamānopi bahujanahitāya paṭipanno nāma hoti.",
  "atk-s0102a:995_0": "Dānapāramī, sīlapāramī, nekkhammapāramī, paññāpāramī, vīriyapāramī, khantipāramī,",
  "atk-s0102a:995_1": "saccapāramī, adhiṭṭhānapāramī, mettāpāramī, upekkhāpāramīti kappasatasahassādhikāni",
  "atk-s0102a:995_2": "cattāri asaṅkhyeyyāni imā dasa pāramiyo pūrentopi bahujanahitāya paṭipanno.",
  "atk-s0102a:996_0": "Khantivāditāpasakāle, cūḷadhammapālakumārakāle, chaddantanāgarājakāle, bhūridattacampeyyasaṅkhapālanāgarājakāle,",
  "atk-s0102a:996_1": "mahākapikāle ca tādisāni dukkarāni karontopi bahujanahitāya paṭipanno. Vessantarattabhāve",
  "atk-s0102a:996_2": "ṭhatvā sattasatakamahādānaṃ datvā sattasu ṭhānesu pathaviṃ kampetvā pāramīkūṭaṃ gaṇhantopi",
  "atk-s0102a:996_3": "bahujanahitāya paṭipanno. Tato anantare attabhāve tusitapure yāvatāyukaṃ tiṭṭhantopi",
  "atk-s0102a:996_4": "bahujanahitāya paṭipanno.",
  "atk-s0102a:997_0": "Tattha pañca pubbanimittāni disvā dasasahassacakkavāḷadevatāhi yācito pañca mahāvilokanāni",
  "atk-s0102a:997_1": "viloketvā devānaṃ saṅgahatthāya paṭiññaṃ datvā tusitapurā cavitvā mātukucchiyaṃ paṭisandhiṃ",
  "atk-s0102a:997_2": "gaṇhantopi bahujanahitāya paṭipanno.",
  "atk-s0102a:998_0": "Dasa māse mātukucchiyaṃ vasitvā lumbinīvane mātukucchito nikkhamantopi, ekūnatiṃsavassāni",
  "atk-s0102a:998_1": "agāraṃ ajjhāvasitvā mahābhinikkhamanaṃ nikkhamitvā anomanadītīre pabbajantopi, chabbassāni",
  "atk-s0102a:998_2": "padhānena attānaṃ kilametvā bodhipallaṅkaṃ āruyha sabbaññutaññāṇaṃ paṭivijjhantopi,",
  "atk-s0102a:998_3": "sattasattāhaṃ bodhimaṇḍe yāpentopi, isipatanaṃ āgamma anuttaraṃ dhammacakkaṃ pavattentopi,",
  "atk-s0102a:998_4": "yamakapāṭihāriyaṃ karontopi, devorohaṇaṃ orohantopi, buddho hutvā pañcacattālīsa",
  "atk-s0102a:998_5": "vassāni tiṭṭhantopi, āyusaṅkhāraṃ ossajantopi, yamakasālānamantare anupādisesāya",
  "atk-s0102a:998_6": "nibbānadhātuyā parinibbāyantopi bahujanahitāya paṭipanno. Yāvassa sāsapamattāpi dhātuyo",
  "atk-s0102a:998_7": "dharanti, tāva bahujanahitāya paṭipannoti veditabbo. Sesapadāni etasseva vevacanāni.",
  "atk-s0102a:998_8": "Tattha pacchimaṃ pacchimaṃ purimassa purimassa attho.",
  "atk-s0102a:999_0": "Neva atītaṃse samanupassāma, na panetarahīti atītepi buddhato aññaṃ na samanupassāma,",
  "atk-s0102a:999_1": "anāgatepi na samanupassāma, etarahi pana aññassa satthuno abhāvatoyeva aññatra tena",
  "atk-s0102a:999_2": "bhagavatā na samanupassāmāti ayamettha attho. Aṭṭhakathāyampi hi – “atītānāgatā buddhā",
  "atk-s0102a:999_3": "amhākaṃ satthārā sadisāyeva, kiṃ sakko kathetī”ti vicāretvā – “etarahi bahujanahitāya",
  "atk-s0102a:999_4": "paṭipanno satthā amhākaṃ satthāraṃ muñcitvā añño koci natthi, tasmā na passāmāti",
  "atk-s0102a:999_5": "kathetī”ti vuttaṃ. Yathā ca ettha, evaṃ ito paresupi padesu ayamattho veditabbo.",
  "atk-s0102a:999_6": "Svākkhātādīni ca kusalādīni ca vuttatthāneva.",
  "atk-s0102a:1000_0": "Gaṅgodakaṃ yamunodakenāti gaṅgāyamunānaṃ samāgamaṭṭhāne udakaṃ vaṇṇenapi gandhenapi",
  "atk-s0102a:1000_1": "rasenapi saṃsandati sameti, majjhe bhinnasuvaṇṇaṃ viya ekasadisameva hoti, na mahāsamuddaudakena",
  "atk-s0102a:1000_2": "saṃsaṭṭhakāle viya visadisaṃ. Parisuddhassa nibbānassa paṭipadāpi parisuddhāva. Na",
  "atk-s0102a:1000_3": "hi daharakāle vejjakammādīni katvā agocare caritvā mahallakakāle nibbānaṃ daṭṭhuṃ",
  "atk-s0102a:1000_4": "sakkā, nibbānagāminī pana paṭipadā parisuddhāva vaṭṭati ākāsūpamā. Yathā hi ākāsampi",
  "atk-s0102a:1000_5": "alaggaṃ parisuddhaṃ candimasūriyānaṃ ākāse icchiticchitaṭṭhānaṃ gacchantānaṃ viya",
  "atk-s0102a:1000_6": "nibbānaṃ gacchantassa bhikkhuno paṭipadāpi kule vā gaṇe vā alaggā abaddhā ākāsūpamā",
  "atk-s0102a:1000_7": "vaṭṭati. Sā panesā tādisāva bhagavatā paññattā kathitā desitā. Tena vuttaṃ – “saṃsandati",
  "atk-s0102a:1000_8": "nibbānañca paṭipadā cā”ti.",
  "atk-s0102a:1001_0": "Paṭipannānanti paṭipadāya ṭhitānaṃ. Vusitavatanti vutthavāsānaṃ etesaṃ. Laddhasahāyoti",
  "atk-s0102a:1001_1": "etesaṃ tattha tattha saha ayanato sahāyo. “Adutiyo asahāyo appaṭisamo”ti idaṃ pana",
  "atk-s0102a:1001_2": "asadisaṭṭhena vuttaṃ. Apanujjāti tesaṃ majjhepi phalasamāpattiyā viharanto cittena",
  "atk-s0102a:1001_3": "apanujja, apanujjeva ekārāmataṃ anuyutto viharatīti attho.",
  "atk-s0102a:1002_0": "Abhinipphanno kho pana tassa bhagavato lābhoti tassa bhagavato mahālābho uppanno.",
  "atk-s0102a:1002_1": "Kadā paṭṭhāya uppanno? Abhisambodhiṃ patvā sattasattāhaṃ atikkamitvā isipatane dhammacakkaṃ",
  "atk-s0102a:1002_2": "pavattetvā anukkamena devamanussānaṃ damanaṃ karontassa tayo jaṭile pabbājetvā rājagahaṃ",
  "atk-s0102a:1002_3": "gatassa bimbisāradamanato paṭṭhāya uppanno. Yaṃ sandhāya vuttaṃ – “tena kho pana",
  "atk-s0102a:1002_4": "samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārāna”nti.",
  "atk-s0102a:1002_5": "Satasahassakappādhikesu catūsu asaṅkhyeyyesu ussannapuññanissandasamuppanno lābhasakkāro",
  "atk-s0102a:1002_6": "mahogho viya ajjhottharamāno āgacchati.",
  "atk-s0102a:1003_0": "Ekasmiṃ kira samaye rājagahe sāvatthiyaṃ sākete kosambiyaṃ bārāṇasiyaṃ bhagavato",
  "atk-s0102a:1003_1": "paṭipāṭibhattaṃ nāma uppannaṃ, tattheko – “ahaṃ sataṃ vissajjetvā dānaṃ dassāmī”ti",
  "atk-s0102a:1003_2": "paṇṇaṃ likhitvā vihāradvāre bandhi. Añño – ahaṃ dve satāni. Añño – ahaṃ pañca satāni.",
  "atk-s0102a:1003_3": "Añño – ahaṃ sahassaṃ. Añño – ahaṃ dve sahassāni. Añño – ahaṃ pañca. Dasa. Vīsati.",
  "atk-s0102a:1003_4": "Paññāsaṃ; añño – ahaṃ satasahassaṃ. Añño – ahaṃ dve satasahassāni vissajjetvā dānaṃ",
  "atk-s0102a:1003_5": "dassāmī”ti paṇṇaṃ likhitvā vihāradvāre bandhi. Janapadacārikaṃ carantampi okāsaṃ",
  "atk-s0102a:1003_6": "labhitvā – “dānaṃ dassāmī”ti sakaṭāni pūretvā mahājano anubandhiyeva. Yathāha – “tena",
  "atk-s0102a:1003_7": "kho pana samayena jānapadā manussā bahuṃ loṇampi telampi taṇḍulampi khādanīyampi",
  "atk-s0102a:1003_8": "sakaṭesu āropetvā bhagavato piṭṭhito piṭṭhito anubandhā honti – ‘yattha paṭipāṭiṃ",
  "atk-s0102a:1003_9": "labhissāma, tattha bhattaṃ karissāmā’ti”. Evaṃ aññānipi khandhake ca vinaye ca bahūni",
  "atk-s0102a:1003_10": "vatthūni veditabbāni.",
  "atk-s0102a:1004_0": "Asadisadāne panesa lābho matthakaṃ patto. Ekasmiṃ kira samaye bhagavati janapadacārikaṃ",
  "atk-s0102a:1004_1": "caritvā jetavanaṃ sampatte rājā nimantetvā dānaṃ adāsi. Dutiyadivase nāgarā adaṃsu.",
  "atk-s0102a:1004_2": "Puna tesaṃ dānato atirekaṃ rājā, tassa dānato atirekaṃ nāgarāti evaṃ bahūsu divasesu",
  "atk-s0102a:1004_3": "gatesu rājā cintesi – “ime nāgarā divase divase atirekataraṃ karonti, pathavissaro",
  "atk-s0102a:1004_4": "pana rājā nāgarehi dāne parājitoti garahā bhavissatī”ti. Athassa mallikā upāyaṃ ācikkhi.",
  "atk-s0102a:1004_5": "So rājaṅgaṇe sālakalyāṇipadarehi maṇḍapaṃ kāretvā taṃ nīluppalehi chādetvā pañca",
  "atk-s0102a:1004_6": "āsanasatāni paññāpetvā pañca hatthisatāni āsanānaṃ pacchābhāge ṭhapetvā ekekena hatthinā",
  "atk-s0102a:1004_7": "ekekassa bhikkhuno setacchattaṃ dhārāpesi. Dvinnaṃ dvinnaṃ āsanānaṃ antare sabbālaṅkārapaṭimaṇḍitā",
  "atk-s0102a:1004_8": "ekekā khattiyadhītā catujjātiyagandhaṃ pisati. Niṭṭhitaṃ niṭṭhitaṃ majjhaṭṭhāne gandhambaṇe",
  "atk-s0102a:1004_9": "pakkhipati, taṃ aparā khattiyadhītā nīluppalahatthakena samparivatteti. Evaṃ ekekassa",
  "atk-s0102a:1004_10": "bhikkhuno tisso tisso khattiyadhītaro parivārā, aparā sabbālaṅkārapaṭimaṇḍitā itthī",
  "atk-s0102a:1004_11": "tālavaṇṭaṃ gahetvā bījati, aññā dhamakaraṇaṃ gahetvā udakaṃ parissāveti, aññā pattato",
  "atk-s0102a:1004_12": "udakaṃ harati. Bhagavato cattāri anagghāni ahesuṃ. Pādakathalikā ādhārako apassenaphalakaṃ",
  "atk-s0102a:1004_13": "chattapādamaṇīti imāni cattāri anagghāni ahesuṃ. Saṅghanavakassa deyyadhammo satasahassaṃ",
  "atk-s0102a:1004_14": "agghati. Tasmiñca dāne aṅgulimālatthero saṅghanavako ahosi. Tassa āsanasamīpe ānīto",
  "atk-s0102a:1004_15": "hatthī taṃ upagantuṃ nāsakkhi. Tato rañño ārocesuṃ. Rājā – “añño hatthī natthī”ti?",
  "atk-s0102a:1004_16": "Duṭṭhahatthī pana atthi, ānetuṃ na sakkāti. Sammāsambuddho – saṅghanavako kataro",
  "atk-s0102a:1004_17": "mahārājāti? Aṅgulimālatthero bhagavāti. Tena hi taṃ duṭṭhahatthiṃ ānetvā ṭhapetu,",
  "atk-s0102a:1004_18": "mahārājāti. Hatthiṃ maṇḍayitvā ānayiṃsu. So therassa tejena nāsāvātasañcaraṇamattampi",
  "atk-s0102a:1004_19": "kātuṃ nāsakkhi. Evaṃ nirantaraṃ satta divasāni dānaṃ dīyittha. Sattame divase rājā",
  "atk-s0102a:1004_20": "dasabalaṃ vanditvā – “bhagavā mayhaṃ dhammaṃ desethā”ti āha.",
  "atk-s0102a:1005_0": "Tassañca parisati kāḷo ca juṇho cāti dve amaccā honti. Kāḷo cintesi – “nassati rājakulassa",
  "atk-s0102a:1005_1": "santakaṃ, kiṃ nāmete ettakā janā karissanti, bhuñjitvā vihāraṃ gantvā niddāyissanteva,",
  "atk-s0102a:1005_2": "idaṃ pana eko rājapuriso labhitvā kiṃ nāma na kareyya, aho nassati rañño santaka”nti.",
  "atk-s0102a:1005_3": "Juṇho cintesi – “mahantaṃ idaṃ rājattanaṃ nāma, ko añño idaṃ kātuṃ sakkhissati? Kiṃ",
  "atk-s0102a:1005_4": "rājā nāma so, yo rājattane ṭhitopi evarūpaṃ dānaṃ dātuṃ na sakkotī”ti. Bhagavā parisāya",
  "atk-s0102a:1005_5": "ajjhāsayaṃ olokento tesaṃ dvinnaṃ ajjhāsayaṃ viditvā – “sace ajja juṇhassa ajjhāsayena",
  "atk-s0102a:1005_6": "dhammakathaṃ kathemi, kāḷassa sattadhā muddhā phalissati. Mayā kho pana sattānuddayatāya",
  "atk-s0102a:1005_7": "pāramiyo pūritā. Juṇho aññasmimpi divase mayi dhammaṃ kathayante maggaphalaṃ paṭivijjhissati,",
  "atk-s0102a:1005_8": "idāni pana kāḷaṃ olokessāmī”ti rañño catuppadikameva gāthaṃ abhāsi –",
  "atk-s0102a:1006": "“Na ve kadariyā devalokaṃ vajanti,",
  "atk-s0102a:1007": "Bālā have nappasaṃsanti dānaṃ;",
  "atk-s0102a:1008": "Dhīro ca dānaṃ anumodamāno,",
  "atk-s0102a:1009": "Teneva so hoti sukhī paratthā”ti. ;",
  "atk-s0102a:1010_0": "Rājā anattamano hutvā – “mayā mahādānaṃ dinnaṃ, satthā ca me mandameva dhammaṃ kathesi,",
  "atk-s0102a:1010_1": "nāsakkhiṃ maññe dasabalassa cittaṃ gahetu”nti. So bhuttapātarāso vihāraṃ gantvā bhagavantaṃ",
  "atk-s0102a:1010_2": "vanditvā pucchi – “mayā, bhante, mahantaṃ dānaṃ dinnaṃ, anumodanā ca me na mahatī",
  "atk-s0102a:1010_3": "katā, ko nu kho me, bhante, doso”ti? Natthi, mahārāja, tava doso, parisā pana aparisuddhā,",
  "atk-s0102a:1010_4": "tasmā dhammaṃ na desesinti. Kasmā pana bhagavā parisā na suddhāti? Satthā dvinnaṃ",
  "atk-s0102a:1010_5": "amaccānaṃ parivitakkaṃ ārocesi. Rājā kāḷaṃ pucchi – “evaṃ, tāta, kāḷā”ti? “Evaṃ,",
  "atk-s0102a:1010_6": "mahārājā”ti. “Mayi mama santakaṃ dadamāne tava kataraṃ ṭhānaṃ rujjati, na taṃ sakkomi",
  "atk-s0102a:1010_7": "passituṃ, pabbājetha naṃ mama raṭṭhato”ti āha. Tato juṇhaṃ pakkosāpetvā pucchi –",
  "atk-s0102a:1010_8": "“evaṃ kira, tāta, cintesī”ti? “Āma, mahārājā”ti. “Tava cittānurūpameva hotū”ti tasmiṃyeva",
  "atk-s0102a:1010_9": "maṇḍape evaṃ paññattesuyeva āsanesu pañca bhikkhusatāni nisīdāpetvā tāyeva khattiyadhītaro",
  "atk-s0102a:1010_10": "parivārāpetvā rājagehato dhanaṃ gahetvā mayā dinnasadisameva satta divasāni dānaṃ",
  "atk-s0102a:1010_11": "dehīti. So tathā adāsi. Datvā sattame divase – “dhammaṃ bhagavā desethā”ti āha.",
  "atk-s0102a:1011_0": "Satthā dvinnampi dānānaṃ anumodanaṃ ekato katvā dve mahānadiyo ekoghapuṇṇā kurumāno",
  "atk-s0102a:1011_1": "viya mahādhammadesanaṃ desesi. Desanāpariyosāne juṇho sotāpanno ahosi. Rājā pasīditvā",
  "atk-s0102a:1011_2": "dasabalassa bāhiravatthuṃ nāma adāsi. Evaṃ abhinipphanno kho pana tassa bhagavato lābhoti veditabbo.",
  "atk-s0102a:1012_0": "Abhinipphanno silokoti vaṇṇaguṇakittanaṃ. Sopi bhagavato dhammacakkappavattanato",
  "atk-s0102a:1012_1": "paṭṭhāya abhinipphanno. Tato paṭṭhāya hi bhagavato khattiyāpi vaṇṇaṃ kathenti. Brāhmaṇāpi",
  "atk-s0102a:1012_2": "gahapatayopi nāgā supaṇṇā gandhabbā devatā brahmānopi kittiṃ vatvā – “itipi so bhagavā”tiādinā.",
  "atk-s0102a:1012_3": "Aññatitthiyāpi vararojassa sahassaṃ datvā samaṇassa gotamassa avaṇṇaṃ kathehīti uyyojesuṃ.",
  "atk-s0102a:1012_4": "So sahassaṃ gahetvā dasabalaṃ pādatalato paṭṭhāya yāva kesantā apalokayamāno likkhāmattampi",
  "atk-s0102a:1012_5": "vajjaṃ adisvā – “vippakiṇṇadvattiṃsamahāpurisalakkhaṇe asītianubyañjanavibhūsite",
  "atk-s0102a:1012_6": "byāmappabhāparikkhitte suphullitapāricchattakatārāgaṇasamujjalitaantalikkhavicittakusumasassirikanandanavanasadise",
  "atk-s0102a:1012_7": "anavajjaattabhāve avaṇṇaṃ vadantassa mukhampi viparivatteyya, muddhāpi sattadhā phaleyya,",
  "atk-s0102a:1012_8": "avaṇṇaṃ vattuṃ upāyo natthi, vaṇṇameva vadissāmī”ti pādatalato paṭṭhāya yāva kesantā",
  "atk-s0102a:1012_9": "atirekapadasahassena vaṇṇameva kathesi. Yamakapāṭihāriye panesa vaṇṇo nāma matthakaṃ",
  "atk-s0102a:1012_10": "patto. Evaṃ abhinipphanno silokoti.",
  "atk-s0102a:1013_0": "Yāva maññe khattiyāti khattiyā brāhmaṇā vessā suddā nāgā supaṇṇā yakkhā asurā devā",
  "atk-s0102a:1013_1": "brahmānoti sabbeva te sampiyāyamānarūpā haṭṭhatuṭṭhā viharanti. Vigatamado kho panāti",
  "atk-s0102a:1013_2": "ettakā maṃ janā sampiyāyamānarūpā viharantīti na madapamatto hutvā davādivasena āhāraṃ",
  "atk-s0102a:1013_3": "āhāreti, aññadatthu vigatamado kho pana so bhagavā āhāraṃ āhāreti.",
  "atk-s0102a:1014_0": "Yathāvādīti yaṃ vācāya vadati, tadanvayamevassa kāyakammaṃ hoti. Yañca kāyena karoti,",
  "atk-s0102a:1014_1": "tadanvayamevassa vacīkammaṃ hoti. Kāyo vā vācaṃ, vācā vā kāyaṃ nātikkamati, vācā",
  "atk-s0102a:1014_2": "kāyena, kāyo ca vācāya sameti. Yathā ca –",
  "atk-s0102a:1015": "“Vāmena sūkaro hoti, dakkhiṇena ajāmigo;",
  "atk-s0102a:1016": "Sarena nelako hoti, visāṇena jaraggavo”ti. –",
  "atk-s0102a:1017_0": "Ayaṃ sūkarayakkho sūkare disvā sūkarasadisaṃ vāmapassaṃ dassetvā te gahetvā khādati,",
  "atk-s0102a:1017_1": "ajāmige disvā taṃsadisaṃ dakkhiṇapassaṃ dassetvā te gahetvā khādati, nelakavacchake",
  "atk-s0102a:1017_2": "disvā vacchakaravaṃ ravanto te gahetvā khādati, goṇe disvā tesaṃ visāṇasadisāni visāṇāni",
  "atk-s0102a:1017_3": "māpetvā te dūratova – “goṇo viya dissatī”ti evaṃ upagate gahetvā khādati. Yathā ca",
  "atk-s0102a:1017_4": "dhammikavāyasajātake sakuṇehi puṭṭho vāyaso – “ahaṃ vātabhakkho, vātabhakkhatāya",
  "atk-s0102a:1017_5": "mukhaṃ vivaritvā pāṇakānañca maraṇabhayena ekeneva pādena ṭhito, tasmā tumhepi –",
  "atk-s0102a:1018": "“Dhammaṃ caratha bhaddaṃ vo, dhammaṃ caratha ñātayo;",
  "atk-s0102a:1019": "Dhammacārī sukhaṃ seti, asmiṃ loke paramhi cā”ti.",
  "atk-s0102a:1020": "Sakuṇesu vissāsaṃ uppādesi, tato –",
  "atk-s0102a:1021": "“Bhaddako vatāyaṃ pakkhī, dijo paramadhammiko;",
  "atk-s0102a:1022": "Ekapādena tiṭṭhanto, dhammo dhammoti bhāsatī”ti.",
  "atk-s0102a:1023": "Evaṃ vissāsamāgate sakuṇe khādittha. Tena tesaṃ vācā kāyena, kāyo ca vācāya na sameti, na evaṃ bhagavato. Bhagavato pana vācā kāyena, kāyo ca vācāya sametiyevāti dasseti.",
  "atk-s0102a:1024_0": "Tiṇṇā taritā vicikicchā assāti tiṇṇavicikiccho. “Kathamidaṃ kathamida”nti evarūpā",
  "atk-s0102a:1024_1": "vigatā kathaṃkathā assāti vigatakathaṃkatho. Yathā hi mahājano – “ayaṃ rukkho, kiṃ",
  "atk-s0102a:1024_2": "rukkho nāma, ayaṃ gāmo, ayaṃ janapado, idaṃ raṭṭhaṃ, kiṃ raṭṭhaṃ nāma, kasmā nu kho",
  "atk-s0102a:1024_3": "ayaṃ rukkho ujukkhandho, ayaṃ vaṅkakkhandho, kasmā kaṇṭako koci ujuko hoti, koci",
  "atk-s0102a:1024_4": "vaṅko, pupphaṃ kiñci sugandhaṃ, kiñci duggandhaṃ, phalaṃ kiñci madhuraṃ, kiñci amadhura”nti",
  "atk-s0102a:1024_5": "sakaṅkhova hoti, na evaṃ satthā. Satthā hi – “imesaṃ nāma dhātūnaṃ ussannussannattā",
  "atk-s0102a:1024_6": "idaṃ evaṃ hotī”ti vigatakathaṃkathova. Yathā ca paṭhamajjhānādilābhīnaṃ dutiyajjhānādīsu",
  "atk-s0102a:1024_7": "kaṅkhā hoti. Paccekabuddhānampi hi sabbaññutaññāṇe yāthāvasanniṭṭhānābhāvato vohāravasena",
  "atk-s0102a:1024_8": "kaṅkhā nāma hotiyeva, na evaṃ buddhassa. So hi bhagavā sabbattha vigatakathaṃkathoti dasseti.",
  "atk-s0102a:1025_0": "Pariyositasaṅkappoti yathā keci sīlamattena, keci vipassanāmattena, keci paṭhamajjhānena…pe…",
  "atk-s0102a:1025_1": "keci nevasaññānāsaññāyatanasamāpattiyā, keci sotāpannabhāvamattena…pe… keci arahattena,",
  "atk-s0102a:1025_2": "keci sāvakapāramīñāṇena, keci paccekabodhiñāṇena pariyositasaṅkappā paripuṇṇamanorathā",
  "atk-s0102a:1025_3": "honti, na evaṃ mama satthā. Mama pana satthā sabbaññutaññāṇena pariyositasaṅkappoti dasseti.",
  "atk-s0102a:1026_0": "Ajjhāsayaṃ ādibrahmacariyanti karaṇatthe paccattavacanaṃ, adhikāsayena uttamanissayabhūtena",
  "atk-s0102a:1026_1": "ādibrahmacariyena porāṇabrahmacariyabhūtena ca ariyamaggena tiṇṇavicikiccho vigatakathaṃkatho",
  "atk-s0102a:1026_2": "pariyositasaṅkappoti attho. “Pubbe ananussutesu dhammesu sāmaṃ saccāni abhisambujjhi,",
  "atk-s0102a:1026_3": "tattha ca sabbaññutaṃ patto, balesu ca vasībhāva”nti hi vacanato pariyositasaṅkappatāpi",
  "atk-s0102a:1026_4": "bhagavato ariyamaggeneva nipphannāti.",
  "atk-s0102a:1027_0": "297. Yathariva bhagavāti yathā bhagavā, evaṃ ekasmiṃ jambudīpatale catūsu disāsu",
  "atk-s0102a:1027_1": "cārikaṃ caramānā aho vata cattāro jinā dhammaṃ deseyyunti paccāsisamānā vadanti.",
  "atk-s0102a:1027_2": "Athāpare tīsu maṇḍalesu ekato vicaraṇabhāvaṃ ākaṅkhamānā tayo sammāsambuddhāti āhaṃsu.",
  "atk-s0102a:1027_3": "Apare – “dasa pāramiyo nāma pūretvā catunnaṃ tiṇṇaṃ vā uppatti dullabhā, sace pana",
  "atk-s0102a:1027_4": "eko nibaddhavāsaṃ vasanto dhammaṃ deseyya, eko cārikaṃ caranto, evampi jambudīpo",
  "atk-s0102a:1027_5": "sobheyya ceva, bahuñca hitasukhamadhigaccheyyā”ti cintetvā aho vata, mārisāti āhaṃsu.",
  "atk-s0102a:1028_0": "298. Aṭṭhānametaṃ anavakāso yanti ettha ṭhānaṃ avakāsoti ubhayametaṃ kāraṇādhivacanameva.",
  "atk-s0102a:1028_1": "Kāraṇañhi tiṭṭhati ettha tadāyattavuttitāya phalanti ṭhānaṃ. Okāso viya cassa taṃ",
  "atk-s0102a:1028_2": "tena vinā aññattha abhāvatoti avakāso. Yanti karaṇatthe paccattaṃ. Idaṃ vuttaṃ hoti",
  "atk-s0102a:1028_3": "– “yena kāraṇena ekissā lokadhātuyā dve buddhā ekato uppajjeyyuṃ, taṃ kāraṇaṃ natthī”ti.",
  "atk-s0102a:1029": "Ettha ca –",
  "atk-s0102a:1030": "“Yāvatā candimasūriyā, pariharanti disā bhanti virocanā;",
  "atk-s0102a:1031": "Tāva sahassadhā loko, ettha te vattate vaso”ti. –",
  "atk-s0102a:1032_0": "Gāthāya ekacakkavāḷameva ekā lokadhātu. “Sahassī lokadhātu akampitthā”ti āgataṭṭhāne",
  "atk-s0102a:1032_1": "cakkavāḷasahassaṃ ekā lokadhātu. “Ākaṅkhamāno, ānanda, tathāgato tisahassimahāsahassilokadhātuṃ",
  "atk-s0102a:1032_2": "sarena viññāpeyya, obhāsena ca phareyyā”ti āgataṭṭhāne tisahassimahāsahassī ekā lokadhātu.",
  "atk-s0102a:1032_3": "“Ayañca dasasahassī lokadhātū”ti āgataṭṭhāne dasacakkavāḷasahassāni ekā lokadhātu.",
  "atk-s0102a:1032_4": "Taṃ sandhāya ekissā lokadhātuyāti āha. Ettakañhi jātikhettaṃ nāma. Tatrāpi ṭhapetvā",
  "atk-s0102a:1032_5": "imasmiṃ cakkavāḷe jambudīpassa majjhimadesaṃ na aññatra buddhā uppajjanti jātikhettato",
  "atk-s0102a:1032_6": "pana paraṃ buddhānaṃ uppattiṭṭhānameva na paññāyati. Yenatthenāti yena pavāraṇasaṅgahatthena.",
  "atk-s0102a:1033": "Sanaṅkumārakathāvaṇṇanā",
  "atk-s0102a:1034": "300. Vaṇṇena ceva yasasā cāti alaṅkāraparivārena ca puññasiriyā cāti attho.",
  "atk-s0102a:1035": "301. Sādhu mahābrahmeti ettha sampasādane sādhusaddo. Saṅkhāya modāmāti jānitvā modāma.",
  "atk-s0102a:1036": "Govindabrāhmaṇavatthuvaṇṇanā",
  "atk-s0102a:1037_0": "304. Yāva dīgharattaṃ mahāpaññova so bhagavāti ettakanti paricchinditvā na sakkā",
  "atk-s0102a:1037_1": "vattuṃ, atha kho yāva dīgharattaṃ aticirarattaṃ mahāpaññova so bhagavā. Noti kathaṃ",
  "atk-s0102a:1037_2": "tumhe maññathāti. Atha sayamevetaṃ pañhaṃ byākātukāmo – “anacchariyametaṃ, mārisā,",
  "atk-s0102a:1037_3": "yaṃ idāni pāramiyo pūretvā bodhipallaṅke tiṇṇaṃ mārānaṃ matthakaṃ bhinditvā paṭividdhaasādhāraṇañāṇo",
  "atk-s0102a:1037_4": "so bhagavā mahāpañño bhaveyya, kimettha acchariyaṃ, aparipakkāya pana bodhiyā padesañāṇe",
  "atk-s0102a:1037_5": "ṭhitassa sarāgādikālepi mahāpaññabhāvameva vo, mārisā, kathessāmī”ti bhavapaṭicchannakāraṇaṃ",
  "atk-s0102a:1037_6": "āharitvā dassento bhūtapubbaṃ bhotiādimāha.",
  "atk-s0102a:1038_0": "Purohitoti sabbakiccāni anusāsanapurohito. Govindoti govindiyābhisekena abhisitto,",
  "atk-s0102a:1038_1": "pakatiyā panassa aññadeva nāmaṃ, abhisittakālato paṭṭhāya “govindo”ti saṅkhyaṃ gato.",
  "atk-s0102a:1038_2": "Jotipāloti jotanato ca pālanato ca jotipālo. Tassa kira jātadivase sabbāvudhāni ujjotiṃsu.",
  "atk-s0102a:1038_3": "Rājāpi paccūsasamaye attano maṅgalāvudhaṃ pajjalitaṃ disvā bhīto aṭṭhāsi. Govindo",
  "atk-s0102a:1038_4": "pātova rājūpaṭṭhānaṃ gantvā sukhaseyyaṃ pucchi rājā – “kuto me ācariya, sukhaseyyā”ti",
  "atk-s0102a:1038_5": "vatvā taṃ kāraṇaṃ ārocesi. Mā bhāyi, mahārāja, mayhaṃ putto jāto, tassānubhāvena",
  "atk-s0102a:1038_6": "sakalanagare āvudhāni pajjaliṃsūti. Rājā – “kiṃ nu kho me kumāro paccatthiko bhaveyyā”ti",
  "atk-s0102a:1038_7": "cintetvā suṭṭhutaraṃ bhāyi. “Kiṃ vitakkesi mahārājā”ti ca puṭṭho tamatthaṃ ārocesi.",
  "atk-s0102a:1038_8": "Atha naṃ govindo “mā bhāyi mahārāja, neso kumāro tumhākaṃ dubbhissati, sakalajambudīpe",
  "atk-s0102a:1038_9": "pana tena samo paññāya na bhavissati, mama puttassa vacanena mahājanassa kaṅkhā chijjissati,",
  "atk-s0102a:1038_10": "tumhākañca sabbakiccāni anusāsissatī”ti samassāseti. Rājā tuṭṭho – “kumārassa khīramūlaṃ",
  "atk-s0102a:1038_11": "hotū”ti sahassaṃ datvā “kumāraṃ mahallakakāle mama dassethā”ti āha. Kumāro anupubbena",
  "atk-s0102a:1038_12": "vuḍḍhimanuppatto. Jotitattā panassa pālanasamatthatāya ca jotipālotveva nāmaṃ akaṃsu.",
  "atk-s0102a:1038_13": "Tena vuttaṃ – “jotanato ca pālanato ca jotipālo”ti.",
  "atk-s0102a:1039_0": "Sammā vossajjitvāti sammā vossajjitvā. Ayameva vā pāṭho. Alamatthadasataroti samattho",
  "atk-s0102a:1039_1": "paṭibalo atthadaso alamatthadaso, taṃ alamatthadasaṃ tiretīti alamatthadasataro.",
  "atk-s0102a:1039_2": "Jotipālasseva māṇavassa anusāsaniyāti sopi jotipālaṃyeva pucchitvā anusāsatīti dasseti.",
  "atk-s0102a:1040_0": "305. Bhavamatthu bhavantaṃ jotipālanti bhoto jotipālassa bhavo vuddhi visesādhigamo",
  "atk-s0102a:1040_1": "sabbakalyāṇañceva maṅgalañca hotūti attho. Sammodanīyaṃ kathanti? “Alaṃ, mahārāja,",
  "atk-s0102a:1040_2": "mā cintayi, dhuvadhammo esa sabbasattāna”ntiādinā nayena maraṇappaṭisaṃyuttaṃ sokavinodanapaṭisanthārakathaṃ",
  "atk-s0102a:1040_3": "pariyosāpetvā. Mā no bhavaṃ jotipālo anusāsaniyā paccabyāhāsīti mā paṭibyākāsi, “anusāsā”ti",
  "atk-s0102a:1040_4": "vutto – “nāhaṃ anusāsāmī”ti no mā anusāsaniyā paccakkhāsīti attho. Abhisambhosīti",
  "atk-s0102a:1040_5": "saṃvidahitvā paṭṭhapesi. Manussā evamāhaṃsūti taṃ pitarā mahāpaññataraṃ sabbakiccāni",
  "atk-s0102a:1040_6": "anusāsantaṃ sabbakamme abhisambhavantaṃ disvā tuṭṭhacittā govindo vata, bho, brāhmaṇo,",
  "atk-s0102a:1040_7": "mahāgovindo vata, bho, brāhmaṇoti evamāhaṃsu. Idaṃ vuttaṃ hoti, “govindo vata, bho,",
  "atk-s0102a:1040_8": "brāhmaṇo ahosi etassa pitā; ayaṃ pana mahāgovindo vata, bho, brāhmaṇo”ti.",
  "atk-s0102a:1041": "Rajjasaṃvibhajanavaṇṇanā",
  "atk-s0102a:1042_0": "306. Yena te cha khattiyāti ye te “sahāyā”ti vuttā cha khattiyā, te kira reṇussa",
  "atk-s0102a:1042_1": "ekapitikā kaniṭṭhabhātaro, tasmā mahāgovindo “ayaṃ abhisitto etesaṃ rajjasaṃvibhāgaṃ",
  "atk-s0102a:1042_2": "kareyya vā na vā, yaṃnūnāhaṃ te paṭikacceva reṇussa santikaṃ pesetvā paṭiññaṃ gaṇhāpeyya”nti",
  "atk-s0102a:1042_3": "cintento yena te cha khattiyā tenupasaṅkami. Rājakattāroti rājakārakā amaccā.",
  "atk-s0102a:1043": "307. Madanīyā kāmāti madakarā pamādakarā kāmā. Gacchante gacchante kāle esa anussaritumpi na sakkuṇeyya, tasmā āyantu bhonto āgacchantūti attho.",
  "atk-s0102a:1044_0": "308. Sarāmahaṃ bhoti tadā kira manussānaṃ saccavādikālo hoti, tasmā “kadā mayā vuttaṃ,",
  "atk-s0102a:1044_1": "kena diṭṭhaṃ, kena suta”nti abhūtaṃ avatvā “sarāmahaṃ bho”ti āha. Sammodanīyaṃ kathanti",
  "atk-s0102a:1044_2": "kiṃ mahārāja devattaṃ gate raññe mā cintayittha, dhuvadhammo esa sabbasattānaṃ, evaṃbhāvino",
  "atk-s0102a:1044_3": "saṅkhārāti evarūpaṃ paṭisanthārakathaṃ. Sabbāni sakaṭamukhāni paṭṭhapesīti sabbāni",
  "atk-s0102a:1044_4": "cha rajjāni sakaṭamukhāni paṭṭhapesi. Ekekassa rañño rajjaṃ tiyojanasataṃ hoti, reṇussa",
  "atk-s0102a:1044_5": "rañño rajjosaraṇapadeso dasagāvutaṃ, majjhe pana reṇussa rajjaṃ vitānasadisaṃ ahosi.",
  "atk-s0102a:1044_6": "Kasmā evaṃ paṭṭhapesīti? Kālena kālaṃ rājānaṃ passituṃ āgacchantā aññassa rajjaṃ",
  "atk-s0102a:1044_7": "apīḷetvā attano attano rajjapadeseneva āgamissanti ceva gamissanti ca. Pararajjaṃ",
  "atk-s0102a:1044_8": "otiṇṇassa hi – “bhattaṃ detha, goṇaṃ dethā”ti vadato manussā ujjhāyanti – “ime rājāno",
  "atk-s0102a:1044_9": "attano attano vijitena na gacchanti, amhākaṃ pīḷaṃ karontī”ti. Attano vijitena gacchantassa",
  "atk-s0102a:1044_10": "“amhākaṃ santikā iminā idañcidañca laddhabbamevā”ti manussā pīḷaṃ na maññanti. Imamatthaṃ",
  "atk-s0102a:1044_11": "cintayitvā mahāgovindo “sammodamānā rājāno ciraṃ rajjamanusāsantū”ti evaṃ paṭṭhapesi.",
  "atk-s0102a:1045": "“Dantapuraṃ kaliṅgānaṃ, assakānañca potanaṃ;",
  "atk-s0102a:1046": "Māhissati avantīnaṃ, sovīrānañca rodukaṃ.",
  "atk-s0102a:1047": "Mithilā ca videhānaṃ, campā aṅgesu māpitā;",
  "atk-s0102a:1048": "Bārāṇasī ca kāsīnaṃ, ete govindamāpitā”ti. –",
  "atk-s0102a:1049": "Etāni satta nagarāni mahāgovindeneva tesaṃ rājūnaṃ atthāya māpitāni.",
  "atk-s0102a:1050": "“Sattabhū brahmadatto ca, vessabhū bharato saha;",
  "atk-s0102a:1051": "Reṇu dve ca dhataraṭṭhā, tadāsuṃ satta bhāradhā”ti. –",
  "atk-s0102a:1052_0": "Imāni tesaṃ sattannampi nāmāni. Tesu hi eko sattabhū nāma ahosi, eko brahmadatto",
  "atk-s0102a:1052_1": "nāma, eko vessabhū nāma, eko teneva saha bharato nāma, eko reṇu nāma, dve pana dhataraṭṭhāti",
  "atk-s0102a:1052_2": "ime satta jambudīpatale bhāradhā mahārājāno ahesunti.",
  "atk-s0102a:1053": "Paṭhamabhāṇavāravaṇṇanā niṭṭhitā.",
  "atk-s0102a:1054": "Kittisaddaabbhuggamanavaṇṇanā",
  "atk-s0102a:1055_0": "311. Upasaṅkamiṃsūti “amhākaṃ ayaṃ issariyasampatti na aññassānubhāvena, mahāgovindassānubhāvena",
  "atk-s0102a:1055_1": "nipphannā. Mahāgovindo amhe satta rājāno samagge katvā jambudīpatale patiṭṭhāpesi,",
  "atk-s0102a:1055_2": "pubbūpakārissa pana na sukarā paṭikiriyā kātuṃ. Amhe sattapi jane esoyeva anusāsatu,",
  "atk-s0102a:1055_3": "etaṃyeva senāpatiñca purohitañca karoma, evaṃ no vuddhi bhavissatī”ti cintetvā upasaṅkamiṃsu.",
  "atk-s0102a:1055_4": "Mahāgovindopi – “mayā ete samaggā katā, sace etesaṃ añño senāpati purohito ca bhavissati,",
  "atk-s0102a:1055_5": "tato attano attano senāpatipurohitānaṃ vacanaṃ gahetvā aññamaññaṃ bhindissanti, adhivāsemi",
  "atk-s0102a:1055_6": "nesaṃ senāpatiṭṭhānañca purohitaṭṭhānañcā”ti cintetvā “evaṃ bho”ti paccassosi.",
  "atk-s0102a:1056_0": "Satta ca brāhmaṇamahāsāleti “ahaṃ sabbaṭṭhānesu sammukho bhaveyyaṃ vā na vā, yatthāhaṃ",
  "atk-s0102a:1056_1": "sammukho na bhavissāmi, tattheva te kattabbaṃ karissantī”ti satta anupurohite ṭhapesi.",
  "atk-s0102a:1056_2": "Te sandhāya idaṃ vuttaṃ – “satta ca brāhmaṇamahāsāle”ti. Divasassa dvikkhattuṃ vā",
  "atk-s0102a:1056_3": "sāyaṃ pāto vā nahāyantīti nahātakā. Vatacariyapariyosāne vā nahātā, tato paṭṭhāya",
  "atk-s0102a:1056_4": "brāhmaṇehi saddhiṃ na khādanti na pivantīti nahātakā.",
  "atk-s0102a:1057_0": "312. Abbhuggacchīti abhiuggacchi. Tadā kira manussānaṃ “na brahmunā saddhiṃ amantetvā",
  "atk-s0102a:1057_1": "sakkā evaṃ sakalajambudīpaṃ anusāsitu”nti nisinnanisinnaṭṭhāne ayameva kathā pavattittha.",
  "atk-s0102a:1057_2": "Na kho panāhanti mahāpuriso kira – “ayaṃ mayhaṃ abhūto vaṇṇo uppanno, vaṇṇuppatti",
  "atk-s0102a:1057_3": "kho pana na bhāriyā, uppannassa vaṇṇassa rakkhanameva bhāriyaṃ, ayañca me acintetvā",
  "atk-s0102a:1057_4": "amantetvā karontasseva vaṇṇo uppannova, cintetvā mantetvā karontassa pana vitthārikataro",
  "atk-s0102a:1057_5": "bhavissatī”ti brahmadassane upāyaṃ pariyesanto taṃ disvā sutaṃ kho pana metantiādiatthaṃ parivitakkesi.",
  "atk-s0102a:1058_0": "313. Yena reṇu rājā tenupasaṅkamīti evaṃ me antarā daṭṭhukāmo vā sallapitukāmo vā",
  "atk-s0102a:1058_1": "na bhavissati, yato chinnapalibodho sukhaṃ viharissāmīti palibodhupacchedanatthaṃ",
  "atk-s0102a:1058_2": "upasaṅkami, esa nayo sabbattha.",
  "atk-s0102a:1059": "316. Sādisiyoti samavaṇṇā samajātikā.",
  "atk-s0102a:1060_0": "317. Navaṃ sandhāgāraṃ kāretvāti rattiṭṭhānadivāṭṭhānacaṅkamanasampannaṃ vassike",
  "atk-s0102a:1060_1": "cattāro māse vasanakkhamaṃ bahi naḷaparikkhittaṃ vicittaṃ āvasathaṃ kāretvā. Karuṇaṃ",
  "atk-s0102a:1060_2": "jhānaṃ jhāyīti karuṇāya tikacatukkajjhānaṃ jhāyi, karuṇāmukhena panettha avasesāpi",
  "atk-s0102a:1060_3": "tayo brahmavihārā gahitāva. Ukkaṇṭhanā paritassanāti jhānabhūmiyaṃ ṭhitassa anabhiratiukkaṇṭhanā",
  "atk-s0102a:1060_4": "vā bhayaparitassanā vā natthi, brahmuno pana āgamanapatthanā āgamanataṇhā ahūti attho.",
  "atk-s0102a:1061": "Brahmunāsākacchāvaṇṇanā",
  "atk-s0102a:1062_0": "318. Bhayanti cittutrāsabhayameva. Ajānantāti ajānamānā. Kathaṃ jānemu taṃ mayanti",
  "atk-s0102a:1062_1": "mayaṃ kinti taṃ jānāma, ayaṃ katthavāsiko, kinnāmo, kiṃ gottotiādīnaṃ ākārānaṃ kena",
  "atk-s0102a:1062_2": "ākārena taṃ dhārayāmāti attho.",
  "atk-s0102a:1063_0": "Maṃ ve kumāraṃ jānantīti maṃ “kumāro”ti “daharo”ti jānanti. Brahmaloketi seṭṭhaloke.",
  "atk-s0102a:1063_1": "Sanantananti ciratanaṃ porāṇakaṃ. Ahaṃ so porāṇakumāro sanaṅkumāro nāma brahmāti",
  "atk-s0102a:1063_2": "dasseti. Evaṃ govinda jānāhīti govinda paṇḍita, tvaṃ evaṃ jānāhi, evaṃ maṃ dhārehi.",
  "atk-s0102a:1064": "“Āsanaṃ udakaṃ pajjaṃ, madhusākañca brahmuno;",
  "atk-s0102a:1065": "Agghe bhavantaṃ pucchāma, agghaṃ kurutu no bhava”nti. –",
  "atk-s0102a:1066_0": "Ettha agghanti atithino upanāmetabbaṃ vuccati. Teneva idamāsanaṃ paññattaṃ, ettha",
  "atk-s0102a:1066_1": "nisīdatha, idaṃ udakaṃ parisuddhaṃ, ito pānīyaṃ pivatha, pāde dhovatha, idaṃ pajjaṃ",
  "atk-s0102a:1066_2": "pādānaṃ hitatthāya abhisaṅkhataṃ telaṃ, ito pāde makkhetha, idaṃ madhusākanti. Bodhisattassa",
  "atk-s0102a:1066_3": "brahmacariyaṃ na aññesaṃ brahmacariyasadisaṃ hoti, na so “idaṃ sve, idaṃ tatiyadivase",
  "atk-s0102a:1066_4": "bhavissatī”ti sannidhiṃ nāma karoti. Madhusākaṃ pana aloṇaṃ adhūpanaṃ atakkaṃ udakena",
  "atk-s0102a:1066_5": "seditasākaṃ, taṃ sandhāyesa – “idaṃ paribhuñjathā”ti vadanto “agghe bhavantaṃ pucchāmā”tiādimāha.",
  "atk-s0102a:1066_6": "Ime sabbepi agghā brahmuno atthi. Te agghe bhavantaṃ pucchāma. Evaṃ pucchantānañca",
  "atk-s0102a:1066_7": "agghaṃ kurutu no bhavaṃ, paṭiggaṇhātu no bhavaṃ idamagghanti vuttaṃ hoti. Kiṃ panesa",
  "atk-s0102a:1066_8": "– “ito ekampi brahmā na bhuñjatī”ti idaṃ na jānātīti. No na jānāti, jānantopi attano",
  "atk-s0102a:1066_9": "santike āgato atithi pucchitabboti vattasīsena pucchati.",
  "atk-s0102a:1067_0": "Atha kho brahmā – “kiṃ nu kho paṇḍito mama paribhogakaraṇābhāvaṃ ñatvā pucchati,",
  "atk-s0102a:1067_1": "udāhu kohaññe ṭhatvā pucchatī”ti samannāharanto “vattasīse ṭhito pucchatī”ti ñatvā",
  "atk-s0102a:1067_2": "paṭiggaṇhituṃ dāni me vaṭṭatīti paṭiggaṇhāma te agghaṃ, yaṃ tvaṃ govinda bhāsasīti",
  "atk-s0102a:1067_3": "āha. Yaṃ tvaṃ govinda bhāsasi – “idamāsanaṃ paññattaṃ, ettha nisīdathā”tiādi, tatra",
  "atk-s0102a:1067_4": "te mayaṃ āsane nisinnā nāma homa, pānīyaṃ pītā nāma homa, pādāpi me dhotā nāma hontu,",
  "atk-s0102a:1067_5": "telenapi makkhitā nāma hontu, udakasākampi paribhuttaṃ nāma hotu, tayā dinnaṃ adhivāsitakālato",
  "atk-s0102a:1067_6": "paṭṭhāya yaṃ yaṃ tvaṃ bhāsasi, taṃ taṃ mayā paṭiggahitameva hoti. Tena vuttaṃ – “paṭiggaṇhāma",
  "atk-s0102a:1067_7": "te agghaṃ, yaṃ tvaṃ govinda bhāsasī”ti. Evaṃ pana agghaṃ paṭiggaṇhitvā pañhassa okāsaṃ",
  "atk-s0102a:1067_8": "karonto diṭṭhadhammahitatthāyātiādimāha.",
  "atk-s0102a:1068": "Kaṅkhī akaṅkhiṃ paravediyesūti ahaṃ savicikiccho bhavantaṃ parena sayaṃ abhisaṅkhatattā parassa pākaṭesu paravediyesu pañhesu nibbicikicchaṃ.",
  "atk-s0102a:1069_0": "Hitvā mamattanti idaṃ mama, idaṃ mamāti upakaraṇataṇhaṃ cajitvā. Manujesūti sattesu,",
  "atk-s0102a:1069_1": "manujesu yo koci manujo mamattaṃ hitvāti attho. Ekodibhūtoti ekībhūto, eko tiṭṭhanto",
  "atk-s0102a:1069_2": "eko nisīdantoti. Vacanattho panettha eko udeti pavattatīti ekodi, tādiso bhūtoti",
  "atk-s0102a:1069_3": "ekodibhūto. Karuṇedhimuttoti karuṇājhāne adhimutto, taṃ jhānaṃ nibbattetvāti attho.",
  "atk-s0102a:1069_4": "Nirāmagandhoti vissagandhavirahito. Ettha ṭhitoti etesu dhammesu ṭhito. Ettha ca",
  "atk-s0102a:1069_5": "sikkhamānoti etesu dhammesu sikkhamāno. Ayamettha saṅkhepo, vitthāro pana upari mahāgovindena",
  "atk-s0102a:1069_6": "ca brahmunā ca vuttoyeva.",
  "atk-s0102a:1070_0": "320. Tattha ete avidvāti ete āmagandhe ahaṃ avidvā, na jānāmīti attho. Idha brūhi",
  "atk-s0102a:1070_1": "dhīrāti te me tvaṃ idha dhīra paṇḍita, brūhi, vada. Kenāvaṭā vāti pajā kurutūti katamena",
  "atk-s0102a:1070_2": "kilesāvaraṇena āvaritā pajā pūtikā vāyati. Āpāyikāti apāyūpagā. Nivutabrahmalokāti",
  "atk-s0102a:1070_3": "nivuto pihito brahmaloko assāti nivutabrahmaloko. Katamena kilesena pajāya brahmalokūpago",
  "atk-s0102a:1070_4": "maggo nivuto pihito paṭicchannoti pucchati.",
  "atk-s0102a:1071_0": "Kodho mosavajjaṃ nikati ca dubbhoti kujjhanalakkhaṇo kodho ca, paravisaṃvādanalakkhaṇo",
  "atk-s0102a:1071_1": "musāvādo ca, sadisaṃ dassetvā vañcanalakkhaṇā nikati ca, mittadubbhanalakkhaṇo dubbho",
  "atk-s0102a:1071_2": "ca. Kadariyatā atimāno usūyāti thaddhamacchariyalakkhaṇā kadariyatā ca, atikkamitvā",
  "atk-s0102a:1071_3": "maññanalakkhaṇo atimāno ca, parasampattikhīyanalakkhaṇā usūyā ca. Icchā vivicchā",
  "atk-s0102a:1071_4": "paraheṭhanā cāti taṇhālakkhaṇā icchā ca, macchariyalakkhaṇā vivicchā ca, vihiṃsālakkhaṇā",
  "atk-s0102a:1071_5": "paraheṭhanā ca. Lobho ca doso ca mado ca mohoti yattha katthaci lubbhanalakkhaṇo",
  "atk-s0102a:1071_6": "lobho ca, dussanalakkhaṇo doso ca, majjanalakkhaṇo mado ca, muyhanalakkhaṇo moho",
  "atk-s0102a:1071_7": "ca. Etesu yuttā anirāmagandhāti etesu cuddasasu kilesesu yuttā pajā nirāmagandhā",
  "atk-s0102a:1071_8": "na hoti, āmagandhā sakuṇapagandhā pūtigandhāyevāti vadati. Āpāyikā nivutabrahmalokāti",
  "atk-s0102a:1071_9": "esā pana āpāyikā ceva hoti, paṭicchannabrahmalokamaggā cāti. Idaṃ pana suttaṃ kathentena",
  "atk-s0102a:1071_10": "āmagandhasuttena dīpetvā kathetabbaṃ, āmagandhasuttampi iminā dīpetvā kathetabbaṃ.",
  "atk-s0102a:1072_0": "Te na sunimmadayāti te āmagandhā sunimmadayā sukhena nimmadetabbā pahātabbā na honti,",
  "atk-s0102a:1072_1": "duppajahā dujjayāti attho. Yassa dāni bhavaṃ govindo kālaṃ maññatīti “yassā pabbajjāya",
  "atk-s0102a:1072_2": "bhavaṃ govindo kālaṃ maññati, ayameva hotu, evaṃ sati mayhampi tava santike āgamanaṃ",
  "atk-s0102a:1072_3": "svāgamanaṃ bhavissati, kathitadhammakathā sukathitā bhavissati, tvaṃ tāta sakalajambudīpe",
  "atk-s0102a:1072_4": "aggapuriso daharo paṭhamavaye ṭhito, evaṃ mahantaṃ nāma sampattisirivilāsaṃ pahāya",
  "atk-s0102a:1072_5": "tava pabbajanaṃ nāma gandhahatthino ayabandhanaṃ chinditvā gamanaṃ viya atiuḷāraṃ,",
  "atk-s0102a:1072_6": "buddhatanti nāmesā”ti mahāpurisassa daḷhīkammaṃ katvā brahmā sanaṅkumāro brahmalokameva gato.",
  "atk-s0102a:1073": "Reṇurājaāmantanāvaṇṇanā",
  "atk-s0102a:1074_0": "321. Mahāpurisopi “mama itova nikkhamitvā pabbajanaṃ nāma na yuttaṃ, ahaṃ rājakulassa",
  "atk-s0102a:1074_1": "atthaṃ anusāsāmi, tasmā rañño ārocessāmi. Sace sopi pabbajissati, sundarameva. No",
  "atk-s0102a:1074_2": "ce pabbajissati, purohitaṭṭhānaṃ niyyātetvā ahaṃ pabbajissāmī”ti cintetvā rājānaṃ",
  "atk-s0102a:1074_3": "upasaṅkami, tena vuttaṃ – “atha kho bho mahāgovindo,…pe… nāhaṃ porohacce rame”ti.",
  "atk-s0102a:1075": "Tattha tvaṃ pajānassu rajjenāti tava rajjena tvameva jānāhi. Nāhaṃ porohicce rameti ahaṃ purohitabhāve na ramāmi, ukkaṇṭhitosmi, aññaṃ anusāsakaṃ jānāhi, nāhaṃ porohicce rameti.",
  "atk-s0102a:1076_0": "Atha rājā – “dhuvaṃ cattāro māse paṭisallīnassa brāhmaṇassa gehe bhogā mandā jātā”ti",
  "atk-s0102a:1076_1": "cintetvā dhanena nimantento – “sace te ūnaṃ kāmehi. Ahaṃ paripūrayāmi te”ti vatvā",
  "atk-s0102a:1076_2": "puna – “kinnu kho esa ekako viharanto kenaci vihiṃsito bhaveyyā”ti cintetvā,",
  "atk-s0102a:1077": "“Yo taṃ hiṃsati vāremi, bhūmisenāpati ahaṃ;",
  "atk-s0102a:1078": "Tuvaṃ pitā ahaṃ putto, mā no govinda pājahī”ti. –",
  "atk-s0102a:1079_0": "Āha. Tassattho – yo taṃ hiṃsati, taṃ vāremi, kevalaṃ tumhe “asuko”ti ācikkhatha,",
  "atk-s0102a:1079_1": "ahamettha kattabbaṃ jānissāmīti. Bhūmisenāpati ahanti atha vā ahaṃ pathaviyā sāmī,",
  "atk-s0102a:1079_2": "svāhaṃ imaṃ rajjaṃ tumheyeva paṭicchāpessāmi. Tuvaṃ pitā ahaṃ puttoti tvaṃ pitiṭṭhāne",
  "atk-s0102a:1079_3": "ṭhassasi, ahaṃ puttaṭṭhāne. So tvaṃ mama manaṃ haritvā attanoyeva manaṃ govinda,",
  "atk-s0102a:1079_4": "pājehi; yathā icchasi tathā pavattassu. Ahaṃ pana tava manaṃyeva anuvattanto tayā",
  "atk-s0102a:1079_5": "dinnapiṇḍaṃ paribhuñjanto taṃ asicammahattho vā upaṭṭhahissāmi, rathaṃ vā te pājessāmi.",
  "atk-s0102a:1079_6": "“Mā no govinda, pajahī”ti vā pāṭho. Tassattho – tvaṃ pitiṭṭhāne tiṭṭha, ahaṃ puttaṭṭhāne",
  "atk-s0102a:1079_7": "ṭhassāmi. Mā no tvaṃ bho govinda, pajahi, mā pariccajīti. Atha mahāpuriso yaṃ rājā",
  "atk-s0102a:1079_8": "cintesi, tassa attani abhāvaṃ dassento –",
  "atk-s0102a:1080": "“Na matthi ūnaṃ kāmehi, hiṃsitā me na vijjati;",
  "atk-s0102a:1081": "Amanussavaco sutvā, tasmāhaṃ na gahe rame”ti. –",
  "atk-s0102a:1082": "Āha. Tattha na matthīti na me atthi. Gaheti gehe. Atha naṃ rājā pucchi –",
  "atk-s0102a:1083": "“Amanusso kathaṃ vaṇṇo, kiṃ te atthaṃ abhāsatha;",
  "atk-s0102a:1084": "Yañca sutvā jahāsi no, gehe amhe ca kevalī”ti.",
  "atk-s0102a:1085_0": "Tattha jahāsi no, gehe amhe ca kevalīti brāhmaṇassa sampattibharite gehe saṅgahavasena",
  "atk-s0102a:1085_1": "attano gehe karonto yaṃ sutvā amhākaṃ gehe ca amhe ca kevalī sabbe aparisese jambudīpavāsino jahāsīti vadati.",
  "atk-s0102a:1086_0": "Athassa ācikkhanto mahāpuriso upavutthassa me pubbetiādimāha. Tattha upavutthassāti",
  "atk-s0102a:1086_1": "cattāro māse ekībhāvaṃ upagantvā vutthassa. Yiṭṭhakāmassa me satoti yajitukāmassa",
  "atk-s0102a:1086_2": "me samānassa. Aggi pajjalito āsi, kusapattaparitthatoti kusapattehi paritthato sappidadhimadhuādīni",
  "atk-s0102a:1086_3": "pakkhipitvā aggi jalayitumāraddho āsi, evaṃ aggiṃ jāletvā “mahājanassa dānaṃ dassāmī”ti",
  "atk-s0102a:1086_4": "evaṃ cintetvā ṭhitassa mamāti ayamettha attho.",
  "atk-s0102a:1087_0": "Sanantanoti sanaṅkumāro brahmā. Tato rājā sayampi pabbajitukāmo hutvā saddahāmītiādimāha.",
  "atk-s0102a:1087_1": "Tattha kathaṃ vattetha aññathāti kathaṃ tumhe aññathā vattissatha. Te taṃ anuvattissāmāti",
  "atk-s0102a:1087_2": "te mayampi tumheyeva anuvattissāma, anupabbajissāmāti attho. “Anuvajissāmā”tipi pāṭho,",
  "atk-s0102a:1087_3": "tassa anugacchissāmāti attho. Akācoti nikkāco akakkaso. Govindassānusāsaneti tava",
  "atk-s0102a:1087_4": "govindassa sāsane. Bhavantaṃ govindameva satthāraṃ karitvā carissāmāti vadati.",
  "atk-s0102a:1088": "Cha khattiyaāmantanāvaṇṇanā",
  "atk-s0102a:1089_0": "322. Yena te cha khattiyā tenupasaṅkamīti reṇuṃ rājānaṃ “sādhu mahārāja rajjaṃ nāma",
  "atk-s0102a:1089_1": "mātaraṃ pitaraṃ bhātibhaginīādayopi māretvā gaṇhantesu sattesu evaṃ mahantaṃ rajjasiriṃ",
  "atk-s0102a:1089_2": "pahāya pabbajitukāmena uḷāraṃ mahārājena kata”nti upatthambhetvā daḷhataramassa ussāhaṃ",
  "atk-s0102a:1089_3": "katvā upasaṅkami. Evaṃ samacintesunti rañño cintitanayeneva kadāci brāhmaṇassa bhogā",
  "atk-s0102a:1089_4": "parihīnā bhaveyyunti maññamānā samacintesuṃ. Dhanena sikkheyyāmāti upalāpeyyāma saṅgaṇheyyāma.",
  "atk-s0102a:1089_5": "Tāvatakaṃ āharīyatanti tāvatakaṃ āharāpiyatu gaṇhiyatu, yattakaṃ icchatha, tattakaṃ",
  "atk-s0102a:1089_6": "gaṇhathāti vuttaṃ hoti. Bhavantānaṃyeva vāhasāti bhavante paccayaṃ katvā, tumhehi",
  "atk-s0102a:1089_7": "dinnattāyeva pahūtaṃ sāpateyyaṃ jātaṃ.",
  "atk-s0102a:1090_0": "323. Sace jahatha kāmānīti sace vatthukāme ca kilesakāme ca pariccajatha. Yattha",
  "atk-s0102a:1090_1": "satto puthujjanoti yesu kāmesu puthujjano satto laggo laggito. Ārambhavho daḷhā hothāti",
  "atk-s0102a:1090_2": "evaṃ sante vīriyaṃ ārabhatha, asithilaparakkamataṃ adhiṭṭhāya daḷhā bhavatha. Khantībalasamāhitāti",
  "atk-s0102a:1090_3": "khantibalena samannāgatā bhavathāti rājūnaṃ ussāhaṃ janeti.",
  "atk-s0102a:1091_0": "Esa maggo ujumaggoti esa karuṇājhānamaggo ujumaggo nāma. Esa maggo anuttaroti eseva",
  "atk-s0102a:1091_1": "brahmalokūpapattiyā asadisamaggo uttamamaggo nāma. Saddhammo sabbhi rakkhitoti eso",
  "atk-s0102a:1091_2": "eva ca buddhapaccekabuddhasāvakehi sabbhirakkhitadhammo nāma. Iti karuṇājhānassa",
  "atk-s0102a:1091_3": "vaṇṇabhaṇanenāpi tesaṃ anivattanatthāya daḷhīkammameva karoti.",
  "atk-s0102a:1092_0": "Ko nu kho pana bho jānāti jīvitānanti bho jīvitaṃ nāma udakapupphuḷūpamaṃ tiṇagge",
  "atk-s0102a:1092_1": "ussāvabindūpamaṃ taṅkhaṇaviddhaṃsanadhammaṃ, tassa ko gatiṃ jānāti, kismiṃ khaṇe",
  "atk-s0102a:1092_2": "bhijjissati? Gamanīyo samparāyoti paraloko pana avassaṃ gantabbova, tattha paṇḍitena",
  "atk-s0102a:1092_3": "kulaputtena mantāyaṃ boddhabbaṃ. Mantā vuccati paññā, tāya mantetabbaṃ bujjhitabbaṃ,",
  "atk-s0102a:1092_4": "upaparikkhitabbañca jānitabbañcāti attho. Karaṇatthe vā bhummaṃ. Mantāyaṃ boddhabbanti",
  "atk-s0102a:1092_5": "mantāya bujjhitabbaṃ, ñāṇena jānitabbanti attho. Kiṃ bujjhitabbaṃ? Jīvitassa dujjānatā,",
  "atk-s0102a:1092_6": "samparāyassa ca avassaṃ gamanīyatā, bujjhitvā ca pana sabbapalibodhe chinditvā kattabbaṃ",
  "atk-s0102a:1092_7": "kusalaṃ caritabbaṃ brahmacariyaṃ. Kasmā? Yasmā natthi jātassa amaraṇaṃ.",
  "atk-s0102a:1093": "Brāhmaṇamahāsālādīnaṃ āmantanāvaṇṇanā",
  "atk-s0102a:1094_0": "324. Appesakkhā ca appalābhā cāti bho pabbajjā nāma appayasā ceva, pabbajitakālato",
  "atk-s0102a:1094_1": "paṭṭhāya hi rajjaṃ pahāya pabbajitaṃ viheṭhetvā viheṭhetvā lāmakaṃ anāthaṃ katvāva",
  "atk-s0102a:1094_2": "kathenti. Appalābhā ca, sakalagāmaṃ caritvāpi ajjhoharaṇīyaṃ dullabhameva. Idaṃ pana",
  "atk-s0102a:1094_3": "brahmaññaṃ mahesakkhañca mahāyasattā, mahālābhañca lābhasakkārasampannattā. Bhavañhi",
  "atk-s0102a:1094_4": "etarahi sakalajambudīpe aggapurohito sabbattha aggāsanaṃ aggodakaṃ aggabhattaṃ aggagandhaṃ",
  "atk-s0102a:1094_5": "aggamālaṃ labhatīti.",
  "atk-s0102a:1095_0": "Rājāva raññanti ahañhi bho etarahi pakatiraññaṃ majjhe cakkavattirājā viya. Brahmāva",
  "atk-s0102a:1095_1": "brahmānanti pakatibrahmānaṃ majjhe mahābrahmasadiso. Devatāva gahapatikānanti avasesagahapatikānaṃ",
  "atk-s0102a:1095_2": "panamhi sakkadevarājasadiso.",
  "atk-s0102a:1096": "Bhariyānaṃ āmantanāvaṇṇanā",
  "atk-s0102a:1097": "325. Cattārīsā bhariyā sādisiyoti sādisiyova cattārīsā bhariyā, aññā panassa tīsu vayesu nāṭakitthiyo bahukāyeva.",
  "atk-s0102a:1098": "Mahāgovindapabbajjāvaṇṇanā",
  "atk-s0102a:1099_0": "326. Cārikaṃ caratīti gāmanigamapaṭipāṭiyā cārikaṃ carati, gatagataṭṭhāne buddhakolāhalaṃ",
  "atk-s0102a:1099_1": "viya hoti. Manussā “mahāgovindapaṇḍito kira āgacchatī”ti sutvā puretarameva maṇḍapaṃ",
  "atk-s0102a:1099_2": "kāretvā maggaṃ alaṅkaritvā paccuggantvā gaṇhitvā enti, mahālābhasakkāro mahogho viya",
  "atk-s0102a:1099_3": "ajjhottharanto uppajji. Sattapurohitassāti sattannaṃ rājūnaṃ purohitassa. Iti yathā",
  "atk-s0102a:1099_4": "etarahi evarūpesu vā ṭhānesu kismiñcideva dukkhe uppanne “namo buddhassā”ti vadanti,",
  "atk-s0102a:1099_5": "evaṃ tadā “namatthu mahāgovindassa brāhmaṇassa, namatthu sattapurohitassā”ti vadanti.",
  "atk-s0102a:1100_0": "327. Mettāsahagatenātiādinā nayena pāḷiyaṃ brahmavihārāva āgatā, mahāpuriso pana",
  "atk-s0102a:1100_1": "sabbāpi aṭṭha samāpattiyo ca pañca ca abhiññāyo nibbattesi. Sāvakānañca brahmalokasahabyatāya",
  "atk-s0102a:1100_2": "maggaṃ desesīti brahmaloke brahmunā sahabhāvāya maggaṃ kathesi.",
  "atk-s0102a:1101_0": "328. Sabbenasabbanti ye aṭṭha ca samāpattiyo pañca ca abhiññāyo nibbattesuṃ. Ye na",
  "atk-s0102a:1101_1": "sabbena sabbaṃ sāsanaṃ ājāniṃsūti ye aṭṭhasu samāpattīsu ekasamāpattimpi na jāniṃsu,",
  "atk-s0102a:1101_2": "na sakkhiṃsu nibbattetuṃ. Amoghāti savipākā. Avañjhāti na vañjhā. Sabbanihīnaṃ pasavanti",
  "atk-s0102a:1101_3": "gandhabbakāyaṃ pasavi. Saphalāti avasesadevalokūpapattīhi sātthā. Saudrayāti brahmalokūpapattiyā savuḍḍhi.",
  "atk-s0102a:1102_0": "329. Sarāmahanti sarāmi ahaṃ pañcasikha, iminā kira padena ayaṃ suttanto buddhabhāsito",
  "atk-s0102a:1102_1": "nāma jāto. Na nibbidāyāti na vaṭṭe nibbindanatthāya. Na virāgāyāti na vaṭṭe virāgatthāya.",
  "atk-s0102a:1102_2": "Na nirodhāyāti na vaṭṭassa nirodhatthāya. Na upasamāyāti na vaṭṭassa upasamanatthāya.",
  "atk-s0102a:1102_3": "Na abhiññāyāti na vaṭṭaṃ abhijānanatthāya. Na sambodhāyāti na kilesaniddāvigamena",
  "atk-s0102a:1102_4": "vaṭṭato pabujjhanatthāya. Na nibbānāyāti na amatanibbānatthāya.",
  "atk-s0102a:1103_0": "Ekantanibbidāyāti ekantameva vaṭṭe nibbindanatthāya. Ettha pana nibbidāyāti vipassanā.",
  "atk-s0102a:1103_1": "Virāgāyāti maggo. Nirodhāya upasamāyāti nibbānaṃ. Abhiññāya sambodhāyāti maggo. Nibbānāyāti",
  "atk-s0102a:1103_2": "nibbānameva. Evaṃ ekasmiṃ ṭhāne vipassanā, tīsu maggo, tīsu nibbānaṃ vuttanti evaṃ",
  "atk-s0102a:1103_3": "vavatthānakathā veditabbā. Pariyāyena pana sabbānipetāni maggavevacanānipi nibbānavevacanānipi",
  "atk-s0102a:1103_4": "hontiyeva. Sammādiṭṭhiādīsu yaṃ vattabbaṃ, taṃ visuddhimagge saccavaṇṇanāyaṃ vuttameva.",
  "atk-s0102a:1104_0": "330. Ye na sabbenasabbanti ye cattāropi ariyamagge paripūretuṃ na jānanti, tīṇi vā",
  "atk-s0102a:1104_1": "dve vā ekaṃ vā nibbattenti. Sabbesaṃyeva imesaṃ kulaputtānanti brahmacariyaciṇṇakulaputtānaṃ.",
  "atk-s0102a:1104_2": "Amoghā…pe… saphalā saudrayāti arahattanikūṭena desanaṃ niṭṭhāpesi.",
  "atk-s0102a:1105_0": "Bhagavantaṃ abhivādetvā padakkhiṇaṃ katvāti bhagavato dhammadesanaṃ cittena sampaṭicchanto",
  "atk-s0102a:1105_1": "abhinanditvā vācāya pasaṃsamāno anumoditvā mahantaṃ añjaliṃ sirasmiṃ patiṭṭhapetvā",
  "atk-s0102a:1105_2": "pasannalākhārase nimujjamāno viya dasabalassa chabbaṇṇarasmijālantaraṃ pavisitvā",
  "atk-s0102a:1105_3": "catūsu ṭhānesu vanditvā tikkhattuṃ padakkhiṇaṃ katvā bhagavantaṃ abhitthavanto abhitthavanto",
  "atk-s0102a:1105_4": "satthu purato antaradhāyitvā attano devalokameva agamāsīti.",
  "atk-s0102a:1106": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1107": "Mahāgovindasuttavaṇṇanā niṭṭhitā.",
  "atk-s0102a:1110": "7. Mahāsamayasuttavaṇṇanā",
  "atk-s0102a:1111": "Nidānavaṇṇanā",
  "atk-s0102a:1112_0": "331. Evaṃ me sutanti mahāsamayasuttaṃ. Tatrāyamapubbapadavaṇṇanā – sakkesūti ambaṭṭhasutte",
  "atk-s0102a:1112_1": "vuttena uppattinayena “sakyā vata, bho kumārā”ti udānaṃ paṭicca sakkāti laddhanāmānaṃ",
  "atk-s0102a:1112_2": "rājakumārānaṃ nivāso ekopi janapado ruḷhīsaddena “sakkā”ti vuccati, tasmiṃ sakkesu",
  "atk-s0102a:1112_3": "janapade. Mahāvaneti sayaṃjāte aropite himavantena saddhiṃ ekābaddhe mahati vane.",
  "atk-s0102a:1112_4": "Sabbeheva arahantehīti imaṃ suttaṃ kathitadivaseyeva pattaarahattehi.",
  "atk-s0102a:1113_0": "Tatrāyaṃ anupubbikathā – sākiyakoliyā kira kapilavatthunagarassa ca koliyanagarassa",
  "atk-s0102a:1113_1": "ca antare rohiṇiṃ nāma nadiṃ ekeneva āvaraṇena bandhāpetvā sassāni karonti, atha",
  "atk-s0102a:1113_2": "jeṭṭhamūlamāse sassesu milāyantesu ubhayanagaravāsikānampi kammakarā sannipatiṃsu.",
  "atk-s0102a:1113_3": "Tattha koliyanagaravāsino āhaṃsu – “idaṃ udakaṃ ubhato hariyamānaṃ na tumhākaṃ na",
  "atk-s0102a:1113_4": "amhākaṃ pahossati, amhākaṃ pana sassaṃ ekena udakeneva nipphajjissati, idaṃ udakaṃ",
  "atk-s0102a:1113_5": "amhākaṃ dethā”ti. Kapilavatthunagaravāsino āhaṃsu – “tumhesu koṭṭhe pūretvā ṭhitesu",
  "atk-s0102a:1113_6": "mayaṃ rattasuvaṇṇanīlamaṇikāḷakahāpaṇe ca gahetvā pacchipasibbakādihatthā na sakkhissāma",
  "atk-s0102a:1113_7": "tumhākaṃ gharadvāre vicarituṃ, amhākampi sassaṃ ekeneva udakena nipphajjissati, idaṃ",
  "atk-s0102a:1113_8": "udakaṃ amhākaṃ dethā”ti. “Na mayaṃ dassāmā”ti. “Mayampi na dassāmā”ti. Evaṃ kalahaṃ",
  "atk-s0102a:1113_9": "vaḍḍhetvā eko uṭṭhāya ekassa pahāraṃ adāsi, sopi aññassāti evaṃ aññamaññaṃ paharitvā",
  "atk-s0102a:1113_10": "rājakulānaṃ jātiṃ ghaṭṭetvā kalahaṃ vaḍḍhayiṃsu.",
  "atk-s0102a:1114_0": "Koliyakammakarā vadanti – “tumhe kapilavatthuvāsike gahetvā gajjatha, ye soṇasiṅgālādayo",
  "atk-s0102a:1114_1": "viya attano bhaginīhi saddhiṃ saṃvasiṃsu. Etesaṃ hatthino ca assā ca phalakāvudhāni",
  "atk-s0102a:1114_2": "ca amhākaṃ kiṃ karissantī”ti? Sākiyakammakarāpi vadanti – “tumhe dāni kuṭṭhino dārake",
  "atk-s0102a:1114_3": "gahetvā gajjatha, ye anāthā niggatikā tiracchānā viya kolarukkhe vasiṃsu, etesaṃ",
  "atk-s0102a:1114_4": "hatthino ca assā ca phalakāvudhāni ca amhākaṃ kiṃ karissantī”ti? Te gantvā tasmiṃ",
  "atk-s0102a:1114_5": "kamme niyuttaamaccānaṃ kathesuṃ, amaccā rājakulānaṃ kathesuṃ, tato sākiyā – “bhaginīhi",
  "atk-s0102a:1114_6": "saddhiṃ saṃvāsikānaṃ thāmañca balañca dassessāmā”ti yuddhasajjā nikkhamiṃsu. Koliyāpi",
  "atk-s0102a:1114_7": "– “kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.",
  "atk-s0102a:1115_0": "Bhagavāpi rattiyā paccūsasamayeva mahākaruṇāsamāpattito vuṭṭhāya lokaṃ volokento",
  "atk-s0102a:1115_1": "ime evaṃ yuddhasajje nikkhamante addasa. Disvā – “mayi gate ayaṃ kalaho vūpasamissati",
  "atk-s0102a:1115_2": "nu kho udāhu no”ti upadhārento – “ahamettha gantvā kalahavūpasamanatthaṃ tīṇi jātakāni",
  "atk-s0102a:1115_3": "kathessāmi, tato kalaho vūpasamissati. Atha sāmaggidīpanatthāya dve jātakāni kathetvā",
  "atk-s0102a:1115_4": "attadaṇḍasuttaṃ desessāmi. Desanaṃ sutvā ubhayanagaravāsinopi aḍḍhatiyāni aḍḍhatiyāni",
  "atk-s0102a:1115_5": "kumārasatāni dassanti, ahaṃ te pabbajissāmi, tadā mahāsamāgamo bhavissatī”ti sanniṭṭhānamakāsi.",
  "atk-s0102a:1115_6": "Tasmā imesu yuddhasajjesu nikkhamantesu kassaci anārocetvā sayameva pattacīvaramādāya",
  "atk-s0102a:1115_7": "gantvā dvinnaṃ senānaṃ antare ākāse pallaṅkaṃ ābhujitvā chabbaṇṇarasmiyo vissajjetvā nisīdi.",
  "atk-s0102a:1116_0": "Kapilavatthuvāsino bhagavantaṃ disvāva – “amhākaṃ ñātiseṭṭho satthā āgato, diṭṭho",
  "atk-s0102a:1116_1": "nu kho tena amhākaṃ kalahakāraṇabhāvo”ti cintetvā – “na kho pana sakkā bhagavati",
  "atk-s0102a:1116_2": "āgate amhehi parassa sarīre satthaṃ pātetuṃ, koliyanagaravāsino amhe hanantu vā pacantu",
  "atk-s0102a:1116_3": "vā”ti āvudhāni chaḍḍetvā bhagavantaṃ vanditvā nisīdiṃsu. Koliyanagaravāsinopi tatheva",
  "atk-s0102a:1116_4": "cintetvā āvudhāni chaḍḍetvā bhagavantaṃ vanditvā nisīdiṃsu.",
  "atk-s0102a:1117_0": "Bhagavā jānantova – “kasmā āgatattha mahārājā”ti pucchi. Bhagavā, na titthakīḷāya",
  "atk-s0102a:1117_1": "na pabbatakīḷāya na nadīkīḷāya na giridassanatthaṃ, imasmiṃ pana ṭhāne saṅgāmaṃ paccupaṭṭhapetvā",
  "atk-s0102a:1117_2": "āgatamhāti. Kiṃ nissāya vo kalaho mahārājāti? Udakaṃ, bhanteti. Udakaṃ kiṃ agghati",
  "atk-s0102a:1117_3": "mahārājāti? Appagghaṃ, bhanteti. Pathavī nāma kiṃ agghati mahārājāti? Anagghā, bhanteti.",
  "atk-s0102a:1117_4": "Khattiyā kiṃ agghanti mahārājāti? Khattiyā nāma anagghā bhanteti. Appamūlakaṃ udakaṃ",
  "atk-s0102a:1117_5": "nissāya kimatthaṃ anagghe khattiye nāsetha, mahārājāti? “Kalahe assādo nāma natthi,",
  "atk-s0102a:1117_6": "kalahavasena mahārājā aṭṭhāne veraṃ katvā ekāya rukkhadevatāya kāḷasīhena saddhiṃ",
  "atk-s0102a:1117_7": "baddhāghāto sakalampi imaṃ kappaṃ anuppattoyevā”ti vatvā phandanajātakaṃ kathesi.",
  "atk-s0102a:1117_8": "Tato “parapattiyena nāma mahārājā na bhavitabbaṃ. Parapattiyā hutvā hi ekassa sasakassa",
  "atk-s0102a:1117_9": "kathāya tiyojanasahassavitthate himavante catuppadagaṇā mahāsamuddaṃ pakkhandino",
  "atk-s0102a:1117_10": "ahesuṃ. Tasmā parapattiyena na bhavitabba”nti vatvā pathavīundriyajātakaṃ kathesi.",
  "atk-s0102a:1117_11": "Tato – “kadāci, mahārājā, dubbalopi mahabbalassa randhaṃ vivaraṃ passati, kadāci",
  "atk-s0102a:1117_12": "mahabbalo dubbalassa. Laṭukikāpi hi sakuṇikā hatthināgaṃ ghātesī”ti vatvā laṭukikajātakaṃ",
  "atk-s0102a:1117_13": "kathesi. Evaṃ kalahavūpasamatthāya tīṇi jātakāni kathetvā sāmaggiparidīpanatthāya",
  "atk-s0102a:1117_14": "dve jātakāni kathesi. Kathaṃ? Samaggānañhi mahārājā koci otāraṃ nāma passituṃ na",
  "atk-s0102a:1117_15": "sakkotīti vatvā rukkhadhammajātakaṃ kathesi. Tato “samaggānaṃ mahārājā koci vivaraṃ",
  "atk-s0102a:1117_16": "passituṃ nāsakkhi. Yadā pana aññamaññaṃ vivādamakaṃsu, atha te nesādaputto jīvitā",
  "atk-s0102a:1117_17": "voropetvā ādāya gato. Vivāde assādo nāma natthī”ti vatvā vaṭṭakajātakaṃ kathesi.",
  "atk-s0102a:1117_18": "Evaṃ imāni pañca jātakāni kathetvā avasāne attadaṇḍasuttaṃ kathesi.",
  "atk-s0102a:1118_0": "Rājāno pasannā – “sace satthā nāgamissa, mayaṃ sahatthā aññamaññaṃyeva vadhitvā lohitanadiṃ",
  "atk-s0102a:1118_1": "pavattayissāma, amhākaṃ puttabhātaro gehadvāre na passeyyāma, sāsanapaṭisāsanampi",
  "atk-s0102a:1118_2": "no āharaṇako na bhavissati. Satthāraṃ nissāya no jīvitaṃ laddhaṃ. Sace pana satthā",
  "atk-s0102a:1118_3": "agāraṃ ajjhāvasissa, dvisahassadīpaparivāresu catūsu mahādīpesu rajjamassa hatthagataṃ",
  "atk-s0102a:1118_4": "abhavissa, atirekasahassaṃ kho panassa puttā abhavissaṃsu, tato khattiyaparivārova",
  "atk-s0102a:1118_5": "avicarissa. Taṃ kho panesa sampattiṃ pahāya nikkhamitvā sambodhiṃ patto, idānipi",
  "atk-s0102a:1118_6": "khattiyaparivāroyeva vicaratū”ti ubhayanagaravāsino aḍḍhatiyāni aḍḍhatiyāni kumārasatāni",
  "atk-s0102a:1118_7": "adaṃsu. Bhagavā te pabbājetvā mahāvanaṃ agamāsi. Tesaṃ garugāravavasena na attano",
  "atk-s0102a:1118_8": "ruciyā pabbajitānaṃ anabhirati uppajji. Purāṇadutiyikāyopi nesaṃ “ayyaputtā ukkaṇṭhantu,",
  "atk-s0102a:1118_9": "gharāvāso na saṇṭhātī”tiādīni vatvā sāsanaṃ pesenti. Te atirekataraṃ ukkaṇṭhiṃsu.",
  "atk-s0102a:1119_0": "Bhagavā āvajjanto tesaṃ anabhiratabhāvaṃ ñatvā “ime bhikkhū mādisena buddhena saddhiṃ",
  "atk-s0102a:1119_1": "ekato vasantā ukkaṇṭhanti, handa nesaṃ kuṇāladahassa vaṇṇaṃ kathetvā tattha netvā",
  "atk-s0102a:1119_2": "anabhiratiṃ vinodessāmī”ti kuṇāladahassa vaṇṇaṃ kathesi. Te taṃ daṭṭhukāmā ahesuṃ.",
  "atk-s0102a:1119_3": "Daṭṭhukāmattha, bhikkhave, kuṇāladahanti? Āma bhagavāti. Yadi evaṃ, etha, gacchāmāti.",
  "atk-s0102a:1119_4": "Iddhimantānaṃ bhagavā gamanaṭṭhānaṃ mayaṃ kathaṃ gamissāmāti? Tumhe gantukāmā hotha,",
  "atk-s0102a:1119_5": "ahaṃ mamānubhāvena gahetvā gamissāmīti. Sādhu, bhanteti. Atha bhagavā pañca bhikkhusatāni",
  "atk-s0102a:1119_6": "gahetvā ākāse uppatitvā kuṇāladahe patiṭṭhāya te bhikkhū āha – “bhikkhave, imasmiṃ",
  "atk-s0102a:1119_7": "kuṇāladahe yesaṃ macchānaṃ nāmaṃ na jānātha, tesaṃ nāmaṃ pucchathā”ti.",
  "atk-s0102a:1120_0": "Te pucchiṃsu, bhagavā pucchitapucchitaṃ kathesi. Na kevalaṃ macchānaṃyeva, tasmiṃ",
  "atk-s0102a:1120_1": "vanasaṇḍe rukkhānampi pabbatapāde dvipadacatuppadasakuṇānampi nāmāni pucchāpetvā",
  "atk-s0102a:1120_2": "kathesi. Atha dvīhi sakuṇehi mukhatuṇḍakena ḍaṃsitvā gahitadaṇḍake nisinno kuṇālasakuṇarājā",
  "atk-s0102a:1120_3": "purato pacchato ubhosu passesu sakuṇasaṅghaparivuto āgacchati. Bhikkhū taṃ disvā",
  "atk-s0102a:1120_4": "– “esa, bhante, imesaṃ sakuṇānaṃ rājā bhavissati, parivārā ete etassā”ti maññāmāti.",
  "atk-s0102a:1120_5": "Evameva, bhikkhave, ayampi mama vaṃso mama paveṇīti. Idāni tāva mayaṃ, bhante, ete",
  "atk-s0102a:1120_6": "sakuṇe passāma. Yaṃ pana bhagavā “ayampi mama vaṃso mama paveṇī”ti āha, taṃ sotukāmamhāti.",
  "atk-s0102a:1120_7": "Sotukāmattha bhikkhaveti? Āma, bhagavāti. Tena hi suṇāthāti tīhi gāthāsatehi maṇḍetvā",
  "atk-s0102a:1120_8": "kuṇālajātakaṃ kathento anabhiratiṃ vinodesi. Desanāpariyosāne sabbepi sotāpattiphale",
  "atk-s0102a:1120_9": "patiṭṭhahiṃsu, maggeneva ca nesaṃ iddhipi āgatā. Bhagavā – “hotu tāva ettakaṃ etesaṃ",
  "atk-s0102a:1120_10": "bhikkhūna”nti ākāse uppatitvā mahāvanameva agamāsi. Tepi bhikkhū gamanakāle dasabalassa",
  "atk-s0102a:1120_11": "ānubhāvena gantvā āgamanakāle attano ānubhāvena bhagavantaṃ parivāretvā mahāvane otariṃsu.",
  "atk-s0102a:1121_0": "Bhagavā paññattāsane nisīditvā te bhikkhū āmantetvā – “etha, bhikkhave, nisīdatha,",
  "atk-s0102a:1121_1": "uparimaggattayavajjhānaṃ vo kilesānaṃ pahānāya kammaṭṭhānaṃ kathessāmī”ti kammaṭṭhānaṃ",
  "atk-s0102a:1121_2": "kathesi. Bhikkhū cintesuṃ – “bhagavā amhākaṃ anabhiratabhāvaṃ ñatvā kuṇāladahaṃ netvā",
  "atk-s0102a:1121_3": "anabhiratiṃ vinodesi, tattha sotāpattiphalappattānaṃ no idāni idha tiṇṇaṃ maggānaṃ",
  "atk-s0102a:1121_4": "kammaṭṭhānaṃ adāsi, na kho panamhehi ‘sotāpannā maya’nti vītināmetuṃ vaṭṭati, uttamapurisasadisehi",
  "atk-s0102a:1121_5": "no bhavituṃ vaṭṭatī”ti te dasabalassa pāde vanditvā uṭṭhāya nisīdanaṃ papphoṭetvā",
  "atk-s0102a:1121_6": "visuṃ visuṃ pabbhārarukkhamūlesu nisīdiṃsu.",
  "atk-s0102a:1122_0": "Bhagavā cintesi – “ime bhikkhū pakatiyāpi avissaṭṭhakammaṭṭhānā, laddhupāyassa pana",
  "atk-s0102a:1122_1": "bhikkhuno kilamanakāraṇaṃ nāma natthi. Gacchantā gacchantā ca vipassanaṃ vaḍḍhetvā",
  "atk-s0102a:1122_2": "arahattaṃ patvā – “attanā attanā paṭiladdhaguṇaṃ ārocessāmā’ti mama santikaṃ āgamissanti.",
  "atk-s0102a:1122_3": "Etesu āgatesu dasasahassacakkavāḷe devatā ekacakkavāḷe sannipatissanti, mahāsamayo",
  "atk-s0102a:1122_4": "bhavissati, vivitte okāse mayā nisīdituṃ vaṭṭatī”ti. Tato vivitte okāse buddhāsanaṃ paññapetvā nisīdi.",
  "atk-s0102a:1123_0": "Sabbapaṭhamaṃ kammaṭṭhānaṃ gahetvā gatathero saha paṭisambhidāhi arahattaṃ pāpuṇi.",
  "atk-s0102a:1123_1": "Tato aparo tato aparoti pañcasatāpi paduminiyaṃ padumāni viya vikasiṃsu. Sabbapaṭhamaṃ",
  "atk-s0102a:1123_2": "arahattappattabhikkhu – “bhagavato ārocessāmī”ti pallaṅkaṃ vinibbhujitvā nisīdanaṃ",
  "atk-s0102a:1123_3": "papphoṭetvā uṭṭhāya dasabalābhimukho ahosi. Evaṃ aparopi aparopīti pañcasatāpi bhattasālaṃ",
  "atk-s0102a:1123_4": "pavisantā viya paṭipāṭiyāva āgamaṃsu. Paṭhamaṃ āgato vanditvā nisīdanaṃ paññapetvā",
  "atk-s0102a:1123_5": "ekamantaṃ nisīditvā paṭiladdhaguṇaṃ ārocetukāmo – “atthi nu kho añño koci, natthī”ti",
  "atk-s0102a:1123_6": "nivattitvā āgamanamaggaṃ olokento aparampi addasa aparampi addasa. Iti sabbepi te",
  "atk-s0102a:1123_7": "āgantvā ekamantaṃ nisīditvā ayaṃ imassa harāyamāno na kathesi, ayaṃ imassa harāyamāno",
  "atk-s0102a:1123_8": "na kathesīti. Khīṇāsavānaṃ kira dve ākārā honti – “aho vata mayā paṭiladdhaguṇaṃ",
  "atk-s0102a:1123_9": "sadevako loko khippameva paṭivijjheyyā”ti cittaṃ uppajjati. Paṭiladdhabhāvaṃ pana",
  "atk-s0102a:1123_10": "nidhiladdhapuriso viya na aññassa ārocetukāmo hoti.",
  "atk-s0102a:1124_0": "Evaṃ osīdamatte pana tasmiṃ ariyamaṇḍale pācīnayugandharaparikkhepato abbhā, mahikā,",
  "atk-s0102a:1124_1": "dhūmo, rajo, rāhūti imehi upakkilesehi vippamuttaṃ buddhuppādapaṭimaṇḍitassa lokassa",
  "atk-s0102a:1124_2": "rāmaṇeyyakadassanatthaṃ pācīnadisāya ukkhittarajatamayamahāādāsamaṇḍalaṃ viya, nemivaṭṭiyaṃ",
  "atk-s0102a:1124_3": "gahetvā parivattiyamānarajatacakkasassirikaṃ puṇṇacandamaṇḍalaṃ ullaṅghitvā anilapathaṃ",
  "atk-s0102a:1124_4": "paṭipajjittha. Iti evarūpe khaṇe laye muhutte bhagavā sakkesu viharati kapilavatthusmiṃ",
  "atk-s0102a:1124_5": "mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi.",
  "atk-s0102a:1125_0": "Tattha bhagavāpi mahāsammatassa vaṃse uppanno, tepi pañcasatā bhikkhū mahāsammatassa",
  "atk-s0102a:1125_1": "kule uppannā. Bhagavāpi khattiyagabbhe jāto, tepi khattiyagabbhe jātā. Bhagavāpi",
  "atk-s0102a:1125_2": "rājapabbajito, tepi rājapabbajitā. Bhagavāpi setacchattaṃ pahāya hatthagataṃ cakkavattirajjaṃ",
  "atk-s0102a:1125_3": "nissajjetvā pabbajito, tepi setacchattaṃ pahāya hatthagatāni rajjāni nissajjetvā",
  "atk-s0102a:1125_4": "pabbajitā. Iti bhagavā parisuddhe okāse parisuddhe rattibhāge sayaṃ parisuddho parisuddhaparivāro",
  "atk-s0102a:1125_5": "vītarāgo vītarāgaparivāro vītadoso vītadosaparivāro vītamoho vītamohaparivāro nittaṇho",
  "atk-s0102a:1125_6": "nittaṇhaparivāro nikkileso nikkilesaparivāro santo santaparivāro danto dantaparivāro",
  "atk-s0102a:1125_7": "mutto muttaparivāro ativiya virocatīti. Vaṇṇabhūmi nāmesā, yattakaṃ sakkoti, tattakaṃ",
  "atk-s0102a:1125_8": "vattabbaṃ. Iti ime bhikkhū sandhāya vuttaṃ – “pañcamattehi bhikkhusatehi sabbeheva arahantehī”ti.",
  "atk-s0102a:1126_0": "Yebhuyyenāti bahutarā sannipatitā, mandā na sannipatitā asaññā arūpāvacaradevatā",
  "atk-s0102a:1126_1": "samāpannadevatā ca. Tatrāyaṃ sannipātakkamo mahāvanassa kira sāmantā devatā caliṃsu",
  "atk-s0102a:1126_2": "– “āyāma, bho buddhadassanaṃ nāma bahūpakāraṃ, dhammassavanaṃ bahūpakāraṃ, bhikkhusaṅghadassanaṃ",
  "atk-s0102a:1126_3": "bahūpakāraṃ, āyāma āyāmā”ti mahāsaddaṃ kurumānā āgantvā bhagavantañca taṃmuhuttaṃ",
  "atk-s0102a:1126_4": "arahattappattakhīṇāsave ca vanditvā ekamantaṃ aṭṭhaṃsu. Eteneva upāyena tāsaṃ tāsaṃ",
  "atk-s0102a:1126_5": "saddaṃ sutvā saddantaraaḍḍhagāvutagāvutaaḍḍhayojanayojanādivasena tiyojanasahassavitthate",
  "atk-s0102a:1126_6": "himavante, tikkhattuṃ tesaṭṭhiyā nagarasahassesu, navanavutiyā doṇamukhasatasahassesu,",
  "atk-s0102a:1126_7": "channavutiyā paṭṭanakoṭisatasahassesu, chapaṇṇāsāya ratanākaresūti sakalajambudīpe,",
  "atk-s0102a:1126_8": "pubbavidehe, aparagoyāne, uttarakurumhi, dvīsu parittadīpasahassesūti sakalacakkavāḷe,",
  "atk-s0102a:1126_9": "tato dutiyatatiyacakkavāḷeti evaṃ dasasahassacakkavāḷesu devatā sannipatitāti veditabbā.",
  "atk-s0102a:1126_10": "Dasasahassacakkavāḷañhi idha dasalokadhātuyoti adhippetā. Tena vuttaṃ – “dasahi ca",
  "atk-s0102a:1126_11": "lokadhātūhi devatā yebhuyyena sannipatitā hontī”ti.",
  "atk-s0102a:1127_0": "Evaṃ sannipatitāhi devatāhi sakalacakkavāḷagabbhaṃ yāva brahmalokā sūcighare nirantaraṃ",
  "atk-s0102a:1127_1": "pakkhittasūcīhi viya paripuṇṇaṃ hoti. Tatra brahmalokassa evaṃ uccattanaṃ veditabbaṃ.",
  "atk-s0102a:1127_2": "Lohapāsāde kira sattakūṭāgārasamo pāsāṇo brahmaloke ṭhatvā adho khitto catūhi māsehi",
  "atk-s0102a:1127_3": "pathaviṃ pāpuṇāti. Evaṃ mahante okāse yathā heṭṭhā ṭhatvā khittāni pupphāni vā dhūmo",
  "atk-s0102a:1127_4": "vā upari gantuṃ, upari vā ṭhatvā khittasāsapā heṭṭhā otarituṃ antaraṃ na labhanti,",
  "atk-s0102a:1127_5": "evaṃ nirantaraṃ devatā ahesuṃ. Yathā kho pana cakkavattirañño nisinnaṭṭhānaṃ asambādhaṃ",
  "atk-s0102a:1127_6": "hoti, āgatāgatā mahesakkhā khattiyā okāsaṃ labhantiyeva, parato parato pana atisambādhaṃ",
  "atk-s0102a:1127_7": "hoti, evameva bhagavato nisinnaṭṭhānaṃ asambādhaṃ, āgatāgatā mahesakkhā devatā ca",
  "atk-s0102a:1127_8": "mahābrahmāno ca okāsaṃ labhantiyeva. Apisudaṃ bhagavato āsannāsannaṭṭhāne mahāparinibbāne",
  "atk-s0102a:1127_9": "vuttanayeneva vālaggakoṭinitudanamatte padese dasapi vīsampi sabbaparato tiṃsampi",
  "atk-s0102a:1127_10": "devatā sukhume sukhume attabhāve māpetvā aṭṭhaṃsu. Saṭṭhi saṭṭhi devatā aṭṭhaṃsu.",
  "atk-s0102a:1128_0": "Suddhāvāsakāyikānanti suddhāvāsavāsīnaṃ. Suddhāvāsā nāma suddhānaṃ anāgāmikhīṇāsavānaṃ",
  "atk-s0102a:1128_1": "āvāsā pañca brahmalokā. Etadahosīti kasmā ahosi? Te kira brahmāno samāpattiṃ samāpajjitvā",
  "atk-s0102a:1128_2": "yathāparicchedena vuṭṭhitā brahmabhavanaṃ olokentā pacchābhatte bhattagehaṃ viya",
  "atk-s0102a:1128_3": "suññataṃ addasaṃsu. Tato “kuhiṃ brahmāno gatā”ti āvajjantā mahāsamāgamaṃ ñatvā –",
  "atk-s0102a:1128_4": "“ayaṃ samāgamo mahā, mayaṃ ohīnā, ohīnakānaṃ okāso dullabho hoti, tasmā gacchantā",
  "atk-s0102a:1128_5": "atucchahatthā hutvā ekekaṃ gāthaṃ abhisaṅkharitvā gacchāma. Tāya mahāsamāgame ca",
  "atk-s0102a:1128_6": "attano āgatabhāvaṃ jānāpessāma, dasabalassa ca vaṇṇaṃ bhāsissāmā”ti. Iti tesaṃ samāpattito",
  "atk-s0102a:1128_7": "vuṭṭhāya āvajjitattā etadahosi.",
  "atk-s0102a:1129_0": "332. Bhagavato purato pāturahesunti pāḷiyaṃ bhagavato santike abhimukhaṭṭhāneyeva",
  "atk-s0102a:1129_1": "otiṇṇā viya katvā vuttā, na kho panettha evaṃ attho veditabbo. Te pana brahmaloke",
  "atk-s0102a:1129_2": "ṭhitāyeva gāthā abhisaṅkharitvā eko puratthimacakkavāḷamukhavaṭṭiyaṃ otari, eko dakkhiṇacakkavāḷamukhavaṭṭiyaṃ,",
  "atk-s0102a:1129_3": "eko pacchimacakkavāḷamukhavaṭṭiyaṃ, eko uttaracakkavāḷamukhavaṭṭiyaṃ otari. Tato",
  "atk-s0102a:1129_4": "puratthimacakkavāḷamukhavaṭṭiyaṃ otiṇṇabrahmā nīlakasiṇaṃ samāpajjitvā nīlarasmiyo",
  "atk-s0102a:1129_5": "vissajjitvā dasasahassacakkavāḷadevatānaṃ maṇicammaṃ paṭimuñcanto viya attano āgatabhāvaṃ",
  "atk-s0102a:1129_6": "jānāpetvā buddhavīthi nāma kenaci ottharituṃ na sakkā, tasmā pahaṭabuddhavīthiyāva",
  "atk-s0102a:1129_7": "āgantvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito attanā abhisaṅkhataṃ gāthaṃ abhāsi.",
  "atk-s0102a:1130_0": "Dakkhiṇacakkavāḷamukhavaṭṭiyaṃ otiṇṇabrahmāpi pītakasiṇaṃ samāpajjitvā pītarasmiyo",
  "atk-s0102a:1130_1": "suvaṇṇapabhaṃ muñcitvā dasasahassacakkavāḷadevatānaṃ suvaṇṇapaṭaṃ pārupento viya",
  "atk-s0102a:1130_2": "attano āgatabhāvaṃ jānāpetvā tatheva aṭṭhāsi. Pacchimacakkavāḷamukhavaṭṭiyaṃ otiṇṇabrahmāpi",
  "atk-s0102a:1130_3": "lohitakasiṇaṃ samāpajjitvā lohitarasmiyo muñcitvā dasasahassacakkavāḷadevatānaṃ rattavarakambalena",
  "atk-s0102a:1130_4": "parikkhipanto viya attano āgatabhāvaṃ jānāpetvā tatheva aṭṭhāsi. Uttaracakkavāḷamukhavaṭṭiyaṃ",
  "atk-s0102a:1130_5": "otiṇṇabrahmāpi odātakasiṇaṃ samāpajjitvā odātarasmiyo muñcitvā dasasahassacakkavāḷadevatānaṃ",
  "atk-s0102a:1130_6": "sumanapaṭaṃ pārupanto viya attano āgatabhāvaṃ jānāpetvā tatheva aṭṭhāsi.",
  "atk-s0102a:1131_0": "Pāḷiyaṃ pana “bhagavato purato pāturahesuṃ. Atha kho tā devatā bhagavantaṃ abhivādetvā",
  "atk-s0102a:1131_1": "ekamantaṃ aṭṭhaṃsū”ti evaṃ ekakkhaṇaṃ viya purato pātubhāvo ca abhivādetvā ekamantaṃ",
  "atk-s0102a:1131_2": "ṭhitabhāvo ca vutto, so iminā anukkamena ahosi, ekato katvā pana dassito. Gāthābhāsanaṃ",
  "atk-s0102a:1131_3": "pana pāḷiyaṃ visuṃ visuṃyeva vuttaṃ.",
  "atk-s0102a:1132_0": "Tattha mahāsamayoti mahāsamūho. Pavanaṃ vuccati vanasaṇḍo. Ubhayenapi bhagavā imasmiṃ",
  "atk-s0102a:1132_1": "vanasaṇḍe ajja mahāsamūho mahāsannipātoti āha. Tato yesaṃ so sannipāto, te dassetuṃ",
  "atk-s0102a:1132_2": "devakāyā samāgatāti āha. Tattha devakāyāti devaghaṭā. Āgatamha imaṃ dhammasamayanti",
  "atk-s0102a:1132_3": "evaṃ samāgate devakāye disvā mayampi imaṃ dhammasamūhaṃ āgatā. Kiṃ kāraṇā? Dakkhitāye",
  "atk-s0102a:1132_4": "aparājitasaṅghaṃ, kenaci aparājitaṃ ajjeva tayo māre madditvā vijitasaṅgāmaṃ imaṃ",
  "atk-s0102a:1132_5": "aparājitasaṅghaṃ dassanatthāya āgatamhāti attho. So pana brahmā imaṃ gāthaṃ bhāsitvā",
  "atk-s0102a:1132_6": "bhagavantaṃ abhivādetvā puratthimacakkavāḷamukhavaṭṭiyaṃyeva aṭṭhāsi.",
  "atk-s0102a:1133_0": "Atha dutiyo vuttanayeneva āgantvā abhāsi. Tattha tatra bhikkhavoti tasmiṃ sannipātaṭṭhāne",
  "atk-s0102a:1133_1": "bhikkhū. Samādahaṃsūti samādhinā yojesuṃ. Cittamattano ujukaṃ akaṃsūti attano cittaṃ",
  "atk-s0102a:1133_2": "sabbe vaṅkakuṭilajimhabhāve haritvā ujukaṃ akariṃsu. Sārathīva nettāni gahetvāti",
  "atk-s0102a:1133_3": "yathā samappavattesu sindhavesu odhastapatodo sārathi sabbayottāni gahetvā acodento",
  "atk-s0102a:1133_4": "avārento tiṭṭhati, evaṃ chaḷaṅgupekkhāsamannāgatā guttadvārā sabbepete pañcasatā",
  "atk-s0102a:1133_5": "bhikkhū indriyāni rakkhanti paṇḍitā, ete daṭṭhuṃ idhāgatamha bhagavāti. Sopi gantvā",
  "atk-s0102a:1133_6": "yathāṭhāneyeva aṭṭhāsi.",
  "atk-s0102a:1134_0": "Atha tatiyo vuttanayeneva āgantvā abhāsi. Tattha chetvā khīlanti rāgadosamohakhīlaṃ",
  "atk-s0102a:1134_1": "chinditvā. Palighanti rāgadosamohapalighameva. Indakhīlantipi rāgadosamohaindakhīlameva.",
  "atk-s0102a:1134_2": "Ūhacca manejāti ete taṇhāejāya abhāvena anejā bhikkhū indakhīlaṃ ūhacca samūhanitvā.",
  "atk-s0102a:1134_3": "Te carantīti catūsu disāsu appaṭihatacārikaṃ caranti. Suddhāti nirupakkilesā. Vimalāti",
  "atk-s0102a:1134_4": "nimmalā. Idaṃ tasseva vevacanaṃ. Cakkhumatāti pañcahi cakkhūhi cakkhumantena. Sudantāti",
  "atk-s0102a:1134_5": "cakkhutopi dantā, sotatopi ghānatopi jivhātopi kāyatopi manatopi dantā. Susunāgāti",
  "atk-s0102a:1134_6": "taruṇanāgā. Te evarūpena anuttarena yogācariyena damite taruṇanāge dassanāya āgatamha",
  "atk-s0102a:1134_7": "bhagavāti. Sopi gantvā yathāṭhāneyeva aṭṭhāsi.",
  "atk-s0102a:1135": "Atha catuttho vuttanayeneva āgantvā abhāsi. Tattha gatāseti nibbematikasaraṇagamanena gatā. Sopi gantvā yathāṭhāneyeva aṭṭhāsi.",
  "atk-s0102a:1136": "Devatāsannipātavaṇṇanā",
  "atk-s0102a:1137_0": "333. Atha bhagavā olokento pathavītalato yāva cakkavāḷamukhavaṭṭiparicchedā yāva",
  "atk-s0102a:1137_1": "akaniṭṭhabrahmalokā devatāsannipātaṃ disvā cintesi – “mahā ayaṃ devatāsamāgamo, bhikkhū",
  "atk-s0102a:1137_2": "pana evaṃ mahā devatāya samāgamoti na jānanti, handa, nesaṃ ācikkhāmī”ti, evaṃ cintetvā",
  "atk-s0102a:1137_3": "“atha kho bhagavā bhikkhū āmantesī”ti sabbaṃ vitthāretabbaṃ. Tattha etaparamāti etaṃ",
  "atk-s0102a:1137_4": "paramaṃ pamāṇaṃ etesanti etaparamā. Idāni buddhānaṃ pana abhāvā “yepi te, bhikkhave,",
  "atk-s0102a:1137_5": "etarahī”ti tatiyo vāro na vutto. Ācikkhissāmi, bhikkhaveti kasmā āha? Devatānaṃ cittakallatājananatthaṃ.",
  "atk-s0102a:1137_6": "Devatā kira cintesuṃ – “bhagavā evaṃ mahante samāgame mahesakkhānaṃyeva devatānaṃ",
  "atk-s0102a:1137_7": "nāmagottāni kathessati, appesakkhānaṃ kiṃ kathessatī”ti? Atha bhagavā “imā devatā",
  "atk-s0102a:1137_8": "kiṃ cintentī”ti āvajjanto mukhena hatthaṃ pavesetvā hadayamaṃsaṃ maddanto viya sabhaṇḍaṃ",
  "atk-s0102a:1137_9": "coraṃ gaṇhanto viya ca taṃ tāsaṃ cittācāraṃ ñatvā – “dasasahassacakkavāḷato āgatāgatānaṃ",
  "atk-s0102a:1137_10": "appesakkhamahesakkhānaṃ sabbāsampi devatānaṃ nāmagottaṃ kathessāmī”ti cintesi.",
  "atk-s0102a:1138_0": "Buddhā nāma mahantā ete sattavisesā, yaṃ sadevakassa lokassa diṭṭhaṃ sutaṃ mutaṃ",
  "atk-s0102a:1138_1": "viññātaṃ pattaṃ pariyesitaṃ anuvicaritaṃ manasā, na kiñci katthaci nīlādivasena vibhattarūpārammaṇesu",
  "atk-s0102a:1138_2": "rūpārammaṇaṃ vā bherīsaddādivasena vibhattasaddārammaṇādīsu visuṃ visuṃ saddādiārammaṇaṃ",
  "atk-s0102a:1138_3": "vā atthi, yaṃ etesaṃ ñāṇamukhe āpāthaṃ nāgacchati. Yathāha –",
  "atk-s0102a:1139": "“Yaṃ bhikkhave sadevakassa lokassa…pe… sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi, tamahaṃ passāmi, tamahaṃ abbhaññāsi”nti.",
  "atk-s0102a:1140_0": "Evaṃ sabbattha appaṭihatañāṇo bhagavā sabbāpi tā devatā bhabbābhabbavasena dve koṭṭhāse",
  "atk-s0102a:1140_1": "akāsi. “Kammāvaraṇena vā samannāgatā”tiādinā nayena vuttā sattā abhabbā nāma. Te",
  "atk-s0102a:1140_2": "ekavihāre vasantepi buddhā na olokenti. Viparītā pana bhabbā nāma, te dūre vasantepi",
  "atk-s0102a:1140_3": "gantvā saṅgaṇhanti. Tasmā tasmimpi devatāsannipāte ye abhabbā, te pahāya bhabbe pariggahesi.",
  "atk-s0102a:1140_4": "Pariggahetvā – “ettakā ettha rāgacaritā, ettakā dosacaritā, ettakā mohacaritā”ti",
  "atk-s0102a:1140_5": "caritavasena cha koṭṭhāse akāsi. Atha nesaṃ sappāyaṃ dhammadesanaṃ upadhārayanto",
  "atk-s0102a:1140_6": "– “rāgacaritānaṃ devatānaṃ sammāparibbājaniyasuttaṃ kathessāmi, dosacaritānaṃ kalahavivādasuttaṃ,",
  "atk-s0102a:1140_7": "mohacaritānaṃ mahābyūhasuttaṃ, vitakkacaritānaṃ cūḷabyūhasuttaṃ, saddhācaritānaṃ",
  "atk-s0102a:1140_8": "tuvaṭṭakapaṭipadaṃ, buddhicaritānaṃ purābhedasuttaṃ kathessāmī”ti desanaṃ vavatthapetvā",
  "atk-s0102a:1140_9": "puna taṃ parisaṃ manasākāsi – “attajjhāsayena nu kho jāneyya, parajjhāsayena atthuppattikena",
  "atk-s0102a:1140_10": "pucchāvasenā”ti. Tato “pucchāvasena jāneyyā”ti ñatvā “atthi nu kho koci devatānaṃ",
  "atk-s0102a:1140_11": "ajjhāsayaṃ gahetvā caritavasena pañhaṃ pucchituṃ samattho”ti “tesu pañcasatesu bhikkhūsu",
  "atk-s0102a:1140_12": "ekopi na sakkotī”ti addasa. Tato asītimahāsāvake dve aggasāvake ca samannāharitvā",
  "atk-s0102a:1140_13": "“tepi na sakkontī”ti disvā cintesi “sace paccekabuddho bhaveyya, sakkuṇeyya nu kho”ti",
  "atk-s0102a:1140_14": "“sopi na sakkuṇeyyā”ti ñatvā “sakkasuyāmādīsu koci sakkuṇeyyā”ti samannāhari. Sace",
  "atk-s0102a:1140_15": "hi tesu koci sakkuṇeyya, taṃ pucchāpetvā attanā vissajjeyya, na pana tesupi koci sakkoti.",
  "atk-s0102a:1141_0": "Athassa etadahosi – “mādiso buddhoyeva sakkuṇeyya, atthi pana katthaci añño buddho”ti",
  "atk-s0102a:1141_1": "anantāsu lokadhātūsu anantañāṇaṃ pattharitvā olokento aññaṃ buddhaṃ na addasa. Anacchariyañcetaṃ,",
  "atk-s0102a:1141_2": "yaṃ idāni attanā samaṃ na passeyya, so jātadivasepi brahmajālavaṇṇanāyaṃ vuttanayena",
  "atk-s0102a:1141_3": "attanā samaṃ apassanto – “aggohamasmi lokassā”ti appaṭivattiyaṃ sīhanādaṃ nadi. Evaṃ",
  "atk-s0102a:1141_4": "aññaṃ attanā samaṃ apassitvā cintesi – “sace ahaṃ pucchitvā ahameva vissajjeyyaṃ,",
  "atk-s0102a:1141_5": "evampetā devatā na sakkhissanti paṭivijjhituṃ. Aññasmiṃ pana buddheyeva pucchante",
  "atk-s0102a:1141_6": "mayi ca vissajjante accherakaṃ bhavissati, sakkhissanti ca devatā paṭivijjhituṃ,",
  "atk-s0102a:1141_7": "tasmā nimmitabuddhaṃ māpessāmī”ti abhiññāpādakajjhānaṃ samāpajjitvā vuṭṭhāya – “pattacīvaragahaṇaṃ",
  "atk-s0102a:1141_8": "ālokitavilokitaṃ samiñjitapasāritañca mama sadisaṃyeva hotū”ti kāmāvacaracittehi",
  "atk-s0102a:1141_9": "parikammaṃ katvā pācīnayugandharaparikkhepato ullaṅghamānaṃ candamaṇḍalaṃ bhinditvā",
  "atk-s0102a:1141_10": "nikkhamantaṃ viya rūpāvacaracittena adhiṭṭhāsi.",
  "atk-s0102a:1142_0": "Devasaṅgho taṃ disvā – “aññopi nu kho, bho, cando uggato”ti āha. Atha candaṃ ohāya",
  "atk-s0102a:1142_1": "āsannatare jāte “na cando, sūriyo uggato”ti, puna āsannatare jāte “na sūriyo, devavimānaṃ",
  "atk-s0102a:1142_2": "eka”nti, puna āsannatare jāte “na devavimānaṃ, devaputto eko”ti, puna āsannatare",
  "atk-s0102a:1142_3": "jāte “na devaputto, mahābrahmā eko”ti, puna āsannatare jāte “na mahābrahmā, aparopi",
  "atk-s0102a:1142_4": "bho buddho āgato”ti āha. Tattha puthujjanadevatā cintayiṃsu – “ekabuddhassa tāva",
  "atk-s0102a:1142_5": "ayaṃ devatāsannipāto, dvinnaṃ kīva mahanto bhavissatī”ti. Ariyadevatā cintayiṃsu",
  "atk-s0102a:1142_6": "– “ekissā lokadhātuyā dve buddhā nāma natthi, addhā bhagavatā attanā sadiso añño",
  "atk-s0102a:1142_7": "eko buddho nimmito”ti.",
  "atk-s0102a:1143_0": "Atha tassa devasaṅghassa passantasseva nimmitabuddho āgantvā dasabalaṃ avanditvāva",
  "atk-s0102a:1143_1": "sammukhaṭṭhāne samasamaṃ katvā māpite āsane nisīdi. Bhagavatopi dvattiṃsa mahāpurisalakkhaṇāni,",
  "atk-s0102a:1143_2": "nimmitassāpi dvattiṃsāva, bhagavatopi sarīrā chabbaṇṇarasmiyo nikkhamanti, nimmitassāpi,",
  "atk-s0102a:1143_3": "bhagavato sarīrarasmiyo nimmitassa sarīre paṭihaññanti, nimmitassa sarīrarasmiyo",
  "atk-s0102a:1143_4": "bhagavato kāye paṭihaññanti. Tā dvinnampi buddhānaṃ sarīrato uggamma akaniṭṭhabhavanaṃ",
  "atk-s0102a:1143_5": "āhacca tato paṭinivattitvā devatānaṃ matthakapariyante otaritvā cakkavāḷamukhavaṭṭiyaṃ",
  "atk-s0102a:1143_6": "patiṭṭhahiṃsu. Sakalacakkavāḷagabbhaṃ suvaṇṇamayavaṅkagopānasīvinaddhamiva cetiyagharaṃ",
  "atk-s0102a:1143_7": "virocittha. Dasasahassacakkavāḷadevatā ekacakkavāḷe rāsibhūtā dvinnaṃ buddhānaṃ rasmigabbhantaraṃ",
  "atk-s0102a:1143_8": "pavisitvā aṭṭhaṃsu. Nimmitabuddho nisīdantoyeva dasabalassa bodhipallaṅke kilesappahānaṃ abhitthavanto –",
  "atk-s0102a:1144": "“Pucchāmi muniṃ pahūtapaññaṃ,",
  "atk-s0102a:1145": "Tiṇṇaṃ pāraṅgataṃ parinibbutaṃ ṭhitattaṃ;",
  "atk-s0102a:1146": "Nikkhamma gharā panujja kāme,",
  "atk-s0102a:1147": "Kathaṃ bhikkhu sammā so loke paribbajeyyā”ti. –",
  "atk-s0102a:1148": "Gāthaṃ abhāsi. Satthā devatānaṃ tāva cittakallatājananatthaṃ āgatāgatānaṃ nāmagottāni kathessāmīti cintetvā ācikkhissāmi, bhikkhavetiādimāha.",
  "atk-s0102a:1149_0": "334. Tattha silokamanukassāmīti akkharapadaniyamitaṃ vacanasaṅghātaṃ pavattayissāmi.",
  "atk-s0102a:1149_1": "Yattha bhummā tadassitāti yesu yesu ṭhānesu bhummā devatā taṃ taṃ nissitā. Ye sitā",
  "atk-s0102a:1149_2": "girigabbharantiādīhi tesaṃ bhikkhūnaṃ vaṇṇaṃ kathesi, ye bhikkhū girikucchiṃ nissitāti",
  "atk-s0102a:1149_3": "attho. Pahitattāti pesitacittā. Samāhitāti avikkhittā.",
  "atk-s0102a:1150_0": "Puthūti bahujanā. Sīhāva sallīnāti sīhā viya nilīnā ekattaṃ upagatā. Lomahaṃsābhisambhunoti",
  "atk-s0102a:1150_1": "lomahaṃsaṃ abhibhavitvā ṭhitā, nibbhayāti vuttaṃ hoti. Odātamanasā suddhāti odātacittā",
  "atk-s0102a:1150_2": "hutvā suddhā. Vippasannāmanāvilāti vippasannaanāvilā.",
  "atk-s0102a:1151_0": "Bhiyyopañcasate ñatvāti sammāsambuddhena saddhiṃ atirekapañcasate bhikkhū jānitvā.",
  "atk-s0102a:1151_1": "Vane kāpilavatthaveti kapilavatthusamīpamhi jāte vanasaṇḍe. Tato āmantayī satthāti",
  "atk-s0102a:1151_2": "tadā āmantayi. Sāvake sāsane rateti attano dhammadesanāya savanante jātattā sāvake",
  "atk-s0102a:1151_3": "sikkhattayasāsane ratattā sāsane rate. Idaṃ sabbaṃ – “silokamanukassāmī”ti vacanato",
  "atk-s0102a:1151_4": "aññena vuttaṃ viya katvā vadati.",
  "atk-s0102a:1152_0": "Devakāyā abhikkantā, te vijānātha bhikkhavoti te dibbacakkhunā vijānāthāti nesaṃ",
  "atk-s0102a:1152_1": "bhikkhūnaṃ dibbacakkhuñāṇābhinīhāratthāya kathesi. Te ca ātappamakaruṃ, sutvā buddhassa",
  "atk-s0102a:1152_2": "sāsananti te ca bhikkhū taṃ buddhasāsanaṃ sutvā tāvadeva tadatthāya vīriyaṃ kariṃsu.",
  "atk-s0102a:1153_0": "Evaṃ katamattātappānaṃyeva tesaṃ pāturahu ñāṇaṃ. Kīdisaṃ? Amanussānaṃ dassanaṃ dibbacakkhuñāṇaṃ",
  "atk-s0102a:1153_1": "uppajji. Na taṃ tehi tasmiṃ khaṇe parikammaṃ katvā uppāditaṃ. Ariyamaggeneva hi taṃ",
  "atk-s0102a:1153_2": "nipphannaṃ. Amanussadassanatthaṃ panassa abhinīhāramattameva kataṃ. Satthāpi – “atthi",
  "atk-s0102a:1153_3": "tumhākaṃ ñāṇaṃ, taṃ nīharitvā tena hi te vijānāthā”ti idameva sandhāya “te vijānātha, bhikkhavo”ti āha.",
  "atk-s0102a:1154": "Appeke satamaddakkhunti tesu bhikkhūsu ekacce bhikkhū amanussānaṃ sataṃ addasaṃsu. Sahassaṃ atha sattarinti eke sahassaṃ. Eke sattati sahassāni.",
  "atk-s0102a:1155_0": "Sataṃ eke sahassānanti eke satasahassaṃ addasaṃsu. Appekenantamaddakkhunti vipulaṃ",
  "atk-s0102a:1155_1": "addasaṃsu, satavasena sahassavasena ca aparicchinnepi addasaṃsūti attho. Kasmā? Yasmā",
  "atk-s0102a:1155_2": "disā sabbā phuṭā ahuṃ, bharitā sampuṇṇāva ahesuṃ.",
  "atk-s0102a:1156_0": "Tañca sabbaṃ abhiññāyāti yaṃ tesu ekenekena diṭṭhaṃ, tañca sabbaṃ jānitvā. Vavatthitvāna",
  "atk-s0102a:1156_1": "cakkhumāti hatthatale lekhaṃ viya paccakkhato vavatthapetvā pañcahi cakkhūhi cakkhumā",
  "atk-s0102a:1156_2": "satthā. Tato āmantayīti pubbe vuttagāthameva nāmagottakittanatthāya āha. Tumhe ete",
  "atk-s0102a:1156_3": "vijānātha, passatha, oloketha, ye vohaṃ kittayissāmīti ayamettha sambandho. Girāhīti",
  "atk-s0102a:1156_4": "vacanehi. Anupubbasoti anupaṭipāṭiyā.",
  "atk-s0102a:1157_0": "335. Sattasahassā te yakkhā, bhummā kāpilavatthavāti sattasahassā tāvettha kapilavatthuṃ",
  "atk-s0102a:1157_1": "nissāya nibbattā bhummā yakkhāyevāti vadati. Iddhimantoti dibbaiddhiyuttā. Jutimantoti",
  "atk-s0102a:1157_2": "ānubhāvasampannā. Vaṇṇavantoti sarīravaṇṇasampannā. Yasassinoti parivārasampannā.",
  "atk-s0102a:1157_3": "Modamānā abhikkāmunti tuṭṭhacittā āgatā. Bhikkhūnaṃ samitiṃ vananti imaṃ mahāvanaṃ",
  "atk-s0102a:1157_4": "bhikkhūnaṃ santikaṃ bhikkhūnaṃ dassanatthāya āgatā. Atha vā samitinti samūhaṃ, bhikkhusamūhaṃ",
  "atk-s0102a:1157_5": "dassanāya āgatātipi attho.",
  "atk-s0102a:1158": "Chasahassā hemavatā, yakkhā nānattavaṇṇinoti chasahassā hemavatapabbate nibbattayakkhā, te ca sabbepi nīlādivaṇṇavasena nānattavaṇṇā.",
  "atk-s0102a:1159": "Sātāgirā tisahassāti sātāgiripabbate nibbattayakkhā tisahassā.",
  "atk-s0102a:1160": "Iccete soḷasasahassāti ete sabbepi soḷasasahassā honti.",
  "atk-s0102a:1161": "Vessāmittā pañcasatāti vessāmittapabbate nibbattā pañcasatā.",
  "atk-s0102a:1162_0": "Kumbhīro rājagahikoti rājagahanagare nibbatto kumbhīro nāma yakkho. Vepullassa nivesananti",
  "atk-s0102a:1162_1": "tassa vepullapabbato nivesanaṃ nivāsanaṭṭhānanti attho. Bhiyyo naṃ satasahassaṃ,",
  "atk-s0102a:1162_2": "yakkhānaṃ payirupāsatīti taṃ atirekaṃ yakkhānaṃ satasahassaṃ payirupāsati. Kumbhīro",
  "atk-s0102a:1162_3": "rājagahiko, sopāgā samitiṃ vananti sopi kumbhīro saparivāro imaṃ vanaṃ bhikkhusamitiṃ",
  "atk-s0102a:1162_4": "dassanatthāya āgato.",
  "atk-s0102a:1163_0": "336. Purimañca disaṃ rājā, dhataraṭṭho pasāsatīti pācīnadisaṃ anusāsati. Gandhabbānaṃ",
  "atk-s0102a:1163_1": "adhipatīti catūsupi disāsu gandhabbānaṃ jeṭṭhako. Sabbe te tassa vase vattanti. Mahārājā",
  "atk-s0102a:1163_2": "yasassisoti mahāparivāro eso mahārājā.",
  "atk-s0102a:1164": "Puttāpi tassa bahavo, indanāmā mahabbalāti tassa dhataraṭṭhassa bahavo mahabbalā puttā, te sabbe sakkassa devarañño nāmadhārakā.",
  "atk-s0102a:1165": "Virūḷho taṃ pasāsatīti taṃ disaṃ virūḷho anusāsati.",
  "atk-s0102a:1166": "Puttāpi tassāti tassāpi tādisāyeva puttā. Pāḷiyaṃ pana “mahabbalā”ti likhanti. Aṭṭhakathāyaṃ sabbavāresu “mahābalā”ti pāṭho.",
  "atk-s0102a:1167": "“Purimaṃ disaṃ dhataraṭṭho, dakkhiṇena virūḷhako;",
  "atk-s0102a:1168": "Pacchimena virūpakkho, kuvero uttaraṃ disaṃ.",
  "atk-s0102a:1169": "Cattāro te mahārājā, samantā caturo disā;",
  "atk-s0102a:1170": "Daddallamānā aṭṭhaṃsu, vane kāpilavatthave”ti.",
  "atk-s0102a:1171": "Imā pana gāthā sabbasaṅgāhikavasena vuttā.",
  "atk-s0102a:1172_0": "Ayañcettha attho – dasasahassacakkavāḷe dhataraṭṭhā nāma mahārājāno atthi. Te sabbepi",
  "atk-s0102a:1172_1": "koṭisatasahassakoṭisatasahassagandhabbaparivārā āgantvā puratthimāya disāya kapilavatthumahāvanato",
  "atk-s0102a:1172_2": "paṭṭhāya cakkavāḷagabbhaṃ pūretvā ṭhitā. Evaṃ dakkhiṇadisādīsu virūḷhakādayo. Tenevāha",
  "atk-s0102a:1172_3": "– “samantā caturo disā, daddallamānā aṭṭhaṃsū”ti. Idañhi vuttaṃ hoti – “samantā cakkavāḷehi",
  "atk-s0102a:1172_4": "āgantvā caturo disā pabbatamatthakesu aggikkhandhā viya suṭṭhu jalamānā ṭhitā”ti.",
  "atk-s0102a:1172_5": "Te pana yasmā kapilavatthuvanameva sandhāya āgatā, tasmā cakkavāḷaṃ pūretvā cakkavāḷena",
  "atk-s0102a:1172_6": "samasamā ṭhitāpi – “vane kāpilavatthave”ti vuttā.",
  "atk-s0102a:1173_0": "337. Tesaṃ māyāvino dāsā, āguṃ vañcanikā saṭhāti tesaṃ mahārājānaṃ katapāpapaṭicchādanalakkhaṇāya",
  "atk-s0102a:1173_1": "māyāya yuttā kuṭilācārā dāsā atthi, ye sammukhaparammukhavañcanāhi lokaṃ vañcanato",
  "atk-s0102a:1173_2": "“vañcanikā”ti ca, kerāṭiyasāṭheyyena samannāgatattā “saṭhā”ti ca vuccanti, tepi āgatāti",
  "atk-s0102a:1173_3": "attho. Māyā kuṭeṇḍu viṭeṇḍu, viṭucca viṭuṭo sahāti te dāsā sabbepi māyākārakāva.",
  "atk-s0102a:1173_4": "Nāmena panettha eko kuṭeṇḍu nāma, eko viṭeṇḍu nāma. Pāḷiyaṃ pana “veṭeṇḍū”ti likhanti.",
  "atk-s0102a:1173_5": "Eko viṭucca nāma, eko viṭuṭo nāma. Sahāti sopi viṭuṭo tehi saheva āgato.",
  "atk-s0102a:1174": "Candano kāmaseṭṭho ca, kinnighaṇḍu nighaṇḍu cāti aparo kinnighaṇḍu nāma. Pāḷiyaṃ pana “kinnughaṇḍū”ti likhanti. Nighaṇḍu cāti añño nighaṇḍu nāma, ettakā dāsā. Ito pare pana –",
  "atk-s0102a:1175": "“Panādo opamañño ca, devasuto ca mātali;",
  "atk-s0102a:1176": "Cittaseno ca gandhabbo, naḷo rājā janesabho;",
  "atk-s0102a:1177": "Āguṃ pañcasikho ceva, timbarū sūriyavacchasā”ti. –",
  "atk-s0102a:1178_0": "Ime devarājāno. Tattha devasutoti devasārathi. Cittasenoti citto ca seno ca cittaseno",
  "atk-s0102a:1178_1": "ca. Gandhabboti ayaṃ cittaseno gandhabbakāyiko devaputto, na kevalaṃ cesa, sabbe",
  "atk-s0102a:1178_2": "pete panādādayo gandhabbā eva. Naḷorājāti naḷakāradevaputto nāmeko. Janesabhoti janavasabho",
  "atk-s0102a:1178_3": "devaputto. Āguṃ pañcasikho cevāti pañcasikho ceva devaputto āgato. Timbarūti timbarū",
  "atk-s0102a:1178_4": "nāma gandhabbadevarājā. Sūriyavacchasāti tasseva dhītā.",
  "atk-s0102a:1179_0": "Ete caññe ca rājāno, gandhabbā saha rājubhīti ete ca nāmavasena vuttagandhabbarājāno",
  "atk-s0102a:1179_1": "aññe ca etehi rājūhi saddhiṃ bahū gandhabbā. Modamānā abhikkāmuṃ, bhikkhūnaṃ samitiṃ",
  "atk-s0102a:1179_2": "vananti haṭṭhatuṭṭhacittā bhikkhusaṅghasamitiṃ imaṃ vanaṃ āgatāti attho.",
  "atk-s0102a:1180_0": "338. Athāguṃ nāgasā nāgā, vesālā sahatacchakāti nāgasadahavāsikā ca vesālīvāsikā",
  "atk-s0102a:1180_1": "ca nāgā saha tacchakanāgaparisāya āgatāti attho. Kambalassatarāti kambalo ca assataro",
  "atk-s0102a:1180_2": "ca. Ete kira sinerupāde vasanti, supaṇṇehipi anuddharaṇīyā mahesakkhanāgā pāyāgā",
  "atk-s0102a:1180_3": "saha ñātibhīti payāgatitthavāsino ca saha ñātisaṅghena āgatā.",
  "atk-s0102a:1181_0": "Yāmunā dhataraṭṭhā cāti yamunavāsino ca dhataraṭṭhakule uppannā nāgā ca. Erāvaṇo",
  "atk-s0102a:1181_1": "mahānāgoti erāvaṇo ca devaputto, jātiyā nāgo na hoti. Nāgavohārena panesa vohariyati.",
  "atk-s0102a:1181_2": "Sopāgāti sopi āgato.",
  "atk-s0102a:1182_0": "Ye nāgarāje sahasā harantīti ye ime vuttappakāre nāge lobhābhibhūtā sāhasaṃ katvā",
  "atk-s0102a:1182_1": "haranti gaṇhanti. Dibbā dijā pakkhī visuddhacakkhūti dibbānubhāvato dibbā mātukucchito",
  "atk-s0102a:1182_2": "ca aṇḍakosato cāti dve vāre jātāti dijā pakkhayuttatāya pakkhī yojanasatantarepi",
  "atk-s0102a:1182_3": "yojanasahassantarepi nāge dassanasamatthacakkhutāya visuddhacakkhū. Vehāyasā te vanamajjhappattāti",
  "atk-s0102a:1182_4": "te ākāseneva imaṃ mahāvanaṃ sampattā. Citrā supaṇṇā iti tesa nāmanti tesaṃ “citrasupaṇṇā”ti nāmaṃ.",
  "atk-s0102a:1183_0": "Abhayaṃ tadā nāgarājānamāsi, supaṇṇato khemamakāsi buddhoti tasmā sabbepi te aññamaññaṃ",
  "atk-s0102a:1183_1": "saṇhāhi vācāhi upavhayantā mittā viya bandhavā viya ca samullapantā sammodamānā āliṅgantā",
  "atk-s0102a:1183_2": "hatthe gaṇhantā aṃsakūṭe hatthaṃ ṭhapentā haṭṭhatuṭṭhacittā. Nāgā supaṇṇā saraṇamakaṃsu",
  "atk-s0102a:1183_3": "buddhanti buddhaṃyeva saraṇaṃ gatā.",
  "atk-s0102a:1184": "339. Jitā vajirahatthenāti indena devaraññā jitā. Samuddaṃ asurāsitāti mahāsamuddavāsino sujātāya asurakaññāya kāraṇā sabbepi bhātaro vāsavassete, iddhimanto yasassino.",
  "atk-s0102a:1185_0": "Tesu kālakañcā mahābhismāti kālakañcā ca mahante bhiṃsane attabhāve māpetvā āgamiṃsu.",
  "atk-s0102a:1185_1": "Asurā dānaveghasāti dānaveghasā nāma aññe dhanuggahaasurā. Vepacitti sucitti ca,",
  "atk-s0102a:1185_2": "pahārādo namucī sahāti vepacittiasuro, sucittiasuro cāti ete ca asurā namuci ca māro",
  "atk-s0102a:1185_3": "devaputto etehi saheva āgato. Ime asurā mahāsamuddavāsino, ayaṃ paranimmitadevalokavāsī,",
  "atk-s0102a:1185_4": "kasmā etehi sahāgatoti? Acchandikattā. Tepi hi acchandikā abhabbā, ayampi tādisoyeva.",
  "atk-s0102a:1185_5": "Tasmā dhātuso saṃsandamāno āgato.",
  "atk-s0102a:1186_0": "Satañca baliputtānanti balino mahāasurassa puttānaṃ sataṃ. Sabbe verocanāmakāti sabbe",
  "atk-s0102a:1186_1": "attano mātulassa rāhusseva nāmadharā. Sannayhitvā balisenanti attano balisenaṃ sannayhitvā",
  "atk-s0102a:1186_2": "sabbe katasannāhāva hutvā. Rāhubhaddamupāgamunti rāhuasurindaṃ upasaṅkamiṃsu. Samayo",
  "atk-s0102a:1186_3": "dāni bhaddanteti bhaddaṃ tava hotu, samayo te bhikkhūnaṃ samitiṃ vanaṃ upasaṅkamitvā",
  "atk-s0102a:1186_4": "bhikkhusaṅghaṃ dassanāyāti attho.",
  "atk-s0102a:1187_0": "340. Āpo ca devā pathavī, tejo vāyo tadāgamunti āpokasiṇādīsu parikammaṃ katvā nibbattā",
  "atk-s0102a:1187_1": "āpotiādināmakā devā āgamuṃ. Varuṇā vāraṇā devā, somo ca yasasā sahāti varuṇadevatā,",
  "atk-s0102a:1187_2": "vāraṇadevatā, somadevatāti evaṃ nāmakā ca devā yasasā nāma devena sahāgatāti attho.",
  "atk-s0102a:1187_3": "Mettākaruṇākāyikāti mettājhāne ca karuṇājhāne ca parikammaṃ katvā nibbattadevā. Āguṃ",
  "atk-s0102a:1187_4": "devā yasassinoti etepi mahāyasā devā āgatā.",
  "atk-s0102a:1188": "Dasete dasadhā kāyā, sabbe nānattavaṇṇinoti te dasadhā ṭhitā dasa devakāyā sabbe nīlādivasena nānattavaṇṇā āgatāti attho.",
  "atk-s0102a:1189_0": "Veṇḍū ca devāti veṇḍudevatā ca. Sahali cāti sahalidevatā ca. Asamā ca duve yamāti",
  "atk-s0102a:1189_1": "asamadevatā ca dve ca yamakā devā. Candassupanisā devā, candamāguṃ purakkhatvāti",
  "atk-s0102a:1189_2": "candanissitakā devā candaṃ purato katvā āgatā. Tathā sūriyanissitakā devā sūriyaṃ",
  "atk-s0102a:1189_3": "purakkhatvā. Nakkhattāni purakkhatvāti nakkhattanissitāpi devā nakkhattāni purato",
  "atk-s0102a:1189_4": "katvā āgatā. Āguṃ mandavalāhakāti vātavalāhakā, abbhavalāhakā, uṇhavalāhakā ete sabbepi",
  "atk-s0102a:1189_5": "valāhakāyikā “mandavalāhakā” nāma vuccanti. Tepi āgatāti attho. Vasūnaṃ vāsavo seṭṭho,",
  "atk-s0102a:1189_6": "sakkopāgā purindadoti vasūnaṃ devatānaṃ seṭṭho vāsavo yo sakkoti ca, purindadoti",
  "atk-s0102a:1189_7": "ca vuccati, sopi āgato.",
  "atk-s0102a:1190": "Dasete dasadhā kāyāti etepi dasa devakāyā dasadhāva āgatā. Sabbe nānattavaṇṇinoti nīlādivasena nānattavaṇṇā.",
  "atk-s0102a:1191_0": "Athāguṃ sahabhū devāti atha sahabhū nāma devā āgatā. Jalamaggisikhārivāti aggisikhā",
  "atk-s0102a:1191_1": "viya jalantā. Jalamaggi ca sikhārivāti imāni tesaṃ nāmānītipi vuttaṃ. Ariṭṭhakā ca",
  "atk-s0102a:1191_2": "rojā cāti ariṭṭhakadevā ca rojadevā ca. Umāpupphanibhāsinoti umāpupphadevā nāma ete",
  "atk-s0102a:1191_3": "devā. Umāpupphasadisā hi tesaṃ sarīrābhā, tasmā “umāpupphanibhāsino”ti vuccanti.",
  "atk-s0102a:1192_0": "Varuṇā sahadhammā cāti ete ca dve janā. Accutā ca anejakāti accutadevatā ca anejakadevatā",
  "atk-s0102a:1192_1": "ca. Suleyyarucirā āgunti suleyyā ca rucirā ca āgatā. Āguṃ vāsavanesinoti vāsavanesīdevā",
  "atk-s0102a:1192_2": "nāma āgatā. Dasete dasadhā kāyāti etepi dasadevakāyā dasadhāva āgatā.",
  "atk-s0102a:1193": "Samānā mahāsamānāti samānā ca mahāsamānā ca. Mānusā mānusuttamāti mānusā ca mānusuttamā ca. Khiḍḍāpadosikā āguṃ, āguṃ manopadosikāti khiḍḍāpadosikā manopadosikā ca devā āgatā.",
  "atk-s0102a:1194_0": "Athāguṃ harayo devāti haridevā nāma āgatā. Ye ca lohitavāsinoti lohitavāsino ca āgatā.",
  "atk-s0102a:1194_1": "Pāragā mahāpāragāti ete ca duvidhā āgatā. Dasete dasadhā kāyāti etepi dasadevakāyā dasadhāva āgatā.",
  "atk-s0102a:1195_0": "Sukkā karambhā aruṇā, āguṃ veghanasā sahāti ete sukkādayo tayo, tehi saha veghanasā",
  "atk-s0102a:1195_1": "ca āgatā. Odātagayhā pāmokkhāti odātagayhā nāma pāmokkhadevā āgatā. Āguṃ devā vicakkhaṇāti",
  "atk-s0102a:1195_2": "vicakkhaṇā nāma devā āgatā.",
  "atk-s0102a:1196_0": "Sadāmattā hāragajāti sadāmattā ca hāragajā ca. Missakā ca yasassinoti yasasampannā",
  "atk-s0102a:1196_1": "missakadevā ca. Thanayaṃ āga pajjunnoti pajjunno ca devarājā thanayanto āgato. Yo",
  "atk-s0102a:1196_2": "disā abhivassatīti yo yaṃ yaṃ disaṃ yāti, tattha tattha devo vassati. Dasete dasadhā",
  "atk-s0102a:1196_3": "kāyāti etepi dasadevakāyā dasadhā āgatā.",
  "atk-s0102a:1197_0": "Khemiyā tusitā yāmāti khemiyā devā tusitapuravāsino ca yāmādevalokavāsino ca. Kathakā",
  "atk-s0102a:1197_1": "ca yasassinoti yasasampannā kathakadevā ca. Pāḷiyaṃ pana “kaṭṭhakā cā”ti likhanti.",
  "atk-s0102a:1197_2": "Lambītakā lāmaseṭṭhāti lambitakadevā ca lāmaseṭṭhadevā ca. Jotināmā ca āsavāti pabbatamatthake",
  "atk-s0102a:1197_3": "katanaḷaggikkhandho viya jotamānā jotidevā nāma atthi, te ca āsā ca devā āgatāti",
  "atk-s0102a:1197_4": "attho. Pāḷiyaṃ pana “jātināmā”ti likhanti. Āsā devatā chandavasena āsavāti vuttā.",
  "atk-s0102a:1197_5": "Nimmānaratino āguṃ, athāguṃ paranimmitā. Dasete dasadhā kāyāti etepi dasa devakāyā dasadhāva āgatā.",
  "atk-s0102a:1198_0": "Saṭṭhete devanikāyāti ete ca āpo ca devātiādikā cha dasakā saṭṭhi devanikāyā sabbe",
  "atk-s0102a:1198_1": "nīlādivasena nānattavaṇṇino. Nāmanvayena āgacchunti nāmabhāgena nāmakoṭṭhāsena āgatā.",
  "atk-s0102a:1198_2": "Ye caññe sadisā sahāti ye ca aññepi tehi sadisā vaṇṇatopi nāmatopi etādisāyeva sesacakkavāḷesu",
  "atk-s0102a:1198_3": "devā, tepi āgatāyevāti ekapadeneva kalāpaṃ viya puṭakaṃ viya ca katvā sabbā devatā niddisati.",
  "atk-s0102a:1199_0": "Evaṃ dasasu lokadhātusahassesu devakāye niddisitvā idāni yadatthaṃ te āgatā, taṃ",
  "atk-s0102a:1199_1": "dassento pavuṭṭhajātinti gāthamāha. Tassattho – pavuṭṭhā vigatā jāti assāti ariyasaṅgho",
  "atk-s0102a:1199_2": "pavuṭṭhajāti nāma, taṃ pavuṭṭhajātiṃ rāgadosamohakhīlānaṃ abhāvā akhīlaṃ cattāro",
  "atk-s0102a:1199_3": "oghe taritvā ṭhitattā oghatiṇṇaṃ catunnaṃ āsavānaṃ abhāvena anāsavaṃ ariyasaṅghaṃ",
  "atk-s0102a:1199_4": "dakkhema passissāma. Tesaññeva oghānaṃ tiṇṇattā oghataraṃ āguṃ akaraṇato nāgaṃ. Asitātiganti",
  "atk-s0102a:1199_5": "kāḷakabhāvātītaṃ candaṃva siriyā virocamānaṃ dasabalañca dakkhema passissāmāti etadatthaṃ",
  "atk-s0102a:1199_6": "sabbepi te nāmanvayena āgacchuṃ, ye caññe sadisā sahāti.",
  "atk-s0102a:1200_0": "341. Idāni brahmāno dassento subrahmā paramatto cātiādimāha. Tattha subrahmāti eko",
  "atk-s0102a:1200_1": "brahmā. Paramattopi brahmāva. Puttā iddhimato sahāti ete iddhimato buddhassa bhagavato",
  "atk-s0102a:1200_2": "puttā ariyabrahmāno saheva āgatā. Sanaṅkumāro tisso cāti sanaṅkumāro ca tissamahābrahmā",
  "atk-s0102a:1200_3": "ca. Sopāgāti sopi āgato.",
  "atk-s0102a:1201": "“Sahassaṃ brahmalokānaṃ, mahābrahmābhitiṭṭhati;",
  "atk-s0102a:1202": "Upapanno jutimanto, bhismākāyo yasassi so”ti. –",
  "atk-s0102a:1203_0": "Ettha sahassaṃ brahmalokānanti ekaṅguliyā ekasahassacakkavāḷe dasahi aṅgulīhi dasasahassicakkavāḷe",
  "atk-s0102a:1203_1": "ālokapharaṇasamatthānaṃ mahābrahmānaṃ sahassaṃ āgataṃ. Mahābrahmābhitiṭṭhatīti yattha",
  "atk-s0102a:1203_2": "ekeko mahābrahmā aññe brahme abhibhavitvā tiṭṭhati. Upapannoti brahmaloke nibbatto.",
  "atk-s0102a:1203_3": "Jutimantoti ānubhāvasampanno. Bhismākāyoti mahākāyo, dvīhi tīhi māgadhikehi gāmakkhettehi",
  "atk-s0102a:1203_4": "samappamāṇaattabhāvo. Yasassisoti attabhāvasirīsaṅkhātena yasena samannāgato.",
  "atk-s0102a:1204_0": "Dasettha issarā āguṃ, paccekavasavattinoti etasmiñca brahmasahasse ye pāṭiyekkaṃ",
  "atk-s0102a:1204_1": "pāṭiyekkaṃ vasaṃ vattenti, evarūpā dasa issarā mahābrahmāno āgatā. Tesañca majjhato",
  "atk-s0102a:1204_2": "āga, hārito parivāritoti tesaṃ brahmānaṃ majjhe hārito nāma mahābrahmā satasahassabrahmaparivāro āgato.",
  "atk-s0102a:1205_0": "342. Te ca sabbe abhikkante, sainde deve sabrahmaketi te sabbepi sakkaṃ devarājānaṃ",
  "atk-s0102a:1205_1": "jeṭṭhakaṃ katvā āgate devakāye, hāritamahābrahmānaṃ jeṭṭhakaṃ katvā āgate brahmakāye",
  "atk-s0102a:1205_2": "ca. Mārasenā abhikkāmīti mārasenā abhigatā. Passa kaṇhassa mandiyanti kāḷakassa mārasa",
  "atk-s0102a:1205_3": "bālabhāvaṃ passatha.",
  "atk-s0102a:1206_0": "Etha gaṇhatha bandhathāti evaṃ attano parisaṃ āṇāpesi. Rāgena baddhamatthu voti sabbaṃ",
  "atk-s0102a:1206_1": "vo idaṃ devamaṇḍalaṃ rāgena baddhaṃ hotu. Samantā parivāretha, mā vo muñcittha koci",
  "atk-s0102a:1206_2": "nanti tumhākaṃ ekopi etesu ekampi mā muñci. “Mā vo muñcethā”tipi pāṭho, esevattho.",
  "atk-s0102a:1207_0": "Iti tattha mahāseno, kaṇho senaṃ apesayīti evaṃ tattha mahāsamaye mahāseno māro mārasenaṃ",
  "atk-s0102a:1207_1": "apesayi. Pāṇinā talamāhaccāti hatthena pathavītalaṃ paharitvā. Saraṃ katvāna bheravanti",
  "atk-s0102a:1207_2": "māravibhiṃsakadassanatthaṃ bhayānakaṃ sarañca katvā.",
  "atk-s0102a:1208_0": "Yathā pāvussako megho, thanayanto savijjukoti savijjuko pāvussakamegho viya mahāgajjitaṃ",
  "atk-s0102a:1208_1": "gajjanto. Tadā so paccudāvattīti tasmiṃ samaye so māro taṃ vibhiṃsanakaṃ dassetvā",
  "atk-s0102a:1208_2": "paṭinivatto. Saṅkuddho asayaṃ vaseti suṭṭhu kuddho kupito kañci vase vattetuṃ asakkonto",
  "atk-s0102a:1208_3": "asayaṃvase asayaṃvasī attano vasena akāmako hutvā nivatto. Bhagavā kira “ayaṃ māro",
  "atk-s0102a:1208_4": "imaṃ mahāsamāgamaṃ disvā ‘abhisamayantarāyaṃ karissāmī’ti antarantare mārasenaṃ pesetvā",
  "atk-s0102a:1208_5": "māraṃ vibhiṃsakaṃ dassetī”ti aññāsi. Pakati cesā bhagavato, yattha abhisamayo na",
  "atk-s0102a:1208_6": "bhavissati, tattha māraṃ vibhiṃsakaṃ dassentaṃ na nivāreti. Yattha pana abhisamayo",
  "atk-s0102a:1208_7": "hoti, tattha yathā parisā neva mārassa rūpaṃ passati, na saddaṃ suṇāti, evaṃ adhiṭṭhātīti.",
  "atk-s0102a:1208_8": "Imasmiñca samāgame mahābhisamayo bhavissati, tasmā yathā devatā neva tassa rūpaṃ",
  "atk-s0102a:1208_9": "passanti, na saddaṃ suṇanti, evaṃ adhiṭṭhāsi. Tena vuttaṃ –“tadā so paccudāvatti,",
  "atk-s0102a:1208_10": "saṅkuddho asayaṃvase”ti.",
  "atk-s0102a:1209": "343. Tañca sabbaṃ abhiññāya, vavatthitvāna cakkhumāti taṃ sabbaṃ bhagavā jānitvā vavatthapetvā ca.",
  "atk-s0102a:1210_0": "Mārasenā abhikkantā, te vijānātha bhikkhavoti bhikkhave mārasenā abhikkantā, te tumhe",
  "atk-s0102a:1210_1": "attano anurūpaṃ vijānātha, phalasamāpattiṃ samāpajjathāti vadati. Ātappamakarunti",
  "atk-s0102a:1210_2": "phalasamāpattiṃ pavisanatthāya vīriyaṃ ārabhiṃsu. Vītarāgehi pakkāmunti māro ca mārasenā",
  "atk-s0102a:1210_3": "ca vītarāgehi ariyehi dūratova apakkamuṃ. Nesaṃ lomāpi iñjayunti tesaṃ vītarāgānaṃ",
  "atk-s0102a:1210_4": "lomānipi na cālayiṃsu. Atha māro bhikkhusaṅghaṃ ārabbha imaṃ gāthaṃ abhāsi –",
  "atk-s0102a:1211": "“Sabbe vijitasaṅgāmā, bhayātītā yasassino;",
  "atk-s0102a:1212": "Modanti saha bhūtehi, sāvakā te janesutā”ti.",
  "atk-s0102a:1213": "Tattha modanti saha bhūtehīti dasabalassa sāsane bhūtehi sañjātehi ariyehi saddhiṃ modanti pamodanti. Janesutāti jane vissutā pākaṭā abhiññātā.",
  "atk-s0102a:1214_0": "Idaṃ pana mahāsamayasuttaṃ nāma devatānaṃ piyaṃ manāpaṃ, tasmā maṅgalaṃ vadantena",
  "atk-s0102a:1214_1": "abhinavaṭṭhānesu idameva suttaṃ vattabbaṃ. Devatā kira –“imaṃ suttaṃ suṇissāmā”ti",
  "atk-s0102a:1214_2": "ohitasotā vicaranti. Desanāpariyosāne panassa koṭisatasahassadevatā arahattaṃ pattā,",
  "atk-s0102a:1214_3": "sotāpannādīnaṃ gaṇanā natthi.",
  "atk-s0102a:1215_0": "Devatānañcassa piyamanāpabhāve idaṃ vatthu – koṭipabbatavihāre kira nāgaleṇadvāre",
  "atk-s0102a:1215_1": "nāgarukkhe ekā devadhītā vasati. Eko daharo antoleṇe imaṃ suttaṃ sajjhāyati. Devadhītā",
  "atk-s0102a:1215_2": "sutvā suttapariyosāne mahāsaddena sādhukāramadāsi. Ko esoti. Ahaṃ, bhante, devadhītāti.",
  "atk-s0102a:1215_3": "Kasmā sādhukāramadāsīti? Bhante, dasabalena mahāvane nisīditvā kathitadivase imaṃ",
  "atk-s0102a:1215_4": "suttaṃ sutvā ajja assosiṃ, bhagavatā kathitato ekakkharampi ahāpetvā suggahito ayaṃ",
  "atk-s0102a:1215_5": "dhammo tumhehīti. Dasabalassa kathayato sutaṃ tayāti? Āma, bhanteti. Mahā kira devatāsannipāto",
  "atk-s0102a:1215_6": "ahosi, tvaṃ kattha ṭhitā suṇīti?",
  "atk-s0102a:1216_0": "Ahaṃ, bhante, mahāvanavāsiyā devatā, mahesakkhāsu pana devatāsu āgacchantīsu jambudīpe",
  "atk-s0102a:1216_1": "okāsaṃ nālatthaṃ, atha imaṃ tambapaṇṇidīpaṃ āgantvā jambukolapaṭṭane ṭhatvā sotuṃ",
  "atk-s0102a:1216_2": "āraddhamhi, tatrāpi mahesakkhāsu devatāsu āgacchantīsu anukkamena paṭikkamamānā rohaṇajanapade",
  "atk-s0102a:1216_3": "mahāgāmassa piṭṭhibhāgato samudde galappamāṇaṃ udakaṃ pavisitvā tattha ṭhitā assosinti.",
  "atk-s0102a:1216_4": "Tuyhaṃ ṭhitaṭṭhānato dūre satthāraṃ passasi devateti? Kiṃ kathetha, bhante, satthā",
  "atk-s0102a:1216_5": "mahāvane dhammaṃ desento nirantaraṃ mamaññeva oloketīti maññamānā otappamānā ūmīsu nilayāmīti.",
  "atk-s0102a:1217_0": "Taṃ divasaṃ kira koṭisatasahassadevatā arahattaṃ pattā, tumhepi tadā arahattaṃ pattāti?",
  "atk-s0102a:1217_1": "Natthi, bhante. Anāgāmiphalaṃ pattattha maññeti? Natthi, bhante. Sakadāgāmiphalaṃ",
  "atk-s0102a:1217_2": "pattattha maññeti? Natthi, bhante. Tayo magge pattā devatā kira gaṇanapathaṃ atītā,",
  "atk-s0102a:1217_3": "sotāpannā jātattha maññeti? Devatā taṃ divasaṃ sotāpattiphalaṃ pattattā harāyamānā",
  "atk-s0102a:1217_4": "–“apucchitabbaṃ pucchati ayyo”ti āha. Tato naṃ so bhikkhu āha – “sakkā pana devate,",
  "atk-s0102a:1217_5": "tava attabhāvaṃ amhākaṃ dassetu”nti? Na sakkā bhante sakalakāyaṃ dassetuṃ, aṅgulipabbamattaṃ",
  "atk-s0102a:1217_6": "dassessāmi ayyassāti kuñcikachiddena aṅguliṃ antoleṇābhimukhaṃ akāsi, candasahassasūriyasahassauggamanakālo",
  "atk-s0102a:1217_7": "viya ahosi. Devadhītā “appamattā, bhante, hothā”ti daharabhikkhuṃ vanditvā agamāsi.",
  "atk-s0102a:1217_8": "Evaṃ imaṃ suttaṃ devatānaṃ piyaṃ manāpaṃ, mamāyanti naṃ devatāti.",
  "atk-s0102a:1218": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1219": "Mahāsamayasuttavaṇṇanā niṭṭhitā.",
  "atk-s0102a:1222": "8. Sakkapañhasuttavaṇṇanā",
  "atk-s0102a:1223": "Nidānavaṇṇanā",
  "atk-s0102a:1224_0": "344. Evaṃ me sutanti sakkapañhasuttaṃ. Tatrāyamanuttānapadavaṇṇanā – ambasaṇḍā nāma",
  "atk-s0102a:1224_1": "brāhmaṇagāmoti so kira gāmo ambasaṇḍānaṃ avidūre niviṭṭho, tasmā “ambasaṇḍā” tveva",
  "atk-s0102a:1224_2": "vuccati. Vediyake pabbateti so kira pabbato pabbatapāde jātena maṇivedikāsadisena",
  "atk-s0102a:1224_3": "nīlavanasaṇḍena samantā parikkhitto, tasmā ‘vediyakapabbato’ tveva saṅkhyaṃ gato.",
  "atk-s0102a:1224_4": "Indasālaguhāyanti pubbepi sā dvinnaṃ pabbatānaṃ antare guhā, indasālarukkho cassā",
  "atk-s0102a:1224_5": "dvāre, tasmā ‘indasālaguhā’ti saṅkhyaṃ gatā. Atha naṃ kuṭṭehi parikkhipitvā dvāravātapānāni",
  "atk-s0102a:1224_6": "yojetvā supariniṭṭhitasudhākammamālākammalatākammavicittaṃ leṇaṃ katvā bhagavato",
  "atk-s0102a:1224_7": "adaṃsu. Purimavohāravasena pana “indasālaguhā” tveva naṃ sañjānanti. Taṃ sandhāya",
  "atk-s0102a:1224_8": "vuttaṃ ‘indasālaguhāya’nti.",
  "atk-s0102a:1225_0": "Ussukkaṃ udapādīti dhammiko ussāho uppajji. Nanu ca esa abhiṇhadassāvī bhagavato,",
  "atk-s0102a:1225_1": "na so devatāsannipāto nāma atthi, yatthāyaṃ na āgatapubbo, sakkena sadiso appamādavihārī",
  "atk-s0102a:1225_2": "devaputto nāma natthi. Atha kasmā buddhadassanaṃ anāgatapubbassa viya assa ussāho",
  "atk-s0102a:1225_3": "udapādīti? Maraṇabhayena santajjitattā. Tasmiṃ kirassa samaye āyu parikkhīṇo, so",
  "atk-s0102a:1225_4": "pañca pubbanimittāni disvā “parikkhīṇo dāni me āyū”ti aññāsi. Yesañca devaputtānaṃ",
  "atk-s0102a:1225_5": "maraṇanimittāni āvi bhavanti, tesu ye parittakena puññakammena devaloke nibbattā,",
  "atk-s0102a:1225_6": "te “kuhiṃ nu kho idāni nibbattissāmā”ti bhayaṃ santāsaṃ āpajjanti. Ye katabhīruttānā",
  "atk-s0102a:1225_7": "bahuṃ puññaṃ katvā nibbattā, te attanā dinnadānaṃ rakkhitasīlaṃ bhāvitabhāvanañca",
  "atk-s0102a:1225_8": "āgamma “uparidevaloke sampattiṃ anubhavissāmā”ti na bhāyanti.",
  "atk-s0102a:1226_0": "Sakko pana devarājā pubbanimittāni disvā dasayojanasahassaṃ devanagaraṃ, yojanasahassubbedhaṃ",
  "atk-s0102a:1226_1": "vejayantaṃ, tiyojanasatikaṃ sudhammadevasabhaṃ, yojanasatubbedhaṃ pāricchattakaṃ,",
  "atk-s0102a:1226_2": "saṭṭhiyojanikaṃ paṇḍukambalasilaṃ, aḍḍhatiyā nāṭakakoṭiyo dvīsu devalokesu devaparisaṃ,",
  "atk-s0102a:1226_3": "nandanavanaṃ, cittalatāvanaṃ, missakavanaṃ, phārusakavananti etaṃ sabbasampattiṃ",
  "atk-s0102a:1226_4": "oloketvā “nassati vata bho me ayaṃ sampattī”ti bhayābhibhūto ahosi.",
  "atk-s0102a:1227_0": "Tato “atthi nu kho koci samaṇo vā brāhmaṇo vā lokapitāmaho mahābrahmā vā, yo me hadayanissitaṃ",
  "atk-s0102a:1227_1": "sokasallaṃ samuddharitvā imaṃ sampattiṃ thāvaraṃ kareyyā”ti olokento kañci adisvā",
  "atk-s0102a:1227_2": "puna addasa “mādisānaṃ satasahassānampi uppannaṃ sokasallaṃ sammāsambuddho uddharituṃ",
  "atk-s0102a:1227_3": "paṭibalo”ti. Athevaṃ parivitakkentassa tena kho pana samayena sakkassa devānamindassa",
  "atk-s0102a:1227_4": "ussukkaṃ udapādi bhagavantaṃ dassanāya.",
  "atk-s0102a:1228_0": "Kahaṃ nu kho bhagavā etarahi viharatīti katarasmiṃ janapade kataraṃ nagaraṃ upanissāya",
  "atk-s0102a:1228_1": "kassa paccaye paribhuñjanto kassa amataṃ dhammaṃ desayamāno viharatīti. Addasā khoti",
  "atk-s0102a:1228_2": "addakkhi paṭivijjhi. Mārisāti piyavacanametaṃ, devatānaṃ pāṭiyekko vohāro. Niddukkhātipi",
  "atk-s0102a:1228_3": "vuttaṃ hoti. Kasmā panesa deve āmantesi? Sahāyatthāya. Pubbe kiresa bhagavati saḷalaghare",
  "atk-s0102a:1228_4": "viharante ekakova dassanāya agamāsi. Satthā “aparipakkaṃ tāvassa ñāṇaṃ, katipāhaṃ",
  "atk-s0102a:1228_5": "pana atikkamitvā mayi indasālaguhāyaṃ viharante pañca pubbanimittāni disvā maraṇabhayabhīto",
  "atk-s0102a:1228_6": "dvīsu devalokesu devatāhi saddhiṃ upasaṅkamitvā cuddasa pañhe pucchitvā upekkhāpañhavissajjanāvasāne",
  "atk-s0102a:1228_7": "asītiyā devatāsahassehi saddhiṃ sotāpattiphale patiṭṭhahissatī”ti cintetvā okāsaṃ",
  "atk-s0102a:1228_8": "nākāsi. So “mama pubbepi ekakassa gatattā satthārā okāso na kato, addhā me natthi",
  "atk-s0102a:1228_9": "maggaphalassa upanissayo, ekassa pana upanissaye sati cakkavāḷapariyantāyapi parisāya",
  "atk-s0102a:1228_10": "bhagavā dhammaṃ desetiyeva. Avassaṃ kho pana dvīsu devalokesu kassaci devassa upanissayo",
  "atk-s0102a:1228_11": "bhavissati, taṃ sandhāya satthā dhammaṃ desessati. Taṃ sutvā ahampi attano domanassaṃ",
  "atk-s0102a:1228_12": "vūpasamessāmī”ti cintetvā sahāyatthāya āmantesi.",
  "atk-s0102a:1229_0": "Evaṃ bhaddaṃ tavāti kho devā tāvatiṃsāti evaṃ hotu mahārāja, gacchāma bhagavantaṃ",
  "atk-s0102a:1229_1": "dassanāya, dullabho buddhuppādo, bhaddaṃ tava, yo tvaṃ “pabbatakīḷaṃ nadīkīḷaṃ gacchāmā”ti",
  "atk-s0102a:1229_2": "avatvā amhe evarūpesu ṭhānesu niyojesīti. Paccassosunti tassa vacanaṃ sirasā sampaṭicchiṃsu.",
  "atk-s0102a:1230_0": "345. Pañcasikhaṃ gandhabbadevaputtaṃ āmantesīti deve tāva āmantetu, imaṃ kasmā visuṃ",
  "atk-s0102a:1230_1": "āmantesi? Okāsakaraṇatthaṃ. Evaṃ kirassa ahosi “dvīsu devalokesu devatā gahetvā dhurena",
  "atk-s0102a:1230_2": "paharantassa viya satthāraṃ upasaṅkamituṃ na yuttaṃ, ayaṃ pana pañcasikho dasabalassa",
  "atk-s0102a:1230_3": "upaṭṭhāko vallabho icchiticchitakkhaṇe gantvā pañhaṃ pucchitvā dhammaṃ suṇāti, imaṃ",
  "atk-s0102a:1230_4": "purato pesetvā okāsaṃ kāretvā iminā katokāse upasaṅkamitvā pañhaṃ pucchissāmī”ti",
  "atk-s0102a:1230_5": "okāsakaraṇatthaṃ āmantesi.",
  "atk-s0102a:1231_0": "Evaṃ bhaddaṃ tavāti so “evaṃ mahārāja, hotu, bhaddaṃ tava, yo tvaṃ maṃ ‘ehi, mārisa,",
  "atk-s0102a:1231_1": "uyyānakīḷādīni vā naṭasamajjādīni vā dassanāya gacchāmā’ti avatvā ‘buddhaṃ passissāma,",
  "atk-s0102a:1231_2": "dhammaṃ sossāmā’ti vadasī”ti daḷhataraṃ upatthambhento devānamindassa vacanaṃ paṭissutvā",
  "atk-s0102a:1231_3": "anucariyaṃ sahacaraṇaṃ ekato gamanaṃ upāgami.",
  "atk-s0102a:1232_0": "Tattha beluvapaṇḍunti beluvapakkaṃ viya paṇḍuvaṇṇaṃ. Tassa kira sovaṇṇamayaṃ pokkharaṃ,",
  "atk-s0102a:1232_1": "indanīlamayo daṇḍo, rajatamayā tantiyo, pavāḷamayā veṭhakā, vīṇāpattakaṃ gāvutaṃ,",
  "atk-s0102a:1232_2": "tantibandhanaṭṭhānaṃ gāvutaṃ, upari daṇḍako gāvutanti tigāvutappamāṇā vīṇā. Iti so",
  "atk-s0102a:1232_3": "taṃ vīṇaṃ ādāya samapaññāsamucchanā mucchetvā agganakhehi paharitvā madhuraṃ gītassaraṃ",
  "atk-s0102a:1232_4": "nicchāretvā sesadeve sakkassa gamanakālaṃ jānāpento ekamantaṃ aṭṭhāsi. Evaṃ tassa",
  "atk-s0102a:1232_5": "gītavāditasaññāya sannipatite devagaṇe atha kho sakko devānamindo…pe… vediyake pabbate paccuṭṭhāsi.",
  "atk-s0102a:1233_0": "346. Atiriva obhāsajātoti aññesu divasesu ekasseva devassa vā mārassa vā brahmuno",
  "atk-s0102a:1233_1": "vā obhāsena obhāsajāto hoti, taṃdivasaṃ pana dvīsu devalokesu devatānaṃ obhāsena",
  "atk-s0102a:1233_2": "atiriva obhāsajāto ekapajjoto sahassacandasūriyauggatakālasadiso ahosi. Parito gāmesu",
  "atk-s0102a:1233_3": "manussāti samantā gāmesu manussā. Pakatisāyamāsakāleyeva kira gāmamajjhe dārakesu",
  "atk-s0102a:1233_4": "kīḷantesu tattha sakko agamāsi, tasmā manussā passitvā evamāhaṃsu. Nanu ca majjhimayāme",
  "atk-s0102a:1233_5": "devatā bhagavantaṃ upasaṅkamanti, ayaṃ kasmā paṭhamayāmassāpi purimabhāgeyeva āgatoti?",
  "atk-s0102a:1233_6": "Maraṇabhayeneva tajjitattā. Kiṃsu nāmāti kiṃsu nāma bho etaṃ, ko nu kho ajja mahesakkho",
  "atk-s0102a:1233_7": "devo vā brahmā vā bhagavantaṃ pañhaṃ pucchituṃ dhammaṃ sotuṃ upasaṅkamanto, kathaṃsu",
  "atk-s0102a:1233_8": "nāma bho bhagavā pañhaṃ vissajjessati dhammaṃ desessati, lābhā amhākaṃ, yesaṃ no",
  "atk-s0102a:1233_9": "evaṃ devatānaṃ kaṅkhāvinodako satthā avidūre vihāre vasati, ye labhāma thālakabhikkhampi",
  "atk-s0102a:1233_10": "kaṭacchubhikkhampi dātunti saṃviggā lomahaṭṭhajātā uddhaggalomā hutvā dasanakhasamodhānasamujjalaṃ",
  "atk-s0102a:1233_11": "añjaliṃ sirasmiṃ patiṭṭhapetvā namassamānā aṭṭhaṃsu.",
  "atk-s0102a:1234_0": "347. Durupasaṅkamāti dupayirupāsiyā. Ahaṃ sarāgo sadoso samoho, satthā vītarāgo vītadoso",
  "atk-s0102a:1234_1": "vītamoho, tasmā dupayirupāsiyā tathāgatā mādisena. Jhāyīti lakkhaṇūpanijjhānena ca",
  "atk-s0102a:1234_2": "ārammaṇūpanijjhānena ca jhāyī. Tasmiññeva jhāne ratāti jhānaratā. Tadantaraṃ paṭisallīnāti",
  "atk-s0102a:1234_3": "tadantaraṃ paṭisallīnā sampati paṭisallīnā vā. Tasmā na kevalaṃ jhāyī jhānaratāti",
  "atk-s0102a:1234_4": "durupasaṅkamā, idānimeva paṭisallīnātipi durupasaṅkamā. Pasādeyyāsīti ārādheyyāsi,",
  "atk-s0102a:1234_5": "okāsaṃ me kāretvā dadeyyāsīti vadati. Beluvapaṇḍuvīṇaṃ ādāyāti nanu pubbeva ādinnāti?",
  "atk-s0102a:1234_6": "Āma, ādinnā. Maggagamanavasena pana aṃsakūṭe laggitā, idāni naṃ vāmahatthe ṭhapetvā",
  "atk-s0102a:1234_7": "vādanasajjaṃ katvā ādiyi. Tena vuttaṃ “ādāyā”ti.",
  "atk-s0102a:1235": "Pañcasikhagītagāthāvaṇṇanā",
  "atk-s0102a:1236": "348. Assāvesīti sāvesi. Buddhūpasañhitāti buddhaṃ ārabbha buddhaṃ nissayaṃ katvā pavattāti attho. Sesapadesupi eseva nayo.",
  "atk-s0102a:1237_0": "Vande te pitaraṃ bhadde, timbaruṃ sūriyavacchaseti ettha sūriyavacchasāti sūriyasamānasarīrā.",
  "atk-s0102a:1237_1": "Tassā kira devadhītāya pādantato rasmi uṭṭhahitvā kesantaṃ ārohati, tasmā bālasūriyamaṇḍalasadisā",
  "atk-s0102a:1237_2": "khāyati, iti naṃ “sūriyavacchasā”ti sañjānanti. Taṃ sandhāyāha – “bhadde, sūriyavacchase,",
  "atk-s0102a:1237_3": "tava pitaraṃ timbaruṃ gandhabbadevarājānaṃ vandāmī”ti. Yena jātāsi kalyāṇīti yena",
  "atk-s0102a:1237_4": "kāraṇabhūtena yaṃ timbaruṃ devarājānaṃ nissāya tvaṃ jātā, kalyāṇī sabbaṅgasobhanā.",
  "atk-s0102a:1237_5": "Ānandajananī mamāti mayhaṃ pītisomanassavaḍḍhanī.",
  "atk-s0102a:1238_0": "Vātova sedataṃ kantoti yathā sañjātasedānaṃ sedaharaṇatthaṃ vāto iṭṭho hoti kanto",
  "atk-s0102a:1238_1": "manāpo, evanti attho. Pānīyaṃva pipāsatoti pātumicchantassa pipāsato pipāsābhibhūtassa.",
  "atk-s0102a:1238_2": "Aṅgīrasīti aṅge rasmiyo assāti aṅgīrasī, tameva ārabbha ālapanto vadati. Dhammo arahatāmivāti",
  "atk-s0102a:1238_3": "arahantānaṃ navalokuttaradhammo viya.",
  "atk-s0102a:1239_0": "Jighacchatoti bhuñjitukāmassa khudābhibhūtassa. Jalantamiva vārināti yathā koci jalantaṃ",
  "atk-s0102a:1239_1": "jātavedaṃ udakakumbhena nibbāpeyya, evaṃ tava kāraṇā uppannaṃ mama kāmarāgapariḷāhaṃ nibbāpehīti vadati.",
  "atk-s0102a:1240_0": "Yuttaṃ kiñjakkhareṇunāti padumakesarareṇunā yuttaṃ. Nāgo ghammābhitatto vāti ghammābhitattahatthī",
  "atk-s0102a:1240_1": "viya. Ogāhe te thanūdaranti yathā so nāgo pokkharaṇiṃ ogāhitvā pivitvā aggasoṇḍamattaṃ",
  "atk-s0102a:1240_2": "paññāyamānaṃ katvā nimuggo sukhaṃ sātaṃ vindati, evaṃ kadā nu kho te thanūdaraṃ thanavemajjhaṃ",
  "atk-s0102a:1240_3": "udarañca otaritvā ahaṃ sukhaṃ sātaṃ paṭilabhissāmīti vadati.",
  "atk-s0102a:1241": "“Accaṅkusova nāgova, jitaṃ me tuttatomaraṃ;",
  "atk-s0102a:1242": "Kāraṇaṃ nappajānāmi, sammatto lakkhaṇūruyā”ti. –",
  "atk-s0102a:1243_0": "Ettha tuttaṃ vuccati kaṇṇamūle vijjhanaayadaṇḍako. Tomaranti pādādīsu vijjhanadaṇḍatomaraṃ.",
  "atk-s0102a:1243_1": "Aṅkusoti matthake vijjhanakuṭilakaṇṭako. Yo ca nāgo pabhinnamatto accaṅkuso hoti,",
  "atk-s0102a:1243_2": "aṅkusaṃ atīto; aṅkusena vijjhiyamānopi vasaṃ na gacchati, so “jitaṃ mayā tuttatomaraṃ,",
  "atk-s0102a:1243_3": "yo ahaṃ aṅkusassapi vasaṃ na gacchāmī”ti madadappena kiñci kāraṇaṃ na bujjhati. Yathā",
  "atk-s0102a:1243_4": "so accaṅkuso nāgo “jitaṃ me tuttatomara”nti kiñci kāraṇaṃ nappajānāti, evaṃ ahampi",
  "atk-s0102a:1243_5": "lakkhaṇasampannaūrutāya lakkhaṇūruyā sammatto matto pamatto ummatto viya kiñci kāraṇaṃ",
  "atk-s0102a:1243_6": "nappajānāmīti vadati. Atha vā accaṅkusova nāgo ahampi sammatto lakkhaṇūruyā kiñci",
  "atk-s0102a:1243_7": "tato virāgakāraṇaṃ nappajānāmi. Kasmā? Yasmā tena nāgena viya jitaṃ me tuttatomaraṃ,",
  "atk-s0102a:1243_8": "na kassaci vadato vacanaṃ ādiyāmi.",
  "atk-s0102a:1244_0": "Tayi gedhitacittosmīti bhadde lakkhaṇūru tayi baddhacittosmi. Gedhitacittoti vā gedhaṃ",
  "atk-s0102a:1244_1": "ajjhupetacitto. Cittaṃ vipariṇāmitanti pakatiṃ jahitvā ṭhitaṃ. Paṭigantuṃ na sakkomīti",
  "atk-s0102a:1244_2": "nivattituṃ na sakkomi. Vaṅkaghastova ambujoti baḷisaṃ gilitvā ṭhitamaccho viya. “Ghaso”tipi pāṭho, ayamevattho.",
  "atk-s0102a:1245_0": "Vāmūrūti vāmākārena saṇṭhitaūru, kadalikkhandhasadisaūrūti vā attho. Sajāti āliṅga.",
  "atk-s0102a:1245_1": "Mandalocaneti itthiyo na tikhiṇaṃ nijjhāyanti mandaṃ ālocenti olokenti, tasmā “mandalocanā”ti",
  "atk-s0102a:1245_2": "vuccanti. Palissajāti sabbatobhāgena āliṅga. Etaṃ me abhipatthitanti etaṃ mayā abhiṇhaṃ patthitaṃ.",
  "atk-s0102a:1246_0": "Appako vata me santoti pakatiyāva mando samāno. Vellitakesiyāti kesā muñcitvā piṭṭhiyaṃ",
  "atk-s0102a:1246_1": "vissaṭṭhakāle sappo viya vellantā gacchantā assāti vellitakesī, tassā vellitakesiyā.",
  "atk-s0102a:1246_2": "Anekabhāvo samuppādīti anekavidho jāto. Anekabhāgoti vā pāṭho. Arahanteva dakkhiṇāti",
  "atk-s0102a:1246_3": "arahantamhi dinnadānaṃ viya nānappakārato pabhinno.",
  "atk-s0102a:1247": "Yaṃ me atthi kataṃ puññanti yaṃ mayā kataṃ puññamatthi. Arahantesu tādisūti tādilakkhaṇappattesu arahantesu. Tayā saddhiṃ vipaccatanti sabbaṃ tayā saddhimeva vipākaṃ detu.",
  "atk-s0102a:1248_0": "Ekodīti ekībhāvaṃ gato. Nipako satoti nepakkaṃ vuccati paññā, tāya samannāgatoti",
  "atk-s0102a:1248_1": "nipako. Satiyā samannāgatattā sato. Amataṃ muni jigīsānoti yathā so buddhamuni amataṃ",
  "atk-s0102a:1248_2": "nibbānaṃ jigīsati pariyesati, evaṃ taṃ ahaṃ sūriyavacchase jigīsāmi pariyesāmi. Yathā",
  "atk-s0102a:1248_3": "vā so amataṃ jigīsāno esanto gavesanto vicarati, evāhaṃ taṃ esanto gavesanto vicarāmītipi attho.",
  "atk-s0102a:1249_0": "Yathāpi muni nandeyya, patvā sambodhimuttamanti yathā buddhamuni bodhipallaṅke nisinno",
  "atk-s0102a:1249_1": "sabbaññutaññāṇaṃ patvā nandeyya toseyya. Evaṃ nandeyyanti evameva ahampi tayā missībhāvaṃ",
  "atk-s0102a:1249_2": "gato nandeyyaṃ, pītisomanassajāto bhaveyyanti vadati.",
  "atk-s0102a:1250_0": "Tāhaṃ bhadde vareyyāheti aheti āmantanaṃ, ahe bhadde sūriyavacchase, sakkena devānamindena",
  "atk-s0102a:1250_1": "“kiṃ dvīsu devalokesu devarajjaṃ gaṇhasi, suriyavacchasa”nti, evaṃ vare dinne devarajjaṃ",
  "atk-s0102a:1250_2": "pahāya “sūriyavacchasaṃ gaṇhāmī”ti evaṃ taṃ ahaṃ vareyyaṃ iccheyyaṃ gaṇheyyanti attho.",
  "atk-s0102a:1251_0": "Sālaṃva na ciraṃ phullanti tava pitu nagaradvāre naciraṃ pupphito sālo atthi. So",
  "atk-s0102a:1251_1": "ativiya manoharo. Taṃ naciraṃ phullasālaṃ viya. Pitaraṃ te sumedhaseti atisassirīkaṃ",
  "atk-s0102a:1251_2": "tava pitaraṃ vandamāno namassāmi namo karomi. Yassāsetādisī pajāti yassa āsi etādisī dhītā.",
  "atk-s0102a:1252_0": "349. Saṃsandatīti kasmā gītasaddassa ceva vīṇāsaddassa ca vaṇṇaṃ kathesi? Kiṃ tattha",
  "atk-s0102a:1252_1": "bhagavato sārāgo atthīti? Natthi. Chaḷaṅgupekkhāya upekkhako bhagavā etādisesu ṭhānesu,",
  "atk-s0102a:1252_2": "kevalaṃ iṭṭhāniṭṭhaṃ jānāti, na tattha rajjati. Vuttampi cetaṃ “saṃvijjati kho, āvuso,",
  "atk-s0102a:1252_3": "bhagavato cakkhu, passati bhagavā cakkhunā rūpaṃ, chandarāgo bhagavato natthi, suvimuttacitto",
  "atk-s0102a:1252_4": "bhagavā. Saṃvijjati kho, āvuso, bhagavato sota”ntiādi. Sace pana vaṇṇaṃ na katheyya,",
  "atk-s0102a:1252_5": "pañcasikho “okāso me kato”ti na jāneyya. Atha sakko “bhagavatā pañcasikhassa okāso",
  "atk-s0102a:1252_6": "na kato”ti devatā gahetvā tatova paṭinivatteyya, tato mahājāniyo bhaveyya. Vaṇṇe",
  "atk-s0102a:1252_7": "pana kathite “kato bhagavatā pañcasikhassa okāso”ti devatāhi saddhiṃ upasaṅkamitvā",
  "atk-s0102a:1252_8": "pañhaṃ pucchitvā vissajjanāvasāne asītiyā devatāsahassehi saddhiṃ sotāpattiphale",
  "atk-s0102a:1252_9": "patiṭṭhahissatīti ñatvā vaṇṇaṃ kathesi.",
  "atk-s0102a:1253_0": "Tattha kadā saṃyūḷhāti kadā ganthitā piṇḍitā. Tena kho panāhaṃ, bhante, samayenāti",
  "atk-s0102a:1253_1": "tena samayena tasmiṃ tumhākaṃ sambodhippattito paṭṭhāya aṭṭhame sattāhe. Bhaddā nāma",
  "atk-s0102a:1253_2": "sūriyavacchasāti nāmato bhaddā sarīrasampattiyā sūriyavacchasā. Bhaginīti vohāravacanametaṃ,",
  "atk-s0102a:1253_3": "devadhītāti attho. Parakāminīti paraṃ kāmeti abhikaṅkhati.",
  "atk-s0102a:1254_0": "Upanaccantiyāti naccamānāya. Sā kira ekasmiṃ samaye cātumahārājikadevehi saddhiṃ",
  "atk-s0102a:1254_1": "sakkassa devarājassa naccaṃ dassanatthāya gatā, tasmiñca khaṇe sakko tathāgatassa",
  "atk-s0102a:1254_2": "aṭṭha yathābhucce guṇe payirudāhāsi. Evaṃ tasmiṃ divase gantvā naccantī assosi.",
  "atk-s0102a:1255": "Sakkūpasaṅkamavaṇṇanā",
  "atk-s0102a:1256_0": "350. Paṭisammodatīti “saṃsandati kho te”tiādīni vadanto bhagavā sammodati, pañcasikho",
  "atk-s0102a:1256_1": "paṭisammodati. Gāthā ca bhāsanto pañcasikho sammodati, bhagavā paṭisammodati. Āmantesīti",
  "atk-s0102a:1256_2": "jānāpesi. Tassa kirevaṃ ahosi “ayaṃ pañcasikho mayā mama kammena pesito attano kammaṃ",
  "atk-s0102a:1256_3": "karoti. Evarūpassa satthu santike ṭhatvā kāmaguṇūpasañhitaṃ ananucchavikaṃ kathesi,",
  "atk-s0102a:1256_4": "naṭā nāma nillajjā honti, kathento vippakārampi dasseyya, handa naṃ mama kammaṃ jānāpemī”ti cintetvā āmantesi.",
  "atk-s0102a:1257": "351. Evañca pana tathāgatāti dhammasaṅgāhakattherehi ṭhapitavacanaṃ. Abhivadantīti abhivādanasampaṭicchanena vaḍḍhitavacanena vadanti. Abhivaditoti vaḍḍhitavacanena vutto.",
  "atk-s0102a:1258_0": "Urundā samapādīti mahantā vivaṭā ahosi, andhakāro guhāyaṃ antaradhāyi. Āloko udapādīti",
  "atk-s0102a:1258_1": "yo pakatiyā guhāyaṃ andhakāro, so antarahito, āloko jāto. Sabbametaṃ dhammasaṅgāhakānaṃ vacanaṃ.",
  "atk-s0102a:1259_0": "352. Cirapaṭikāhaṃ, bhanteti cirato ahaṃ, cirato paṭṭhāyāhaṃ dassanakāmoti attho.",
  "atk-s0102a:1259_1": "Kehici kehici kiccakaraṇīyehīti devānaṃ dhītā ca puttā ca aṅke nibbattanti, pādaparicārikā",
  "atk-s0102a:1259_2": "itthiyo sayane nibbattanti, tāsaṃ maṇḍanapasādhanakārikā devatā sayanaṃ parivāretvā",
  "atk-s0102a:1259_3": "nibbattanti, veyyāvaccakarā antovimāne nibbattanti, etesaṃ atthāya aḍḍakaraṇaṃ nāma",
  "atk-s0102a:1259_4": "natthi. Ye pana sīmantare nibbattanti, te “tava santakā, mama santakā”ti nicchetuṃ",
  "atk-s0102a:1259_5": "asakkontā aḍḍaṃ karonti, sakkaṃ devarājānaṃ pucchanti. So “yassa vimānaṃ āsannataraṃ,",
  "atk-s0102a:1259_6": "tassa santakā”ti vadati. Sace dvepi samaṭṭhāne honti, “yassa vimānaṃ olokentī ṭhitā,",
  "atk-s0102a:1259_7": "tassa santakā”ti vadati. Sace ekampi na oloketi, taṃ ubhinnaṃ kalahupacchedanatthaṃ",
  "atk-s0102a:1259_8": "attano santakaṃ karoti. Kīḷādīnipi kiccāni karaṇīyāneva. Evarūpāni tāni karaṇīyāni",
  "atk-s0102a:1259_9": "sandhāya “kehici kehici kiccakaraṇīyehī”ti āha.",
  "atk-s0102a:1260_0": "Salaḷāgāraketi salaḷamayagandhakuṭiyaṃ. Aññatarena samādhināti tadā kira bhagavā",
  "atk-s0102a:1260_1": "sakkasseva aparipākagataṃ ñāṇaṃ viditvā okāsaṃ akāretukāmo phalasamāpattivihārena",
  "atk-s0102a:1260_2": "nisīdi. Taṃ esa ajānanto “aññatarena samādhinā”ti āha. Bhūjati ca nāmāti bhūjatīti",
  "atk-s0102a:1260_3": "tassā nāmaṃ. Paricārikāti pādaparicārikā devadhītā. Sā kira dve phalāni pattā, tenassā",
  "atk-s0102a:1260_4": "devaloke abhiratiyeva natthi. Niccaṃ bhagavato upaṭṭhānaṃ āgantvā añjaliṃ sirasi",
  "atk-s0102a:1260_5": "ṭhapetvā bhagavantaṃ namassamānā tiṭṭhati. Nemisaddena tamhā samādhimhā vuṭṭhitoti",
  "atk-s0102a:1260_6": "“samāpanno saddaṃ suṇātī”ti no vata re vattabbe, nanu bhagavā sakkassa devānamindassa",
  "atk-s0102a:1260_7": "“apicāhaṃ āyasmato cakkanemisaddena tamhā samādhimhā vuṭṭhito”ti bhaṇatīti. Tiṭṭhatu",
  "atk-s0102a:1260_8": "nemisaddo, samāpanno nāma antosamāpattiyaṃ kaṇṇamūle dhamamānassa saṅkhayugaḷassāpi",
  "atk-s0102a:1260_9": "asanisannipātassāpi saddaṃ na suṇāti. Bhagavā pana “ettakaṃ kālaṃ sakkassa okāsaṃ",
  "atk-s0102a:1260_10": "na karissāmī”ti paricchinditvā kālavasena phalasamāpattiṃ samāpanno. Sakko “na dāni",
  "atk-s0102a:1260_11": "me satthā okāsaṃ karotī”ti gandhakuṭiṃ padakkhiṇaṃ katvā rathaṃ nivattetvā devalokābhimukhaṃ",
  "atk-s0102a:1260_12": "pesesi. Gandhakuṭipariveṇaṃ rathasaddena samohitaṃ pañcaṅgikatūriyaṃ viya ahosi.",
  "atk-s0102a:1260_13": "Bhagavato yathāparicchinnakālavasena samāpattito vuṭṭhitassa rathasaddeneva paṭhamāvajjanaṃ",
  "atk-s0102a:1260_14": "uppajji, tasmā evamāha.",
  "atk-s0102a:1261": "Gopakavatthuvaṇṇanā",
  "atk-s0102a:1262_0": "353. Sīlesu paripūrakārinīti pañcasu sīlesu paripūrakārinī. Itthittaṃ virājetvāti",
  "atk-s0102a:1262_1": "itthittaṃ nāma alaṃ, na hi itthitte ṭhatvā cakkavattisiriṃ, na sakkamārabrahmasiriyo",
  "atk-s0102a:1262_2": "paccanubhavituṃ, na paccekabodhiṃ, na sammāsambodhiṃ gantuṃ sakkāti evaṃ itthittaṃ",
  "atk-s0102a:1262_3": "virājeti nāma. Mahantamidaṃ purisattaṃ nāma seṭṭhaṃ uttamaṃ, ettha ṭhatvā sakkā etā",
  "atk-s0102a:1262_4": "sampattiyo pāpuṇitunti evaṃ pana purisattaṃ bhāveti nāma. Sāpi evamakāsi. Tena vuttaṃ",
  "atk-s0102a:1262_5": "– “itthittaṃ virājetvā purisattaṃ bhāvetvā”ti. Hīnaṃ gandhabbakāyanti hīnaṃ lāmakaṃ",
  "atk-s0102a:1262_6": "gandhabbanikāyaṃ. Kasmā pana te parisuddhasīlā tattha uppannāti? Pubbanikantiyā.",
  "atk-s0102a:1262_7": "Pubbepi kira nesaṃ etadeva vasitaṭṭhānaṃ, tasmā nikantivasena tattha uppannā. Upaṭṭhānanti",
  "atk-s0102a:1262_8": "upaṭṭhānasālaṃ. Pāricariyanti paricaraṇabhāvaṃ. Gītavāditehi amhe paricarissāmāti āgacchanti.",
  "atk-s0102a:1263_0": "Paṭicodesīti sāresi. So kira te disvā “ime devaputtā ativiya virocenti ativaṇṇavanto,",
  "atk-s0102a:1263_1": "kiṃ nu kho kammaṃ katvā āgatā”ti āvajjanto “bhikkhū ahesu”nti addasa. Tato “bhikkhū",
  "atk-s0102a:1263_2": "hontu, sīlesu paripūrakārino”ti upadhārento “paripūrakārino”ti addasa. “Paripūrakārino",
  "atk-s0102a:1263_3": "hontu, añño guṇo atthi natthī”ti upadhārento “jhānalābhino”ti addasa. “Jhānalābhino",
  "atk-s0102a:1263_4": "hontu, kuhiṃ vāsikā”ti upadhārento “mayhaṃva kulūpakā”ti addasa. Parisuddhasīlā nāma",
  "atk-s0102a:1263_5": "chasu devalokesu yatthicchanti, tattha nibbattanti. Ime pana uparidevaloke ca na",
  "atk-s0102a:1263_6": "nibbattā. Jhānalābhino nāma brahmaloke nibbattanti, ime ca brahmaloke na nibbattā.",
  "atk-s0102a:1263_7": "Ahaṃ pana etesaṃ ovāde ṭhatvā devalokasāmikassa sakkassa devānamindassa pallaṅke",
  "atk-s0102a:1263_8": "putto hutvā nibbatto, ime hīne gandhabbakāye nibbattā. Aṭṭhivedhapuggalā nāmete vaṭṭetvā",
  "atk-s0102a:1263_9": "vaṭṭetvā gāḷhaṃ vijjhitabbāti cintetvā kutomukhā nāmātiādīhi vacanehi paṭicodesi.",
  "atk-s0102a:1264_0": "Tattha kutomukhāti bhagavati abhimukhe dhammaṃ desente tumhe kutomukhā kiṃ aññā vihitā",
  "atk-s0102a:1264_1": "ito cito ca olokayamānā udāhu niddāyamānā? Duddiṭṭharūpanti duddiṭṭhasabhāvaṃ daṭṭhuṃ",
  "atk-s0102a:1264_2": "ayuttaṃ. Sahadhammiketi ekassa satthu sāsane samāciṇṇadhamme katapuññe. Tesaṃ bhanteti",
  "atk-s0102a:1264_3": "tesaṃ gopakena devaputtena evaṃ vatvā puna “aho tumhe nillajjā ahirikā”tiādīhi vacanehi",
  "atk-s0102a:1264_4": "paṭicoditānaṃ dve devā diṭṭheva dhamme satiṃ paṭilabhiṃsu.",
  "atk-s0102a:1265_0": "Kāyaṃ brahmapurohitanti te kira cintayiṃsu – “naṭehi nāma naccantehi gāyantehi vādentehi",
  "atk-s0102a:1265_1": "āgantvā dāyo nāma labhitabbo assa, ayaṃ pana amhākaṃ diṭṭhakālato paṭṭhāya pakkhittaloṇaṃ",
  "atk-s0102a:1265_2": "uddhanaṃ viya taṭataṭāyateva, kiṃ nu kho ida”nti āvajjantā attano samaṇabhāvaṃ parisuddhasīlataṃ",
  "atk-s0102a:1265_3": "jhānalābhitaṃ tasseva kulūpakabhāvañca disvā “parisuddhasīlā nāma chasu devalokesu",
  "atk-s0102a:1265_4": "yathārucite ṭhāne nibbattanti, jhānalābhino brahmaloke. Mayaṃ uparidevalokepi brahmalokepi",
  "atk-s0102a:1265_5": "nibbattituṃ nāsakkhimha. Amhākaṃ ovāde ṭhatvā ayaṃ itthikā upari nibbattā, mayaṃ",
  "atk-s0102a:1265_6": "bhikkhū samānā bhagavati brahmacariyaṃ caritvā hīne gandhabbakāye nibbattā. Tena",
  "atk-s0102a:1265_7": "no ayaṃ evaṃ niggaṇhātī”ti ñatvā tassa kathaṃ suṇantāyeva tesu dve janā paṭhamajjhānasatiṃ",
  "atk-s0102a:1265_8": "paṭilabhitvā jhānaṃ pādakaṃ katvā saṅkhāre sammasantā anāgāmiphaleyeva patiṭṭhahiṃsu.",
  "atk-s0102a:1265_9": "Atha nesaṃ so paritto kāmāvacarattabhāvo dhāretuṃ nāsakkhi. Tasmā tāvadeva cavitvā",
  "atk-s0102a:1265_10": "brahmapurohitesu nibbattā. So ca nesaṃ kāyo tattha ṭhitānaṃyeva nibbatto. Tena vuttaṃ",
  "atk-s0102a:1265_11": "– “tesaṃ, bhante, gopakena devaputtena paṭicoditānaṃ dve devā diṭṭheva dhamme satiṃ",
  "atk-s0102a:1265_12": "paṭilabhiṃsu kāyaṃ brahmapurohita”nti.",
  "atk-s0102a:1266_0": "Tattha diṭṭheva dhammeti tasmiññeva attabhāve jhānasatiṃ paṭilabhiṃsu. Tattheva ṭhatvā",
  "atk-s0102a:1266_1": "cutā pana kāyaṃ brahmapurohitaṃ brahmapurohitasarīraṃ paṭilabhiṃsūti evamattho daṭṭhabbo.",
  "atk-s0102a:1266_2": "Eko pana devoti eko devaputto nikantiṃ chindituṃ asakkonto kāme ajjhavasi, tattheva āvāsiko ahosi.",
  "atk-s0102a:1267": "354. Saṅghañcupaṭṭhāsinti saṅghañca upaṭṭhāsiṃ.",
  "atk-s0102a:1268_0": "Sudhammatāyāti dhammassa sundarabhāvena. Tidivūpapannoti tidive tidasapure upapanno.",
  "atk-s0102a:1268_1": "Gandhabbakāyūpagate vasīneti gandhabbakāyaṃ āvāsiko hutvā upagate. Ye ca mayaṃ pubbe",
  "atk-s0102a:1268_2": "manussabhūtāti ye pubbe manussabhūtā mayaṃ annena pānena upaṭṭhahimhāti iminā saddhiṃ",
  "atk-s0102a:1268_3": "yojetvā attho veditabbo.",
  "atk-s0102a:1269": "Pādūpasaṅgayhāti pāde upasaṅgayha pādadhovanapādamakkhanānuppadānena pūjetvā ceva vanditvā ca. Sake nivesaneti attano ghare. Imassāpi padassa upaṭṭhahimhāti imināva sambandho.",
  "atk-s0102a:1270": "Paccattaṃ veditabboti attanāva veditabbo. Ariyāna subhāsitānīti tumhehi vuccamānāni buddhānaṃ bhagavantānaṃ subhāsitāni.",
  "atk-s0102a:1271": "Tumhe pana seṭṭhamupāsamānāti uttamaṃ buddhaṃ bhagavantaṃ upāsamānā anuttare buddhasāsane vā. Brahmacariyanti seṭṭhacariyaṃ. Bhavatūpapattīti bhavantānaṃ upapatti.",
  "atk-s0102a:1272": "Agāre vasato mayhanti gharamajjhe vasantassa mayhaṃ.",
  "atk-s0102a:1273": "Svajjāti so ajja. Gotamasāvakenāti idha gopako gotamasāvakoti vutto. Sameccāti samāgantvā.",
  "atk-s0102a:1274_0": "Handa viyāyāma byāyāmāti handa uyyamāma byāyamāma. Mā no mayaṃ parapessā ahumhāti",
  "atk-s0102a:1274_1": "noti nipātamattaṃ, mā mayaṃ parassa pesanakārakāva ahumhāti attho. Gotamasāsanānīti",
  "atk-s0102a:1274_2": "idha pakatiyā paṭividdhaṃ paṭhamajjhānameva gotamasāsanānīti vuttaṃ, taṃ anussaraṃ",
  "atk-s0102a:1274_3": "anussaritvāti attho.",
  "atk-s0102a:1275_0": "Cittāni virājayitvāti pañcakāmaguṇikacittāni virājayitvā. Kāmesu ādīnavanti vikkhambhanavasena",
  "atk-s0102a:1275_1": "paṭhamajjhānena kāmesu ādīnavaṃ addasaṃsu, samucchedavasena tatiyamaggena. Kāmasaṃyojanabandhanānīti",
  "atk-s0102a:1275_2": "kāmasaññojanāni ca kāmabandhanāni ca. Pāpimayogānīti pāpimato mārassa yogabhūtāni,",
  "atk-s0102a:1275_3": "bandhanabhūtānīti attho. Duraccayānīti duratikkamāni. Saindā devā sapajāpatikāti",
  "atk-s0102a:1275_4": "indaṃ jeṭṭhakaṃ katvā upaviṭṭhā saindā pajāpatiṃ devarājānaṃ jeṭṭhakaṃ katvā upaviṭṭhā",
  "atk-s0102a:1275_5": "sapajāpatikā. Sabhāyupaviṭṭhāti sabhāyaṃ upaviṭṭhā, nisinnāti attho.",
  "atk-s0102a:1276_0": "Vīrāti sūrā. Virāgāti vītarāgā. Virajaṃ karontāti virajaṃ anāgāmimaggaṃ karontā uppādentā.",
  "atk-s0102a:1276_1": "Nāgova sannāni guṇānīti kāmasaññojanabandhanāni chetvā deve tāvatiṃse atikkamiṃsu.",
  "atk-s0102a:1276_2": "Saṃvegajātassāti jātasaṃvegassa sakkassa.",
  "atk-s0102a:1277": "Kāmābhibhūti duvidhānampi kāmānaṃ abhibhū. Satiyā vihīnāti jhānasativirahitā.",
  "atk-s0102a:1278_0": "Tiṇṇaṃ tesanti tesu tīsu janesu. Āvasinettha ekoti tattha hīne kāye ekoyeva āvāsiko",
  "atk-s0102a:1278_1": "jāto. Sambodhipathānusārinoti anāgāmimaggānusārino. Devepi hīḷentīti dve devaloke",
  "atk-s0102a:1278_2": "hīḷentā adhokarontā upacārappanāsamādhīhi samāhitattā attano pādapaṃsuṃ devatānaṃ",
  "atk-s0102a:1278_3": "matthake okirantā ākāse uppatitvā gatāti.",
  "atk-s0102a:1279_0": "Etādisī dhammappakāsanetthāti ettha sāsane evarūpā dhammappakāsanā, yāya sāvakā etehi",
  "atk-s0102a:1279_1": "guṇehi samannāgatā honti. Na tattha kiṃ kaṅkhati koci sāvakoti kiṃ tattha tesu sāvakesu",
  "atk-s0102a:1279_2": "koci ekasāvakopi buddhādīsu vā cātuddisabhāve vā na kaṅkhati “sabbadisāsu asajjamāno",
  "atk-s0102a:1279_3": "agayhamāno viharatī”ti. Idāni bhagavato vaṇṇaṃ bhaṇanto “nitiṇṇaoghaṃ vicikicchachinnaṃ,",
  "atk-s0102a:1279_4": "buddhaṃ namassāma jinaṃ janinda”nti āha. Tattha vicikicchachinnanti chinnavicikicchaṃ.",
  "atk-s0102a:1279_5": "Janindanti sabbalokuttamaṃ.",
  "atk-s0102a:1280_0": "Yaṃ te dhammanti yaṃ tava dhammaṃ. Ajjhagaṃsu teti te devaputtā adhigatā. Kāyaṃ brahmapurohitanti",
  "atk-s0102a:1280_1": "amhākaṃ passantānaṃyeva brahmapurohitasarīraṃ. Idaṃ vuttaṃ hoti – yaṃ tava dhammaṃ",
  "atk-s0102a:1280_2": "jānitvā tesaṃ tiṇṇaṃ janānaṃ te dve visesagū amhākaṃ passantānaṃyeva kāyaṃ brahmapurohitaṃ",
  "atk-s0102a:1280_3": "adhigantvā maggaphalavisesaṃ ajjhagaṃsu, mayampi tassa dhammassa pattiyā āgatamhāsi",
  "atk-s0102a:1280_4": "mārisāti. Āgatamhaseti sampattamha. Katāvakāsā bhagavatā, pañhaṃ pucchemu mārisāti",
  "atk-s0102a:1280_5": "sace no bhagavā okāsaṃ karoti, atha bhagavatā katāvakāsā hutvā pañhaṃ, mārisa, puccheyyāmāti attho.",
  "atk-s0102a:1281": "Maghamāṇavavatthu",
  "atk-s0102a:1282_0": "355. Dīgharattaṃ visuddho kho ayaṃ yakkhoti cirakālato pabhuti visuddho. Kīva cirakālato?",
  "atk-s0102a:1282_1": "Anuppanne buddhe magadharaṭṭhe macalagāmake maghamāṇavakālato paṭṭhāya. Tadā kiresa",
  "atk-s0102a:1282_2": "ekadivasaṃ kālasseva vuṭṭhāya gāmamajjhe manussānaṃ gāmakammakaraṇaṭṭhānaṃ gantvā",
  "atk-s0102a:1282_3": "attano ṭhitaṭṭhānaṃ pādanteneva paṃsukacavaraṃ apanetvā ramaṇīyamakāsi, añño āgantvā",
  "atk-s0102a:1282_4": "tattha aṭṭhāsi. So tāvatakeneva satiṃ paṭilabhitvā majjhe gāmassa khalamaṇḍalamattaṃ",
  "atk-s0102a:1282_5": "ṭhānaṃ sodhetvā vālukaṃ okiritvā dārūni āharitvā sītakāle aggiṃ karoti, daharā ca",
  "atk-s0102a:1282_6": "mahallakā ca āgantvā tattha nisīdanti.",
  "atk-s0102a:1283_0": "Athassa ekadivasaṃ etadahosi – “mayaṃ nagaraṃ gantvā rājarājamahāmattādayo passāma,",
  "atk-s0102a:1283_1": "imesupi candimasūriyesu ‘cando nāma devaputto, sūriyo nāma devaputto’ti vadanti.",
  "atk-s0102a:1283_2": "Kiṃ nu kho katvā ete etā sampattiyo adhigatā”ti? Tato “nāññaṃ kiñci, puññakammameva",
  "atk-s0102a:1283_3": "katvā”ti cintetvā “mayāpi evaṃvidhasampattidāyakaṃ puññakammameva kattabba”nti cintesi.",
  "atk-s0102a:1284_0": "So kālasseva vuṭṭhāya yāguṃ pivitvā vāsipharasukudālamusalahattho catumahāpathaṃ",
  "atk-s0102a:1284_1": "gantvā musalena pāsāṇe uccāletvā pavaṭṭeti, yānānaṃ akkhapaṭighātarukkhe harati,",
  "atk-s0102a:1284_2": "visamaṃ samaṃ karoti, catumahāpathe sālaṃ karoti, pokkharaṇiṃ khaṇati, setuṃ bandhati,",
  "atk-s0102a:1284_3": "evaṃ divasaṃ kammaṃ katvā atthaṅgate sūriye gharaṃ eti. Taṃ añño pucchi – “bho, magha,",
  "atk-s0102a:1284_4": "tvaṃ pātova nikkhamitvā sāyaṃ araññato esi, kiṃ kammaṃ karosī”ti? Puññakammaṃ karomi.",
  "atk-s0102a:1284_5": "Saggagāmimaggaṃ sodhemīti. Kimidaṃ, bho, puññaṃ nāmāti? Tvaṃ na jānāsīti? Āma, na",
  "atk-s0102a:1284_6": "jānāmīti. Nagaraṃ gatakāle diṭṭhapubbā te rājarājamahāmattādayoti? Āma, diṭṭhapubbāti.",
  "atk-s0102a:1284_7": "Puññakammaṃ katvā tehi taṃ ṭhānaṃ laddhaṃ, ahampi evaṃvidhasampattidāyakaṃ kammaṃ",
  "atk-s0102a:1284_8": "karomi. “Cando nāma devaputto, sūriyo nāma devaputto”ti sutapubbaṃ tayāti? Āma sutapubbanti.",
  "atk-s0102a:1284_9": "Etassa saggassa gamanamaggaṃ ahaṃ sodhemīti. Idaṃ pana puññakammaṃ kiṃ taveva vaṭṭati,",
  "atk-s0102a:1284_10": "aññassa na vaṭṭatīti? Na kassacetaṃ vāritanti. Yadi evaṃ sve araññaṃ gamanakāle mayhampi",
  "atk-s0102a:1284_11": "saddaṃ dehīti. Punadivase taṃ gahetvā gato, evaṃ tasmiṃ gāme tettiṃsa manussā taruṇavayā",
  "atk-s0102a:1284_12": "sabbe tasseva anuvattakā ahesuṃ. Te ekacchandā hutvā puññakammāni karontā vicaranti.",
  "atk-s0102a:1284_13": "Yaṃ disaṃ gacchanti, maggaṃ samaṃ karontā ekadivaseneva karonti, pokkharaṇiṃ khaṇantā,",
  "atk-s0102a:1284_14": "sālaṃ karontā, setuṃ bandhantā ekadivaseneva niṭṭhāpenti.",
  "atk-s0102a:1285_0": "Atha nesaṃ gāmabhojako cintesi – “ahaṃ pubbe etesu suraṃ pivantesu pāṇaghātādīni",
  "atk-s0102a:1285_1": "karontesu ca kahāpaṇādivasena ceva daṇḍabalivasena ca dhanaṃ labhāmi. Idāni etesaṃ",
  "atk-s0102a:1285_2": "puññakaraṇakālato paṭṭhāya ettako āyo natthi, handa ne rājakule paribhindāmī”ti rājānaṃ",
  "atk-s0102a:1285_3": "upasaṅkamitvā core, mahārāja, passāmīti. Kuhiṃ, tātāti? Mayhaṃ gāmeti. Kiṃ corā nāma,",
  "atk-s0102a:1285_4": "tātāti? Rājāparādhikā devāti. Kiṃ jātikāti? Gahapatijātikā devāti. Gahapatikā kiṃ",
  "atk-s0102a:1285_5": "karissanti, tayā jānamānena kasmā mayhaṃ na kathitanti? Bhayena, mahārāja, na kathemi,",
  "atk-s0102a:1285_6": "idāni mā mayhaṃ dosaṃ kareyyāthāti. Atha rājā “ayaṃ mayhaṃ mahāravaṃ ravatī”ti saddahitvā",
  "atk-s0102a:1285_7": "“tena hi gaccha, tvameva ne ānehī”ti balaṃ datvā pesesi. So gantvā divasaṃ araññe",
  "atk-s0102a:1285_8": "kammaṃ katvā sāyamāsaṃ bhuñjitvā gāmamajjhe nisīditvā “sve kiṃ kammaṃ karissāma,",
  "atk-s0102a:1285_9": "kiṃ maggaṃ samaṃ karoma, pokkharaṇiṃ khaṇāma, setuṃ bandhāmā”ti mantayamāneyeva te",
  "atk-s0102a:1285_10": "parivāretvā “mā phandittha, rañño āṇā”ti bandhitvā pāyāsi. Atha kho nesaṃ itthiyo",
  "atk-s0102a:1285_11": "“sāmikā kira vo ‘rājāparādhikā corā’ti bandhitvā niyyantī”ti sutvā “aticirena kūṭā",
  "atk-s0102a:1285_12": "ete ‘puññakammaṃ karomā’ti divase divase araññeva acchanti, sabbakammantā parihīnā,",
  "atk-s0102a:1285_13": "gehe na kiñci vaḍḍhati, suṭṭhu baddhā suṭṭhu gahitā”ti vadiṃsu.",
  "atk-s0102a:1286_0": "Gāmabhojakopi te netvā rañño dassesi. Rājā anupaparikkhitvāyeva “hatthinā maddāpethā”ti",
  "atk-s0102a:1286_1": "āha. Tesu nīyamānesu magho itare āha – “bho, sakkhissatha mama vacanaṃ kātu”nti?",
  "atk-s0102a:1286_2": "Tava vacanaṃ karontāyevamha imaṃ bhayaṃ pattā, evaṃ santepi tava vacanaṃ karoma,",
  "atk-s0102a:1286_3": "bhaṇa bho, kiṃ karomāti? Ettha bho vaṭṭe carantānaṃ nāma nibaddhaṃ etaṃ, kiṃ pana",
  "atk-s0102a:1286_4": "tumhe corāti? Na coramhāti. Imassa lokassa saccakiriyā nāma avassayo, tasmā sabbepi",
  "atk-s0102a:1286_5": "“yadi amhe corā, hatthī maddatu, atha na corā, mā maddatū”ti saccakiriyaṃ karothāti.",
  "atk-s0102a:1286_6": "Te tathā akaṃsu. Hatthī upagantumpi na sakkoti, viravanto palāyati, hatthiṃ tuttatomaraṅkusehi",
  "atk-s0102a:1286_7": "koṭṭentāpi upanetuṃ na sakkonti. “Hatthiṃ upanetuṃ na sakkomā”ti rañño ārocesuṃ.",
  "atk-s0102a:1286_8": "Tena hi upari kaṭena paṭicchādetvā maddāpethāti. Upari kaṭe dinne diguṇaravaṃ viravanto palāyati.",
  "atk-s0102a:1287_0": "Rājā sutvā pesuññakārakaṃ pakkosāpetvā āha – “tāta, hatthī maddituṃ na icchatī”ti?",
  "atk-s0102a:1287_1": "Āma, deva, jeṭṭhakamāṇavo mantaṃ jānāti, mantasseva ayamānubhāvoti. Rājā taṃ pakkosāpetvā",
  "atk-s0102a:1287_2": "“manto kira te atthī”ti pucchi? Natthi, deva, mayhaṃ manto, saccakiriyaṃ pana mayaṃ",
  "atk-s0102a:1287_3": "karimha – “yadi amhe rañño corā, maddatu, atha na corā, mā maddatū”ti, saccakiriyāya",
  "atk-s0102a:1287_4": "no esa ānubhāvoti. Kiṃ pana, tāta, tumhe kammaṃ karothāti? Amhe, deva, maggaṃ samaṃ",
  "atk-s0102a:1287_5": "karoma, catumahāpathe sālaṃ karoma, pokkharaṇiṃ khaṇāma, setuṃ bandhāma, evarūpāni",
  "atk-s0102a:1287_6": "puññakammāni karontā vicarimhāti.",
  "atk-s0102a:1288_0": "Ayaṃ tumhe kimatthaṃ pisuṇesīti? Amhākaṃ pamattakāle idañcidañca labhati, appamattakāle",
  "atk-s0102a:1288_1": "taṃ natthi, etena kāraṇenāti. Tāta, ayaṃ hatthī nāma tiracchāno, sopi tumhākaṃ guṇe",
  "atk-s0102a:1288_2": "jānāti. Ahaṃ manusso hutvāpi na jānāmi, tumhākaṃ vasanagāmaṃ tumhākaṃyeva puna aharaṇīyaṃ",
  "atk-s0102a:1288_3": "katvā demi, ayampi hatthī tumhākaṃyeva hotu, pesuññakārakopi tumhākaṃyeva dāso hotu.",
  "atk-s0102a:1288_4": "Ito paṭṭhāya mayhampi puññakammaṃ karothāti dhanaṃ datvā vissajjesi. Te dhanaṃ gahetvā",
  "atk-s0102a:1288_5": "vārena vārena hatthiṃ āruyha gacchantā mantayanti “bho puññakammaṃ nāma anāgatabhavatthāya",
  "atk-s0102a:1288_6": "kariyati, amhākaṃ pana antoudake pupphitaṃ nīluppalaṃ viya imasmiññeva attabhāve",
  "atk-s0102a:1288_7": "vipākaṃ deti. Idāni atirekaṃ puññaṃ karissāmā”ti, kiṃ karomāti? Catumahāpathe thāvaraṃ",
  "atk-s0102a:1288_8": "katvā mahājanassa vissamanasālaṃ karoma, itthīhi pana saddhiṃ apattikaṃ katvā karissāma,",
  "atk-s0102a:1288_9": "amhesu hi “corā”ti gahetvā nīyamānesu itthīnaṃ ekāpi cintāmattakampi akatvā “subaddhā",
  "atk-s0102a:1288_10": "sugahitā”ti uṭṭhahiṃsu, tasmā tāsaṃ pattiṃ na dassāmāti. Te attano gehāni gantvā",
  "atk-s0102a:1288_11": "hatthino tettiṃsapiṇḍaṃ denti, tettiṃsa tiṇamuṭṭhiyo āharanti, taṃ sabbaṃ hatthissa",
  "atk-s0102a:1288_12": "kucchipūraṃ jātaṃ. Te araññaṃ pavisitvā rukkhe chindanti, chinnaṃ chinnaṃ hatthī",
  "atk-s0102a:1288_13": "kaḍḍhitvā sakaṭapathe ṭhapesi. Te rukkhe tacchetvā sālāya kammaṃ ārabhiṃsu.",
  "atk-s0102a:1289_0": "Maghassa gehe sujātā, sudhammā, cittā, nandāti catasso bhariyāyo ahesuṃ. Sudhammā",
  "atk-s0102a:1289_1": "vaḍḍhakiṃ pucchati – “tāta, ime sahāyā kālasseva gantvā sāyaṃ enti, kiṃ kammaṃ karontī”ti?",
  "atk-s0102a:1289_2": "“Sālaṃ karonti, ammā”ti. “Tāta, mayhampi sālāya pattiṃ katvā dehī”ti. “Itthīhi apattikaṃ",
  "atk-s0102a:1289_3": "karomā”ti ete vadantīti. Sā vaḍḍhakissa aṭṭha kahāpaṇe datvā “tāta, yena kenaci upāyena",
  "atk-s0102a:1289_4": "mayhaṃ pattikaṃ karohī”ti āha. So “sādhu ammā”ti vatvā puretaraṃ vāsipharasuṃ gahetvā",
  "atk-s0102a:1289_5": "gāmamajjhe ṭhatvā “kiṃ bho ajja imasmimpi kāle na nikkhamathā”ti uccāsaddaṃ katvā",
  "atk-s0102a:1289_6": "“sabbe maggaṃ āruḷhā”ti ñatvā “gacchatha tāva tumhe, mayhaṃ papañco atthī”ti te purato",
  "atk-s0102a:1289_7": "katvā aññaṃ maggaṃ āruyha kaṇṇikūpagaṃ rukkhaṃ chinditvā tacchetvā maṭṭhaṃ katvā",
  "atk-s0102a:1289_8": "āharitvā sudhammāya gehe ṭhapesi – “mayā dehīti vuttadivase nīharitvā dadeyyāsī”ti.",
  "atk-s0102a:1290_0": "Atha niṭṭhite dabbasambhārakamme bhūmikammato paṭṭhāya cayabandhanathambhussāpana",
  "atk-s0102a:1290_1": "saṅghāṭayojana kaṇṇikamañcabandhanesu katesu so vaḍḍhakī kaṇṇikamañce nisīditvā catūhi",
  "atk-s0102a:1290_2": "disāhi gopānasiyo ukkhipitvā “bho ekaṃ pamuṭṭhaṃ atthī”ti āha. Kiṃ bho pamuṭṭhaṃ,",
  "atk-s0102a:1290_3": "sabbameva tvaṃ pamussasīti. Imā bho gopānasiyo kattha patiṭṭhahissantīti? Kaṇṇikā",
  "atk-s0102a:1290_4": "nāma laddhuṃ vaṭṭatīti. Kuhiṃ bho idāni sakkā laddhunti? Kulānaṃ gehe sakkā laddhunti.",
  "atk-s0102a:1290_5": "Āhiṇḍantā pucchathāti. Te antogāmaṃ pavisitvā pucchitvā sudhammāya gharadvāre “imasmiṃ",
  "atk-s0102a:1290_6": "ghare kaṇṇikā atthī”ti āhaṃsu. Sā “atthī”ti āha. Handa mūlaṃ gaṇhāhīti. Mūlaṃ na",
  "atk-s0102a:1290_7": "gaṇhāmi, sace mama pattiṃ karotha, dassāmīti. Etha bho mātugāmassa pattiṃ na karoma,",
  "atk-s0102a:1290_8": "araññaṃ gantvā rukkhaṃ chindissāmāti nikkhamiṃsu.",
  "atk-s0102a:1291_0": "Tato vaḍḍhakī “kiṃ na laddhā, tāta, kaṇṇikā”ti pucchi. Te tamatthaṃ ārocayiṃsu. Vaḍḍhakī",
  "atk-s0102a:1291_1": "kaṇṇikamañce nisinnova ākāsaṃ ulloketvā “bho ajja nakkhattaṃ sundaraṃ, idaṃ aññaṃ",
  "atk-s0102a:1291_2": "saṃvaccharaṃ atikkamitvā sakkā laddhuṃ, tumhehi ca dukkhena ābhatā dabbasambhārā,",
  "atk-s0102a:1291_3": "te sakalasaṃvaccharena imasmiññeva ṭhāne pūtikā bhavissanti. Devaloke nibbattakāle",
  "atk-s0102a:1291_4": "tassāpi ekasmiṃ koṇe sālā hotu, āharatha na”nti āha. Sāpi yāva te na puna āgacchanti,",
  "atk-s0102a:1291_5": "tāva kaṇṇikāya heṭṭhimatale “ayaṃ sālā sudhammā nāmā”ti akkharāni chindāpetvā ahatena",
  "atk-s0102a:1291_6": "vatthena veṭhetvā ṭhapesi. Kammikā āgantvā – “āhara, re kaṇṇikaṃ, yaṃ hotu taṃ hotu.",
  "atk-s0102a:1291_7": "Tuyhampi pattiṃ karissāmā”ti āhaṃsu. Sā nīharitvā “tātā, yāva aṭṭha vā soḷasa vā",
  "atk-s0102a:1291_8": "gopānasiyo na ārohanti, tāva imaṃ vatthaṃ mā nibbeṭhayitthā”ti vatvā adāsi. Te “sādhū”ti",
  "atk-s0102a:1291_9": "sampaṭicchitvā gahetvā gopānasiyo āropetvāva vatthaṃ nibbeṭhesuṃ.",
  "atk-s0102a:1292_0": "Eko mahāgāmikamanusso uddhaṃ ullokento akkharāni disvā “kiṃ, bho, ida”nti akkharaññuṃ",
  "atk-s0102a:1292_1": "manussaṃ pakkosāpetvā dassesi. So “sudhammā nāma ayaṃ sālā”ti āha. “Haratha, bho,",
  "atk-s0102a:1292_2": "mayaṃ ādito paṭṭhāya sālaṃ katvā nāmamattampi na labhāma, esā ratanamattena kaṇṇikarukkhena",
  "atk-s0102a:1292_3": "sālaṃ attano nāmena kāretī”ti viravanti. Vaḍḍhakī tesaṃ viravantānaṃyeva gopānasiyo",
  "atk-s0102a:1292_4": "pavesetvā āṇiṃ datvā sālākammaṃ niṭṭhāpesi.",
  "atk-s0102a:1293_0": "Sālaṃ tidhā vibhajiṃsu, ekasmiṃ koṭṭhāse issarānaṃ vasanaṭṭhānaṃ akaṃsu, ekasmiṃ",
  "atk-s0102a:1293_1": "duggatānaṃ, ekasmiṃ gilānānaṃ. Tettiṃsa janā tettiṃsa phalakāni paññapetvā hatthissa",
  "atk-s0102a:1293_2": "saññaṃ adaṃsu – “āgantuko āgantvā yassa atthate phalake nisīdati, taṃ gahetvā phalakasāmikasseva",
  "atk-s0102a:1293_3": "gehe patiṭṭhapehi. Tassa pādaparikammapiṭṭhiparikammakhādanīyabhojanīyasayanāni sabbāni",
  "atk-s0102a:1293_4": "phalakasāmikasseva bhāro bhavissatī”ti. Hatthī āgatāgataṃ gahetvā phalakasāmikassa",
  "atk-s0102a:1293_5": "gehaṃ neti, so tassa taṃ divasaṃ kattabbaṃ karoti.",
  "atk-s0102a:1294_0": "Maghamāṇavo sālato avidūre ṭhāne koviḷārarukkhaṃ ropāpesi, mūle cassa pāsāṇaphalakaṃ",
  "atk-s0102a:1294_1": "atthari. Nandā nāmassa bhariyā avidūre pokkharaṇiṃ khaṇāpesi, cittā mālāvacche ropāpesi,",
  "atk-s0102a:1294_2": "sabbajeṭṭhikā pana ādāsaṃ gahetvā attabhāvaṃ maṇḍayamānāva vicarati. Magho taṃ āha",
  "atk-s0102a:1294_3": "– “bhadde, sudhammā, sālāya pattikā jātā, nandā pokkharaṇiṃ khaṇāpesi, cittā mālāvacche",
  "atk-s0102a:1294_4": "ropāpesi. Tava pana puññakammaṃ nāma natthi, ekaṃ puññaṃ karohi, bhadde”ti sā “tvaṃ",
  "atk-s0102a:1294_5": "kassa kāraṇā karosi, nanu tayā kataṃ mayhamevā”ti vatvā attabhāvamaṇḍanameva anuyuñjati.",
  "atk-s0102a:1295_0": "Magho yāvatāyukaṃ ṭhatvā tato cavitvā tāvatiṃsabhavane sakko hutvā nibbatti, tepi",
  "atk-s0102a:1295_1": "tettiṃsa gāmikamanussā kālaṅkatvā tettiṃsa devaputtā hutvā tasseva santike nibbattā.",
  "atk-s0102a:1295_2": "Sakkassa vejayanto nāma pāsādo satta yojanasatāni uggacchi, dhajo tīṇi yojanasatāni",
  "atk-s0102a:1295_3": "uggacchi, koviḷārarukkhassa nissandena samantā tiyojanasataparimaṇḍalo pañcadasayojanapariṇāhakkhandho",
  "atk-s0102a:1295_4": "pāricchattako nibbatti, pāsāṇaphalakassa nissandena pāricchattakamūle saṭṭhiyojanikā",
  "atk-s0102a:1295_5": "paṇḍukambalasilā nibbatti. Sudhammāya kaṇṇikarukkhassa nissandena tiyojanasatikā",
  "atk-s0102a:1295_6": "sudhammā devasabhā nibbatti. Nandāya pokkharaṇiyā nissandena paññāsayojanā nandā",
  "atk-s0102a:1295_7": "nāma pokkharaṇī nibbatti. Cittāya mālāvacchavatthunissandena saṭṭhiyojanikaṃ cittalatāvanaṃ",
  "atk-s0102a:1295_8": "nāma uyyānaṃ nibbatti.",
  "atk-s0102a:1296_0": "Sakko devarājā sudhammāya devasabhāya yojanike suvaṇṇapallaṅke nisinno tiyojanike",
  "atk-s0102a:1296_1": "setacchatte dhāriyamāne tehi devaputtehi tāhi devakaññāhi aḍḍhatiyāhi nāṭakakoṭīhi",
  "atk-s0102a:1296_2": "dvīsu devalokesu devatāhi ca parivārito mahāsampattiṃ olokento tā tisso itthiyo disvā",
  "atk-s0102a:1296_3": "“imā tāva paññāyanti, sujātā kuhi”nti olokento “ayaṃ mama vacanaṃ akatvā girikandarāya",
  "atk-s0102a:1296_4": "bakasakuṇikā hutvā nibbattā”ti disvā devalokato otaritvā tassā santikaṃ gato. Sā",
  "atk-s0102a:1296_5": "disvāva sañjānitvā adhomukhā jātā. “Bāle, idāni kiṃ sīsaṃ na ukkhipasi? Tvaṃ mama",
  "atk-s0102a:1296_6": "vacanaṃ akatvā attabhāvameva maṇḍayamānā vītināmesi. Sudhammāya ca nandāya ca cittāya",
  "atk-s0102a:1296_7": "ca mahāsampatti nibbattā, ehi amhākaṃ sampattiṃ passā”ti devalokaṃ netvā nandāya",
  "atk-s0102a:1296_8": "pokkharaṇiyā pakkhipitvā pallaṅke nisīdi.",
  "atk-s0102a:1297_0": "Nāṭakitthiyo “kuhiṃ gatattha, mahārājā”ti pucchiṃsu. So anārocetukāmopi tāhi nippīḷiyamāno",
  "atk-s0102a:1297_1": "“sujātāya santika”nti āha. Kuhiṃ nibbattā, mahārājāti? Kandarapādeti. Idāni kuhinti?",
  "atk-s0102a:1297_2": "Nandāpokkharaṇiyaṃ me vissaṭṭhāti. Etha, bho, amhākaṃ ayyaṃ passāmāti sabbā tattha",
  "atk-s0102a:1297_3": "agamaṃsu. Sā pubbe sabbajeṭṭhikā hutvā tā avamaññittha. Idāni tāpi taṃ disvā – “passatha,",
  "atk-s0102a:1297_4": "bho amhākaṃ ayyāya mukhaṃ kakkaṭakavijjhanasūlasadisa”ntiādīni vadantiyo keḷiṃ akaṃsu.",
  "atk-s0102a:1297_5": "Sā ativiya aṭṭiyamānā sakkaṃ devarājānaṃ āha – “mahārāja, imāni suvaṇṇarajatamaṇivimānāni",
  "atk-s0102a:1297_6": "vā nandāpokkharaṇī vā mayhaṃ kiṃ karissati, jātibhūmiyeva mahārāja sattānaṃ sukhā,",
  "atk-s0102a:1297_7": "maṃ tattheva kandarapāde vissajjehī”ti. Sakko taṃ tattha vissajjetvā “mama vacanaṃ",
  "atk-s0102a:1297_8": "karissasī”ti āha. Karissāmi, mahārājāti. Pañca sīlāni gahetvā akhaṇḍāni katvā rakkha,",
  "atk-s0102a:1297_9": "katipāhena taṃ etāsaṃ jeṭṭhikaṃ karissāmīti. Sā tathā akāsi.",
  "atk-s0102a:1298_0": "Sakko katipāhassa accayena “sakkā nu kho sīlaṃ rakkhitu”nti gantvā maccharūpena uttānako",
  "atk-s0102a:1298_1": "hutvā tassā purato udakapiṭṭhe osarati, sā “matamacchako bhavissatī”ti gantvā sīse",
  "atk-s0102a:1298_2": "aggahesi. Maccho naṅguṭṭhaṃ cālesi. Sā “jīvati maññe”ti udake vissajjesi. Sakko ākāse",
  "atk-s0102a:1298_3": "ṭhatvā “sādhu, sādhu, rakkhasi sikkhāpadaṃ, evaṃ taṃ rakkhamānaṃ katipāheneva nāṭakānaṃ",
  "atk-s0102a:1298_4": "jeṭṭhikaṃ karissāmī”ti āha. Tassāpi pañca vassasatāni āyu ahosi. Ekadivasampi udarapūraṃ",
  "atk-s0102a:1298_5": "nālatthaṃ, sukkhitvā parisukkhitvā milāyamānāpi sīlaṃ akhaṇḍetvā kālaṅkatvā bārāṇasiyaṃ",
  "atk-s0102a:1298_6": "kumbhakāragehe nibbatti.",
  "atk-s0102a:1299_0": "Sakko “kuhiṃ nibbattā”ti olokento disvā “tato idha ānetuṃ na sakkā, jīvitavuttimassā",
  "atk-s0102a:1299_1": "dassāmī”ti suvaṇṇaeḷālukānaṃ yānakaṃ pūretvā majjhe gāmassa mahallakavesena nisīditvā",
  "atk-s0102a:1299_2": "“eḷālukāni gaṇhathā”ti ukkuṭṭhimakāsi. Samantā gāmavāsikā āgantvā “dehi, tātā”ti",
  "atk-s0102a:1299_3": "āhaṃsu. Ahaṃ sīlarakkhakānaṃ demi, tumhe sīlaṃ rakkhathāti. Tāta mayaṃ sīlaṃ nāma",
  "atk-s0102a:1299_4": "kīdisantipi na jānāma, mūlena dehīti. “Sīlarakkhakānaṃyeva dammī”ti āha. “Etha, re",
  "atk-s0102a:1299_5": "kosi ayaṃ eḷālukamahallako”ti sabbe nivattiṃsu.",
  "atk-s0102a:1300_0": "Sā dārikā pucchi – “amma, tumhe eḷālukatthāya gatā tucchahatthāva āgatā”ti. Kosi,",
  "atk-s0102a:1300_1": "amma, eḷālukamahallako “ahaṃ sīlarakkhakānaṃ dammī”ti vadati, nūnimassa dārikā sīlaṃ",
  "atk-s0102a:1300_2": "khāditvā vattanti, mayaṃ sīlameva na jānāmāti. Sā “mayhaṃ ānītaṃ bhavissatī”ti gantvā",
  "atk-s0102a:1300_3": "“eḷālukaṃ, tāta, dehī”ti āha. “Tvaṃ sīlāni rakkhasi ammā”ti? “Āma, tāta rakkhāmī”ti.",
  "atk-s0102a:1300_4": "Idaṃ mayā tuyhameva ābhatanti gehadvāre yānena saddhiṃ ṭhapetvā pakkāmi. Sāpi yāvajīvaṃ",
  "atk-s0102a:1300_5": "sīlaṃ rakkhitvā cavitvā vepacittiasurassa dhītā hutvā nibbatti. Sīlanissandena pāsādikā",
  "atk-s0102a:1300_6": "ahosi. So “dhītuvivāhamaṅgalaṃ karissāmī”ti asure sannipātesi.",
  "atk-s0102a:1301_0": "Sakko “kuhiṃ nibbattā”ti olokento “asurabhavane nibbattā, ajjassā vivāhamaṅgalaṃ",
  "atk-s0102a:1301_1": "karissantī”ti disvā “idāni yaṃkiñci katvā ānetabbā mayā”ti asuravaṇṇaṃ nimminitvā",
  "atk-s0102a:1301_2": "gantvā asurānaṃ antare aṭṭhāsi. “Tava sāmikaṃ vadehī”ti tassā hatthe pitā pupphadāmaṃ",
  "atk-s0102a:1301_3": "adāsi “yaṃ icchasi, tassūpari khipāhī”ti. Sā olokentī sakkaṃ disvā pubbasannivāsena",
  "atk-s0102a:1301_4": "sañjātasinehā “ayaṃ me sāmiko”ti tassūpari dāmaṃ khipi. So taṃ bāhāya gahetvā ākāse",
  "atk-s0102a:1301_5": "uppati, tasmiṃ khaṇe asurā sañjāniṃsu. Te “gaṇhatha, gaṇhatha, jarasakkaṃ, veriko",
  "atk-s0102a:1301_6": "amhākaṃ, na mayaṃ etassa dārikaṃ dassāmā”ti anubandhiṃsu. Vepacitti pucchi “kenāhaṭā”ti?",
  "atk-s0102a:1301_7": "“Jarasakkena mahārājā”ti. “Avasesesu ayameva seṭṭho, apethā”ti āha. Sakko naṃ netvā",
  "atk-s0102a:1301_8": "aḍḍhatiyakoṭināṭakānaṃ jeṭṭhikaṭṭhāne ṭhapesi. Sā sakkaṃ varaṃ yāci – “mahārāja,",
  "atk-s0102a:1301_9": "mayhaṃ imasmiṃ devaloke mātā vā pitā vā bhātā vā bhaginī vā natthi, yattha yattha",
  "atk-s0102a:1301_10": "gacchasi, tattha tattha maṃ gahetvāva gaccha mahārājā”ti. Sakko “sādhū”ti paṭiññaṃ adāsi.",
  "atk-s0102a:1302": "Evaṃ macalagāmake maghamāṇavakālato paṭṭhāya visuddhabhāvamassa sampassanto bhagavā “dīgharattaṃ visuddho kho ayaṃ yakkho”ti āha. Atthasañhitanti atthanissitaṃ kāraṇanissitaṃ.",
  "atk-s0102a:1303": "Pañhaveyyākaraṇavaṇṇanā",
  "atk-s0102a:1304_0": "357. Kiṃ saṃyojanāti kiṃ bandhanā, kena bandhanena baddhā hutvā. Puthukāyāti bahujanā.",
  "atk-s0102a:1304_1": "Averāti appaṭighā. Adaṇḍāti āvudhadaṇḍadhanadaṇḍavinimuttā. Asapattāti apaccatthikā.",
  "atk-s0102a:1304_2": "Abyāpajjāti vigatadomanassā. Viharemu averinoti aho vata kenaci saddhiṃ averino vihareyyāma,",
  "atk-s0102a:1304_3": "katthaci kopaṃ na uppādetvā accharāya gahitakaṃ jaṅghasahassena saddhiṃ paribhuñjeyyāmāti",
  "atk-s0102a:1304_4": "dānaṃ datvā pūjaṃ katvā ca patthayanti. Iti ca nesaṃ hotīti evañca nesaṃ ayaṃ patthanā",
  "atk-s0102a:1304_5": "hoti. Atha ca panāti evaṃ patthanāya satipi.",
  "atk-s0102a:1305_0": "Issāmacchariyasaṃyojanāti parasampattikhīyanalakkhaṇā issā, attasampattiyā parehi",
  "atk-s0102a:1305_1": "sādhāraṇabhāvassa asahanalakkhaṇaṃ macchariyaṃ, issā ca macchariyañca saṃyojanaṃ",
  "atk-s0102a:1305_2": "etesanti issāmacchariyasaṃyojanā. Ayamettha saṅkhepo. Vitthārato pana issāmacchariyāni",
  "atk-s0102a:1305_3": "abhidhamme vuttāneva.",
  "atk-s0102a:1306_0": "Āvāsamacchariyena panettha yakkho vā peto vā hutvā tasseva āvāsassa saṅkāraṃ sīsena",
  "atk-s0102a:1306_1": "ukkhipitvā vicarati. Kulamacchariyena tasmiṃ kule aññesaṃ dānādīni karonte disvā",
  "atk-s0102a:1306_2": "“bhinnaṃ vatidaṃ kulaṃ mamā”ti cintayato lohitampi mukhato uggacchati, kucchivirecanampi",
  "atk-s0102a:1306_3": "hoti, antānipi khaṇḍākhaṇḍāni hutvā nikkhamanti. Lābhamacchariyena saṅghassa vā gaṇassa",
  "atk-s0102a:1306_4": "vā santake lābhe maccharāyitvā puggalikaparibhogena paribhuñjitvā yakkho vā peto",
  "atk-s0102a:1306_5": "vā mahāajagaro vā hutvā nibbattati. Sarīravaṇṇaguṇavaṇṇamacchariyena pana pariyattidhammamacchariyena",
  "atk-s0102a:1306_6": "ca attanova vaṇṇaṃ vaṇṇeti, na paresaṃ vaṇṇaṃ, “kiṃ vaṇṇo eso”ti taṃ taṃ dosaṃ vadanto",
  "atk-s0102a:1306_7": "pariyattiñca kassaci kiñci adento dubbaṇṇo ceva eḷamūgo ca hoti.",
  "atk-s0102a:1307_0": "Apica āvāsamacchariyena lohagehe paccati. Kulamacchariyena appalābho hoti. Lābhamacchariyena",
  "atk-s0102a:1307_1": "gūthaniraye nibbattati. Vaṇṇamacchariyena bhave nibbattassa vaṇṇo nāma na hoti. Dhammamacchariyena",
  "atk-s0102a:1307_2": "kukkuḷaniraye nibbattati. Idaṃ pana issāmacchariyasaṃyojanaṃ sotāpattimaggena pahīyati.",
  "atk-s0102a:1307_3": "Yāva taṃ nappahīyati, tāva devamanussā averatādīni patthayantāpi verādīhi na parimuccantiyeva.",
  "atk-s0102a:1308_0": "Tiṇṇā mettha kaṅkhāti etasmiṃ pañhe mayā tumhākaṃ vacanaṃ sutvā kaṅkhā tiṇṇāti vadati,",
  "atk-s0102a:1308_1": "na maggavasena tiṇṇakaṅkhataṃ dīpeti. Vigatā kathaṃkathāti idaṃ kathaṃ, idaṃ kathanti",
  "atk-s0102a:1308_2": "ayampi kathaṃkathā vigatā.",
  "atk-s0102a:1309_0": "358. Nidānādīni vuttatthāneva. Piyāppiyanidānanti piyasattasaṅkhāranidānaṃ macchariyaṃ,",
  "atk-s0102a:1309_1": "appiyasattasaṅkhāranidānā issā. Ubhayaṃ vā ubhayanidānaṃ. Pabbajitassa hi saddhivihārikādayo,",
  "atk-s0102a:1309_2": "gahaṭṭhassa puttādayo hatthiassādayo vā sattā piyā honti keḷāyitā mamāyitā, muhuttampi",
  "atk-s0102a:1309_3": "te apassanto adhivāsetuṃ na sakkoti. So aññaṃ tādisaṃ piyasattaṃ labhantaṃ disvā",
  "atk-s0102a:1309_4": "issaṃ karoti. “Iminā amhākaṃ kiñci kammaṃ atthi, muhuttaṃ tāva naṃ dethā”ti tameva",
  "atk-s0102a:1309_5": "aññehi yācito “na sakkā dātuṃ, kilamissati vā ukkaṇṭhissati vā”tiādīni vatvā macchariyaṃ",
  "atk-s0102a:1309_6": "karoti. Evaṃ tāva ubhayampi piyasattanidānaṃ hoti. Bhikkhussa pana pattacīvaraparikkhārajātaṃ,",
  "atk-s0102a:1309_7": "gahaṭṭhassa vā alaṅkārādiupakaraṇaṃ piyaṃ hoti manāpaṃ, so aññassa tādisaṃ uppajjamānaṃ",
  "atk-s0102a:1309_8": "disvā “aho vatassa evarūpaṃ na bhaveyyā”ti issaṃ karoti, yācito vāpi “mayampetaṃ",
  "atk-s0102a:1309_9": "mamāyantā na paribhuñjāma, na sakkā dātu”nti macchariyaṃ karoti. Evaṃ ubhayampi piyasaṅkhāranidānaṃ",
  "atk-s0102a:1309_10": "hoti. Appiye pana te vuttappakāre satte ca saṅkhāre ca labhitvā sacepissa te amanāpā",
  "atk-s0102a:1309_11": "honti, tathāpi kilesānaṃ viparītavuttitāya “ṭhapetvā maṃ ko añño evarūpassa lābhī”ti",
  "atk-s0102a:1309_12": "issaṃ vā karoti, yācito tāvakālikampi adadamāno macchariyaṃ vā karoti. Evaṃ ubhayampi",
  "atk-s0102a:1309_13": "appiyasattasaṅkhāranidānaṃ hoti.",
  "atk-s0102a:1310": "Chandanidānanti ettha pariyesanachando, paṭilābhachando, paribhogachando, sannidhichando, vissajjanachandoti pañcavidho chando.",
  "atk-s0102a:1311": "Katamo pariyesanachando? Idhekacco atitto chandajāto rūpaṃ pariyesati, saddaṃ. Gandhaṃ. Rasaṃ. Phoṭṭhabbaṃ pariyesati, dhanaṃ pariyesati. Ayaṃ pariyesanachando.",
  "atk-s0102a:1312": "Katamo paṭilābhachando? Idhekacco atitto chandajāto rūpaṃ paṭilabhati, saddaṃ. Gandhaṃ. Rasaṃ. Phoṭṭhabbaṃ paṭilabhati, dhanaṃ paṭilabhati. Ayaṃ paṭilābhachando.",
  "atk-s0102a:1313": "Katamo paribhogachando? Idhekacco atitto chandajāto rūpaṃ paribhuñjati, saddaṃ. Gandhaṃ. Rasaṃ. Phoṭṭhabbaṃ paribhuñjati, dhanaṃ paribhuñjati. Ayaṃ paribhogachando.",
  "atk-s0102a:1314": "Katamo sannidhichando? Idhekacco atitto chandajāto dhanasannicayaṃ karoti “āpadāsu bhavissatī”ti. Ayaṃ sannidhichando.",
  "atk-s0102a:1315_0": "Katamo vissajjanachando? Idhekacco atitto chandajāto dhanaṃ vissajjeti, hatthārohānaṃ,",
  "atk-s0102a:1315_1": "assārohānaṃ, rathikānaṃ, dhanuggahānaṃ – “ime maṃ rakkhissanti gopissanti mamāyissanti",
  "atk-s0102a:1315_2": "samparivārayissantī”ti. Ayaṃ vissajjanachando. Ime pañca chandā. Idha taṇhāmattameva,",
  "atk-s0102a:1315_3": "taṃ sandhāya idaṃ vuttaṃ.",
  "atk-s0102a:1316_0": "Vitakkanidānoti ettha “lābhaṃ paṭicca vinicchayo”ti evaṃ vutto vinicchayavitakko",
  "atk-s0102a:1316_1": "vitakko nāma. Vinicchayoti dve vinicchayā taṇhāvinicchayo ca, diṭṭhivinicchayo ca.",
  "atk-s0102a:1316_2": "Aṭṭhasataṃ taṇhāvicaritaṃ taṇhāvinicchayo nāma. Dvāsaṭṭhi diṭṭhiyo diṭṭhivinicchayo",
  "atk-s0102a:1316_3": "nāmāti evaṃ vuttataṇhāvinicchayavasena hi iṭṭhāniṭṭhapiyāppiyavavatthānaṃ na hoti.",
  "atk-s0102a:1316_4": "Tadeva hi ekaccassa iṭṭhaṃ hoti, ekaccassa aniṭṭhaṃ paccantarājamajjhimadesarājūnaṃ",
  "atk-s0102a:1316_5": "gaṇḍuppādamigamaṃsādīsu viya. Tasmiṃ pana taṇhāvinicchayavinicchite paṭiladdhavatthusmiṃ",
  "atk-s0102a:1316_6": "“ettakaṃ rūpassa bhavissati, ettakaṃ saddassa, ettakaṃ gandhassa, ettakaṃ rasassa,",
  "atk-s0102a:1316_7": "ettakaṃ phoṭṭhabbassa bhavissati, ettakaṃ mayhaṃ bhavissati, ettakaṃ parassa bhavissati,",
  "atk-s0102a:1316_8": "ettakaṃ nidahissāmi, ettakaṃ parassa dassāmī”ti vavatthānaṃ vitakkavinicchayena hoti.",
  "atk-s0102a:1316_9": "Tenāha “chando kho, devānaminda, vitakkanidāno”ti.",
  "atk-s0102a:1317_0": "Papañcasaññāsaṅkhānidānoti tayo papañcā taṇhāpapañco, mānapapañco, diṭṭhipapañcoti.",
  "atk-s0102a:1317_1": "Tattha aṭṭhasatataṇhāvicaritaṃ taṇhāpapañco nāma. Navavidho māno mānapapañco nāma.",
  "atk-s0102a:1317_2": "Dvāsaṭṭhi diṭṭhiyo diṭṭhipapañco nāma. Tesu idha taṇhāpapañco adhippeto. Kenaṭṭhena",
  "atk-s0102a:1317_3": "papañco? Mattapamattākārapāpanaṭṭhena papañco. Taṃsampayuttā saññā papañcasaññā.",
  "atk-s0102a:1317_4": "Saṅkhā vuccati koṭṭhāso “saññānidānā hi papañcasaṅkhā”tiādīsu viya. Iti papañcasaññāsaṅkhānidānoti",
  "atk-s0102a:1317_5": "papañcasaññākoṭṭhāsanidāno vitakkoti attho.",
  "atk-s0102a:1318": "Papañcasaññāsaṅkhānirodhasāruppagāmininti etissā papañcasaññāsaṅkhāya khayā nirodho vūpasamo, tassa sāruppañceva tattha gāminiṃ cāti saha vipassanāya maggaṃ pucchati.",
  "atk-s0102a:1319": "Vedanākammaṭṭhānavaṇṇanā",
  "atk-s0102a:1320_0": "359. Athassa bhagavā somanassaṃpāhanti tisso vedanā ārabhi. Kiṃ pana bhagavatā pucchitaṃ",
  "atk-s0102a:1320_1": "kathitaṃ, apucchitaṃ, sānusandhikaṃ, ananusandhikanti? Pucchitameva kathitaṃ, no",
  "atk-s0102a:1320_2": "apucchitaṃ, sānusandhikameva, no ananusandhikaṃ. Devatānañhi rūpato arūpaṃ pākaṭataraṃ,",
  "atk-s0102a:1320_3": "arūpepi vedanā pākaṭatarā. Kasmā? Devatānañhi karajakāyaṃ sukhumaṃ, kammajaṃ balavaṃ,",
  "atk-s0102a:1320_4": "karajakāyassa sukhumattā, kammajassa balavattā ekāhārampi atikkamitvā na tiṭṭhanti,",
  "atk-s0102a:1320_5": "uṇhapāsāṇe ṭhapitasappipiṇḍi viya vilīyantīti sabbaṃ brahmajāle vuttanayeneva veditabbaṃ.",
  "atk-s0102a:1320_6": "Tasmā bhagavā sakkassa tisso vedanā ārabhi. Duvidhañhi kammaṭṭhānaṃ – rūpakammaṭṭhānaṃ,",
  "atk-s0102a:1320_7": "arūpakammaṭṭhānañca. Rūpapariggaho, arūpapariggahotipi etadeva vuccati. Tattha bhagavā",
  "atk-s0102a:1320_8": "yassa rūpaṃ pākaṭaṃ, tassa saṅkhepamanasikāravasena vā vitthāramanasikāravasena vā",
  "atk-s0102a:1320_9": "catudhātuvavatthānaṃ vitthārento rūpakammaṭṭhānaṃ katheti. Yassa arūpaṃ pākaṭaṃ,",
  "atk-s0102a:1320_10": "tassa arūpakammaṭṭhānaṃ katheti. Kathento ca tassa vatthubhūtaṃ rūpakammaṭṭhānaṃ",
  "atk-s0102a:1320_11": "dassetvāva katheti, devānaṃ pana arūpakammaṭṭhānaṃ pākaṭanti arūpakammaṭṭhānavasena vedanā ārabhi.",
  "atk-s0102a:1321_0": "Tividho hi arūpakammaṭṭhāne abhiniveso – phassavasena, vedanāvasena, cittavasenāti.",
  "atk-s0102a:1321_1": "Kathaṃ? Ekaccassa hi saṅkhittena vā vitthārena vā pariggahite rūpakammaṭṭhāne tasmiṃ",
  "atk-s0102a:1321_2": "ārammaṇe cittacetasikānaṃ paṭhamābhinipāto taṃ ārammaṇaṃ phusanto uppajjamāno phasso",
  "atk-s0102a:1321_3": "pākaṭo hoti. Ekaccassa taṃ ārammaṇaṃ anubhavantī uppajjamānā vedanā pākaṭā hoti.",
  "atk-s0102a:1321_4": "Ekaccassa taṃ ārammaṇaṃ pariggahetvā taṃ vijānantaṃ uppajjamānaṃ viññāṇaṃ pākaṭaṃ hoti.",
  "atk-s0102a:1322_0": "Tattha yassa phasso pākaṭo hoti, sopi na kevalaṃ phassova uppajjati, tena saddhiṃ",
  "atk-s0102a:1322_1": "tadeva ārammaṇaṃ anubhavamānā vedanāpi uppajjati, sañjānamānā saññāpi, cetayamānā",
  "atk-s0102a:1322_2": "cetanāpi, vijānamānaṃ viññāṇampi uppajjatīti phassapañcamakeyeva pariggaṇhāti. Yassa",
  "atk-s0102a:1322_3": "vedanā pākaṭā hoti, sopi na kevalaṃ vedanāva uppajjati, tāya saddhiṃ tadeva ārammaṇaṃ",
  "atk-s0102a:1322_4": "phusamāno phassopi uppajjati, sañjānamānā saññāpi, cetayamānā cetanāpi, vijānamānaṃ",
  "atk-s0102a:1322_5": "viññāṇampi uppajjatīti phassapañcamakeyeva pariggaṇhāti. Yassa viññāṇaṃ pākaṭaṃ hoti,",
  "atk-s0102a:1322_6": "sopi na kevalaṃ viññāṇameva uppajjati, tena saddhiṃ tadevārammaṇaṃ phusamāno phassopi",
  "atk-s0102a:1322_7": "uppajjati, anubhavamānā vedanāpi, sañjānamānā saññāpi, cetayamānā cetanāpi uppajjatīti",
  "atk-s0102a:1322_8": "phassapañcamakeyeva pariggaṇhāti.",
  "atk-s0102a:1323_0": "So “ime phassapañcamakā dhammā kiṃ nissitā”ti upadhārento “vatthunissitā”ti pajānāti.",
  "atk-s0102a:1323_1": "Vatthu nāma karajakāyo, yaṃ sandhāya vuttaṃ – “idañca pana me viññāṇaṃ ettha sitaṃ",
  "atk-s0102a:1323_2": "ettha paṭibaddha”nti. So atthato bhūtāni ceva upādārūpāni ca. Evamettha vatthu rūpaṃ,",
  "atk-s0102a:1323_3": "phassapañcamakā nāmanti nāmarūpamattameva passati. Rūpañcettha rūpakkhandho, nāmaṃ",
  "atk-s0102a:1323_4": "cattāro arūpino khandhāti pañcakkhandhamattaṃ hoti. Nāmarūpavinimuttā hi pañcakkhandhā,",
  "atk-s0102a:1323_5": "pañcakkhandhavinimuttaṃ vā nāmarūpaṃ natthi. So “ime pañcakkhandhā kiṃ hetukā”ti",
  "atk-s0102a:1323_6": "upaparikkhanto “avijjādihetukā”ti passati. Tato “paccayo ceva paccayuppannañca idaṃ,",
  "atk-s0102a:1323_7": "añño satto vā puggalo vā natthi, suddhasaṅkhārapuñjamattamevā”ti sappaccayanāmarūpavasena",
  "atk-s0102a:1323_8": "tilakkhaṇaṃ āropetvā vipassanāpaṭipāṭiyā “aniccaṃ dukkhaṃ anattā”ti sammasanto vicarati,",
  "atk-s0102a:1323_9": "so ajja ajjāti paṭivedhaṃ ākaṅkhamāno tathārūpe divase utusappāyaṃ, puggalasappāyaṃ,",
  "atk-s0102a:1323_10": "bhojanasappāyaṃ, dhammasavanasappāyaṃ vā labhitvā ekapallaṅkena nisinnova vipassanaṃ",
  "atk-s0102a:1323_11": "matthakaṃ pāpetvā arahatte patiṭṭhāti. Evamimesampi tiṇṇaṃ janānaṃ yāva arahattā",
  "atk-s0102a:1323_12": "kammaṭṭhānaṃ kathitaṃ hoti.",
  "atk-s0102a:1324_0": "Idha pana bhagavā arūpakammaṭṭhānaṃ kathento vedanāsīsena kathesi. Phassavasena hi",
  "atk-s0102a:1324_1": "viññāṇavasena vā kathiyamānaṃ etassa na pākaṭaṃ hoti, andhakāraṃ viya khāyati. Vedanāvasena",
  "atk-s0102a:1324_2": "pana pākaṭaṃ hoti. Kasmā? Vedanānaṃ uppattiyā pākaṭatāya. Sukhadukkhavedanānañhi",
  "atk-s0102a:1324_3": "uppatti pākaṭā. Yadā sukhaṃ uppajjati, tadā sakalaṃ sarīraṃ khobhentaṃ maddantaṃ",
  "atk-s0102a:1324_4": "pharamānaṃ abhisandayamānaṃ satadhotasappiṃ khādāpayantaṃ viya, satapākatelaṃ makkhayamānaṃ",
  "atk-s0102a:1324_5": "viya, ghaṭasahassena pariḷāhaṃ nibbāpayamānaṃ viya, “aho sukhaṃ, aho sukha”nti vācaṃ",
  "atk-s0102a:1324_6": "nicchārayamānameva uppajjati. Yadā dukkhaṃ uppajjati, tadā sakalasarīraṃ khobhentaṃ",
  "atk-s0102a:1324_7": "maddantaṃ pharamānaṃ abhisandayamānaṃ tattaphālaṃ pavesentaṃ viya, vilīnatambalohena",
  "atk-s0102a:1324_8": "āsiñcantaṃ viya, sukkhatiṇavanappatimhi araññe dāruukkākalāpaṃ khipamānaṃ viya “aho",
  "atk-s0102a:1324_9": "dukkhaṃ, aho dukkha”nti vippalāpayamānameva uppajjati. Iti sukhadukkhavedanānaṃ uppatti pākaṭā hoti.",
  "atk-s0102a:1325_0": "Adukkhamasukhā pana duddīpanā andhakārena viya abhibhūtā. Sā sukhadukkhānaṃ apagame",
  "atk-s0102a:1325_1": "sātāsātapaṭikkhepavasena majjhattākārabhūtā adukkhamasukhā vedanāti nayato gaṇhantassa",
  "atk-s0102a:1325_2": "pākaṭā hoti. Yathā kiṃ? Yathā antarā piṭṭhipāsāṇaṃ āruhitvā palātassa migassa anupadaṃ",
  "atk-s0102a:1325_3": "gacchanto migaluddako piṭṭhipāsāṇassa orabhāgepi parabhāgepi padaṃ disvā majjhe apassantopi",
  "atk-s0102a:1325_4": "“ito āruḷho, ito oruḷho, majjhe piṭṭhipāsāṇe iminā padesena gato bhavissatī”ti nayato",
  "atk-s0102a:1325_5": "jānāti. Evaṃ āruḷhaṭṭhāne padaṃ viya hi sukhavedanāya uppatti pākaṭā hoti, oruḷhaṭṭhāne",
  "atk-s0102a:1325_6": "padaṃ viya dukkhavedanāya uppatti pākaṭā hoti, ito āruyha, ito oruyha, majjhe evaṃ",
  "atk-s0102a:1325_7": "gatoti nayato gahaṇaṃ viya sukhadukkhānaṃ apagame sātāsātapaṭikkhepavasena majjhattākārabhūtā",
  "atk-s0102a:1325_8": "adukkhamasukhā vedanāti nayato gaṇhantassa pākaṭā hoti. Evaṃ bhagavā paṭhamaṃ rūpakammaṭṭhānaṃ",
  "atk-s0102a:1325_9": "kathetvā pacchā arūpakammaṭṭhānaṃ vedanāvasena nivattetvā dassesi.",
  "atk-s0102a:1326_0": "Na kevalañca idheva evaṃ dassesi, mahāsatipaṭṭhāne, majjhimanikāyamhi satipaṭṭhāne,",
  "atk-s0102a:1326_1": "cūḷataṇhāsaṅkhaye, mahātaṇhāsaṅkhaye, cūḷavedallasutte, mahāvedallasutte, raṭṭhapālasutte,",
  "atk-s0102a:1326_2": "māgaṇḍiyasutte, dhātuvibhaṅge, āneñjasappāye, sakale vedanāsaṃyutteti evaṃ anekesu",
  "atk-s0102a:1326_3": "suttantesu paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ vedanāvasena",
  "atk-s0102a:1326_4": "nivattetvā dassesi. Yathā ca tesu tesu, evaṃ imasmimpi sakkapañhe paṭhamaṃ rūpakammaṭṭhānaṃ",
  "atk-s0102a:1326_5": "kathetvā pacchā arūpakammaṭṭhānaṃ vedanāvasena nivattetvā dassesi. Rūpakammaṭṭhānaṃ",
  "atk-s0102a:1326_6": "panettha vedanāya ārammaṇamattakaṃyeva saṅkhittaṃ, tasmā pāḷiyaṃ nāruḷhaṃ bhavissati.",
  "atk-s0102a:1327_0": "360. Arūpakammaṭṭhāne yaṃ tassa pākaṭaṃ vedanāvasena abhinivesamukhaṃ, tameva dassetuṃ",
  "atk-s0102a:1327_1": "somanassaṃpāhaṃ, devānamindātiādimāha. Tattha duvidhenāti dvividhena, dvīhi koṭṭhāsehīti",
  "atk-s0102a:1327_2": "attho. Evarūpaṃ somanassaṃ na sevitabbanti evarūpaṃ gehasitasomanassaṃ na sevitabbaṃ.",
  "atk-s0102a:1327_3": "Gehasitasomanassaṃ nāma “tattha katamāni cha gehasitāni somanassāni? Cakkhuviññeyyānaṃ",
  "atk-s0102a:1327_4": "rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ paṭilābhaṃ",
  "atk-s0102a:1327_5": "vā paṭilābhato samanupassato, pubbe vā paṭiladdhapubbaṃ atītaṃ niruddhaṃ vipariṇataṃ",
  "atk-s0102a:1327_6": "samanussarato uppajjati somanassaṃ, yaṃ evarūpaṃ somanassaṃ, idaṃ vuccati gehasitaṃ",
  "atk-s0102a:1327_7": "somanassa”nti evaṃ chasu dvāresu vuttakāmaguṇanissitaṃ somanassaṃ.",
  "atk-s0102a:1328_0": "Evarūpaṃ somanassaṃ sevitabbanti evarūpaṃ nekkhammasitaṃ somanassaṃ sevitabbaṃ. Nekkhammasitaṃ",
  "atk-s0102a:1328_1": "somanassaṃ nāma – “tattha katamāni cha nekkhammasitāni somanassāni? Rūpānaṃ tveva",
  "atk-s0102a:1328_2": "aniccataṃ viditvā vipariṇāmavirāganirodhaṃ pubbe ceva rūpā etarahi ca sabbe te rūpā",
  "atk-s0102a:1328_3": "aniccā, dukkhā, vipariṇāmadhammāti evametaṃ yathābhūtaṃ sammappaññāya passato uppajjati",
  "atk-s0102a:1328_4": "somanassaṃ, yaṃ evarūpaṃ somanassaṃ, idaṃ vuccati nekkhammasitaṃ somanassa”nti evaṃ",
  "atk-s0102a:1328_5": "chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvā ussukkāpetuṃ",
  "atk-s0102a:1328_6": "sakkontassa “ussukkitā me vipassanā”ti somanassajātassa uppannaṃ somanassaṃ. Sevitabbanti",
  "atk-s0102a:1328_7": "idaṃ nekkhammavasena, vipassanāvasena, anussativasena, paṭhamajjhānādivasena ca uppajjanakasomanassaṃ sevitabbaṃ nāma.",
  "atk-s0102a:1329_0": "Tattha yaṃ ce savitakkaṃ savicāranti tasmimpi nekkhammasite somanasse yaṃ nekkhammavasena,",
  "atk-s0102a:1329_1": "vipassanāvasena, anussativasena, paṭhamajjhānavasena ca uppannaṃ savitakkaṃ savicāraṃ",
  "atk-s0102a:1329_2": "somanassanti jāneyya. Yaṃ ce avitakkaṃ avicāranti yaṃ pana dutiyatatiyajjhānavasena",
  "atk-s0102a:1329_3": "uppannaṃ avitakkaṃ avicāraṃ somanassanti jāneyya. Ye avitakke avicāre, te paṇītatareti",
  "atk-s0102a:1329_4": "etesupi dvīsu yaṃ avitakkaṃ avicāraṃ, taṃ paṇītataranti attho.",
  "atk-s0102a:1330_0": "Iminā kiṃ kathitaṃ hoti? Dvinnaṃ arahattaṃ kathitaṃ. Kathaṃ? Eko kira bhikkhu savitakkasavicāre",
  "atk-s0102a:1330_1": "somanasse vipassanaṃ paṭṭhapetvā “idaṃ somanassaṃ kiṃ nissita”nti upadhārento “vatthunissita”nti",
  "atk-s0102a:1330_2": "pajānātīti phassapañcamake vuttanayeneva anukkamena arahatte patiṭṭhāti. Eko avitakkaavicāre",
  "atk-s0102a:1330_3": "somanasse vipassanaṃ paṭṭhapetvā vuttanayeneva arahatte patiṭṭhāti. Tattha abhiniviṭṭhasomanassesupi",
  "atk-s0102a:1330_4": "savitakkasavicārato avitakkaavicāraṃ paṇītataraṃ. Savitakkasavicārasomanassavipassanātopi",
  "atk-s0102a:1330_5": "avitakkaavicāravipassanā paṇītatarā. Savitakkasavicārasomanassaphalasamāpattitopi",
  "atk-s0102a:1330_6": "avitakkaavicārasomanassaphalasamāpattiyeva paṇītatarā. Tenāha bhagavā “ye avitakke",
  "atk-s0102a:1330_7": "avicāre, te paṇītatare”ti.",
  "atk-s0102a:1331_0": "361. Evarūpaṃ domanassaṃ na sevitabbanti evarūpaṃ gehasitadomanassaṃ na sevitabbaṃ.",
  "atk-s0102a:1331_1": "Gehasitadomanassaṃ nāma – “tattha katamāni cha gehasitāni domanassāni? Cakkhuviññeyyānaṃ",
  "atk-s0102a:1331_2": "rūpānaṃ iṭṭhānaṃ kantānaṃ manāpānaṃ manoramānaṃ lokāmisapaṭisaṃyuttānaṃ appaṭilābhaṃ",
  "atk-s0102a:1331_3": "vā appaṭilābhato samanupassato pubbe vā apaṭiladdhapubbaṃ atītaṃ niruddhaṃ vipariṇataṃ",
  "atk-s0102a:1331_4": "samanussarato uppajjati domanassaṃ, yaṃ evarūpaṃ domanassaṃ, idaṃ vuccati gehasitadomanassa”nti.",
  "atk-s0102a:1331_5": "Evaṃ chasu dvāresu iṭṭhārammaṇaṃ nānubhaviṃ, nānubhavissāmi, nānubhavāmīti vitakkayato",
  "atk-s0102a:1331_6": "uppannaṃ kāmaguṇanissitaṃ domanassaṃ.",
  "atk-s0102a:1332_0": "Evarūpaṃ domanassaṃ sevitabbanti evarūpaṃ nekkhammasitadomanassaṃ sevitabbaṃ. Nekkhammasitadomanassaṃ",
  "atk-s0102a:1332_1": "nāma – “tattha katamāni cha nekkhammasitāni domanassāni? Rūpānaṃ tveva aniccataṃ",
  "atk-s0102a:1332_2": "viditvā vipariṇāmavirāganirodhaṃ pubbe ceva rūpā etarahi ca sabbe te rūpā aniccā,",
  "atk-s0102a:1332_3": "dukkhā, vipariṇāmadhammāti evametaṃ yathābhūtaṃ sampappaññāya disvā anuttaresu vimokkhesu",
  "atk-s0102a:1332_4": "pihaṃ upaṭṭhāpeti ‘kudāssu nāmāhaṃ tadāyatanaṃ, upasampajja viharissāmi, yadariyā",
  "atk-s0102a:1332_5": "etarahi āyatanaṃ upasampajja viharantī’ti. Iti anuttaresu vimokkhesu pihaṃ upaṭṭhāpayato",
  "atk-s0102a:1332_6": "uppajjati pihapaccayā domanassaṃ, yaṃ evarūpaṃ domanassaṃ, idaṃ vuccati nekkhammasitadomanassa”nti",
  "atk-s0102a:1332_7": "evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu",
  "atk-s0102a:1332_8": "pihaṃ upaṭṭhapetvā tadadhigamāya aniccādivasena vipassanaṃ paṭṭhapetvā ussukkāpetumasakkontassa",
  "atk-s0102a:1332_9": "imampi pakkhaṃ, imampi māsaṃ, imampi saṃvaccharaṃ vipassanaṃ ussukkāpetvā ariyabhūmiṃ",
  "atk-s0102a:1332_10": "pāpuṇituṃ nāsakkhinti anusocato uppannaṃ domanassaṃ. Sevitabbanti idaṃ nekkhammavasena,",
  "atk-s0102a:1332_11": "vipassanāvasena, anussativasena, paṭhamajjhānādivasena ca uppajjanakadomanassaṃ sevitabbaṃ nāma.",
  "atk-s0102a:1333_0": "Tattha yaṃ ce savitakkasavicāranti tasmimpi duvidhe domanasse gehasitadomanassameva",
  "atk-s0102a:1333_1": "savitakkasavicāradomanassaṃ nāma. Nekkhammavasena, vipassanāvasena, anussativasena,",
  "atk-s0102a:1333_2": "paṭhamadutiyajjhānavasena ca uppannadomanassaṃ pana avitakkaavicāradomanassanti veditabbaṃ.",
  "atk-s0102a:1333_3": "Nippariyāyena pana avitakkaavicāradomanassaṃ nāma natthi. Domanassindriyañhi ekaṃsena",
  "atk-s0102a:1333_4": "akusalañceva savitakkasavicārañca, etassa pana bhikkhuno maññanavasena savitakkasavicāranti",
  "atk-s0102a:1333_5": "ca avitakkaavicāranti ca vuttaṃ.",
  "atk-s0102a:1334_0": "Tatrāyaṃ nayo – idha bhikkhu domanassapaccayabhūte savitakkasavicāradhamme avitakkaavicāradhamme",
  "atk-s0102a:1334_1": "ca domanassapaccayā eva uppanne maggaphaladhamme ca aññesaṃ paṭipattidassanavasena",
  "atk-s0102a:1334_2": "domanassanti gahetvā “kadā nu kho me savitakkasavicāradomanasse vipassanā paṭṭhapitā",
  "atk-s0102a:1334_3": "bhavissati, kadā avitakkaavicāradomanasse”ti ca “kadā nu kho me savitakkasavicāradomanassaphalasamāpatti",
  "atk-s0102a:1334_4": "nibbattitā bhavissati, kadā avitakkaavicāradomanassaphalasamāpattī”ti cintetvā temāsikaṃ,",
  "atk-s0102a:1334_5": "chamāsikaṃ, navamāsikaṃ vā paṭipadaṃ gaṇhāti. Temāsikaṃ gahetvā paṭhamamāse ekaṃ",
  "atk-s0102a:1334_6": "yāmaṃ jaggati, dve yāme niddāya okāsaṃ karoti, majjhime māse dve yāme jaggati, ekaṃ",
  "atk-s0102a:1334_7": "yāmaṃ niddāya okāsaṃ karoti, pacchimamāse caṅkamanisajjāyeva yāpeti. Evaṃ ce arahattaṃ",
  "atk-s0102a:1334_8": "pāpuṇāti, iccetaṃ kusalaṃ. No ce pāpuṇāti, visesetvā chamāsikaṃ gaṇhāti. Tatrāpi",
  "atk-s0102a:1334_9": "dve dve māse vuttanayena paṭipajjitvā arahattaṃ pāpuṇituṃ asakkonto visesetvā navamāsikaṃ",
  "atk-s0102a:1334_10": "gaṇhāti. Tatrāpi tayo tayo māse tatheva paṭipajjitvā arahattaṃ pāpuṇituṃ asakkontassa",
  "atk-s0102a:1334_11": "“na ladvaṃ vata me sabrahmacārīhi saddhiṃ visuddhipavāraṇaṃ pavāretu”nti āvajjato",
  "atk-s0102a:1334_12": "domanassaṃ uppajjati, assudhārā pavattanti gāmantapabbhāravāsīmahāsīvattherassa viya.",
  "atk-s0102a:1335": "Mahāsīvattheravatthu",
  "atk-s0102a:1336_0": "Thero kira aṭṭhārasa mahāgaṇe vācesi. Tassovāde ṭhatvā tiṃsasahassā bhikkhū arahattaṃ",
  "atk-s0102a:1336_1": "pāpuṇiṃsu. Atheko bhikkhu “mayhaṃ tāva abbhantare guṇā appamāṇā, kīdisā nu kho me",
  "atk-s0102a:1336_2": "ācariyassa guṇā”ti āvajjanto puthujjanabhāvaṃ passitvā “amhākaṃ ācariyo aññesaṃ avassayo",
  "atk-s0102a:1336_3": "hoti, attano bhavituṃ na sakkoti, ovādamassa dassāmī”ti ākāsena gantvā vihārasamīpe",
  "atk-s0102a:1336_4": "otaritvā divāṭṭhāne nisinnaṃ ācariyaṃ upasaṅkamitvā vattaṃ dassetvā ekamantaṃ nisīdi.",
  "atk-s0102a:1337_0": "Thero – “kiṃ kāraṇā āgatosi piṇḍapātikā”ti āha. Ekaṃ anumodanaṃ gaṇhissāmīti āgatosmi,",
  "atk-s0102a:1337_1": "bhanteti. Okāso na bhavissati, āvusoti? Vitakkamāḷake ṭhitakāle pucchissāmi, bhanteti.",
  "atk-s0102a:1337_2": "Tasmiṃ ṭhāne aññe pucchantīti. Bhikkhācāramagge, bhanteti. Tatrāpi aññe pucchantīti.",
  "atk-s0102a:1337_3": "Dupaṭṭanivāsanaṭṭhāne, saṅghāṭipārupanaṭṭhāne, pattanīharaṇaṭṭhāne, gāme caritvā",
  "atk-s0102a:1337_4": "āsanasālāyaṃ yāgupītakāle, bhanteti. Tattha aṭṭhakathātherā attano kaṅkhaṃ vinodenti,",
  "atk-s0102a:1337_5": "āvusoti. Antogāmato nikkhantakāle pucchissāmi, bhanteti. Tatrāpi aññe pucchanti,",
  "atk-s0102a:1337_6": "āvusoti. Antarāmagge, bhante, bhojanasālāyaṃ bhattakiccapariyosāne, bhante, divāṭṭhāne,",
  "atk-s0102a:1337_7": "pādadhovanakāle, mukhadhovanakāle, bhanteti? Tadā aññe pucchantīti. Tato paṭṭhāya",
  "atk-s0102a:1337_8": "yāva aruṇā apare pucchanti, āvusoti. Dantakaṭṭhaṃ gahetvā mukhadhovanatthaṃ gamanakāle,",
  "atk-s0102a:1337_9": "bhanteti? Tadā aññe pucchantīti. Mukhaṃ dhovitvā āgamanakāle, bhanteti? Tatrāpi aññe",
  "atk-s0102a:1337_10": "pucchantīti. Senāsanaṃ pavisitvā nisinnakāle, bhanteti? Tatrāpi aññe pucchantīti.",
  "atk-s0102a:1337_11": "Bhante, nanu mukhaṃ dhovitvā senāsanaṃ pavisitvā tayo cattāro pallaṅke usumaṃ gāhāpetvā",
  "atk-s0102a:1337_12": "yonisomanasikāre kammaṃ karontānaṃ okāsakālena bhavitabbaṃ siyā, maraṇakhaṇampi na",
  "atk-s0102a:1337_13": "labhissatha, bhante, phalakasadisattha bhante parassa avassayo hotha, attano bhavituṃ",
  "atk-s0102a:1337_14": "na sakkotha, na me tumhākaṃ anumodanāya atthoti ākāse uppatitvā agamāsi.",
  "atk-s0102a:1338_0": "Thero – “imassa bhikkhuno pariyattiyā kammaṃ natthi, mayhaṃ pana aṅkusako bhavissāmīti",
  "atk-s0102a:1338_1": "āgato”ti ñatvā “idāni okāso na bhavissati, paccūsakāle gamissāmī”ti pattacīvaraṃ",
  "atk-s0102a:1338_2": "samīpe katvā sabbaṃ divasabhāgaṃ paṭhamayāmamajjhimayāmañca dhammaṃ vācetvā pacchimayāme",
  "atk-s0102a:1338_3": "ekasmiṃ there uddesaṃ gahetvā nikkhante pattacīvaraṃ gahetvā teneva saddhiṃ nikkhanto.",
  "atk-s0102a:1338_4": "Nisinnaantevāsikā ācariyo kenaci papañcena nikkhantoti maññiṃsu. Nikkhanto thero",
  "atk-s0102a:1338_5": "koci deva samānācariyabhikkhūti saññaṃ akāsi.",
  "atk-s0102a:1339_0": "Thero kira “mādisassa arahattaṃ nāma kiṃ, dvīhatīheneva pāpuṇitvā paccāgamissāmī”ti",
  "atk-s0102a:1339_1": "antevāsikānaṃ anārocetvāva āsāḷhīmāsassa juṇhapakkhaterasiyā nikkhanto gāmantapabbhāraṃ",
  "atk-s0102a:1339_2": "gantvā caṅkamaṃ āruyha kammaṭṭhānaṃ manasikaronto taṃ divasaṃ arahattaṃ gahetuṃ nāsakkhi.",
  "atk-s0102a:1339_3": "Uposathadivase sampatte “dvīhatīhena arahattaṃ gaṇhissāmīti āgato, gahetuṃ pana nāsakkhiṃ.",
  "atk-s0102a:1339_4": "Tayo māse pana tīṇi divasāni viya yāva mahāpavāraṇā tāva jānissāmī”ti vassaṃ upagantvāpi",
  "atk-s0102a:1339_5": "gahetuṃ nāsakkhi. Pavāraṇādivase cintesi – “ahaṃ dvīhatīhena arahattaṃ gaṇhissāmīti",
  "atk-s0102a:1339_6": "āgato, temāsenāpi nāsakkhiṃ, sabrahmacārino pana visuddhipavāraṇaṃ pavārentī”ti.",
  "atk-s0102a:1339_7": "Tassevaṃ cintayato assudhārā pavattanti. Tato “na mañce mayhaṃ catūhi iriyāpathehi",
  "atk-s0102a:1339_8": "maggaphalaṃ uppajjissati, arahattaṃ appatvā neva mañce piṭṭhiṃ pasāressāmi, na pāde",
  "atk-s0102a:1339_9": "dhovissāmī”ti mañcaṃ ussāpetvā ṭhapesi. Puna antovassaṃ pattaṃ, arahattaṃ gahetuṃ",
  "atk-s0102a:1339_10": "nāsakkhiyeva. Ekūnatiṃsapavāraṇāsu assudhārā pavattanti. Gāmadārakā therassa pādesu",
  "atk-s0102a:1339_11": "phālitaṭṭhānāni kaṇṭakehi sibbanti, davaṃ karontāpi “ayyassa mahāsīvattherassa viya",
  "atk-s0102a:1339_12": "pādā hontū”ti davaṃ karonti.",
  "atk-s0102a:1340_0": "Thero tiṃsasaṃvacchare mahāpavāraṇādivase ālambaṇaphalakaṃ nissāya ṭhito “idāni me",
  "atk-s0102a:1340_1": "tiṃsa vassāni samaṇadhammaṃ karontassa, nāsakkhiṃ arahattaṃ pāpuṇituṃ, addhā me imasmiṃ",
  "atk-s0102a:1340_2": "attabhāve maggo vā phalaṃ vā natthi, na me laddhaṃ sabrahmacārīhi saddhiṃ visuddhipavāraṇaṃ",
  "atk-s0102a:1340_3": "pavāretu”nti cintesi. Tassevaṃ cintayatova domanassaṃ uppajji, assudhārā pavattanti.",
  "atk-s0102a:1340_4": "Atha avidūraṭṭhāne ekā devadhītā rodamānā aṭṭhāsi. “Ko ettha rodasī”ti? “Ahaṃ, bhante,",
  "atk-s0102a:1340_5": "devadhītā”ti. “Kasmā rodasī”ti? “Rodamānena maggaphalaṃ nibbattitaṃ, tena ahampi",
  "atk-s0102a:1340_6": "ekaṃ dve maggaphalāni nibbattessāmīti rodāmi, bhante”ti.",
  "atk-s0102a:1341_0": "Tato thero – “bho mahāsīvatthera, devatāpi tayā saddhiṃ keḷiṃ karonti, anucchavikaṃ",
  "atk-s0102a:1341_1": "nu kho te eta”nti vipassanaṃ vaḍḍhetvā saha paṭisambhidāhi arahattaṃ aggahesi. So",
  "atk-s0102a:1341_2": "“idāni nipajjissāmī”ti senāsanaṃ paṭijaggitvā mañcakaṃ paññapetvā udakaṭṭhāne udakaṃ",
  "atk-s0102a:1341_3": "paccupaṭṭhapetvā “pāde dhovissāmī”ti sopānaphalake nisīdi.",
  "atk-s0102a:1342_0": "Antevāsikāpissa “amhākaṃ ācariyassa samaṇadhammaṃ kātuṃ gacchantassa tiṃsa vassāni,",
  "atk-s0102a:1342_1": "sakkhi nu kho visesaṃ nibbattetuṃ, nāsakkhī”ti āvajjayamānā “arahattaṃ patvā pādadhovanatthaṃ",
  "atk-s0102a:1342_2": "nisinno”ti disvā “amhākaṃ ācariyo amhādisesu antevāsikesu tiṭṭhantesu ‘attanāva pāde",
  "atk-s0102a:1342_3": "dhovissatī’ti aṭṭhānametaṃ, ahaṃ dhovissāmi ahaṃ dhovissāmī”ti tiṃsasahassānipi ākāsena",
  "atk-s0102a:1342_4": "gantvā vanditvā “pāde dhovissāma, bhante”ti āhaṃsu. Āvuso, idāni tiṃsa vassāni honti",
  "atk-s0102a:1342_5": "mama pādānaṃ adhotānaṃ, tiṭṭhatha, tumhe, ahameva dhovissāmīti.",
  "atk-s0102a:1343_0": "Sakkopi āvajjanto – “mayhaṃ ayyo mahāsīvatthero arahattaṃ patto tiṃsasahassānaṃ antevāsikānaṃ",
  "atk-s0102a:1343_1": "‘pāde dhovissāmā’ti āgatānaṃ pāde dhovituṃ na deti. Mādise pana upaṭṭhāke tiṭṭhante",
  "atk-s0102a:1343_2": "‘mayhaṃ ayyo sayaṃ pāde dhovissatī’ti aṭṭhānametaṃ, ahaṃ dhovissāmī”ti sanniṭṭhānaṃ",
  "atk-s0102a:1343_3": "katvā sujātāya deviyā saddhiṃ bhikkhusaṅghassa santike pāturahosi. So sujaṃ asurakaññaṃ",
  "atk-s0102a:1343_4": "purato katvā “apetha, bhante, mātugāmo”ti okāsaṃ kāretvā theraṃ upasaṅkamitvā vanditvā",
  "atk-s0102a:1343_5": "purato ukkuṭiko nisīditvā “pāde dhovissāmi, bhante”ti āha. Kosiya, idāni me tiṃsa",
  "atk-s0102a:1343_6": "vassāni pādānaṃ adhotānaṃ, devatānañca pakatiyāpi manussasarīragandho nāma jeguccho,",
  "atk-s0102a:1343_7": "yojanasate ṭhitānampi kaṇṭhe āsattakuṇapaṃ viya hoti, ahameva dhovissāmīti. Bhante,",
  "atk-s0102a:1343_8": "ayaṃ gandho nāma na paññāyati, tumhākaṃ pana sīlagandho cha devaloke atikkamitvā",
  "atk-s0102a:1343_9": "upari bhavaggaṃ patvā ṭhito. Sīlagandhato añño uttaritaro gandho nāma natthi, bhante,",
  "atk-s0102a:1343_10": "tumhākaṃ sīlagandhenamhi āgatoti vāmahatthena gopphakasandhiyaṃ gahetvā dakkhiṇahatthena",
  "atk-s0102a:1343_11": "pādatalaṃ parimajji. Daharakumārasseva pādā ahesuṃ. Sakko pāde dhovitvā vanditvā devalokameva gato.",
  "atk-s0102a:1344_0": "Evaṃ “na labhāmi sabrahmacārīhi saddhiṃ visuddhipavāraṇaṃ pavāretu”nti āvajjantassa",
  "atk-s0102a:1344_1": "uppannaṃ domanassaṃ nissāya bhikkhuno maññanavasena vipassanāya ārammaṇampi vipassanāpi",
  "atk-s0102a:1344_2": "maggopi phalampi savitakkasavicāradomanassanti ca avitakkāvicāradomanassanti ca vuttanti veditabbaṃ.",
  "atk-s0102a:1345_0": "Tattha eko bhikkhu savitakkasavicāradomanasse vipassanaṃ paṭṭhapetvā idaṃ domanassaṃ",
  "atk-s0102a:1345_1": "kiṃ nissitanti upadhārento vatthunissitanti pajānātīti phassapañcamake vuttanayeneva",
  "atk-s0102a:1345_2": "anukkamena arahatte patiṭṭhāti. Eko avitakkāvicāre domanasse vipassanaṃ paṭṭhapetvā",
  "atk-s0102a:1345_3": "vuttanayeneva arahatte patiṭṭhāti. Tattha abhiniviṭṭhadomanassesupi savitakkasavicārato",
  "atk-s0102a:1345_4": "avitakkaavicāraṃ paṇītataraṃ. Savitakkasavicāradomanassavipassanātopi avitakkāvicāradomanassavipassanā",
  "atk-s0102a:1345_5": "paṇītatarā. Savitakkasavicāradomanassaphalasamāpattitopi avitakkāvicāradomanassaphalasamāpattiyeva",
  "atk-s0102a:1345_6": "paṇītatarā. Tenāha bhagavā – “ye avitakkaavicāre te paṇītatare”ti.",
  "atk-s0102a:1346_0": "362. Evarūpā upekkhā na sevitabbāti evarūpā gehasitaupekkhā na sevitabbā. Gehasitaupekkhā",
  "atk-s0102a:1346_1": "nāma “tattha katamā cha gehasitaupekkhā. Cakkhunā rūpaṃ disvā uppajjati upekkhā bālassa",
  "atk-s0102a:1346_2": "mūḷhassa puthujjanassa anodhijinassa avipākajinassa anādīnavadassāvino assutavato",
  "atk-s0102a:1346_3": "puthujjanassa, yā evarūpā upekkhā, rūpaṃ sā nātivattati, tasmā sā upekkhā gehasitāti",
  "atk-s0102a:1346_4": "vuccatī”ti evaṃ chasu dvāresu iṭṭhārammaṇe āpāthagate guḷapiṇḍike nilīnamakkhikā",
  "atk-s0102a:1346_5": "viya rūpādīni anativattamānā tattheva laggā laggitā hutvā uppannā kāmaguṇanissitā",
  "atk-s0102a:1346_6": "upekkhā na sevitabbā.",
  "atk-s0102a:1347_0": "Evarūpā upekkhā sevitabbāti evarūpā nekkhammasitā upekkhā sevitabbā. Nekkhammasitā",
  "atk-s0102a:1347_1": "upekkhā nāma – “tattha katamā cha nekkhammasitā upekkhā? Rūpānaṃ tveva aniccataṃ",
  "atk-s0102a:1347_2": "viditvā vipariṇāmavirāganirodhaṃ ‘pubbe ceva rūpā etarahi ca, sabbe te rūpā aniccā,",
  "atk-s0102a:1347_3": "dukkhā, vipariṇāmadhammā’ti evametaṃ yathābhūtaṃ sammappaññāya passato uppajjati",
  "atk-s0102a:1347_4": "upekkhā, yā evarūpā upekkhā, rūpaṃ sā ativattati, tasmā sā upekkhā nekkhammasitāti",
  "atk-s0102a:1347_5": "vuccatī”ti. Evaṃ chasu dvāresu iṭṭhāniṭṭhaārammaṇe āpāthagate iṭṭhe arajjantassa,",
  "atk-s0102a:1347_6": "aniṭṭhe adussantassa, asamapekkhanena asammuyhantassa uppannā vipassanā ñāṇasampayuttā",
  "atk-s0102a:1347_7": "upekkhā. Apica vedanāsabhāgā tatra majjhattupekkhāpi ettha upekkhāva. Tasmā sevitabbāti",
  "atk-s0102a:1347_8": "ayaṃ nekkhammavasena vipassanāvasena anussatiṭṭhānavasena paṭhamadutiyatatiyacatutthajjhānavasena",
  "atk-s0102a:1347_9": "ca uppajjanakaupekkhā sevitabbā nāma.",
  "atk-s0102a:1348_0": "Ettha yaṃ ce savitakkaṃ savicāranti tāyapi nekkhammasitaupekkhāya yaṃ nekkhammavasena",
  "atk-s0102a:1348_1": "vipassanāvasena anussatiṭṭhānavasena paṭhamajjhānavasena ca uppannaṃ savitakkasavicāraṃ",
  "atk-s0102a:1348_2": "upekkhanti jāneyya. Yaṃ ce avitakkaṃ avicāranti yaṃ pana dutiyajjhānādivasena uppannaṃ",
  "atk-s0102a:1348_3": "avitakkāvicāraṃ upekkhanti jāneyya. Ye avitakke avicāre te paṇītatareti etāsu dvīsu",
  "atk-s0102a:1348_4": "yā avitakkaavicārā, sā paṇītatarāti attho. Iminā kiṃ kathitaṃ hoti? Dvinnaṃ arahattaṃ",
  "atk-s0102a:1348_5": "kathitaṃ. Eko hi bhikkhu savitakkasavicāraupekkhāya vipassanaṃ paṭṭhapetvā ayaṃ upekkhā",
  "atk-s0102a:1348_6": "kiṃ nissitāti upadhārento vatthunissitāti pajānātīti phassapañcamake vuttanayeneva",
  "atk-s0102a:1348_7": "anukkamena arahatte patiṭṭhāti. Eko avitakkāvicārāya upekkhāya vipassanaṃ paṭṭhapetvā",
  "atk-s0102a:1348_8": "vuttanayeneva arahatte patiṭṭhāti. Tattha abhiniviṭṭhaupekkhāsupi savitakkasavicārato",
  "atk-s0102a:1348_9": "avitakkāvicārā paṇītatarā. Savitakkasavicāraupekkhāvipassanātopi avitakkāvicāraupekkhāvipassanāpaṇītatarā.",
  "atk-s0102a:1348_10": "Savitakkasavicāraupekkhāphalasamāpattitopi avitakkāvicārupekkhāphalasamāpattiyeva",
  "atk-s0102a:1348_11": "paṇītatarā. Tenāha bhagavā “ye avitakke avicāre te paṇītatare”ti.",
  "atk-s0102a:1349_0": "363. Evaṃ paṭipanno kho, devānaminda, bhikkhu papañcasaññāsaṅkhānirodhasāruppagāminiṃ",
  "atk-s0102a:1349_1": "paṭipadaṃ paṭipanno hotīti bhagavā arahattanikūṭena desanaṃ niṭṭhapesi. Sakko pana",
  "atk-s0102a:1349_2": "sotāpattiphalaṃ patto. Buddhānañhi ajjhāsayo hīno na hoti, ukkaṭṭhova hoti. Ekassapi",
  "atk-s0102a:1349_3": "bahūnampi dhammaṃ desentā arahatteneva kūṭaṃ gaṇhanti. Sattā pana attano anurūpe",
  "atk-s0102a:1349_4": "upanissaye ṭhitā keci sotāpannā honti, keci sakadāgāmī, keci anāgāmī, keci arahanto.",
  "atk-s0102a:1349_5": "Rājā viya hi bhagavā, rājakumārā viya veneyyā. Yathā hi rājā bhojanakāle attano pamāṇena",
  "atk-s0102a:1349_6": "piṇḍaṃ uddharitvā rājakumārānaṃ upaneti, te tato attano mukhappamāṇeneva kabaḷaṃ",
  "atk-s0102a:1349_7": "karonti, evaṃ bhagavā attajjhāsayānurūpāya desanāya arahatteneva kūṭaṃ gaṇhāti. Veneyyā",
  "atk-s0102a:1349_8": "attano upanissayappamāṇena tato sotāpattiphalamattaṃ vā sakadāgāmianāgāmiarahattaphalameva",
  "atk-s0102a:1349_9": "vā gaṇhanti. Sakko pana sotāpanno jāto. Sotāpanno ca hutvā bhagavato puratoyeva cavitvā",
  "atk-s0102a:1349_10": "taruṇasakko hutvā nibbatti, devatānañhi cavamānānaṃ attabhāvassa gatāgataṭṭhānaṃ",
  "atk-s0102a:1349_11": "nāma na paññāyati, dīpasikhāgamanaṃ viya hoti. Tasmā sesadevatā na jāniṃsu. Sakko",
  "atk-s0102a:1349_12": "pana sayaṃ cutattā bhagavā ca appaṭihatañāṇattā dveva janā jāniṃsu. Atha sakko cintesi",
  "atk-s0102a:1349_13": "“mayhañhi bhagavatā tīsu ṭhānesu nibbattitaphalameva kathitaṃ, ayañca pana maggo",
  "atk-s0102a:1349_14": "vā phalaṃ vā sakuṇikāya viya uppatitvā gahetuṃ na sakkā, āgamanīyapubbabhāgapaṭipadāya",
  "atk-s0102a:1349_15": "assa bhavitabbaṃ. Handāhaṃ upari khīṇāsavassa pubbabhāgapaṭipadaṃ pucchāmī”ti.",
  "atk-s0102a:1350": "Pātimokkhasaṃvaravaṇṇanā",
  "atk-s0102a:1351_0": "364. Tato taṃ pucchanto kathaṃ paṭipanno pana, mārisātiādimāha. Tattha pātimokkhasaṃvarāyāti",
  "atk-s0102a:1351_1": "uttamajeṭṭhakasīlasaṃvarāya. Kāyasamācārampītiādi sevitabbakāyasamācārādivasena pātimokkhasaṃvaradassanatthaṃ",
  "atk-s0102a:1351_2": "vuttaṃ. Sīlakathā ca nāmesā kammapathavasena vā paṇṇattivasena vā kathetabbā hoti.",
  "atk-s0102a:1352_0": "Tattha kammapathavasena kathentena asevitabbakāyasamācāro tāva pāṇātipātaadinnādānamicchācārehi",
  "atk-s0102a:1352_1": "kathetabbo. Paṇṇattivasena kathentena kāyadvāre paññattasikkhāpadavītikkamavasena",
  "atk-s0102a:1352_2": "kathetabbo. Sevitabbakāyasamācāro pāṇātipātādiveramaṇīhi ceva kāyadvāre paññattasikkhāpadaavītikkamena",
  "atk-s0102a:1352_3": "ca kathetabbo. Asevitabbavacīsamācāro musāvādādivacīduccaritena ceva vacīdvāre paññattasikkhāpadavītikkamena",
  "atk-s0102a:1352_4": "ca kathetabbo. Sevitabbavacīsamācāro musāvādādiveramaṇīhi ceva vacīdvāre paññattasikkhāpadaavītikkamena ca kathetabbo.",
  "atk-s0102a:1353_0": "Pariyesanā pana kāyavācāhi pariyesanāyeva. Sā kāyavacīsamācāragahaṇena gahitāpi samānā",
  "atk-s0102a:1353_1": "yasmā ājīvaṭṭhamakasīlaṃ nāma etasmiññeva dvāradvaye uppajjati, na ākāse, tasmā ājīvaṭṭhamakasīladassanatthaṃ",
  "atk-s0102a:1353_2": "visuṃ vuttā. Tattha nasevitabbapariyesanā anariyapariyesanāya kathetabbā. Sevitabbapariyesanā",
  "atk-s0102a:1353_3": "ariyapariyesanāya. Vuttañhetaṃ –",
  "atk-s0102a:1354_0": "“Dvemā, bhikkhave, pariyesanā anariyā ca pariyesanā, ariyā ca pariyesanā. Katamā",
  "atk-s0102a:1354_1": "ca, bhikkhave, anariyā pariyesanā? Idha, bhikkhave, ekacco attanā jātidhammo samāno",
  "atk-s0102a:1354_2": "jātidhammaṃyeva pariyesati, attanā jarādhammo, byādhidhammo, maraṇadhammo, sokadhammo,",
  "atk-s0102a:1354_3": "saṃkilesadhammo samāno saṃkilesadhammaṃyeva pariyesati.",
  "atk-s0102a:1355_0": "Kiñca, bhikkhave, jātidhammaṃ vadetha? Puttabhariyaṃ, bhikkhave, jātidhammaṃ, dāsidāsaṃ",
  "atk-s0102a:1355_1": "jātidhammaṃ ajeḷakaṃ jātidhammaṃ, kukkuṭasūkaraṃ jātidhammaṃ, hatthigavāssavaḷavaṃ",
  "atk-s0102a:1355_2": "jātidhammaṃ, jātarūparajataṃ jātidhammaṃ. Jātidhammā hete, bhikkhave, upadhayo, etthāyaṃ",
  "atk-s0102a:1355_3": "gathito mucchito ajjhāpanno attanā jātidhammo samāno jātidhammaṃyeva pariyesati.",
  "atk-s0102a:1356": "Kiñca, bhikkhave, jarādhammaṃ vadetha? Puttabhariyaṃ, bhikkhave, jarādhammaṃ…pe… jarādhammaṃyeva pariyesati.",
  "atk-s0102a:1357_0": "Kiñca, bhikkhave, byādhidhammaṃ vadetha? Puttabhariyaṃ, bhikkhave, byādhidhammaṃ,",
  "atk-s0102a:1357_1": "dāsidāsaṃ byādhidhammaṃ, ajeḷakaṃ, kukkuṭasūkaraṃ, hatthigavāssavaḷavaṃ byādhidhammaṃ.",
  "atk-s0102a:1357_2": "Byādhidhammā hete, bhikkhave, upadhayo, etthāyaṃ gathito mucchito ajjhāpanno attanā",
  "atk-s0102a:1357_3": "byādhidhammo samāno byādhidhammaṃyeva pariyesati.",
  "atk-s0102a:1358": "Kiñca, bhikkhave, maraṇadhammaṃ vadetha? Puttabhariyaṃ, bhikkhave, maraṇadhammaṃ…pe… maraṇadhammaṃyeva pariyesati.",
  "atk-s0102a:1359": "Kiñca, bhikkhave, sokadhammaṃ vadetha? Puttabhariyaṃ…pe… sokadhammaṃyeva pariyesati.",
  "atk-s0102a:1360_0": "Kiñca, bhikkhave, saṃkilesadhammaṃ vadetha…pe… jātarūparajataṃ saṃkilesadhammaṃ.",
  "atk-s0102a:1360_1": "Saṃkilesadhammā, hete, bhikkhave, upadhayo, etthāyaṃ gathito mucchito ajjhāpanno",
  "atk-s0102a:1360_2": "attanā saṃkilesadhammo samāno saṃkilesadhammaṃyeva pariyesati. Ayaṃ, bhikkhave, anariyā pariyesanāti.",
  "atk-s0102a:1361": "Apica kuhanādivasena pañcavidhā, agocaravasena chabbidhā vejjakammādivasena ekavīsatividhā, evaṃ pavattā sabbāpi anesanā anariyapariyesanāyevāti veditabbā.",
  "atk-s0102a:1362_0": "“Katamā ca, bhikkhave, ariyā pariyesanā? Idha, bhikkhave, ekacco attanā jātidhammo",
  "atk-s0102a:1362_1": "samāno jātidhamme ādīnavaṃ viditvā ajātaṃ anuttaraṃ yogakkhemaṃ nibbānaṃ pariyesati,",
  "atk-s0102a:1362_2": "attanā jarādhammo, byādhi, maraṇa, soka, saṃkilesadhammo samāno saṃkilesadhamme ādīnavaṃ",
  "atk-s0102a:1362_3": "viditvā asaṃkiliṭṭhaṃ anuttaraṃ yogakkhemaṃ nibbānaṃ pariyesati. Ayaṃ ariyā pariyesanāti.",
  "atk-s0102a:1363": "Apica pañca kuhanādīni cha agocare ekavīsatividhañca anesanaṃ vajjetvā bhikkhācariyāya dhammena samena pariyesanāpi ariyapariyesanāyevāti veditabbā.",
  "atk-s0102a:1364_0": "Ettha ca yo yo “na sevitabbo”ti vutto, so so pubbabhāge pāṇātipātādīnaṃ sambhārapariyesanāpayogakaraṇagamanakālato",
  "atk-s0102a:1364_1": "paṭṭhāya na sevitabbova. Itaro ādito paṭṭhāya sevitabbo, asakkontena cittampi uppādetabbaṃ.",
  "atk-s0102a:1364_2": "Apica saṅghabhedādīnaṃ atthāya parakkamantānaṃ devadattādīnaṃ viya kāyasamācāro na",
  "atk-s0102a:1364_3": "sevitabbo, divasassa dvattikkhattuṃ tiṇṇaṃ ratanānaṃ upaṭṭhānagamanādivasena pavatto",
  "atk-s0102a:1364_4": "dhammasenāpatimahāmoggallānattherādīnaṃ viya kāyasamācāro sevitabbo. Dhanuggahapesanādivasena",
  "atk-s0102a:1364_5": "vācaṃ bhindantānaṃ devadattādīnaṃ viya vacīsamācāro na sevitabbo, tiṇṇaṃ ratanānaṃ",
  "atk-s0102a:1364_6": "guṇakittanādivasena pavatto dhammasenāpatimahāmoggallānattherādīnaṃ viya vacīsamācāro",
  "atk-s0102a:1364_7": "sevitabbo. Anariyapariyesanaṃ pariyesantānaṃ devadattādīnaṃ viya pariyesanā na sevitabbā,",
  "atk-s0102a:1364_8": "ariyapariyesanameva pariyesantānaṃ dhammasenāpatimahāmoggallānattherādīnaṃ viya pariyesanā sevitabbā.",
  "atk-s0102a:1365_0": "Evaṃ paṭipanno khoti evaṃ asevitabbaṃ kāyavacīsamācāraṃ pariyesanañca pahāya sevitabbānaṃ",
  "atk-s0102a:1365_1": "pāripūriyā paṭipanno, devānaminda, bhikkhu pātimokkhasaṃvarāya uttamajeṭṭhakasīlasaṃvaratthāya",
  "atk-s0102a:1365_2": "paṭipanno nāma hotīti bhagavā khīṇāsavassa āgamanīyapubbabhāgapaṭipadaṃ kathesi.",
  "atk-s0102a:1366": "Indriyasaṃvaravaṇṇanā",
  "atk-s0102a:1367_0": "365. Dutiyapucchāyaṃ indriyasaṃvarāyāti indriyānaṃ pidhānāya, guttadvāratāya saṃvutadvāratāyāti",
  "atk-s0102a:1367_1": "attho. Vissajjane panassa cakkhuviññeyyaṃ rūpampītiādi sevitabbarūpādivasena indriyasaṃvaradassanatthaṃ",
  "atk-s0102a:1367_2": "vuttaṃ. Tattha evaṃ vutteti heṭṭhā somanassādipañhāvissajjanānaṃ sutattā imināpi",
  "atk-s0102a:1367_3": "evarūpena bhavitabbanti sañjātapaṭibhāno bhagavatā evaṃ vutte sakko devānamindo bhagavantaṃ",
  "atk-s0102a:1367_4": "etadavoca, etaṃ imassa kho ahaṃ, bhanteti ādikaṃ vacanaṃ avoca. Bhagavāpissa okāsaṃ",
  "atk-s0102a:1367_5": "datvā tuṇhī ahosi. Kathetukāmopi hi yo atthaṃ sampādetuṃ na sakkoti, atthaṃ sampādetuṃ",
  "atk-s0102a:1367_6": "sakkonto vā na kathetukāmo hoti, na tassa bhagavā okāsaṃ karoti. Ayaṃ pana yasmā",
  "atk-s0102a:1367_7": "kathetukāmo ceva, sakkoti ca atthaṃ sampādetuṃ tenassa bhagavā okāsamakāsi.",
  "atk-s0102a:1368_0": "Tattha evarūpaṃ na sevitabbanti ādīsu ayaṃ saṅkhepo – yaṃ rūpaṃ passato rāgādayo",
  "atk-s0102a:1368_1": "uppajjanti, taṃ na sevitabbaṃ na daṭṭhabbaṃ na oloketabbanti attho. Yaṃ pana passato",
  "atk-s0102a:1368_2": "asubhasaññā vā saṇṭhāti, pasādo vā uppajjati, aniccasaññāpaṭilābho vā hoti, taṃ sevitabbaṃ.",
  "atk-s0102a:1369_0": "Yaṃ cittakkharaṃ cittabyañjanampi saddaṃ suṇato rāgādayo uppajjanti, evarūpo saddo",
  "atk-s0102a:1369_1": "na sevitabbo. Yaṃ pana atthanissitaṃ dhammanissitaṃ kumbhadāsigītampi suṇantassa",
  "atk-s0102a:1369_2": "pasādo vā uppajjati, nibbidā vā saṇṭhāti, evarūpo saddo sevitabbo.",
  "atk-s0102a:1370": "Yaṃ gandhaṃ ghāyato rāgādayo uppajjanti, evarūpo gandho na sevitabbo. Yaṃ pana gandhaṃ ghāyato asubhasaññādipaṭilābho hoti, evarūpo gandho sevitabbo.",
  "atk-s0102a:1371_0": "Yaṃ rasaṃ sāyato rāgādayo uppajjanti, evarūpo raso na sevitabbo. Yaṃ pana rasaṃ sāyato",
  "atk-s0102a:1371_1": "āhāre paṭikūlasaññā ceva uppajjati, sāyitapaccayā ca kāyabalaṃ nissāya ariyabhūmiṃ",
  "atk-s0102a:1371_2": "okkamituṃ sakkoti, mahāsīvattherabhāgineyyasīvasāmaṇerassa viya paribhuñjantasseva",
  "atk-s0102a:1371_3": "kilesakkhayo vā hoti, evarūpo raso sevitabbo.",
  "atk-s0102a:1372_0": "Yaṃ phoṭṭhabbaṃ phusato rāgādayo uppajjanti, evarūpaṃ phoṭṭhabbaṃ na sevitabbaṃ.",
  "atk-s0102a:1372_1": "Yaṃ pana phusato sāriputtattherādīnaṃ viya āsavakkhayo ceva, vīriyañca supaggahitaṃ,",
  "atk-s0102a:1372_2": "pacchimā ca janatā diṭṭhānugatiṃ āpādanena anuggahitā hoti, evarūpaṃ phoṭṭhabbaṃ",
  "atk-s0102a:1372_3": "sevitabbaṃ. Sāriputtatthero kira tiṃsa vassāni mañce piṭṭhiṃ na pasāresi. Tathā mahāmoggallānatthero.",
  "atk-s0102a:1372_4": "Mahākassapatthero vīsavassasataṃ mañce piṭṭhiṃ na pasāresi. Anuruddhatthero paññāsa",
  "atk-s0102a:1372_5": "vassāni. Bhaddiyatthero tiṃsa vassāni. Soṇatthero aṭṭhārasa vassāni. Raṭṭhapālatthero",
  "atk-s0102a:1372_6": "dvādasa. Ānandatthero pannarasa. Rāhulatthero dvādasa. Bākulatthero asīti vassāni.",
  "atk-s0102a:1372_7": "Nāḷakatthero yāvaparinibbānā mañce piṭṭhiṃ na pasāresīti.",
  "atk-s0102a:1373_0": "Ye manoviññeyye dhamme samannāharantassa rāgādayo uppajjanti, “aho, vata yaṃ paresaṃ",
  "atk-s0102a:1373_1": "paravittūpakaraṇaṃ taṃ mamassā”tiādinā nayena vā abhijjhādīni āpāthamāgacchanti evarūpā",
  "atk-s0102a:1373_2": "dhammā na sevitabbā. “Sabbe sattā averā hontū”ti evaṃ mettādivasena, ye vā pana tiṇṇaṃ",
  "atk-s0102a:1373_3": "therānaṃ dhammā, evarūpā sevitabbā. Tayo kira therā vassūpanāyikadivase kāmavitakkādayo",
  "atk-s0102a:1373_4": "akusalavitakkā na vitakketabbāti katikaṃ akaṃsu. Atha pavāraṇadivase saṅghatthero",
  "atk-s0102a:1373_5": "saṅghanavakaṃ pucchi – “āvuso, imasmiṃ temāse kittake ṭhāne cittassa dhāvituṃ dinna”nti?",
  "atk-s0102a:1373_6": "Na, bhante, pariveṇaparicchedato bahi dhāvituṃ adāsinti. Dutiyaṃ pucchi – “tava āvuso”ti?",
  "atk-s0102a:1373_7": "Nivāsagehato, bhante, bahi dhāvituṃ na adāsinti. Atha dvepi theraṃ pucchiṃsu “tumhākaṃ",
  "atk-s0102a:1373_8": "pana, bhante”ti? Niyakajjhattakhandhapañcakato, āvuso, bahi dhāvituṃ na adāsinti.",
  "atk-s0102a:1373_9": "Tumhehi, bhante, dukkaraṃ katanti. Evarūpo manoviññeyyo dhammo sevitabbo.",
  "atk-s0102a:1374_0": "366. Ekantavādāti ekoyeva anto vādassa etesaṃ, na dvedhā gatavādāti ekantavādā, ekaññeva",
  "atk-s0102a:1374_1": "vadantīti pucchati. Ekantasīlāti ekācārā. Ekantachandāti ekaladdhikā. Ekantaajjhosānāti ekantapariyosānā.",
  "atk-s0102a:1375_0": "Anekadhātu nānādhātu kho, devānaminda, lokoti devānaminda, ayaṃ loko anekajjhāsayo",
  "atk-s0102a:1375_1": "nānajjhāsayo. Ekasmiṃ gantukāme eko ṭhātukāmo hoti. Ekasmiṃ ṭhātukāme eko sayitukāmo",
  "atk-s0102a:1375_2": "hoti. Dve sattā ekajjhāsayā nāma dullabhā. Tasmiṃ anekadhātunānādhātusmiṃ loke yaṃ",
  "atk-s0102a:1375_3": "yadeva dhātuṃ yaṃ yadeva ajjhāsayaṃ sattā abhinivisanti gaṇhanti, taṃ tadeva. Thāmasā",
  "atk-s0102a:1375_4": "parāmāsāti thāmena ca parāmāsena ca. Abhinivissa voharantīti suṭṭhu gaṇhitvā voharanti,",
  "atk-s0102a:1375_5": "kathenti dīpenti kittenti. Idameva saccaṃ moghamaññanti idaṃ amhākameva vacanaṃ saccaṃ,",
  "atk-s0102a:1375_6": "aññesaṃ vacanaṃ moghaṃ tucchaṃ niratthakanti.",
  "atk-s0102a:1376_0": "Accantaniṭṭhāti anto vuccati vināso, antaṃ atītā niṭṭhā etesanti accantaniṭṭhā. Yā",
  "atk-s0102a:1376_1": "etesaṃ niṭṭhā, yo paramassāso nibbānaṃ, taṃ sabbesaṃ vināsātikkantaṃ niccanti vuccati.",
  "atk-s0102a:1376_2": "Yogakkhemoti nibbānasseva nāmaṃ, accanto yogakkhemo etesanti accantayogakkhemī. Seṭṭhaṭṭhena",
  "atk-s0102a:1376_3": "brahmaṃ ariyamaggaṃ carantīti brahmacārī. Accantatthāya brahmacārī accantabrahmacārī.",
  "atk-s0102a:1376_4": "Pariyosānantipi nibbānassa nāmaṃ. Accantaṃ pariyosānaṃ etesanti accantapariyosānā.",
  "atk-s0102a:1377_0": "Taṇhāsaṅkhayavimuttāti taṇhāsaṅkhayoti maggopi nibbānampi. Maggo taṇhaṃ saṅkhiṇāti",
  "atk-s0102a:1377_1": "vināsetīti taṇhāsaṅkhayo. Nibbānaṃ yasmā taṃ āgamma taṇhā saṅkhiyati vinassati, tasmā",
  "atk-s0102a:1377_2": "taṇhāsaṅkhayo. Taṇhāsaṅkhayena maggena vimuttā, taṇhāsaṅkhaye nibbāne vimuttā adhimuttāti",
  "atk-s0102a:1377_3": "taṇhāsaṅkhayavimuttā.",
  "atk-s0102a:1378_0": "Ettāvatā ca bhagavatā cuddasapi mahāpañhā byākatā honti. Cuddasa mahāpañhā nāma issāmacchariyaṃ",
  "atk-s0102a:1378_1": "eko pañho, piyāppiyaṃ eko, chando eko, vitakko eko, papañco eko, somanassaṃ eko,",
  "atk-s0102a:1378_2": "domanassaṃ eko, upekkhā eko, kāyasamācāro eko, vacīsamācāro eko, pariyesanā eko,",
  "atk-s0102a:1378_3": "indriyasaṃvaro eko, anekadhātu eko, accantaniṭṭhā ekoti.",
  "atk-s0102a:1379_0": "367. Ejāti calanaṭṭhena taṇhā vuccati. Sā pīḷanaṭṭhena rogo, anto padussanaṭṭhena",
  "atk-s0102a:1379_1": "gaṇḍo, anuppaviṭṭhaṭṭhena sallaṃ. Tasmā ayaṃ purisoti yasmā ejā attanā katakammānurūpena",
  "atk-s0102a:1379_2": "purisaṃ tattha tattha abhinibbattatthāya kaḍḍhati, tasmā ayaṃ puriso tesaṃ tesaṃ",
  "atk-s0102a:1379_3": "bhavānaṃ vasena uccāvacaṃ āpajjati. Brahmaloke ucco hoti, devaloke avaco. Devaloke",
  "atk-s0102a:1379_4": "ucco, manussaloke avaco. Manussaloke ucco, apāye avaco. Yesāhaṃ, bhanteti yesaṃ ahaṃ",
  "atk-s0102a:1379_5": "bhante. Sandhivasena panettha “yesāha”nti hoti. Yathāsutaṃ yathāpariyattanti yathā",
  "atk-s0102a:1379_6": "mayā suto ceva uggahito ca, evaṃ. Dhammaṃ desemīti sattavatapadaṃ dhammaṃ desemi.",
  "atk-s0102a:1379_7": "Na cāhaṃ tesanti ahaṃ pana tesaṃ sāvako na sampajjāmi. Ahaṃ kho pana, bhantetiādinā",
  "atk-s0102a:1379_8": "attano sotāpannabhāvaṃ jānāpeti.",
  "atk-s0102a:1380": "Somanassapaṭilābhakathāvaṇṇanā",
  "atk-s0102a:1381_0": "368. Vedapaṭilābhanti tuṭṭhipaṭilābhaṃ. Devāsurasaṅgāmoti devānañca asurānañca saṅgāmo.",
  "atk-s0102a:1381_1": "Samupabyūḷhoti samāpanno nalāṭena nalāṭaṃ paharaṇākārappatto viya. Etesaṃ kira kadāci",
  "atk-s0102a:1381_2": "mahāsamuddapiṭṭhe saṅgāmo hoti tattha pana chedanavijjhanādīhi aññamaññaṃ ghāto nāma",
  "atk-s0102a:1381_3": "natthi, dārumeṇḍakayuddhaṃ viya jayaparājayamattameva hoti. Kadāci devā jinanti,",
  "atk-s0102a:1381_4": "kadāci asurā. Tattha yasmiṃ saṅgāme devā puna apaccāgamanāya asure jiniṃsu, taṃ sandhāya",
  "atk-s0102a:1381_5": "tasmiṃ kho pana bhantetiādimāha. Ubhayametanti ubhayaṃ etaṃ. Duvidhampi ojaṃ ettha",
  "atk-s0102a:1381_6": "devaloke devāyeva paribhuñjissantīti evamassa āvajjantassa balavapītisomanassaṃ uppajji.",
  "atk-s0102a:1381_7": "Sadaṇḍāvacaroti sadaṇḍāvacarako, daṇḍaggahaṇena satthaggahaṇena saddhiṃ ahosi, na",
  "atk-s0102a:1381_8": "nikkhittadaṇḍasatthoti dasseti. Ekantanibbidāyāti ekanteneva vaṭṭe nibbindanatthāyāti",
  "atk-s0102a:1381_9": "sabbaṃ mahāgovindasutte vuttameva.",
  "atk-s0102a:1382_0": "369. Pavedesīti kathesi dīpesi. Idhevāti imasmiññeva okāse. Devabhūtassa me satoti",
  "atk-s0102a:1382_1": "devassa me sato. Punarāyu ca me laddhoti puna aññena kammavipākena me jīvitaṃ laddhanti,",
  "atk-s0102a:1382_2": "iminā attano cutabhāvaṃ ceva upapannabhāvañca āvikaroti.",
  "atk-s0102a:1383_0": "Diviyā kāyāti dibbā attabhāvā. Āyuṃ hitvā amānusanti dibbaṃ āyuṃ jahitvā. Amūḷho",
  "atk-s0102a:1383_1": "gabbhamessāmīti niyatagatikattā amūḷho hutvā. Yattha me ramatī manoti yattha me mano",
  "atk-s0102a:1383_2": "ramissati, tattheva khattiyakulādīsu gabbhaṃ upagacchissāmīti sattakkhattuṃ deve",
  "atk-s0102a:1383_3": "ca mānuse cāti imamatthaṃ dīpeti.",
  "atk-s0102a:1384": "Ñāyena viharissāmīti manussesu upapannopi mātaraṃ jīvitā voropanādīnaṃ abhabbattā ñāyena kāraṇena samena viharissāmīti attho.",
  "atk-s0102a:1385_0": "Sambodhi ce bhavissatīti idaṃ sakadāgāmimaggaṃ sandhāya vadati, sace sakadāgāmī bhavissāmīti",
  "atk-s0102a:1385_1": "dīpeti. Aññātā viharissāmīti aññātā ājānitukāmo hutvā viharissāmi. Sveva anto bhavissatīti",
  "atk-s0102a:1385_2": "so eva me manussaloke anto bhavissatīti.",
  "atk-s0102a:1386": "Puna devo bhavissāmi, devalokasmiṃ uttamoti puna devalokasmiṃ uttamo sakko devānamindo bhavissāmīti vadati.",
  "atk-s0102a:1387_0": "Antime vattamānamhīti antime bhave vattamāne. So nivāso bhavissatīti ye te āyunā",
  "atk-s0102a:1387_1": "ca paññāya ca akaniṭṭhā jeṭṭhakā sabbadevehi paṇītatarā devā, avasāne me so nivāso",
  "atk-s0102a:1387_2": "bhavissati. Ayaṃ kira tato sakkattabhāvato cuto tasmiṃ attabhāve anāgāmimaggassa",
  "atk-s0102a:1387_3": "paṭiladdhattā uddhaṃsoto akaniṭṭhagāmī hutvā avihādīsu nibbattanto avasāne akaniṭṭhe",
  "atk-s0102a:1387_4": "nibbattissati. Taṃ sandhāya evamāha. Esa kira avihesu kappasahassaṃ vasissati, atappesu",
  "atk-s0102a:1387_5": "dve kappasahassāni, sudassesu cattāri kappasahassāni, sudassīsu aṭṭha, akaniṭṭhesu",
  "atk-s0102a:1387_6": "soḷasāti ekatiṃsa kappasahassāni brahmaāyuṃ anubhavissati. Sakko devarājā anāthapiṇḍiko",
  "atk-s0102a:1387_7": "gahapati visākhā mahāupāsikāti tayopi hi ime ekappamāṇaāyukā eva, vaṭṭābhiratasattā",
  "atk-s0102a:1387_8": "nāma etehi sadisā sukhabhāgino nāma natthi.",
  "atk-s0102a:1388": "370. Apariyositasaṅkappoti aniṭṭhitamanoratho. Yassu maññāmi samaṇeti ye ca samaṇe pavivittavihārinoti maññāmi.",
  "atk-s0102a:1389": "Ārādhanāti sampādanā. Virādhanāti asampādanā. Na sampāyantīti sampādetvā kathetuṃ na sakkonti.",
  "atk-s0102a:1390_0": "Ādiccabandhunanti ādiccopi gotamagotto, bhagavāpi gotamagotto, tasmā evamāha. Yaṃ",
  "atk-s0102a:1390_1": "karomasīti yaṃ pubbe brahmuno namakkāraṃ karoma. Samaṃ devehīti devehi saddhiṃ, ito",
  "atk-s0102a:1390_2": "paṭṭhāya idāni amhākaṃ brahmuno namakkārakaraṇaṃ natthīti dasseti. Sāmaṃ karomāti namakkāraṃ karoma.",
  "atk-s0102a:1391_0": "371. Parāmasitvāti tuṭṭhacitto sahāyaṃ hatthena hatthamhi paharanto viya pathaviṃ",
  "atk-s0102a:1391_1": "paharitvā, sakkhibhāvatthāya vā paharitvā “yathā tvaṃ niccalo, evamahaṃ bhagavatī”ti.",
  "atk-s0102a:1391_2": "Ajjhiṭṭhapañhāti ajjhesitapañhā patthitapañhā. Sesaṃ sabbattha uttānamevāti.",
  "atk-s0102a:1392": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1393": "Sakkapañhasuttavaṇṇanā niṭṭhitā.",
  "atk-s0102a:1396": "9. Mahāsatipaṭṭhānasuttavaṇṇanā",
  "atk-s0102a:1397": "Uddesavārakathāvaṇṇanā",
  "atk-s0102a:1398_0": "373. Evaṃ me sutanti mahāsatipaṭṭhānasuttaṃ. Tatrāyamapubbapadavaṇṇanā – ekāyano",
  "atk-s0102a:1398_1": "ayaṃ, bhikkhave, maggoti kasmā bhagavā idaṃ suttamabhāsi? Kururaṭṭhavāsīnaṃ gambhīradesanāpaṭiggahaṇasamatthatāya.",
  "atk-s0102a:1398_2": "Kururaṭṭhavāsino kira bhikkhū bhikkhuniyo upāsakā upāsikāyo utupaccayādisampannattā",
  "atk-s0102a:1398_3": "tassa raṭṭhassa sappāyautupaccayasevanena niccaṃ kallasarīrā kallacittā ca honti.",
  "atk-s0102a:1398_4": "Te cittasarīrakallatāya anuggahitapaññābalā gambhīrakathaṃ paṭiggahetuṃ samatthā",
  "atk-s0102a:1398_5": "honti. Tena nesaṃ bhagavā imaṃ gambhīradesanāpaṭiggahaṇasamatthataṃ sampassanto ekavīsatiyā",
  "atk-s0102a:1398_6": "ṭhānesu kammaṭṭhānaṃ arahatte pakkhipitvā idaṃ gambhīratthaṃ mahāsatipaṭṭhānasuttaṃ",
  "atk-s0102a:1398_7": "abhāsi. Yathā hi puriso suvaṇṇacaṅkoṭakaṃ labhitvā tattha nānāpupphāni pakkhipeyya,",
  "atk-s0102a:1398_8": "suvaṇṇamañjūsaṃ vā pana labhitvā sattaratanāni pakkhipeyya, evaṃ bhagavā kururaṭṭhavāsiparisaṃ",
  "atk-s0102a:1398_9": "labhitvā gambhīradesanaṃ desesi. Tenevettha aññānipi gambhīratthāni imasmiṃ dīghanikāye",
  "atk-s0102a:1398_10": "mahānidānaṃ majjhimanikāye satipaṭṭhānaṃ, sāropamaṃ, rukkhopamaṃ, raṭṭhapālaṃ, māgaṇḍiyaṃ,",
  "atk-s0102a:1398_11": "āneñjasappāyanti aññānipi suttāni desesi.",
  "atk-s0102a:1399_0": "Apica tasmiṃ janapade catasso parisā pakatiyāva satipaṭṭhānabhāvanānuyogamanuyuttā",
  "atk-s0102a:1399_1": "viharanti, antamaso dāsakammakaraparijānāpi satipaṭṭhānapaṭisaṃyuttameva kathaṃ kathenti.",
  "atk-s0102a:1399_2": "Udakatitthasuttakantanaṭṭhānādīsupi niratthakakathā nāma nappavattati. Sace kāci",
  "atk-s0102a:1399_3": "itthī “amma, tvaṃ kataraṃ satipaṭṭhānabhāvanaṃ manasikarosī”ti pucchitā “na kiñcī”ti",
  "atk-s0102a:1399_4": "vadati, taṃ garahanti “dhiratthu tava jīvitaṃ, jīvamānāpi tvaṃ matasadisā”ti. Atha",
  "atk-s0102a:1399_5": "naṃ “mā dāni puna evamakāsī”ti ovaditvā aññataraṃ satipaṭṭhānaṃ uggaṇhāpenti. Yā",
  "atk-s0102a:1399_6": "pana “ahaṃ asukasatipaṭṭhānaṃ nāma manasikaromī”ti vadati, tassā “sādhu sādhū”ti",
  "atk-s0102a:1399_7": "sādhukāraṃ katvā “tava jīvitaṃ sujīvitaṃ, tvaṃ nāma manussattaṃ pattā, tavatthāya",
  "atk-s0102a:1399_8": "sammāsambuddho uppanno”tiādīhi pasaṃsanti. Na kevalañcettha manussajātikāva satipaṭṭhānamanasikārayuttā,",
  "atk-s0102a:1399_9": "te nissāya viharantā tiracchānagatāpi.",
  "atk-s0102a:1400_0": "Tatridaṃ vatthu – eko kira naṭako suvapotakaṃ gahetvā sikkhāpento vicarati. So bhikkhunupassayaṃ",
  "atk-s0102a:1400_1": "upanissāya vasitvā gamanakāle suvapotakaṃ pamussitvā gato. Taṃ sāmaṇeriyo gahetvā",
  "atk-s0102a:1400_2": "paṭijaggiṃsu. Buddharakkhito tissa nāmaṃ akaṃsu. Taṃ ekadivasaṃ purato nisinnaṃ disvā",
  "atk-s0102a:1400_3": "mahātherī āha – “buddharakkhitā”ti. Kiṃ, ayyeti? Atthi te koci bhāvanāmanasikāroti?",
  "atk-s0102a:1400_4": "Natthi, ayyeti. Āvuso, pabbajitānaṃ santike vasantena nāma vissaṭṭhaattabhāvena bhavituṃ",
  "atk-s0102a:1400_5": "na vaṭṭati, kocideva manasikāro icchitabbo, tvaṃ pana aññaṃ na sakkhissasi, “aṭṭhi",
  "atk-s0102a:1400_6": "aṭṭhī”ti sajjhāyaṃ karohīti. So theriyā ovāde ṭhatvā “aṭṭhi aṭṭhī”ti sajjhāyanto carati.",
  "atk-s0102a:1401_0": "Taṃ ekadivasaṃ pātova toraṇagge nisīditvā bālātapaṃ tapamānaṃ eko sakuṇo nakhapañjarena",
  "atk-s0102a:1401_1": "aggahesi. So “kiri kirī”ti saddamakāsi. Sāmaṇeriyo sutvā “ayye buddharakkhito sakuṇena",
  "atk-s0102a:1401_2": "gahito, mocema na”nti leḍḍuādīni gahetvā anubandhitvā mocesuṃ. Taṃ ānetvā purato",
  "atk-s0102a:1401_3": "ṭhapitaṃ therī āha – “buddharakkhita, sakuṇena gahitakāle kiṃ cintesī”ti? Na, ayye,",
  "atk-s0102a:1401_4": "aññaṃ kiñci cintesiṃ, aṭṭhipuñjova aṭṭhipuñjaṃ gahetvā gacchati, katarasmiṃ ṭhāne",
  "atk-s0102a:1401_5": "vippakirissatīti, evaṃ ayye aṭṭhipuñjameva cintesinti. Sādhu, sādhu, buddharakkhita,",
  "atk-s0102a:1401_6": "anāgate bhavakkhayassa te paccayo bhavissatīti. Evaṃ tattha tiracchānagatāpi satipaṭṭhānamanasikārayuttā.",
  "atk-s0102a:1401_7": "Tasmā nesaṃ bhagavā satipaṭṭhānabuddhimeva janento idaṃ suttamabhāsi.",
  "atk-s0102a:1402": "Tattha ekāyanoti ekamaggo. Maggassa hi –",
  "atk-s0102a:1403": "“Maggo pantho patho pajjo, añjasaṃ vaṭumāyanaṃ;",
  "atk-s0102a:1404": "Nāvā uttarasetū ca, kullo ca bhisisaṅkamo”ti.",
  "atk-s0102a:1405_0": "Bahūni nāmāni. Svāyamidha ayananāmena vutto, tasmā ekāyano ayaṃ, bhikkhave, maggoti",
  "atk-s0102a:1405_1": "ettha ekamaggo ayaṃ, bhikkhave, maggo na dvidhā pathabhūtoti evamattho daṭṭhabbo.",
  "atk-s0102a:1405_2": "Atha vā ekena ayitabboti ekāyano. Ekenāti gaṇasaṅgaṇikaṃ pahāya vūpakaṭṭhena pavivittacittena.",
  "atk-s0102a:1405_3": "Ayitabbo paṭipajjitabbo, ayanti vā etenāti ayano, saṃsārato nibbānaṃ gacchantīti",
  "atk-s0102a:1405_4": "attho. Ekassa ayano ekāyano. Ekassāti seṭṭhassa. Sabbasattaseṭṭho ca bhagavā, tasmā",
  "atk-s0102a:1405_5": "bhagavatoti vuttaṃ hoti. Kiñcāpi hi tena aññepi ayanti, evaṃ santepi bhagavatova",
  "atk-s0102a:1405_6": "so ayano tena uppāditattā. Yathāha “so hi, brāhmaṇa, bhagavā anuppannassa maggassa",
  "atk-s0102a:1405_7": "uppādetā”tiādi. Ayatīti vā ayano, gacchati pavattatīti attho. Ekasmiṃ ayanoti ekāyano,",
  "atk-s0102a:1405_8": "imasmiññeva dhammavinaye pavattati, na aññatthāti vuttaṃ hoti. Yathāha – “imasmiṃ",
  "atk-s0102a:1405_9": "kho, subhadda, dhammavinaye ariyo aṭṭhaṅgiko maggo upalabbhatī”ti. Desanābhedoyeva",
  "atk-s0102a:1405_10": "heso, atthato pana ekova. Apica ekaṃ ayatīti ekāyano. Pubbabhāge nānāmukhabhāvanānayappavattopi",
  "atk-s0102a:1405_11": "aparabhāge ekaṃ nibbānameva gacchatīti vuttaṃ hoti. Yathāha brahmā sahampati –",
  "atk-s0102a:1406": "Ekāyanaṃ jātikhayantadassī,",
  "atk-s0102a:1407": "Maggaṃ pajānāti hitānukampī;",
  "atk-s0102a:1408": "Etena maggena tariṃsu pubbe,",
  "atk-s0102a:1409": "Tarissanti ye ca taranti oghanti. ;",
  "atk-s0102a:1410_0": "Keci pana “na pāraṃ diguṇaṃ yantī”ti gāthānayena yasmā ekavāraṃ nibbānaṃ gacchati,",
  "atk-s0102a:1410_1": "tasmā “ekāyano”ti vadanti, taṃ na yujjati. Imassa hi atthassa sakiṃ ayanoti iminā",
  "atk-s0102a:1410_2": "byañjanena bhavitabbaṃ. Yadi pana ekaṃ ayanamassa ekā gati pavattīti evaṃ atthaṃ",
  "atk-s0102a:1410_3": "yojetvā vucceyya, byañjanaṃ yujjeyya, attho pana ubhayathāpi na yujjati. Kasmā? Idha",
  "atk-s0102a:1410_4": "pubbabhāgamaggassa adhippetattā. Kāyādicatuārammaṇappavatto hi pubbabhāgasatipaṭṭhānamaggo",
  "atk-s0102a:1410_5": "idhādhippeto, na lokuttaro, so ca anekavārampi ayati, anekañcassa ayanaṃ hoti.",
  "atk-s0102a:1411_0": "Pubbepi ca imasmiṃ pade mahātherānaṃ sākacchā ahosiyeva. Tipiṭakacūḷanāgatthero pubbabhāgasatipaṭṭhānamaggoti",
  "atk-s0102a:1411_1": "āha. Ācariyo panassa tipiṭakacūḷasumatthero missakamaggoti āha. Pubbabhāgo bhanteti?",
  "atk-s0102a:1411_2": "Missako, āvusoti. Ācariye pana punappunaṃ bhaṇante appaṭibāhitvā tuṇhī ahosi. Pañhaṃ",
  "atk-s0102a:1411_3": "avinicchinitvāva uṭṭhahiṃsu. Athācariyatthero nahānakoṭṭhakaṃ gacchanto “mayā missakamaggo",
  "atk-s0102a:1411_4": "kathito, cūḷanāgo pubbabhāgamaggoti ādāya voharati, ko nu kho ettha nicchayo”ti suttantaṃ",
  "atk-s0102a:1411_5": "ādito paṭṭhāya parivattento “yo hi koci, bhikkhave, ime cattāro satipaṭṭhāne evaṃ",
  "atk-s0102a:1411_6": "bhāveyya satta vassānī”ti imasmiṃ ṭhāne sallakkhesi. Lokuttaramaggo uppajjitvā satta",
  "atk-s0102a:1411_7": "vassāni tiṭṭhamāno nāma natthi, mayā vutto missakamaggo na labbhati. Cūḷanāgena diṭṭho",
  "atk-s0102a:1411_8": "pubbabhāgamaggova labbhatīti ñatvā aṭṭhamiyaṃ dhammasavane saṅghuṭṭhe agamāsi.",
  "atk-s0102a:1412_0": "Porāṇakattherā kira piyadhammasavanā honti, saddaṃ sutvāva “ahaṃ paṭhamaṃ, ahaṃ paṭhama”nti",
  "atk-s0102a:1412_1": "ekappahāreneva osaranti. Tasmiñca divase cūḷanāgattherassa vāro, tena dhammāsane",
  "atk-s0102a:1412_2": "nisīditvā bījaniṃ gahetvā pubbagāthāsu vuttāsu therassa āsanapiṭṭhiyaṃ ṭhitassa etadahosi",
  "atk-s0102a:1412_3": "– “raho nisīditvā na vakkhāmī”ti. Porāṇakattherā hi anusūyakā honti. Na attano rucimeva",
  "atk-s0102a:1412_4": "ucchubhāraṃ viya evaṃ ukkhipitvā vicaranti, kāraṇameva gaṇhanti, akāraṇaṃ vissajjenti.",
  "atk-s0102a:1412_5": "Tasmā thero “āvuso, cūḷanāgā”ti āha. So ācariyassa viya saddoti dhammaṃ ṭhapetvā",
  "atk-s0102a:1412_6": "“kiṃ bhante”ti āha. Āvuso, cūḷanāga, mayā vutto missakamaggo na labbhati, tayā vutto",
  "atk-s0102a:1412_7": "pubbabhāgasatipaṭṭhānamaggova labbhatīti. Thero cintesi – “amhākaṃ ācariyo sabbapariyattiko",
  "atk-s0102a:1412_8": "tepiṭako sutabuddho, evarūpassāpi nāma bhikkhuno ayaṃ pañho āluḷeti, anāgate mama",
  "atk-s0102a:1412_9": "bhātikā imaṃ pañhaṃ āluḷessantīti suttaṃ gahetvā imaṃ pañhaṃ niccalaṃ karissāmī”ti",
  "atk-s0102a:1412_10": "paṭisambhidāmaggato “ekāyanamaggo vuccati pubbabhāgasatipaṭṭhānamaggo”.",
  "atk-s0102a:1413": "Maggānaṭṭhaṅgiko seṭṭho, saccānaṃ caturo padā;",
  "atk-s0102a:1414": "Virāgo seṭṭho dhammānaṃ, dvipadānañca cakkhumā.",
  "atk-s0102a:1415": "Eseva maggo natthañño, dassanassa visuddhiyā;",
  "atk-s0102a:1416": "Etañhi tumhe paṭipajjatha, mārasenappamaddanaṃ;",
  "atk-s0102a:1417": "Etañhi tumhe paṭipannā, dukkhassantaṃ karissathāti. –",
  "atk-s0102a:1418": "Suttaṃ āharitvā ṭhapesi.",
  "atk-s0102a:1419_0": "Maggoti kenaṭṭhena maggo? Nibbānagamanaṭṭhena nibbānatthikehi magganīyaṭṭhena ca.",
  "atk-s0102a:1419_1": "Sattānaṃ visuddhiyāti rāgādīhi malehi abhijjhāvisamalobhādīhi ca upakkilesehi kiliṭṭhacittānaṃ",
  "atk-s0102a:1419_2": "sattānaṃ visuddhatthāya. Tathā hi imināva maggena ito satasahassakappādhikānaṃ catunnaṃ",
  "atk-s0102a:1419_3": "asaṅkhyeyyānaṃ upari ekasmiṃyeva kappe nibbatte taṇhaṅkaramedhaṅkarasaraṇaṅkaradīpaṅkaranāmake",
  "atk-s0102a:1419_4": "buddhe ādiṃ katvā sakyamunipariyosānā aneke sammāsambuddhā anekasatā paccekabuddhā",
  "atk-s0102a:1419_5": "gaṇanapathaṃ vītivattā ariyasāvakā cāti ime sattā sabbe cittamalaṃ pavāhetvā paramavisuddhiṃ",
  "atk-s0102a:1419_6": "pattā. Rūpamalavasena pana saṃkilesavodānapaññattiyeva natthi. Tathā hi –",
  "atk-s0102a:1420": "“Rūpena saṃkiliṭṭhena, saṃkilissanti māṇavā;",
  "atk-s0102a:1421": "Rūpe suddhe visujjhanti, anakkhātaṃ mahesinā.",
  "atk-s0102a:1422": "Cittena saṃkiliṭṭhena, saṃkilissanti māṇavā;",
  "atk-s0102a:1423": "Citte suddhe visujjhanti, iti vuttaṃ mahesinā”.",
  "atk-s0102a:1424": "Yathāha – “cittasaṃkilesā, bhikkhave, sattā saṃkilissanti, cittavodānā visujjhantī”ti. Tañca cittavodānaṃ iminā satipaṭṭhānamaggena hoti. Tenāha “sattānaṃ visuddhiyā”ti.",
  "atk-s0102a:1425_0": "Sokaparidevānaṃ samatikkamāyāti sokassa ca paridevassa ca samatikkamāya pahānāyāti",
  "atk-s0102a:1425_1": "attho, ayañhi maggo bhāvito santatimahāmattādīnaṃ viya sokasamatikkamāya, paṭācārādīnaṃ",
  "atk-s0102a:1425_2": "viya paridevasamatikkamāya saṃvattati. Tenāha “sokaparidevānaṃ samatikkamāyā”ti.",
  "atk-s0102a:1425_3": "Kiñcāpi hi santatimahāmatto –",
  "atk-s0102a:1426": "“Yaṃ pubbe taṃ visodhehi, pacchā te mātu kiñcanaṃ;",
  "atk-s0102a:1427": "Majjhe ce no gahessasi, upasanto carissasī”ti. ;",
  "atk-s0102a:1428": "Imaṃ gāthaṃ sutvāva saha paṭisambhidāhi arahattaṃ patto. Paṭācārā –",
  "atk-s0102a:1429": "“Na santi puttā tāṇāya, na pitā nāpi bandhavā;",
  "atk-s0102a:1430": "Antakenādhipannassa, natthi ñātīsu tāṇatā”ti. ;",
  "atk-s0102a:1431_0": "Imaṃ gāthaṃ sutvā sotāpattiphale patiṭṭhitā. Yasmā pana kāyavedanācittadhammesu kañci",
  "atk-s0102a:1431_1": "dhammaṃ anāmasitvā bhāvanā nāma natthi, tasmā tepi imināva maggena sokaparideve samatikkantāti veditabbā.",
  "atk-s0102a:1432_0": "Dukkhadomanassānaṃ atthaṅgamāyāti kāyikadukkhassa cetasikadomanassassa cāti imesaṃ",
  "atk-s0102a:1432_1": "dvinnaṃ atthaṅgamāya, nirodhāyāti attho. Ayañhi maggo bhāvito tissattherādīnaṃ viya",
  "atk-s0102a:1432_2": "dukkhassa, sakkādīnaṃ viya ca domanassassa atthaṅgamāya saṃvattati.",
  "atk-s0102a:1433_0": "Tatrāyaṃ atthadīpanā – sāvatthiyaṃ kira tisso nāma kuṭumbikaputto cattālīsa hiraññakoṭiyo",
  "atk-s0102a:1433_1": "pahāya pabbajitvā agāmake araññe viharati. Tassa kaniṭṭhabhātu bhariyā “gacchatha,",
  "atk-s0102a:1433_2": "naṃ jīvitā voropethā”ti pañcasate core pesesi. Te gantvā theraṃ parivāretvā nisīdiṃsu.",
  "atk-s0102a:1433_3": "Thero āha – “kasmā āgatattha upāsakā”ti? Taṃ jīvitā voropessāmāti. Pāṭibhogaṃ me",
  "atk-s0102a:1433_4": "upāsakā, gahetvā ajjekarattiṃ jīvitaṃ dethāti. Ko te, samaṇa, imasmiṃ ṭhāne pāṭibhogo",
  "atk-s0102a:1433_5": "bhavissatīti? Thero mahantaṃ pāsāṇaṃ gahetvā dve ūruṭṭhīni bhinditvā “vaṭṭati upāsakā",
  "atk-s0102a:1433_6": "pāṭibhogo”ti āha. Te apakkamitvā caṅkamanasīse aggiṃ katvā nipajjiṃsu. Therassa vedanaṃ",
  "atk-s0102a:1433_7": "vikkhambhetvā sīlaṃ paccavekkhato parisuddhaṃ sīlaṃ nissāya pītipāmojjaṃ uppajji.",
  "atk-s0102a:1433_8": "Tato anukkamena vipassanaṃ vaḍḍhento tiyāmarattiṃ samaṇadhammaṃ katvā aruṇuggamane",
  "atk-s0102a:1433_9": "arahattaṃ patto imaṃ udānaṃ udānesi –",
  "atk-s0102a:1434": "“Ubho pādāni bhinditvā, saññapessāmi vo ahaṃ;",
  "atk-s0102a:1435": "Aṭṭiyāmi harāyāmi, sarāgamaraṇaṃ ahaṃ.",
  "atk-s0102a:1436": "Evāhaṃ cintayitvāna, yathābhūtaṃ vipassisaṃ;",
  "atk-s0102a:1437": "Sampatte aruṇuggamhi, arahattamapāpuṇi”nti.",
  "atk-s0102a:1438_0": "Aparepi tiṃsa bhikkhū bhagavato santike kammaṭṭhānaṃ gahetvā araññavihāre vassaṃ",
  "atk-s0102a:1438_1": "upagantvā “āvuso, tiyāmarattiṃ samaṇadhammova kātabbo, na aññamaññassa santikaṃ āgantabba”nti",
  "atk-s0102a:1438_2": "vatvā vihariṃsu. Tesaṃ samaṇadhammaṃ katvā paccūsasamaye pacalāyantānaṃ eko byaggho",
  "atk-s0102a:1438_3": "āgantvā ekekaṃ bhikkhuṃ gahetvā gacchati. Na koci “maṃ byaggho gaṇhī”ti vācampi nicchāresi.",
  "atk-s0102a:1438_4": "Evaṃ pañcasu dasasu bhikkhūsu khāditesu uposathadivase “itare, āvuso, kuhi”nti pucchitvā",
  "atk-s0102a:1438_5": "ñatvā ca “idāni gahitena gahitomhīti vattabba”nti vatvā vihariṃsu. Atha aññataraṃ",
  "atk-s0102a:1438_6": "daharabhikkhuṃ purimanayeneva byaggho gaṇhi. So “byaggho bhante”ti āha. Bhikkhū kattaradaṇḍe",
  "atk-s0102a:1438_7": "ca ukkāyo ca gahetvā mocessāmāti anubandhiṃsu. Byaggho bhikkhūnaṃ agatiṃ chinnataṭaṭṭhānamāruyha",
  "atk-s0102a:1438_8": "taṃ bhikkhuṃ pādaṅguṭṭhakato paṭṭhāya khādituṃ ārabhi. Itarepi “idāni sappurisa,",
  "atk-s0102a:1438_9": "amhehi kattabbaṃ natthi, bhikkhūnaṃ viseso nāma evarūpe ṭhāne paññāyatī”ti āhaṃsu.",
  "atk-s0102a:1438_10": "So byagghamukhe nipannova taṃ vedanaṃ vikkhambhetvā vipassanaṃ vaḍḍhento yāva gopphakā",
  "atk-s0102a:1438_11": "khāditasamaye sotāpanno hutvā, yāva jaṇṇukā khāditasamaye sakadāgāmī, yāva nābhiyā",
  "atk-s0102a:1438_12": "khāditasamaye anāgāmī hutvā, hadayarūpe akhāditeyeva saha paṭisambhidāhi arahattaṃ",
  "atk-s0102a:1438_13": "patvā imaṃ udānaṃ udānesi –",
  "atk-s0102a:1439": "“Sīlavā vatasampanno, paññavā susamāhito;",
  "atk-s0102a:1440": "Muhuttaṃ pamādamanvāya, byagghenoruddhamānaso.",
  "atk-s0102a:1441": "Pañjarasmiṃ gahetvāna, silāya uparī kato;",
  "atk-s0102a:1442": "Kāmaṃ khādatu maṃ byaggho, aṭṭhiyā ca nhārussa ca;",
  "atk-s0102a:1443": "Kilese khepayissāmi, phusissāmi vimuttiya”nti.",
  "atk-s0102a:1444_0": "Aparopi pītamallatthero nāma gihikāle tīsu rajjesu paṭākaṃ gahetvā tambapaṇṇidīpaṃ",
  "atk-s0102a:1444_1": "āgamma rājānaṃ passitvā raññā katānuggaho ekadivasaṃ kilañjakāpaṇasāladvārena gacchanto",
  "atk-s0102a:1444_2": "“rūpaṃ, bhikkhave, na tumhākaṃ, taṃ pajahatha, taṃ vo pahīnaṃ dīgharattaṃ hitāya",
  "atk-s0102a:1444_3": "sukhāya bhavissatī”ti na tumhākavākyaṃ sutvā cintesi “neva kira rūpaṃ attano, na",
  "atk-s0102a:1444_4": "vedanā”ti. So taṃyeva aṅkusaṃ katvā nikkhamitvā mahāvihāraṃ gantvā pabbajjaṃ yācitvā",
  "atk-s0102a:1444_5": "pabbajito upasampanno dvemātikā paguṇā katvā tiṃsa bhikkhū gahetvā gabalavāliyaaṅgaṇaṃ",
  "atk-s0102a:1444_6": "gantvā samaṇadhammaṃ akāsi. Pādesu avahantesu jaṇṇukehi caṅkamati. Tamenaṃ rattiṃ",
  "atk-s0102a:1444_7": "eko migaluddako migoti maññamāno pahari. Satti vinivijjhitvā gatā, so taṃ sattiṃ",
  "atk-s0102a:1444_8": "harāpetvā paharaṇamukhāni tiṇavaṭṭiyā pūrāpetvā pāsāṇapiṭṭhiyaṃ attānaṃ nisīdāpetvā",
  "atk-s0102a:1444_9": "okāsaṃ kāretvā vipassanaṃ vaḍḍhetvā saha paṭisambhidāhi arahattaṃ patvā ukkāsitasaddena",
  "atk-s0102a:1444_10": "āgatānaṃ bhikkhūnaṃ byākaritvā imaṃ udānaṃ udānesi –",
  "atk-s0102a:1445": "“Bhāsitaṃ buddhaseṭṭhassa, sabbalokaggavādino;",
  "atk-s0102a:1446": "Na tumhākamidaṃ rūpaṃ, taṃ jaheyyātha bhikkhavo.",
  "atk-s0102a:1447": "Aniccā vata saṅkhārā, uppādavayadhammino;",
  "atk-s0102a:1448": "Uppajjitvā nirujjhanti, tesaṃ vūpasamo sukho”ti.",
  "atk-s0102a:1449": "Evaṃ tāva ayaṃ maggo tissattherādīnaṃ viya dukkhassa atthaṅgamāya saṃvattati.",
  "atk-s0102a:1450_0": "Sakko pana devānamindo attano pañcavidhapubbanimittaṃ disvā maraṇabhayasantajjito",
  "atk-s0102a:1450_1": "domanassajāto bhagavantaṃ upasaṅkamitvā pañhaṃ pucchi. So upekkhāpañhavissajjanāvasāne",
  "atk-s0102a:1450_2": "asītisahassāhi devatāhi saddhiṃ sotāpattiphale patiṭṭhāsi. Sā cassa upapatti puna pākatikāva ahosi.",
  "atk-s0102a:1451_0": "Subrahmāpi devaputto accharāsahassaparivuto saggasampattiṃ anubhoti. Tattha pañcasatā",
  "atk-s0102a:1451_1": "accharāyo rukkhato pupphāni ocinantiyo cavitvā niraye uppannā. So “kiṃ imā cirāyantī”ti",
  "atk-s0102a:1451_2": "upadhārento tāsaṃ niraye nibbattanabhāvaṃ ñatvā “kittakaṃ nu kho mama āyū”ti upaparikkhanto",
  "atk-s0102a:1451_3": "attano āyuparikkhayaṃ viditvā cavitvā tattheva niraye nibbattanabhāvaṃ disvā bhīto",
  "atk-s0102a:1451_4": "ativiya domanassajāto hutvā “imaṃ me domanassaṃ satthā vinayissati, na añño”ti avasesā",
  "atk-s0102a:1451_5": "pañcasatā accharāyo gahetvā bhagavantaṃ upasaṅkamitvā pañhaṃ pucchi –",
  "atk-s0102a:1452": "“Niccaṃ utrastamidaṃ cittaṃ, niccaṃ ubbiggidaṃ mano;",
  "atk-s0102a:1453": "Anuppannesu kicchesu, atho uppatitesu ca;",
  "atk-s0102a:1454": "Sace atthi anutrastaṃ, taṃ me akkhāhi pucchitoti. ;",
  "atk-s0102a:1455": "Tato naṃ bhagavā āha –",
  "atk-s0102a:1456": "“Nāññatra bojjhā tapasā, nāññatrindriyasaṃvarā;",
  "atk-s0102a:1457": "Nāññatra sabbanissaggā, sotthiṃ passāmi pāṇina”nti. ;",
  "atk-s0102a:1458_0": "So desanāpariyosāne pañcahi accharāsatehi saddhiṃ sotāpattiphale patiṭṭhāya taṃ sampattiṃ",
  "atk-s0102a:1458_1": "thāvaraṃ katvā devalokameva agamāsīti. Evaṃ ayaṃ maggo bhāvito sakkādīnaṃ viya domanassassa",
  "atk-s0102a:1458_2": "atthaṅgamāya saṃvattatīti veditabbo.",
  "atk-s0102a:1459_0": "Ñāyassa adhigamāyāti ñāyo vuccati ariyo aṭṭhaṅgiko maggo, tassa adhigamāya, pattiyāti",
  "atk-s0102a:1459_1": "vuttaṃ hoti. Ayañhi pubbabhāge lokiyo satipaṭṭhānamaggo bhāvito lokuttaramaggassa",
  "atk-s0102a:1459_2": "adhigamāya saṃvattati. Tenāha “ñāyassa adhigamāyā”ti. Nibbānassa sacchikiriyāyāti",
  "atk-s0102a:1459_3": "taṇhāvānavirahitattā nibbānanti laddhanāmassa amatassa sacchikiriyāya, attapaccakkhatāyāti",
  "atk-s0102a:1459_4": "vuttaṃ hoti. Ayañhi maggo bhāvito anupubbena nibbānasacchikiriyaṃ sādheti. Tenāha",
  "atk-s0102a:1459_5": "“nibbānassa sacchikiriyāyā”ti.",
  "atk-s0102a:1460_0": "Tattha kiñcāpi “sattānaṃ visuddhiyā”ti vutte sokasamatikkamādīni atthato siddhāneva",
  "atk-s0102a:1460_1": "honti, ṭhapetvā pana sāsanayuttikovide aññesaṃ na pākaṭāni, na ca bhagavā paṭhamaṃ",
  "atk-s0102a:1460_2": "sāsanayuttikovidaṃ janaṃ katvā pacchā dhammaṃ deseti. Tena teneva pana suttena taṃ",
  "atk-s0102a:1460_3": "taṃ atthaṃ ñāpeti. Tasmā idha yaṃ yaṃ atthaṃ ekāyanamaggo sādheti, taṃ taṃ pākaṭaṃ",
  "atk-s0102a:1460_4": "katvā dassento “sokaparidevānaṃ samatikkamāyā”tiādimāha. Yasmā vā yā sattānaṃ visuddhi",
  "atk-s0102a:1460_5": "ekāyanamaggena saṃvattati, sā sokaparidevānaṃ samatikkamena hoti. Sokaparidevānaṃ",
  "atk-s0102a:1460_6": "samatikkamo dukkhadomanassānaṃ atthaṅgamena, dukkhadomanassānaṃ atthaṅgamo ñāyassādhigamena,",
  "atk-s0102a:1460_7": "ñāyassādhigamo nibbānassa sacchikiriyāya. Tasmā imampi kamaṃ dassento “sattānaṃ visuddhiyā”ti",
  "atk-s0102a:1460_8": "vatvā “sokaparidevānaṃ samatikkamāyā”tiādimāha.",
  "atk-s0102a:1461_0": "Apica vaṇṇabhaṇanametaṃ ekāyanamaggassa. Yatheva hi bhagavā – “dhammaṃ vo, bhikkhave,",
  "atk-s0102a:1461_1": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ",
  "atk-s0102a:1461_2": "parisuddhaṃ brahmacariyaṃ pakāsessāmi yadidaṃ chachakkānī”ti chachakkadesanāya aṭṭhahi",
  "atk-s0102a:1461_3": "padehi vaṇṇaṃ abhāsi. Yathā ca ariyavaṃsadesanāya “cattārome, bhikkhave, ariyavaṃsā",
  "atk-s0102a:1461_4": "aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṅkīyanti na saṅkīyissanti,",
  "atk-s0102a:1461_5": "appaṭikuṭṭhā samaṇehi brāhmaṇehi viññūhī”ti navahi padehi vaṇṇaṃ abhāsi; evaṃ imassāpi",
  "atk-s0102a:1461_6": "ekāyanamaggassa sattānaṃ visuddhiyātiādīhi sattahi padehi vaṇṇaṃ abhāsi. Kasmāti",
  "atk-s0102a:1461_7": "ce, tesaṃ bhikkhūnaṃ ussāhajananatthaṃ. Vaṇṇabhāsanañhi sutvā te bhikkhū “ayaṃ kira",
  "atk-s0102a:1461_8": "maggo hadayasantāpabhūtaṃ sokaṃ, vācāvippalāpabhūtaṃ paridevaṃ, kāyikaasātabhūtaṃ",
  "atk-s0102a:1461_9": "dukkhaṃ, cetasikaasātabhūtaṃ domanassanti cattāro upaddave hanati, visuddhiṃ ñāyaṃ",
  "atk-s0102a:1461_10": "nibbānanti tayo visese āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ",
  "atk-s0102a:1461_11": "dhāretabbaṃ, vācetabbaṃ, imañca maggaṃ bhāvetabbaṃ maññissanti. Iti tesaṃ bhikkhūnaṃ",
  "atk-s0102a:1461_12": "ussāhajananatthaṃ vaṇṇaṃ abhāsi. Kambalavāṇijādayo kambalādīnaṃ vaṇṇaṃ viya.",
  "atk-s0102a:1462_0": "Yathā hi satasahassagghanikapaṇḍukambalavāṇijena ‘kambalaṃ gaṇhathā’ti ugghositepi",
  "atk-s0102a:1462_1": "asukakambaloti na tāva manussā jānanti. Kesakambalavāḷakambalādayopi hi duggandhā",
  "atk-s0102a:1462_2": "kharasamphassā kambalātveva vuccanti. Yadā pana tena gandhārako rattakambalo sukhumo",
  "atk-s0102a:1462_3": "ujjalo sukhasamphassoti ugghositaṃ hoti, tadā ye pahonti, te gaṇhanti. Ye nappahonti,",
  "atk-s0102a:1462_4": "tepi dassanakāmā honti; evameva ‘ekāyano, bhikkhave, ayaṃ maggo’ti vuttepi asukamaggoti",
  "atk-s0102a:1462_5": "na tāva pākaṭo hoti. Nānappakārakā hi aniyyānikamaggāpi maggātveva vuccanti. “Sattānaṃ",
  "atk-s0102a:1462_6": "visuddhiyā”tiādimhi pana vutte “ayaṃ kira maggo cattāro upaddave hanati, tayo visese",
  "atk-s0102a:1462_7": "āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ",
  "atk-s0102a:1462_8": "vācetabbaṃ, imañca maggaṃ bhāvetabbaṃ maññissantīti vaṇṇaṃ bhāsanto “sattānaṃ visuddhiyā”tiādimāha.",
  "atk-s0102a:1462_9": "Yathā ca satasahassagghanikapaṇḍukambalavāṇijūpamā; evaṃ rattajambunadasuvaṇṇaudakappasādakamaṇiratanasuvisuddhamuttaratanapavāḷādivāṇijūpamādayopettha āharitabbā.",
  "atk-s0102a:1463_0": "Yadidanti nipāto, ye imeti ayamassa attho. Cattāroti gaṇanaparicchedo. Tena na tato",
  "atk-s0102a:1463_1": "heṭṭhā, na uddhanti satipaṭṭhānaparicchedaṃ dīpeti. Satipaṭṭhānāti tayo satipaṭṭhānā",
  "atk-s0102a:1463_2": "satigocaropi tidhā paṭipannesu sāvakesu satthuno paṭighānunayavītivattatāpi, satipi.",
  "atk-s0102a:1463_3": "“Catunnaṃ, bhikkhave, satipaṭṭhānānaṃ samudayañca atthaṅgamañca desessāmi, taṃ suṇātha…pe…",
  "atk-s0102a:1463_4": "ko ca, bhikkhave, kāyassa samudayo. Āhārasamudayā kāyassa samudayo”tiādīsu hi satigocaro",
  "atk-s0102a:1463_5": "satipaṭṭhānanti vuccati. Tathā “kāyo upaṭṭhānaṃ no sati, sati pana upaṭṭhānañceva",
  "atk-s0102a:1463_6": "sati cā”tiādīsupi. Tassattho – patiṭṭhāti asminti paṭṭhānaṃ. Kā patiṭṭhāti? Sati.",
  "atk-s0102a:1463_7": "Satiyā paṭṭhānaṃ satipaṭṭhānaṃ, padhānaṃ ṭhānanti vā paṭṭhānaṃ. Satiyā paṭṭhānaṃ",
  "atk-s0102a:1463_8": "satipaṭṭhānaṃ hatthiṭṭhānaassaṭṭhānādīni viya.",
  "atk-s0102a:1464_0": "“Tayo satipaṭṭhānā yadariyo sevati, yadariyo sevamāno satthā gaṇamanusāsituṃ arahatī”ti",
  "atk-s0102a:1464_1": "ettha tidhā paṭipannesu sāvakesu satthuno paṭighānunayavītivattatā “satipaṭṭhāna”nti",
  "atk-s0102a:1464_2": "vuttā. Tassattho – paṭṭhapetabbato paṭṭhānaṃ, pavattayitabbatoti attho. Kena paṭṭhapetabbatoti?",
  "atk-s0102a:1464_3": "Satiyā. Satiyā paṭṭhānaṃ satipaṭṭhānaṃ. “Cattāro satipaṭṭhānā bhāvitā bahulīkatā",
  "atk-s0102a:1464_4": "satta sambojjhaṅge paripūrentī”tiādīsu pana satiyeva “satipaṭṭhānaṃ”ti vuccati. Tassattho",
  "atk-s0102a:1464_5": "– paṭṭhātīti paṭṭhānaṃ, upaṭṭhāti okkanditvā pakkhanditvā pattharitvā pavattatīti",
  "atk-s0102a:1464_6": "attho. Satiyeva satipaṭṭhānaṃ. Atha vā saraṇaṭṭhena sati, upaṭṭhānaṭṭhena paṭṭhānaṃ.",
  "atk-s0102a:1464_7": "Iti sati ca sā paṭṭhānaṃ cātipi satipaṭṭhānaṃ. Idamidhādhippetaṃ.",
  "atk-s0102a:1465_0": "Yadi evaṃ kasmā “satipaṭṭhānā”ti bahuvacanaṃ? Satibahuttā. Ārammaṇabhedena hi bahukā",
  "atk-s0102a:1465_1": "etā satiyo. Atha maggoti kasmā ekavacanaṃ? Maggaṭṭhena ekattā. Catassopi hi etā satiyo",
  "atk-s0102a:1465_2": "maggaṭṭhena ekattaṃ gacchanti. Vuttañhetaṃ – “maggoti kenaṭṭhena maggo? Nibbānagamanaṭṭhena.",
  "atk-s0102a:1465_3": "Nibbānatthikehi magganīyaṭṭhena cā”ti. Catassopi cetā aparabhāge kāyādīsu ārammaṇesu",
  "atk-s0102a:1465_4": "kiccaṃ sādhayamānā nibbānaṃ gacchanti, ādito paṭṭhāya ca nibbānatthikehi maggiyanti,",
  "atk-s0102a:1465_5": "tasmā catassopi eko maggoti vuccanti. Evañca sati vacanānusandhinā sānusandhikāva",
  "atk-s0102a:1465_6": "desanā hoti, “mārasenappamaddanaṃ, vo bhikkhave, maggaṃ desessāmi, taṃ suṇātha…pe…",
  "atk-s0102a:1465_7": "katamo ca, bhikkhave, mārasenappamaddano maggo? Yadidaṃ satta bojjhaṅgā”tiādīsu viya.",
  "atk-s0102a:1465_8": "Yathā mārasenappamaddanoti ca, satta bojjhaṅgāti ca atthato ekaṃ, byañjanamevettha",
  "atk-s0102a:1465_9": "nānaṃ. Evaṃ “ekāyanamaggo”ti ca “cattāro satipaṭṭhānā”ti ca atthato ekaṃ, byañjanamevettha",
  "atk-s0102a:1465_10": "nānaṃ, tasmā maggaṭṭhena ekattā ekavacanaṃ. Ārammaṇabhedena satibahuttā bahuvacanaṃ veditabbaṃ.",
  "atk-s0102a:1466_0": "Kasmā pana bhagavatā cattārova satipaṭṭhānā vuttā anūnā anadhikāti? Veneyyahitattā.",
  "atk-s0102a:1466_1": "Taṇhācaritadiṭṭhicaritasamathayānikavipassanāyānikesu hi mandatikkhavasena dvedhā",
  "atk-s0102a:1466_2": "dvedhā pavattesu veneyyesu mandassa taṇhācaritassa oḷārikaṃ kāyānupassanāsatipaṭṭhānaṃ",
  "atk-s0102a:1466_3": "visuddhimaggo, tikkhassa sukhumaṃ vedanānupassanāsatipaṭṭhānaṃ. Diṭṭhicaritassapi",
  "atk-s0102a:1466_4": "mandassa nātippabhedagataṃ cittānupassanāsatipaṭṭhānaṃ visuddhimaggo, tikkhassa atippabhedagataṃ",
  "atk-s0102a:1466_5": "dhammānupassanāsatipaṭṭhānaṃ visuddhimaggo. Samathayānikassa ca mandassa akicchena",
  "atk-s0102a:1466_6": "adhigantabbanimittaṃ paṭhamaṃ satipaṭṭhānaṃ visuddhimaggo, tikkhassa oḷārikārammaṇe",
  "atk-s0102a:1466_7": "asaṇṭhahanato dutiyaṃ. Vipassanāyānikassapi mandassa nātippabhedagatārammaṇaṃ tatiyaṃ,",
  "atk-s0102a:1466_8": "tikkhassa atippabhedagatārammaṇaṃ catutthaṃ. Iti cattārova vuttā anūnā anadhikāti.",
  "atk-s0102a:1467_0": "Subhasukhaniccaattabhāvavipallāsappahānatthaṃ vā. Kāyo hi asubho, tattha ca subhavipallāsavipallatthā",
  "atk-s0102a:1467_1": "sattā. Tesaṃ tattha asubhabhāvadassanena tassa vipallāsassa pahānatthaṃ paṭhamaṃ",
  "atk-s0102a:1467_2": "satipaṭṭhānaṃ vuttaṃ. Sukhaṃ niccaṃ attāti gahitesupi ca vedanādīsu vedanā dukkhā,",
  "atk-s0102a:1467_3": "cittaṃ aniccaṃ, dhammā anattā, tesu ca sukhaniccaattavipallāsavipallatthā sattā.",
  "atk-s0102a:1467_4": "Tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti",
  "atk-s0102a:1467_5": "evaṃ subhasukhaniccaattabhāvavipallāsappahānatthaṃ vā cattārova vuttā anūnā anadhikāti",
  "atk-s0102a:1467_6": "veditabbā. Na kevalañca vipallāsappahānatthameva, atha kho caturoghayogāsavaganthaupādānaagatipahānatthampi",
  "atk-s0102a:1467_7": "catubbidhāhārapariññatthañca cattārova vuttāti veditabbā. Ayaṃ tāva pakaraṇanayo.",
  "atk-s0102a:1468_0": "Aṭṭhakathāyaṃ pana saraṇavasena ceva ekattasamosaraṇavasena ca ekameva satipaṭṭhānaṃ",
  "atk-s0102a:1468_1": "ārammaṇavasena cattāroti etadeva vuttaṃ. Yathā hi catudvāre nagare pācīnato āgacchantā",
  "atk-s0102a:1468_2": "pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti, dakkhiṇato.",
  "atk-s0102a:1468_3": "Pacchimato. Uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena",
  "atk-s0102a:1468_4": "nagarameva pavisanti; evaṃ – sampadamidaṃ veditabbaṃ. Nagaraṃ viya hi nibbānamahānagaraṃ,",
  "atk-s0102a:1468_5": "dvāraṃ viya aṭṭhaṅgiko lokuttaramaggo, pācīnadisādayo viya kāyādayo.",
  "atk-s0102a:1469_0": "Yathā pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva",
  "atk-s0102a:1469_1": "pavisanti, evaṃ kāyānupassanāmukhena āgacchantā cuddasavidhena kāyānupassanaṃ bhāvetvā",
  "atk-s0102a:1469_2": "kāyānupassanābhāvanānubhāvanibbattena ariyamaggena ekaṃ nibbānameva osaranti. Yathā",
  "atk-s0102a:1469_3": "dakkhiṇato āgacchantā dakkhiṇāya disāya uṭṭhānakaṃ bhaṇḍaṃ gahetvā dakkhiṇadvārena",
  "atk-s0102a:1469_4": "nagarameva pavisanti, evaṃ vedanānupassanāmukhena āgacchantā navavidhena vedanānupassanaṃ",
  "atk-s0102a:1469_5": "bhāvetvā vedanānupassanābhāvanānubhāvanibbattena ariyamaggena ekaṃ nibbānameva osaranti.",
  "atk-s0102a:1469_6": "Yathā pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena",
  "atk-s0102a:1469_7": "nagarameva pavisanti, evaṃ cittānupassanāmukhena āgacchantā soḷasavidhena cittānupassanaṃ",
  "atk-s0102a:1469_8": "bhāvetvā cittānupassanābhāvanānubhāvanibbattena ariyamaggena ekaṃ nibbānameva osaranti.",
  "atk-s0102a:1469_9": "Yathā uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva",
  "atk-s0102a:1469_10": "pavisanti, evaṃ dhammānupassanāmukhena āgacchantā pañcavidhena dhammānupassanaṃ bhāvetvā",
  "atk-s0102a:1469_11": "dhammānupassanābhāvanānubhāvanibbattena ariyamaggena ekaṃ nibbānameva osaranti. Evaṃ",
  "atk-s0102a:1469_12": "saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena",
  "atk-s0102a:1469_13": "cattārova vuttāti veditabbā.",
  "atk-s0102a:1470_0": "Katame cattāroti kathetukamyatā pucchā. Idhāti imasmiṃ sāsane. Bhikkhaveti dhammapaṭiggāhakapuggalālapanametaṃ.",
  "atk-s0102a:1470_1": "Bhikkhūti paṭipattisampādakapuggalanidassanametaṃ. Aññepi ca devamanussā paṭipattiṃ",
  "atk-s0102a:1470_2": "sampādentiyeva, seṭṭhattā pana paṭipattiyā bhikkhubhāvadassanato ca “bhikkhū”ti āha.",
  "atk-s0102a:1470_3": "Bhagavato hi anusāsaniṃ sampaṭicchantesu bhikkhu seṭṭho, sabbappakārāya anusāsaniyā",
  "atk-s0102a:1470_4": "bhājanabhāvato. Tasmā seṭṭhattā “bhikkhū”ti āha. Tasmiṃ gahite pana sesā gahitāva",
  "atk-s0102a:1470_5": "honti, rājagamanādīsu rājaggahaṇena sesaparisā viya. Yo ca imaṃ paṭipattiṃ paṭipajjati,",
  "atk-s0102a:1470_6": "so bhikkhu nāma hotīti paṭipattiyā bhikkhubhāvadassanatopi “bhikkhū”ti āha. Paṭipannako",
  "atk-s0102a:1470_7": "hi devo vā hotu manusso vā, bhikkhūti saṅkhyaṃ gacchatiyeva yathāha –",
  "atk-s0102a:1471": "“Alaṅkato cepi samaṃ careyya,",
  "atk-s0102a:1472": "Santo danto niyato brahmacārī;",
  "atk-s0102a:1473": "Sabbesu bhūtesu nidhāya daṇḍaṃ,",
  "atk-s0102a:1474": "So brāhmaṇo so samaṇo sa bhikkhū”ti. ;",
  "atk-s0102a:1475_0": "Kāyeti rūpakāye. Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena",
  "atk-s0102a:1475_1": "hatthikāyarathakāyādayo viya kāyoti adhippeto. Yathā ca samūhaṭṭhena, evaṃ kucchitānaṃ",
  "atk-s0102a:1475_2": "āyaṭṭhena. Kucchitānañhi paramajegucchānaṃ so āyotipi kāyo. Āyoti uppattideso. Tatthāyaṃ",
  "atk-s0102a:1475_3": "vacanattho. Āyanti tatoti āyo. Ke āyanti? Kucchitā kesādayo. Iti kucchitānaṃ āyoti kāyo.",
  "atk-s0102a:1476_0": "Kāyānupassīti kāye anupassanasīlo kāyaṃ vā anupassamāno. Kāyeti ca vatvāpi puna kāyānupassīti",
  "atk-s0102a:1476_1": "dutiyakāyaggahaṇaṃ asammissato vavatthānaghanavinibbhogādidassanatthaṃ katanti veditabbaṃ.",
  "atk-s0102a:1476_2": "Tena na kāye vedanānupassī vā, cittadhammānupassī vā, atha kho kāyānupassīyevāti",
  "atk-s0102a:1476_3": "kāyasaṅkhāte vatthusmiṃ kāyānupassanākārasseva dassanena asammissato vavatthānaṃ",
  "atk-s0102a:1476_4": "dassitaṃ hoti. Tathā na kāye aṅgapaccaṅgavinimuttaekadhammānupassī, nāpi kesalomādivinimuttaitthipurisānupassī,",
  "atk-s0102a:1476_5": "yopi cettha kesalomādiko bhūtupādāyasamūhasaṅkhāto kāyo, tatthapi na bhūtupādāyavinimuttaekadhammānupassī,",
  "atk-s0102a:1476_6": "atha kho rathasambhārānupassako viya aṅgapaccaṅgasamūhānupassī, nagarāvayavānupassako",
  "atk-s0102a:1476_7": "viya kesalomādisamūhānupassī, kadalikkhandhapattavaṭṭivinibbhujako viya rittamuṭṭhiviniveṭhako",
  "atk-s0102a:1476_8": "viya ca bhūtupādāyasamūhānupassīyevāti nānappakārato samūhavaseneva kāyasaṅkhātassa",
  "atk-s0102a:1476_9": "vatthuno dassanena ghanavinibbhogo dassito hoti. Na hettha yathāvuttasamūhavinimutto",
  "atk-s0102a:1476_10": "kāyo vā itthī vā puriso vā añño vā koci dhammo dissati, yathāvuttadhammasamūhamatteyeva",
  "atk-s0102a:1476_11": "pana tathā tathā sattā micchābhinivesaṃ karonti. Tenāhu porāṇā –",
  "atk-s0102a:1477": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0102a:1478": "Apassaṃ bajjhate mūḷho, bajjhamāno na muccatī”ti.",
  "atk-s0102a:1479_0": "Ghanavinibbhogādidassanatthanti vuttaṃ, ādisaddena cettha ayampi attho veditabbo.",
  "atk-s0102a:1479_1": "Ayañhi etasmiṃ kāye kāyānupassīyeva, na añña dhammānupassīti vuttaṃ hoti. Yathā anudakabhūtāyapi",
  "atk-s0102a:1479_2": "marīciyā udakānupassino honti, na evaṃ aniccadukkhānattaasubhabhūteyeva imasmiṃ kāye",
  "atk-s0102a:1479_3": "niccasukhaattasubhabhāvānupassī, atha kho kāyānupassī aniccadukkhānattaasubhākārasamūhānupassīyevāti",
  "atk-s0102a:1479_4": "vuttaṃ hoti. Atha vā yvāyaṃ parato “idha, bhikkhave, bhikkhu araññagato vā…pe… so",
  "atk-s0102a:1479_5": "satova assasatī”tiādinā nayena assāsapassāsādicuṇṇikajātaaṭṭhikapariyosāno kāyo vutto,",
  "atk-s0102a:1479_6": "yo ca “idhekacco pathavīkāyaṃ aniccato anupassati, āpokāyaṃ tejokāyaṃ vāyokāyaṃ kesakāyaṃ",
  "atk-s0102a:1479_7": "lomakāyaṃ chavikāyaṃ cammakāyaṃ maṃsakāyaṃ rudhirakāyaṃ nhārukāyaṃ aṭṭhikāyaṃ aṭṭhimiñjakāya”nti",
  "atk-s0102a:1479_8": "paṭisambhidāyaṃ kāyo vutto, tassa sabbassa imasmiññeva kāye anupassanato kāye kāyānupassīti",
  "atk-s0102a:1479_9": "evampi attho veditabbo.",
  "atk-s0102a:1480_0": "Atha vā kāye ahanti vā mamanti vā evaṃ gahetabbassa yassa kassaci ananupassanato,",
  "atk-s0102a:1480_1": "tassa tasseva pana kesalomādikassa nānādhammasamūhassa anupassanato kāye kesādidhammasamūhasaṅkhātakāyānupassīti",
  "atk-s0102a:1480_2": "evamattho daṭṭhabbo.",
  "atk-s0102a:1481_0": "Apica “imasmiṃ kāye aniccato anupassati, no niccato”tiādinā anukkamena paṭisambhidāyaṃ",
  "atk-s0102a:1481_1": "āgatanayassa sabbasseva aniccalakkhaṇādino ākārasamūhasaṅkhātassa kāyassa anupassanatopi",
  "atk-s0102a:1481_2": "kāye kāyānupassīti evampi attho daṭṭhabbo. Tathā hi ayaṃ kāye kāyānupassanāpaṭipadaṃ",
  "atk-s0102a:1481_3": "paṭipanno bhikkhu imaṃ kāyaṃ aniccānupassanādīnaṃ sattannaṃ anupassanānaṃ vasena",
  "atk-s0102a:1481_4": "aniccato anupassati, no niccato. Dukkhato anupassati, no sukhato. Anattato anupassati,",
  "atk-s0102a:1481_5": "no attato. Nibbindati, no nandati, virajjati, no rajjati, nirodheti. No samudeti,",
  "atk-s0102a:1481_6": "paṭinissajjati, no ādiyati. So taṃ aniccato anupassanto niccasaññaṃ pajahati, dukkhato",
  "atk-s0102a:1481_7": "anupassanto sukhasaññaṃ pajahati, anattato anupassanto attasaññaṃ pajahati, nibbindanto",
  "atk-s0102a:1481_8": "nandiṃ pajahati, virajjanto rāgaṃ pajahati, nirodhento samudayaṃ pajahati, paṭinissajjanto",
  "atk-s0102a:1481_9": "ādānaṃ pajahatīti veditabbo.",
  "atk-s0102a:1482_0": "Viharatīti iriyati. Ātāpīti tīsu bhavesu kilese ātāpetīti ātāpo, vīriyassetaṃ nāmaṃ.",
  "atk-s0102a:1482_1": "Ātāpo assa atthīti ātāpī. Sampajānoti sampajaññasaṅkhātena ñāṇena samannāgato. Satimāti",
  "atk-s0102a:1482_2": "kāyapariggāhikāya satiyā samannāgato. Ayaṃ pana yasmā satiyā ārammaṇaṃ pariggahetvā",
  "atk-s0102a:1482_3": "paññāya anupassati, na hi sativirahitassa anupassanā nāma atthi, tenevāha – “satiñca",
  "atk-s0102a:1482_4": "khvāhaṃ, bhikkhave, sabbatthikaṃ vadāmī”ti. Tasmā ettha “kāye kāyānupassī viharatī”ti",
  "atk-s0102a:1482_5": "ettāvatā kāyānupassanāsatipaṭṭhānaṃ vuttaṃ hoti. Atha vā yasmā anātāpino antosaṅkhepo",
  "atk-s0102a:1482_6": "antarāyakaro hoti, asampajāno upāyapariggahe anupāyaparivajjane ca sammuyhati, muṭṭhassati",
  "atk-s0102a:1482_7": "upāyāpariccāge anupāyāpariggahe ca asamattho hoti, tenassa taṃ kammaṭṭhānaṃ na sampajjati.",
  "atk-s0102a:1482_8": "Tasmā yesaṃ dhammānaṃ ānubhāvena taṃ sampajjati, tesaṃ dassanatthaṃ “ātāpī sampajāno",
  "atk-s0102a:1482_9": "satimā”ti idaṃ vuttanti veditabbaṃ.",
  "atk-s0102a:1483_0": "Iti kāyānupassanāsatipaṭṭhānaṃ sampayogaṅgañcassa dassetvā idāni pahānaṅgaṃ dassetuṃ",
  "atk-s0102a:1483_1": "vineyya loke abhijjhādomanassanti vuttaṃ. Tattha vineyyāti tadaṅgavinayena vā vikkhambhanavinayena",
  "atk-s0102a:1483_2": "vā vinayitvā. Loketi tasmiññeva kāye. Kāyo hi idha lujjanapalujjanaṭṭhena lokoti",
  "atk-s0102a:1483_3": "adhippeto. Yasmā panassa na kāyamatteyeva abhijjhādomanassaṃ pahīyati, vedanādīsupi",
  "atk-s0102a:1483_4": "pahīyatiyeva. Tasmā pañcapi upādānakkhandhā lokoti vibhaṅge vuttaṃ. Lokasaṅkhātattā",
  "atk-s0102a:1483_5": "vā tesaṃ dhammānaṃ atthuddhāranayenetaṃ vuttaṃ. Yaṃ panāha – “tattha katamo loko?",
  "atk-s0102a:1483_6": "Sveva kāyo loko”ti, ayamevettha attho. Tasmiṃ loke abhijjhādomanassaṃ vineyyāti evaṃ",
  "atk-s0102a:1483_7": "sambandho daṭṭhabbo. Yasmā panettha abhijjhāggahaṇena kāmacchando, domanassaggahaṇena",
  "atk-s0102a:1483_8": "byāpādo saṅgahaṃ gacchati, tasmā nīvaraṇapariyāpannabalavadhammadvayadassanena nīvaraṇappahānaṃ",
  "atk-s0102a:1483_9": "vuttaṃ hotīti veditabbaṃ.",
  "atk-s0102a:1484_0": "Visesena cettha abhijjhāvinayena kāyasampattimūlakassa anurodhassa, domanassavinayena",
  "atk-s0102a:1484_1": "kāyavipattimūlakassa virodhassa, abhijjhāvinayena ca kāye abhiratiyā, domanassavinayena",
  "atk-s0102a:1484_2": "kāyabhāvanāya anabhiratiyā, abhijjhāvinayena kāye abhūtānaṃ subhasukhabhāvādīnaṃ",
  "atk-s0102a:1484_3": "pakkhepassa, domanassavinayena kāye bhūtānaṃ asubhāsukhabhāvādīnaṃ apanayanassa ca",
  "atk-s0102a:1484_4": "pahānaṃ vuttaṃ. Tena yogāvacarassa yogānubhāvo yogasamatthatā ca dīpitā hoti. Yogānubhāvo",
  "atk-s0102a:1484_5": "hi esa, yadidaṃ anurodhavirodhavippamutto aratiratisaho abhūtapakkhepabhūtāpanayanavirahito",
  "atk-s0102a:1484_6": "ca hoti. Anurodhavirodhavippamutto cesa aratiratisaho abhūtaṃ apakkhipanto bhūtañca",
  "atk-s0102a:1484_7": "anapanayanto yogasamattho hotīti.",
  "atk-s0102a:1485_0": "Aparo nayo “kāye kāyānupassī”ti ettha anupassanāya kammaṭṭhānaṃ vuttaṃ. “Viharatī”ti",
  "atk-s0102a:1485_1": "ettha vuttavihārena kammaṭṭhānikassa kāyapariharaṇaṃ, “ātāpī”tiādīsu pana ātāpena",
  "atk-s0102a:1485_2": "sammappadhānaṃ, satisampajaññena sabbatthakakammaṭṭhānaṃ, kammaṭṭhānapariharaṇūpāyo",
  "atk-s0102a:1485_3": "vā. Satiyā vā kāyānupassanāvasena paṭiladdhasamatho, sampajaññena vipassanā abhijjhādomanassavinayena",
  "atk-s0102a:1485_4": "bhāvanābalaṃ vuttanti veditabbaṃ.",
  "atk-s0102a:1486_0": "Vibhaṅge pana anupassīti tattha “katamā anupassanā? Yā paññā pajānanā vicayo pavicayo",
  "atk-s0102a:1486_1": "dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ nepuññaṃ",
  "atk-s0102a:1486_2": "vebhabyā cintā upaparikkhā bhūrīmedhā pariṇāyikā vipassanā sampajaññaṃ patodo paññā",
  "atk-s0102a:1486_3": "paññindriyaṃ paññābalaṃ paññāsatthaṃ paññāpāsādo paññāāloko paññāobhāso paññāpajjoto",
  "atk-s0102a:1486_4": "paññāratanaṃ amoho dhammavicayo sammādiṭṭhi, ayaṃ vuccati anupassanā. Imāya anupassanāya",
  "atk-s0102a:1486_5": "upeto hoti samupeto upagato samupagato upapanno samannāgato, tena vuccati anupassīti.",
  "atk-s0102a:1486_6": "Viharatīti iriyati pavattati pāleti yapeti yāpeti carati viharati, tena vuccati viharatīti.",
  "atk-s0102a:1486_7": "Ātāpīti tattha katamaṃ ātāpaṃ? Yo cetasiko vīriyārambho nikammo parakkamo uyyāmo",
  "atk-s0102a:1486_8": "vāyāmo ussāho ussoḷhī thāmo dhiti asithilaparakkamatā anikkhittaddandatā anikkhittadhuratā",
  "atk-s0102a:1486_9": "dhurasampaggāhī vīriyaṃ vīriyindriyaṃ vīriyabalaṃ sammāvāyāmo, idaṃ vuccati ātāpaṃ.",
  "atk-s0102a:1486_10": "Iminā ātāpena upeto hoti…pe… samannāgato, tena vuccati ātāpīti. Sampajānoti tattha",
  "atk-s0102a:1486_11": "katamaṃ sampajaññaṃ? Yā paññā pajānanā vicayo pavicayo dhammavicayo sallakkhaṇā upalakkhaṇā",
  "atk-s0102a:1486_12": "paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā bhūrīmedhā",
  "atk-s0102a:1486_13": "pariṇāyikā vipassanā sampajaññaṃ patodo paññā paññindriyaṃ paññābalaṃ paññāsatthaṃ",
  "atk-s0102a:1486_14": "paññāpāsādo paññāāloko paññāobhāso paññāpajjoto paññāratanaṃ amoho dhammavicayo sammādiṭṭhi,",
  "atk-s0102a:1486_15": "idaṃ vuccati sampajaññaṃ. Iminā sampajaññena upeto hoti …pe… samannāgato, tena vuccati",
  "atk-s0102a:1486_16": "sampajānoti. Satimāti tattha katamā sati? Yā sati anussati paṭissati sati saraṇatā",
  "atk-s0102a:1486_17": "dhāraṇatā apilāpanatā asammusanatā sati satindriyaṃ satibalaṃ sammāsati, ayaṃ vuccati",
  "atk-s0102a:1486_18": "sati. Imāya satiyā upeto hoti…pe… samannāgato, tena vuccati satimāti.",
  "atk-s0102a:1487_0": "Vineyya loke abhijjhādomanassanti tattha katamo loko? Sveva kāyo loko. Pañcapi upādānakkhandhā",
  "atk-s0102a:1487_1": "loko, ayaṃ vuccati loko. Tattha katamā abhijjhā? Yo rāgo sārāgo anunayo anurodho",
  "atk-s0102a:1487_2": "nandī nandirāgo cittassa sārāgo, ayaṃ vuccati abhijjhā. Tattha katamaṃ domanassaṃ?",
  "atk-s0102a:1487_3": "Yaṃ cetasikaṃ asātaṃ cetasikaṃ dukkhaṃ cetosamphassajā asātā dukkhā vedanā, idaṃ",
  "atk-s0102a:1487_4": "vuccati domanassaṃ. Iti ayañca abhijjhā, idañca domanassaṃ imamhi loke vinītā honti",
  "atk-s0102a:1487_5": "paṭivinītā santā samitā vūpasamitā atthaṅgatā abbhatthaṅgatā appitā byappitā sositā",
  "atk-s0102a:1487_6": "visositā byantīkatā, tena vuccati vineyya loke abhijjhādomanassa”nti.",
  "atk-s0102a:1488": "Evametesaṃ padānaṃ attho vutto. Tena saha ayaṃ aṭṭhakathānayo yathā saṃsandati, evaṃ veditabbo. Ayaṃ tāva kāyānupassanāsatipaṭṭhānuddesassa atthavaṇṇanā.",
  "atk-s0102a:1489_0": "Idāni vedanāsu. Citte. Dhammesu dhammānupassī viharati…pe… vineyya loke abhijjhādomanassanti",
  "atk-s0102a:1489_1": "ettha vedanāsu vedanānupassīti evamādīsu vedanādīnaṃ puna vacane payojanaṃ kāyānupassanāyaṃ",
  "atk-s0102a:1489_2": "vuttanayeneva veditabbaṃ. Vedanāsu vedanānupassī. Citte cittānupassī. Dhammesu dhammānupassīti",
  "atk-s0102a:1489_3": "ettha pana vedanāti tisso vedanā, tā ca lokiyā eva. Cittampi lokiyaṃ, tathā dhammā.",
  "atk-s0102a:1489_4": "Tesaṃ vibhāgo niddesavāre pākaṭo bhavissati. Kevalaṃ panidha yathā vedanā anupassitabbā,",
  "atk-s0102a:1489_5": "tathā tā anupassanto “vedanāsu vedanānupassī”ti veditabbo. Esa nayo cittadhammesupi.",
  "atk-s0102a:1489_6": "Kathañca vedanā anupassitabbāti? Sukhā tāva vedanā dukkhato, dukkhā sallato, adukkhamasukhā aniccato. Yathāha –",
  "atk-s0102a:1490": "“Yo sukhaṃ dukkhato adda, dukkhamaddakkhi sallato;",
  "atk-s0102a:1491": "Adukkhamasukhaṃ santaṃ, addakkhi naṃ aniccato;",
  "atk-s0102a:1492": "Sa ve sammaddaso bhikkhu, upasanto carissatī”ti. ;",
  "atk-s0102a:1493_0": "Sabbā eva cetā “dukkhā”tipi anupassitabbā. Vuttañhetaṃ – “yaṃ kiñci vedayitaṃ, taṃ",
  "atk-s0102a:1493_1": "dukkhasminti vadāmī”ti. Sukhadukkhatopi ca anupassitabbā. Yathāha “sukhā vedanā ṭhitisukhā",
  "atk-s0102a:1493_2": "vipariṇāmadukkhā”ti sabbaṃ vitthāretabbaṃ. Apica aniccādisattaanupassanāvasenapi",
  "atk-s0102a:1493_3": "anupassitabbā. Sesaṃ niddesavāreyeva pākaṭaṃ bhavissati.",
  "atk-s0102a:1494_0": "Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ",
  "atk-s0102a:1494_1": "aniccādianupassanānaṃ niddesavāre āgatasarāgādibhedānañca vasena anupassitabbaṃ.",
  "atk-s0102a:1494_2": "Dhammā salakkhaṇasāmaññalakkhaṇānaṃ suññatadhammassa aniccādisattānupassanānaṃ niddesavāre",
  "atk-s0102a:1494_3": "āgatasantādibhedānañca vasena anupassitabbā. Sesaṃ vuttanayameva. Kāmañcettha yassa",
  "atk-s0102a:1494_4": "kāyasaṅkhāte loke abhijjhādomanassaṃ pahīnaṃ, tassa vedanādīsupi taṃ pahīnameva.",
  "atk-s0102a:1494_5": "Nānāpuggalavasena pana nānācittakkhaṇikasatipaṭṭhānabhāvanāvasena ca sabbattha vuttaṃ.",
  "atk-s0102a:1494_6": "Yato vā ekattha pahīnaṃ sesesupi pahīnaṃ hoti, tenevassa tattha pahānadassanatthampi",
  "atk-s0102a:1494_7": "etaṃ vuttanti veditabbanti.",
  "atk-s0102a:1495": "Uddesavārakathā niṭṭhitā.",
  "atk-s0102a:1496": "Kāyānupassanā ānāpānapabbavaṇṇanā",
  "atk-s0102a:1497_0": "374. Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni",
  "atk-s0102a:1497_1": "upakaraṇāni kattukāmo ekaṃ mahāveṇuṃ labhitvā catudhā bhinditvā tato ekekaṃ veṇukhaṇḍaṃ",
  "atk-s0102a:1497_2": "gahetvā phāletvā taṃ taṃ upakaraṇaṃ kareyya, evameva bhagavā satipaṭṭhānadesanāya",
  "atk-s0102a:1497_3": "sattānaṃ anekappakāraṃ visesādhigamaṃ kattukāmo ekameva sammāsatiṃ “cattāro satipaṭṭhānā.",
  "atk-s0102a:1497_4": "Katame cattāro? Idha, bhikkhave, bhikkhu kāye kāyānupassī viharatī”tiādinā nayena",
  "atk-s0102a:1497_5": "ārammaṇavasena catudhā bhinditvā tato ekekaṃ satipaṭṭhānaṃ gahetvā kāyaṃ vibhajanto",
  "atk-s0102a:1497_6": "“kathañca bhikkhave”tiādinā nayena niddesavāraṃ vattumāraddho.",
  "atk-s0102a:1498_0": "Tattha kathañcātiādi vitthāretukamyatāpucchā. Ayaṃ panettha saṅkhepattho – bhikkhave,",
  "atk-s0102a:1498_1": "kena ca pakārena bhikkhu kāye kāyānupassī viharatīti? Esa nayo sabbapucchāvāresu.",
  "atk-s0102a:1498_2": "Idha bhikkhave bhikkhūti bhikkhave imasmiṃ sāsane bhikkhu. Ayañhettha idhasaddo sabbappakārakāyānupassanānibbattakassa",
  "atk-s0102a:1498_3": "puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "atk-s0102a:1498_4": "Vuttañhetaṃ “idheva bhikkhave, samaṇo…pe… suññā parappavādā samaṇebhi aññehī”ti.",
  "atk-s0102a:1498_5": "Tena vuttaṃ “imasmiṃ sāsane bhikkhū”ti.",
  "atk-s0102a:1499_0": "Araññagato vā rukkhamūlagato vā suññāgāragato vāti idamassa satipaṭṭhānabhāvanānurūpasenāsanapariggahaparidīpanaṃ.",
  "atk-s0102a:1499_1": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ kammaṭṭhānavīthiṃ",
  "atk-s0102a:1499_2": "otarituṃ na icchati, kūṭagoṇayuttaratho viya uppathameva dhāvati. Tasmā seyyathāpi",
  "atk-s0102a:1499_3": "nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "atk-s0102a:1499_4": "apanetvā ekamante mahantaṃ thambhaṃ nikhaṇitvā tattha yottena bandheyya. Athassa",
  "atk-s0102a:1499_5": "so vaccho ito cito ca vipphanditvā palāyituṃ asakkonto tameva thambhaṃ upanisīdeyya",
  "atk-s0102a:1499_6": "vā upanipajjeyya vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ",
  "atk-s0102a:1499_7": "duṭṭhacittaṃ dametukāmena rūpādiārammaṇato apanetvā araññaṃ vā rukkhamūlaṃ vā suññāgāraṃ",
  "atk-s0102a:1499_8": "vā pavisitvā tattha satipaṭṭhānārammaṇatthambhe satiyottena bandhitabbaṃ. Evamassa",
  "atk-s0102a:1499_9": "taṃ cittaṃ ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ",
  "atk-s0102a:1499_10": "chinditvā palāyituṃ asakkontaṃ tamevārammaṇaṃ upacārappanāvasena upanisīdati ceva",
  "atk-s0102a:1499_11": "upanipajjati ca. Tenāhu porāṇā –",
  "atk-s0102a:1500": "“Yathā thambhe nibandheyya, vacchaṃ damaṃ naro idha;",
  "atk-s0102a:1501": "Bandheyyevaṃ sakaṃ cittaṃ, satiyārammaṇe daḷha”nti.",
  "atk-s0102a:1502": "Evamassetaṃ senāsanaṃ bhāvanānurūpaṃ hoti. Tena vuttaṃ “idamassa satipaṭṭhānabhāvanānurūpasenāsanapariggahaparidīpana”nti.",
  "atk-s0102a:1503_0": "Apica yasmā idaṃ kāyānupassanāya muddhabhūtaṃ sabbabuddhapaccekabuddhasāvakānaṃ visesādhigamadiṭṭhadhammasukhavihārapadaṭṭhānaṃ",
  "atk-s0102a:1503_1": "ānāpānassatikammaṭṭhānaṃ itthipurisahatthiassādisaddasamākulaṃ gāmantaṃ apariccajitvā",
  "atk-s0102a:1503_2": "na sukaraṃ sampādetuṃ, saddakaṇḍakattā jhānassa. Agāmake pana araññe sukaraṃ yogāvacarena",
  "atk-s0102a:1503_3": "idaṃ kammaṭṭhānaṃ pariggahetvā ānāpānacatutthajjhānaṃ nibbattetvā tadeva jhānaṃ pādakaṃ",
  "atk-s0102a:1503_4": "katvā saṅkhāre sammasitvā aggaphalaṃ arahattaṃ pāpuṇituṃ, tasmāssa anurūpasenāsanaṃ",
  "atk-s0102a:1503_5": "dassento bhagavā, “araññagato vā”tiādimāha.",
  "atk-s0102a:1504_0": "Vatthuvijjācariyo viya hi bhagavā. So yathā vatthuvijjācariyo nagarabhūmiṃ passitvā",
  "atk-s0102a:1504_1": "suṭṭhu upaparikkhitvā “ettha nagaraṃ māpethā”ti upadisati, sotthinā ca nagare niṭṭhite",
  "atk-s0102a:1504_2": "rājakulato mahāsakkāraṃ labhati, evameva yogāvacarassa anurūpasenāsanaṃ upaparikkhitvā",
  "atk-s0102a:1504_3": "“ettha kammaṭṭhānamanuyuñjitabba”nti upadisati, tato tattha kammaṭṭhānamanuyuñjantena",
  "atk-s0102a:1504_4": "yoginā anukkamena arahatte patte “sammāsambuddho vata so bhagavā”ti mahantaṃ sakkāraṃ labhati.",
  "atk-s0102a:1505_0": "Ayaṃ pana bhikkhu dīpisadisoti vuccati. Yathā hi mahādīpirājā araññe tiṇagahanaṃ",
  "atk-s0102a:1505_1": "vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo",
  "atk-s0102a:1505_2": "mige gaṇhāti, evameva ayaṃ araññādīsu kammaṭṭhānaṃ anuyuñjanto bhikkhu yathākkamena",
  "atk-s0102a:1505_3": "cattāro magge ceva cattāri ariyaphalāni ca gaṇhāti. Tenāhu porāṇā –",
  "atk-s0102a:1506": "“Yathāpi dīpiko nāma, nilīyitvā gaṇhatī mige;",
  "atk-s0102a:1507": "Tathevāyaṃ buddhaputto, yuttayogo vipassako;",
  "atk-s0102a:1508": "Araññaṃ pavisitvāna, gaṇhāti phalamuttama”nti.",
  "atk-s0102a:1509_0": "Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha.",
  "atk-s0102a:1509_1": "Ito paraṃ imasmiṃ ānāpānapabbe yaṃ vattabbaṃ siyā, taṃ visuddhimagge vuttameva. Seyyathāpi,",
  "atk-s0102a:1509_2": "bhikkhave, dakkho bhamakāro vāti idañhi upamāmattameva iti ajjhattaṃ vā kāyeti idaṃ",
  "atk-s0102a:1509_3": "appanāmattameva ca tattha anāgataṃ, sesaṃ āgatameva.",
  "atk-s0102a:1510_0": "Yaṃ pana anāgataṃ, tattha dakkhoti cheko. Dīghaṃ vā añchantoti mahantānaṃ bherīpokkharādīnaṃ",
  "atk-s0102a:1510_1": "likhanakāle hatthe ca pāde ca pasāretvā dīghaṃ kaḍḍhanto. Rassaṃ vā añchantoti khuddakānaṃ",
  "atk-s0102a:1510_2": "dantasūcivedhakādīnaṃ likhanakāle mandamandaṃ rassaṃ kaḍḍhanto. Evameva khoti evaṃ",
  "atk-s0102a:1510_3": "ayampi bhikkhu addhānavasena ittaravasena ca pavattānaṃ assāsapassāsānaṃ vasena dīghaṃ",
  "atk-s0102a:1510_4": "vā assasanto dīghaṃ assasāmīti pajānāti…pe… passasissāmīti sikkhatīti. Tassevaṃ sikkhato",
  "atk-s0102a:1510_5": "assāsapassāsanimitte cattāri jhānāni uppajjanti, so jhānā vuṭṭhahitvā assāsapassāse",
  "atk-s0102a:1510_6": "vā pariggaṇhāti jhānaṅgāni vā.",
  "atk-s0102a:1511_0": "Tattha assāsapassāsakammiko “ime assāsapassāsā kiṃ nissitā? Vatthunissitā. Vatthu",
  "atk-s0102a:1511_1": "nāma karajakāyo, karajakāyo nāma cattāri mahābhūtāni upādārūpañce”ti evaṃ rūpaṃ pariggaṇhāti.",
  "atk-s0102a:1511_2": "Tato tadārammaṇe phassapañcamake nāmanti. Evaṃ nāmarūpaṃ pariggahetvā tassa paccayaṃ",
  "atk-s0102a:1511_3": "pariyesanto avijjādipaṭiccasamuppādaṃ disvā “paccayapaccayuppannadhammamattamevetaṃ,",
  "atk-s0102a:1511_4": "añño satto vā puggalo vā natthī”ti vitiṇṇakaṅkho sappaccayanāmarūpe tilakkhaṇaṃ āropetvā",
  "atk-s0102a:1511_5": "vipassanaṃ vaḍḍhento anukkamena arahattaṃ pāpuṇāti. Idaṃ ekassa bhikkhuno yāva arahattā niyyānamukhaṃ.",
  "atk-s0102a:1512_0": "Jhānakammikopi “imāni jhānaṅgāni kiṃ nissitāni, vatthunissitāni, vatthu nāma karajakāyo",
  "atk-s0102a:1512_1": "jhānaṅgāni nāmaṃ, karajakāyo rūpa”nti nāmarūpaṃ vavatthapetvā tassa paccayaṃ pariyesanto",
  "atk-s0102a:1512_2": "avijjādipaccayākāraṃ disvā “paccayapaccayuppannadhammamattamevetaṃ, añño satto vā",
  "atk-s0102a:1512_3": "puggalo vā natthī”ti vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ",
  "atk-s0102a:1512_4": "vaḍḍhento anukkamena arahattaṃ pāpuṇāti. Idamekassa bhikkhuno yāva arahattā niyyānamukhaṃ.",
  "atk-s0102a:1513_0": "Iti ajjhattaṃ vāti evaṃ attano vā assāsapassāsakāye kāyānupassī viharati. Bahiddhā",
  "atk-s0102a:1513_1": "vāti parassa vā assāsapassāsakāye. Ajjhattabahiddhā vāti kālena attano, kālena parassa",
  "atk-s0102a:1513_2": "assāsapassāsakāye. Etenassa paguṇakammaṭṭhānaṃ aṭṭhapetvā aparāparaṃ sañcaraṇakālo",
  "atk-s0102a:1513_3": "kathito. Ekasmiṃ kāle panidaṃ ubhayaṃ na labbhati.",
  "atk-s0102a:1514_0": "Samudayadhammānupassī vāti yathā nāma kammārassa bhastañca gaggaranāḷiñca tajjañca",
  "atk-s0102a:1514_1": "vāyāmaṃ paṭicca vāto aparāparaṃ sañcarati, evaṃ bhikkhuno karajakāyañca nāsapuṭañca",
  "atk-s0102a:1514_2": "cittañca paṭicca assāsapassāsakāyo aparāparaṃ sañcarati. Kāyādayo dhammā samudayadhammā,",
  "atk-s0102a:1514_3": "te passanto “samudayadhammānupassī vā kāyasmiṃ viharatī”ti vuccati. Vayadhammānupassī",
  "atk-s0102a:1514_4": "vāti yathā bhastāya apanītāya gaggaranāḷiyā bhinnāya tajje ca vāyāme asati so vāto",
  "atk-s0102a:1514_5": "nappavattati, evameva kāye bhinne nāsapuṭe viddhaste citte ca niruddhe assāsapassāsakāyo",
  "atk-s0102a:1514_6": "nāma nappavattatīti kāyādinirodhā assāsapassāsanirodhoti evaṃ passanto “vayadhammānupassī",
  "atk-s0102a:1514_7": "vā kāyasmiṃ viharatī”ti vuccati. Samudayavayadhammānupassī vāti kālena samudayaṃ",
  "atk-s0102a:1514_8": "kālena vayaṃ anupassanto. Atthi kāyoti vā panassāti kāyova atthi, na satto, na puggalo,",
  "atk-s0102a:1514_9": "na itthī, na puriso, na attā, na attaniyaṃ, nāhaṃ, na mama, na koci, na kassacīti",
  "atk-s0102a:1514_10": "evamassa sati paccupaṭṭhitā hoti.",
  "atk-s0102a:1515_0": "Yāvadevāti payojanaparicchedavavatthāpanametaṃ. Idaṃ vuttaṃ hoti – yā sā sati paccupaṭṭhitā",
  "atk-s0102a:1515_1": "hoti, sā na aññadatthāya. Atha kho yāvadeva ñāṇamattāya aparāparaṃ uttaruttari ñāṇapamāṇatthāya",
  "atk-s0102a:1515_2": "ceva satipamāṇatthāya ca, satisampajaññānaṃ vuḍḍhatthāyāti attho. Anissito ca viharatīti",
  "atk-s0102a:1515_3": "taṇhānissayadiṭṭhinissayānaṃ vasena anissitova viharati. Na ca kiñci loke upādiyatīti",
  "atk-s0102a:1515_4": "lokasmiṃ kiñci rūpaṃ vā…pe… viññāṇaṃ vā “ayaṃ me attā vā attaniyaṃ vā”ti na gaṇhāti.",
  "atk-s0102a:1515_5": "Evampīti upari atthaṃ upādāya sampiṇḍanattho pi-kāro. Iminā pana padena bhagavā ānāpānapabbadesanaṃ niyyātetvā dasseti.",
  "atk-s0102a:1516_0": "Tattha assāsapassāsapariggāhikā sati dukkhasaccaṃ, tassā samuṭṭhāpikā purimataṇhā",
  "atk-s0102a:1516_1": "samudayasaccaṃ ubhinnaṃ appavatti nirodhasaccaṃ, dukkhaparijānano samudayapajahano",
  "atk-s0102a:1516_2": "nirodhārammaṇo ariyamaggo maggasaccaṃ. Evaṃ catusaccavasena ussakkitvā nibbutiṃ pāpuṇātīti",
  "atk-s0102a:1516_3": "idamekassa assāsapassāsavasena abhiniviṭṭhassa bhikkhuno yāva arahattā niyyānamukhanti.",
  "atk-s0102a:1517": "Ānāpānapabbaṃ niṭṭhitaṃ.",
  "atk-s0102a:1518": "Iriyāpathapabbavaṇṇanā",
  "atk-s0102a:1519_0": "375. Evaṃ assāsapassāsavasena kāyānupassanaṃ vibhajitvā idāni iriyāpathavasena vibhajituṃ",
  "atk-s0102a:1519_1": "puna caparantiādimāha. Tattha kāmaṃ soṇasiṅgālādayopi gacchantā “gacchāmā”ti jānanti,",
  "atk-s0102a:1519_2": "na panetaṃ evarūpaṃ jānanaṃ sandhāya vuttaṃ. Evarūpañhi jānanaṃ sattūpaladdhiṃ na",
  "atk-s0102a:1519_3": "pajahati, attasaññaṃ na ugghāṭeti, kammaṭṭhānaṃ vā satipaṭṭhānabhāvanā vā na hoti.",
  "atk-s0102a:1519_4": "Imassa pana bhikkhuno jānanaṃ sattūpaladdhiṃ pajahati, attasaññaṃ ugghāṭeti kammaṭṭhānañceva",
  "atk-s0102a:1519_5": "satipaṭṭhānabhāvanā ca hoti. Idañhi “ko gacchati, kassa gamanaṃ, kiṃ kāraṇā gacchatī”ti",
  "atk-s0102a:1519_6": "evaṃ sampajānanaṃ sandhāya vuttaṃ. Ṭhānādīsupi eseva nayo.",
  "atk-s0102a:1520_0": "Tattha ko gacchatīti? Na koci satto vā puggalo vā gacchati. Kassa gamananti? Na kassaci",
  "atk-s0102a:1520_1": "sattassa vā puggalassa vā gamanaṃ. Kiṃ kāraṇā gacchatīti? Cittakiriyavāyodhātuvipphārena",
  "atk-s0102a:1520_2": "gacchati. Tasmā esa evaṃ pajānāti – “gacchāmī”ti cittaṃ uppajjati, taṃ vāyaṃ janeti,",
  "atk-s0102a:1520_3": "vāyo viññattiṃ janeti, cittakiriyavāyodhātuvipphārena sakalakāyassa purato abhinīhāro",
  "atk-s0102a:1520_4": "gamananti vuccati. Ṭhānādīsupi eseva nayo.",
  "atk-s0102a:1521_0": "Tatrāpi hi “tiṭṭhāmī”ti cittaṃ uppajjati, taṃ vāyaṃ janeti, vāyo viññattiṃ janeti,",
  "atk-s0102a:1521_1": "cittakiriyavāyodhātuvipphārena sakalakāyassa koṭito paṭṭhāya ussitabhāvo ṭhānanti",
  "atk-s0102a:1521_2": "vuccati. “Nisīdāmī”ti cittaṃ uppajjati, taṃ vāyaṃ janeti, vāyo viññattiṃ janeti,",
  "atk-s0102a:1521_3": "cittakiriyavāyodhātuvipphārena heṭṭhimakāyassa samiñjanaṃ uparimakāyassa ussitabhāvo",
  "atk-s0102a:1521_4": "nisajjāti vuccati. “Sayāmī”ti cittaṃ uppajjati, taṃ vāyaṃ janeti, vāyo viññattiṃ",
  "atk-s0102a:1521_5": "janeti, cittakiriyavāyodhātuvipphārena sakalasarīrassa tiriyato pasāraṇaṃ sayananti vuccatīti.",
  "atk-s0102a:1522_0": "Tassa evaṃ pajānato evaṃ hoti “satto gacchati, satto tiṭṭhatī”ti vuccati, atthato",
  "atk-s0102a:1522_1": "pana koci satto gacchanto vā ṭhito vā natthi. Yathā pana “sakaṭaṃ gacchati, sakaṭaṃ",
  "atk-s0102a:1522_2": "tiṭṭhatī”ti vuccati, na ca kiñci sakaṭaṃ nāma gacchantaṃ vā ṭhitaṃ vā atthi, cattāro",
  "atk-s0102a:1522_3": "pana goṇe yojetvā chekamhi sārathimhi pājente “sakaṭaṃ gacchati, sakaṭaṃ tiṭṭhatī”ti",
  "atk-s0102a:1522_4": "vohāramattameva hoti, evameva ajānanaṭṭhena sakaṭaṃ viya kāyo, goṇā viya cittajavātā,",
  "atk-s0102a:1522_5": "sārathi viya cittaṃ. “Gacchāmi tiṭṭhāmī”ti citte uppanne vāyodhātu viññattiṃ janayamānā",
  "atk-s0102a:1522_6": "uppajjati, cittakiriyavāyodhātuvipphārena gamanādīni pavattanti, tato “satto gacchati,",
  "atk-s0102a:1522_7": "satto tiṭṭhati, ahaṃ gacchāmi, ahaṃ tiṭṭhāmī”ti vohāramattaṃ hoti. Tenāha –",
  "atk-s0102a:1523": "“Nāvā mālutavegena, jiyāvegena tejanaṃ;",
  "atk-s0102a:1524": "Yathā yāti tathā kāyo, yāti vātāhato ayaṃ.",
  "atk-s0102a:1525": "Yantaṃ suttavaseneva, cittasuttavasenidaṃ;",
  "atk-s0102a:1526": "Payuttaṃ kāyayantampi, yāti ṭhāti nisīdati.",
  "atk-s0102a:1527": "Ko nāma ettha so satto, yo vinā hetupaccaye;",
  "atk-s0102a:1528": "Attano ānubhāvena, tiṭṭhe vā yadi vā vaje”ti.",
  "atk-s0102a:1529": "Tasmā evaṃ hetupaccayavaseneva pavattāni gamanādīni sallakkhento esa “gacchanto vā gacchāmīti pajānāti, ṭhito vā, nisinno vā, sayāno vā sayānomhīti pajānātī”ti veditabbo.",
  "atk-s0102a:1530_0": "Yathā yathā vā panassa kāyo paṇihito hoti, tathā tathā naṃ pajānātīti sabbasaṅgāhikavacanametaṃ.",
  "atk-s0102a:1530_1": "Idaṃ vuttaṃ hoti – yena yena vā ākārenassa kāyo ṭhito hoti, tena tena naṃ pajānāti.",
  "atk-s0102a:1530_2": "Gamanākārena ṭhitaṃ gacchatīti pajānāti. Ṭhānanisajjasayanākārena ṭhitaṃ sayānoti pajānātīti.",
  "atk-s0102a:1531_0": "Iti ajjhattaṃ vāti evaṃ attano vā catuiriyāpathapariggaṇhanena kāye kāyānupassī viharati.",
  "atk-s0102a:1531_1": "Bahiddhā vāti parassa vā catuiriyāpathapariggaṇhanena. Ajjhattabahiddhā vāti kālena",
  "atk-s0102a:1531_2": "attano, kālena parassa catuiriyāpathapariggaṇhanena kāye kāyānupassī viharati. Samudayadhammānupassī",
  "atk-s0102a:1531_3": "vātiādīsu pana avijjāsamudayā rūpasamudayotiādinā nayena pañcahākārehi rūpakkhandhassa",
  "atk-s0102a:1531_4": "samudayo ca vayo ca nīharitabbo. Tañhi sandhāya idha “samudayadhammānupassī vā”tiādi",
  "atk-s0102a:1531_5": "vuttaṃ. Atthi kāyoti vā panassātiādi vuttasadisameva.",
  "atk-s0102a:1532_0": "Idhāpi catuiriyāpathapariggāhikā sati dukkhasaccaṃ, tassā samuṭṭhāpikā purimataṇhā",
  "atk-s0102a:1532_1": "samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano",
  "atk-s0102a:1532_2": "nirodhārammaṇo ariyamaggo maggasaccaṃ. Evaṃ catusaccavasena ussakkitvā nibbutiṃ pāpuṇātīti",
  "atk-s0102a:1532_3": "idamekassa catuiriyāpathapariggāhakassa bhikkhuno yāva arahattā niyyānamukhanti.",
  "atk-s0102a:1533": "Iriyāpathapabbaṃ niṭṭhitaṃ.",
  "atk-s0102a:1534": "Catusampajaññapabbavaṇṇanā",
  "atk-s0102a:1535_0": "376. Evaṃ iriyāpathavasena kāyānupassanaṃ vibhajitvā idāni catusampajaññavasena vibhajituṃ",
  "atk-s0102a:1535_1": "puna caparantiādimāha. Tattha abhikkantetiādīni sāmaññaphale vaṇṇitāni. Iti ajjhattaṃ",
  "atk-s0102a:1535_2": "vāti evaṃ catusampajaññapariggaṇhanena attano vā kāye, parassa vā kāye, kālena vā",
  "atk-s0102a:1535_3": "attano, kālena vā parassa kāye kāyānupassī viharati. Idhāpi samudayavayadhammānupassītiādīsu",
  "atk-s0102a:1535_4": "rūpakkhandhasseva samudayo ca vayo ca nīharitabbo. Sesaṃ vuttasadisameva.",
  "atk-s0102a:1536_0": "Idha catusampajaññapariggāhikā sati dukkhasaccaṃ, tassā samuṭṭhāpikā purimataṇhā",
  "atk-s0102a:1536_1": "samudayasaccaṃ, ubhinnaṃ appavatti nirodhasaccaṃ, vuttappakāro ariyamaggo maggasaccaṃ.",
  "atk-s0102a:1536_2": "Evaṃ catusaccavasena ussakkitvā nibbutiṃ pāpuṇātīti idamekassa catusampajaññapariggāhakassa",
  "atk-s0102a:1536_3": "bhikkhuno vasena yāva arahattā niyyānamukhanti.",
  "atk-s0102a:1537": "Catusampajaññapabbaṃ niṭṭhitaṃ.",
  "atk-s0102a:1538": "Paṭikūlamanasikārapabbavaṇṇanā",
  "atk-s0102a:1539_0": "377. Evaṃ catusampajaññavasena kāyānupassanaṃ vibhajitvā idāni paṭikūlamanasikāravasena",
  "atk-s0102a:1539_1": "vibhajituṃ puna caparantiādimāha. Tattha imameva kāyantiādīsu yaṃ vattabbaṃ siyā,",
  "atk-s0102a:1539_2": "taṃ sabbaṃ sabbākārena vitthārato visuddhimagge kāyagatāsatikammaṭṭhāne vuttaṃ. Ubhatomukhāti",
  "atk-s0102a:1539_3": "heṭṭhā ca upari cāti dvīhi mukhehi yuttā. Nānāvihitassāti nānāvidhassa.",
  "atk-s0102a:1540_0": "Idaṃ panettha opammasaṃsandanaṃ – ubhatomukhā putoḷi viya hi cātumahābhūtiko kāyo,",
  "atk-s0102a:1540_1": "tattha missetvā pakkhittanānāvidhadhaññaṃ viya kesādayo dvattiṃsākārā, cakkhumā puriso",
  "atk-s0102a:1540_2": "viya yogāvacaro, tassa taṃ putoḷiṃ muñcitvā paccavekkhato nānāvidhadhaññassa pākaṭakālo",
  "atk-s0102a:1540_3": "viya yogino dvattiṃsākārassa vibhūtakālo veditabbo. Iti ajjhattaṃ vāti evaṃ kesādipariggaṇhanena",
  "atk-s0102a:1540_4": "attano vā kāye, parassa vā kāye, kālena vā attano, kālena vā parassa kāye kāyānupassī",
  "atk-s0102a:1540_5": "viharati. Ito paraṃ vuttanayameva. Kevalañhi idha dvattiṃsākārapariggāhikā sati dukkhasaccanti",
  "atk-s0102a:1540_6": "evaṃ yojanaṃ katvā niyyānamukhaṃ veditabbaṃ. Sesaṃ purimasadisamevāti.",
  "atk-s0102a:1541": "Paṭikūlamanasikārapabbaṃ niṭṭhitaṃ.",
  "atk-s0102a:1542": "Dhātumanasikārapabbavaṇṇanā",
  "atk-s0102a:1543_0": "378. Evaṃ paṭikūlamanasikāravasena kāyānupassanaṃ vibhajitvā idāni dhātumanasikāravasena",
  "atk-s0102a:1543_1": "vibhajituṃ puna caparantiādimāha. Tatthāyaṃ opammasaṃsandanena saddhiṃ atthavaṇṇanā",
  "atk-s0102a:1543_2": "– yathā koci goghātako vā tasseva vā bhattavetanabhato antevāsiko gāviṃ vadhitvā",
  "atk-s0102a:1543_3": "vinivijjhitvā catasso disā gatānaṃ mahāpathānaṃ vemajjhaṭṭhānasaṅkhāte catumahāpathe",
  "atk-s0102a:1543_4": "koṭṭhāsaṃ koṭṭhāsaṃ katvā nisinno assa, evameva bhikkhu catunnaṃ iriyāpathānaṃ yena",
  "atk-s0102a:1543_5": "kenaci ākārena ṭhitattā yathāṭhitaṃ, yathāṭhitattā ca yathāpaṇihitaṃ kāyaṃ “atthi",
  "atk-s0102a:1543_6": "imasmiṃ kāye pathavīdhātu…pe… vāyodhātū”ti evaṃ paccavekkhati.",
  "atk-s0102a:1544_0": "Kiṃ vuttaṃ hoti – yathā goghātakassa gāviṃ posentassāpi āghātanaṃ āharantassāpi āharitvā",
  "atk-s0102a:1544_1": "tattha bandhitvā ṭhapentassapi vadhentassāpi vadhitaṃ mataṃ passantassāpi tāvadeva",
  "atk-s0102a:1544_2": "gāvīti saññā na antaradhāyati, yāva naṃ padāletvā bilaso na vibhajati. Vibhajitvā",
  "atk-s0102a:1544_3": "nisinnassa panassa gāvīti saññā antaradhāyati, maṃsasaññā pavattati. Nāssa evaṃ hoti",
  "atk-s0102a:1544_4": "– “ahaṃ gāviṃ vikkiṇāmi, ime gāviṃ harantī”ti. Atha khvassa “ahaṃ maṃsaṃ vikkiṇāmi,",
  "atk-s0102a:1544_5": "ime maṃsaṃ haranti” cceva hoti; evameva imassāpi bhikkhuno pubbe bālaputhujjanakāle",
  "atk-s0102a:1544_6": "gihibhūtassāpi pabbajitassāpi tāvadeva sattoti vā puggaloti vā saññā na antaradhāyati,",
  "atk-s0102a:1544_7": "yāva imameva kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati.",
  "atk-s0102a:1544_8": "Dhātuso paccavekkhato panassa sattasaññā antaradhāyati, dhātuvaseneva cittaṃ santiṭṭhati.",
  "atk-s0102a:1544_9": "Tenāha bhagavā – “‘imameva kāyaṃ yathāṭhitaṃ yathāpaṇihitaṃ dhātuso paccavekkhati",
  "atk-s0102a:1544_10": "‘atthi imasmiṃ kāye pathavīdhātu āpodhātu tejodhātu vāyodhātū’ti. Seyyathāpi, bhikkhave,",
  "atk-s0102a:1544_11": "dakkho goghātako vā…pe… vāyodhātū”ti. Goghātako viya hi yogī, gāvīti saññā viya sattasaññā,",
  "atk-s0102a:1544_12": "catumahāpatho viya catuiriyāpatho, bilaso vibhajitvā nisinnabhāvo viya dhātuso paccavekkhaṇanti",
  "atk-s0102a:1544_13": "ayamettha pāḷivaṇṇanā. Kammaṭṭhānakathā pana visuddhimagge vitthāritā.",
  "atk-s0102a:1545_0": "Iti ajjhattaṃ vāti evaṃ catudhātupariggaṇhanena attano vā kāye, parassa vā kāye,",
  "atk-s0102a:1545_1": "kālena vā attano, kālena vā parassa kāye kāyānupassī viharati. Ito paraṃ vuttanayameva.",
  "atk-s0102a:1545_2": "Kevalañhi idha catudhātupariggāhikā sati dukkhasaccanti evaṃ yojanaṃ katvā niyyānamukhaṃ",
  "atk-s0102a:1545_3": "veditabbaṃ, sesaṃ purimasadisamevāti.",
  "atk-s0102a:1546": "Dhātumanasikārapabbaṃ niṭṭhitaṃ.",
  "atk-s0102a:1547": "Navasivathikapabbavaṇṇanā",
  "atk-s0102a:1548_0": "379. Evaṃ dhātumanasikāravasena kāyānupassanaṃ vibhajitvā idāni navahi sivathikapabbehi",
  "atk-s0102a:1548_1": "vibhajituṃ puna caparantiādimāha. Tattha seyyathāpi passeyyāti yathā passeyya. Sarīranti",
  "atk-s0102a:1548_2": "matasarīraṃ. Sivathikāya chaḍḍitanti susāne apaviddhaṃ. Ekāhaṃ matassa assāti ekāhamataṃ.",
  "atk-s0102a:1548_3": "Dvīhaṃ matassa assāti dvīhamataṃ. Tīhaṃ matassa assāti tīhamataṃ. Kammārabhastā viya",
  "atk-s0102a:1548_4": "vāyunā uddhaṃ jīvitapariyādānā yathānukkamaṃ samuggatena sūnabhāvena uddhumātattā",
  "atk-s0102a:1548_5": "uddhumātaṃ, uddhumātameva uddhumātakaṃ. Paṭikūlattā vā kucchitaṃ uddhumātanti uddhumātakaṃ.",
  "atk-s0102a:1548_6": "Vinīlaṃ vuccati viparibhinnavaṇṇaṃ, vinīlameva vinīlakaṃ. Paṭikūlattā vā kucchitaṃ",
  "atk-s0102a:1548_7": "vinīlanti vinīlakaṃ. Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa",
  "atk-s0102a:1548_8": "yebhuyyena ca nīlavaṇṇassa nīlaṭṭhānesu nīlasāṭakapārutasseva chavasarīrassetaṃ adhivacanaṃ.",
  "atk-s0102a:1548_9": "Paribhinnaṭṭhānehi navahi vā vaṇamukhehi vissandamānapubbaṃ vipubbaṃ, vipubbameva",
  "atk-s0102a:1548_10": "vipubbakaṃ. Paṭikūlattā vā kucchitaṃ vipubbanti vipubbakaṃ. Vipubbakaṃ jātaṃ tathābhāvaṃ",
  "atk-s0102a:1548_11": "gatanti vipubbakajātaṃ.",
  "atk-s0102a:1549_0": "So imameva kāyanti so bhikkhu imaṃ attano kāyaṃ tena kāyena saddhiṃ ñāṇena upasaṃharati",
  "atk-s0102a:1549_1": "upaneti. Kathaṃ? Ayampi kho kāyo evaṃdhammo evaṃbhāvī evaṃanatītoti. Idaṃ vuttaṃ",
  "atk-s0102a:1549_2": "hoti – āyu, usmā, viññāṇanti imesaṃ tiṇṇaṃ dhammānaṃ atthitāya ayaṃ kāyo ṭhānagamanādikhamo",
  "atk-s0102a:1549_3": "hoti, imesaṃ pana vigamā ayampi kho kāyo evaṃdhammo evaṃ pūtikasabhāvoyeva, evaṃbhāvī",
  "atk-s0102a:1549_4": "evaṃ uddhumātādibhedo bhavissati, evaṃanatīto evaṃ uddhumātādibhāvaṃ anatikkantoti.",
  "atk-s0102a:1549_5": "Iti ajjhattaṃ vāti evaṃ uddhumātādipariggaṇhanena attano vā kāye, parassa vā kāye,",
  "atk-s0102a:1549_6": "kālena vā attano, kālena vā parassa kāye kāyānupassī viharati.",
  "atk-s0102a:1550_0": "Khajjamānanti udarādīsu nisīditvā udaramaṃsaoṭṭhamaṃsaakkhikūṭādīni luñcitvā luñcitvā",
  "atk-s0102a:1550_1": "khādiyamānaṃ. Samaṃsalohitanti sāvasesamaṃsalohitayuttaṃ. Nimaṃsalohitamakkhitanti",
  "atk-s0102a:1550_2": "maṃse khīṇepi lohitaṃ na sussati, taṃ sandhāya vuttaṃ “nimaṃsalohitamakkhita”nti.",
  "atk-s0102a:1550_3": "Aññenāti aññena disābhāgena. Hatthaṭṭhikanti catusaṭṭhibhedampi hatthaṭṭhikaṃ pāṭiyekkaṃ",
  "atk-s0102a:1550_4": "pāṭiyekkaṃ vippakiṇṇaṃ. Pādaṭṭhikādīsupi eseva nayo.",
  "atk-s0102a:1551_0": "Terovassikānīti atikkantasaṃvaccharāni. Pūtīnīti abbhokāse ṭhitāni vātātapavuṭṭhisamphassena",
  "atk-s0102a:1551_1": "terovassikāneva pūtīni honti, antobhūmigatāni pana cirataraṃ tiṭṭhanti. Cuṇṇakajātānīti",
  "atk-s0102a:1551_2": "cuṇṇaṃ cuṇṇaṃ hutvā vippakiṇṇāni. Sabbattha so imamevāti vuttanayena khajjamānādīnaṃ",
  "atk-s0102a:1551_3": "vasena yojanā kātabbā. Iti ajjhattaṃ vāti evaṃ khajjamānādipariggaṇhanena yāva cuṇṇakabhāvā",
  "atk-s0102a:1551_4": "attano vā kāye, parassa vā kāye kālena vā attano, kālena vā parassa kāye kāyānupassī viharati.",
  "atk-s0102a:1552_0": "Idha pana ṭhatvā navasivathikā samodhānetabbā. Ekāhamataṃ vāti hi ādinā nayena vuttā",
  "atk-s0102a:1552_1": "sabbāpi ekā, kākehi vā khajjamānantiādikā ekā, aṭṭhikasaṅkhalikaṃ samaṃsalohitaṃ",
  "atk-s0102a:1552_2": "nhārusambandhanti ekā, nimaṃsalohitamakkhitaṃ nhārusambandhanti ekā, apagatamaṃsalohitaṃ",
  "atk-s0102a:1552_3": "nhārusambandhanti ekā, aṭṭhikāni apagatasambandhānītiādikā ekā aṭṭhikāni setāni saṅkhavaṇṇapaṭibhāgānīti",
  "atk-s0102a:1552_4": "ekā, puñjakitāni terovassikānīti ekā, pūtīni cuṇṇakajātānīti ekāti.",
  "atk-s0102a:1553_0": "Evaṃ kho, bhikkhaveti idaṃ navasivathikā dassetvā kāyānupassanaṃ niṭṭhapento āha.",
  "atk-s0102a:1553_1": "Tattha navasivathikapariggāhikā sati dukkhasaccaṃ, tassā samuṭṭhāpikā purimataṇhā",
  "atk-s0102a:1553_2": "samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano",
  "atk-s0102a:1553_3": "nirodhārammaṇo ariyamaggo maggasaccaṃ. Evaṃ catusaccavasena ussakkitvā nibbutiṃ pāpuṇātīti",
  "atk-s0102a:1553_4": "idaṃ navasivathikapariggāhakānaṃ bhikkhūnaṃ yāva arahattā niyyānamukhanti.",
  "atk-s0102a:1554": "Navasivathikapabbaṃ niṭṭhitaṃ.",
  "atk-s0102a:1555_0": "Ettāvatā ca ānāpānapabbaṃ, iriyāpathapabbaṃ, catusampajaññapabbaṃ, paṭikūlamanasikārapabbaṃ,",
  "atk-s0102a:1555_1": "dhātumanasikārapabbaṃ, navasivathikapabbānīti cuddasapabbā kāyānupassanā niṭṭhitā",
  "atk-s0102a:1555_2": "hoti. Tattha ānāpānapabbaṃ, paṭikūlamanasikārapabbanti imāneva dve appanākammaṭṭhānāni,",
  "atk-s0102a:1555_3": "sivathikānaṃ pana ādīnavānupassanāvasena vuttattā sesāni dvādasāpi upacārakammaṭṭhānānevāti.",
  "atk-s0102a:1556": "Kāyānupassanā niṭṭhitā.",
  "atk-s0102a:1557": "Vedanānupassanāvaṇṇanā",
  "atk-s0102a:1558_0": "380. Evaṃ bhagavā cuddasavidhena kāyānupassanāsatipaṭṭhānaṃ kathetvā idāni navavidhena",
  "atk-s0102a:1558_1": "vedanānupassanaṃ kathetuṃ kathañca, bhikkhavetiādimāha. Tattha sukhaṃ vedananti kāyikaṃ",
  "atk-s0102a:1558_2": "vā cetasikaṃ vā sukhaṃ vedanaṃ vedayamāno “ahaṃ sukhaṃ vedanaṃ vedayāmī”ti pajānātīti",
  "atk-s0102a:1558_3": "attho. Tattha kāmaṃ uttānaseyyakāpi dārakā thaññapivanādikāle sukhaṃ vedayamānā “sukhaṃ",
  "atk-s0102a:1558_4": "vedanaṃ vedayāmā”ti pajānanti, na panetaṃ evarūpaṃ jānanaṃ sandhāya vuttaṃ. Evarūpañhi",
  "atk-s0102a:1558_5": "jānanaṃ sattūpaladdhiṃ na jahati, attasaññaṃ na ugghāṭeti, kammaṭṭhānaṃ vā satipaṭṭhānabhāvanā",
  "atk-s0102a:1558_6": "vā na hoti. Imassa pana bhikkhuno jānanaṃ sattūpaladdhiṃ jahati, attasaññaṃ ugghāṭeti,",
  "atk-s0102a:1558_7": "kammaṭṭhānañceva satipaṭṭhānabhāvanā ca hoti. Idañhi “ko vedayati, kassa vedanā,",
  "atk-s0102a:1558_8": "kiṃ kāraṇā vedanā”ti evaṃ sampajānavediyanaṃ sandhāya vuttaṃ.",
  "atk-s0102a:1559_0": "Tattha ko vedayatīti na koci satto vā puggalo vā vedayati. Kassa vedanāti na kassaci",
  "atk-s0102a:1559_1": "sattassa vā puggalassa vā vedanā. Kiṃ kāraṇā vedanāti vatthuārammaṇāva panassa vedanā,",
  "atk-s0102a:1559_2": "tasmā esa evaṃ pajānāti “taṃ taṃ sukhādīnaṃ vatthuṃ ārammaṇaṃ katvā vedanāva vedayati",
  "atk-s0102a:1559_3": "taṃ pana vedanāya pavattiṃ upādāya’ahaṃ vedayāmī’ti vohāramattaṃ hotī”ti. Evaṃ vatthuṃ",
  "atk-s0102a:1559_4": "ārammaṇaṃ katvā vedanāva vedayatīti sallakkhento esa “sukhaṃ vedanaṃ vedayāmīti pajānātī”ti",
  "atk-s0102a:1559_5": "veditabbo cittalapabbate aññataratthero viya.",
  "atk-s0102a:1560_0": "Thero kira aphāsukakāle balavavedanāya nitthunanto aparāparaṃ parivattati, tameko",
  "atk-s0102a:1560_1": "daharo āha – “kataraṃ vo, bhante, ṭhānaṃ rujjatī”ti. Āvuso, pāṭiyekkaṃ rujjanaṭṭhānaṃ",
  "atk-s0102a:1560_2": "nāma natthi, vatthuṃ ārammaṇaṃ katvā vedanāva vedayatīti. Evaṃ jānanakālato paṭṭhāya",
  "atk-s0102a:1560_3": "adhivāsetuṃ vaṭṭati no, bhante,ti. Adhivāsemi, āvusoti. Adhivāsanā, bhante, seyyoti.",
  "atk-s0102a:1560_4": "Thero adhivāsesi. Vāto yāva hadayā phālesi, mañcake antāni rāsikatāni ahesuṃ. Thero",
  "atk-s0102a:1560_5": "daharassa dassesi “vaṭṭatāvuso, ettakā adhivāsanā”ti. Daharo tuṇhī ahosi. Thero vīriyasamataṃ",
  "atk-s0102a:1560_6": "yojetvā saha paṭisambhidāhi arahattaṃ pāpuṇitvā samasīsī hutvā parinibbāyi.",
  "atk-s0102a:1561_0": "Yathā ca sukhaṃ, evaṃ dukkhaṃ…pe… nirāmisaṃ adukkhamasukhaṃ vedanaṃ vedayamāno “nirāmisaṃ",
  "atk-s0102a:1561_1": "adukkhamasukhaṃ vedanaṃ vedayāmī”ti pajānāti. Iti bhagavā rūpakammaṭṭhānaṃ kathetvā",
  "atk-s0102a:1561_2": "arūpakammaṭṭhānaṃ kathento yasmā phassavasena cittavasena vā kathiyamānaṃ pākaṭaṃ",
  "atk-s0102a:1561_3": "na hoti, andhakāraṃ viya khāyati, vedanānaṃ pana uppattipākaṭatāya vedanāvasena pākaṭaṃ",
  "atk-s0102a:1561_4": "hoti, tasmā sakkapañhe viya idhāpi vedanāvasena arūpakammaṭṭhānaṃ kathesi. Tattha",
  "atk-s0102a:1561_5": "“duvidhañhi kammaṭṭhānaṃ rūpakammaṭṭhānaṃ arūpakammaṭṭhānañcā”tiādi kathāmaggo sakkapañhe",
  "atk-s0102a:1561_6": "vuttanayeneva veditabbo.",
  "atk-s0102a:1562_0": "Tattha sukhaṃ vedanantiādīsu ayaṃ aparopi pajānanapariyāyo, sukhaṃ vedanaṃ vedayāmīti",
  "atk-s0102a:1562_1": "pajānātīti sukhavedanākkhaṇe dukkhavedanāya abhāvato sukhaṃ vedanaṃ vedayamāno “sukhaṃ",
  "atk-s0102a:1562_2": "vedanaṃyeva vedayāmī”ti pajānāti. Tena yā pubbe bhūtapubbā dukkhavedanā, tassa idāni",
  "atk-s0102a:1562_3": "abhāvato imissā ca sukhāya vedanāya ito paṭhamaṃ abhāvato vedanā nāma aniccā adhuvā",
  "atk-s0102a:1562_4": "vipariṇāmadhammā, itiha tattha sampajāno hoti. Vuttampi cetaṃ bhagavatā –",
  "atk-s0102a:1563_0": "“Yasmiṃ, aggivessana, samaye sukhaṃ vedanaṃ vedeti, neva tasmiṃ samaye dukkhaṃ vedanaṃ",
  "atk-s0102a:1563_1": "vedeti, na adukkhamasukhaṃ vedanaṃ vedeti, sukhaṃyeva tasmiṃ samaye vedanaṃ vedeti.",
  "atk-s0102a:1563_2": "Yasmiṃ, aggivessana, samaye dukkhaṃ…pe… adukkhamasukhaṃ vedanaṃ vedeti, neva tasmiṃ",
  "atk-s0102a:1563_3": "samaye sukhaṃ vedanaṃ vedeti, na dukkhaṃ vedanaṃ vedeti, adukkhamasukhaṃyeva tasmiṃ",
  "atk-s0102a:1563_4": "samaye vedanaṃ vedeti. Sukhāpi, kho, aggivessana, vedanā aniccā saṅkhatā paṭiccasamuppannā",
  "atk-s0102a:1563_5": "khayadhammā vayadhammā virāgadhammā nirodhadhammā. Dukkhāpi, kho…pe… adukkhamasukhāpi",
  "atk-s0102a:1563_6": "kho, aggivessana, vedanā aniccā…pe… nirodhadhammā. Evaṃ passaṃ, aggivessana, sutavā",
  "atk-s0102a:1563_7": "ariyasāvako sukhāyapi vedanāya nibbindati, dukkhāyapi vedanāya nibbindati, adukkhamasukhāyapi",
  "atk-s0102a:1563_8": "vedanāya nibbindati, nibbindaṃ virajjati, virāgā vimuccati, vimuttasmiṃ ‘vimuttamī’ti",
  "atk-s0102a:1563_9": "ñāṇaṃ hoti, ‘khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’ti pajānātī”ti.",
  "atk-s0102a:1564_0": "Sāmisaṃ vā sukhantiādīsu sāmisā sukhā nāma pañcakāmaguṇāmisasannissitā cha gehasitasomanassavedanā.",
  "atk-s0102a:1564_1": "Nirāmisā sukhā nāma cha nekkhammasitasomanassavedanā. Sāmisā dukkhā nāma cha gehasitadomanassavedanā.",
  "atk-s0102a:1564_2": "Nirāmisā dukkhā nāma cha nekkhammasitadomanassavedanā. Sāmisā adukkhamasukhā nāma",
  "atk-s0102a:1564_3": "cha gehasitaupekkhāvedanā. Nirāmisā adukkhamasukhā nāma cha nekkhammasitaupekkhāvedanā.",
  "atk-s0102a:1564_4": "Tāsaṃ vibhāgo sakkapañhe vuttoyeva.",
  "atk-s0102a:1565_0": "Iti ajjhattaṃ vāti evaṃ sukhavedanādipariggaṇhanena attano vā vedanāsu, parassa vā",
  "atk-s0102a:1565_1": "vedanāsu, kālena vā attano, kālena vā parassa vedanāsu vedanānupassī viharati. Samudayavayadhammānupassī",
  "atk-s0102a:1565_2": "vāti ettha pana avijjāsamudayā vedanāsamudayotiādīhi pañcahi pañcahi ākārehi vedanānaṃ",
  "atk-s0102a:1565_3": "samudayañca vayañca passanto “samudayadhammānupassī vā vedanāsu viharati, vayadhammānupassī",
  "atk-s0102a:1565_4": "vā vedanāsu viharati, kālena samudayadhammānupassī vā vedanāsu, kālena vayadhammānupassī",
  "atk-s0102a:1565_5": "vā vedanāsu viharatī”ti veditabbo. Ito paraṃ kāyānupassanāyaṃ vuttanayameva. Kevalañhi",
  "atk-s0102a:1565_6": "idha vedanāpariggāhikā sati dukkhasaccanti evaṃ yojanaṃ katvā vedanāpariggāhakassa",
  "atk-s0102a:1565_7": "bhikkhuno niyyānamukhaṃ veditabbaṃ, sesaṃ tādisamevāti.",
  "atk-s0102a:1566": "Vedanānupassanā niṭṭhitā.",
  "atk-s0102a:1567": "Cittānupassanāvaṇṇanā",
  "atk-s0102a:1568_0": "381. Evaṃ navavidhena vedanānupassanāsatipaṭṭhānaṃ kathetvā idāni soḷasavidhena cittānupassanaṃ",
  "atk-s0102a:1568_1": "kathetuṃ kathañca, bhikkhavetiādimāha. Tattha sarāganti aṭṭhavidhalobhasahagataṃ.",
  "atk-s0102a:1568_2": "Vītarāganti lokiyakusalābyākataṃ. Idaṃ pana yasmā sammasanaṃ na dhammasamodhānaṃ",
  "atk-s0102a:1568_3": "tasmā idha ekapadepi lokuttaraṃ na labbhati. Sesāni cattāri akusalacittāni neva purimapadaṃ",
  "atk-s0102a:1568_4": "na pacchimapadaṃ bhajanti. Sadosanti duvidhadomanassasahagataṃ. Vītadosanti lokiyakusalābyākataṃ.",
  "atk-s0102a:1568_5": "Sesāni dasa akusalacittāni neva purimapadaṃ, na pacchimapadaṃ bhajanti. Samohanti",
  "atk-s0102a:1568_6": "vicikicchāsahagatañceva, uddhaccasahagatañcāti duvidhaṃ. Yasmā pana moho sabbākusalesu",
  "atk-s0102a:1568_7": "uppajjati, tasmā sesānipi idha vaṭṭantiyeva. Imasmiññeva hi duke dvādasākusalacittāni",
  "atk-s0102a:1568_8": "pariyādinnānīti. Vītamohanti lokiyakusalābyākataṃ. Saṅkhittanti thinamiddhānupatitaṃ.",
  "atk-s0102a:1568_9": "Etañhi saṅkuṭitacittaṃ nāma. Vikkhittanti uddhaccasahagataṃ, etañhi pasaṭacittaṃ nāma.",
  "atk-s0102a:1569_0": "Mahaggatanti rūpārūpāvacaraṃ. Amahaggatanti kāmāvacaraṃ. Sauttaranti kāmāvacaraṃ.",
  "atk-s0102a:1569_1": "Anuttaranti rūpāvacaraṃ arūpāvacarañca. Tatrāpi sauttaraṃ rūpāvacaraṃ, anuttaraṃ",
  "atk-s0102a:1569_2": "arūpāvacarameva. Samāhitanti yassa appanāsamādhi upacārasamādhi vā atthi. Asamāhitanti",
  "atk-s0102a:1569_3": "ubhayasamādhivirahitaṃ. Vimuttanti tadaṅgavikkhambhanavimuttīhi vimuttaṃ. Avimuttanti",
  "atk-s0102a:1569_4": "ubhayavimuttivirahitaṃ. Samucchedapaṭippassaddhinissaraṇavimuttīnaṃ pana idha okāsova natthi.",
  "atk-s0102a:1570_0": "Iti ajjhattaṃ vāti evaṃ sarāgādipariggaṇhanena yasmiṃ yasmiṃ khaṇe yaṃ yaṃ cittaṃ",
  "atk-s0102a:1570_1": "pavattati, taṃ taṃ sallakkhento attano vā citte, parassa vā citte, kālena vā attano,",
  "atk-s0102a:1570_2": "kālena vā parassa citte cittānupassī viharati. Samudayavayadhammānupassīti ettha",
  "atk-s0102a:1570_3": "pana avijjāsamudayā viññāṇasamudayoti evaṃ pañcahi pañcahi ākārehi viññāṇassa samudayo",
  "atk-s0102a:1570_4": "ca vayo ca nīharitabbo. Ito paraṃ vuttanayameva. Kevalañhi idha cittapariggāhikā",
  "atk-s0102a:1570_5": "sati dukkhasaccanti evaṃ padayojanaṃ katvā cittapariggāhakassa bhikkhuno niyyānamukhaṃ",
  "atk-s0102a:1570_6": "veditabbaṃ. Sesaṃ tādisamevāti.",
  "atk-s0102a:1571": "Cittānupassanā niṭṭhitā.",
  "atk-s0102a:1572": "Dhammānupassanā nīvaraṇapabbavaṇṇanā",
  "atk-s0102a:1573_0": "382. Evaṃ soḷasavidhena cittānupassanāsatipaṭṭhānaṃ kathetvā idāni pañcavidhena dhammānupassanaṃ",
  "atk-s0102a:1573_1": "kathetuṃ kathañca, bhikkhavetiādimāha. Apica bhagavatā kāyānupassanāya suddharūpapariggaho",
  "atk-s0102a:1573_2": "kathito, vedanācittānupassanāhi suddhaarūpapariggaho. Idāni rūpārūpamissakapariggahaṃ",
  "atk-s0102a:1573_3": "kathetuṃ “kathañca, bhikkhave”tiādimāha. Kāyānupassanāya vā rūpakkhandhapariggahova",
  "atk-s0102a:1573_4": "kathito, vedanānupassanāya vedanākkhandhapariggahova, cittānupassanāya viññāṇakkhandhapariggahova",
  "atk-s0102a:1573_5": "idāni saññāsaṅkhārakkhandhapariggahampi kathetuṃ “kathañca, bhikkhave”tiādimāha.",
  "atk-s0102a:1574_0": "Tattha santanti abhiṇhasamudācāravasena saṃvijjamānaṃ. Asantanti asamudācāravasena",
  "atk-s0102a:1574_1": "vā pahīnattā vā asaṃvijjamānaṃ. Yathā cāti yena kāraṇena kāmacchandassa uppādo hoti.",
  "atk-s0102a:1574_2": "Tañca pajānātīti tañca kāraṇaṃ pajānāti. Iti iminā nayena sabbapadesu attho veditabbo.",
  "atk-s0102a:1575_0": "Tattha subhanimitte ayonisomanasikārena kāmacchandassa uppādo hoti. Subhanimittaṃ",
  "atk-s0102a:1575_1": "nāma subhampi subhanimittaṃ, subhārammaṇampi subhanimittaṃ. Ayonisomanasikāro nāma",
  "atk-s0102a:1575_2": "anupāyamanasikāro uppathamanasikāro anicce niccanti vā, dukkhe sukhanti vā, anattani",
  "atk-s0102a:1575_3": "attāti vā, asubhe subhanti vā manasikāro. Taṃ tattha bahulaṃ pavattayato kāmacchando",
  "atk-s0102a:1575_4": "uppajjati. Tenāha bhagavā – “atthi, bhikkhave, subhanimittaṃ, tattha ayonisomanasikārabahulīkāro,",
  "atk-s0102a:1575_5": "ayamāhāro anuppannassa vā kāmacchandassa uppādāya uppannassa vā kāmacchandassa bhiyyobhāvāya vepullāyā”ti.",
  "atk-s0102a:1576_0": "Asubhanimitte pana yonisomanasikārenassa pahānaṃ hoti. Asubhanimittaṃ nāma asubhampi",
  "atk-s0102a:1576_1": "asubhārammaṇampi. Yonisomanasikāro nāma upāyamanasikāro pathamanasikāro anicce aniccanti",
  "atk-s0102a:1576_2": "vā, dukkhe dukkhanti vā, anattani anattāti vā, asubhe asubhanti vā manasikāro. Taṃ",
  "atk-s0102a:1576_3": "tattha bahulaṃ pavattayato kāmacchando pahīyati. Tenāha bhagavā – “atthi, bhikkhave,",
  "atk-s0102a:1576_4": "asubhanimittaṃ, tattha yonisomanasikārabahulīkāro, ayamāhāro anuppannassa vā kāmacchandassa",
  "atk-s0102a:1576_5": "anuppādāya uppannassa vā kāmacchandassa pahānāyā”ti.",
  "atk-s0102a:1577_0": "Apica cha dhammā kāmacchandassa pahānāya saṃvattanti asubhanimittassa uggaho, asubhabhāvanānuyogo,",
  "atk-s0102a:1577_1": "indriyesu guttadvāratā, bhojane mattaññutā, kalyāṇamittatā, sappāyakathāti. Dasavidhañhi",
  "atk-s0102a:1577_2": "asubhanimittaṃ uggaṇhantassāpi kāmacchando pahīyati, bhāventassāpi indriyesu pihitadvārassāpi",
  "atk-s0102a:1577_3": "catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojanamattaññunopi. Teneva vuttaṃ –",
  "atk-s0102a:1578": "“Cattāro pañca ālope, abhutvā udakaṃ pive;",
  "atk-s0102a:1579": "Alaṃ phāsuvihārāya, pahitattassa bhikkhuno”ti. ;",
  "atk-s0102a:1580_0": "Asubhakammikatissattherasadise asubhabhāvanārate kalyāṇamitte sevantassapi kāmacchando",
  "atk-s0102a:1580_1": "pahīyati, ṭhānanisajjādīsu dasaasubhanissitasappāyakathāya pahīyati, tena vuttaṃ",
  "atk-s0102a:1580_2": "– “cha dhammā kāmacchandassa pahānāya saṃvattantī”ti. Imehi pana chahi dhammehi pahīnakāmacchandassa",
  "atk-s0102a:1580_3": "arahattamaggena āyatiṃ anuppādo hotīti pajānāti.",
  "atk-s0102a:1581_0": "Paṭighanimitte ayonisomanasikārena pana byāpādassa uppādo hoti. Tattha paṭighampi",
  "atk-s0102a:1581_1": "paṭighanimittaṃ, paṭighārammaṇampi paṭighanimittaṃ. Ayonisomanasikāro sabbattha ekalakkhaṇova.",
  "atk-s0102a:1581_2": "Taṃ tasmiṃ nimitte bahulaṃ pavattayato byāpādo uppajjati. Tenāha bhagavā – “atthi,",
  "atk-s0102a:1581_3": "bhikkhave, paṭighanimittaṃ, tattha ayonisomanasikārabahulīkāro, ayamāhāro anuppannassa",
  "atk-s0102a:1581_4": "vā byāpādassa uppādāya uppannassa vā byāpādassa bhiyyobhāvāya vepullāyā”ti.",
  "atk-s0102a:1582_0": "Mettāya pana cetovimuttiyā yonisomanasikārenassa pahānaṃ hoti. Tattha mettāti vutte",
  "atk-s0102a:1582_1": "appanāpi upacāropi vaṭṭati. Cetovimuttīti appanāva. Yonisomanasikāro vuttalakkhaṇova.",
  "atk-s0102a:1582_2": "Taṃ tattha bahulaṃ pavattayato byāpādo pahīyati. Tenāha bhagavā – “atthi, bhikkhave,",
  "atk-s0102a:1582_3": "mettā cetovimutti, tattha yonisomanasikārabahulīkāro, ayamāhāro anuppannassa vā byāpādassa",
  "atk-s0102a:1582_4": "anuppādāya uppannassa vā byāpādassa pahānāyā”ti.",
  "atk-s0102a:1583_0": "Apica cha dhammā byāpādassa pahānāya saṃvattanti mettānimittassa uggaho mettābhāvanānuyogo",
  "atk-s0102a:1583_1": "kammassakatāpaccavekkhaṇā paṭisaṅkhānabahulatā kalyāṇamittatā sappāyakathāti. Odissakaanodissakadisāpharaṇānañhi",
  "atk-s0102a:1583_2": "aññataravasena mettaṃ uggaṇhantassāpi byāpādo pahīyati, odhisoanodhisopharaṇavasena",
  "atk-s0102a:1583_3": "mettaṃ bhāventassāpi. “Tvaṃ etassa kuddho kiṃ karissasi, kimassa sīlādīni vināsetuṃ",
  "atk-s0102a:1583_4": "sakkhissasi, nanu tvaṃ attano kammena āgantvā attano kammeneva gamissasi, parassa",
  "atk-s0102a:1583_5": "kujjhanaṃ nāma vītaccitaṅgāra tattaaya salākagūthādīni gahetvā paraṃ paharitukāmatāsadisaṃ",
  "atk-s0102a:1583_6": "hoti. Esopi tava kuddho kiṃ karissati, kiṃ te sīlādīni vināsetuṃ sakkhissati, esa",
  "atk-s0102a:1583_7": "attano kammena āgantvā attano kammeneva gamissati, appaṭicchitapaheṇakaṃ viya paṭivātaṃ",
  "atk-s0102a:1583_8": "khittarajomuṭṭhi viya ca etassevesa kodho matthake patissatī”ti evaṃ attano ca parassa",
  "atk-s0102a:1583_9": "ca kammassakataṃ paccavekkhatopi, ubhayakammassakataṃ paccavekkhitvā paṭisaṅkhāne",
  "atk-s0102a:1583_10": "ṭhitassāpi, assaguttattherasadise mettābhāvanārate kalyāṇamitte sevantassāpi byāpādo",
  "atk-s0102a:1583_11": "pahīyati. Ṭhānanisajjādīsu mettānissitasappāyakathāyapi pahīyati. Tena vuttaṃ – “cha",
  "atk-s0102a:1583_12": "dhammā byāpādassa pahānāya saṃvattantī”ti. Imehi pana chahi dhammehi pahīnassa byāpādassa",
  "atk-s0102a:1583_13": "anāgāmimaggena āyatiṃ anuppādo hotīti pajānāti.",
  "atk-s0102a:1584_0": "Aratiādīsu ayonisomanasikārena thinamiddhassa uppādo hoti. Tandī nāma kāyālasiyatā.",
  "atk-s0102a:1584_1": "Vijambhitā nāma kāyavinamanā. Bhattasammado nāma bhattamucchā bhattapariḷāho. Cetaso",
  "atk-s0102a:1584_2": "līnattaṃ nāma cittassa līnākāro. Imesu aratiādīsu ayonisomanasikāraṃ bahulaṃ pavattayato",
  "atk-s0102a:1584_3": "thinamiddhaṃ uppajjati. Tenāha – “atthi, bhikkhave, arati tandī vijambhitā bhattasammado",
  "atk-s0102a:1584_4": "cetaso līnattaṃ, tattha ayonisomanasikārabahulīkāro, ayamāhāro anuppannassa vā thinamiddhassa",
  "atk-s0102a:1584_5": "uppādāya, uppannassa vā thinamiddhassa bhiyyobhāvāya vepullāyā”ti.",
  "atk-s0102a:1585_0": "Ārambhadhātuādīsu pana yonisomanasikārenassa pahānaṃ hoti. Ārambhadhātu nāma paṭhamārambhavīriyaṃ.",
  "atk-s0102a:1585_1": "Nikkamadhātu nāma kosajjato nikkhantatāya tato balavataraṃ. Parakkamadhātu nāma paraṃ",
  "atk-s0102a:1585_2": "paraṃ ṭhānaṃ akkamanato tatopi balavataraṃ. Imasmiṃ tippabhede vīriye yonisomanasikāraṃ",
  "atk-s0102a:1585_3": "bahulaṃ pavattayato thinamiddhaṃ pahīyati. Tenāha – “atthi, bhikkhave, ārambhadhātu",
  "atk-s0102a:1585_4": "nikkamadhātu parakkamadhātu, tattha yonisomanasikārabahulīkāro, ayamāhāro anuppannassa",
  "atk-s0102a:1585_5": "vā thinamiddhassa anuppādāya, uppannassa vā thinamiddhassa pahānāyā”ti.",
  "atk-s0102a:1586_0": "Apica cha dhammā thinamiddhassa pahānāya saṃvattanti – atibhojane nimittaggāho, iriyāpathasamparivattanatā,",
  "atk-s0102a:1586_1": "ālokasaññāmanasikāro, abbhokāsavāso, kalyāṇamittatā, sappāyakathāti. Āharahatthaka",
  "atk-s0102a:1586_2": "tatravaṭṭaka alaṃsāṭaka kākamāsaka bhuttavamitakabhojanaṃ bhuñjitvā rattiṭṭhānadivāṭṭhāne",
  "atk-s0102a:1586_3": "nisinnassa hi samaṇadhammaṃ karoto thinamiddhaṃ mahāhatthī viya ottharantaṃ āgacchati,",
  "atk-s0102a:1586_4": "catupañcaālopaokāsaṃ pana ṭhapetvā pānīyaṃ pivitvā yāpanasīlassa bhikkhuno taṃ na",
  "atk-s0102a:1586_5": "hotīti evaṃ atibhojane nimittaṃ gaṇhantassāpi thinamiddhaṃ pahīyati. Yasmiṃ iriyāpathe",
  "atk-s0102a:1586_6": "thinamiddhaṃ okkamati, tato aññaṃ parivattentassāpi, rattiṃ candālokadīpālokaukkāloke",
  "atk-s0102a:1586_7": "divā sūriyālokaṃ manasikarontassāpi, abbhokāse vasantassāpi, mahākassapattherasadise",
  "atk-s0102a:1586_8": "pahīnathinamiddhe kalyāṇamitte sevantassāpi thinamiddhaṃ pahīyati. Ṭhānanisajjādīsu",
  "atk-s0102a:1586_9": "dhutaṅganissitasappāyakathāyapi pahīyati. Tena vuttaṃ – “cha dhammā thinamiddhassa",
  "atk-s0102a:1586_10": "pahānāya saṃvattantī”ti. Imehi pana chahi dhammehi pahīnassa thinamiddhassa arahattamaggena",
  "atk-s0102a:1586_11": "āyatiṃ anuppādo hotīti pajānāti.",
  "atk-s0102a:1587_0": "Cetaso avūpasame ayonisomanasikārena uddhaccakukkuccassa uppādo hoti. Avūpasamo nāma",
  "atk-s0102a:1587_1": "avūpasantākāro, uddhaccakukkuccamevetaṃ atthato. Tattha ayonisomanasikāraṃ bahulaṃ",
  "atk-s0102a:1587_2": "pavattayato uddhaccakukkuccaṃ uppajjati. Tenāha – “atthi, bhikkhave, cetaso avūpasamo,",
  "atk-s0102a:1587_3": "tattha ayonisomanasikārabahulīkāro, ayamāhāro anuppannassa vā uddhaccakukkuccassa",
  "atk-s0102a:1587_4": "uppādāya, uppannassa vā uddhaccakukkuccassa bhiyyobhāvāya vepullāyā”ti.",
  "atk-s0102a:1588_0": "Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha –",
  "atk-s0102a:1588_1": "“atthi, bhikkhave, cetaso vūpasamo, tattha yonisomanasikārabahulīkāro, ayamāhāro",
  "atk-s0102a:1588_2": "anuppannassa vā uddhaccakukkuccassa anuppādāya, uppannassa vā uddhaccakukkuccassa pahānāyā”ti.",
  "atk-s0102a:1589_0": "Apica cha dhammā uddhaccakukkuccassa pahānāya saṃvattanti bahussutatā paripucchakatā",
  "atk-s0102a:1589_1": "vinaye pakataññutā vuddhasevitā kalyāṇamittatā sappāyakathāti. Bāhussaccenapi hi",
  "atk-s0102a:1589_2": "ekaṃ vā dve vā tayo vā cattāro vā pañca vā nikāye pāḷivasena atthavasena ca uggaṇhantassāpi",
  "atk-s0102a:1589_3": "uddhaccakukkuccaṃ pahīyati. Kappiyākappiyaparipucchābahulassāpi, vinayapaññattiyaṃ",
  "atk-s0102a:1589_4": "ciṇṇavasibhāvatāya pakataññunopi, vuḍḍhe mahallakatthere upasaṅkamantassāpi, upālittherasadise",
  "atk-s0102a:1589_5": "vinayadhare kalyāṇamitte sevantassāpi uddhaccakukkuccaṃ pahīyati, ṭhānanisajjādīsu",
  "atk-s0102a:1589_6": "kappiyākappiyanissitasappāyakathāyapi pahīyati. Tena vuttaṃ – “cha dhammā uddhaccakukkuccassa",
  "atk-s0102a:1589_7": "pahānāya saṃvattantī”ti. Imehi pana chahi dhammehi pahīne uddhaccakukkucce uddhaccassa",
  "atk-s0102a:1589_8": "arahattamaggena, kukkuccassa anāgāmimaggena āyatiṃ anuppādo hotīti pajānāti.",
  "atk-s0102a:1590_0": "Vicikicchāṭhānīyesu dhammesu ayonisomanasikārena vicikicchāya uppādo hoti. Vicikicchāṭhānīyā",
  "atk-s0102a:1590_1": "dhammā nāma punappunaṃ vicikicchāya kāraṇattā vicikicchāva. Tattha ayonisomanasikāraṃ",
  "atk-s0102a:1590_2": "bahulaṃ pavattayato vicikicchā uppajjati. Tenāha – “atthi, bhikkhave, vicikicchāṭhānīyā",
  "atk-s0102a:1590_3": "dhammā, tattha ayonisomanasikārabahulīkāro, ayamāhāro anuppannāya vā vicikicchāya",
  "atk-s0102a:1590_4": "uppādāya, uppannāya vā vicikicchāya bhiyyobhāvāya vepullāyā”ti.",
  "atk-s0102a:1591_0": "Kusalādidhammesu yonisomanasikārena panassā pahānaṃ hoti, tenāha – “atthi, bhikkhave,",
  "atk-s0102a:1591_1": "kusalākusalā dhammā sāvajjānavajjā dhammā sevitabbāsevitabbā dhammā hīnapaṇītā dhammā",
  "atk-s0102a:1591_2": "kaṇhasukkasappaṭibhāgā dhammā. Tattha yonisomanasikārabahulīkāro, ayamāhāro, anuppannāya",
  "atk-s0102a:1591_3": "vā vicikicchāya anuppādāya; uppannāya vā vicikicchāya pahānāyā”ti.",
  "atk-s0102a:1592_0": "Apica cha dhammā vicikicchāya pahānāya saṃvattanti bahussutatā, paripucchakatā, vinaye",
  "atk-s0102a:1592_1": "pakataññutā, adhimokkhabahulatā, kalyāṇamittatā, sappāyakathāti. Bāhussaccenapi hi",
  "atk-s0102a:1592_2": "ekaṃ vā…pe… pañca vā nikāye pāḷivasena ca atthavasena ca uggaṇhantassāpi vicikicchā",
  "atk-s0102a:1592_3": "pahīyati, tīṇi ratanāni ārabbha paripucchābahulassāpi, vinaye ciṇṇavasībhāvassāpi,",
  "atk-s0102a:1592_4": "tīsu ratanesu okappaniyasaddhāsaṅkhātaadhimokkhabahulassāpi, saddhādhimutte vakkalittherasadise",
  "atk-s0102a:1592_5": "kalyāṇamitte sevantassāpi vicikicchā pahīyati, ṭhānanisajjādīsu tiṇṇaṃ ratanānaṃ",
  "atk-s0102a:1592_6": "guṇanissitasappāyakathāyapi pahīyati. Tena vuttaṃ – “cha dhammā vicikicchāya pahānāya",
  "atk-s0102a:1592_7": "saṃvattantī”ti. Imehi pana chahi dhammehi pahīnāya vicikicchāya sotāpattimaggena",
  "atk-s0102a:1592_8": "āyatiṃ anuppādo hotīti pajānāti.",
  "atk-s0102a:1593_0": "Iti ajjhattaṃ vāti evaṃ pañcanīvaraṇapariggaṇhanena attano vā dhammesu, parassa vā",
  "atk-s0102a:1593_1": "dhammesu, kālena vā attano, kālena vā parassa dhammesu dhammānupassī viharati. Samudayavayā",
  "atk-s0102a:1593_2": "panettha subhanimittaasubhanimittādīsu ayonisomanasikārayonisomanasikāravasena pañcasu",
  "atk-s0102a:1593_3": "nīvaraṇesu vuttāyeva nīharitabbā. Ito paraṃ vuttanayameva. Kevalañhi idha nīvaraṇapariggāhikā",
  "atk-s0102a:1593_4": "sati dukkhasaccanti evaṃ yojanaṃ katvā nīvaraṇapariggāhakassa bhikkhuno niyyānamukhaṃ",
  "atk-s0102a:1593_5": "veditabbaṃ. Sesaṃ tādisamevāti.",
  "atk-s0102a:1594": "Nīvaraṇapabbaṃ niṭṭhitaṃ.",
  "atk-s0102a:1595": "Khandhapabbavaṇṇanā",
  "atk-s0102a:1596_0": "383. Evaṃ pañcanīvaraṇavasena dhammānupassanaṃ vibhajitvā idāni pañcakkhandhavasena",
  "atk-s0102a:1596_1": "vibhajituṃ puna caparantiādimāha. Tattha pañcasu upādānakkhandhesūti upādānassa khandhā",
  "atk-s0102a:1596_2": "upādānakkhandhā, upādānassa paccayabhūtā dhammapuñjā dhammarāsayoti attho. Ayamettha",
  "atk-s0102a:1596_3": "saṅkhepo. Vitthārato pana khandhakathā visuddhimagge vuttā.",
  "atk-s0102a:1597_0": "Iti rūpanti idaṃ rūpaṃ, ettakaṃ rūpaṃ, na ito paraṃ rūpaṃ atthīti sabhāvato rūpaṃ",
  "atk-s0102a:1597_1": "pajānāti. Vedanādīsupi eseva nayo. Ayamettha saṅkhepo, vitthārena pana rūpādīni visuddhimagge",
  "atk-s0102a:1597_2": "khandhakathāyameva vuttāni. Iti rūpassa samudayoti evaṃ avijjāsamudayādivasena pañcahākārehi",
  "atk-s0102a:1597_3": "rūpassa samudayo. Iti rūpassa atthaṅgamoti evaṃ avijjānirodhādivasena pañcahākārehi",
  "atk-s0102a:1597_4": "rūpassa atthaṅgamo. Vedanādīsupi eseva nayo. Ayamettha saṅkhepo, vitthāro pana visuddhimagge",
  "atk-s0102a:1597_5": "udayabbayañāṇakathāya vutto.",
  "atk-s0102a:1598_0": "Iti ajjhattaṃ vāti evaṃ pañcakkhandhapariggaṇhanena attano vā dhammesu, parassa vā",
  "atk-s0102a:1598_1": "dhammesu, kālena vā attano, kālena vā parassa dhammesu dhammānupassī viharati. Samudayavayā",
  "atk-s0102a:1598_2": "panettha “avijjāsamudayā rūpasamudayo”tiādīnaṃ pañcasu khandhesu vuttānaṃ paññāsāya",
  "atk-s0102a:1598_3": "lakkhaṇānaṃ vasena nīharitabbā. Ito paraṃ vuttanayameva. Kevalañhi idha khandhapariggāhikā",
  "atk-s0102a:1598_4": "sati dukkhasaccanti evaṃ yojanaṃ katvā khandhapariggāhakassa bhikkhuno niyyānamukhaṃ",
  "atk-s0102a:1598_5": "veditabbaṃ. Sesaṃ tādisamevāti.",
  "atk-s0102a:1599": "Khandhapabbaṃ niṭṭhitaṃ.",
  "atk-s0102a:1600": "Āyatanapabbavaṇṇanā",
  "atk-s0102a:1601_0": "384. Evaṃ pañcakkhandhavasena dhammānupassanaṃ vibhajitvā idāni āyatanavasena vibhajituṃ",
  "atk-s0102a:1601_1": "puna caparantiādimāha. Tattha chasu ajjhattikabāhiresu āyatanesūti cakkhu sotaṃ ghānaṃ",
  "atk-s0102a:1601_2": "jivhā kāyo manoti imesu chasu ajjhattikesu, rūpaṃ saddo gandho raso phoṭṭhabbo dhammoti",
  "atk-s0102a:1601_3": "imesu chasu bāhiresu. Cakkhuñca pajānātīti cakkhupasādaṃ yāthāvasarasalakkhaṇavasena",
  "atk-s0102a:1601_4": "pajānāti. Rūpe ca pajānātīti bahiddhā catusamuṭṭhānikarūpañca yāthāvasarasalakkhaṇavasena",
  "atk-s0102a:1601_5": "pajānāti. Yañca tadubhayaṃ paṭicca uppajjati saṃyojananti yañca taṃ cakkhuṃ ceva",
  "atk-s0102a:1601_6": "rūpe cāti ubhayaṃ paṭicca. Kāmarāgasaṃyojanaṃ paṭigha, māna, diṭṭhi, vicikicchā,",
  "atk-s0102a:1601_7": "sīlabbataparāmāsa, bhavarāga, issā, macchariya, avijjāsaṃyojananti dasavidhaṃ saṃyojanaṃ",
  "atk-s0102a:1601_8": "uppajjati, tañca yāthāvasarasalakkhaṇavasena pajānāti.",
  "atk-s0102a:1602_0": "Kathaṃ panetaṃ uppajjatīti? Cakkhudvāre tāva āpāthagataṃ iṭṭhārammaṇaṃ kāmassādavasena",
  "atk-s0102a:1602_1": "assādayato abhinandato kāmarāgasaṃyojanaṃ uppajjati. Aniṭṭhārammaṇe kujjhato paṭighasaṃyojanaṃ",
  "atk-s0102a:1602_2": "uppajjati. “Ṭhapetvā maṃ ko añño etaṃ ārammaṇaṃ vibhāvetuṃ samattho atthī”ti maññato",
  "atk-s0102a:1602_3": "mānasaṃyojanaṃ uppajjati. Etaṃ rūpārammaṇaṃ niccaṃ dhuvanti gaṇhato diṭṭhisaṃyojanaṃ",
  "atk-s0102a:1602_4": "uppajjati. “Etaṃ rūpārammaṇaṃ satto nu kho, sattassa nu kho”ti vicikicchato vicikicchāsaṃyojanaṃ",
  "atk-s0102a:1602_5": "uppajjati. “Sampattibhave vata no idaṃ sulabhaṃ jāta”nti bhavaṃ patthentassa bhavarāgasaṃyojanaṃ",
  "atk-s0102a:1602_6": "uppajjati. “Āyatimpi evarūpaṃ sīlabbataṃ samādiyitvā sakkā laddhu”nti sīlabbataṃ",
  "atk-s0102a:1602_7": "samādiyantassa sīlabbataparāmāsasaṃyojanaṃ uppajjati. “Aho vata taṃ rūpārammaṇaṃ",
  "atk-s0102a:1602_8": "aññe na labheyyu”nti usūyato issāsaṃyojanaṃ uppajjati. Attanā laddhaṃ rūpārammaṇaṃ",
  "atk-s0102a:1602_9": "aññassa maccharāyato macchariyasaṃyojanaṃ uppajjati. Sabbeheva sahajātaaññāṇavasena",
  "atk-s0102a:1602_10": "avijjāsaṃyojanaṃ uppajjati.",
  "atk-s0102a:1603_0": "Yathā ca anuppannassāti yena kāraṇena asamudācāravasena anuppannassa tassa dasavidhassāpi",
  "atk-s0102a:1603_1": "saṃyojanassa uppādo hoti, tañca kāraṇaṃ pajānāti. Yathā ca uppannassāti appahīnaṭṭhena",
  "atk-s0102a:1603_2": "pana samudācāravasena vā uppannassa tassa dasavidhassāpi saṃyojanassa yena kāraṇena",
  "atk-s0102a:1603_3": "pahānaṃ hoti, tañca kāraṇaṃ pajānāti. Yathā ca pahīnassāti tadaṅgavikkhambhanappahānavasena",
  "atk-s0102a:1603_4": "pahīnassāpi tassa dasavidhassa saṃyojanassa yena kāraṇena āyatiṃ anuppādo hoti, tañca",
  "atk-s0102a:1603_5": "pajānāti. Kena kāraṇena panassa āyatiṃ anuppādo hoti? Diṭṭhivicikicchāsīlabbataparāmāsaissāmacchariyabhedassa",
  "atk-s0102a:1603_6": "tāva pañcavidhassa saṃyojanassa sotāpattimaggena āyatiṃ anuppādo hoti. Kāmarāgapaṭighasaṃyojanadvayassa",
  "atk-s0102a:1603_7": "oḷārikassa sakadāgāmimaggena, aṇusahagatassa anāgāmimaggena, mānabhavarāgāvijjāsaṃyojanattayassa",
  "atk-s0102a:1603_8": "arahattamaggena āyatiṃ anuppādo hoti. Sotañca pajānāti sadde cātiādīsupi eseva nayo.",
  "atk-s0102a:1603_9": "Apicettha āyatanakathā vitthārato visuddhimagge āyatananiddese vuttanayeneva veditabbā.",
  "atk-s0102a:1604_0": "Iti ajjhattaṃ vāti evaṃ ajjhattikāyatanapariggaṇhanena attano vā dhammesu bāhirāyatanapariggaṇhanena",
  "atk-s0102a:1604_1": "parassa vā dhammesu, kālena vā attano, kālena vā parassa dhammesu dhammānupassī viharati.",
  "atk-s0102a:1604_2": "Samudayavayā panettha “avijjāsamudayā cakkhusamudayo”ti rūpāyatanassa rūpakkhandhe,",
  "atk-s0102a:1604_3": "arūpāyatanesu manāyatanassa viññāṇakkhandhe, dhammāyatanassa sesakkhandhesu vuttanayena",
  "atk-s0102a:1604_4": "nīharitabbā. Lokuttaradhammā na gahetabbā. Ito paraṃ vuttanayameva. Kevalañhi idha",
  "atk-s0102a:1604_5": "āyatanapariggāhikā sati dukkhasaccanti evaṃ yojanaṃ katvā āyatanapariggāhakassa bhikkhuno",
  "atk-s0102a:1604_6": "niyyānamukhaṃ veditabbaṃ. Sesaṃ tādisamevāti.",
  "atk-s0102a:1605": "Āyatanapabbaṃ niṭṭhitaṃ.",
  "atk-s0102a:1606": "Bojjhaṅgapabbavaṇṇanā",
  "atk-s0102a:1607_0": "385. Evaṃ cha ajjhattikabāhirāyatanavasena dhammānupassanaṃ vibhajitvā idāni bojjhaṅgavasena",
  "atk-s0102a:1607_1": "vibhajituṃ puna caparantiādimāha. Tattha bojjhaṅgesūti bujjhanakasattassa aṅgesu.",
  "atk-s0102a:1607_2": "Santanti paṭilābhavasena saṃvijjamānaṃ. Satisambojjhaṅganti satisaṅkhātaṃ sambojjhaṅgaṃ.",
  "atk-s0102a:1607_3": "Ettha hi sambujjhati āraddhavipassakato paṭṭhāya yogāvacaroti sambodhi. Yāya vā so",
  "atk-s0102a:1607_4": "satiādikāya sattadhammasāmaggiyā sambujjhati kilesaniddāto uṭṭhāti, saccāni vā paṭivijjhati,",
  "atk-s0102a:1607_5": "sā dhammasāmaggī sambodhi. Tassa sambodhissa, tassā vā sambodhiyā aṅganti sambojjhaṅgaṃ.",
  "atk-s0102a:1607_6": "Tena vuttaṃ – “satisaṅkhātaṃ sambojjhaṅga”nti. Sesasambojjhaṅgesupi imināva nayena",
  "atk-s0102a:1607_7": "vacanattho veditabbo.",
  "atk-s0102a:1608_0": "Asantanti appaṭilābhavasena avijjamānaṃ. Yathā ca anupannassātiādīsu pana satisambojjhaṅgassa",
  "atk-s0102a:1608_1": "tāva “atthi, bhikkhave, satisambojjhaṅgaṭṭhānīyā dhammā, tattha yonisomanasikārabahulīkāro,",
  "atk-s0102a:1608_2": "ayamāhāro anuppannassa vā satisambojjhaṅgassa uppādāya, uppannassa vā satisambojjhaṅgassa",
  "atk-s0102a:1608_3": "bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti. Tattha",
  "atk-s0102a:1608_4": "satiyeva satisambojjhaṅgaṭṭhānīyā dhammā. Yonisomanasikāro vuttalakkhaṇoyeva. Taṃ",
  "atk-s0102a:1608_5": "tattha bahulaṃ pavattayato satisambojjhaṅgo uppajjati.",
  "atk-s0102a:1609_0": "Apica cattāro dhammā satisambojjhaṅgassa uppādāya saṃvattanti satisampajaññaṃ muṭṭhassatipuggalaparivajjanatā",
  "atk-s0102a:1609_1": "upaṭṭhitassatipuggalasevanatā tadadhimuttatāti. Abhikkantādīsu hi sattasu ṭhānesu",
  "atk-s0102a:1609_2": "satisampajaññena, bhattanikkhittakākasadise muṭṭhassatipuggale parivajjanena, tissadattattheraabhayattherasadise",
  "atk-s0102a:1609_3": "upaṭṭhitassatipuggale sevanena, ṭhānanisajjādīsu satisamuṭṭhāpanatthaṃ ninnapoṇapabbhāracittatāya",
  "atk-s0102a:1609_4": "ca satisambojjhaṅgo uppajjati. Evaṃ catūhi kāraṇehi uppannassa panassa arahattamaggena",
  "atk-s0102a:1609_5": "bhāvanāpāripūri hotīti pajānāti.",
  "atk-s0102a:1610_0": "Dhammavicayasambojjhaṅgassa pana “atthi, bhikkhave, kusalākusalā dhammā…pe… kaṇhasukkasappaṭibhāgā",
  "atk-s0102a:1610_1": "dhammā, tattha yonisomanasikārabahulīkāro, ayamāhāro anuppannassa vā dhammavicayasambojjhaṅgassa",
  "atk-s0102a:1610_2": "uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya",
  "atk-s0102a:1610_3": "pāripūriyā saṃvattatī”ti evaṃ uppādo hoti.",
  "atk-s0102a:1611_0": "Apica satta dhammā dhammavicayasambojjhaṅgassa uppādāya saṃvattanti paripucchakatā",
  "atk-s0102a:1611_1": "vatthuvisadakiriyā indriyasamattapaṭipādanā duppaññapuggalaparivajjanā paññavantapuggalasevanā",
  "atk-s0102a:1611_2": "gambhīrañāṇacariyapaccavekkhaṇā tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ",
  "atk-s0102a:1611_3": "atthasannissitaparipucchābahulatā. Vatthuvisadakiriyāti ajjhattikabāhirānaṃ vatthūnaṃ",
  "atk-s0102a:1611_4": "visadabhāvakaraṇaṃ. Yadā hissa kesanakhalomāni dīghāni honti, sarīraṃ vā ussannadosañceva",
  "atk-s0102a:1611_5": "sedamalamakkhitañca, tadā ajjhattikaṃ vatthu avisadaṃ hoti aparisuddhaṃ. Yadā pana",
  "atk-s0102a:1611_6": "cīvaraṃ jiṇṇaṃ kiliṭṭhaṃ duggandhaṃ hoti, senāsanaṃ vā uklāpaṃ, tadā bāhiravatthu",
  "atk-s0102a:1611_7": "avisadaṃ hoti aparisuddhaṃ. Tasmā kesādichedāpanena uddhaṃvirecanaadhovirecanādīhi",
  "atk-s0102a:1611_8": "sarīrasallahukabhāvakaraṇena ucchādananahāpanena ca ajjhattikavatthu visadaṃ kātabbaṃ.",
  "atk-s0102a:1611_9": "Sūcikammadhovanarajanaparibhaṇḍakaraṇādīhi bāhiravatthu visadaṃ kātabbaṃ. Etasmiñhi",
  "atk-s0102a:1611_10": "ajjhattikabāhire vatthumhi avisade uppannesu cittacetasikesu ñāṇampi avisadaṃ hoti",
  "atk-s0102a:1611_11": "aparisuddhaṃ aparisuddhāni dīpakapallavaṭṭitelāni nissāya uppannadīpasikhāya obhāso",
  "atk-s0102a:1611_12": "viya. Visade pana ajjhattikabāhire vatthumhi uppannesu cittacetasikesu ñāṇampi visadaṃ",
  "atk-s0102a:1611_13": "hoti parisuddhāni dīpakapallavaṭṭitelāni nissāya uppannadīpasikhāya obhāso viya.",
  "atk-s0102a:1611_14": "Tena vuttaṃ “vatthuvisadakiriyā dhammavicayasambojjhaṅgassa uppādāya saṃvattatī”ti.",
  "atk-s0102a:1612_0": "Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa",
  "atk-s0102a:1612_1": "saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ",
  "atk-s0102a:1612_2": "upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ",
  "atk-s0102a:1612_3": "na sakkoti. Tasmā taṃ dhammasabhāvapaccavekkhaṇena vā, yathā vā manasikaroto balavaṃ",
  "atk-s0102a:1612_4": "jātaṃ, tathā amanasikārena hāpetabbaṃ. Vakkalittheravatthu cettha nidassanaṃ. Sace",
  "atk-s0102a:1612_5": "pana vīriyindriyaṃ balavaṃ hoti, atha saddhindriyaṃ adhimokkhakiccaṃ kātuṃ na sakkoti,",
  "atk-s0102a:1612_6": "na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatrāpi soṇattherassa",
  "atk-s0102a:1612_7": "vatthu dassetabbaṃ. Evaṃ sesesupi ekassa balavabhāve sati itaresaṃ attano kiccesu",
  "atk-s0102a:1612_8": "asamatthatā veditabbā.",
  "atk-s0102a:1613_0": "Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho",
  "atk-s0102a:1613_1": "hi mandapañño mudhappasanno hoti, avatthusmiṃ pasīdati. Balavapañño mandasaddho kerāṭikapakkhaṃ",
  "atk-s0102a:1613_2": "bhajati, bhesajjasamuṭṭhito viya rogo atekiccho hoti. Cittuppādamatteneva kusalaṃ",
  "atk-s0102a:1613_3": "hotīti atidhāvitvā dānādīni akaronto niraye uppajjati. Ubhinnaṃ samatāya vatthusmiṃyeva",
  "atk-s0102a:1613_4": "pasīdati. Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati.",
  "atk-s0102a:1613_5": "Balavavīriyaṃ mandasamādhiṃ vīriyassa uddhaccapakkhattā uddhaccaṃ abhibhavati. Samādhi",
  "atk-s0102a:1613_6": "pana vīriyena saṃyojito kosajje patituṃ na labhati, vīriyaṃ samādhinā saṃyojitaṃ",
  "atk-s0102a:1613_7": "uddhacce patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā hoti.",
  "atk-s0102a:1614_0": "Apica samādhikammikassa balavatīpi saddhā vaṭṭati. Evaṃ saddahanto okappento appanaṃ",
  "atk-s0102a:1614_1": "pāpuṇissati. Samādhipaññāsu pana samādhikammikassa ekaggatā balavatī vaṭṭati. Evañhi",
  "atk-s0102a:1614_2": "so appanaṃ pāpuṇāti. Vipassanākammikassa paññā balavatī vaṭṭati. Evañhi so lakkhaṇapaṭivedhaṃ",
  "atk-s0102a:1614_3": "pāpuṇāti. Ubhinnaṃ pana samatāyapi appanā hotiyeva. Sati pana sabbattha balavatī",
  "atk-s0102a:1614_4": "vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato,",
  "atk-s0102a:1614_5": "kosajjapakkhikena ca samādhinā kosajjapātato rakkhati. Tasmā sā loṇadhūpanaṃ viya",
  "atk-s0102a:1614_6": "sabbabyañjanesu, sabbakammikaamacco viya ca, sabbarājakiccesu sabbattha icchitabbā.",
  "atk-s0102a:1614_7": "Tenāha – “sati ca pana sabbatthikā vuttā bhagavatā, kiṃ kāraṇā? Cittañhi satipaṭisaraṇaṃ,",
  "atk-s0102a:1614_8": "ārakkhapaccupaṭṭhānā ca sati, na vinā satiyā cittassa paggahaniggaho hotī” ti. Duppaññapuggalaparivajjanā",
  "atk-s0102a:1614_9": "nāma khandhādibhede anogāḷhapaññānaṃ dummedhapuggalānaṃ ārakā parivajjanaṃ. Paññavantapuggalasevanā",
  "atk-s0102a:1614_10": "nāma samapaññāsalakkhaṇapariggāhikāya udayabbayapaññāya samannāgatapuggalasevanā.",
  "atk-s0102a:1614_11": "Gambhīrañāṇacariyapaccavekkhaṇā nāma gambhīresu khandhādīsu pavattāya gambhīrapaññāya",
  "atk-s0102a:1614_12": "pabhedapaccavekkhaṇā. Tadadhimuttatā nāma ṭhānanisajjādīsu dhammavicayasambojjhaṅgasamuṭṭhāpanatthaṃ",
  "atk-s0102a:1614_13": "ninnapoṇapabbhāracittatā. Evaṃ uppannassa pannassa arahattamaggena bhāvanāpāripūri hotīti pajānāti.",
  "atk-s0102a:1615_0": "Vīriyasambojjhaṅgassa “atthi, bhikkhave, ārambhadhātu nikkamadhātu parakkamadhātu,",
  "atk-s0102a:1615_1": "tattha yonisomanasikārabahulīkāro, ayamāhāro anuppannassa vā vīriyasambojjhaṅgassa",
  "atk-s0102a:1615_2": "uppādāya, uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā",
  "atk-s0102a:1615_3": "saṃvattatī”ti evaṃ uppādo hoti.",
  "atk-s0102a:1616_0": "Apica ekādasa dhammā vīriyasambojjhaṅgassa uppādāya saṃvattanti apāyabhayapaccavekkhaṇatā",
  "atk-s0102a:1616_1": "ānisaṃsadassāvitā gamanavīthipaccavekkhaṇatā piṇḍapātāpacāyanatā dāyajjamahattapaccavekkhaṇatā",
  "atk-s0102a:1616_2": "satthumahattapaccavekkhaṇatā jātimahattapaccavekkhaṇatā sabrahmacārimahattapaccavekkhaṇatā",
  "atk-s0102a:1616_3": "kusītapuggalaparivajjanatā āraddhavīriyapuggalasevanatā tadadhimuttatāti.",
  "atk-s0102a:1617_0": "Tattha nirayesu pañcavidhabandhanakammakāraṇato paṭṭhāya mahādukkhānubhavanakālepi,",
  "atk-s0102a:1617_1": "tiracchānayoniyaṃ jālakhipanakumīnādīhi gahitakālepi, pājanakaṇṭakādippahāratunnassa",
  "atk-s0102a:1617_2": "sakaṭavahanādikālepi, pettivisaye anekānipi vassasahassāni ekaṃ buddhantarampi khuppipāsāhi",
  "atk-s0102a:1617_3": "āturībhūtakālepi, kālakañcikaasuresu saṭṭhihatthaasītihatthappamāṇena aṭṭhicammamatteneva",
  "atk-s0102a:1617_4": "attabhāvena vātātapādidukkhānubhavanakālepi na sakkā vīriyasambojjhaṅgaṃ uppādetuṃ,",
  "atk-s0102a:1617_5": "ayameva te bhikkhu kālo vīriyakaraṇāyāti evaṃ apāyabhayaṃ paccavekkhantassāpi vīriyasambojjhaṅgo uppajjati.",
  "atk-s0102a:1618_0": "Na sakkā kusītena navalokuttaradhammaṃ laddhuṃ, āraddhavīriyeneva sakkā ayamānisaṃso",
  "atk-s0102a:1618_1": "vīriyassāti evaṃ ānisaṃsadassāvinopi uppajjati. Sabbabuddhapaccekabuddhamahāsāvakehi",
  "atk-s0102a:1618_2": "te gatamaggo gantabbo, so ca na sakkā kusītena gantunti evaṃ gamanavīthiṃ paccavekkhantassāpi",
  "atk-s0102a:1618_3": "uppajjati. Ye taṃ piṇḍapātādīhi upaṭṭhahanti, ime te manussā neva ñātakā, na dāsakammakarā,",
  "atk-s0102a:1618_4": "nāpi taṃ nissāya jīvissāmāti te paṇītāni cīvarādīni denti. Atha kho attano kārānaṃ",
  "atk-s0102a:1618_5": "mahapphalataṃ paccāsīsamānā denti. Satthārāpi “ayaṃ ime paccaye paribhuñjitvā kāyadaḷhībahulo",
  "atk-s0102a:1618_6": "sukhaṃ viharissatī”ti na evaṃ sampassatā tuyhaṃ paccayā anuññātā. Atha kho “ayaṃ",
  "atk-s0102a:1618_7": "ime paribhuñjamāno samaṇadhammaṃ katvā vaṭṭadukkhato muccissatī”ti te paccayā anuññātā,",
  "atk-s0102a:1618_8": "so dāni tvaṃ kusīto viharanto na taṃ piṇḍaṃ apacāyissati. Āraddhavīriyasseva hi piṇḍapātāpacāyanaṃ",
  "atk-s0102a:1618_9": "nāma hotīti evaṃ piṇḍapātāpacāyanaṃ paccavekkhantassāpi uppajjati ayyamittattherassa viya.",
  "atk-s0102a:1619_0": "Thero kira kassakaleṇe nāma paṭivasati. Tassa ca gocaragāme ekā mahāupāsikā theraṃ",
  "atk-s0102a:1619_1": "puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha – “amma, asukasmiṃ",
  "atk-s0102a:1619_2": "ṭhāne purāṇataṇḍulā, asukasmiṃ sappi, asukasmiṃ khīraṃ, asukasmiṃ phāṇitaṃ, tava",
  "atk-s0102a:1619_3": "bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,",
  "atk-s0102a:1619_4": "tvañca bhuñjeyyāsi. Ahaṃ pana hiyyo pakkapārivāsikabhattaṃ kañjiyena bhuttāmhī”ti.",
  "atk-s0102a:1619_5": "Divā kiṃ bhuñjissasi ammā,ti? Sākapaṇṇaṃ pakkhipitvā kaṇataṇḍulehi ambilayāguṃ pacitvā ṭhapehi ammā,ti.",
  "atk-s0102a:1620_0": "Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi “mahāupāsikā",
  "atk-s0102a:1620_1": "kira kañjiyena pārivāsikabhattaṃ bhuñji, divāpi kaṇapaṇṇambilayāguṃ bhuñjissati,",
  "atk-s0102a:1620_2": "tuyhaṃ atthāya pana purāṇataṇḍulādīni ācikkhati, taṃ nissāya kho panesā neva khettaṃ",
  "atk-s0102a:1620_3": "na vatthuṃ na bhattaṃ na vatthaṃ paccāsīsati, tisso pana sampattiyo patthayamānā",
  "atk-s0102a:1620_4": "deti, tvaṃ etissā tā sampattiyo dātuṃ sakkhissasi, na sakkhissasīti, ayaṃ kho pana",
  "atk-s0102a:1620_5": "piṇḍapāto tayā sarāgena sadosena samohena na sakkā gaṇhitu”nti pattaṃ thavikāya pakkhipitvā",
  "atk-s0102a:1620_6": "gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce cīvaraṃ cīvaravaṃse",
  "atk-s0102a:1620_7": "ṭhapetvā “arahattaṃ apāpuṇitvā na nikkhamissāmī”ti vīriyaṃ adhiṭṭhahitvā nisīdi.",
  "atk-s0102a:1620_8": "Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva arahattaṃ",
  "atk-s0102a:1620_9": "patvā vikasamānamiva padumaṃ mahākhīṇāsavo sitaṃ karontova nisīdi. Leṇadvāre rukkhamhi adhivatthā devatā –",
  "atk-s0102a:1621": "“Namo te purisājañña, namo te purisuttama;",
  "atk-s0102a:1622": "Yassa te āsavā khīṇā, dakkhiṇeyyosi mārisā”ti. –",
  "atk-s0102a:1623_0": "Udānaṃ udānetvā “bhante, piṇḍāya paviṭṭhānaṃ tumhādisānaṃ arahantānaṃ bhikkhaṃ datvā",
  "atk-s0102a:1623_1": "mahallakitthiyo dukkhā muccissantī”ti āha. Thero uṭṭhahitvā dvāraṃ vivaritvā kālaṃ",
  "atk-s0102a:1623_2": "olokento “pātoyevā”ti ñatvā pattacīvaramādāya gāmaṃ pāvisi.",
  "atk-s0102a:1624_0": "Dārikāpi bhattaṃ sampādetvā “idāni me bhātā āgamissati, idāni āgamissatī”ti dvāraṃ",
  "atk-s0102a:1624_1": "olokayamānā nisīdi. Sā there gharadvāraṃ sampatte pattaṃ gahetvā sappiphāṇitayojitassa",
  "atk-s0102a:1624_2": "khīrapiṇḍapātassa pūretvā hatthe ṭhapesi. Thero “sukhaṃ hotū”ti anumodanaṃ katvā",
  "atk-s0102a:1624_3": "pakkāmi. Sāpi taṃ olokayamānā aṭṭhāsi. Therassa hi tadā ativiya parisuddho chavivaṇṇo",
  "atk-s0102a:1624_4": "ahosi, vippasannāni indriyāni, mukhaṃ bandhanā pavuttatālapakkaṃ viya ativiya virocittha.",
  "atk-s0102a:1625_0": "Mahāupāsikā araññā āgantvā “kiṃ, amma, bhātiko te āgato”ti pucchi. Sā sabbaṃ taṃ",
  "atk-s0102a:1625_1": "pavattiṃ ārocesi. Upāsikā “ajja mama puttassa pabbajitakiccaṃ matthakaṃ patta”nti",
  "atk-s0102a:1625_2": "ñatvā “abhiramati te, amma, bhātā buddhasāsane, na ukkaṇṭhatī”ti āha.",
  "atk-s0102a:1626_0": "Mahantaṃ kho panetaṃ satthudāyajjaṃ yadidaṃ satta ariyadhanāni nāma, taṃ na sakkā",
  "atk-s0102a:1626_1": "kusītena gahetuṃ. Yathā hi vippaṭipannaṃ puttaṃ mātāpitaro “ayaṃ amhākaṃ aputto”ti",
  "atk-s0102a:1626_2": "paribāhiraṃ karonti, so tesaṃ accayena dāyajjaṃ na labhati, evaṃ kusītopi idaṃ ariyadhanadāyajjaṃ",
  "atk-s0102a:1626_3": "na labhati, āraddhavīriyova labhatīti dāyajjamahattaṃ paccavekkhatopi uppajjati.",
  "atk-s0102a:1627_0": "Mahā kho pana te satthā, satthuno hi te mātukucchismiṃ paṭisandhigaṇhanakālepi abhinikkhamanepi",
  "atk-s0102a:1627_1": "abhisambodhiyampi dhammacakkappavattanayamakapāṭihāriyadevorohanaāyusaṅkhāravossajjanesupi",
  "atk-s0102a:1627_2": "parinibbānakālepi dasasahassilokadhātu akampittha, yuttaṃ nu te evarūpassa satthu",
  "atk-s0102a:1627_3": "sāsane pabbajitvā kusītena bhavitunti evaṃ satthumahattaṃ paccavekkhatopi uppajjati.",
  "atk-s0102a:1628_0": "Jātiyāpi tvaṃ idāni na lāmakajātiko, asambhinnāya mahāsammatapaveṇiyā āgataukkākarājavaṃse",
  "atk-s0102a:1628_1": "jātosi, suddhodanamahārājassa ca mahāmāyādeviyā ca nattā, rāhulabhaddassa kaniṭṭho,",
  "atk-s0102a:1628_2": "tayā nāma evarūpena jinaputtena hutvā na yuttaṃ kusītena viharitunti evaṃ jātimahattaṃ",
  "atk-s0102a:1628_3": "paccavekkhatopi uppajjati.",
  "atk-s0102a:1629_0": "Sāriputtamahāmoggallānā ceva asīti ca mahāsāvakā vīriyeneva lokuttaradhammaṃ paṭivijjhiṃsu,",
  "atk-s0102a:1629_1": "tvaṃ etesaṃ sabrahmacārīnaṃ maggaṃ paṭipajjasi, na paṭipajjasīti evaṃ sabrahmacārimahattaṃ",
  "atk-s0102a:1629_2": "paccavekkhatopi uppajjati.",
  "atk-s0102a:1630_0": "Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjantassāpi",
  "atk-s0102a:1630_1": "āraddhavīriye pahitatte puggale sevantassāpi ṭhānanisajjādīsu vīriyuppādanatthaṃ",
  "atk-s0102a:1630_2": "ninnapoṇapabbhāracittassāpi uppajjati. Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1631_0": "Pītisambojjhaṅgassa “atthi, bhikkhave, pītisambojjhaṅgaṭṭhānīyā dhammā, tattha yonisomanasikārabahulīkāro,",
  "atk-s0102a:1631_1": "ayamāhāro anuppannassa vā pītisambojjhaṅgassa uppādāya, uppannassa vā pītisambojjhaṅgassa",
  "atk-s0102a:1631_2": "bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti. Tattha",
  "atk-s0102a:1631_3": "pītiyeva pītisambojjhaṅgaṭṭhānīyā dhammā nāma. Tassā uppādakamanasikāro yonisomanasikāro nāma.",
  "atk-s0102a:1632_0": "Apica ekādasa dhammā pītisambojjhaṅgassa uppādāya saṃvattanti buddhānussati, dhamma,",
  "atk-s0102a:1632_1": "saṅgha, sīla, cāga, devatānussati upasamānussati lūkhapuggalaparivajjanatā siniddhapuggalasevanatā",
  "atk-s0102a:1632_2": "pasādanīyasuttantapaccavekkhaṇatā tadadhimuttatāti. Buddhaguṇe anussarantassāpi hi",
  "atk-s0102a:1632_3": "yāva upacārā sakalasarīraṃ pharamāno pītisambojjhaṅgo uppajjati, dhammasaṅghaguṇe",
  "atk-s0102a:1632_4": "anussarantassāpi, dīgharattaṃ akhaṇḍaṃ katvā rakkhitaṃ catupārisuddhisīlaṃ paccavekkhantassāpi,",
  "atk-s0102a:1632_5": "gihinopi dasasīlaṃ pañcasīlaṃ pañcavekkhantassāpi, dubbhikkhabhayādīsu paṇītabhojanaṃ",
  "atk-s0102a:1632_6": "sabrahmacārīnaṃ datvā “evaṃ nāma adamhā”ti cāgaṃ paccavekkhantassāpi, gihinopi evarūpe",
  "atk-s0102a:1632_7": "kāle sīlavantānaṃ dinnadānaṃ paccavekkhantassāpi, yehi guṇehi samannāgatā devatā",
  "atk-s0102a:1632_8": "devattaṃ pattā, tathārūpānaṃ guṇānaṃ attani atthitaṃ paccavekkhantassāpi, samāpattiyā",
  "atk-s0102a:1632_9": "vikkhambhitā kilesā saṭṭhipi sattatipi vassāni na samudācarantīti paccavekkhantassāpi,",
  "atk-s0102a:1632_10": "cetiyadassanabodhidassanatheradassanesu asakkaccakiriyāya saṃsūcitalūkhabhāve buddhādīsu",
  "atk-s0102a:1632_11": "pasādasinehābhāvena gadrabhapiṭṭhe rajasadise lūkhapuggale parivajjantassāpi, buddhādīsu",
  "atk-s0102a:1632_12": "pasādabahule muducitte siniddhapuggale sevantassāpi, ratanattayaguṇaparidīpake pasādanīyasuttante",
  "atk-s0102a:1632_13": "paccavekkhantassāpi, ṭhānanisajjādīsu pītiuppādanatthaṃ ninnapoṇapabbhāracittassāpi",
  "atk-s0102a:1632_14": "uppajjati. Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1633_0": "Passaddhisambojjhaṅgassa “atthi, bhikkhave, kāyapassaddhi cittapassaddhi, tattha",
  "atk-s0102a:1633_1": "yonisomanasikārabahulīkāro, ayamāhāro anuppannassa vā passaddhisambojjhaṅgassa uppādāya,",
  "atk-s0102a:1633_2": "uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā",
  "atk-s0102a:1633_3": "saṃvattatī”ti evaṃ uppādo hoti.",
  "atk-s0102a:1634_0": "Apica satta dhammā passaddhisambojjhaṅgassa uppādāya saṃvattanti paṇītabhojanasevanatā",
  "atk-s0102a:1634_1": "utusukhasevanatā iriyāpathasukhasevanatā majjhattapayogatā sāraddhakāyapuggalaparivajjanatā",
  "atk-s0102a:1634_2": "passaddhakāyapuggalasevanatā tadadhimuttatāti. Paṇītañhi siniddhaṃ sappāyabhojanaṃ",
  "atk-s0102a:1634_3": "bhuñjantassāpi, sītuṇhesu ca utūsu ṭhānādīsu ca iriyāpathesu sappāyautuñca iriyāpathañca",
  "atk-s0102a:1634_4": "sevantassāpi passaddhi uppajjati. Yo pana mahāpurisajātiko sabbautuiriyāpathakkhamo",
  "atk-s0102a:1634_5": "hoti, na taṃ sandhāyetaṃ vuttaṃ. Yassa sabhāgavisabhāgatā atthi, tasseva visabhāge",
  "atk-s0102a:1634_6": "utuiriyāpathe vajjetvā sabhāge sevantassa uppajjati. Majjhattapayogo vuccati attano",
  "atk-s0102a:1634_7": "ca parassa ca kammassakatāpaccavekkhaṇā. Iminā majjhattapayogena uppajjati. Yo leḍḍudaṇḍādīhi",
  "atk-s0102a:1634_8": "paraṃ viheṭhayamāno vicarati, evarūpaṃ sāraddhakāyaṃ puggalaṃ parivajjantassāpi,",
  "atk-s0102a:1634_9": "saṃyatapādapāṇiṃ passaddhakāyaṃ puggalaṃ sevantassāpi, ṭhānanisajjādīsu passaddhiuppādanatthāya",
  "atk-s0102a:1634_10": "ninnapoṇapabbhāracittassāpi uppajjati. Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1635_0": "Samādhisambojjhaṅgassa “atthi, bhikkhave, samathanimittaṃ abyagganimittaṃ, tattha",
  "atk-s0102a:1635_1": "yonisomanasikārabahulīkāro, ayamāhāro, anuppannassa vā samādhisambojjhaṅgassa uppādāya,",
  "atk-s0102a:1635_2": "uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā",
  "atk-s0102a:1635_3": "saṃvattatī”ti evaṃ uppādo hoti. Tattha samathova samathanimittaṃ avikkhepaṭṭhena",
  "atk-s0102a:1635_4": "ca abyagganimittanti.",
  "atk-s0102a:1636_0": "Apica ekādasa dhammā samādhisambojjhaṅgassa uppādāya saṃvattanti vatthuvisadakiriyatā",
  "atk-s0102a:1636_1": "indriyasamattapaṭipādanatā nimittakusalatā samaye cittassa paggaṇhanatā samaye cittassa",
  "atk-s0102a:1636_2": "niggaṇhanatā samaye sampahaṃsanatā samaye ajjhupekkhanatā asamāhitapuggalaparivajjanatā",
  "atk-s0102a:1636_3": "samāhitapuggalasevanatā jhānavimokkhapaccavekkhaṇatā tadadhimuttatāti. Tattha vatthuvisadakiriyatā",
  "atk-s0102a:1636_4": "ca indriyasamattapaṭipādanatā ca vuttanayeneva veditabbā.",
  "atk-s0102a:1637_0": "Nimittakusalatā nāma kasiṇanimittassa uggahaṇakusalatā. Samaye cittassa paggaṇhanatāti",
  "atk-s0102a:1637_1": "yasmiṃ samaye atisithilavīriyatādīhi līnaṃ cittaṃ hoti, tasmiṃ samaye dhammavicayavīriyapītisambojjhaṅgasamuṭṭhāpanena",
  "atk-s0102a:1637_2": "tassa paggaṇhanaṃ. Samaye cittassa paggaṇhanatāti yasmiṃ samaye āraddhavīriyatādīhi",
  "atk-s0102a:1637_3": "uddhataṃ cittaṃ hoti, tasmiṃ samaye passaddhisamādhiupekkhāsambojjhaṅgasamuṭṭhāpanena",
  "atk-s0102a:1637_4": "tassa niggaṇhanaṃ. Samaye sampahaṃsanatāti yasmiṃ samaye cittaṃ paññāpayogamandatāya",
  "atk-s0102a:1637_5": "vā upasamasukhānadhigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena",
  "atk-s0102a:1637_6": "saṃvejeti. Aṭṭha saṃvegavatthūni nāma jāti jarā byādhi maraṇāni cattāri, apāyadukkhaṃ",
  "atk-s0102a:1637_7": "pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ",
  "atk-s0102a:1637_8": "dukkhanti. Ratanattayaguṇānussaraṇena ca pasādaṃ janeti, ayaṃ vuccati “samaye sampahaṃsanatā”ti.",
  "atk-s0102a:1638_0": "Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ",
  "atk-s0102a:1638_1": "anirassādaṃ ārammaṇe samappavattaṃ samathavīthipaṭipannaṃ cittaṃ hoti, tadāssa paggahaniggahasampahaṃsanesu",
  "atk-s0102a:1638_2": "na byāpāraṃ āpajjati, sārathi viya samappavattesu assesu. Ayaṃ vuccati – “samaye",
  "atk-s0102a:1638_3": "ajjhupekkhanatā”ti. Asamāhitapuggalaparivajjanatā nāma upacāraṃ vā appanaṃ vā appattānaṃ",
  "atk-s0102a:1638_4": "vikkhittacittānaṃ puggalānaṃ ārakā parivajjanaṃ. Samāhitapuggalasevanā nāma upacārena",
  "atk-s0102a:1638_5": "vā appanāya vā samāhitacittānaṃ sevanā bhajanā payirupāsanā. Tadadhimuttatā nāma",
  "atk-s0102a:1638_6": "ṭhānanisajjādīsu samādhiuppādanatthaṃyeva ninnapoṇapabbhāracittatā. Evañhi paṭipajjato",
  "atk-s0102a:1638_7": "esa uppajjati. Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1639_0": "Upekkhāsambojjhaṅgassa “atthi, bhikkhave, upekkhāsambojjhaṅgaṭṭhānīyā dhammā, tattha",
  "atk-s0102a:1639_1": "yonisomanasikārabahulīkāro, ayamāhāro anuppannassa vā upekkhāsambojjhaṅgassa uppādāya,",
  "atk-s0102a:1639_2": "uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā",
  "atk-s0102a:1639_3": "saṃvattatī”ti evaṃ uppādo hoti. Tattha upekkhāva upekkhāsambojjhaṅgaṭṭhānīyā dhammā nāma.",
  "atk-s0102a:1640_0": "Apica pañca dhammā upekkhāsambojjhaṅgassa uppādāya saṃvattanti sattamajjhattatā saṅkhāramajjhattatā",
  "atk-s0102a:1640_1": "sattasaṅkhārakelāyanapuggalaparivajjanatā sattasaṅkhāramajjhattapuggalasevanatā tadadhimuttatāti.",
  "atk-s0102a:1640_2": "Tattha dvīhākārehi sattamajjhattataṃ samuṭṭhāpeti “tvaṃ attano kammena āgantvā attanova",
  "atk-s0102a:1640_3": "kammena gamissasi, esopi attanova kammena āgantvā attanova kammena gamissati, tvaṃ",
  "atk-s0102a:1640_4": "kaṃ kelāyasī”ti evaṃ kammassakatāpaccavekkhaṇena, “paramatthato sattoyeva natthi,",
  "atk-s0102a:1640_5": "so tvaṃ kaṃ kelāyasī”ti evaṃ nissattapaccavekkhaṇena cāti. Dvīhevākārehi saṅkhāramajjhattataṃ",
  "atk-s0102a:1640_6": "samuṭṭhāpeti – “idaṃ cīvaraṃ anupubbena vaṇṇavikāratañceva jiṇṇabhāvañca upagantvā",
  "atk-s0102a:1640_7": "pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati, sace panassa sāmiko",
  "atk-s0102a:1640_8": "bhaveyya, nāssa evaṃ vinassituṃ dadeyyā”ti evaṃ assāmikabhāvapaccavekkhaṇena ca,",
  "atk-s0102a:1640_9": "“anaddhaniyaṃ idaṃ tāvakālika”nti evaṃ tāvakālikabhāvapaccavekkhaṇena cāti. Yathā",
  "atk-s0102a:1640_10": "ca cīvare, evaṃ pattādīsupi yojanā kātabbā.",
  "atk-s0102a:1641_0": "Sattasaṅkhārakelāyanapuggalaparivajjanatāti ettha yo puggalo gihi vā attano puttadhītādike,",
  "atk-s0102a:1641_1": "pabbajito vā attano antevāsikasamānupajjhāyakādike mamāyati, sahattheneva nesaṃ kesacchedanasūcikammacīvaradhovanarajanapattapacanādīni",
  "atk-s0102a:1641_2": "karoti, muhuttampi apassanto “asuko sāmaṇero kuhiṃ asuko daharo kuhi”nti bhantamigo",
  "atk-s0102a:1641_3": "viya ito cito ca oloketi, aññena kesacchedanādīnaṃ atthāya “muhuttaṃ asukaṃ pesethā”ti",
  "atk-s0102a:1641_4": "yāciyamānopi “amhepi taṃ attano kammaṃ na kārema, tumhe naṃ gahetvā kilamessathā”ti",
  "atk-s0102a:1641_5": "na deti, ayaṃ sattakelāyano nāma.",
  "atk-s0102a:1642_0": "Yo pana cīvarapattathālakakattarayaṭṭhiādīni mamāyati, aññassa hatthena parāmasitumpi",
  "atk-s0102a:1642_1": "na deti, tāvakālikaṃ yācito “mayampi idaṃ mamāyantā na paribhuñjāma, tumhākaṃ kiṃ",
  "atk-s0102a:1642_2": "dassāmā”ti vadati, ayaṃ saṅkhārakelāyano nāma. Yo pana tesu dvīsupi vatthūsu majjhatto",
  "atk-s0102a:1642_3": "udāsino, ayaṃ sattasaṅkhāramajjhatto nāma. Iti ayaṃ upekkhāsambojjhaṅgo evarūpaṃ",
  "atk-s0102a:1642_4": "sattasaṅkhārakelāyanapuggalaṃ ārakā parivajjantassāpi, sattasaṅkhāramajjhattapuggalaṃ",
  "atk-s0102a:1642_5": "sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi uppajjati.",
  "atk-s0102a:1642_6": "Evaṃ uppannassa panassa arahattamaggena bhāvanāpāripūri hotīti pajānāti.",
  "atk-s0102a:1643_0": "Iti ajjhattaṃ vāti evaṃ attano vā satta sambojjhaṅge pariggaṇhitvā, parassa vā, kālena",
  "atk-s0102a:1643_1": "vā attano, kālena vā parassa sambojjhaṅge pariggaṇhitvā dhammesu dhammānupassī viharati.",
  "atk-s0102a:1643_2": "Samudayavayā panettha sambojjhaṅgānaṃ nibbattinirodhavasena veditabbā. Ito paraṃ",
  "atk-s0102a:1643_3": "vuttanayameva. Kevalañhi idha bojjhaṅgapariggāhikā sati dukkhasaccanti evaṃ yojanaṃ",
  "atk-s0102a:1643_4": "katvā bojjhaṅgapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.",
  "atk-s0102a:1644": "Bojjhaṅgapabbaṃ niṭṭhitaṃ.",
  "atk-s0102a:1645": "Catusaccapabbavaṇṇanā",
  "atk-s0102a:1646_0": "386. Evaṃ sattabojjhaṅgavasena dhammānupassanaṃ vibhajitvā idāni catusaccavasena",
  "atk-s0102a:1646_1": "vibhajituṃ puna caparantiādimāha. Tattha idaṃ dukkhanti yathābhūtaṃ pajānātīti ṭhapetvā",
  "atk-s0102a:1646_2": "taṇhaṃ tebhūmakadhamme “idaṃ dukkha”nti yathāsabhāvato pajānāti, tasseva kho pana",
  "atk-s0102a:1646_3": "dukkhassa janikaṃ samuṭṭhāpikaṃ purimataṇhaṃ “ayaṃ dukkhasamudayo”ti, ubhinnaṃ appavattinibbānaṃ",
  "atk-s0102a:1646_4": "“ayaṃ dukkhanirodho”ti, dukkhaparijānanaṃ samudayapajahanaṃ nirodhasacchikaraṇaṃ",
  "atk-s0102a:1646_5": "ariyamaggaṃ “ayaṃ dukkhanirodhagāminipaṭipadā”ti yathāsabhāvato pajānātīti attho.",
  "atk-s0102a:1646_6": "Avasesā ariyasaccakathā ṭhapetvā jātiādīnaṃ padabhājanakathaṃ visuddhimagge vitthāritāyeva.",
  "atk-s0102a:1647": "Dukkhasaccaniddesavaṇṇanā",
  "atk-s0102a:1648_0": "388. Padabhājane pana katamā ca, bhikkhave, jātīti bhikkhave, yā jātipi dukkhāti",
  "atk-s0102a:1648_1": "evaṃ vuttā jāti, sā katamāti evaṃ sabbapucchāsu attho veditabbo. Yā tesaṃ tesaṃ sattānanti",
  "atk-s0102a:1648_2": "idaṃ “imesaṃ nāmā”ti niyamābhāvato sabbasattānaṃ pariyādānavacanaṃ. Tamhi tamhi sattanikāyeti",
  "atk-s0102a:1648_3": "idampi sabbasattanikāyapariyādānavacanaṃ jananaṃ jāti savikārānaṃ paṭhamābhinibbattakkhandhānametaṃ",
  "atk-s0102a:1648_4": "adhivacanaṃ. Sañjātīti idaṃ tassā eva upasaggamaṇḍitavevacanaṃ. Sā eva anupaviṭṭhākārena",
  "atk-s0102a:1648_5": "okkamanaṭṭhena okkanti. Nibbattisaṅkhātena abhinibbattanaṭṭhena abhinibbatti. Iti",
  "atk-s0102a:1648_6": "ayaṃ catubbidhāpi sammutikathā nāma. Khandhānaṃ pātubhāvoti ayaṃ pana paramatthakathā.",
  "atk-s0102a:1648_7": "Ekavokārabhavādīsu ekacatupañcabhedānaṃ khandhānaṃyeva pātubhāvo, na puggalassa,",
  "atk-s0102a:1648_8": "tasmiṃ pana sati puggalo pātubhūtoti vohāramattaṃ hoti. Āyatanānaṃ paṭilābhoti āyatanāni",
  "atk-s0102a:1648_9": "pātubhavantāneva paṭiladdhāni nāma honti, so tesaṃ pātubhāvasaṅkhāto paṭilābhoti attho.",
  "atk-s0102a:1649_0": "389. Jarāti sabhāvaniddeso. Jīraṇatāti ākārabhāvaniddeso. Khaṇḍiccantiādi vikāraniddeso.",
  "atk-s0102a:1649_1": "Daharakālasmiñhi dantā samasetā honti. Teyeva paripaccante anukkamena vaṇṇavikāraṃ",
  "atk-s0102a:1649_2": "āpajjitvā tattha tattha pattanti. Atha patitañca ṭhitañca upādāya khaṇḍitadantā khaṇḍitā",
  "atk-s0102a:1649_3": "nāma. Khaṇḍitānaṃ bhāvo khaṇḍiccanti vuccati. Anukkamena paṇḍarabhūtāni kesalomāni",
  "atk-s0102a:1649_4": "palitāni nāma. Palitāni sañjātāni assāti palito, palitassa bhāvo pāliccaṃ. Jarāvātappahārena",
  "atk-s0102a:1649_5": "sositamaṃsalohitatāya valiyo tacasmiṃ assāti valittaco, tassa bhāvo valittacatā.",
  "atk-s0102a:1649_6": "Ettāvatā dantakesalomatacesu vikāradassanavasena pākaṭībhūtā pākaṭajarā dassitā.",
  "atk-s0102a:1650_0": "Yatheva hi udakassa vā vātassa vā aggino vā tiṇarukkhādīnaṃ saṃbhaggapalibhaggatāya",
  "atk-s0102a:1650_1": "vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva",
  "atk-s0102a:1650_2": "jarāya dantādīnaṃ khaṇḍiccādivasena gatamaggo pākaṭo, cakkhuṃ ummiletvāpi gayhati,",
  "atk-s0102a:1650_3": "na ca khaṇḍiccādīneva jarā. Na hi jarā cakkhuviññeyyā hoti. Yasmā pana jaraṃ pattassa",
  "atk-s0102a:1650_4": "āyu hāyati, tasmā jarā “āyuno saṃhānī”ti phalūpacārena vuttā. Yasmā daharakāle suppasannāni",
  "atk-s0102a:1650_5": "sukhumampi attano visayaṃ sukheneva ca gaṇhanasamatthāni cakkhādīni indriyāni jaraṃ",
  "atk-s0102a:1650_6": "pattassa paripakkāni ālulitāni avisadāni oḷārikampi attano visayaṃ gahetuṃ asamatthāni",
  "atk-s0102a:1650_7": "honti, tasmā “indriyānaṃ paripāko”tipi phalūpacāreneva vuttā.",
  "atk-s0102a:1651_0": "390. Maraṇaniddese yanti maraṇaṃ sandhāya napuṃsakaniddeso, yaṃ maraṇaṃ cutīti vuccati,",
  "atk-s0102a:1651_1": "cavanatāti vuccatīti ayamettha yojanā. Tattha cutīti sabhāvaniddeso. Cavanatāti ākārabhāvaniddeso.",
  "atk-s0102a:1651_2": "Maraṇaṃ pattassa khandhā bhijjanti ceva antaradhāyanti ca adassanaṃ gacchanti, tasmā",
  "atk-s0102a:1651_3": "taṃ bhedo antaradhānanti vuccati. Maccumaraṇanti maccumaraṇaṃ, na khaṇikamaraṇaṃ.",
  "atk-s0102a:1651_4": "Kālakiriyāti maraṇakālakiriyā. Ayaṃ sabbāpi sammutikathāva. Khandhānaṃ bhedoti ayaṃ",
  "atk-s0102a:1651_5": "pana paramatthakathā. Ekavokārabhavādīsu ekacatupañcabhedānaṃ khandhānaṃyeva bhedo,",
  "atk-s0102a:1651_6": "na puggalassa, tasmiṃ pana sati puggalo matoti vohāramattaṃ hoti.",
  "atk-s0102a:1652_0": "Kaḷevarassa nikkhepoti attabhāvassa nikkhepo. Maraṇaṃ pattassa hi niratthaṃva kaliṅgaraṃ",
  "atk-s0102a:1652_1": "attabhāvo patati, tasmā taṃ kaḷevarassa nikkhepoti vuttaṃ. Jīvitindriyassa upacchedo",
  "atk-s0102a:1652_2": "pana sabbākārato paramatthato maraṇaṃ. Etadeva sammutimaraṇanti pi vuccati. Jīvitindriyupacchedameva",
  "atk-s0102a:1652_3": "hi gahetvā lokiyā “tisso mato, phusso mato”ti vadanti.",
  "atk-s0102a:1653_0": "391. Byasanenāti ñātibyasanādīsu yena kenaci byasanena. Dukkhadhammenāti vadhabandhādinā",
  "atk-s0102a:1653_1": "dukkhakāraṇena. Phuṭṭhassāti ajjhotthaṭassa abhibhūtassa. Sokoti yo ñātibyasanādīsu",
  "atk-s0102a:1653_2": "vā vadhabandhanādīsu vā aññatarasmiṃ sati tena abhibhūtassa uppajjati socanalakkhaṇo",
  "atk-s0102a:1653_3": "soko. Socitattanti socitabhāvo. Yasmā panesa abbhantare sosento parisosento uppajjati,",
  "atk-s0102a:1653_4": "tasmā antosoko antoparisokoti vuccati.",
  "atk-s0102a:1654": "392. “Mayhaṃ dhītā, mayhaṃ putto”ti evaṃ ādissa ādissa devanti paridevanti etenāti ādevo. Taṃ taṃ vaṇṇaṃ parikittetvā devanti etenāti paridevo. Tato parā dve tasseva bhāvaniddesā.",
  "atk-s0102a:1655": "393. Kāyikanti kāyapasādavatthukaṃ. Dukkhamanaṭṭhena dukkhaṃ. Asātanti amadhuraṃ. Kāyasamphassajaṃ dukkhanti kāyasamphassato jātaṃ dukkhaṃ. Asātaṃ vedayitanti amadhuraṃ vedayitaṃ.",
  "atk-s0102a:1656": "394. Cetasikanti cittasampayuttaṃ. Sesaṃ dukkhe vuttanayameva.",
  "atk-s0102a:1657": "395. Āyāsoti saṃsīdanavisīdanākārappatto cittakilamatho. Balavataraṃ āyāso upāyāso. Tato parā dve attattaniyābhāvadīpakā bhāvaniddesā.",
  "atk-s0102a:1658_0": "398. Jātidhammānanti jātisabhāvānaṃ. Icchā uppajjatīti taṇhā uppajjati. Aho vatāti",
  "atk-s0102a:1658_1": "patthanā. Na kho panetaṃ icchāyāti evaṃ jātiyā anāgamanaṃ vinā maggabhāvanaṃ na icchāya",
  "atk-s0102a:1658_2": "pattabbaṃ. Idampīti etampi upari sesāni upādāya pikāro. Yampicchanti yenapi dhammena",
  "atk-s0102a:1658_3": "alabbhaneyyavatthuṃ icchanto na labhati, taṃ alabbhaneyya vatthumhi icchanaṃ dukkhaṃ. Esa nayo sabbattha.",
  "atk-s0102a:1659": "399. Khandhaniddese rūpañca taṃ upādānakkhandho cāti rūpupādānakkhandho evaṃ sabbattha.",
  "atk-s0102a:1660": "Samudayasaccaniddesavaṇṇanā",
  "atk-s0102a:1661_0": "400. Yāyaṃ taṇhāti yā ayaṃ taṇhā. Ponobbhavikāti punabbhavakaraṇaṃ punobbhavo, punobbhavo",
  "atk-s0102a:1661_1": "sīlaṃ assāti ponobbhavikā. Nandīrāgena saha gatāti nandīrāgasahagatā. Nandīrāgena",
  "atk-s0102a:1661_2": "saddhiṃ atthato ekattameva gatāti vuttaṃ hoti. Tatratatrābhinandinīti yatra yatra",
  "atk-s0102a:1661_3": "attabhāvo, tatra tatra abhinandinī. Rūpādīsu vā ārammaṇesu tatra tatra abhinandinī,",
  "atk-s0102a:1661_4": "rūpābhinandinī sadda, gandha, rasa, phoṭṭhabba, dhammābhinandinīti attho. Seyyathidanti",
  "atk-s0102a:1661_5": "nipāto. Tassa sā katamā ceti attho. Kāme taṇhā kāmataṇhā, pañcakāmaguṇikarāgassetaṃ",
  "atk-s0102a:1661_6": "nāmaṃ. Bhave taṇhā bhavataṇhā, bhavapatthanāvasena uppannassa sassatadiṭṭhisahagatassa",
  "atk-s0102a:1661_7": "rūpārūpabhavarāgassa ca jhānanikantiyā cetaṃ adhivacanaṃ. Vibhave taṇhā vibhavataṇhā,",
  "atk-s0102a:1661_8": "ucchedadiṭṭhisahagatarāgassetaṃ adhivacanaṃ.",
  "atk-s0102a:1662_0": "Idāni tassā taṇhāya vatthuṃ vitthārato dassetuṃ sā kho panesātiādimāha. Tattha uppajjatīti",
  "atk-s0102a:1662_1": "jāyati. Nivisatīti punappunaṃ pavattivasena patiṭṭhahati. Yaṃ loke piyarūpaṃ sātarūpanti",
  "atk-s0102a:1662_2": "yaṃ lokasmiṃ piyasabhāvañceva madhurasabhāvañca. Cakkhu loketiādīsu lokasmiñhi cakkhādīsu",
  "atk-s0102a:1662_3": "mamattena abhiniviṭṭhā sattā sampattiyaṃ patiṭṭhitā attano cakkhuṃ ādāsatalādīsu",
  "atk-s0102a:1662_4": "nimittaggahaṇānusārena vippasannaṃ pañcapasādaṃ suvaṇṇavimāne ugghāṭitamaṇisīhapañjaraṃ",
  "atk-s0102a:1662_5": "viya maññanti, sotaṃ rajatapanāḷikaṃ viya, pāmaṅgasuttaṃ viya ca maññanti, “tuṅganāsā”ti",
  "atk-s0102a:1662_6": "laddhavohāraṃ ghānaṃ vaṭṭitvā ṭhapitaharitālavaṭṭaṃ viya maññanti, jivhaṃ rattakambalapaṭalaṃ",
  "atk-s0102a:1662_7": "viya mudusiniddhamadhurasadaṃ maññanti, kāyaṃ sālalaṭṭhiṃ viya, suvaṇṇatoraṇaṃ viya",
  "atk-s0102a:1662_8": "ca maññanti, manaṃ aññesaṃ manena asadisaṃ uḷāraṃ maññanti. Rūpaṃ suvaṇṇakaṇikārapupphādivaṇṇaṃ",
  "atk-s0102a:1662_9": "viya, saddaṃ mattakaravīka kokilamandadhamitamaṇivaṃsanigghosaṃ viya, attanā paṭiladdhāni",
  "atk-s0102a:1662_10": "catusamuṭṭhānikagandhārammaṇādīni “kassaññassa evarūpāni atthī”ti maññanti. Tesaṃ",
  "atk-s0102a:1662_11": "evaṃ maññamānānaṃ tāni cakkhādīni piyarūpāni ceva sātarūpāni ca honti. Atha nesaṃ",
  "atk-s0102a:1662_12": "tattha anuppannā ceva taṇhā uppajjati, uppannā ca taṇhā punappunaṃ pavattivasena",
  "atk-s0102a:1662_13": "nivisati. Tasmā bhagavā “cakkhu loke piyarūpaṃ sātarūpaṃ, etthesā taṇhā uppajjamānā",
  "atk-s0102a:1662_14": "uppajjatī”tiādimāha. Tattha uppajjamānāti yadā uppajjamānā hoti, tadā ettha uppajjatīti",
  "atk-s0102a:1662_15": "attho. Esa nayo sabbattha.",
  "atk-s0102a:1663": "Nirodhasaccaniddesavaṇṇanā",
  "atk-s0102a:1664_0": "401. Asesavirāganirodhotiādīni sabbāni nibbānavevacanāneva. Nibbānañhi āgamma taṇhā",
  "atk-s0102a:1664_1": "asesā virajjati nirujjhati, tasmā taṃ “tassāyeva taṇhāya asesavirāganirodho”ti vuccati.",
  "atk-s0102a:1664_2": "Nibbānañca āgamma taṇhā cajiyati paṭinissajjiyati vimuccati na allīyati, tasmā nibbānaṃ",
  "atk-s0102a:1664_3": "“cāgo paṭinissaggo mutti anālayo”ti vuccati. Ekameva hi nibbānaṃ, nāmāni panassa",
  "atk-s0102a:1664_4": "sabbasaṅkhatānaṃ nāmapaṭipakkhavasena anekāni honti. Seyyathidaṃ, asesavirāgo asesanirodho",
  "atk-s0102a:1664_5": "cāgo paṭinissaggo mutti anālayo rāgakkhayo dosakkhayo mohakkhayo taṇhakkhayo anuppādo",
  "atk-s0102a:1664_6": "appavattaṃ animittaṃ appaṇihitaṃ anāyūhanaṃ appaṭisandhi anupapatti agati ajātaṃ",
  "atk-s0102a:1664_7": "ajaraṃ abyādhi amataṃ asokaṃ aparidevaṃ anupāyāsaṃ asaṃkiliṭṭhanti.",
  "atk-s0102a:1665_0": "Idāni maggena chinnāya nibbānaṃ āgamma appavattipattāyapi ca taṇhāya yesu vatthūsu",
  "atk-s0102a:1665_1": "tassā uppatti dassitā, tattheva abhāvaṃ dassetuṃ sā kho panesātiādimāha. Tattha yathā",
  "atk-s0102a:1665_2": "puriso khette jātaṃ tittaalābuvalliṃ disvā aggato paṭṭhāya mūlaṃ pariyesitvā chindeyya,",
  "atk-s0102a:1665_3": "sā anupubbena milāyitvā apaññattiṃ gaccheyya. Tato tasmiṃ khette tittaalābu niruddhā",
  "atk-s0102a:1665_4": "pahīnāti vucceyya, evameva khette tittaalābu viya cakkhādīsu taṇhā. Sā ariyamaggena",
  "atk-s0102a:1665_5": "mūlacchinnā nibbānaṃ āgamma appavattiṃ gacchati. Evaṃ gatā pana tesu vatthūsu khette",
  "atk-s0102a:1665_6": "tittaalābu viya na paññāyati.",
  "atk-s0102a:1666_0": "Yathā ca aṭavito core ānetvā nagarassa dakkhiṇadvāre ghāteyyuṃ, tato aṭaviyaṃ corā",
  "atk-s0102a:1666_1": "matāti vā māritāti vā vucceyyuṃ, evaṃ aṭaviyaṃ corā viya cakkhādīsu taṇhā. Sā dakkhiṇadvāre",
  "atk-s0102a:1666_2": "corā viya nibbānaṃ āgamma niruddhattā nibbāne niruddhā. Evaṃ niruddhā panetesu vatthūsu",
  "atk-s0102a:1666_3": "aṭaviyaṃ corā viya na paññāyati, tenassā tattheva nirodhaṃ dassento “cakkhu loke",
  "atk-s0102a:1666_4": "piyarūpaṃ sātarūpaṃ, etthesā taṇhā pahīyamānā pahīyati, ettha nirujjhamānā nirujjhatī”tiādimāha.",
  "atk-s0102a:1667": "Maggasaccaniddesavaṇṇanā",
  "atk-s0102a:1668_0": "402. Ayamevāti aññamaggapaṭikkhepanatthaṃ niyamanaṃ. Ariyoti taṃ taṃ maggavajjhehi",
  "atk-s0102a:1668_1": "kilesehi ārakattā ariyabhāvakarattā ca ariyo. Dukkhe ñāṇantiādinā catusaccakammaṭṭhānaṃ",
  "atk-s0102a:1668_2": "dassitaṃ. Tattha purimāni dve saccāni vaṭṭaṃ, pacchimāni vivaṭṭaṃ. Tesu bhikkhuno",
  "atk-s0102a:1668_3": "vaṭṭe kammaṭṭhānābhiniveso hoti, vivaṭṭe natthi abhiniveso. Purimāni hi dve saccāni",
  "atk-s0102a:1668_4": "“pañcakkhandhā dukkhaṃ, taṇhā samudayo”ti evaṃ saṅkhepena ca “katame pañcakkhandhā,",
  "atk-s0102a:1668_5": "rūpakkhandho”tiādinā nayena vitthārena ca ācariyassa santike uggaṇhitvā vācāya punappunaṃ",
  "atk-s0102a:1668_6": "parivattento yogāvacaro kammaṃ karoti. Itaresu pana dvīsu saccesu nirodhasaccaṃ iṭṭhaṃ",
  "atk-s0102a:1668_7": "kantaṃ manāpaṃ, maggasaccaṃ iṭṭhaṃ kantaṃ manāpanti evaṃ savanena kammaṃ karoti.",
  "atk-s0102a:1668_8": "So evaṃ karonto cattāri saccāni ekapaṭivedheneva paṭivijjhati ekābhisamayena abhisameti.",
  "atk-s0102a:1668_9": "Dukkhaṃ pariññāpaṭivedhena paṭivijjhati, samudayaṃ pahānapaṭivedhena, nirodhaṃ sacchikiriyāpaṭivedhena,",
  "atk-s0102a:1668_10": "maggaṃ bhāvanāpaṭivedhena paṭivijjhati. Dukkhaṃ pariññābhisamayena…pe… maggaṃ bhāvanābhisamayena",
  "atk-s0102a:1668_11": "abhisameti. Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho",
  "atk-s0102a:1668_12": "hoti, dvīsu pana savanapaṭivedhoyeva. Aparabhāge tīsu kiccato paṭivedho hoti, nirodhe",
  "atk-s0102a:1668_13": "ārammaṇapaṭivedho. Paccavekkhaṇā pana pattasaccassa hoti. Ayañca ādikammiko, tasmā sā idha na vuttā.",
  "atk-s0102a:1669_0": "Imassa ca bhikkhuno pubbe pariggahato “dukkhaṃ parijānāmi, samudayaṃ pajahāmi, nirodhaṃ",
  "atk-s0102a:1669_1": "sacchikaromi, maggaṃ bhāvemī”ti ābhogasamannāhāramanasikārapaccavekkhaṇā natthi,",
  "atk-s0102a:1669_2": "pariggahato paṭṭhāya hoti. Aparabhāge pana dukkhaṃ pariññātameva…pe… maggo bhāvitova",
  "atk-s0102a:1669_3": "hoti. Tattha dve saccāni duddasattā gambhīrāni, dve gambhīrattā duddasāni. Dukkhasaccañhi",
  "atk-s0102a:1669_4": "uppattito pākaṭaṃ, khāṇukaṇṭakapahārādīsu “aho dukkha”nti vattabbatampi āpajjati.",
  "atk-s0102a:1669_5": "Samudayampi khāditukāmatābhuñjitukāmatādivasena uppattito pākaṭaṃ. Lakkhaṇapaṭivedhato",
  "atk-s0102a:1669_6": "pana ubhayampi gambhīraṃ. Iti tāni duddasattā gambhīrāni. Itaresaṃ pana dvinnaṃ dassanatthāya",
  "atk-s0102a:1669_7": "payogo bhavaggagahaṇatthaṃ hatthappasāraṇaṃ viya avīciphusanatthaṃ pādappasāraṇaṃ",
  "atk-s0102a:1669_8": "viya satadhā bhinnassa vālassa koṭiyā koṭipādanaṃ viya ca hoti. Iti tāni gambhīrattā",
  "atk-s0102a:1669_9": "duddasāni. Evaṃ duddasattā gambhīresu gambhīrattā ca duddasesu catūsu saccesu uggahādivasena",
  "atk-s0102a:1669_10": "pubbabhāgañāṇuppattiṃ sandhāya idaṃ dukkhe ñāṇantiādi vuttaṃ. Paṭivedhakkhaṇe pana",
  "atk-s0102a:1669_11": "ekameva taṃ ñāṇaṃ hoti.",
  "atk-s0102a:1670_0": "Nekkhammasaṅkappādayo kāmabyāpādavihiṃsāviramaṇasaññānaṃ nānattā pubbabhāge nānā,",
  "atk-s0102a:1670_1": "maggakkhaṇe pana imesu tīsu ṭhānesu uppannassa akusalasaṅkappassa padapacchedato",
  "atk-s0102a:1670_2": "anuppattisādhanavasena maggaṅgaṃ pūrayamāno ekova kusalasaṅkappo uppajjati. Ayaṃ sammāsaṅkappo nāma.",
  "atk-s0102a:1671_0": "Musāvādāveramaṇiādayopi musāvādādīhi viramaṇasaññānaṃ nānattā pubbabhāge nānā, maggakkhaṇe",
  "atk-s0102a:1671_1": "pana imesu catūsu ṭhānesu uppannāya akusaladussīlyacetanāya padapacchedato anuppattisādhanavasena",
  "atk-s0102a:1671_2": "maggaṅgaṃ pūrayamānā ekāva kusalaveramaṇī uppajjati. Ayaṃ sammāvācā nāma.",
  "atk-s0102a:1672_0": "Pāṇātipātāveramaṇiādayopi pāṇātipātādīhi viramaṇasaññānaṃ nānattā pubbabhāge nānā,",
  "atk-s0102a:1672_1": "maggakkhaṇe pana imesu tīsu ṭhānesu uppannāya akusaladussīlyacetanāya akiriyato padapacchedato",
  "atk-s0102a:1672_2": "anuppattisādhanavasena maggaṅgaṃ pūrayamānā ekāva kusalaveramaṇī uppajjati, ayaṃ sammākammanto nāma.",
  "atk-s0102a:1673_0": "Micchāājīvanti khādanīyabhojanīyādīnaṃ atthāya pavattitaṃ kāyavacīduccaritaṃ. Pahāyāti",
  "atk-s0102a:1673_1": "vajjetvā. Sammāājīvenāti buddhapasatthena ājīvena. Jīvitaṃ kappetīti jīvitappavattiṃ",
  "atk-s0102a:1673_2": "pavatteti. Sammāājīvopi kuhanādīhi viramaṇasaññānaṃ nānattā pubbabhāge nānā, maggakkhaṇe",
  "atk-s0102a:1673_3": "pana imesuyeva sattasu ṭhānesu uppannāya micchājīvadussīlyacetanāya padapacchedato",
  "atk-s0102a:1673_4": "anuppattisādhanavasena maggaṅgaṃ pūrayamānā ekāva kusalaveramaṇī uppajjati, ayaṃ sammāājīvo nāma.",
  "atk-s0102a:1674_0": "Anuppannānanti ekasmiṃ vā bhave tathārūpe vā ārammaṇe attano na uppannānaṃ. Parassa",
  "atk-s0102a:1674_1": "pana uppajjamāne disvā “aho vata me evarūpā pāpakā akusaladhammā na uppajjeyyu”nti",
  "atk-s0102a:1674_2": "evaṃ anuppannānaṃ pāpakānaṃ akusalānaṃ dhammānaṃ anuppādāya. Chandaṃ janetīti tesaṃ",
  "atk-s0102a:1674_3": "anuppādakapaṭipattisādhakaṃ vīriyachandaṃ janeti. Vāyamatīti vāyāmaṃ karoti. Vīriyaṃ",
  "atk-s0102a:1674_4": "ārabhatīti vīriyaṃ pavatteti. Cittaṃ paggaṇhātīti vīriyena cittaṃ paggahitaṃ karoti.",
  "atk-s0102a:1674_5": "Padahatīti kāmaṃ taco ca nhāru ca aṭṭhi ca avasissatūti padahanaṃ pavatteti.",
  "atk-s0102a:1675_0": "Uppannānanti samudācāravasena attano uppannapubbānaṃ. Idāni tādise na uppādessāmīti",
  "atk-s0102a:1675_1": "tesaṃ pahānāya chandaṃ janeti. Anuppannānaṃ kusalānanti appaṭiladdhānaṃ paṭhamajjhānādīnaṃ.",
  "atk-s0102a:1675_2": "Uppannānanti tesaṃyeva paṭiladdhānaṃ. Ṭhitiyāti punappunaṃ uppattipabandhavasena",
  "atk-s0102a:1675_3": "ṭhitatthaṃ. Asammosāyāti avināsanatthaṃ. Bhiyyobhāvāyāti uparibhāvāya. Vepullāyāti",
  "atk-s0102a:1675_4": "vipulabhāvāya. Bhāvanāya pāripūriyāti bhāvanāya paripūraṇatthaṃ. Ayampi sammāvāyāmo",
  "atk-s0102a:1675_5": "anuppannānaṃ akusalānaṃ anuppādanādicittānaṃ nānattā pubbabhāge nānā, maggakkhaṇe",
  "atk-s0102a:1675_6": "pana imesuyeva catūsu ṭhānesu kiccasādhanavasena maggaṅgaṃ pūrayamānaṃ ekameva kusalavīriyaṃ",
  "atk-s0102a:1675_7": "uppajjati. Ayaṃ sammāvāyāmo nāma.",
  "atk-s0102a:1676": "Sammāsatipi kāyādipariggāhakacittānaṃ nānattā pubbabhāge nānā, maggakkhaṇe pana catūsu ṭhānesu kiccasādhanavasena maggaṅgaṃ pūrayamānā ekāva sati uppajjati. Ayaṃ sammāsati nāma.",
  "atk-s0102a:1677_0": "Jhānāni pubbabhāgepi maggakkhaṇepi nānā, pubbabhāge samāpattivasena nānā, maggakkhaṇe",
  "atk-s0102a:1677_1": "nānāmaggavasena. Ekassa hi paṭhamamaggo paṭhamajjhāniko hoti, dutiyamaggādayopi paṭhamajjhānikā",
  "atk-s0102a:1677_2": "vā dutiyajjhānādīsu aññatarajhānikā vā. Ekassapi paṭhamamaggo dutiyādīnaṃ aññatarajhāniko",
  "atk-s0102a:1677_3": "hoti, dutiyādayopi dutiyādīnaṃ aññatarajjhānikā vā paṭhamajjhānikā vā. Evaṃ cattāropi",
  "atk-s0102a:1677_4": "maggā jhānavasena sadisā vā asadisā vā ekaccasadisā vā honti. Ayaṃ panassa viseso",
  "atk-s0102a:1677_5": "pādakajjhānaniyamena hoti.",
  "atk-s0102a:1678_0": "Pādakajjhānaniyamena tāva paṭhamajjhānalābhino paṭhamajjhānā vuṭṭhāya vipassantassa",
  "atk-s0102a:1678_1": "uppanno maggo paṭhamajjhāniko hoti. Maggaṅgabojjhaṅgāni panettha paripuṇṇāneva honti.",
  "atk-s0102a:1678_2": "Dutiyajjhānato vuṭṭhāya vipassantassa uppanno dutiyajjhāniko hoti. Maggaṅgāni panettha",
  "atk-s0102a:1678_3": "satta honti. Tatiyajjhānato vuṭṭhāya vipassantassa uppanno tatiyajjhāniko. Maggaṅgāni",
  "atk-s0102a:1678_4": "panettha satta, bojjhaṅgāni cha honti. Esa nayo catutthajjhānato vuṭṭhāya yāva nevasaññānāsaññāyatanaṃ.",
  "atk-s0102a:1679_0": "Āruppe catukkapañcakajjhānaṃ uppajjati, tañca lokuttaraṃ, no lokiyanti vuttaṃ, ettha",
  "atk-s0102a:1679_1": "kathanti? Etthāpi paṭhamajjhānādīsu yato vuṭṭhāya sotāpattimaggaṃ paṭilabhitvā arūpasamāpattiṃ",
  "atk-s0102a:1679_2": "bhāvetvā so āruppe uppanno, taṃ jhānikāvassa tattha tayo maggā uppajjanti. Evaṃ pādakajjhānameva niyameti.",
  "atk-s0102a:1680_0": "Keci pana therā “vipassanāya ārammaṇabhūtā khandhā niyamentī”ti vadanti. Keci “puggalajjhāsayo",
  "atk-s0102a:1680_1": "niyametī”ti vadanti. Keci “vuṭṭhānagāminivipassanā niyametī”ti vadanti. Tesaṃ vādavinicchayo",
  "atk-s0102a:1680_2": "visuddhimagge vuṭṭhānagāminivipassanādhikāre vuttanayeneva veditabbo.",
  "atk-s0102a:1681": "Ayaṃ vuccati, bhikkhave, sammāsamādhīti ayaṃ pubbabhāge lokiyo aparabhāge lokuttaro sammāsamādhīti vuccati.",
  "atk-s0102a:1682_0": "Iti ajjhattaṃ vāti evaṃ attano vā cattāri saccāni pariggaṇhitvā, parassa vā, kālena",
  "atk-s0102a:1682_1": "vā attano, kālena vā parassa cattāri saccāni pariggaṇhitvā dhammesu dhammānupassī",
  "atk-s0102a:1682_2": "viharati. Samudayavayā panettha catunnaṃ saccānaṃ yathāsambhāvato uppattinivattivasena",
  "atk-s0102a:1682_3": "veditabbā. Ito paraṃ vuttanayameva. Kevalañhi idha catusaccapariggāhikā sati dukkhasaccanti",
  "atk-s0102a:1682_4": "evaṃ yojanaṃ katvā saccapariggāhakassa bhikkhuno niyyānamukhaṃ veditabbaṃ, sesaṃ tādisamevāti.",
  "atk-s0102a:1683": "Catusaccapabbaṃ niṭṭhitaṃ.",
  "atk-s0102a:1684_0": "404. Ettāvatā ānāpānapabbaṃ catuiriyāpathapabbaṃ catusampajaññapabbaṃ dvattiṃsākāraṃ",
  "atk-s0102a:1684_1": "catudhātuvavatthānaṃ navasivathikā vedanānupassanā cittānupassanā nīvaraṇapariggaho",
  "atk-s0102a:1684_2": "khandhapariggaho āyatanapariggaho bojjhaṅgapariggaho saccapariggahoti ekavīsati kammaṭṭhānāni.",
  "atk-s0102a:1684_3": "Tesu ānāpānaṃ dvattiṃsākāraṃ navasivathikāti ekādasa appanākammaṭṭhānāni honti. Dīghabhāṇakamahāsīvatthero",
  "atk-s0102a:1684_4": "pana “navasivathikā ādīnavānupassanāvasena vuttā”ti āha. Tasmā tassa matena dveyeva",
  "atk-s0102a:1684_5": "appanākammaṭṭhānāni, sesāni upacārakammaṭṭhānāni. Kiṃ panetesu sabbesu abhiniveso",
  "atk-s0102a:1684_6": "jāyatīti? Na jāyati. Iriyāpathasampajaññanīvaraṇabojjhaṅgesu hi abhiniveso na jāyati,",
  "atk-s0102a:1684_7": "sesesu jāyatīti. Mahāsīvatthero panāha “etesupi abhiniveso jāyati. Ayañhi ‘atthi",
  "atk-s0102a:1684_8": "nu kho me cattāro iriyāpathā udāhu natthi, atthi nu kho me catusampajaññaṃ udāhu",
  "atk-s0102a:1684_9": "natthi, atthi nu kho me pañcanīvaraṇā udāhu natthi, atthi nu kho me sattabojjhaṅgā",
  "atk-s0102a:1684_10": "udāhu natthī’ti evaṃ pariggaṇhāti. Tasmā sabbattha abhiniveso jāyatī”ti.",
  "atk-s0102a:1685_0": "Yo hi koci, bhikkhaveti yo hi koci, bhikkhave, bhikkhu vā bhikkhunī vā upāsako vā",
  "atk-s0102a:1685_1": "upāsikā vā. Evaṃ bhāveyyātiādito paṭṭhāya vuttena bhāvanānukkamena bhāveyya. Pāṭikaṅkhanti",
  "atk-s0102a:1685_2": "paṭikaṅkhitabbaṃ icchitabbaṃ avassaṃbhāvīti attho. Aññāti arahattaṃ. Sati vā upādiseseti",
  "atk-s0102a:1685_3": "upādānasese vā sati aparikkhīṇe. Anāgāmitāti anāgāmibhāvo.",
  "atk-s0102a:1686_0": "Evaṃ sattannaṃ vassānaṃ vasena sāsanassa niyyānikabhāvaṃ dassetvā puna tato appatarepi",
  "atk-s0102a:1686_1": "kāle dassento tiṭṭhantu, bhikkhavetiādimāha. Sabbampi cetaṃ majjhimassa veneyyapuggalassa",
  "atk-s0102a:1686_2": "vasena vuttaṃ, tikkhapaññaṃ pana sandhāya “pātova anusiṭṭho sāyaṃ visesaṃ adhigamissati,",
  "atk-s0102a:1686_3": "sāyaṃ anusiṭṭho pāto visesaṃ adhigamissatī”ti vuttaṃ. Iti bhagavā “evaṃ niyyānikaṃ,",
  "atk-s0102a:1686_4": "bhikkhave, mama sāsana”nti dassetvā ekavīsatiyāpi ṭhānesu arahattanikūṭena desitaṃ",
  "atk-s0102a:1686_5": "desanaṃ niyyātento “ekāyano ayaṃ, bhikkhave, maggo…pe… iti yaṃ taṃ vuttaṃ, idametaṃ",
  "atk-s0102a:1686_6": "paṭicca vutta”nti āha. Sesaṃ uttānatthamevāti. Desanāpariyosāne pana tiṃsa bhikkhusahassāni",
  "atk-s0102a:1686_7": "arahatte patiṭṭhahiṃsūti.",
  "atk-s0102a:1687": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1688": "Mahāsatipaṭṭhānasuttavaṇṇanā niṭṭhitā.",
  "atk-s0102a:1691": "10. Pāyāsirājaññasuttavaṇṇanā",
  "atk-s0102a:1692_0": "406. Evaṃ me sutanti pāyāsirājaññasuttaṃ. Tatrāyamapubbapadavaṇṇanā – āyasmāti piyavacanametaṃ.",
  "atk-s0102a:1692_1": "Kumārakassapoti tassa nāmaṃ. Kumārakāle pabbajitattā pana bhagavatā “kassapaṃ pakkosatha,",
  "atk-s0102a:1692_2": "idaṃ phalaṃ vā khādanīyaṃ vā kassapassa dethā”ti vutte “katarakassapassā”ti. “Kumārakassapassā”ti",
  "atk-s0102a:1692_3": "evaṃ gahitanāmattā tato paṭṭhāya vuḍḍhakālepi “kumārakassapo” tveva vuccati. Apica",
  "atk-s0102a:1692_4": "rañño posāvanikaputtattāpi taṃ kumārakassapoti sañjāniṃsu.",
  "atk-s0102a:1693_0": "Ayaṃ panassa pubbayogato paṭṭhāya āvibhāvakathā – thero kira padumuttarassa bhagavato",
  "atk-s0102a:1693_1": "kāle seṭṭhiputto ahosi. Athekadivasaṃ bhagavantaṃ citrakathiṃ ekaṃ attano sāvakaṃ",
  "atk-s0102a:1693_2": "etadagge ṭhapentaṃ disvā bhagavato sattāhaṃ dānaṃ datvā “ahampi bhagavā anāgate ekassa",
  "atk-s0102a:1693_3": "buddhassa ayaṃ thero viya citrakathī sāvako bhavāmī”ti patthanaṃ katvā puññāni karonto",
  "atk-s0102a:1693_4": "kassapassa bhagavato sāsane pabbajitvā visesaṃ nibbattetuṃ nāsakkhi. Tadā kira parinibbutassa",
  "atk-s0102a:1693_5": "bhagavato sāsane osakkante pañca bhikkhū nisseṇiṃ bandhitvā pabbataṃ āruyha samaṇadhammaṃ",
  "atk-s0102a:1693_6": "akaṃsu. Saṅghatthero tatiyadivase arahattaṃ patto, anuthero catutthadivase anāgāmī",
  "atk-s0102a:1693_7": "ahosi, itare tayo visesaṃ nibbattetuṃ asakkontā devaloke nibbattā.",
  "atk-s0102a:1694_0": "Tesaṃ ekaṃ buddhantaraṃ devesu ca manussesu ca sampattiṃ anubhavantānaṃ eko takkasilāyaṃ",
  "atk-s0102a:1694_1": "rājakule nibbattitvā pakkusāti nāma rājā hutvā bhagavantaṃ uddissa pabbajitvā rājagahaṃ",
  "atk-s0102a:1694_2": "uddissa āgacchanto kumbhakārasālāyaṃ bhagavato dhammadesanaṃ sutvā anāgāmiphalaṃ",
  "atk-s0102a:1694_3": "patto. Eko ekasmiṃ samuddapaṭṭane kulaghare nibbattitvā nāvaṃ āruyha bhinnanāvo dārucīrāni",
  "atk-s0102a:1694_4": "nivāsetvā lābhasampattiṃ patto “ahaṃ arahā”ti cittaṃ uppādetvā “na tvaṃ arahā, gaccha,",
  "atk-s0102a:1694_5": "satthāraṃ upasaṅkamitvā pañhaṃ pucchā”ti atthakāmāya devatāya codito tathā katvā",
  "atk-s0102a:1694_6": "arahattaphalaṃ patto.",
  "atk-s0102a:1695_0": "Eko rājagahe ekissā kuladārikāya kucchimhi uppanno. Sā ca paṭhamaṃ mātāpitaro yācitvā",
  "atk-s0102a:1695_1": "pabbajjaṃ alabhamānā kulagharaṃ gantvā gabbhaṃ gaṇhi. Gabbhasaṇṭhitampi ajānanti",
  "atk-s0102a:1695_2": "sāmikaṃ ārādhetvā tena anuññātā bhikkhunīsu pabbajitā, tassā gabbhanimittaṃ disvā",
  "atk-s0102a:1695_3": "bhikkhuniyo devadattaṃ pucchiṃsu. So “assamaṇī”ti āha. Dasabalaṃ pucchiṃsu. Satthā",
  "atk-s0102a:1695_4": "upālittheraṃ sampaṭicchāpesi. Thero sāvatthinagaravāsīni kulāni visākhañca upāsikaṃ",
  "atk-s0102a:1695_5": "pakkosāpetvā sodhento “pure laddho gabbho, pabbajjā arogā”ti āha. Satthā “suvinicchitaṃ",
  "atk-s0102a:1695_6": "adhikaraṇa”nti therassa sādhukāramadāsi. Sā bhikkhunī suvaṇṇabimbasadisaṃ puttaṃ",
  "atk-s0102a:1695_7": "vijāyi. Taṃ gahetvā rājā pasenadi kosalo posāpesi. “Kassapo”ti cassa nāmaṃ katvā",
  "atk-s0102a:1695_8": "aparabhāge alaṅkaritvā satthu santikaṃ netvā pabbājesi. Iti naṃ rañño posāvanikaputtattāpi",
  "atk-s0102a:1695_9": "“kumārakassapo”ti sañjāniṃsūti. Taṃ ekadivasaṃ andhavane samaṇadhammaṃ karontaṃ atthakāmā",
  "atk-s0102a:1695_10": "devatā pañhe uggahāpetvā “ime pañhe bhagavantaṃ pucchā”ti āha. Thero pañhe pucchitvā",
  "atk-s0102a:1695_11": "pañhavissajjanāvasāne arahattaṃ pāpuṇi. Bhagavāpi taṃ citrakathikānaṃ bhikkhūnaṃ aggaṭṭhāne ṭhapesi.",
  "atk-s0102a:1696_0": "Setabyāti tassa nagarassa nāmaṃ. Uttarena setabyanti setabyato uttaradisāya. Rājaññoti",
  "atk-s0102a:1696_1": "anabhisittakarājā. Diṭṭhigatanti diṭṭhiyeva. Yathā gūthagataṃ muttagatanti vutte",
  "atk-s0102a:1696_2": "na gūthādito aññaṃ atthi, evaṃ diṭṭhiyeva diṭṭhigataṃ. Itipi natthīti taṃ taṃ kāraṇaṃ",
  "atk-s0102a:1696_3": "apadisitvā evampi natthīti vadati. Purā…pe… saññāpetīti yāva na saññāpeti.",
  "atk-s0102a:1697": "Candimasūriyaupamāvaṇṇanā",
  "atk-s0102a:1698_0": "411. Ime bho, kassapa, candimasūriyāti so kira therena pucchito cintesi “ayaṃ samaṇo",
  "atk-s0102a:1698_1": "paṭhamaṃ candimasūriye upamaṃ āhari, candimasūriyasadiso bhavissati paññāya, anabhibhavanīyo",
  "atk-s0102a:1698_2": "aññena, sace panāhaṃ ‘candimasūriyā imasmiṃ loke’ti bhaṇissāmi, ‘kiṃ nissitā ete,",
  "atk-s0102a:1698_3": "kittakapamāṇā, kittakaṃ uccā’tiādīhi paliveṭhessati. Ahaṃ kho panetaṃ nibbeṭhetuṃ",
  "atk-s0102a:1698_4": "na sakkhissāmi, ‘parasmiṃ loke’ iccevassa kathessāmī”ti. Tasmā evamāha.",
  "atk-s0102a:1699_0": "Bhagavā pana tato pubbe na cirasseva sudhābhojanīyajātakaṃ kathesi. Tattha “cande",
  "atk-s0102a:1699_1": "cando devaputto, sūriye sūriyo devaputto”ti āgataṃ. Bhagavatā ca kathitaṃ jātakaṃ",
  "atk-s0102a:1699_2": "vā suttantaṃ vā sakalajambudīpe patthaṭaṃ hoti, tena so “ettha nivāsino devaputtā",
  "atk-s0102a:1699_3": "natthī”ti na sakkā vattunti cintetvā devā te na manussāti āha.",
  "atk-s0102a:1700_0": "412. Atthi pana, rājañña, pariyāyoti atthi pana kāraṇanti pucchati. Ābādhikāti visabhāgavedanāsaṅkhātena",
  "atk-s0102a:1700_1": "ābādhena samannāgatā. Dukkhitāti dukkhappattā. Bāḷhagilānāti adhimattagilānā. Saddhāyikāti",
  "atk-s0102a:1700_2": "ahaṃ tumhe saddahāmi, tumhe mayhaṃ saddhāyikā saddhāyitabbavacanāti attho. Paccayikāti",
  "atk-s0102a:1700_3": "ahaṃ tumhe pattiyāmi, tumhe mayhaṃ paccayikā pattiyāyitabbāti attho.",
  "atk-s0102a:1701": "Corādiupamāvaṇṇanā",
  "atk-s0102a:1702_0": "413. Uddisitvāti tesaṃ attānañca paṭisāmitabhaṇḍakañca dassetvā, sampaṭicchāpetvāti",
  "atk-s0102a:1702_1": "attho. Vippalapantassāti “putto me, dhītā me, dhanaṃ me”ti vividhaṃ palapantassa.",
  "atk-s0102a:1702_2": "Nirayapālesūti niraye kammakāraṇikasattesu. Ye pana “kammameva kammakāraṇaṃ karoti,",
  "atk-s0102a:1702_3": "natthi nirayapālā”ti vadanti. Te “tamenaṃ, bhikkhave, nirayapālā”ti devadūtasuttaṃ",
  "atk-s0102a:1702_4": "paṭibāhanti. Manussaloke rājakulesu kāraṇikamanussā viya hi niraye nirayapālā honti.",
  "atk-s0102a:1703": "415. Veḷupesikāhīti veḷuvilīvehi. Sunimmajjathāti yathā suṭṭhu nimmajjitaṃ hoti, evaṃ nimmajjatha, apanethāti attho.",
  "atk-s0102a:1704_0": "Asucīti amanāpo. Asucisaṅkhātoti asucikoṭṭhāsabhūto asucīti ñāto vā. Duggandhoti",
  "atk-s0102a:1704_1": "kuṇapagandho. Jegucchoti jigucchitabbayutto. Paṭikūloti dassaneneva paṭighāvaho.",
  "atk-s0102a:1704_2": "Ubbādhatīti divasassa dvikkhattuṃ nhatvā tikkhattuṃ vatthāni parivattetvā alaṅkatapaṭimaṇḍitānaṃ",
  "atk-s0102a:1704_3": "cakkavattiādīnampi manussānaṃ gandho yojanasate ṭhitānaṃ devatānaṃ kaṇṭhe āsattakuṇapaṃ viya bādhati.",
  "atk-s0102a:1705": "416. Puna pāṇātipātādipañcasīlāni samādāyavattentānaṃ vasena vadati. Tāvatiṃsānanti idañca dūre nibbattā tāva mā āgacchantu, ime kasmā na entīti vadati.",
  "atk-s0102a:1706": "418. Jaccandhūpamo maññe paṭibhāsīti jaccandho viya upaṭṭhāsi. Araññavanapatthānīti araññakaṅgayuttatāya araññāni, mahāvanasaṇḍatāya vanapatthāni. Pantānīti dūrāni.",
  "atk-s0102a:1707": "419. Kalyāṇadhammeti teneva sīlena sundaradhamme. Dukkhapaṭikūleti dukkhaṃ apatthente. Seyyo bhavissatīti paraloke sugatisukhaṃ bhavissatīti adhippāyo.",
  "atk-s0102a:1708_0": "420. Upavijaññāti upagatavijāyanakālā, paripakkagabbhā na cirasseva vijāyissatīti",
  "atk-s0102a:1708_1": "attho. Opabhoggā bhavissatīti pādaparicārikā bhavissati. Anayabyasananti mahādukkhaṃ.",
  "atk-s0102a:1708_2": "Ayoti sukhaṃ, na ayo anayo, dukkhaṃ. Tadetaṃ sabbaso sukhaṃ byasati vikkhipatīti",
  "atk-s0102a:1708_3": "byasanaṃ. Iti anayova byasanaṃ anayabyasanaṃ, mahādukkhanti attho. Ayonisoti anupāyena.",
  "atk-s0102a:1708_4": "Apakkaṃ na paripācentīti apariṇataṃ akhīṇaṃ āyuṃ antarāva na upacchindanti. Paripākaṃ",
  "atk-s0102a:1708_5": "āgamentīti āyuparipākakālaṃ āgamenti. Dhammasenāpatināpetaṃ vuttaṃ –",
  "atk-s0102a:1709": "“Nābhinandāmi maraṇaṃ, nābhinandāmi jīvitaṃ;",
  "atk-s0102a:1710": "Kālañca paṭikaṅkhāmi, nibbisaṃ bhatako yathāti.",
  "atk-s0102a:1711": "421. Ubbhinditvāti mattikālepaṃ bhinditvā.",
  "atk-s0102a:1712_0": "422. Rāmaṇeyyakanti ramaṇīyabhāvaṃ. Velāsikāti khiḍḍāparādhikā. Komārikāti taruṇadārikā.",
  "atk-s0102a:1712_1": "Tuyhaṃ jīvanti supinadassanakāle nikkhamantaṃ vā pavisantaṃ vā jīvaṃ api nu passanti.",
  "atk-s0102a:1712_2": "Idha cittācāraṃ “jīva”nti gahetvā āha. So hi tattha jīvasaññīti.",
  "atk-s0102a:1713_0": "423. Jiyāyāti dhanujiyāya, gīvaṃ veṭhetvāti attho. Patthinnataroti thaddhataro. Iminā",
  "atk-s0102a:1713_1": "kiṃ dasseti? Tumhe jīvakāle sattassa pañcakkhandhāti vadanti, cavanakāle pana rūpakkhandhamattameva",
  "atk-s0102a:1713_2": "avasissati, tayo khandhā appavattā honti, viññāṇakkhandho gacchati. Avasiṭṭhena rūpakkhandhena",
  "atk-s0102a:1713_3": "lahutarena bhavitabbaṃ, garukataro ca hoti. Tasmā natthi koci kuhiṃ gantāti imamatthaṃ dasseti.",
  "atk-s0102a:1714": "424. Nibbutanti vūpasantatejaṃ.",
  "atk-s0102a:1715_0": "425. Anupahaccāti avināsetvā. Āmato hotīti addhamato marituṃ āraddho hoti. Odhunāthāti",
  "atk-s0102a:1715_1": "orato karotha. Sandhunāthāti parato karotha. Niddhunāthāti aparāparaṃ karotha. Tañcāyatanaṃ",
  "atk-s0102a:1715_2": "na paṭisaṃvedetīti tena cakkhunā taṃ rūpāyatanaṃ na vibhāveti. Esa nayo sabbattha.",
  "atk-s0102a:1716": "426. Saṅkhadhamoti saṅkhadhamako. Upalāpetvāti dhamitvā.",
  "atk-s0102a:1717": "428. Aggikoti aggiparicārako. Āpādeyyanti nipphādeyyaṃ, āyuṃ vā pāpuṇāpeyyaṃ. Poseyyanti bhojanādīhi bhareyyaṃ. Vaḍḍheyyanti vaḍḍhiṃ gameyyaṃ. Araṇīsahitanti araṇīyugaḷaṃ.",
  "atk-s0102a:1718_0": "429. Tirorājānopīti tiroraṭṭhe aññasmimpi janapade rājāno jānanti. Abyattoti avisado",
  "atk-s0102a:1718_1": "acheko. Kopenapīti ye maṃ evaṃ vakkhanti, tesu uppajjanakena kopenapi etaṃ diṭṭhigataṃ",
  "atk-s0102a:1718_2": "harissāmi pariharissāmīti gahetvā vicarissāmi. Makkhenāti tayā vuttayuttakāraṇamakkhalakkhaṇena",
  "atk-s0102a:1718_3": "makkhenāpi. Palāsenāti tayā saddhiṃ yugaggāhalakkhaṇena palāsenāpi.",
  "atk-s0102a:1719_0": "430. Haritakapaṇṇanti yaṃ kiñci haritakaṃ, antamaso allatiṇapaṇṇampi na hotīti attho.",
  "atk-s0102a:1719_1": "Sannaddhakalāpanti sannaddhadhanukalāpaṃ. Āsittodakāni vaṭumānīti paripuṇṇasalilā",
  "atk-s0102a:1719_2": "maggā ca kandarā ca. Yoggānīti balibadde.",
  "atk-s0102a:1720": "Bahunikkhantaroti bahunikkhanto ciranikkhantoti attho. Yathābhatena bhaṇḍenāti yaṃ vo tiṇakaṭṭhodakabhaṇḍakaṃ āropitaṃ, tena yathābhatena yathāropitena, yathāgahitenāti attho.",
  "atk-s0102a:1721": "Appasārānīti appagghāni. Paṇiyānīti bhaṇḍāni.",
  "atk-s0102a:1722": "Gūthabhārikādiupamāvaṇṇanā",
  "atk-s0102a:1723_0": "432. Mama ca sūkarabhattanti mama ca sūkarānaṃ idaṃ bhattaṃ. Uggharantanti upari",
  "atk-s0102a:1723_1": "gharantaṃ. Paggharantanti heṭṭhā parissavantaṃ. Tumhe khvettha bhaṇeti tumhe kho",
  "atk-s0102a:1723_2": "ettha bhaṇe. Ayameva vā pāṭho. Tathā hi pana me sūkarabhattanti tathā hi pana me",
  "atk-s0102a:1723_3": "ayaṃ gūtho sūkarānaṃ bhattaṃ.",
  "atk-s0102a:1724_0": "434. Āgatāgataṃ kaliṃ gilatīti āgatāgataṃ parājayaguḷaṃ gilati. Pajjohissāmīti pajjohanaṃ",
  "atk-s0102a:1724_1": "karissāmi, balikammaṃ karissāmīti attho. Akkhehi dibbissāmāti guḷehi kīḷissāma. Littaṃ",
  "atk-s0102a:1724_2": "paramena tejasāti paramatejena visena littaṃ.",
  "atk-s0102a:1725_0": "436. Gāmapaṭṭanti vuṭṭhitagāmapadeso vuccati. “Gāmapada”ntipi pāṭho, ayamevattho.",
  "atk-s0102a:1725_1": "Sāṇabhāranti sāṇavākabhāraṃ. Susannaddhoti subaddho. Tvaṃ pajānāhīti tvaṃ jāna. Sace",
  "atk-s0102a:1725_2": "gaṇhitukāmosi, gaṇhāhīti vuttaṃ hoti.",
  "atk-s0102a:1726": "Khomanti khomavākaṃ. Ayanti kāḷalohaṃ. Lohanti tambalohaṃ. Sajjhanti rajataṃ. Suvaṇṇanti suvaṇṇamāsakaṃ. Abhinandiṃsūti tussiṃsu.",
  "atk-s0102a:1727_0": "437. Attamanoti sakamano tuṭṭhacitto. Abhiraddhoti abhippasanno. Pañhāpaṭibhānānīti",
  "atk-s0102a:1727_1": "pañhupaṭṭhānāni. Paccanīkaṃ kattabbanti paccanīkaṃ paṭiviruddhaṃ viya kattabbaṃ amaññissaṃ,",
  "atk-s0102a:1727_2": "paṭilomagāhaṃ gahetvā aṭṭhāsinti attho.",
  "atk-s0102a:1728_0": "438. Saṅghātaṃ āpajjantīti saṅghātaṃ vināsaṃ maraṇaṃ āpajjanti. Na mahapphaloti vipākaphalena",
  "atk-s0102a:1728_1": "na mahapphalo hoti. Na mahānisaṃsoti guṇānisaṃsena mahānisaṃso na hoti. Na mahājutikoti",
  "atk-s0102a:1728_2": "ānubhāvajutiyā mahājutiko na hoti. Na mahāvipphāroti vipākavipphāratāya mahāvipphāro",
  "atk-s0102a:1728_3": "na hoti. Bījanaṅgalanti bījañca naṅgalañca. Dukkhetteti duṭṭhukhette nissārakhette.",
  "atk-s0102a:1728_4": "Dubbhūmeti visamabhūmibhāge. Patiṭṭhāpeyyāti ṭhapeyya. Khaṇḍānīti chinnabhinnāni.",
  "atk-s0102a:1728_5": "Pūtīnīti nissārāni. Vātātapahatānīti vātena ca ātapena ca hatāni pariyādinnatejāni.",
  "atk-s0102a:1728_6": "Asārādānīti taṇḍulasārādānarahitāni palālāni. Asukhasayitānīti yāni sukkhāpetvā koṭṭhe",
  "atk-s0102a:1728_7": "ākiritvā ṭhapitāni, tāni sukhasayitāni nāma. Etāni pana na tādisāni. Anuppaveccheyyāti",
  "atk-s0102a:1728_8": "anupaveseyya, na sammā vasseyya, anvaddhamāsaṃ anudasāhaṃ anupañcāhaṃ na vasseyyāti",
  "atk-s0102a:1728_9": "attho. Api nu tānīti api nu evaṃ khettabījavuṭṭhidose sati tāni bījāni aṅkuramūlapattādīhi",
  "atk-s0102a:1728_10": "uddhaṃ vuddhiṃ heṭṭhā virūḷhiṃ samantato ca vepullaṃ āpajjeyyunti. Evarūpo kho rājañña",
  "atk-s0102a:1728_11": "yaññoti evarūpaṃ rājañña dānaṃ parūpaghātena uppāditapaccayatopi dāyakatopi pariggāhakatopi",
  "atk-s0102a:1728_12": "avisuddhattā na mahapphalaṃ hoti.",
  "atk-s0102a:1729_0": "Evarūpo kho rājañña yaññoti evarūpaṃ rājaññadānaṃ aparūpaghātena uppannapaccayatopi",
  "atk-s0102a:1729_1": "aparūpaghātitāya sīlavantadāyakatopi sammādiṭṭhiādiguṇasampannapaṭiggāhakatopi mahapphalaṃ",
  "atk-s0102a:1729_2": "hoti. Sace pana guṇātirekaṃ nirodhā vuṭṭhitaṃ paṭiggāhakaṃ labhati, cetanā ca vipulā",
  "atk-s0102a:1729_3": "hoti, diṭṭheva dhamme vipākaṃ detīti.",
  "atk-s0102a:1730_0": "439. Imaṃ pana therassa dhammakathaṃ sutvā pāyāsirājañño theraṃ nimantetvā sattāhaṃ",
  "atk-s0102a:1730_1": "therassa mahādānaṃ datvā tato paṭṭhāya mahājanassa dānaṃ paṭṭhapesi. Taṃ sandhāya",
  "atk-s0102a:1730_2": "atha kho pāyāsi rājaññotiādi vuttaṃ. Tattha kaṇājakanti sakuṇḍakaṃ uttaṇḍulabhattaṃ.",
  "atk-s0102a:1730_3": "Bilaṅgadutiyanti kañjikadutiyaṃ. Dhorakāni ca vatthānīti thūlāni ca vatthāni. Guḷavālakānīti",
  "atk-s0102a:1730_4": "guḷadasāni, puñjapuñjavasena ṭhitamahantadasānīti attho. Evaṃ anuddisatīti evaṃ upadisati. Pādāpīti pādenapi.",
  "atk-s0102a:1731_0": "440. Asakkaccanti saddhāvirahitaṃ assaddhadānaṃ. Asahatthāti na sahatthena. Acittīkatanti",
  "atk-s0102a:1731_1": "cittīkāravirahitaṃ, na cittīkārampi paccupaṭṭhāpetvā na paṇītacittaṃ katvā adāsi.",
  "atk-s0102a:1731_2": "Apaviddhanti chaḍḍitaṃ vippatitaṃ. Suññaṃ serīsakanti serīsakaṃ nāma ekaṃ tucchaṃ",
  "atk-s0102a:1731_3": "rajatavimānaṃ upagato. Tassa kira dvāre mahāsirīsarukkho, tena taṃ “serīsaka”nti vuccati.",
  "atk-s0102a:1732_0": "441. Āyasmā gavaṃpatīti thero kira pubbe manussakāle gopāladārakānaṃ jeṭṭhako hutvā",
  "atk-s0102a:1732_1": "mahato sirīsassa mūlaṃ sodhetvā vālikaṃ okiritvā ekaṃ piṇḍapātikattheraṃ rukkhamūle",
  "atk-s0102a:1732_2": "nisīdāpetvā attanā laddhaṃ āhāraṃ datvā tato cuto tassānubhāvena tasmiṃ rajatavimāne",
  "atk-s0102a:1732_3": "nibbatti. Sirīsarukkho vimānadvāre aṭṭhāsi. So paññāsāya vassehi phalati, tato paññāsa",
  "atk-s0102a:1732_4": "vassāni gatānīti devaputto saṃvegaṃ āpajjati. So aparena samayena amhākaṃ bhagavato",
  "atk-s0102a:1732_5": "kāle manussesu nibbattitvā satthu dhammakathaṃ sutvā arahattaṃ patto. Pubbāciṇṇavasena",
  "atk-s0102a:1732_6": "pana divāvihāratthāya tadeva vimānaṃ abhiṇhaṃ gacchati, taṃ kirassa utusukhaṃ hoti.",
  "atk-s0102a:1732_7": "Taṃ sandhāya “tena kho pana samayena āyasmā gavaṃpatī”tiādi vuttaṃ.",
  "atk-s0102a:1733_0": "So sakkaccaṃ dānaṃ datvāti so parassa santakampi dānaṃ sakkaccaṃ datvā. Evamārocesīti",
  "atk-s0102a:1733_1": "“sakkaccaṃ dānaṃ dethā”tiādinā nayena ārocesi. Tañca pana therassa ārocanaṃ sutvā",
  "atk-s0102a:1733_2": "mahājano sakkaccaṃ dānaṃ datvā devaloke nibbatto. Pāyāsissa pana rājaññassa paricārakā",
  "atk-s0102a:1733_3": "sakkaccaṃ dānaṃ datvāpi nikantivasena gantvā tasseva santike nibbattā. Taṃ kira disācārikavimānaṃ",
  "atk-s0102a:1733_4": "vaṭṭaniaṭaviyaṃ ahosi. Pāyāsidevaputto ca ekadivasaṃ vāṇijakānaṃ dassetvā attano",
  "atk-s0102a:1733_5": "katakammaṃ kathesīti.",
  "atk-s0102a:1734": "Iti sumaṅgalavilāsiniyā dīghanikāyaṭṭhakathāyaṃ",
  "atk-s0102a:1735": "Pāyāsirājaññasuttavaṇṇanā niṭṭhitā.",
  "atk-s0102a:1737": "Niṭṭhitā ca mahāvaggassatthavaṇṇanā.",
  "atk-s0102a:1738": "Mahāvaggaṭṭhakathā niṭṭhitā."
}