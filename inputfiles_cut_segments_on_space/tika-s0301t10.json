{
  "tika-s0301t10:0": "10. Yakkhasaṁyuttaṁ",
  "tika-s0301t10:1": "1. Indakasuttavaṇṇanā",
  "tika-s0301t10:2_0": "235. Attano pariṇāyakattena indo nāma mahesakkho, indoti samaññā assāti katvā “indako”tipi",
  "tika-s0301t10:2_1": "vuccati, tassa indakassa. Indakūṭe pabbate nivasatīti indakūṭanivāsī, tassa indakūṭanivāsino.",
  "tika-s0301t10:2_2": "Balikammehi yajitabbato pūjitabbato yakkho, tassa yakkhassa. Indassa nivāsaṭṭhānabhūtaṁ",
  "tika-s0301t10:2_3": "kūṭaṁ indakūṭanti yakkhato kūṭena nāmaṁ laddhaṁ. Indakūṭo indo uttarapadalopena yathā",
  "tika-s0301t10:2_4": "“kelāsakūṭo kelāso”ti. Indo yakkhoti kūṭato yakkhena nāmaṁ laddhaṁ. Na cettha itarītaranissayadoso",
  "tika-s0301t10:2_5": "aññamaññūpalakkhaṇabhāvato yathā taṁ “kāyakammaṭṭhāna”nti. Rūpanti sakalaṁ rūpakkhandhamāha,",
  "tika-s0301t10:2_6": "na rūpāyatananti. Imaṁ sarīraṁ pecca ayaṁ kinti paṭilabhatīti codeti.",
  "tika-s0301t10:3_0": "Kuto āgacchatīti parādhārarūpe jīve attani mātukucchimokkante rūpassa sambhavoti",
  "tika-s0301t10:3_1": "kuto nāma ṭhānato āgacchati. Tenāha “imāni ca aṭṭhīni imā ca maṁsapesiyo”tiādi. Kathaṁ",
  "tika-s0301t10:3_2": "nvayanti ayaṁ kucchisaṅkhāte gabbhare kathaṁ sajjatīti pucchati. “Sīhānaṁva nadantānaṁ,",
  "tika-s0301t10:3_3": "dāṭhīnaṁ girigabbhare”tiādinā gabbharo ca kucchivācako āgato. Tenāha “gabbharasminti",
  "tika-s0301t10:3_4": "mātukucchismi”nti. Puggalavādīti attavādupādāno. Yathā hi macchamaṁsaṁ bhuttaṁ pheṇaṁ",
  "tika-s0301t10:3_5": "viya hutvā vilīyati, na ca paññāyati sattabhāvena appavattanato, evamevaṁ yadi mātukucchismiṁ",
  "tika-s0301t10:3_6": "gabbhabhāvena uppannaṁ rūpaṁ satto na bhaveyya no vaḍḍheyya, vilīyitvā gaccheyya,",
  "tika-s0301t10:3_7": "paññāyati ca taṁ rūpaṁ, tasmā jīvoti imāya laddhiyā. Evamāhāti “rūpaṁ…pe… gabbharasmi”nti",
  "tika-s0301t10:3_8": "evamavoca. Paṭhamanti etesaṁ pañcannaṁ paṭhamaṁ. Tenāha “paṭhamena paṭisandhiviññāṇena",
  "tika-s0301t10:3_9": "saddhi”nti. “Jātiuṇṇaṁsūhīti jātieḷakāya uṇṇaṁsūhī”ti vadanti. “Gabbhaṁ phāletvā",
  "tika-s0301t10:3_10": "gahitauṇṇā jātiuṇṇā. Tassā aṁsūhi tīhi katasuttagge”ti saṁyuttabhāṇakānaṁ adhippāyo.",
  "tika-s0301t10:4_0": "Anāviloti accho, suppasannoti attho. Evaṁvaṇṇappaṭibhāganti vuttappamāṇasaṇṭhānasamparicchinnaṁ.",
  "tika-s0301t10:4_1": "Kalalaṁ sampavuccatīti attabhāvo bhūtupādārūpasaṅkhāto santānavasena pavattamāno",
  "tika-s0301t10:4_2": "kalalaṁ nāmāti kathīyati.",
  "tika-s0301t10:5": "Kalalāti yathāvuttakalalarūpahetu taṁ nissāya paccayaṁ katvā. Maṁsadhovanaudakavaṇṇanti vaṇṇato maṁsadhovanaudakavaṇṇaṁ, saṇṭhānato pana vilīnatipusadisaṁ.",
  "tika-s0301t10:6_0": "Paripakkanti paripākakalalabhāvato paripākaṁ gataṁ suparipākaṁ gataṁ. Samūhatanti",
  "tika-s0301t10:6_1": "samūhabhūtaṁ saṅgataṁ. Vivaṭṭamānanti pariṇamantaṁ. Tabbhāvanti karaṇe etaṁ upayogavacanaṁ,",
  "tika-s0301t10:6_2": "tabbhāvena pariṇamantanti attho. Nissakke vā upayogavacanaṁ, tabbhāvato kalalabhāvato",
  "tika-s0301t10:6_3": "kalalaṁ vipariṇamantaṁ. Abbudaṁ nāma jāyati, abbudaṁ nāma sampajjatīti attho.",
  "tika-s0301t10:7_0": "Vilīnatipusadisā saṇṭhānavasena, vaṇṇavasena pana sitā arattāva hotīti vadanti. Maṇḍanti",
  "tika-s0301t10:7_1": "dārikānaṁ tathā pīḷanato nibbattamaricapakkassa sārabhūtaṁ rasaṁ. Sabbabhāgehi muccatīti",
  "tika-s0301t10:7_2": "so maṇḍo kapāle alaggo hutvā tassa sabbabhāgehi mucchitvā piṇḍito hutvā tiṭṭhati.",
  "tika-s0301t10:7_3": "Evarūpā pesi hotīti sā pesi gabbhāsaye katthaci alaggā yathāvuttamaṇḍo viya piṇḍito",
  "tika-s0301t10:7_4": "hutvā tiṭṭhati. Tenāha “vilīnatipusadisā”ti.",
  "tika-s0301t10:8": "Pesi nibbattatīti ettha pesīti nissakke paccattavacananti āha “tato pesito”ti.",
  "tika-s0301t10:9": "Ghanassa saṇṭhānaṁ. Nibbattaṁ kammapaccayāti taṁsaṇṭhānaṁ rūpadhammanibbattiyā jāyati. “Jarāmaraṇaṁ aniccaṁ saṅkhataṁ paṭiccasamuppanna”nti hi vuttaṁ.",
  "tika-s0301t10:10": "Pīḷakāti pīḷakasadisā maṁsapiṇḍā jāyanti.",
  "tika-s0301t10:11_0": "Sattamādīnīti ādi-saddena aṭṭhamasattāhato paṭṭhāya yāva ekacattālīsā catuttiṁsa",
  "tika-s0301t10:11_1": "sattāhāni saṅgaṇhāti. Pariṇatakālanti gabbhassa pariṇatakālaṁ. Navamāsato bahi paripakko",
  "tika-s0301t10:11_2": "nāma hoti kesalomādinibbattito. Tenāha “dvācattālīse sattāhe etāni jāyantī”ti.",
  "tika-s0301t10:12_0": "Tassāti gabbhaseyyakasattassa. Mātuudarapaṭalena ekābaddho hoti yato mātarā paribhuttaāhāro",
  "tika-s0301t10:12_1": "āmāsaye patiṭṭhite gabbhassa nābhināḷānusārena gabbhagatassa sarīraṁ sampatvā āhārakiccaṁ",
  "tika-s0301t10:12_2": "karoti. Āhārasamuṭṭhānarūpaṁ samuṭṭhāpetīti gabbhagatassa kāye ojāya paccayo hoti.",
  "tika-s0301t10:12_3": "Sā ca taṁ paccayaṁ labhitvā ojaṭṭhamakaṁ rūpaṁ samuṭṭhāpeti. Evaṁ mātarā paribhuttaāhārapaccayena",
  "tika-s0301t10:12_4": "gabbhagato dasa māse yāpeti attano nābhināḷānusāragateneva tena yāva āhārasamuṭṭhānasattāho,",
  "tika-s0301t10:12_5": "tato paṭṭhāya āharaṇato. Keci pana “mātarā paribhuttaāhāro bāhiravaggo viya tassa",
  "tika-s0301t10:12_6": "kāyaṁ abhisanneti parisanneti, tena so yāpetī”ti vadanti. Kucchigataṁ udarapaṭalena",
  "tika-s0301t10:12_7": "tirohitattā bahi ṭhitanti vattabbataṁ na arahatīti “kucchiyā abbhantaragato”ti āha.",
  "tika-s0301t10:12_8": "Mātukucchigato naroti mātu tirokucchigato. Evaṁ khoti iminā yathāvuttākārena ayaṁ",
  "tika-s0301t10:12_9": "satto…pe… nibbattati, tasmā rūpaṁ na jīvo. Na hi diṭṭhigatassa sattāhakkamena vuḍḍhippatto",
  "tika-s0301t10:12_10": "icchito aniccatāpattito.",
  "tika-s0301t10:13": "Indakasuttavaṇṇanā niṭṭhitā.",
  "tika-s0301t10:14": "2. Sakkanāmasuttavaṇṇanā",
  "tika-s0301t10:15_0": "236.Sakkanāmakoti baliputto viya sakkassa vasena gahitanāmo. “Eso kirā”ti pāṭho.",
  "tika-s0301t10:15_1": "“Eko kirā”tipi likhanti. Mārassa pakkhe gato mārapakkhiko. Yadaññanti ettha yanti",
  "tika-s0301t10:15_2": "kiriyāparāmasanaṁ, tasmā yaṁ aññassa anusāsanaṁ, taṁ samaṇassa na sādhūti yojanā.",
  "tika-s0301t10:15_3": "Kāraṇenāti kāraṇamattena saṁvāso jāyati. Yena kenaci gahaṭṭhena vā pabbajitena vā.",
  "tika-s0301t10:15_4": "Taṁ kāraṇantaraṁ samāgataṁ purisaṁ sappañño sambuddho anukampituṁ nārahati visesādhigamābhāvā,",
  "tika-s0301t10:15_5": "sati pana tasmiṁ savisesaṁ pasādo hotīti. Manasā ce…pe… na tena hoti saṁyutto sinehavasena",
  "tika-s0301t10:15_6": "anukampā anuddayā tassā asaṁkiliṭṭhasabhāvattā.",
  "tika-s0301t10:16": "Sakkanāmasuttavaṇṇanā niṭṭhitā.",
  "tika-s0301t10:17": "3. Sūcilomasuttavaṇṇanā",
  "tika-s0301t10:18_0": "237. Gayāya avidūre bhavo gāmo “gayā”ti vuttoti āha “gayāya”nti, tenāha “gayāya avidūre",
  "tika-s0301t10:18_1": "niviṭṭhagāmaṁ upanisāyāti attho”ti. Gocaragāmanidassanaṁ hetaṁ. Idaṁ upari idaṁ heṭṭhāti",
  "tika-s0301t10:18_2": "natthi uppaṭipāṭiyo mañcapādānaṁ dvīsu passesu dīghabhāvena. Balikammatthāya kataṁ",
  "tika-s0301t10:18_3": "devatādhiṭṭhānanti adhippāyena devaṭṭhāne ṭhapenti. Aṭṭhapādamañcasadiso kira so",
  "tika-s0301t10:18_4": "heṭṭhupariparivattetabbato. Kathinasibbanasūci kathinasūci. Apaccattharitvāti kiñci",
  "tika-s0301t10:18_5": "saṅghikasenāsanassa upari paṭicchadanaṁ apaccattharitvā. Gavacchivijjhitaṁ viyāti",
  "tika-s0301t10:18_6": "tehi sūcilomehi gavacchijālaṁ viya gataṁ sabbaso samohataṁ.",
  "tika-s0301t10:19_0": "Idhāpi “kharasarīro”ti vatvā kharasarīraṁ kathinasūcisadisatāya lomassāti tassa tathābhāvassa",
  "tika-s0301t10:19_1": "kāraṇaṁ dassento “so kirā”tiādimāha. Attano hatthehīti saṅghikatelasammakkhitehi",
  "tika-s0301t10:19_2": "attano sarīraṁ makkhesi. Itīti vuttākārena.",
  "tika-s0301t10:20": "Samāgamaṭṭhānanti yakkhasannipātaṭṭhānaṁ. Soti sūcilomo yakkho. Manti ca tameva vadati.",
  "tika-s0301t10:21_0": "Uṭṭhāpetvāti uddhaggā katvā. Apanāmesīti yathā so attano kāyaṁ upanetuṁ na sakkoti,",
  "tika-s0301t10:21_1": "tathā karonto thokaṁ apanāmesi. Amanuññoti pharusatikkhatāya na manuñño. Cittaṁ vā",
  "tika-s0301t10:21_2": "te khipissāmīti mayhaṁ ānubhāvena tava cittavikkhepaṁ vā karissāmi. Yathā pana so",
  "tika-s0301t10:21_3": "cittavikkhepaṁ kareyya, taṁ dassetuṁ “yesañhī”tiādi vuttaṁ. Bheravaṁ vāti vuttākārena",
  "tika-s0301t10:21_4": "aññathā vā bhayānakaṁ dassanamatteneva sattānaṁ bhayaṁ chambhitattaṁ lomahaṁsaṁ uppādetuṁ",
  "tika-s0301t10:21_5": "samatthaṁ. “Kathentānaṁyevā”ti vā pāṭho. Taṁ dvīsu pādesu gahetvā pāraṁ gaṅgāya khipissāmīti yojanā.",
  "tika-s0301t10:22_0": "Kutonidānāti kasmā kāraṇā? Aṭṭhakathāyaṁ pana samāsapadametaṁ, vibhattialopena niddesoti",
  "tika-s0301t10:22_1": "dassetuṁ “kiṁnidānā kiṁpaccayā”ti? Attho vutto. Cittaṁ ossajantīti kusalacittaṁ pavattituṁ",
  "tika-s0301t10:22_2": "appadānavasena purato khipanti. Kuto samuṭṭhāyāti micchāvitakkānaṁ samuṭṭhānaṁ pucchati?",
  "tika-s0301t10:23_0": "Kāmarāgādayo subhanimittādīsu ayonisomanasikārahetū. Kāmo pana ayonisomanasikāro",
  "tika-s0301t10:23_1": "ca niyakajjhattapariyāpannoti āha “ayaṁ attabhāvo nidānaṁ etesanti itonidānā”tiādi.",
  "tika-s0301t10:23_2": "Evamevāti aṭṭhakathāyaṁ kīḷāpasutakumārakā viya micchāvitakkā daṭṭhabbā, tesaṁ uppattiṭṭhānabhūto",
  "tika-s0301t10:23_3": "loko viya ayaṁ attabhāvaloko. Tehi ossajiyamānaṁ dhaṅkaṁ viya cittaṁ, tassa pāde",
  "tika-s0301t10:23_4": "baddhadīghasuttakaṁ viya taṁ dūrānubandhaṁ saṁyojananti evaṁ upamāya saṁsandanaṁ daṭṭhabbaṁ.",
  "tika-s0301t10:24_0": "Pāpavitakkānaṁ taṁsampayuttakilesānañca taṇhā visesapaccayo tadabhāvena tesaṁ abhāvatoti",
  "tika-s0301t10:24_1": "āha “taṇhāsinehato jātā”ti. Attabhāvapariyāpannattā “attani sambhūtā”ti vuttaṁ. Tena",
  "tika-s0301t10:24_2": "nesaṁ anaññahetukataṁ dasseti, nigrodhasseva khandhajātīti iminā pana puthubhāvañca,",
  "tika-s0301t10:24_3": "visattātiādinā dubbinissaṭatañca. Vatthukāmesu rūpārammaṇādīsu puthūsu. Puthū kilesakāmā",
  "tika-s0301t10:24_4": "kāmarūpataṇhādayo. Tehi kilesakāmehi karaṇabhūtehi. Attabhāvaṁ khandhapañcakaṁ. Ye",
  "tika-s0301t10:24_5": "vipassanāya yuttapayuttā yāthāvato jānanti.",
  "tika-s0301t10:25_0": "Yatoti paccatte nissakkavacananti āha “yaṁ nidānamassā”ti. “Vinodentī”ti kattuniddesena",
  "tika-s0301t10:25_1": "yena na vinodenti, taṁ kāraṇaṁ bādhitamevāti āha “maggasaccena vinodentī”ti. Vinodanañcettha",
  "tika-s0301t10:25_2": "santānato nīharaṇaṁ bahikaraṇaṁ sabbaso pahānaṁ, pahīne ca tasmiṁ kilese oghaṁ tarantīti",
  "tika-s0301t10:25_3": "dassento “duttara”ntiādimāha. Etasmiṁ adhigate na puna bhavoti apunabbhavo, nibbānanti",
  "tika-s0301t10:25_4": "āha “apunabbhavasaṅkhātassā”tiādi. Yasmā ettha “ye naṁ pajānanti, yatonidāna”nti",
  "tika-s0301t10:25_5": "padadvayena dukkhasamudayasaccāni, vinodanaggahaṇena maggasaccaṁ, apunabbhavaggahaṇena",
  "tika-s0301t10:25_6": "nirodhasaccaṁ pakāsitaṁ, tasmā vuttaṁ “cattāri saccāni pakāsento”ti.",
  "tika-s0301t10:26_0": "Tasmiṁyevāti yattha ṭhito “rāgo ca doso cā”tiādinā pañhaṁ pucchi, tasmiṁyeva padese",
  "tika-s0301t10:26_1": "ṭhito. Desanānusārenāti satthu sāmukkaṁsikadhammadesanāya anussaraṇena. Ñāṇaṁ pesetvāti",
  "tika-s0301t10:26_2": "vipassanāpaṭipāṭiyā nibbānaṁ pati anubodhañāṇaṁ pesetvā pavattetvā. Sotāpattiphale",
  "tika-s0301t10:26_3": "patiṭṭhitoti sahassanayapaṭimaṇḍitassa paṭhamamaggassa adhigamena paṭhamaphale patiṭṭhito",
  "tika-s0301t10:26_4": "paṭilabhatīti yojanā. Na kiliṭṭhattabhāve tiṭṭhanti mahānubhāvattā ariyadhammassa.",
  "tika-s0301t10:26_5": "Setakaṇḍupīḷakasūciyoti setabhāvaṁ patvā kaṇḍupīḷakā lomasūciyo sabbā anavasesā patitā",
  "tika-s0301t10:26_6": "paribhaṭṭhā apagatā. Bhummadevatāparihāranti bhummadevattabhāvanti.",
  "tika-s0301t10:27": "Sūcilomasuttavaṇṇanā niṭṭhitā.",
  "tika-s0301t10:28": "4. Maṇibhaddasuttavaṇṇanā",
  "tika-s0301t10:29_0": "238.Sukhaṁ paṭilabhatīti diṭṭhadhammikādibhedaṁ sukhaṁ adhigacchati. Niccameva seyyo",
  "tika-s0301t10:29_1": "satimato āyatiṁ hitacaraṇato. Maṇibhaddo “satimāpuggalo satokārī sampati veraṁ nappasavatī”ti",
  "tika-s0301t10:29_2": "adhippāyena “verā ca parimuccatī”ti āha. Bhagavā pana satimantatāsiddhiyā veraparimuccanaṁ",
  "tika-s0301t10:29_3": "na accantikaṁ, nāpi ekantikaṁ paṭipakkhena parato ca appahīnattāti taṁ nisedhento",
  "tika-s0301t10:29_4": "“verā ca na parimuccatī”ti vatvā, yaṁ accantikaṁ ekantikañca parassa vasena veraparimuccanaṁ,",
  "tika-s0301t10:29_5": "taṁ dassento “yassā”ti gāthamāha. Karuṇāyāti appanāppattāya karuṇāya. Karuṇāpubbabhāgeti",
  "tika-s0301t10:29_6": "karuṇābhāvanāya vasena uppāditapaṭhamajjhānūpacāre. Soti karuṇābhāvanaṁ bhāvento",
  "tika-s0301t10:29_7": "puggalo. Mettaṁsoti mettacittaṁ aṁso eko kusalakoṭṭhāso etassāti mettaṁso. Tassa",
  "tika-s0301t10:29_8": "kenacīti tassa arahato karuṇāya mettābhāvanāya ca sātisayattā tadabhāvena kenaci",
  "tika-s0301t10:29_9": "puggalena saddhiṁ verappasaṅgo nāma natthi. Iminā khīṇāsavepi mettākaruṇābhāvanārahite",
  "tika-s0301t10:29_10": "koci attano cittadosena veraṁ kareyya, na pana tasmiṁ mettākaruṇācetovimuttisamannāgate",
  "tika-s0301t10:29_11": "koci veraṁ kareyya. Evaṁ mahiddhikā brahmavihārabhāvanāti dasseti.",
  "tika-s0301t10:30": "Maṇibhaddasuttavaṇṇanā niṭṭhitā.",
  "tika-s0301t10:31": "5. Sānusuttavaṇṇanā",
  "tika-s0301t10:32_0": "239.Yakkhenagahito hotīti yakkhena anupaviṭṭho hoti. Tassa yakkhagahaṇassa kāraṇaṁ",
  "tika-s0301t10:32_1": "mūlato pabhuti vitthārato dassetuṁ “so”tiādimāha. Tassa antimabhavikattā ādito paṭṭhāya",
  "tika-s0301t10:32_2": "adhisīlasikkhāya sakkaccaṁ pūraṇanti dasseti “so pabbajitakālato”tiādinā. Paccāhāranti",
  "tika-s0301t10:32_3": "paṭikkhepaṁ. Imasmiṁ sarabhaññeti imasmiṁ mama dhammabhaṇane. Pattinti pattidānaṁ.",
  "tika-s0301t10:32_4": "Piyā honti, tenāha bhagavā “ākaṅkheyya ce, bhikkhave, bhikkhu ‘sabrahmacārīnaṁ piyo",
  "tika-s0301t10:32_5": "ca assaṁ manāpo ca garu ca bhāvanīyo cā’ti, sīlesvevassa paripūrakārī”ti. Tathā cāha",
  "tika-s0301t10:32_6": "“tasmiṁ sāmaṇere”tiādi.",
  "tika-s0301t10:33_0": "Vuḍḍhimanvāyāti yobbanappattiyā aṅgapaccaṅgānaṁ parivuḍḍhimāgamma. Kāmasambhogasamatthatāvasena",
  "tika-s0301t10:33_1": "paripakkindriyo. Anuyojetvāvāti vissajjetvāva, gihibhāve vā anuyojetvāva. “Pubbe",
  "tika-s0301t10:33_2": "tuyhaṁ putto sīlavā kalyāṇadhammo lajjī kukkuccako sikkhākāmoti sambhāvito, idāni",
  "tika-s0301t10:33_3": "tato aññathā jāto”ti ghosanāvasena devatānaṁ antare māheva me lajjaṁ uppādeyya.",
  "tika-s0301t10:34_0": "Pāṭihāriyapakkhañcāti cātuddasīpañcadasīaṭṭhamīnaṁ yathākkamaṁ ādito antato ādiantato",
  "tika-s0301t10:34_1": "ca pavesananikkhamanavasena uposathasīlassa paṭi paṭi abhimukhaṁ paccāvahitabbapakkhañca.",
  "tika-s0301t10:34_2": "Terasiyāpīti paraṁ sattamīnavamīsupīti attho. Pavesabhūtañhi uposathasīlassa sattamīsu",
  "tika-s0301t10:34_3": "samādinnaṁ sīlaṁ paṭipadaṁ, navamīsu nikkhamabhūtanti ācariyā. Porāṇaṭṭhakathāyaṁ",
  "tika-s0301t10:34_4": "pana paccuggamanānugamanapariyāyena vuttanti āha “manussā”tiādi. Aḍḍhamāsanti sakalakālapakkhaṁ.",
  "tika-s0301t10:34_5": "Evañhi vassavāsassa anugamanaṁ gataṁ hoti. Suṭṭhu samāgatanti suparisuddhaṁ sampannaṁ",
  "tika-s0301t10:34_6": "katvā attano santānaṁ āgataṁ. Taṁ pana attano cittena samaṁ pakārehi yuttaṁ hotīti",
  "tika-s0301t10:34_7": "āha “sampayutta”nti. Arahantānaṁ anukaraṇena seṭṭhacariyaṁ. “Na te hi yakkhā kīḷantī”ti",
  "tika-s0301t10:34_8": "attano puttassa kāye adhimuccanaṁ attano kīḷanaṁ viya hotīti katvā āha.",
  "tika-s0301t10:35": "Upāsikā yathāvuttauposathasīlena sīlavatī, sāmaṇero pana attano sāmaṇerasīlena sīlavā. Uppatitvāti ākāse uppatitvā. Mokkho natthi dukkhāvahassa kammassa katūpacitattā.",
  "tika-s0301t10:36_0": "Duvidhepi kāmeti vatthukāmakilesakāme. Kilesakāmaṁ pariccajanto eva hi vatthukāme",
  "tika-s0301t10:36_1": "pariccajati nāma. Vibbhamanavasena āgacchati bhikkhāya āhiṇḍanādipabbajitakiccato.",
  "tika-s0301t10:36_2": "Uppabbajitvā vigatasīlassa jīvato ānāpānamattena jīvantopi so matakova. Vuttañhetaṁ",
  "tika-s0301t10:36_3": "“maraṇañhetaṁ, sunakkhatta, ariyassa vinaye, yo sikkhaṁ paccakkhāya hīnāyāvattatī”ti.",
  "tika-s0301t10:37_0": "Uṇhaṭṭhenāti sapariḷāhaṭṭhena. Abhidhāvathāti abhidhāvatīti imasmiṁ abhidhāvanakicce",
  "tika-s0301t10:37_1": "bhaddaṁ te hotūti vatvā gihibhāvāya abhidhāvatha. Nīharitvāti nikkhāmetvā. Ekādasahi",
  "tika-s0301t10:37_2": "aggīhi ādittattā mahāḍāhasadise. Sallakkhetvāti gihibhāve ādīnavaṁ, pabbajjāya ānisaṁsañca",
  "tika-s0301t10:37_3": "sallakkhetvā. Hirottappaṁ paṭilabhitvā “mama uppabbajitukāmataṁ sabrahmacārino jānissantī”ti.",
  "tika-s0301t10:37_4": "Catunnaṁ parisānaṁ cittasaṅkhobhavasena sakalajambudīpaṁ khobhetvā.",
  "tika-s0301t10:38": "Sānusuttavaṇṇanā niṭṭhitā.",
  "tika-s0301t10:39": "6. Piyaṅkarasuttavaṇṇanā",
  "tika-s0301t10:40_0": "240.Paccanteti pariyante. Pāṭiyekkanti saṅgītikāle visuṁ. Yamakavaggādikā brāhmaṇavaggapariyosānā",
  "tika-s0301t10:40_1": "chabbīsati vaggā etissāti chabbīsativaggā, tantīti pāḷi. Uccārapassāvādi evarūpaṁ",
  "tika-s0301t10:40_2": "dubbhojanaṁ, “asucijegucchabhāvena duṭṭhu bhojana”nti katvā, dubbhojanaggahaṇena",
  "tika-s0301t10:40_3": "vā vantagabbhamalādīni atidisati. Chaviādīni chetvāti chaviādīni ativijjha ativiya",
  "tika-s0301t10:40_4": "pavisitvā. Aṭṭhimiñjaṁ āhacca aṭṭhāsi pītisamuṭṭhānauḷāroḷārarūpappavattiyā. Tenāha",
  "tika-s0301t10:40_5": "“hadayaṅgamanīyo hutvā”ti.",
  "tika-s0301t10:41_0": "Dhammatāyasamādiṇṇanti kassaci santike aggahetvā sayameva tasmiṁ khaṇe saṁyatā homāti",
  "tika-s0301t10:41_1": "yathāsaṁyatā. Tatiyapadenāti “sikkhema susīlya”nti iminā padena. Sesāti vuttāvasesā.",
  "tika-s0301t10:41_2": "Tisso adinnādānamicchācārasurāpānaviratiyo. Gahitā gobalībaddañāyena. Chātakaṁ dubbhikkhañca",
  "tika-s0301t10:41_3": "etthāti chātakadubbhikkhā, jighacchādubbhikkhābahulāyāti attho. Pisācayakkhayoniyāti",
  "tika-s0301t10:41_4": "pettivisayasadisayakkhayoniyā api nāma muccemāti yojanā.",
  "tika-s0301t10:42": "Piyaṅkarasuttavaṇṇanā niṭṭhitā.",
  "tika-s0301t10:43": "7. Punabbasusuttavaṇṇanā",
  "tika-s0301t10:44_0": "241. Vasanaṭṭhānaggahaṇena rattiṭṭhānadivāṭṭhānādayo saṅgaṇhāti. Dvādasahatthamattameva",
  "tika-s0301t10:44_1": "gaṇhāti pakatisañcaraṇūpacāramattabyāpanato. Yathāparisanti parisānurūpaṁ, yattha",
  "tika-s0301t10:44_2": "yattha parisā tiṭṭhati, taṁ taṁ ṭhānaṁ gacchati parisapariyantikattā. Satthu mukhavikārābhāvato",
  "tika-s0301t10:44_3": "pavesānuññaṁ sallakkhentī “nūna ayaṁ katādhikārā bhavissatī”ti anumānasiddhaṁ upanissayaṁ",
  "tika-s0301t10:44_4": "disvā. Ekībhāvagamanenāti hatthapāsūpagamanena parisāya missībhāvappattiyā. Puttakāti",
  "tika-s0301t10:44_5": "puttaputtiyo. Anukampāyañhi ka-saddo.",
  "tika-s0301t10:45_0": "Nibbānārammaṇena ariyamaggena muñciyamānā ganthā “nibbānaṁ āgamma pamuccantī”ti vuttā.",
  "tika-s0301t10:45_1": "Velātikkantāti pamāṇato paricchindituṁ na sakkāti āha “pamāṇātikkantā”ti. Piyāyanāti",
  "tika-s0301t10:45_2": "āsīsanā. Āsīsanaṁ pemavasena pemavatthuno esanā patthanāva hotīti āha “magganā patthanā”ti.",
  "tika-s0301t10:45_3": "Tatoti piyaputtādito. Pāṇīnanti sāmiatthe puthuvacanaṁ dukkhasaddāpekkhaṁ. Ke mocetīti",
  "tika-s0301t10:45_4": "mocanakiriyāya kammaṁ pucchati? Ibharo pana atthavasena vibhattivipariṇāmoti “pāṇineti",
  "tika-s0301t10:45_5": "āharitvā vattabba”nti āha. Abhisambudhanti abhisambudhanto. Tenāha “abhisambuddho”ti.",
  "tika-s0301t10:45_6": "Saddhammassāti upayogatthe sāmivacananti āha “saddhammameva ajānitvā”ti.",
  "tika-s0301t10:46_0": "Puttassa anumodanaṁ karontīti puttassa paṭipattianumodanaṁ karontī. Uggatāti ettha",
  "tika-s0301t10:46_1": "kalale vaṭṭadukkhe nimujjamānā tato sīsaṁ ukkhipituṁ asakkonti ajja buddhānubhāvena",
  "tika-s0301t10:46_2": "paññāsīsaṁ ukkhipitā uggatā. Puna vinipātābhāvato sammadeva uggatattā samuggatā.",
  "tika-s0301t10:46_3": "Tathābhūtā sāsanepi uggatā samuggatā jātā. Catusaccapaṭivedhabhāvanti catusaccapaṭivedhassa",
  "tika-s0301t10:46_4": "atthibhāvaṁ. Kaṇḍukacchuādīti ādi-saddena jegucchaasātādiṁ saṅgaṇhāti. Dibbasampattiṁ",
  "tika-s0301t10:46_5": "paṭilabhati pavattiyaṁ sampattidāyino kammassa katokāsattā. Tuṇhī uttarike hohīti",
  "tika-s0301t10:46_6": "mātu-vacanaṁ sampaṭicchitvā tassa visesādhigamassa avibandhakaraṇasammāpayogena yathāladdhavisesāya",
  "tika-s0301t10:46_7": "mātuyā vasena yasmā dhītā diṭṭhadhammikasampattilābhī, tasmā vuttaṁ “mātu ānubhāvenevā”ti.",
  "tika-s0301t10:47": "Punabbasusuttavaṇṇanā niṭṭhitā.",
  "tika-s0301t10:48": "8. Sudattasuttavaṇṇanā",
  "tika-s0301t10:49_0": "242.Karaṇīyenāti ettha karaṇīyanti vāṇijjakammaṁ adhippetanti taṁ vivaranto “anāthapiṇḍiko",
  "tika-s0301t10:49_1": "cā”tiādimāha. Vikkīyatīti vikkayaṁ gacchati. Tatheva karotīti yathā rājagahaseṭṭhinā",
  "tika-s0301t10:49_2": "sāvatthiṁ gantvā kataṁ, tatheva rājagahaṁ gantvā karoti. Svāyanti anāthapiṇḍiko.",
  "tika-s0301t10:50_0": "Taṁ divasanti yaṁ divasaṁ anāthapiṇḍiko, gahapati, rājagahasamīpaṁ upagato, taṁ divasaṁ.",
  "tika-s0301t10:50_1": "Paṇṇanti sāsanaṁ. Na suṇīti asuṇanto “paṇṇaṁ na suṇī”ti vutto. Dhammagāravena hi",
  "tika-s0301t10:50_2": "so seṭṭhi aññaṁ kiccaṁ tiṇāyapi na maññi. Tenāha “dhammassavanatthāyā”tiādi. Dārakarūpānanti",
  "tika-s0301t10:50_3": "dārakānaṁ. Anatthantarakaro hi rūpa-saddo yathā “gorūpāna”nti. Pañcavaṇṇanti khuddikādibhedaṁ",
  "tika-s0301t10:50_4": "pañcappakāraṁ pītiṁ paṭilabhi. Anukkamena hi tā etassa sambhavanti. “Sīsena uṭṭhāya…pe…",
  "tika-s0301t10:50_5": "gacchatī”ti padaṁ pītisamuṭṭhānarūpavasena lakkhetvā vuttaṁ.",
  "tika-s0301t10:51_0": "Sivathikāya vasatīti sivathikāya samīpe vasati. Susānassāsannaṭṭhāne hi so vihāro.",
  "tika-s0301t10:51_1": "Athassāti athassa anāthapiṇḍikassa “akālo…pe… upasaṅkamissāmī”ti etaṁ ahosi. Buddhagatāya",
  "tika-s0301t10:51_2": "satiyāti aññaṁ kiñci acintetvā buddhagatāya eva satiyā sayanavaragato nipajji. Tena",
  "tika-s0301t10:51_3": "vuttaṁ “taṁ divasa”ntiādi.",
  "tika-s0301t10:52_0": "Balavappasādoti buddhārammaṇā balavatī saddhā. Pītiālokoti purimabuddhesu cirakālaṁ",
  "tika-s0301t10:52_1": "paricayaṁ gatassa balavato pasādassa vasena “buddho”ti nāmaṁ savanamattena uppannāya",
  "tika-s0301t10:52_2": "uḷārāya pītiyā samuṭṭhāpito vipassanobhāsasadiso sātisayo āloko hoti cittapaccayautusamuṭṭhāno.",
  "tika-s0301t10:52_3": "Tenāha “sabbatamaṁ vigacchī”tiādi. “Devatā hi katā”tipi vadanti, purimo evettha yutto.",
  "tika-s0301t10:53_0": "Amanussāti adhigatavisesā devatā. Tā hi seṭṭhissa sampattiṁ paccakkhato passiṁsu.",
  "tika-s0301t10:53_1": "Tenāha “ayaṁ mahāseṭṭhī”tiādi. Allasarīranti tāvadeva chaḍḍitaṁ acchinnaṁ vā kaḷevaraṁ.",
  "tika-s0301t10:53_2": "Aparampīti mataṁ kuthitakuṇapaṁ. Parikiriṁsūti samantato osaritā ahesuṁ. Āloko antaradhāyipītivegassa",
  "tika-s0301t10:53_3": "mandabhāvena taṁsamuṭṭhānarūpānaṁ dubbalabhāvato.",
  "tika-s0301t10:54_0": "Imināvāti adhikārena sahassapadena eva sambandhitabbāni. Padaṁ vītiharati etthāti",
  "tika-s0301t10:54_1": "padavītihāro, padavītihāraṭṭhānaṁ. Samagamaneti dutavilambitaṁ akatvā samagamane.",
  "tika-s0301t10:54_2": "Tatoti tesu soḷasabhāgesu. Eko koṭṭhāsoti yathāvuttaṁ padavītihārapadesaṁ soḷasadhā",
  "tika-s0301t10:54_3": "bhinnassa eko bhāgo. Pavattacetanāti yathāvuttakalāsaṅkhātassa padesassa laṅghanadhāvanapavattacetanā.",
  "tika-s0301t10:54_4": "Padaṁ vā vītiharati etenāti padavītihāro, tathāpavattā kusalacetanā. “Tassā phalaṁ",
  "tika-s0301t10:54_5": "soḷasadhā katvā”ti vadanti. Patiṭṭhahantassa vasena gahitanti yojanā. Vivaṭṭanissitāya",
  "tika-s0301t10:54_6": "eva ratanattayapūjāya dhammassavanassa sikkhāpadasamādānassa saraṇagamanassa ca atthāya",
  "tika-s0301t10:54_7": "gacchatopi vasena vaṭṭati. Paṭhamaṁ vuttagamanaṁ lokuttaravisesādhigamassa ekantikaṁ,",
  "tika-s0301t10:54_8": "dutiyaṁ anekantikanti “vaṭṭatiyevā”ti sāsaṅkavacanaṁ.",
  "tika-s0301t10:55_0": "Soti anāthapiṇḍiko seṭṭhi. Anuyuttāti anugāmino sahāyā. Teva sandhāya vadati. “Sivako",
  "tika-s0301t10:55_1": "amanusso”ti apare. Na kevalaṁ “anuyuttāpi me atthi, kasmā bhāyāmī”ti evaṁ sūro ahosi?",
  "tika-s0301t10:55_2": "Atha kho buddhagatāya tikkhavisadasabhāvena sabbaṁ parissayaṁ madditvāpi agamāsīti",
  "tika-s0301t10:55_3": "dassetuṁ “apicā”tiādi vuttaṁ. Pakkhandanalakkhaṇā hi saddhā, tāya yuttako sappurisopi",
  "tika-s0301t10:55_4": "saddhammaguṇavasena sabbaṁ parissayaṁ madditvā pakkhandatīti daṭṭhabbaṁ.",
  "tika-s0301t10:56_0": "Sabbakāmasamiddhatā pariccāgasīlatā uḷārajjhāsayatā paradukkhāpanayakāmatā paresaṁ",
  "tika-s0301t10:56_1": "hitesitā parasampattipamodanāti evamādīnaṁ mahāguṇānaṁ vasena niccakālaṁ anāthānaṁ",
  "tika-s0301t10:56_2": "piṇḍadāyakattā “anāthapiṇḍiko”ti evaṁ uppannaṁ nāmaṁ. Evamāhāti “ehi sudattā”ti evaṁ āha.",
  "tika-s0301t10:57_0": "Kilesaparinibbānenāti sabbaso rāgādikilesavūpasamena. Kilesavūpasamanti sabbaso sabbesaṁ",
  "tika-s0301t10:57_1": "kilesānaṁ vūpasamaṁ aggamaggena patvā. Anupubbikathanti dānādikathaṁ. Sā hi anupubbena",
  "tika-s0301t10:57_2": "kathetabbattā “anupubbikathā”ti vuccati. Taṁ sandhāya vuttaṁ – “atha kho bhagavā",
  "tika-s0301t10:57_3": "anupubbiṁ kathaṁ kathesi. Seyyathidaṁ – dānakathaṁ sīlakathaṁ saggakathaṁ kāmānaṁ",
  "tika-s0301t10:57_4": "ādīnavaṁ okāraṁ saṁkilesaṁ nekkhamme ānisaṁsaṁ pakāsesī”ti. Matthaketi anupubbikathāya",
  "tika-s0301t10:57_5": "upari parato. Cattāri saccāni pakāsesīti yathā mahāseṭṭhi sahassanayapaṭimaṇḍite",
  "tika-s0301t10:57_6": "sotāpattiphale patiṭṭhāti, evaṁ pavattinivattiyo saha hetunā vibhajanto cattāri ariyasaccāni pakāsesīti.",
  "tika-s0301t10:58": "Sudattasuttavaṇṇanā niṭṭhitā.",
  "tika-s0301t10:59": "9. Paṭhamasukkāsuttavaṇṇanā",
  "tika-s0301t10:60_0": "243.Rathikanti racchaṁ. Gahetvāti gantvā. Siṅghāṭakanti aññattha tikoṇā racchā vuccati.",
  "tika-s0301t10:60_1": "Idha pana “catukka”nti vuttaṁ. “Madhupīkā”ti ettha madhu-saddena madhuviseso vuccatīti",
  "tika-s0301t10:60_2": "āha “gandhamadhupānaṁ pītā viyā”ti. Sāmaññajotanā hi visese tiṭṭhatīti gandhamadhūti",
  "tika-s0301t10:60_3": "ca ativiya madhuro madaniyo eko madhuviseso. Tenāha “asaññī hutvā sayatevā”ti.",
  "tika-s0301t10:61_0": "Na paṭivānīyaṁ na apanetabbanti appaṭivānīyaṁ. Tenāha “bāhirakañhī”tiādi. Yaṁ kiñci",
  "tika-s0301t10:61_1": "santapaṇītabhāvāvahaṁ na secananti asecanakaṁ. Tato eva anāsittakaṁ. Ojavantanti",
  "tika-s0301t10:61_2": "bahusammataojavantasadisatāya ojavantaṁ. Tenāha “yathā hī”tiādi. Dhammatāyāti attano",
  "tika-s0301t10:61_3": "sabhāveneva. Madhuro iṭṭho. Pivantī viyāti sukkāya bhikkhuniyā upanīyamānaṁ saddhammāmatarasaṁ",
  "tika-s0301t10:61_4": "attano sotañjaliṁ pūretvā odahantīva. Valāhakato āgataṁ valāhakaṁ.",
  "tika-s0301t10:62": "Paṭhamasukkāsuttavaṇṇanā niṭṭhitā.",
  "tika-s0301t10:63": "10. Dutiyasukkāsuttavaṇṇanā",
  "tika-s0301t10:64": "244.Bahuṁ vata puññaṁ pasavati sabbaganthavimuttiyā sīlasamannāgatena aggadakkhiṇeyyāya sukkāya theriyā bhojanassa dinnattā.",
  "tika-s0301t10:65": "Dutiyasukkāsuttavaṇṇanā niṭṭhitā.",
  "tika-s0301t10:66": "11. Cīrāsuttavaṇṇanā",
  "tika-s0301t10:67": "245.Ekādasamaṁ uttānameva dasamena sadisattā. Tattha hi bhojanaṁ upāsakassa ābhataṁ, idha cīvaradānanti ayameva viseso.",
  "tika-s0301t10:68": "Cīrāsuttavaṇṇanā niṭṭhitā.",
  "tika-s0301t10:69": "12. Āḷavakasuttavaṇṇanā",
  "tika-s0301t10:70_0": "246.Āḷaviyanti itthiliṅgavasena taṁ raṭṭhampi nagarampi vuccati. Raṭṭhe adhippetepi",
  "tika-s0301t10:70_1": "na ettha bahuvacanaṁ tathāruḷhiyā abhāvato. Tañca bhavananti tañca āḷavakassa yakkhassa",
  "tika-s0301t10:70_2": "bhavanaṁ. Tatthāti āḷavakassa bhavane. “Atha kho āḷavako yakkho yena bhagavā tenupasaṅkamī”ti",
  "tika-s0301t10:70_3": "ettha tasmiṁ pāṭhapadese. Ayamanupubbikathāti ayaṁ idāni vuccamānā anupubbato āgatā",
  "tika-s0301t10:70_4": "kathā. Āḷaviyā issaroti āḷavo, āḷavakoti ca rājā vutto. Kadāci corapaṭibāhanatthaṁ,",
  "tika-s0301t10:70_5": "kadāci ussāhasattivibhāvanavasena paṭirājanisedhanatthaṁ, kadāci lakkhayogyaviniyogavasena",
  "tika-s0301t10:70_6": "byāyāmakaraṇatthañca. Migānaṁ vananato vasanato vānato vā “migavā”ti laddhasamaññaṁ",
  "tika-s0301t10:70_7": "migavaṁ. Tassevāti rañño eva. Migoti eko eṇimigo. Tiyojananti accantasaṁyoge upayogavacanaṁ.",
  "tika-s0301t10:70_8": "Udakaṁ viya pavisitvā ṭhitanti yathā parissamappatto udakaṁ pavisitvā ṭhito nirassāso",
  "tika-s0301t10:70_9": "hoti, evaṁ viya ṭhitaṁ. Mūlanti samīpaṁ. Yakkhaṁ disvāva rañño bhayaṁ chambhitattaṁ",
  "tika-s0301t10:70_10": "ūrutthambhaṁ ahosi, tasmā rājā palāyituṁ nāsakkhi. Tena vuttaṁ “khādituṁ upagato”ti.",
  "tika-s0301t10:70_11": "Atha rājā dvidhā chinnaṁ migaṁ datvā attānaṁ mocetukāmo ahosi. Yakkho “nanu mama",
  "tika-s0301t10:70_12": "hatthagatakālato paṭṭhāya migopi mama santako, tattha kinnāma te kerāṭiyamidaṁ datvā",
  "tika-s0301t10:70_13": "attano mocana”nti rājānaṁ na muñci. Atha rājā tassa tādisaṁ paṭiññātaṁ akāsi. Tena",
  "tika-s0301t10:70_14": "vuttaṁ “rājā tena saddhi”ntiādi. Bhavanaṁ anupagatanti idaṁ mama bhavanaṁ anupagataṁ.",
  "tika-s0301t10:70_15": "Ananuññātanti upagatena sāmibhūtena ananuññātañca. Etena upagataṁ taṁ, idāni tādisena",
  "tika-s0301t10:70_16": "anuññātañca khādituṁ labhāmīti dasseti.",
  "tika-s0301t10:71": "Maccupatheti maccugocare. Āsannamaraṇatāya evamāhaṁsu.",
  "tika-s0301t10:72": "Taṁ āḷavakakumāraṁ ādāya pakkamiṁsūti yojanā. Tassa rañño mahesī āḷavakakumārassa mātāti vuttā. Devisahassānaṁ vippalapantīnanti vacanaṁ pariṇāmetabbaṁ.",
  "tika-s0301t10:73_0": "Desanāpariyosāneti yakkhaṁ dametvā paccāgantvā nagaradvārasamīpe rukkhamūle nisinnena",
  "tika-s0301t10:73_1": "bhagavatā sarājikāya mahatiyā parisāya desitadesanāya pariyosāne. Soti bhagavā. Bhavane",
  "tika-s0301t10:73_2": "evāti vimāne eva. Bhagavāpi passati pakaticakkhunāva nigrodhassa upari nibbattattā.",
  "tika-s0301t10:74_0": "Tatrāti tasmiṁ “rosetukāmatāyā”ti vacane. Tesanti sātāgirihemavatānaṁ. Kāladīpadesakulajanettiāyuppamāṇavisayaṁ",
  "tika-s0301t10:74_1": "pañcamahāvilokitaṁ. “Sītaṁ byapagataṁ hoti, uṇhañca upasammatī”tiādinā āgatāni dvattiṁsa",
  "tika-s0301t10:74_2": "pubbanimittāni. Kaṭippadesavatthikosakaṇṇato tidhā. Saddoti āḷavakassa ugghositasaddo.",
  "tika-s0301t10:75": "Iminā pasaṅgena sakalajambudīpaṁ byāpetvā pavatte aparepi tayo sadde yathā ete, evaṁ āḷavakassa ugghositasaddopīti dassetuṁ “cattāro”tiādi vuttaṁ. Osakkanteti parihāyamāne.",
  "tika-s0301t10:76": "Cuṇṇentāti cuṇṇetuṁ samatthataṁ sandhāya vuttaṁ, na pana cuṇṇanavasena vuttaṁ. Tenāha “mā kassacī”tiādi. Ussāvabindumattampīti ussāvapatanamattampi. Khurappaṁ sallaṁ.",
  "tika-s0301t10:77_0": "Seṭṭhānīti ajeyyena appaṭihatabhāvena uttamāni. Dussāvudhanti āvudhakiccakaraṁ uttariyaṁ",
  "tika-s0301t10:77_1": "dussaṁ. Imāni kira sakkādīnaṁ puññānubhāvena nibbattāni appaṭihatappabhāvāni paṭipakkhavidhamanayuttāni",
  "tika-s0301t10:77_2": "avajjhāni āvudhāni. Tenāha “yadi hī”tiādi.",
  "tika-s0301t10:78": "Asanivicakkaṁ viyāti asanimaṇḍalaṁ viya.",
  "tika-s0301t10:79": "Pittanti alagaddapittaṁ. Bhindeyyāti āsiñceyya. Sukhanti sukaraṁ. Mudubhūtacittavavatthānakaraṇatthanti mudubhūtaṁ attano citte vavatthānassa karaṇatthaṁ.",
  "tika-s0301t10:80_0": "Evaṁ vutteti “na khvāha”nti evaṁ vutte. Bhagavato sāsane ṭhite payirupāsitvā uggahitaṁ",
  "tika-s0301t10:80_1": "bhagavantaṁ payirūpāsitvā uggahitameva nāmāti āha “kassapaṁ…pe... uggahesu”nti. Puṭṭhapañhāti",
  "tika-s0301t10:80_2": "sammāsambuddhena puṭṭhapañhā. Yasmā buddhavisaye puṭṭhapañhā, tasmā buddhavisayāva honti.",
  "tika-s0301t10:81_0": "Paṭisedhetvāti vācāya asakkuṇeyyabhāveneva paṭisedhetvā. “Yadākaṅkhasī”ti padasandhivasena",
  "tika-s0301t10:81_1": "niddesoti āha “yadi ākaṅkhasī”ti. Tena tuyhaṁ pucchaṁ tāva sutvā vissajjessanti dasseti.",
  "tika-s0301t10:81_2": "Tenāha “na me”tiādi. Dutiyavikappe da-kāro padasandhikaroti āha “yaṁ ākaṅkhasī”ti.",
  "tika-s0301t10:81_3": "“Puccha, āvuso, sutvā jānissāmī”ti avatvā sabbaññubuddhassa aniyametvā vacanaṁ sabbavisayaṁ",
  "tika-s0301t10:81_4": "hotīti āha “sabbaṁ te”tiādi.",
  "tika-s0301t10:82_0": "Kiṁsūti ettha kinti pucchāyaṁ, sūti saṁsaye, kiṁ nūti attho? Idhāti imasmiṁ loke.",
  "tika-s0301t10:82_1": "Tasmā vittanti yasmā vittikaraṇato vittaṁ. Sukatanti suṭṭhu sakkaccaṁ kataṁ. Sukhanti",
  "tika-s0301t10:82_2": "iṭṭhaphalaṁ. Tattha yaṁ padhānaṁ, taṁ dassetuṁ “kāyikacetasikaṁ sāta”ntiādi vuttaṁ.",
  "tika-s0301t10:82_3": "Nissandaphalañhi taggahaṇena gahitameva hoti. Appetīti pāpeti. Atisayatthajotano",
  "tika-s0301t10:82_4": "tara-saddoti āha “atisayena sādū”ti. Rasasaññitāya iṭṭhānaṁ rāgādidhammānaṁ. Kena",
  "tika-s0301t10:82_5": "pakārenāti kathaṁ-saddassa atthamāha. Kathaṁjīvinti yadi samāsapadametaṁ, “katha”nti",
  "tika-s0301t10:82_6": "sānunāsikā katāti āha “gāthābandhasukhattha”ntiādi.",
  "tika-s0301t10:83_0": "Saddhīdha vittanti ekadesena samudāyadassanaṁ samuddapabbatanidassanaṁ viya. Iti-saddo",
  "tika-s0301t10:83_1": "ādiattho daṭṭhabbo. “Vittikaraṇato vitta”nti vuttamatthaṁ sandhāya hetūpamāhi yojetvā",
  "tika-s0301t10:83_2": "dassetuṁ “yathā hī”tiādi vuttaṁ. Tena sukhāvahanato, dukkhapaṭibāhanato, dāliddiyūpasamanato,",
  "tika-s0301t10:83_3": "ratanapaṭilābhahetuto, lokasantatiāvahanato ca saddhā vittaṁ yathā taṁ hiraññasuvaṇṇādīni.",
  "tika-s0301t10:83_4": "Tenāha “eva”ntiādi. Nanu cetanā sammādiṭṭhiādayo ca sātisayaṁ vipākasukhaṁ āvahanti,",
  "tika-s0301t10:83_5": "taṁ kathaṁ saddhā āvahatīti? Saddhādhurabhāvasabhāvato. Tenāha “saddhādhurena paṭipannāna”nti.",
  "tika-s0301t10:83_6": "Tassa ca sesapadesupi yojetabbaṁ.",
  "tika-s0301t10:84_0": "Idāni yaṁ hiraññasuvaṇṇādi saddhāvittassa opammaṁ, taṁ hīnaṁ, saddhāvittameva uttamanti",
  "tika-s0301t10:84_1": "pāḷiyaṁ seṭṭhaggahaṇaṁ katanti dassetuṁ “yasmā panā”tiādi vuttaṁ. Paralokaṁ gataṁ",
  "tika-s0301t10:84_2": "anugacchatīti anugāmikaṁ. Aññehi na sādhāraṇanti anaññasādhāraṇaṁ. Sabbasampattihetūti",
  "tika-s0301t10:84_3": "sabbāsaṁ sīlasampadādīnaṁ lokiyalokuttarānaṁ sampattīnaṁ hetu. Anatthāya hoti anupāyapaṭipattito.",
  "tika-s0301t10:84_4": "Tasmā anugāmikattā. Anaññasādhāraṇattā sabbasampattihetubhāvato hiraññādivittanidānattā",
  "tika-s0301t10:84_5": "ca saddhāvittameva seṭṭhaṁ. Ukkaṭṭhaparicchedadesanā yathā “satthā devamanussāna”nti.",
  "tika-s0301t10:85_0": "“Dasakusaladhammo”ti iminā ekaccānaṁyeva dānādidhammānaṁ saṅgaho, na sabbesanti asaṅgahitasaṅgaṇhanatthaṁ",
  "tika-s0301t10:85_1": "“dānasīlabhāvanādhammo vā”ti vuttaṁ. “Sukha”nti tividhassapi sukhassa sādhāraṇaggahaṇametanti",
  "tika-s0301t10:85_2": "taṁ savisesaladdhaṁ puggalavasena dassento “soṇaseṭṭhi…pe… āvahatī”ti āha. Yo so",
  "tika-s0301t10:85_3": "padumavatiyā deviyā putto mahāpadumo nāma rājā dibbasukhasadisaṁ rajjasukhamanubhavitvā",
  "tika-s0301t10:85_4": "pacchā paccekabuddho hutvā nibbānasukhamanubhavi, taṁ nidassanabhāvena gahetvā āha",
  "tika-s0301t10:85_5": "“mahāpadumādīnaṁ viya nibbānasukhañca āvahatī”ti.",
  "tika-s0301t10:86_0": "Atthuddhāranayena saccasaddaṁ saṁvaṇṇento “anekesu atthesu dissatī”ti āha. Vācāsacce",
  "tika-s0301t10:86_1": "dissati saccasaddo “bhaṇe”ti vuttattāti adhippāyo. Viratisacce dissati. Veramaṇīsu",
  "tika-s0301t10:86_2": "hi patiṭṭhitā samaṇabrāhmaṇā “sacce ṭhitā”ti vuccanti. Attākārampi vatthuṁ idameva",
  "tika-s0301t10:86_3": "saccaṁ moghamaññanti pavattiyākāraṁ upādāya diṭṭhi eva saccanti diṭṭhisaccaṁ, tasmiṁ",
  "tika-s0301t10:86_4": "diṭṭhisacce dissatīti yojanā. Brāhmaṇasaccānīti paramatthabrahmānaṁ saccāni, yāni",
  "tika-s0301t10:86_5": "“sabbe pāṇā avajjhā, sabbe kāmā aniccā, sabbe bhavā aniccā, nāhaṁ kvacani kassaci",
  "tika-s0301t10:86_6": "kiñcanatasmi”ntiādinā catukkanipāte āgatāni. Paramatthabhūtaṁ saccaṁ nibbānaṁ. Abbhantaraṁ",
  "tika-s0301t10:86_7": "katvāti antogadhameva katvā, tehi saddhinti attho paramatthasaccānampi sādutarattā.",
  "tika-s0301t10:86_8": "Yassānubhāvenāti yassa vācāsaccassa ānubhāvena.",
  "tika-s0301t10:87_0": "Udakamhi dhāvatīti udakapiṭṭhiyaṁ abhijjamānāyaṁ pathaviyā viya dhāvati gacchati",
  "tika-s0301t10:87_1": "mahākappinarājā viya. Visampi saccena hananti paṇḍitāti kaṇhadīpāyanādayo viya. Saccenāti",
  "tika-s0301t10:87_2": "macchajātake bodhisattassa viya saccena devo thanayaṁ pavassati. Sacce ṭhitāti viratisacce",
  "tika-s0301t10:87_3": "vācāsacce ca ṭhitā tayopi bodhisattā. Nibbutinti nibbānaṁ patthayanti. Sādutaranti",
  "tika-s0301t10:87_4": "sātataraṁ iṭṭhataravipākadānato.",
  "tika-s0301t10:88_0": "Rasānanti niddhāraṇatthe sāmivacanaṁ. Niddhāraṇañca koci kutoci kenaci imanti kassaci",
  "tika-s0301t10:88_1": "vacanaṁ na sādhetīti dassento “ye ime”tiādimāha. Tena hi nibbānaṁ rasasamudāyato",
  "tika-s0301t10:88_2": "sādutaratāvisesena niddhārīyati. Tattha ye ime vuccantīti yojanā. Sāyanīyadhammāti",
  "tika-s0301t10:88_3": "jivhāya sāyitabbā dhammā. Rasāyatanaṁ rasoti āha “mūlaraso khandharaso”tiādi. Phalarasanti",
  "tika-s0301t10:88_4": "phalassa rasaṁ, phalaṁ pīḷetvā tāpetvā gahetabbarasanti attho. Arasarūpoti ācārarahitasabhāvo.",
  "tika-s0301t10:88_5": "Rūpassa assādanavasena uppajjanakasukhadhammā rūparasā. Esa nayo saddarasādīsu. Saddarasoti",
  "tika-s0301t10:88_6": "byañjanasambhūto raso. Vimuttirasoti vimuttisampattiko raso. Attharasoti atthassa",
  "tika-s0301t10:88_7": "paṭivijjhanavasena uppajjanakasukhaṁ attharaso, tathā dhammaraso veditabbo. Rūpācārātiādīsu",
  "tika-s0301t10:88_8": "rasaggahaṇena phalarasaṁ vadati. So hi phalassa rūpo ca, rasitabbato āsādetabbato",
  "tika-s0301t10:88_9": "raso cāti “rūparaso”ti vuccati. Ācāro pana sāmaggīrasahetutāya “raso”ti vutto. Saccaṁ",
  "tika-s0301t10:88_10": "haveti ettha haveti ekaṁsatthe nipāto, ekaṁsattho ca avadhāraṇamevāti āha “saccameva",
  "tika-s0301t10:88_11": "sādutara”ntiādi. Sarīramupabrūhenti, na cittaṁ. Nanu ca sukhuppattipayojanattā cittampi",
  "tika-s0301t10:88_12": "upabrūhentīti? Na, sukhassa sarīrabrūhanaṁ paṭicca uppannattā. Viratisaccavācāti",
  "tika-s0301t10:88_13": "saccavisesena sampajjanaṁ vadati. Cittamupabrūheti padālikāya virativācāya saccarase",
  "tika-s0301t10:88_14": "sati samathavipassanādīhi cittaparibrūhanassa sambhavato maggaphalānisaṁsaṁ gaṇhāti.",
  "tika-s0301t10:88_15": "Asaṁkilesikañca sukhamāvahati vivaṭṭasannissitattā. Vimuttirasoti phalasukhaṁ vadati",
  "tika-s0301t10:88_16": "nibbānasukhampi vā. Paramatthasaccaraso nāma nibbānaraso. Tathā hi taṁ “accutirasaṁ",
  "tika-s0301t10:88_17": "assāsakaraṇarasa”ntipi vuccati. Tena paribhāvitattāti vimuttirasassa sādutarabhāvadassanatthaṁ.",
  "tika-s0301t10:88_18": "Evaṁ santepi “vimuttirasaparibhāvitattā”ti etena kāmaṁ vimuttiraso vā paramatthasaccaraso",
  "tika-s0301t10:88_19": "vā sādutararasāti dasseti. Tadadhigamūpāyabhūtanti tassa paramatthasaccassa adhigamūpāyabhūtaṁ.",
  "tika-s0301t10:88_20": "Atthañca dhammañcāti phalañca kāraṇañca nissāya pavattito attharasā dhammarasā ca",
  "tika-s0301t10:88_21": "sādū, tatopi paramatthasaccameva sādurasanti adhippāyo.",
  "tika-s0301t10:89_0": "Lokuttaraṁ lokiyañca atthaṁ ajānanto andho, lokiyatthameva jānanto ekacakkhu, ubhayaṁ",
  "tika-s0301t10:89_1": "jānanto dvicakkhu. Parahitaṁ attahitañca ajānanto andho, attahitameva jānanto ekacakkhu,",
  "tika-s0301t10:89_2": "ubhayatthaṁ jānanto dvicakkhu. So dvicakkhupuggalo paññājīvī. Taṁ pana gahaṭṭhapabbajitavasena",
  "tika-s0301t10:89_3": "vibhajitvā dassetuṁ “gahaṭṭho vā”tiādi vuttaṁ. Gahaṭṭhapaṭipadaṁ ārādhetvā cāti yojanā.",
  "tika-s0301t10:89_4": "Ārādhetvāti ca sādhetvāti attho.",
  "tika-s0301t10:90_0": "Purimanayenevāti kassapasammāsambuddhavissajjitanayeneva. Kiñcāpīti anujānanasandassanatthe",
  "tika-s0301t10:90_1": "nipāto. Kiṁ anujānātīti? Gāthāya catūhi padehi vuttesu atthesu ekassa atthassa siddhiyaṁ",
  "tika-s0301t10:90_2": "itaresampi siddhiṁ anujānāti. Tenāha “yo catubbidhamoghaṁ…pe… parisujjhatī”ti. Kiṁ",
  "tika-s0301t10:90_3": "sandassetīti? Yesaṁ pāpadhammānaṁ balavabhāvena oghataraṇādi na sijjhati, tesaṁ paṭipakkhānaṁ",
  "tika-s0301t10:90_4": "nissandehavasena sandassanaṁ. Tenāha “evaṁ santepī”tiādi. Oghataraṇanti oghataraṇapaṭipattiṁ.",
  "tika-s0301t10:90_5": "Asaddahantoti evaṁ paṭipajjanto imāya paṭipattiyā oghaṁ taratīti na saddahanto. Na",
  "tika-s0301t10:90_6": "pakkhandatīti pakkhandanalakkhaṇāya saddhāya na ugghāṭīyatīti na otarati. Cittavossaggenāti",
  "tika-s0301t10:90_7": "yathākāmācāravasena cittassa vossajjanena. Pamatto pamādaṁ āpanno. Tatthevāti kāmesu",
  "tika-s0301t10:90_8": "eva. Visattattā laggattā. Vokiṇṇoti visevito. Tasmāti vuttassa catubbidhassapi atthassa",
  "tika-s0301t10:90_9": "hetubhāvena paccāmasanaṁ. Tappaṭipakkhanti assaddhiyādīnaṁ paṭipakkhaṁ saddhādīnaṁ okāsattā.",
  "tika-s0301t10:91_0": "Etāyāti gāthāyaṁ iminā padenāti sambandho. Sappurisasaṁsevo saddhammassavanaṁ yonisomanasikāro",
  "tika-s0301t10:91_1": "dhammānudhammapaṭipattīti imesaṁ sotāpattimaggādhigamassa aṅgānaṁ āsannakāraṇaṁ saddhindriyanti",
  "tika-s0301t10:91_2": "āha “sotāpattiyaṅgapadaṭṭhānaṁ saddhindriya”nti. Vuttañhetaṁ – “saddhājāto upasaṅkamati,",
  "tika-s0301t10:91_3": "upasaṅkamanto payirupāsati, payirupāsanto sotaṁ odahati, ohitasoto dhammaṁ suṇātī”tiādi.",
  "tika-s0301t10:91_4": "Diṭṭhoghaṁ tarati etenāti diṭṭhoghataraṇaṁ, diṭṭhoghassa taraṇaṁ. Kāmañcettha “tarati",
  "tika-s0301t10:91_5": "ogha”nti vuttaṁ, vattamānasamīpepi pana vattamānaṁ viya voharaṇaṁ yuttaṁ diṭṭhoghassa",
  "tika-s0301t10:91_6": "tiṇṇabhāvassa ekantikattāti “sotāpannañca pakāsetī”ti vuttaṁ. Esa nayo sesesupi.",
  "tika-s0301t10:91_7": "Diṭṭhivicikicchādipaṭipattantarāyakarānaṁ pāpadhammānaṁ samucchinnattā sotāpanno…pe…",
  "tika-s0301t10:91_8": "appamādena samannāgato. “Sotāpatti…pe… taratī”ti ettake vutte sakideva imassa lokassa",
  "tika-s0301t10:91_9": "āgamanampi gahitaṁ siyāti tannivattanatthaṁ “ārādhetvā…pe… avasesa”nti vuttaṁ. Nanu",
  "tika-s0301t10:91_10": "“avasesa”nti vuttattā sotāpattimaggena atiṇṇaṁ anavasesaṁ bhavoghavatthu gahitameva",
  "tika-s0301t10:91_11": "siyāti? Na, upari dvīhi maggehi taritabbānaṁ tesaṁ parato dvinnaṁ pahānavasena vuccamānattā.",
  "tika-s0301t10:91_12": "Apavādavisayampi pariharati – “evaṁ esā codanā attano visaye na patiṭṭhātī”ti. Anādikālabhāvattā",
  "tika-s0301t10:91_13": "kāmasaññāya kāmoghataraṇaṁ mahatā eva vīriyena sādhetabbanti āha “vīriyenā”ti. Tatiyaṁ",
  "tika-s0301t10:91_14": "maggaṁ ārādhetvā. Kāmoghassa vatthu kāmoghavatthu, kāmaguṇehi saddhiṁ sabbo kāmabhavo.",
  "tika-s0301t10:91_15": "Kāmoghasaññitanti kāmoghasaṅkhātaṁ. Kāmanaṭṭhena kāmo ca so dukkho cāti kāmadukkhaṁ.",
  "tika-s0301t10:91_16": "Assādanaṭṭhena kāmo eva saññāti kāmasaññā, sabbaso samucchinnattā vigatā kāmasaññā",
  "tika-s0301t10:91_17": "etissāti vigatakāmasaññā. Sabbesaṁ rāgādimalānaṁ mūlabhūtattā sattasantānassa visesato",
  "tika-s0301t10:91_18": "malīnasabhāvāpādanato paramaṁ ukkaṁsagataṁ malanti paramamalaṁ, avijjā. Tenāha bhagavā",
  "tika-s0301t10:91_19": "– “avijjāparamaṁ mala”nti.",
  "tika-s0301t10:92_0": "Paññāpadaṁ gahetvāti yathāvuttaṁ paññāpadaṁ hadaye ṭhapetvā. Tappasaṅgena attano",
  "tika-s0301t10:92_1": "paṭibhānena sabbehi viya uggahitaniyāmena. Sabbatthevāti pañcasupi ṭhānesu. Atthayuttipucchāti",
  "tika-s0301t10:92_2": "paññādiatthasamadhigamassa yuttiyā kāraṇassa pucchā. Tenāha “ayaṁ hī”tiādi. Paññādiatthaṁ",
  "tika-s0301t10:92_3": "ñatvāti paññādhana-kitti-mitta-abhisamparāyasaṅkhātaṁ atthaṁ sarūpato saccapaṭivedhanipphādanena",
  "tika-s0301t10:92_4": "ñāṇena jānitvā. Nanu esa lokuttaraṁ sotāpattimaggaphalapaññaṁ tadadhigamūpāyaṁ lokiyapaññañca",
  "tika-s0301t10:92_5": "abhibhavitvā ṭhito, so kasmā tattha atthayuttiṁ pucchatīti? Saccametaṁ, upari pana",
  "tika-s0301t10:92_6": "samādhissa yuttiṁ pucchitukāmo paññāya seṭṭhabhāvato, tassa ca ekadeseneva adhigatattā",
  "tika-s0301t10:92_7": "tameva ādiṁ katvā pucchati. “Kāya yuttiyā”tiādi atthavaṇṇanaṁ atidissati “esa nayo",
  "tika-s0301t10:92_8": "dhanādīsū”ti. Tatthāpi atthayuttipucchābhāvo pana “sabbatthevā”ti iminā vibhāvitoti.",
  "tika-s0301t10:93_0": "Saddhāsussūsāappamādauṭṭhānasaṅkhātehi catūhi kāraṇehi. Kāyasucaritādibhedena ājīvaṭṭhamakasīlabhūtena.",
  "tika-s0301t10:93_1": "Samathavipassanābhūtena nippariyāyena bodhipakkhiye eva gaṇhanto “aparabhāge”ti āha.",
  "tika-s0301t10:93_2": "Pariyāyabodhipakkhiyā pana visesato vuṭṭhānagāminivipassanākālepi labbhanti. Pubbabhāgeti",
  "tika-s0301t10:93_3": "vā taruṇavipassanākālaṁ. Tato pubbasādhanañca sandhāya “aparabhāge”ti punāha, tato",
  "tika-s0301t10:93_4": "paranti attho. Dhammanti paṭipattidhammaṁ. Na saddhāmattakeneva paññaṁ labhatīti",
  "tika-s0301t10:93_5": "yojanā. Yadi evaṁ kasmā “saddahāno”ti vuttanti āha “yasmā panā”tiādi. Kiṁ vuttaṁ",
  "tika-s0301t10:93_6": "hotītiādinā vuttameva atthaṁ vivarati. Na kevalaṁ sussūsāmattena paññāpaṭilābho,",
  "tika-s0301t10:93_7": "atha kho appamādena paññaṁ labhatīti dassetuṁ pāḷiyaṁ “appamatto vicakkhaṇo”ti vuttanti",
  "tika-s0301t10:93_8": "tadatthaṁ dassento “eva”ntiādimāha.",
  "tika-s0301t10:94_0": "Idāni saddhādīnaṁ paññāpaṭilābhassa taṁtaṁvisesapaccayāni nīharitvā dassetuṁ “eva”nti",
  "tika-s0301t10:94_1": "vuttaṁ. Sussūsāyāti sotukāmatāya. Sā atthato upasaṅkamanādi. Paññādhigamūpāyanti",
  "tika-s0301t10:94_2": "pariyattidhammamāha. Tenāha “suṇātī”ti. Gahitaṁ na pamussati, satiavippavāsalakkhaṇo",
  "tika-s0301t10:94_3": "hi appamādoti. Na kevalaṁ yāthāvato gahaṇakosallameva vicakkhaṇatā, atha kho yāthāvato",
  "tika-s0301t10:94_4": "paññāsampavedhanañcāti āha “vitthārikaṁ karotī”ti. Idāni paññāpaṭilābhahetuṁ matthakaṁ",
  "tika-s0301t10:94_5": "pāpetvā dassetuṁ “sussūsāya vā”tiādi vuttaṁ. Atthamupaparikkhatīti sutakatānaṁ dhammānaṁ",
  "tika-s0301t10:94_6": "pāḷiatthūpaparikkhāpubbakaṁ rūpārūpavibhāgaṁ paramatthaṁ salakkhaṇato sāmaññalakkhaṇato",
  "tika-s0301t10:94_7": "ca upaparikkhati vīmaṁsati. Anupubbenāti evaṁ ñātapariññaṁ patvā tīraṇapariññāya",
  "tika-s0301t10:94_8": "tato anukkamena tīraṇapariññaṁ pahānapariññañca matthakaṁ pāpento maggappaṭipāṭiyā",
  "tika-s0301t10:94_9": "paramatthasaccabhūtaṁ nibbānaṁ sacchikaroti.",
  "tika-s0301t10:95_0": "Imāni saddhādīni cattāri kāraṇāni matthakaṁ pāpetvā dassento āha “desakālādīni ahāpetvā”ti.",
  "tika-s0301t10:95_1": "Yasmiṁ dese yasmiṁ kāle ye ca sahāyake nissāya yaṁ kiccaṁ tiretabbaṁ, tāni desakālādīni",
  "tika-s0301t10:95_2": "anatikkamitvā attano abhivuḍḍhiṁ icchantena “ayaṁ nāma deso, yatthāhaṁ etarahi vasāmi,",
  "tika-s0301t10:95_3": "ayaṁ kālo, ime mittā, ime amittā, ime āyavayā, ahañca ediso jāti-kula-padesa-balabhoga-parivārādīhi,",
  "tika-s0301t10:95_4": "taṁ kiccaṁ idāni āraddhabbaṁ, idāni nāraddhabba”nti sabbaṁ upaparikkhitvā paṭipajjitabbaṁ.",
  "tika-s0301t10:95_5": "Evaṁ paṭipajjanto hi lokiyassa dhanassa paṭirūpādhigamūpāyaṁ karoti nāma. Lokuttarassa",
  "tika-s0301t10:95_6": "pana sīlavisodhanādivasena veditabbaṁ. Vahitabbabhāvena dhuro viyāti dhuro, bhāro.",
  "tika-s0301t10:95_7": "Idha pana dhurasampaggaho uttarapadalopena dhuro, vīriyaṁ. So sātisayo etassa atthīti",
  "tika-s0301t10:95_8": "dhuravā. “Uṭṭhātā”ti padena kāyikavīriyassa vakkhamānattā “cetasikavīriyavasenā”ti",
  "tika-s0301t10:95_9": "visesitaṁ. Anikkhittadhuro dhorayhabhāvato. Tiṇā bhiyyo na maññatīti tiṇaṁ viya paribhavanto",
  "tika-s0301t10:95_10": "atibhuyya vattatīti attho. Ādinā nayenāti ettha ādi-saddena –",
  "tika-s0301t10:96": "“Karaṁ purisakiccāni, so sukhā na vihāyati; ;",
  "tika-s0301t10:97": "“Na divā soppasīlena, rattimuṭṭhānadessinā;",
  "tika-s0301t10:98": "Niccaṁ mattena soṇḍena, sakkā āvasituṁ ghara”nti ca. ; –",
  "tika-s0301t10:99_0": "Evamādīnaṁ saṅgaho. Asithilaparakkamo analasabhāvato. Ekamūsikāyāti ekāya matamūsikāya.",
  "tika-s0301t10:99_1": "Nacirassevāti catumāsabbhantareyeva. Catusatasahassasaṅkhaṁ cūḷantevāsī viyāti kākaṇikaḍḍhakahāpaṇa-soḷasa-kahāpaṇa-catuvīsati-kahāpaṇa-sataharaṇakkamena",
  "tika-s0301t10:99_2": "dve satasahassāni, cūḷakamahāseṭṭhino dhītulābhavasena dve satasahassānīti evaṁ catusatasahassasaṅkhaṁ",
  "tika-s0301t10:99_3": "dhanaṁ ekamūlena yathā cūḷantevāsī vindi, evaṁ aññopi patirūpakārī dhuravā uṭṭhātā",
  "tika-s0301t10:99_4": "vindate dhanaṁ. Ayañca attho cūḷakaseṭṭhijātakena dīpetabbo. Vuttañhetaṁ –",
  "tika-s0301t10:100": "“Appakenapi medhāvī, pābhatena vicakkhaṇo;",
  "tika-s0301t10:101": "Samuṭṭhāpeti attānaṁ, aṇuṁ aggiṁva sandhama”nti. ;",
  "tika-s0301t10:102_0": "Vattaṁ katvāti adhiṭṭhānavattaṁ katvā. “Saccavādī bhūtavādī”ti kittiṁ pappotīti yojanā.",
  "tika-s0301t10:102_1": "Icchitapatthitanti yehi mittaṁ icchati, tehi itaraṁ patthitaṁ. Mittāni ganthatīti",
  "tika-s0301t10:102_2": "mittabhāvaṁ ghaṭeti. Dānassa piyabhāvakaraṇato “dadaṁ piyo hotī”ti vuttaṁ. Yaṁ dānaṁ",
  "tika-s0301t10:102_3": "ekantato mittabhāvāvahaṁ, taṁ dassento “duddadaṁ vā dadaṁ taṁ ganthatī”ti āha. Dadanti",
  "tika-s0301t10:102_4": "ca lakkhaṇavacanametanti āha “dānamukhena vā”tiādi.",
  "tika-s0301t10:103_0": "Āḷavakassa ajjhāsayānurūpaṁ gahaṭṭhavasena vissajjento. Saddhā etassa atthīti saddho,",
  "tika-s0301t10:103_1": "tassa saddhassa. Gharamesinoti gharāvāsasaṅkhātaṁ gharaṁ esantassa. Gharāvāsasannissitattā",
  "tika-s0301t10:103_2": "“ghara”nti kāmaguṇā vuccantīti āha “pañca kāmaguṇe”ti. “Ete caturo dhammā”tiādinā",
  "tika-s0301t10:103_3": "gahitā anantaragāthāya vuttadhammā evāti dassento “vuttappakāraṁ sacca”ntiādimāha.",
  "tika-s0301t10:103_4": "Tattha “ime kusalā, ime akusalā”tiādinā te atthe yāthāvato dhāraṇato upadhāraṇato",
  "tika-s0301t10:103_5": "dhammo. Saññā cittacetasikānaṁ dhāraṇaṁ, avicchedato sandhāraṇato kusalasantānaṁ",
  "tika-s0301t10:103_6": "dhāretīti dhiti, vīriyaṁ. Cajati etenāti cāgo, dānaṁ. Paccayavekallato phaluppādanasamatthatāvasena santi.",
  "tika-s0301t10:104_0": "Aññepīti ito yathāvuttadhammasamudāyato aññepi dhammā yadi santi, te dhamme pucchassūti.",
  "tika-s0301t10:104_1": "Kilese, kāyavācādike vā dametīti damo, paññā. Uṭṭhahati ussahati etenāti uṭṭhānaṁ,",
  "tika-s0301t10:104_2": "vīriyaṁ. Etthāti etissā pucchāya. Saddhinti saṅkhepato bhāvatthapadānaṁ bandhanena",
  "tika-s0301t10:104_3": "saha. Ekamekaṁ padanti paññādikamekekaṁ padaṁ. “Paññā imasmiṁ ṭhāne paññāti dhammoti",
  "tika-s0301t10:104_4": "ca āgatā”tiādinā paññādiatthassa uddharaṇaṁ atthuddhāro. Tassa tassa atthassa “paññā",
  "tika-s0301t10:104_5": "pajānanā”tiādinā vevacanapadānaṁ uddharaṇaṁ paduddhāro. Pajānātīti paññā, dhāretīti",
  "tika-s0301t10:104_6": "dhammo, dametīti damoti evaṁ padassa kathanaṁ padavaṇṇanā.",
  "tika-s0301t10:105_0": "Ajjāti vā etarahi. Yathāvuttena pakārenāti “saddahāno arahata”ntiādinā vuttappakārena.",
  "tika-s0301t10:105_1": "Saccasampaṭivedhāvagahaṇaṁ vā yathāvuttena pakārena diṭṭhasaccatāya idhalokaparalokatthaṁ",
  "tika-s0301t10:105_2": "yāthāvato jānanto. Evañca yakkho satthu desanānubhāvasiddhaṁ pañhaṁ pucchanena attano",
  "tika-s0301t10:105_3": "paṭilābhasampattiṁ vibhāvento “kathaṁsu labhate pañña”ntiādimāhāti ācariyā. Samparāyikoti",
  "tika-s0301t10:105_4": "ettha ca-saddo luttaniddiṭṭho, tena “diṭṭhadhammiko cā”ti ayamattho vutto evāti dassento",
  "tika-s0301t10:105_5": "“yo attho…pe… dassetī”ti āha. Arīyati phalaṁ etasmāti attho, kāraṇaṁ. Vicakkhaṇe sapayojanatāya.",
  "tika-s0301t10:106": "Tassa ñāṇassāti tassa atthassa āvibhāvanassa ñāṇassa. Guṇavisesehi ca sadisassapi aññassa abhāvato aggadakkhiṇeyyo buddho bhagavā. Tenāha –",
  "tika-s0301t10:107": "“Nayimasmiṁ loke parasmiṁ vā pana,",
  "tika-s0301t10:108": "Buddhena seṭṭhova samova vijjati;",
  "tika-s0301t10:109": "Āhuneyyānaṁ paramāhutiṁ gato,",
  "tika-s0301t10:110": "Puññatthikānaṁ vipulaphalesina”nti. ;",
  "tika-s0301t10:111_0": "Sahitapaṭipattinti paññāsaṅgāhikaṁ attano paṭipattiṁ. Sundarā bodhi subodhi, buddhassa",
  "tika-s0301t10:111_1": "subodhi buddhasubodhi, sā eva buddhasubodhitā. Dhammassavanatthaṁ sannipatitadevatāhi",
  "tika-s0301t10:111_2": "saṅghuṭṭhasādhukārasadduṭṭhānañca.",
  "tika-s0301t10:112_0": "Satapuññalakkhaṇanti satasahassakappe puññasambhārassa katattā tesaṁ puññānaṁ vasena",
  "tika-s0301t10:112_1": "satapuññalakkhaṇaṁ anekapuññanibbattalakkhaṇaṁ. Abhinandiyatāya sabbehi aṅgehi samupetaṁ",
  "tika-s0301t10:112_2": "samannāgataṁ. Katapuññabhāvaṁ byañjentīti byañjanāni, aṅgapaccaṅgāni. Tesaṁ paripuṇṇattā",
  "tika-s0301t10:112_3": "paripuṇṇabyañjanaṁ. Taṁ yakkho…pe… pūresīti gāthāpūraṇatthameva hi bhagavā tathārūpāni",
  "tika-s0301t10:112_4": "akāsi. Abyādhitāti arogā. “Abyathitā”ti keci paṭhanti, sayasantāsarahitāti attho.",
  "tika-s0301t10:113_0": "“Hatthayo”ti vattabbe “hatthako”ti vuttaṁ. Āḷavinagaranti āḷavinagaravāsino vadati.",
  "tika-s0301t10:113_1": "Bhavati hi tatraṭṭhatāya taṁ-saddo yathā “gāmo āgato, mañcā ukkuṭṭhiṁ karontī”ti.",
  "tika-s0301t10:113_2": "Ekakolāhalena vattamānena.",
  "tika-s0301t10:114_0": "Sampiṇḍitvāti sannipatitvā. Kāmaṁ sambhāro tena katoti natthi, yuddhatthaṁ pana bahuso",
  "tika-s0301t10:114_1": "ussāhassa katattā “yuddhamādiṁ katvā”ti vuttaṁ. Tameva āḷavakasuttaṁ kathesi tassā",
  "tika-s0301t10:114_2": "eva desanāya sannipatitaparisāya sappāyattā. Tenāha “kathāpari…pe… ahosī”ti. Catūhi",
  "tika-s0301t10:114_3": "vatthūhīti catūhi saṅgahavatthūhi. Parisanti attano parisaṁ. “Itarañcā”tipi vadanti.",
  "tika-s0301t10:115": "Āḷavakasuttavaṇṇanā niṭṭhitā.",
  "tika-s0301t10:116": "Sāratthappakāsiniyā saṁyuttanikāya-aṭṭhakathāya",
  "tika-s0301t10:117": "Yakkhasaṁyuttavaṇṇanāya līnatthappakāsanā samattā."
}