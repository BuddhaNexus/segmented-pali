{
  "tika-abh07t:6": "Namo tassa bhagavato arahato sammāsambuddhassa",
  "tika-abh07t:7": "Abhidhammatthasaṅgaho",
  "tika-abh07t:8": "Ganthārambhakathā",
  "tika-abh07t:9": "1. Sammāsambuddhamatulaṃ, sasaddhammagaṇuttamaṃ.",
  "tika-abh07t:10": "Abhivādiya bhāsissaṃ, abhidhammatthasaṅgahaṃ.",
  "tika-abh07t:11": "Catuparamatthadhammo",
  "tika-abh07t:12": "2. Tattha vuttābhidhammatthā, catudhā paramatthato.",
  "tika-abh07t:13": "Cittaṃ cetasikaṃ rūpaṃ, nibbānamiti sabbathā.",
  "tika-abh07t:14": "1. Cittaparicchedo",
  "tika-abh07t:15": "Bhūmibhedacittaṃ",
  "tika-abh07t:16": "3. Tattha cittaṃ tāva catubbidhaṃ hoti kāmāvacaraṃ rūpāvacaraṃ arūpāvacaraṃ lokuttarañceti.",
  "tika-abh07t:17": "Akusalacittaṃ",
  "tika-abh07t:18_0": "4. Tattha katamaṃ kāmāvacaraṃ? Somanassasahagataṃ diṭṭhigatasampayuttaṃ asaṅkhārikamekaṃ,",
  "tika-abh07t:18_1": "sasaṅkhārikamekaṃ, somanassasahagataṃ diṭṭhigatavippayuttaṃ asaṅkhārikamekaṃ, sasaṅkhārikamekaṃ,",
  "tika-abh07t:18_2": "upekkhāsahagataṃ diṭṭhigatasampayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ",
  "tika-abh07t:18_3": "diṭṭhigatavippayuttaṃ asaṅkhārikamekaṃ, sasaṅkhārikamekanti imāni aṭṭhapi lobhasahagatacittāni nāma.",
  "tika-abh07t:19": "5. Domanassasahagataṃ paṭighasampayuttaṃ asaṅkhārikamekaṃ, sasaṅkhārikamekanti imāni dvepi paṭighasampayuttacittāni nāma.",
  "tika-abh07t:20": "6. Upekkhāsahagataṃ vicikicchāsampayuttamekaṃ, upekkhāsahagataṃ uddhaccasampayuttamekanti imāni dvepi momūhacittāni nāma.",
  "tika-abh07t:21": "7. Iccevaṃ sabbathāpi dvādasākusalacittāni samattāni.",
  "tika-abh07t:22": "8. Aṭṭhadhā lobhamūlāni, dosamūlāni ca dvidhā.",
  "tika-abh07t:23": "Mohamūlāni ca dveti, dvādasākusalā siyuṃ.",
  "tika-abh07t:24": "Ahetukacittaṃ",
  "tika-abh07t:25_0": "9. Upekkhāsahagataṃ cakkhuviññāṇaṃ, tathā sotaviññāṇaṃ, ghānaviññāṇaṃ, jivhāviññāṇaṃ,",
  "tika-abh07t:25_1": "dukkhasahagataṃ kāyaviññāṇaṃ, upekkhāsahagataṃ sampaṭicchanacittaṃ, upekkhāsahagataṃ",
  "tika-abh07t:25_2": "santīraṇacittañceti imāni sattapi akusalavipākacittāni nāma.",
  "tika-abh07t:26_0": "10. Upekkhāsahagataṃ kusalavipākaṃ cakkhuviññāṇaṃ, tathā sotaviññāṇaṃ, ghānaviññāṇaṃ,",
  "tika-abh07t:26_1": "jivhāviññāṇaṃ, sukhasahagataṃ kāyaviññāṇaṃ, upekkhāsahagataṃ sampaṭicchanacittaṃ,",
  "tika-abh07t:26_2": "somanassasahagataṃ santīraṇacittaṃ, upekkhāsahagataṃ santīraṇacittañceti imāni aṭṭhapi",
  "tika-abh07t:26_3": "kusalavipākāhetukacittāni nāma.",
  "tika-abh07t:27": "11. Upekkhāsahagataṃ pañcadvārāvajjanacittaṃ, tathā manodvārāvajjanacittaṃ, somanassasahagataṃ hasituppādacittañceti imāni tīṇipi ahetukakiriyacittāni nāma.",
  "tika-abh07t:28": "12. Icceva sabbathāpi aṭṭhārasāhetukacittāni samattāni.",
  "tika-abh07t:29": "13. Sattākusalapākāni, puññapākāni aṭṭhadhā.",
  "tika-abh07t:30": "Kriyacittāni tīṇīti, aṭṭhārasa ahetukā.",
  "tika-abh07t:31": "Sobhanacittaṃ",
  "tika-abh07t:32": "14. Pāpāhetukamuttāni, sobhanānīti vuccare.",
  "tika-abh07t:33": "Ekūnasaṭṭhi cittāni, athekanavutīpi vā.",
  "tika-abh07t:34": "Kāmāvacarasobhanacittaṃ",
  "tika-abh07t:35_0": "15. Somanassasahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ, somanassasahagataṃ",
  "tika-abh07t:35_1": "ñāṇavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇasampayuttaṃ",
  "tika-abh07t:35_2": "asaṅkhārikamekaṃ, sasaṅkhārikamekaṃ. Upekkhāsahagataṃ ñāṇavippayuttaṃ asaṅkhārikamekaṃ,",
  "tika-abh07t:35_3": "sasaṅkhārikamekanti imāni aṭṭhapi kāmāvacarakusalacittāni nāma.",
  "tika-abh07t:36_0": "16. Somanassasahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ, somanassasahagataṃ",
  "tika-abh07t:36_1": "ñāṇavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇasampayuttaṃ",
  "tika-abh07t:36_2": "asaṅkhārikamekaṃ, sasaṅkhārikamekaṃ, upekkhāsahagataṃ ñāṇavippayuttaṃ asaṅkhārikamekaṃ,",
  "tika-abh07t:36_3": "sasaṅkhārikamekanti imāni aṭṭhapi sahetukakāmāvacaravipākacittāni nāma.",
  "tika-abh07t:37_0": "17. Somassasahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ, somanassasahagataṃ",
  "tika-abh07t:37_1": "ñāṇavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇasampayuttaṃ",
  "tika-abh07t:37_2": "asaṅkhārikamekaṃ, sasaṅkhārikamekaṃ, upekkhāsahagataṃ ñāṇavippayuttaṃ asaṅkhārikamekaṃ,",
  "tika-abh07t:37_3": "sasaṅkhārikamekanti imāni aṭṭhapi sahetukakāmāvacarakiriyacittāni nāma.",
  "tika-abh07t:38": "18. Iccevaṃ sabbathāpi catuvīsati sahetukakāmāvacarakusalavipākakiriyacittāni samattāni.",
  "tika-abh07t:39": "19. Vedanāñāṇasaṅkhārabhedena catuvīsati.",
  "tika-abh07t:40": "Sahetukāmāvacarapuññapākakriyā matā.",
  "tika-abh07t:41": "20. Kāme tevīsa pākāni, puññāpuññāni vīsati.",
  "tika-abh07t:42": "Ekādasa kriyā ceti, catupaññāsa sabbathā.",
  "tika-abh07t:43": "Rūpāvacaracittaṃ",
  "tika-abh07t:44_0": "21. Vitakkavicārapītisukhekaggatāsahitaṃ paṭhamajjhānakusalacittaṃ, vicārapītisukhekaggatāsahitaṃ",
  "tika-abh07t:44_1": "dutiyajjhānakusalacittaṃ, pītisukhekaggatāsahitaṃ tatiyajjhānakusalacittaṃ, sukhekaggatāsahitaṃ",
  "tika-abh07t:44_2": "catutthajjhānakusalacittaṃ, upekkhekaggatāsahitaṃ pañcamajjhānakusalacittañceti imāni",
  "tika-abh07t:44_3": "pañcapi rūpāvacarakusalacittāni nāma.",
  "tika-abh07t:45_0": "22. Vitakkavicārapītisukhekaggatāsahitaṃ paṭhamajjhānavipākacittaṃ, vicārapītisukhekaggatāsahitaṃ",
  "tika-abh07t:45_1": "dutiyajjhānavipākacittaṃ, pītisukhekaggatāsahitaṃ tatiyajjhānavipākacittaṃ, sukhekaggatāsahitaṃ",
  "tika-abh07t:45_2": "catutthajjhānavipākacittaṃ, upekkhekaggatāsahitaṃ pañcamajjhānavipākacittañceti imāni",
  "tika-abh07t:45_3": "pañcapi rūpāvacaravipākacittāni nāma.",
  "tika-abh07t:46_0": "23. Vitakkavicārapītisukhekaggatāsahitaṃ paṭhamajjhānakiriyacittaṃ, vicārapītisukhekaggatāsahitaṃ",
  "tika-abh07t:46_1": "dutiyajjhānakiriyacittaṃ, pītisukhekaggatāsahitaṃ tatiyajjhānakiriyacittaṃ, sukhekaggatāsahitaṃ",
  "tika-abh07t:46_2": "catutthajjhānakiriyacittaṃ, upekkhekaggatāsahitaṃ pañcamajjhānakiriyacittañceti imāni",
  "tika-abh07t:46_3": "pañcapi rūpāvacarakiriyacittāni nāma.",
  "tika-abh07t:47": "24. Iccevaṃ sabbathāpi pannarasa rūpāvacarakusalavipākakiriyacittāni samattāni.",
  "tika-abh07t:48": "25. Pañcadhā jhānabhedena, rūpāvacaramānasaṃ.",
  "tika-abh07t:49": "Puññapākakriyābhedā, taṃ pañcadasadhā bhave.",
  "tika-abh07t:50": "Arūpāvacaracittaṃ",
  "tika-abh07t:51": "26. Ākāsānañcāyatanakusalacittaṃ, viññāṇañcāyatanakusalacittaṃ, ākiñcaññāyatanakusalacittaṃ, nevasaññānāsaññāyatanakusalacittañceti imāni cattāripi arūpāvacarakusalacittāni nāma.",
  "tika-abh07t:52": "27. Ākāsānañcāyatanavipākacittaṃ, viññāṇañcāyatanavipākacittaṃ, ākiñcaññāyatanavipākacittaṃ, nevasaññānāsaññāyatanavipākacittañceti imāni cattāripi arūpāvacaravipākacittāni nāma.",
  "tika-abh07t:53": "28. Ākāsānañcāyatanakiriyacittaṃ, viññāṇañcāyatanakiriyacittaṃ, ākiñcaññāyatanakiriyacittaṃ, nevasaññānāsaññāyatanakiriyacittañceti imāni cattāripi arūpāvacarakiriyacittāni nāma.",
  "tika-abh07t:54": "29. Iccevaṃ sabbathāpi dvādasa arūpāvacarakusalavipākakiriyacittāni samattāni.",
  "tika-abh07t:55": "30. Ālambaṇappabhedena, catudhāruppamānasaṃ.",
  "tika-abh07t:56": "Puññapākakriyābhedā, puna dvādasadhā ṭhitaṃ.",
  "tika-abh07t:57": "Lokuttaracittaṃ",
  "tika-abh07t:58": "31. Sotāpattimaggacittaṃ, sakadāgāmimaggacittaṃ, anāgāmimaggacittaṃ, arahattamaggacittañceti imāni cattāripi lokuttarakusalacittāni nāma.",
  "tika-abh07t:59": "32. Sotāpattiphalacittaṃ, sakadāgāmiphalacittaṃ, anāgāmiphalacittaṃ, arahattaphalacittañceti imāni cattāripi lokuttaravipākacittāni nāma.",
  "tika-abh07t:60": "33. Iccevaṃ sabbathāpi aṭṭha lokuttarakusalavipākacittāni samattāni.",
  "tika-abh07t:61": "34. Catumaggappabhedena, catudhā kusalaṃ tathā.",
  "tika-abh07t:62": "Pākaṃ tassa phalattāti, aṭṭhadhānuttaraṃ mataṃ.",
  "tika-abh07t:63": "Cittagaṇanasaṅgaho",
  "tika-abh07t:64": "35. Dvādasākusalānevaṃ, kusalānekavīsati.",
  "tika-abh07t:65": "Chattiṃseva vipākāni, kriyacittāni vīsati.",
  "tika-abh07t:66": "36. Catupaññāsadhā kāme, rūpe pannarasīraye.",
  "tika-abh07t:67": "Cittāni dvādasāruppe, aṭṭhadhānuttare tathā.",
  "tika-abh07t:68": "37. Itthamekūnanavutipabhedaṃ pana mānasaṃ.",
  "tika-abh07t:69": "Ekavīsasataṃ vātha, vibhajanti vicakkhaṇā.",
  "tika-abh07t:70": "Vitthāragaṇanā",
  "tika-abh07t:71_0": "38. Kathamekūnanavutividhaṃ cittaṃ ekavīsasataṃ hoti? Vitakkavicārapītisukhekaggatāsahitaṃ",
  "tika-abh07t:71_1": "paṭhamajjhānasotāpattimaggacittaṃ, vicārapītisukhekaggatāsahitaṃ dutiyajjhānasotāpattimaggacittaṃ,",
  "tika-abh07t:71_2": "pītisukhekaggatāsahitaṃ tatiyajjhānasotāpattimaggacittaṃ, sukhekaggatāsahitaṃ catutthajjhānasotāpattimaggacittaṃ,",
  "tika-abh07t:71_3": "upekkhekaggatāsahitaṃ pañcamajjhānasotāpattimaggacittañceti imāni pañcapi sotāpattimaggacittāni nāma.",
  "tika-abh07t:72": "39. Tathā sakadāgāmimaggaanāgāmimaggaarahattamaggacittañceti samavīsati maggacittāni.",
  "tika-abh07t:73": "40. Tathā phalacittāni ceti samacattālīsa lokuttaracittāni bhavantīti.",
  "tika-abh07t:74": "41. Jhānaṅgayogabhedena, katvekekantu pañcadhā.",
  "tika-abh07t:75": "Vuccatānuttaraṃ cittaṃ, cattālīsavidhanti ca.",
  "tika-abh07t:76": "42. Yathā ca rūpāvacaraṃ, gayhatānuttaraṃ tathā.",
  "tika-abh07t:77": "Paṭhamādijhānabhede, āruppañcāpi pañcame.",
  "tika-abh07t:78": "Ekādasavidhaṃ tasmā, paṭhamādikamīritaṃ;",
  "tika-abh07t:79": "Jhānamekekamante tu, tevīsatividhaṃ bhave.",
  "tika-abh07t:80": "43. Sattatiṃsavidhaṃ puññaṃ, dvipaññāsavidhaṃ tathā.",
  "tika-abh07t:81": "Pākamiccāhu cittāni, ekavīsasataṃ budhā.",
  "tika-abh07t:82": "Iti abhidhammatthasaṅgahe cittasaṅgahavibhāgo nāma",
  "tika-abh07t:83": "Paṭhamo paricchedo.",
  "tika-abh07t:84": "2. Cetasikaparicchedo",
  "tika-abh07t:85": "Sampayogalakkhaṇaṃ",
  "tika-abh07t:86": "1. Ekuppādanirodhā ca, ekālambaṇavatthukā.",
  "tika-abh07t:87": "Cetoyuttā dvipaññāsa, dhammā cetasikā matā.",
  "tika-abh07t:88": "Aññasamānacetasikaṃ",
  "tika-abh07t:89": "2. Kathaṃ? Phasso vedanā saññā cetanā ekaggatā jīvitindriyaṃ manasikāro ceti sattime cetasikā sabbacittasādhāraṇā nāma.",
  "tika-abh07t:90": "3. Vitakko vicāro adhimokkho vīriyaṃ pīti chando cāti cha ime cetasikā pakiṇṇakā nāma.",
  "tika-abh07t:91": "4. Evamete terasa cetasikā aññasamānāti veditabbā.",
  "tika-abh07t:92": "Akusalacetasikaṃ",
  "tika-abh07t:93": "5. Moho ahirikaṃ anottappaṃ uddhaccaṃ lobho diṭṭhi māno doso issā macchariyaṃ kukkuccaṃ thinaṃ middhaṃ vicikicchā ceti cuddasime cetasikā akusalā nāma.",
  "tika-abh07t:94": "Sobhanacetasikaṃ",
  "tika-abh07t:95_0": "6. Saddhā sati hirī ottappaṃ alobho adoso tatramajjhattatā kāyapassaddhi cittapassaddhi",
  "tika-abh07t:95_1": "kāyalahutā cittalahutā kāyamudutā cittamudutā kāyakammaññatā cittakammaññatā kāyapāguññatā",
  "tika-abh07t:95_2": "cittapāguññatā kāyujukatā cittujukatā ceti ekūnavīsatime cetasikā sobhanasādhāraṇā nāma.",
  "tika-abh07t:96": "7. Sammāvācā sammākammanto sammāājīvo ceti tisso viratiyo nāma.",
  "tika-abh07t:97": "8. Karuṇā muditā appamaññāyo nāmāti sabbathāpi paññindriyena saddhiṃ pañcavīsatime cetasikā sobhanāti veditabbā.",
  "tika-abh07t:98": "9. Ettāvatā ca –",
  "tika-abh07t:99": "Terasaññasamānā ca, cuddasākusalā tathā;",
  "tika-abh07t:100": "Sobhanā pañcavīsāti, dvipaññāsa pavuccare.",
  "tika-abh07t:101": "Sampayoganayo",
  "tika-abh07t:102": "10. Tesaṃ cittāviyuttānaṃ, yathāyogamito paraṃ.",
  "tika-abh07t:103": "Cittuppādesu paccekaṃ, sampayogo pavuccati.",
  "tika-abh07t:104": "11. Satta sabbattha yujjanti, yathāyogaṃ pakiṇṇakā.",
  "tika-abh07t:105": "Cuddasākusalesveva, sobhanesveva sobhanā.",
  "tika-abh07t:106": "Aññasamānacetasikasampayoganayo",
  "tika-abh07t:107": "12. Kathaṃ? Sabbacittasādhāraṇā tāva sattime cetasikā sabbesupi ekūnanavuticittuppādesu labbhanti.",
  "tika-abh07t:108": "13. Pakiṇṇakesu pana vitakko tāva dvipañcaviññāṇavajjitakāmāvacaracittesu ceva ekādasasu paṭhamajjhānacittesu ceti pañcapaññāsacittesu uppajjati.",
  "tika-abh07t:109": "14. Vicāro pana tesu ceva ekādasasu dutiyajjhānacittesu cāti chasaṭṭhicittesu.",
  "tika-abh07t:110": "15. Adhimokkho dvipañcaviññāṇavicikicchāsahagatavajjitacittesu.",
  "tika-abh07t:111": "16. Vīriyaṃ pañcadvārāvajjanadvipañcaviññāṇasampaṭicchanasantīraṇavajjitacittesu.",
  "tika-abh07t:112": "17. Pīti domanassupekkhāsahagatakāyaviññāṇacatutthajjhānavajjitacittesu.",
  "tika-abh07t:113": "18. Chando ahetukamomūhavajjitacittesūti.",
  "tika-abh07t:114": "19. Te pana cittuppādā yathākkamaṃ –",
  "tika-abh07t:115": "Chasaṭṭhi pañcapaññāsa, ekādasa ca soḷasa;",
  "tika-abh07t:116": "Sattati vīsati ceva, pakiṇṇakavivajjitā.",
  "tika-abh07t:117": "Pañcapaññāsa chasaṭṭhiṭṭhasattati tisattati;",
  "tika-abh07t:118": "Ekapaññāsa cekūnasattati sapakiṇṇakā.",
  "tika-abh07t:119": "Akusalacetasikasampayoganayo",
  "tika-abh07t:120": "20. Akusalesu pana moho ahirikaṃ anottappaṃ uddhaccañcāti cattārome cetasikā sabbākusalasādhāraṇā nāma, sabbesupi dvādasā kusalesu labbhanti.",
  "tika-abh07t:121": "21. Lobho aṭṭhasu lobhasahagatacittesveva labbhati.",
  "tika-abh07t:122": "22. Diṭṭhi catūsu diṭṭhigatasampayuttesu.",
  "tika-abh07t:123": "23. Māno catūsu diṭṭhigatavippayuttesu.",
  "tika-abh07t:124": "24. Doso issā macchariyaṃ kukkuccañcāti dvīsu paṭighasampayuttacittesu.",
  "tika-abh07t:125": "25. Thinamiddhaṃ pañcasu sasaṅkhārikacittesu.",
  "tika-abh07t:126": "26. Vicikicchā vicikicchāsahagatacitteyevāti.",
  "tika-abh07t:127": "27. Sabbāpuññesu cattāro,",
  "tika-abh07t:128": "Lobhamūle tayo gatā;",
  "tika-abh07t:129": "Dosamūlesu cattāro,",
  "tika-abh07t:130": "Sasaṅkhāre dvayaṃ tathā.",
  "tika-abh07t:131": "Vicikicchā vicikicchā-citte cāti catuddasa;",
  "tika-abh07t:132": "Dvādasākulesveva, sampayujjanti pañcadhā.",
  "tika-abh07t:133": "Sobhanacetasikasampayoganayo",
  "tika-abh07t:134": "28. Sobhanesu pana sobhanasādhāraṇā tāva ekūnavīsatime cetasikā sabbesupi ekūnasaṭṭhisobhanacittesu saṃvijjanti.",
  "tika-abh07t:135": "29. Viratiyo pana tissopi lokuttaracittesu sabbathāpi niyatā ekatova labbhanti, lokiyesu pana kāmāvacarakusalesveva kadāci sandissanti visuṃ visuṃ.",
  "tika-abh07t:136_0": "30. Appamaññāyo pana dvādasasu pañcamajjhānavajjitamahaggatacittesu ceva kāmāvacarakusalesu",
  "tika-abh07t:136_1": "ca sahetukakāmāvacarakiriyacittesu cāti aṭṭhavīsaticittesveva kadāci nānā hutvā jāyanti,",
  "tika-abh07t:136_2": "upekkhāsahagatesu panettha karuṇāmuditā na santīti keci vadanti.",
  "tika-abh07t:137": "31. Paññā pana dvādasasu ñāṇasampayuttakāmāvacaracittesu ceva sabbesupi pañcatiṃsamahaggatalokuttaracittesu cāti sattacattālīsacittesu sampayogaṃ gacchatīti.",
  "tika-abh07t:138": "32. Ekūnavīsati dhammā, jāyantekūnasaṭṭhisu.",
  "tika-abh07t:139": "Tayo soḷasacittesu, aṭṭhavīsatiyaṃ dvayaṃ.",
  "tika-abh07t:140": "Paññā pakāsitā, sattacattālīsavidhesupi;",
  "tika-abh07t:141": "Sampayuttā catudhevaṃ, sobhanesveva sobhanā.",
  "tika-abh07t:142": "33. Issāmaccherakukkucca-viratikaruṇādayo.",
  "tika-abh07t:143": "Nānā kadāci māno ca, thina middhaṃ tathā saha.",
  "tika-abh07t:144": "34. Yathāvuttānusārena, sesā niyatayogino.",
  "tika-abh07t:145": "Saṅgahañca pavakkhāmi, tesaṃ dāni yathārahaṃ.",
  "tika-abh07t:146": "Saṅgahanayo",
  "tika-abh07t:147": "35. Chattiṃsānuttare dhammā, pañcatiṃsa mahaggate.",
  "tika-abh07t:148": "Aṭṭhatiṃsāpi labbhanti, kāmāvacarasobhane.",
  "tika-abh07t:149": "Sattavīsatipuññamhi, dvādasāhetuketi ca;",
  "tika-abh07t:150": "Yathāsambhavayogena, pañcadhā tattha saṅgaho.",
  "tika-abh07t:151": "Lokuttaracittasaṅgahanayo",
  "tika-abh07t:152_0": "36. Kathaṃ? Lokuttaresu tāva aṭṭhasu paṭhamajjhānikacittesu aññasamānā terasa cetasikā,",
  "tika-abh07t:152_1": "appamaññāvajjitā tevīsati sobhanacetasikā ceti chattiṃsa dhammā saṅgahaṃ gacchanti,",
  "tika-abh07t:152_2": "tathā dutiyajjhānikacittesu vitakkavajjā, tatiyajjhānikacittesu vitakkavicāravajjā,",
  "tika-abh07t:152_3": "catutthajjhānikacittesu vitakkavicārapītivajjā, pañcamajjhānikacittesupi upekkhāsahagatā",
  "tika-abh07t:152_4": "te eva saṅgayhantīti sabbathāpi aṭṭhasu lokuttaracittesu pañcakajjhānavasena pañcadhāva saṅgaho hotīti.",
  "tika-abh07t:153": "37. Chattiṃsa pañcatiṃsa ca, catuttiṃsa yathākkamaṃ.",
  "tika-abh07t:154": "Tettiṃsadvayamiccevaṃ, pañcadhānuttare ṭhitā.",
  "tika-abh07t:155": "Mahaggatacittasaṅgahanayo",
  "tika-abh07t:156_0": "38. Mahaggatesu pana tīsu paṭhamajjhānikacittesu tāva aññasamānā terasa cetasikā,",
  "tika-abh07t:156_1": "viratittayavajjitā dvāvīsati sobhanacetasikā ceti pañcatiṃsa dhammā saṅgahaṃ gacchanti,",
  "tika-abh07t:156_2": "karuṇāmuditā panettha paccekameva yojetabbā, tathā dutiyajjhānikacittesu vitakkavajjā,",
  "tika-abh07t:156_3": "tatiyajjhānikacittesu vitakkavicāravajjā, catutthajjhānikacittesu vitakkavicārapītivajjā,",
  "tika-abh07t:156_4": "pañcamajjhānikacittesu pana pannarasasu appamaññāyo na labbhantīti sabbathāpi sattavīsatimahaggatacittesu",
  "tika-abh07t:156_5": "pañcakajjhānavasena pañcadhāva saṅgaho hotīti.",
  "tika-abh07t:157": "39. Pañcatiṃsa catuttiṃsa, tettiṃsa ca yathākkamaṃ.",
  "tika-abh07t:158": "Bāttiṃsa ceva tiṃseti, pañcadhāva mahaggate.",
  "tika-abh07t:159": "Kāmāvacarasobhanacittasaṅgahanayo",
  "tika-abh07t:160_0": "40. Kāmāvacarasobhanesu pana kusalesu tāva paṭhamadvaye aññasamānā terasa cetasikā,",
  "tika-abh07t:160_1": "pañcavīsati sobhanacetasikā ceti aṭṭhatiṃsa dhammā saṅgahaṃ gacchanti, appamaññāviratiyo",
  "tika-abh07t:160_2": "panettha pañcapi paccekameva yojetabbā, tathā dutiyadvaye ñāṇavajjitā, tatiyadvaye",
  "tika-abh07t:160_3": "ñāṇasampayuttā pītivajjitā, catutthadvaye ñāṇapītivajjitā te eva saṅgayhanti. Kiriyacittesupi",
  "tika-abh07t:160_4": "virativajjitā tatheva catūsupi dukesu catudhāva saṅgayhanti. Tathā vipākesu ca appamaññāvirativajjitā",
  "tika-abh07t:160_5": "te eva saṅgayhantīti sabbathāpi catuvīsatikāmāvacarasobhanacittesu dukavasena dvādasadhāva saṅgaho hotīti.",
  "tika-abh07t:161": "41. Aṭṭhatiṃsa sattatiṃsa, dvayaṃ chattiṃsakaṃ subhe.",
  "tika-abh07t:162": "Pañcatiṃsa catuttiṃsa, dvayaṃ tettiṃsakaṃ kriye;",
  "tika-abh07t:163": "Tettiṃsa pāke bāttiṃsa, dvayekatiṃsakaṃ bhave;",
  "tika-abh07t:164": "Sahetukāmāvacarapuñña-pākakriyāmane.",
  "tika-abh07t:165": "42. Navijjantettha viratī, kriyesu ca mahaggate.",
  "tika-abh07t:166": "Anuttare appamaññā, kāmapāke dvayaṃ tathā;",
  "tika-abh07t:167": "Anuttare jhānadhammā, appamaññā ca majjhime;",
  "tika-abh07t:168": "Viratī ñāṇapītī ca, parittesu visesakā.",
  "tika-abh07t:169": "Akusalacittasaṅgahanayo",
  "tika-abh07t:170_0": "43. Akusalesu pana lobhamūlesu tāva paṭhame asaṅkhārike aññasamānā terasa cetasikā,",
  "tika-abh07t:170_1": "akusalasādhāraṇā cattāro cāti sattarasa lobhadiṭṭhīhi saddhiṃ ekūnavīsati dhammā saṅgahaṃ gacchanti.",
  "tika-abh07t:171": "44. Tatheva dutiye asaṅkhārike lobhamānena.",
  "tika-abh07t:172": "45. Tatiye tatheva pītivajjitā lobhadiṭṭhīhi saha aṭṭhārasa.",
  "tika-abh07t:173": "46. Catutthe tatheva lobhamānena.",
  "tika-abh07t:174_0": "47. Pañcame pana paṭighasampayutte asaṅkhārike doso issā macchariyaṃ kukkuccañcāti",
  "tika-abh07t:174_1": "catūhi saddhiṃ pītivajjitā te eva vīsati dhammā saṅgayhanti, issāmacchariyakukkuccāni",
  "tika-abh07t:174_2": "panettha paccekameva yojetabbāni.",
  "tika-abh07t:175": "48. Sasaṅkhārikapañcakepi tatheva thinamiddhena visesetvā yojetabbā.",
  "tika-abh07t:176": "49. Chandapītivajjitā pana aññasamānā ekādasa, akusalasādhāraṇā cattāro cāti pannarasa dhammā uddhaccasahagate sampayujjanti.",
  "tika-abh07t:177_0": "50. Vicikicchāsahagatacitte ca adhimokkhavirahitā vicikicchāsahagatā tatheva pannarasa",
  "tika-abh07t:177_1": "dhammā samupalabbhantīti sabbathāpi dvādasākusalacittuppādesu paccekaṃ yojiyamānāpi",
  "tika-abh07t:177_2": "gaṇanavasena sattadhāva saṅgahitā bhavantīti.",
  "tika-abh07t:178": "51. Ekūnavīsāṭṭhārasa, vīsekavīsa vīsati.",
  "tika-abh07t:179": "Dvāvīsa pannaraseti, sattadhā kusaleṭhitā.",
  "tika-abh07t:180": "52. Sādhāraṇā ca cattāro, samānā ca dasāpare.",
  "tika-abh07t:181": "Cuddasete pavuccanti, sabbākusalayogino.",
  "tika-abh07t:182": "Ahetukacittasaṅgahanayo",
  "tika-abh07t:183": "53. Ahetukesu pana hasanacitte tāva chandavajjitā aññasamānā dvādasa dhammā saṅgahaṃ gacchanti.",
  "tika-abh07t:184": "54. Tathā voṭṭhabbane chandapītivajjitā.",
  "tika-abh07t:185": "55. Sukhasantīraṇe chandavīriyavajjitā.",
  "tika-abh07t:186": "56. Manodhātuttikāhetukapaṭisandhiyugaḷe chandapītivīriyavajjitā.",
  "tika-abh07t:187": "57. Dvipañcaviññāṇe pakiṇṇakavajjitā teyeva saṅgayhantīti sabbathāpi aṭṭhārasasu ahetukesu gaṇanavasena catudhāva saṅgaho hotīti.",
  "tika-abh07t:188": "58. Dvādasekādasa dasa, satta cāti catubbidho.",
  "tika-abh07t:189": "Aṭṭhārasāhetukesu, cittuppādesu saṅgaho.",
  "tika-abh07t:190": "59. Ahetukesu sabbattha, satta sesā yathārahaṃ.",
  "tika-abh07t:191": "Iti vitthārato vutto, tettiṃsavidhasaṅgaho.",
  "tika-abh07t:192": "60. Itthaṃ cittāviyuttānaṃ, sampayogañca saṅgahaṃ.",
  "tika-abh07t:193": "Ñatvā bhedaṃ yathāyogaṃ, cittena samamuddise.",
  "tika-abh07t:194": "Iti abhidhammatthasaṅgahe cetasikasaṅgahavibhāgo nāma",
  "tika-abh07t:195": "Dutiyo paricchedo.",
  "tika-abh07t:196": "3. Pakiṇṇakaparicchedo",
  "tika-abh07t:197": "1. Sampayuttā yathāyogaṃ, tepaññāsa sabhāvato.",
  "tika-abh07t:198": "Cittacetasikā dhammā, tesaṃ dāni yathārahaṃ.",
  "tika-abh07t:199": "2. Vedanāhetuto kiccadvārālambaṇavatthuto.",
  "tika-abh07t:200": "Cittuppādavaseneva, saṅgaho nāma nīyate.",
  "tika-abh07t:201": "Vedanāsaṅgaho",
  "tika-abh07t:202": "3. Tattha vedanāsaṅgahe tāva tividhā vedanā sukhaṃ dukkhaṃ adukkhamasukhā ceti, sukhaṃ dukkhaṃ somanassaṃ domanassaṃ upekkhāti ca bhedena pana pañcadhā hoti.",
  "tika-abh07t:203": "4. Tattha sukhasahagataṃ kusalavipākaṃ kāyaviññāṇamekameva, tathā dukkhasahagataṃ akusalavipākaṃ.",
  "tika-abh07t:204_0": "5. Somanassasahagatacittāni pana lobhamūlāni cattāri, dvādasa kāmāvacarasobhanāni,",
  "tika-abh07t:204_1": "sukhasantīraṇahasanāni ca dveti aṭṭhārasa kāmāvacarasomanassasahagatacittāni ceva",
  "tika-abh07t:204_2": "paṭhamadutiyatatiyacatutthajjhānasaṅkhātāni catucattālīsa mahaggatalokuttaracittāni",
  "tika-abh07t:204_3": "ceti dvāsaṭṭhividhāni bhavanti.",
  "tika-abh07t:205": "6. Domanassasahagatacittāni pana dve paṭighasampayuttacittāneva.",
  "tika-abh07t:206": "7. Sesāni sabbānipi pañcapaññāsa upekkhāsahagatacittānevāti.",
  "tika-abh07t:207": "8. Sukhaṃ dukkhamupekkhāti, tividhā tattha vedanā.",
  "tika-abh07t:208": "Somanassaṃ domanassamitibhedena pañcadhā.",
  "tika-abh07t:209": "9. Sukhamekattha dukkhañca, domanassaṃ dvaye ṭhitaṃ.",
  "tika-abh07t:210": "Dvāsaṭṭhīsu somanassaṃ, pañcapaññāsaketarā.",
  "tika-abh07t:211": "Hetusaṅgaho",
  "tika-abh07t:212": "10. Hetusaṅgahe hetū nāma lobho doso moho alobho adoso amoho cāti chabbidhā bhavanti.",
  "tika-abh07t:213": "11. Tattha pañcadvārāvajjanadvipañcaviññāṇasampaṭicchanasantīraṇavoṭṭhabbanahasanavasena ahetukacittāni nāma.",
  "tika-abh07t:214": "12. Sesāni sabbānipi ekasattati cittāni sahetukāneva.",
  "tika-abh07t:215": "13. Tatthāpi dve momūhacittāni ekahetukāni.",
  "tika-abh07t:216": "14. Sesāni dasa akusalacittāni ceva ñāṇavippayuttāni dvādasa kāmāvacarasobhanāni ceti dvāvīsati dvihetukacittāni.",
  "tika-abh07t:217": "15. Dvādasa ñāṇasampayuttakāmāvacarasobhanāni ceva pañcatiṃsa mahaggatalokuttaracittāni ceti sattacattālīsa tihetukacittānīti.",
  "tika-abh07t:218": "16. Lobho doso ca moho ca,",
  "tika-abh07t:219": "Hetū akusalā tayo;",
  "tika-abh07t:220": "Alobhādosāmoho ca,",
  "tika-abh07t:221": "Kusalābyākatā tathā.",
  "tika-abh07t:222": "17. Ahetukāṭṭhārasekahetukā dve dvāvīsati.",
  "tika-abh07t:223": "Dvihetukā matā sattacattālīsatihetukā.",
  "tika-abh07t:224": "Kiccasaṅgaho",
  "tika-abh07t:225": "18. Kiccasaṅgahe kiccāni nāma paṭisandhibhavaṅgāvajjanadassanasavanaghāyanasāyanaphusanasampaṭicchanasantīraṇavoṭṭhabbanajavanatadārammaṇacutivasena cuddasavidhāni bhavanti.",
  "tika-abh07t:226": "19. Paṭisandhibhavaṅgāvajjanapañcaviññāṇaṭhānādivasena pana tesaṃ dasadhā ṭhānabhedo veditabbo.",
  "tika-abh07t:227": "20. Tattha dve upekkhāsahagatasantīraṇāni ceva aṭṭha mahāvipākāni ca nava rūpārūpavipākāni ceti ekūnavīsati cittāni paṭisandhibhavaṅgacutikiccāni nāma.",
  "tika-abh07t:228": "21. Āvajjanakiccāni pana dve.",
  "tika-abh07t:229": "22. Tathā dassanasavanaghāyanasāyanaphusanasampaṭicchanakiccāni ca.",
  "tika-abh07t:230": "23. Tīṇi santīraṇakiccāni.",
  "tika-abh07t:231": "24. Manodvārāvajjanameva pañcadvāre voṭṭhabbanakiccaṃ sādheti.",
  "tika-abh07t:232": "25. Āvajjanadvayavajjitāni kusalākusalaphalakiriyacittāni pañcapaññāsa javanakiccāni.",
  "tika-abh07t:233": "26. Aṭṭha mahāvipākāni ceva santīraṇattayañceti ekādasa tadārammaṇakiccāni.",
  "tika-abh07t:234": "27. Tesu pana dve upekkhāsahagatasantīraṇacittāni paṭisandhibhavaṅgacutitadārammaṇasantīraṇavasena pañcakiccāni nāma.",
  "tika-abh07t:235": "28. Mahāvipākāni aṭṭha paṭisandhibhavaṅgacutitadārammaṇavasena catukiccāni nāma.",
  "tika-abh07t:236": "29. Mahaggatavipākāni nava paṭisandhibhavaṅgacutivasena tikiccāni nāma.",
  "tika-abh07t:237": "30. Somanassasantīraṇaṃ santīraṇatadārammaṇavasena dukiccaṃ.",
  "tika-abh07t:238": "31. Tathā voṭṭhabbanaṃ voṭṭhabbanāvajjanavasena.",
  "tika-abh07t:239": "32. Sesāni pana sabbānipi javanamanodhātuttikadvipañcaviññāṇāni yathāsambhavamekakiccānīti.",
  "tika-abh07t:240": "33. Paṭisandhādayo nāma, kiccabhedena cuddasa.",
  "tika-abh07t:241": "Dasadhā ṭhānabhedena, cittuppādā pakāsitā.",
  "tika-abh07t:242": "34. Aṭṭhasaṭṭhi tathā dve ca, navāṭṭha dve yathākkamaṃ.",
  "tika-abh07t:243": "Ekadviticatupañcakiccaṭhānāni niddise.",
  "tika-abh07t:244": "Dvārasaṅgaho",
  "tika-abh07t:245": "35. Dvārasaṅgahe dvārāni nāma cakkhudvāraṃ sotadvāraṃ ghānadvāraṃ jivhādvāraṃ kāyadvāraṃ manodvārañceti chabbidhāni bhavanti.",
  "tika-abh07t:246": "36. Tattha cakkhumeva cakkhudvāraṃ.",
  "tika-abh07t:247": "37. Tathā sotādayo sotadvārādīni.",
  "tika-abh07t:248": "38. Manodvāraṃ pana bhavaṅganti pavuccati.",
  "tika-abh07t:249_0": "39. Tattha pañcadvārāvajjanacakkhuviññāṇasampaṭicchanasantīraṇavoṭṭhabbanakāmāvacarajavanatadārammaṇavasena",
  "tika-abh07t:249_1": "chacattālīsa cittāni cakkhudvāre yathārahaṃ uppajjanti, tathā pañcadvārāvajjanasotaviññāṇādivasena",
  "tika-abh07t:249_2": "sotadvārādīsupi chacattālīseva bhavantīti sabbathāpi pañcadvāre catupaññāsa cittāni kāmāvacarāneva.",
  "tika-abh07t:250": "40. Manodvāre pana manodvārāvajjanapañcapaññāsajavanatadārammaṇavasena sattasaṭṭhi cittāni bhavanti.",
  "tika-abh07t:251": "41. Ekūnavīsati paṭisandhibhavaṅgacutivasena dvāravimuttāni.",
  "tika-abh07t:252": "42. Tesu pana pañcaviññāṇāni ceva mahaggatalokuttarajavanāni ceti chattiṃsa yathārahamekadvārikacittāni nāma.",
  "tika-abh07t:253": "43. Manodhātuttikaṃ pana pañcadvārikaṃ.",
  "tika-abh07t:254": "44. Sukhasantīraṇavoṭṭhabbanakāmāvacarajavanāni chadvārikacittāni.",
  "tika-abh07t:255": "45. Upekkhāsahagatasantīraṇamahāvipākāni chadvārikāni ceva dvāravimuttāni ca.",
  "tika-abh07t:256": "46. Mahaggatavipākāni dvāravimuttānevāti.",
  "tika-abh07t:257": "47. Ekadvārikacittāni, pañcachadvārikāni ca.",
  "tika-abh07t:258": "Chadvārikavimuttāni, vimuttāni ca sabbathā.",
  "tika-abh07t:259": "Chattiṃsati tathā tīṇi, ekatiṃsa yathākkamaṃ;",
  "tika-abh07t:260": "Dasadhā navadhā ceti, pañcadhā paridīpaye.",
  "tika-abh07t:261": "Ālambaṇasaṅgaho",
  "tika-abh07t:262": "48. Ālambaṇasaṅgahe ārammaṇāni nāma rūpārammaṇaṃ saddārammaṇaṃ gandhārammaṇaṃ rasārammaṇaṃ phoṭṭhabbārammaṇaṃ dhammārammaṇañceti chabbidhāni bhavanti.",
  "tika-abh07t:263": "49. Tattha rūpameva rūpārammaṇaṃ, tathā saddādayo saddārammaṇādīni.",
  "tika-abh07t:264": "50. Dhammārammaṇaṃ pana pasādasukhumarūpacittacetasikanibbānapaññattivasena chadhā saṅgayhati.",
  "tika-abh07t:265": "51. Tattha cakkhudvārikacittānaṃ sabbesampi rūpameva ārammaṇaṃ, tañca paccuppannaṃ. Tathā sotadvārikacittādīnampi saddādīni, tāni ca paccuppannāniyeva.",
  "tika-abh07t:266": "52. Manodvārikacittānaṃ pana chabbidhampi paccuppannamatītaṃ anāgataṃ kālavimuttañca yathārahamārammaṇaṃ hoti.",
  "tika-abh07t:267_0": "53. Dvāravimuttānañca paṭisandhibhavaṅgacutisaṅkhātānaṃ chabbidhampi yathāsambhavaṃ",
  "tika-abh07t:267_1": "yebhuyyena bhavantare chadvāraggahitaṃ paccuppannamatītaṃ paññattibhūtaṃ vā kammakammanimittagatinimittasammataṃ ārammaṇaṃ hoti.",
  "tika-abh07t:268": "54. Tesu cakkhuviññāṇādīni yathākkamaṃ rūpādiekekārammaṇāneva.",
  "tika-abh07t:269": "55. Manodhātuttikaṃ pana rūpādipañcārammaṇaṃ.",
  "tika-abh07t:270": "56. Sesāni kāmāvacaravipākāni hasanacittañceti sabbathāpi kāmāvacarārammaṇāneva.",
  "tika-abh07t:271": "57. Akusalāni ceva ñāṇavippayuttakāmāvacarajavanāni ceti lokuttaravajjitasabbārammaṇāni.",
  "tika-abh07t:272": "58. Ñāṇasampayuttakāmāvacarakusalāni ceva pañcamajjhānasaṅkhātaṃ abhiññākusalañceti arahattamaggaphalavajjitasabbārammaṇāni.",
  "tika-abh07t:273": "59. Ñāṇasampayuttakāmāvacarakiriyāni ceva kiriyābhiññāvoṭṭhabbanañceti sabbathāpi sabbārammaṇāni.",
  "tika-abh07t:274": "60. Āruppesu dutiyacatutthāni mahaggatārammaṇāni.",
  "tika-abh07t:275": "61. Sesāni mahaggatacittāni sabbānipi paññattārammaṇāni.",
  "tika-abh07t:276": "62. Lokuttaracittāni nibbānārammaṇānīti.",
  "tika-abh07t:277": "63. Pañcavīsa parittamhi, cha cittāni mahaggate.",
  "tika-abh07t:278": "Ekavīsati vohāre, aṭṭha nibbānagocare.",
  "tika-abh07t:279": "Vīsānuttaramuttamhi, aggamaggaphalujjhite;",
  "tika-abh07t:280": "Pañca sabbattha chacceti, sattadhā tattha saṅgaho.",
  "tika-abh07t:281": "Vatthusaṅgaho",
  "tika-abh07t:282": "64. Vatthusaṅgahe vatthūni nāma cakkhusotaghānajivhākāyahadayavatthu ceti chabbidhāni bhavanti.",
  "tika-abh07t:283": "65. Tāni kāmaloke sabbānipi labbhanti.",
  "tika-abh07t:284": "66. Rūpaloke pana ghānādittayaṃ natthi.",
  "tika-abh07t:285": "67. Arūpaloke pana sabbānipi na saṃvijjanti.",
  "tika-abh07t:286": "68. Tattha pañcaviññāṇadhātuyo yathākkamaṃ ekantena pañca pasādavatthūni nissāyeva pavattanti.",
  "tika-abh07t:287": "69. Pañcadvārāvajjanasampaṭicchanasaṅkhātā pana manodhātu ca hadayaṃ nissitāyeva pavattanti.",
  "tika-abh07t:288": "70. Avasesā pana manoviññāṇadhātusaṅkhātā ca santīraṇamahāvipākapaṭighadvayapaṭhamamaggahasanarūpāvacaravasena hadayaṃ nissāyeva pavattanti.",
  "tika-abh07t:289": "71. Avasesā kusalākusalakiriyānuttaravasena pana nissāya vā anissāya vā.",
  "tika-abh07t:290": "72. Āruppavipākavasena hadayaṃ anissāyevāti.",
  "tika-abh07t:291": "73. Chavatthuṃ nissitā kāme, satta rūpe catubbidhā.",
  "tika-abh07t:292": "Tivatthuṃ nissitāruppe, dhātvekā nissitā matā.",
  "tika-abh07t:293": "74. Tecattālīsa nissāya, dvecattālīsa jāyare.",
  "tika-abh07t:294": "Nissāya ca anissāya, pākāruppā anissitā.",
  "tika-abh07t:295": "Iti abhidhammatthasaṅgahe pakiṇṇakasaṅgahavibhāgo nāma",
  "tika-abh07t:296": "Tatiyo paricchedo.",
  "tika-abh07t:297": "4. Vīthiparicchedo",
  "tika-abh07t:298": "1. Cittuppādānamiccevaṃ, katvāsaṅgahamuttaraṃ.",
  "tika-abh07t:299": "Bhūmipuggalabhedena, pubbāparaniyāmitaṃ.",
  "tika-abh07t:300": "Pavattisaṅgahaṃ nāma, paṭisandhipavattiyaṃ;",
  "tika-abh07t:301": "Pavakkhāmi samāsena, yathāsambhavato kathaṃ.",
  "tika-abh07t:302": "2.. Vīthimuttānaṃ pana kammakammanimittagatinimittavasena tividhā hoti visayappavatti.",
  "tika-abh07t:303": "4. Tattha vatthudvārārammaṇāni pubbe vuttanayāneva.",
  "tika-abh07t:304": "Viññāṇachakkaṃ",
  "tika-abh07t:305": "5. Cakkhuviññāṇaṃ sotaviññāṇaṃ ghānaviññāṇaṃ jivhāviññāṇaṃ kāyaviññāṇaṃ manoviññāṇañceti cha viññāṇāni.",
  "tika-abh07t:306": "Vīthichakkaṃ",
  "tika-abh07t:307_0": "6. Cha vīthiyo pana cakkhudvāravīthi sotadvāravīthi ghānadvāravīthi jivhādvāravīthi",
  "tika-abh07t:307_1": "kāyadvāravīthi manodvāravīthi ceti dvāravasena vā, cakkhuviññāṇavīthi sotaviññāṇavīthi",
  "tika-abh07t:307_2": "ghānaviññāṇavīthi jivhāviññāṇavīthi kāyaviññāṇavīthi manoviññāṇavīthi ceti viññāṇavasena",
  "tika-abh07t:307_3": "vā dvārappavattā cittappavattiyo yojetabbā.",
  "tika-abh07t:308": "Vīthibhedo",
  "tika-abh07t:309": "7. Atimahantaṃ mahantaṃ parittaṃ atiparittañceti pañcadvāre manodvāre pana vibhūtamavibhūtañceti chadhā visayappavatti veditabbā.",
  "tika-abh07t:310": "Pañcadvāravīthi",
  "tika-abh07t:311": "8. Kathaṃ? Uppādaṭhitibhaṅgavasena khaṇattayaṃ ekacittakkhaṇaṃ nāma.",
  "tika-abh07t:312": "9. Tāni pana sattarasa cittakkhaṇāni rūpadhammānamāyū.",
  "tika-abh07t:313_0": "10. Ekacittakkhaṇātītāni vā bahucittakkhaṇātītāni vā ṭhitippattāneva pañcārammaṇāni",
  "tika-abh07t:313_1": "pañcadvāre āpāthamāgacchanti. Tasmā yadi ekacittakkhaṇātītakaṃ rūpārammaṇaṃ cakkhussa",
  "tika-abh07t:313_2": "āpāthamāgacchati, tato dvikkhattuṃ bhavaṅge calite bhavaṅgasotaṃ vocchinditvā tameva",
  "tika-abh07t:313_3": "rūpārammaṇaṃ āvajjantaṃ pañcadvārāvajjanacittaṃ uppajjitvā nirujjhati, tato tassānantaraṃ",
  "tika-abh07t:313_4": "tameva rūpaṃ passantaṃ cakkhuviññāṇaṃ, sampaṭicchantaṃ sampaṭicchanacittaṃ, santīrayamānaṃ",
  "tika-abh07t:313_5": "santīraṇacittaṃ, vavatthapentaṃ voṭṭhabbanacittañceti yathākkamaṃ uppajjitvā nirujjhanti,",
  "tika-abh07t:313_6": "tato paraṃ ekūnatiṃsa kāmāvacarajavanesu yaṃkiñci laddhapaccayaṃ yebhuyyena sattakkhattuṃ",
  "tika-abh07t:313_7": "javati, javanānubandhāni ca dve tadārammaṇapākāni yathārahaṃ pavattanti, tato paraṃ bhavaṅgapāto.",
  "tika-abh07t:314_0": "11. Ettāvatā cuddasa vīthicittuppādā, dve bhavaṅgacalanāni, pubbevātītakamekacittakkhaṇanti",
  "tika-abh07t:314_1": "katvā sattarasa cittakkhaṇāni paripūrenti, tato paraṃ nirujjhati, ārammaṇametaṃ atimahantaṃ nāma gocaraṃ.",
  "tika-abh07t:315": "12. Yāva tadārammaṇuppādā pana appahontātītakamāpāthamāgataṃ ārammaṇaṃ mahantaṃ nāma, tattha javanāvasāne bhavaṅgapātova hoti, natthi tadārammaṇuppādo.",
  "tika-abh07t:316_0": "13. Yāva javanuppādāpi appahontātītakamāpāthamāgataṃ ārammaṇaṃ parittaṃ nāma, tattha",
  "tika-abh07t:316_1": "javanampi anuppajjitvā dvattikkhattuṃ voṭṭhabbanameva pavattati, tato paraṃ bhavaṅgapātova hoti.",
  "tika-abh07t:317": "14. Yāva voṭṭhabbanuppādā ca pana appahontātītakamāpāthamāgataṃ nirodhāsannamārammaṇaṃ atiparittaṃ nāma, tattha bhavaṅgacalanameva hoti, natthi vīthicittuppādo.",
  "tika-abh07t:318_0": "15. Iccevaṃ cakkhudvāre, tathā sotadvārādīsu ceti sabbathāpi pañcadvāre tadārammaṇajavanavoṭṭhabbanamoghavārasaṅkhātānaṃ",
  "tika-abh07t:318_1": "catunnaṃ vārānaṃ yathākkamaṃ ārammaṇabhūtā visayappavatti catudhā veditabbā.",
  "tika-abh07t:319": "16. Vīthicittāni satteva, cittuppādā catuddasa.",
  "tika-abh07t:320": "Catupaññāsa vitthārā, pañcadvāre yathārahaṃ.",
  "tika-abh07t:321": "Ayamettha pañcadvāre vīthicittappavattinayo.",
  "tika-abh07t:322": "Manodvāravīthi parittajavanavāro",
  "tika-abh07t:323": "17. Manodvāre pana yadi vibhūtamārammaṇaṃ āpāthamāgacchati, tato paraṃ bhavaṅgacalanamanodvārāvajjanajavanāvasāne tadārammaṇapākāni pavattanti, tato paraṃ bhavaṅgapāto.",
  "tika-abh07t:324": "18. Avibhūte panārammaṇe javanāvasāne bhavaṅgapātova hoti, natthi tadārammaṇuppādoti.",
  "tika-abh07t:325": "19. Vīthicittāni tīṇeva, cittuppādā daseritā.",
  "tika-abh07t:326": "Vitthārena panettheka-cattālīsa vibhāvaye;",
  "tika-abh07t:327": "Ayamettha parittajavanavāro.",
  "tika-abh07t:328": "Appanājavanavāro",
  "tika-abh07t:329": "20. Appanājavanavāre pana vibhūtāvibhūtabhedo natthi, tathā tadārammaṇuppādo ca.",
  "tika-abh07t:330_0": "21. Tattha hi ñāṇasampayuttakāmāvacarajavanānamaṭṭhannaṃ aññatarasmiṃ parikammopacārānulomagotrabhunāmena",
  "tika-abh07t:330_1": "catukkhattuṃ tikkhattumeva vā yathākkamaṃ uppajjitvā niruddhānantarameva yathārahaṃ",
  "tika-abh07t:330_2": "catutthaṃ, pañcamaṃ vā chabbīsatimahaggatalokuttarajavanesu yathābhinīhāravasena",
  "tika-abh07t:330_3": "yaṃ kiñci javanaṃ appanāvīthimotarati, tato paraṃ appanāvasāne bhavaṅgapātova hoti.",
  "tika-abh07t:331_0": "22. Tattha somanassasahagatajavanānantaraṃ appanāpi somanassasahagatāva pāṭikaṅkhitabbā,",
  "tika-abh07t:331_1": "upekkhāsahagatajavanānantaraṃ upekkhāsahagatāva, tatthāpi kusalajavanānantaraṃ kusalajavanañceva",
  "tika-abh07t:331_2": "heṭṭhimañca phalattayamappeti, kiriyajavanānantaraṃ kiriyajavanaṃ arahattaphalañcāti.",
  "tika-abh07t:332": "23. Dvattiṃsa sukhapuññamhā, dvādasopekkhakā paraṃ,",
  "tika-abh07t:333": "Sukhitakriyato aṭṭha, cha sambhonti upekkhakā.",
  "tika-abh07t:334": "24. Puthujjanāna sekkhānaṃ, kāmapuññatihetuto.",
  "tika-abh07t:335": "Tihetukāmakriyato, vītarāgānamappanā.",
  "tika-abh07t:336": "Ayamettha manodvāre vīthicittappavattinayo.",
  "tika-abh07t:337": "Tadārammaṇaniyamo",
  "tika-abh07t:338": "25. Sabbatthāpi panettha aniṭṭhe ārammaṇe akusalavipākāneva pañcaviññāṇasampaṭicchanasantīraṇatadārammaṇāni.",
  "tika-abh07t:339": "26. Iṭṭhe kusalavipākāni.",
  "tika-abh07t:340_0": "27. Atiiṭṭhe pana somanassasahagatāneva santīraṇatadārammaṇāni, tatthāpi somanassasahagatakiriyajavanāvasāne",
  "tika-abh07t:340_1": "somanassasahagatāneva tadārammaṇāni bhavanti, upekkhāsahagatakiriyajavanāvasāne ca",
  "tika-abh07t:340_2": "upekkhāsahagatāneva honti.",
  "tika-abh07t:341_0": "28. Domanassasahagatajavanāvasāne ca pana tadārammaṇāniceva bhavaṅgāni ca upekkhāsahagatāneva",
  "tika-abh07t:341_1": "bhavanti, tasmā yadi somanassapaṭisandhikassa domanassasahagatajavanāvasāne tadārammaṇasambhavo",
  "tika-abh07t:341_2": "natthi, tadā yaṃ kiñci paricitapubbaṃ parittārammaṇamārabbha upekkhāsahagatasantīraṇaṃ",
  "tika-abh07t:341_3": "uppajjati, tamanantaritvā bhavaṅgapātova hotīti vadanti ācariyā.",
  "tika-abh07t:342": "29. Tathā kāmāvacarajavanāvasāne kāmāvacarasattānaṃ kāmāvacaradhammesveva ārammaṇabhūtesu tadārammaṇaṃ icchantīti.",
  "tika-abh07t:343": "30. Kāme javanasattālambaṇānaṃ niyame sati.",
  "tika-abh07t:344": "Vibhūtetimahante ca, tadārammaṇamīritaṃ.",
  "tika-abh07t:345": "Ayamettha tadārammaṇaniyamo.",
  "tika-abh07t:346": "Javananiyamo",
  "tika-abh07t:347": "31. Javanesu ca parittajavanavīthiyaṃ kāmāvacarajavanāni sattakkhattuṃ chakkhattumeva vā javanti.",
  "tika-abh07t:348": "32. Mandappavattiyaṃ pana maraṇakālādīsu pañcavārameva.",
  "tika-abh07t:349": "33. Bhagavato pana yamakapāṭihāriyakālādīsu lahukappavattiyaṃ cattāripañca vā paccavekkhaṇacittāni bhavantītipi vadanti.",
  "tika-abh07t:350": "34. Ādikammikassa pana paṭhamakappanāyaṃ mahaggatajavanāniabhiññājavanāni ca sabbadāpi ekavārameva javanti, tato paraṃ bhavaṅgapāto.",
  "tika-abh07t:351": "35. Cattāro pana magguppādā ekacittakkhaṇikā, tato paraṃ dve tīṇi phalacittāni yathārahaṃ uppajjanti, tato paraṃ bhavaṅgapāto.",
  "tika-abh07t:352": "36. Nirodhasamāpattikāle dvikkhattuṃ catutthāruppajavanaṃ javati, tato paraṃ nirodhaṃ phusati.",
  "tika-abh07t:353": "37. Vuṭṭhānakāle ca anāgāmiphalaṃ vā arahattaphalaṃ vā yathārahamekavāraṃ uppajjitvā niruddhe bhavaṅgapātova hoti.",
  "tika-abh07t:354": "38. Sabbatthāpi samāpattivīthiyaṃ bhavaṅgasoto viya vīthiniyamo natthīti katvā bahūnipi labbhantīti.",
  "tika-abh07t:355": "39. Sattakkhattuṃ parittāni, maggābhiññā sakiṃ matā.",
  "tika-abh07t:356": "Avasesāni labbhanti, javanāni bahūnipi.",
  "tika-abh07t:357": "Ayamettha javananiyamo.",
  "tika-abh07t:358": "Puggalabhedo",
  "tika-abh07t:359": "40. Duhetukānamahetukānañca panettha kiriyajavanāni ceva appanājavanāni ca labbhanti.",
  "tika-abh07t:360": "41. Tathā ñāṇasampayuttavipākāni ca sugatiyaṃ.",
  "tika-abh07t:361": "42. Duggatiyaṃ pana ñāṇavippayuttāni ca mahāvipākāni na labbhanti.",
  "tika-abh07t:362": "43. Tihetukesu ca khīṇāsavānaṃ kusalākusalajavanāni na labbhanti.",
  "tika-abh07t:363": "44. Tathā sekkhaputhujjanānaṃ kiriyajavanāni.",
  "tika-abh07t:364": "45. Diṭṭhigatasampayuttavicikicchājavanāni ca sekkhānaṃ.",
  "tika-abh07t:365": "46. Anāgāmipuggalānaṃ pana paṭighajavanāni ca na labbhanti.",
  "tika-abh07t:366": "47. Lokuttarajavanāni ca yathārahaṃ ariyānameva samuppajjantīti.",
  "tika-abh07t:367": "48. Asekkhānaṃ catucattālīsa sekkhānamuddise.",
  "tika-abh07t:368": "Chappaññāsāvasesānaṃ, catupaññāsa sambhavā.",
  "tika-abh07t:369": "Ayamettha puggalabhedo.",
  "tika-abh07t:370": "Bhūmivibhāgo",
  "tika-abh07t:371": "49. Kāmāvacarabhūmiyaṃ panetāni sabbānipi vīthicittāni yathārahamupalabbhanti.",
  "tika-abh07t:372": "50. Rūpāvacarabhūmiyaṃ paṭighajavanatadārammaṇavajjitāni.",
  "tika-abh07t:373": "51. Arūpāvacarabhūmiyaṃ paṭhamamaggarūpāvacarahasanaheṭṭhimāruppavajjitāni ca labbhanti.",
  "tika-abh07t:374": "52. Sabbatthāpi ca taṃtaṃpasādarahitānaṃ taṃtaṃdvārikavīthicittāni na labbhanteva.",
  "tika-abh07t:375": "53. Asaññasattānaṃ pana sabbathāpi cittappavatti natthevāti.",
  "tika-abh07t:376": "54. Asīti vīthicittāni, kāme rūpe yathārahaṃ.",
  "tika-abh07t:377": "Catusaṭṭhi tathārūpe, dvecattālīsa labbhare.",
  "tika-abh07t:378": "Ayamettha bhūmivibhāgo.",
  "tika-abh07t:379": "55. Iccevaṃ chadvārikacittappavatti yathāsambhavaṃ bhavaṅgantaritā yāvatāyukamabbocchinnā pavattati.",
  "tika-abh07t:380": "Iti abhidhammatthasaṅgahe vīthisaṅgahavibhāgo nāma",
  "tika-abh07t:381": "Catuttho paricchedo.",
  "tika-abh07t:382": "5. Vīthimuttaparicchedo",
  "tika-abh07t:383": "1. Vīthicittavasenevaṃ, pavattiyamudīrito.",
  "tika-abh07t:384": "Pavattisaṅgaho nāma, sandhiyaṃ dāni vuccati.",
  "tika-abh07t:385": "2. Catasso bhūmiyo, catubbidhā paṭisandhi, cattāri kammāni, catudhā maraṇuppatti ceti vīthimuttasaṅgahe cattāri catukkāni veditabbāni.",
  "tika-abh07t:386": "Bhūmicatukkaṃ",
  "tika-abh07t:387": "3. Tattha apāyabhūmi kāmasugatibhūmi rūpāvacarabhūmi arūpāvacarabhūmi ceti catasso bhūmiyo nāma.",
  "tika-abh07t:388": "4. Tāsu nirayo tiracchānayoni pettivisayo asurakāyo ceti apāyabhūmi catubbidhā hoti.",
  "tika-abh07t:389": "5. Manussā cātumahārājikā tāvatiṃsā yāmā tusitā nimmānarati paranimmitavasavattī ceti kāmasugatibhūmi sattavidhā hoti.",
  "tika-abh07t:390": "6. Sā panāyamekādasavidhāpi kāmāvacarabhūmicceva saṅkhaṃ gacchati.",
  "tika-abh07t:391": "7. Brahmapārisajjā brahmapurohitā mahābrahmā ceti paṭhamajjhānabhūmi.",
  "tika-abh07t:392": "8. Parittābhā appamāṇābhā ābhassarā ceti dutiyajjhānabhūmi.",
  "tika-abh07t:393": "9. Parittasubhā appamāṇasubhā subhakiṇhā ceti tatiyajjhānabhūmi.",
  "tika-abh07t:394": "10. Vehapphalā asaññasattā suddhāvāsā ceti catutthajjhānabhūmīti rūpāvacarabhūmi soḷasavidhā hoti.",
  "tika-abh07t:395": "11. Avihā atappā sudassā sudassī akaniṭṭhā ceti suddhāvāsabhūmi pañcavidhā hoti.",
  "tika-abh07t:396": "12. Ākāsānañcāyatanabhūmi viññāṇañcāyatanabhūmi ākiñcaññāyatanabhūmi nevasaññānāsaññāyatanabhūmi ceti arūpabhūmi catubbidhā hoti.",
  "tika-abh07t:397": "13. Puthujjanā na labbhanti, suddhāvāsesu sabbathā.",
  "tika-abh07t:398": "Sotāpannā ca sakadāgāmino cāpi puggalā.",
  "tika-abh07t:399": "14. Ariyā nopalabbhanti, asaññāpāyabhūmisu.",
  "tika-abh07t:400": "Sesaṭṭhānesu labbhanti, ariyānariyāpi ca.",
  "tika-abh07t:401": "Idamettha bhūmicatukkaṃ.",
  "tika-abh07t:402": "Paṭisandhicatukkaṃ",
  "tika-abh07t:403": "15. Apāyapaṭisandhi kāmasugatipaṭisandhi rūpāvacarapaṭisandhi arūpāvacarapaṭisandhi ceti catubbidhā paṭisandhi nāma.",
  "tika-abh07t:404": "16. Tattha akusalavipākopekkhāsahagatasantīraṇaṃ apāyabhūmiyaṃ okkantikkhaṇe paṭisandhi hutvā tato paraṃ bhavaṅgaṃ pariyosāne cavanaṃ hutvā vocchijjati, ayamekāpāyapaṭisandhi nāma.",
  "tika-abh07t:405": "17. Kusalavipākopekkhāsahagatasantīraṇaṃ pana kāmasugatiyaṃ manussānañceva jaccandhādīnaṃ bhummassitānañca vinipātikāsurānaṃ paṭisandhibhavaṅgacutivasena pavattati.",
  "tika-abh07t:406": "18. Mahāvipākāni pana aṭṭha sabbatthāpi kāmasugatiyaṃ paṭisandhibhavaṅgacutivasena pavattanti.",
  "tika-abh07t:407": "19. Imā nava kāmasugatipaṭisandhiyo nāma.",
  "tika-abh07t:408": "20. Sā panāyaṃ dasavidhāpi kāmāvacarapaṭisandhicceva saṅkhaṃ gacchati.",
  "tika-abh07t:409": "21. Tesu catunnaṃ apāyānaṃ manussānaṃ vinipātikāsurānañca āyuppamāṇagaṇanāya niyamo natthi.",
  "tika-abh07t:410_0": "22. Cātumahārājikānaṃ pana devānaṃ dibbāni pañcavassasatāni āyuppamāṇaṃ, manussagaṇanāya",
  "tika-abh07t:410_1": "navutivassasatasahassappamāṇaṃ hoti, tato catugguṇaṃ tāvatiṃsānaṃ, tato catugguṇaṃ",
  "tika-abh07t:410_2": "yāmānaṃ, tato catugguṇaṃ tusitānaṃ, tato catugguṇaṃ nimmānaratīnaṃ, tato catugguṇaṃ",
  "tika-abh07t:410_3": "paranimmitavasavattīnaṃ.",
  "tika-abh07t:411": "23. Navasatañcekavīsa-vassānaṃ koṭiyo tathā.",
  "tika-abh07t:412": "Vassasatasahassāni, saṭṭhi ca vasavattisu.",
  "tika-abh07t:413": "24. Paṭhamajjhānavipākaṃ paṭhamajjhānabhūmiyaṃ paṭisandhibhavaṅgacutivasena pavattati.",
  "tika-abh07t:414": "25. Tathā dutiyajjhānavipākaṃ tatiyajjhānavipākañca dutiyajjhānabhūmiyaṃ.",
  "tika-abh07t:415": "26. Catutthajjhānavipākaṃ tatiyajjhānabhūmiyaṃ.",
  "tika-abh07t:416": "27. Pañcamajjhānavipākaṃ catutthajjhānabhūmiyaṃ.",
  "tika-abh07t:417": "28. Asaññasattānaṃ pana rūpameva paṭisandhi hoti. Tathā tato paraṃ pavattiyaṃ cavanakāle ca rūpameva pavattitvā nirujjhati, imā cha rūpāvacarapaṭisandhiyo nāma.",
  "tika-abh07t:418": "29. Tesu brahmapārisajjānaṃ devānaṃ kappassa tatiyo bhāgo āyuppamāṇaṃ.",
  "tika-abh07t:419": "30. Brahmapurohitānaṃ upaḍḍhakappo.",
  "tika-abh07t:420": "31. Mahābrahmānaṃ eko kappo.",
  "tika-abh07t:421": "32. Parittābhānaṃ dve kappāni.",
  "tika-abh07t:422": "33. Appamāṇābhānaṃ cattārikappāni.",
  "tika-abh07t:423": "34. Ābhassarānaṃ aṭṭha kappāni.",
  "tika-abh07t:424": "35. Parittasubhānaṃ soḷasa kappāni.",
  "tika-abh07t:425": "36. Appamāṇasubhānaṃ dvattiṃsa kappāni.",
  "tika-abh07t:426": "37. Subhakiṇhānaṃ catusaṭṭhi kappāni.",
  "tika-abh07t:427": "38. Vehapphalānaṃ asaññasattānañca pañcakappasatāni.",
  "tika-abh07t:428": "39. Avihānaṃ kappasahassāni.",
  "tika-abh07t:429": "40. Atappānaṃ dve kappasahassāni.",
  "tika-abh07t:430": "41. Sudassānaṃ cattāri kappasahassāni.",
  "tika-abh07t:431": "42. Sudassīnaṃ aṭṭha kappasahassāni.",
  "tika-abh07t:432": "43. Akaniṭṭhānaṃ soḷasa kappasahassāni.",
  "tika-abh07t:433": "44. Paṭhamāruppādivipākāni paṭhamāruppādibhūmīsu yathākkamaṃ paṭisandhibhavaṅgacutivasena pavattanti. Imā catasso arūpapaṭisandhiyo nāma.",
  "tika-abh07t:434": "45. Tesu pana ākāsānañcāyatanūpagānaṃ devānaṃ vīsatikappasahassāni āyuppamāṇaṃ.",
  "tika-abh07t:435": "46. Viññāṇañcāyatanūpagānaṃ devānaṃ cattālīsakappasahassāni.",
  "tika-abh07t:436": "47. Ākiñcaññāyatanūpagānaṃ devānaṃ saṭṭhikappasahassāni.",
  "tika-abh07t:437": "48. Nevasaññānāsaññāyatanūpagānaṃ devānaṃ caturāsītikappasahassāni.",
  "tika-abh07t:438": "49. Paṭisandhi bhavaṅgañca, tathā cavanamānasaṃ.",
  "tika-abh07t:439": "Ekameva tathevekavisayañcekajātiyaṃ.",
  "tika-abh07t:440": "Idamettha paṭisandhicatukkaṃ.",
  "tika-abh07t:441": "Kammacatukkaṃ",
  "tika-abh07t:442": "50. Janakaṃ upatthambhakaṃ upapīḷakaṃ upaghātakañceti kiccavasena.",
  "tika-abh07t:443": "51. Garukaṃ āsannaṃ āciṇṇaṃ kaṭattākammañceti pākadānapariyāyena.",
  "tika-abh07t:444": "52. Diṭṭhadhammavedanīyaṃ upapajjavedanīyaṃ aparāpariyavedanīyaṃ ahosikammañceti pākakālavasena cattāri kammāni nāma.",
  "tika-abh07t:445": "53. Tathā akusalaṃ kāmāvacarakusalaṃ rūpāvacarakusalaṃ arūpāvacarakusalañceti pākaṭhānavasena.",
  "tika-abh07t:446": "54. Tattha akusalaṃ kāyakammaṃ vacīkammaṃ manokammañceti kammadvāravasena tividhaṃ hoti.",
  "tika-abh07t:447": "55. Kathaṃ? Pāṇātipāto adinnādānaṃ kāmesumicchācāro ceti kāyaviññattisaṅkhāte kāyadvāre bāhullavuttito kāyakammaṃ nāma.",
  "tika-abh07t:448": "56. Musāvādo pisuṇavācā pharusavācā samphappalāpo ceti vacīviññattisaṅkhāte vacīdvāre bāhullavuttito vacīkammaṃ nāma.",
  "tika-abh07t:449": "57. Abhijjhā byāpādo micchādiṭṭhi ceti aññatrāpi viññattiyā manasmiṃyeva bāhullavuttito manokammaṃ nāma.",
  "tika-abh07t:450": "58. Tesu pāṇātipāto pharusavācā byāpādo ca dosamūlena jāyanti.",
  "tika-abh07t:451": "59. Kāmesumicchācāro abhijjhā micchādiṭṭhi ca lobhamūlena.",
  "tika-abh07t:452": "60. Sesāni cattāripi dvīhi mūlehi sambhavanti.",
  "tika-abh07t:453": "61. Cittuppādavasena panetaṃ akusalaṃ sabbathāpi dvādasavidhaṃ hoti.",
  "tika-abh07t:454": "62. Kāmāvacarakusalampi kāyadvāre pavattaṃ kāyakammaṃ, vacīdvāre pavattaṃ vacīkammaṃ, manodvāre pavattaṃ manokammañceti kammadvāravasena tividhaṃ hoti.",
  "tika-abh07t:455": "63. Tathā dānasīlabhāvanāvasena.",
  "tika-abh07t:456": "64. Cittuppādavasena panetaṃ aṭṭhavidhaṃ hoti.",
  "tika-abh07t:457": "65. Dānasīlabhāvanāpacāyanaveyyāvaccapattidānapattānumodanadhammassavanadhammadesanā diṭṭhijukammavasena dasavidhaṃ hoti.",
  "tika-abh07t:458": "66. Taṃ panetaṃ vīsatividhampi kāmāvacarakammamicceva saṅkhaṃ gacchati.",
  "tika-abh07t:459": "67. Rūpāvacarakusalaṃ pana manokammameva, tañca bhāvanāmayaṃ appanāppattaṃ, jhānaṅgabhedena pañcavidhaṃ hoti.",
  "tika-abh07t:460": "68. Tathā arūpāvacarakusalañca manokammaṃ, tampi bhāvanāmayaṃ appanāppattaṃ. Ārammaṇabhedena catubbidhaṃ hoti.",
  "tika-abh07t:461_0": "69. Etthākusalakammamuddhaccarahitaṃ apāyabhūmiyaṃ paṭisandhiṃ janeti, pavattiyaṃ",
  "tika-abh07t:461_1": "pana sabbampi dvādasavidhaṃ sattākusalapākāni sabbatthāpi kāmaloke rūpaloke ca yathārahaṃ vipaccati.",
  "tika-abh07t:462": "70. Kāmāvacarakusalampi kāmasugatiyameva paṭisandhiṃ janeti, tathā pavattiyañca mahāvipākāni, ahetukavipākāni pana aṭṭhapi sabbatthāpi kāmaloke rūpaloke ca yathārahaṃ vipaccati.",
  "tika-abh07t:463": "71. Tatthāpi tihetukamukkaṭṭhaṃ kusalaṃ tihetukaṃ paṭisandhiṃ datvā pavatte soḷasa vipākāni vipaccati.",
  "tika-abh07t:464": "72. Tihetukamomakaṃ dvihetukamukkaṭṭhañca kusalaṃ dvihetukaṃ paṭisandhiṃ datvā pavatte tihetukarahitāni dvādasa vipākāni vipaccati.",
  "tika-abh07t:465": "73. Dvihetukamomakaṃ pana kusalaṃ ahetukameva paṭisandhiṃ deti, pavatte ca ahetukavipākāneva vipaccati.",
  "tika-abh07t:466": "74. Asaṅkhāraṃ sasaṅkhāra-vipākāni na paccati.",
  "tika-abh07t:467": "Sasaṅkhāramasaṅkhāra-vipākānīti kecana.",
  "tika-abh07t:468": "Tesaṃ dvādasa pākāni, dasāṭṭha ca yathākkamaṃ;",
  "tika-abh07t:469": "Yathāvuttānusārena yathāsambhavamuddise.",
  "tika-abh07t:470": "75. Rūpāvacarakusalaṃ pana paṭhamajjhānaṃ parittaṃ bhāvetvā brahmapārisajjesu uppajjati.",
  "tika-abh07t:471": "76. Tadeva majjhimaṃ bhāvetvā brahmapurohitesu.",
  "tika-abh07t:472": "77. Paṇītaṃ bhāvetvā mahābrahmesu.",
  "tika-abh07t:473": "78. Tathā dutiyajjhānaṃ tatiyajjhānañca parittaṃ bhāvetvā parittābhesu.",
  "tika-abh07t:474": "79. Majjhimaṃ bhāvetvā appamāṇābhesu.",
  "tika-abh07t:475": "80. Paṇītaṃ bhāvetvā ābhassaresu.",
  "tika-abh07t:476": "81. Catutthajjhānaṃ parittaṃ bhāvetvā parittasubhesu.",
  "tika-abh07t:477": "82. Majjhimaṃ bhāvetvā appamāṇasubhesu.",
  "tika-abh07t:478": "83. Paṇītaṃ bhāvetvā subhakiṇhesu.",
  "tika-abh07t:479": "84. Pañcamajjhānaṃ bhāvetvā vehapphalesu.",
  "tika-abh07t:480": "85. Tadeva saññāvirāgaṃ bhāvetvā asaññasattesu.",
  "tika-abh07t:481": "86. Anāgāmino pana suddhāvāsesu uppajjanti.",
  "tika-abh07t:482": "87. Arūpāvacarakusalañca yathākkamaṃ bhāvetvā āruppesu uppajjantīti.",
  "tika-abh07t:483": "88. Itthaṃ mahaggataṃ puññaṃ, yathābhūmivavatthitaṃ.",
  "tika-abh07t:484": "Janeti sadisaṃ pākaṃ, paṭisandhipavattiyaṃ.",
  "tika-abh07t:485": "Idamettha kammacatukkaṃ.",
  "tika-abh07t:486": "Cutipaṭisandhikkamo",
  "tika-abh07t:487": "89. Āyukkhayena kammakkhayena ubhayakkhayena upacchedakakammunā ceti catudhā maraṇuppatti nāma.",
  "tika-abh07t:488_0": "90. Tathā ca marantānaṃ pana maraṇakāle yathārahaṃ abhimukhībhūtaṃ bhavantare paṭisandhijanakaṃ",
  "tika-abh07t:488_1": "kammaṃ vā, taṃkammakaraṇakāle rūpādikamupaladdhapubbamupakaraṇabhūtañca kammanimittaṃ",
  "tika-abh07t:488_2": "vā, anantaramuppajjamānabhave upalabhitabbamupabhogabhūtañca gatinimittaṃ vā kammabalena",
  "tika-abh07t:488_3": "channaṃ dvārānaṃ aññatarasmiṃ paccupaṭṭhāti, tato paraṃ tameva tathopaṭṭhitaṃ ārammaṇaṃ",
  "tika-abh07t:488_4": "ārabbha vipaccamānakakammānurūpaṃ parisuddhaṃ upakkiliṭṭhaṃ vā upalabhitabbabhavānurūpaṃ",
  "tika-abh07t:488_5": "tatthoṇataṃva cittasantānaṃ abhiṇhaṃ pavattati bāhullena, tameva vā pana janakabhūtaṃ",
  "tika-abh07t:488_6": "kammaṃ abhinavakaraṇavasena dvārappattaṃ hoti.",
  "tika-abh07t:489_0": "91. Paccāsannamaraṇassa tassa vīthicittāvasāne bhavaṅgakkhaye vā cavanavasena paccuppannabhavapariyosānabhūtaṃ",
  "tika-abh07t:489_1": "cuticittaṃ uppajjitvā nirujjhati, tasmiṃ niruddhāvasāne tassānantarameva tathāgahitaṃ",
  "tika-abh07t:489_2": "ārammaṇaṃ ārabbha savatthukaṃ avatthukameva vā yathārahaṃ avijjānusayaparikkhittena",
  "tika-abh07t:489_3": "taṇhānusayamūlakena saṅkhārena janiyamānaṃ sampayuttehi pariggayhamānaṃ sahajātānamadhiṭṭhānabhāvena",
  "tika-abh07t:489_4": "pubbaṅgamabhūtaṃ bhavantarapaṭisandhānavasena paṭisandhisaṅkhātaṃ mānasaṃ uppajjamānameva",
  "tika-abh07t:489_5": "patiṭṭhāti bhavantare.",
  "tika-abh07t:490_0": "92. Maraṇāsannavīthiyaṃ panettha mandappavattāni pañceva javanāni pāṭikaṅkhitabbāni,",
  "tika-abh07t:490_1": "tasmā yadi paccuppannārammaṇesu āpāthagatesu dharantesveva maraṇaṃ hoti, tadā paṭisandhibhavaṅgānampi",
  "tika-abh07t:490_2": "paccuppannārammaṇatā labbhatīti katvā kāmāvacarapaṭisandhiyā chadvāraggahitaṃ kammanimittaṃ",
  "tika-abh07t:490_3": "gatinimittañca paccuppannamatītārammaṇaṃ upalabbhati, kammaṃ pana atītameva, tañca",
  "tika-abh07t:490_4": "manodvāraggahitaṃ, tāni pana sabbānipi parittadhammabhūtānevārammaṇāni.",
  "tika-abh07t:491": "93. Rūpāvacarapaṭisandhiyā pana paññattibhūtaṃ kammanimittamevārammaṇaṃ hoti.",
  "tika-abh07t:492": "94. Tathā arūpapaṭisandhiyā ca mahaggatabhūtaṃ paññattibhūtañca kammanimittameva yathārahamārammaṇaṃ hoti.",
  "tika-abh07t:493": "95. Asaññasattānaṃ pana jīvitanavakameva paṭisandhibhāvena patiṭṭhāti, tasmā te rūpapaṭisandhikā nāma.",
  "tika-abh07t:494": "96. Arūpā arūpapaṭisandhikā.",
  "tika-abh07t:495": "97. Sesā rūpārūpapaṭisandhikā.",
  "tika-abh07t:496": "98. Āruppacutiyā honti, heṭṭhimāruppavajjitā.",
  "tika-abh07t:497": "Paramāruppasandhī ca, tathā kāmatihetukā.",
  "tika-abh07t:498": "Rūpāvacaracutiyā, aheturahitā siyuṃ;",
  "tika-abh07t:499": "Sabbā kāmatihetumhā, kāmesveva panetarā.",
  "tika-abh07t:500": "Ayamettha cutipaṭisandhikkamo.",
  "tika-abh07t:501_0": "99. Iccevaṃ gahitapaṭisandhikānaṃ pana paṭisandhinirodhānantarato pabhuti tamevārammaṇamārabbha",
  "tika-abh07t:501_1": "tadeva cittaṃ yāva cuticittuppādā asati vīthicittuppāde bhavassa aṅgabhāvena bhavaṅgasantatisaṅkhātaṃ",
  "tika-abh07t:501_2": "mānasaṃ abbocchinnaṃ nadīsoto viya pavattati.",
  "tika-abh07t:502": "100. Pariyosāne ca cavanavasena cuticittaṃ hutvā nirujjhati.",
  "tika-abh07t:503": "101. Tato parañca paṭisandhādayo rathacakkamiva yathākkamaṃ eva parivattantā pavattanti.",
  "tika-abh07t:504": "102. Paṭisandhibhavaṅgavīthiyo, cuticeha tathā bhavantare.",
  "tika-abh07t:505": "Puna sandhi bhavaṅgamiccayaṃ, parivattati cittasantati.",
  "tika-abh07t:506": "Paṭisaṅkhāyapanetamaddhuvaṃ, adhigantvā padamaccutaṃ budhā;",
  "tika-abh07t:507": "Susamucchinnasinehabandhanā, samamessanti cirāya subbatā.",
  "tika-abh07t:508": "Iti abhidhammatthasaṅgahe vīthimuttasaṅgahavibhāgo nāma",
  "tika-abh07t:509": "Pañcamo paricchedo.",
  "tika-abh07t:510": "6. Rūpaparicchedo",
  "tika-abh07t:511": "1. Ettāvatā vibhattā hi, sappabhedappavattikā.",
  "tika-abh07t:512": "Cittacetasikā dhammā, rūpaṃ dāni pavuccati.",
  "tika-abh07t:513": "2. Samuddesā vibhāgā ca, samuṭṭhānā kalāpato.",
  "tika-abh07t:514": "Pavattikkamato ceti, pañcadhā tattha saṅgaho.",
  "tika-abh07t:515": "Rūpasamuddeso",
  "tika-abh07t:516": "3. Cattāri mahābhūtāni, catunnañca mahābhūtānaṃ upādāyarūpanti duvidhampetaṃ rūpaṃ ekādasavidhena saṅgahaṃ gacchati.",
  "tika-abh07t:517": "4. Kathaṃ? Pathavīdhātu āpodhātu tejodhātu vāyodhātu bhūtarūpaṃ nāma.",
  "tika-abh07t:518": "5. Cakkhu sotaṃ ghānaṃ jivhā kāyo pasādarūpaṃ nāma.",
  "tika-abh07t:519": "6. Rūpaṃ saddo gandho raso āpodhātuvivajjitaṃ bhūtattayasaṅkhātaṃ phoṭṭhabbaṃ gocararūpaṃ nāma.",
  "tika-abh07t:520": "7. Itthattaṃ purisattaṃ bhāvarūpaṃ nāma.",
  "tika-abh07t:521": "8. Hadayavatthu hadayarūpaṃ nāma.",
  "tika-abh07t:522": "9. Jīvitindriyaṃ jīvitarūpaṃ nāma.",
  "tika-abh07t:523": "10. Kabaḷīkāro āhāro āhārarūpaṃ nāma.",
  "tika-abh07t:524": "11. Iti ca aṭṭhārasavidhampetaṃ rūpaṃ sabhāvarūpaṃ salakkhaṇarūpaṃ nipphannarūpaṃ rūparūpaṃ sammasanarūpanti ca saṅgahaṃ gacchati.",
  "tika-abh07t:525": "12. Ākāsadhātu paricchedarūpaṃ nāma.",
  "tika-abh07t:526": "13. Kāyaviññatti vacīviññatti viññattirūpaṃ nāma.",
  "tika-abh07t:527": "14. Rūpassa lahutā mudutā kammaññatā viññattidvayaṃ vikārarūpaṃ nāma.",
  "tika-abh07t:528": "15. Rūpassa upacayo santati jaratā aniccatā lakkhaṇarūpaṃ nāma.",
  "tika-abh07t:529": "16. Jātirūpameva panettha upacayasantatināmena pavuccatīti ekādasavidhampetaṃ rūpaṃ aṭṭhavīsatividhaṃ hoti sarūpavasena.",
  "tika-abh07t:530": "17. Kathaṃ –",
  "tika-abh07t:531": "Bhūtappasādavisayā, bhāvo hadayamiccapi;",
  "tika-abh07t:532": "Jīvitāhārarūpehi, aṭṭhārasavidhaṃ tathā.",
  "tika-abh07t:533": "Paricchedo ca viññatti, vikāro lakkhaṇanti ca;",
  "tika-abh07t:534": "Anipphannā dasa ceti, aṭṭhavīsavidhaṃ bhave.",
  "tika-abh07t:535": "Ayamettha rūpasamuddeso.",
  "tika-abh07t:536": "Rūpavibhāgo",
  "tika-abh07t:537": "18. Sabbañca panetaṃ rūpaṃ ahetukaṃ sappaccayaṃ sāsavaṃ saṅkhataṃ lokiyaṃ kāmāvacaraṃ anārammaṇaṃ appahātabbamevāti ekavidhampi ajjhattikabāhirādivasena bahudhā bhedaṃ gacchati.",
  "tika-abh07t:538": "19. Kathaṃ? Pasādasaṅkhātaṃ pañcavidhampi ajjhattikarūpaṃ nāma, itaraṃ bāhirarūpaṃ.",
  "tika-abh07t:539": "20. Pasādahadayasaṅkhātaṃ chabbidhampi vatthurūpaṃ nāma, itaraṃ avatthurūpaṃ.",
  "tika-abh07t:540": "21. Pasādaviññattisaṅkhātaṃ sattavidhampi dvārarūpaṃ nāma, itaraṃ advārarūpaṃ.",
  "tika-abh07t:541": "22. Pasādabhāvajīvitasaṅkhātaṃ aṭṭhavidhampi indriyarūpaṃ nāma, itaraṃ anindriyarūpaṃ.",
  "tika-abh07t:542": "23. Pasādavisayasaṅkhātaṃ dvādasavidhampi oḷārikarūpaṃ santikerūpaṃ, sappaṭigharūpañca, itaraṃ sukhumarūpaṃ dūrerūpaṃ appaṭigharūpañca.",
  "tika-abh07t:543": "24. Kammajaṃ upādinnarūpaṃ, itaraṃ anupādinnarūpaṃ.",
  "tika-abh07t:544": "25. Rūpāyatanaṃ sanidassanarūpaṃ, itaraṃ anidassanarūpaṃ.",
  "tika-abh07t:545": "26. Cakkhādidvayaṃ asampattavasena, ghānādittayaṃ sampattavasenāti pañcavidhampi gocaraggāhikarūpaṃ, itaraṃ agocaraggāhikarūpaṃ.",
  "tika-abh07t:546": "27. Vaṇṇo gandho raso ojā bhūtacatukkañceti aṭṭhavidhampi avinibbhogarūpaṃ, itaraṃ vinibbhogarūpaṃ.",
  "tika-abh07t:547": "28. Iccevamaṭṭhavīsati-vidhampi ca vicakkhaṇā.",
  "tika-abh07t:548": "Ajjhattikādibhedena, vibhajanti yathārahaṃ.",
  "tika-abh07t:549": "Ayamettha rūpavibhāgo.",
  "tika-abh07t:550": "Rūpasamuṭṭhānanayo",
  "tika-abh07t:551": "29. Kammaṃ cittaṃ utu āhāro ceti cattāri rūpasamuṭṭhānāni nāma.",
  "tika-abh07t:552": "30. Tattha kāmāvacaraṃ rūpāvacarañceti pañcavīsatividhampi kusalākusalakammamabhisaṅkhataṃ ajjhattikasantāne kammasamuṭṭhānarūpaṃ paṭisandhimupādāya khaṇe khaṇe samuṭṭhāpeti.",
  "tika-abh07t:553": "31. Arūpavipākadvipañcaviññāṇavajjitaṃ pañcasattatividhampi cittaṃ cittasamuṭṭhānarūpaṃ paṭhamabhavaṅgamupādāya jāyantameva samuṭṭhāpeti.",
  "tika-abh07t:554": "32. Tattha appanājavanaṃ iriyāpathampi sannāmeti.",
  "tika-abh07t:555": "33. Voṭṭhabbanakāmāvacarajavanābhiññā pana viññattimpi samuṭṭhāpenti.",
  "tika-abh07t:556": "34. Somanassajavanāni panettha terasa hasanampi janenti.",
  "tika-abh07t:557": "35. Sītuṇhotusamaññātā tejodhātu ṭhitippattāva utusamuṭṭhānarūpaṃ ajjhattañca bahiddhā ca yathārahaṃ samuṭṭhāpeti.",
  "tika-abh07t:558": "36. Ojāsaṅkhāto āhāro āhārasamuṭṭhānarūpaṃ ajjhoharaṇakāle ṭhānappattova samuṭṭhāpeti.",
  "tika-abh07t:559": "37. Tattha hadayaindriyarūpāni kammajāneva.",
  "tika-abh07t:560": "38. Viññattidvayaṃ cittajameva.",
  "tika-abh07t:561": "39. Saddo cittotujo.",
  "tika-abh07t:562": "40. Lahutādittayaṃ utucittāhārehi sambhoti.",
  "tika-abh07t:563": "41. Avinibbhogarūpāni ceva ākāsadhātu ca. Catūhi sambhūtāni.",
  "tika-abh07t:564": "42. Lakkhaṇarūpāni na kutoci jāyanti.",
  "tika-abh07t:565": "43. Aṭṭhārasa pannarasa, terasa dvādasāti ca.",
  "tika-abh07t:566": "Kammacittotukāhāra-jāni honti yathākkamaṃ.",
  "tika-abh07t:567": "44. Jāyamānādirūpānaṃ, sabhāvattā hi kevalaṃ.",
  "tika-abh07t:568": "Lakkhaṇāni na jāyanti, kehicīti pakāsitaṃ.",
  "tika-abh07t:569": "Ayamettha rūpasamuṭṭhānanayo.",
  "tika-abh07t:570": "Kalāpayojanā",
  "tika-abh07t:571": "45. Ekuppādā ekanirodhā ekanissayā sahavuttino ekavīsati rūpakalāpā nāma.",
  "tika-abh07t:572_0": "46. Tattha jīvitaṃ avinibbhogarūpañca cakkhunā saha cakkhudasakanti pavuccati. Tathā",
  "tika-abh07t:572_1": "sotādīhi saddhiṃ sotadasakaṃ ghānadasakaṃ jivhādasakaṃ kāyadasakaṃ itthibhāvadasakaṃ",
  "tika-abh07t:572_2": "pumbhāvadasakaṃ vatthudasakañceti yathākkamaṃ yojetabbaṃ. Avinibbhogarūpameva jīvitena",
  "tika-abh07t:572_3": "saha jīvitanavakanti pavuccati. Ime nava kammasamuṭṭhānakalāpā.",
  "tika-abh07t:573_0": "47. Avinibbhogarūpaṃ pana suddhaṭṭhakaṃ, tadeva kāyaviññattiyā saha kāyaviññattinavakaṃ,",
  "tika-abh07t:573_1": "vacīviññattisaddehi saha vacīviññattidasakaṃ, lahutādīhi saddhiṃ lahutādekādasakaṃ,",
  "tika-abh07t:573_2": "kāyaviññattilahutādidvādasakaṃ, vacīviññattisaddalahutāditerasakañceti cha cittasamuṭṭhānakalāpā.",
  "tika-abh07t:574": "48. Suddhaṭṭhakaṃ saddanavakaṃ lahutādekādasakaṃ saddalahutādidvādasakañceti cattāro utusamuṭṭhānakalāpā.",
  "tika-abh07t:575": "49. Suddhaṭṭhakaṃ lahutādekādasakañceti dveāhārasamuṭṭhānakalāpā.",
  "tika-abh07t:576": "50. Tattha suddhaṭṭhakaṃ saddanavakañceti dve utusamuṭṭhānakalāpā bahiddhāpi labbhanti, avasesā pana sabbepi ajjhattikamevāti.",
  "tika-abh07t:577": "51. Kammacittotukāhāra-samuṭṭhānā yathākkamaṃ.",
  "tika-abh07t:578": "Nava cha caturo dveti, kalāpā ekavīsati.",
  "tika-abh07t:579": "Kalāpānaṃ pariccheda-lakkhaṇattā vicakkhaṇā;",
  "tika-abh07t:580": "Na kalāpaṅgamiccāhu, ākāsaṃ lakkhaṇāni ca.",
  "tika-abh07t:581": "Ayamettha kalāpayojanā.",
  "tika-abh07t:582": "Rūpapavattikkamo",
  "tika-abh07t:583": "52. Sabbānipi panetāni rūpāni kāmaloke yathārahaṃ anūnāni pavattiyaṃ upalabbhanti.",
  "tika-abh07t:584_0": "53. Paṭisandhiyaṃ pana saṃsedajānañceva opapātikānañca cakkhusotaghānajivhākāyabhāvavatthudasakasaṅkhātāni",
  "tika-abh07t:584_1": "satta dasakāni pātubhavanti ukkaṭṭhavasena, omakavasena pana cakkhusotaghānabhāvadasakāni",
  "tika-abh07t:584_2": "kadācipi na labbhanti, tasmā tesaṃ vasena kalāpahāni veditabbā.",
  "tika-abh07t:585_0": "54. Gabbhaseyyakasattānaṃ pana kāyabhāvavatthudasakasaṅkhātāni tīṇi dasakāni pātubhavanti,",
  "tika-abh07t:585_1": "tatthāpi bhāvadasakaṃ kadāci na labbhati, tato paraṃ pavattikāle kamena cakkhudasakādīni ca pātubhavanti.",
  "tika-abh07t:586_0": "55. Iccevaṃ paṭisandhimupādāya kammasamuṭṭhānā, dutiyacittamupādāya cittasamuṭṭhānā,",
  "tika-abh07t:586_1": "ṭhitikālamupādāya utusamuṭṭhānā, ojāpharaṇamupādāya āhārasamuṭṭhānā ceti catusamuṭṭhānarūpakalāpasantati",
  "tika-abh07t:586_2": "kāmaloke dīpajālā viya, nadīsoto viya ca yāvatāyukamabbocchinnā pavattati.",
  "tika-abh07t:587_0": "56. Maraṇakāle pana cuticittoparisattarasamacittassa ṭhitikālamupādāya kammajarūpāni",
  "tika-abh07t:587_1": "na uppajjanti, puretaramuppannāni ca kammajarūpāni cuticittasamakālameva pavattitvā",
  "tika-abh07t:587_2": "nirujjhanti, tato paraṃ cittajāhārajarūpañca vocchijjati, tato paraṃ utusamuṭṭhānarūpaparamparā",
  "tika-abh07t:587_3": "yāva matakaḷevarasaṅkhātā pavattanti.",
  "tika-abh07t:588": "57. Iccevaṃ matasattānaṃ, punadeva bhavantare.",
  "tika-abh07t:589": "Paṭisandhimupādāya, tathā rūpaṃ pavattati.",
  "tika-abh07t:590_0": "58. Rūpaloke pana ghānajivhākāyabhāvadasakāni ca āhārajakalāpāni ca na labbhanti,",
  "tika-abh07t:590_1": "tasmā tesaṃ paṭisandhikāle cakkhusotavatthuvasena tīṇi dasakāni jīvitanavakañceti",
  "tika-abh07t:590_2": "cattāro kammasamuṭṭhānakalāpā, pavattiyaṃ cittotusamuṭṭhānā ca labbhanti.",
  "tika-abh07t:591_0": "59. Asaññasattānaṃ pana cakkhusotavatthusaddāpi na labbhanti, tathā sabbānipi cittajarūpāni,",
  "tika-abh07t:591_1": "tasmā tesaṃ paṭisandhikāle jīvitanavakameva, pavattiyañca saddavajjitaṃ utusamuṭṭhānarūpaṃ atiricchati.",
  "tika-abh07t:592": "60. Iccevaṃ kāmarūpāsaññīsaṅkhātesu tīsu ṭhānesu paṭisandhipavattivasena duvidhā rūpappavatti veditabbā.",
  "tika-abh07t:593": "61. Aṭṭhavīsati kāmesu, honti tevīsa rūpisu.",
  "tika-abh07t:594": "Sattaraseva saññīnaṃ, arūpe natthi kiñcipi.",
  "tika-abh07t:595": "Saddo vikāro jaratā, maraṇañcopapattiyaṃ;",
  "tika-abh07t:596": "Na labbhanti pavatte tu, na kiñcipi na labbhati.",
  "tika-abh07t:597": "Ayamettha rūpapavattikkamo.",
  "tika-abh07t:598": "Nibbānabhedo",
  "tika-abh07t:599": "62. Nibbānaṃ pana lokuttarasaṅkhātaṃ catumaggañāṇena sacchikātabbaṃ maggaphalānamārammaṇabhūtaṃ vānasaṅkhātāya taṇhāya nikkhantattā nibbānanti pavuccati.",
  "tika-abh07t:600": "63. Tadetaṃ sabhāvato ekavidhampi saupādisesanibbānadhātu anupādisesanibbānadhātu ceti duvidhaṃ hoti kāraṇapariyāyena.",
  "tika-abh07t:601": "64. Tathā suññataṃ animittaṃ appaṇihitañceti tividhaṃ hoti ākārabhedena.",
  "tika-abh07t:602": "65. Padamaccutamaccantaṃ, asaṅkhatamanuttaraṃ.",
  "tika-abh07t:603": "Nibbānamiti bhāsanti, vānamuttā mahesayo.",
  "tika-abh07t:604": "Iti cittaṃ cetasikaṃ, rūpaṃ nibbānamiccapi;",
  "tika-abh07t:605": "Paramatthaṃ pakāsenti, catudhāva tathāgatā.",
  "tika-abh07t:606": "Iti abhidhammatthasaṅgahe rūpasaṅgahavibhāgo nāma",
  "tika-abh07t:607": "Chaṭṭho paricchedo.",
  "tika-abh07t:608": "7. Samuccayaparicchedo",
  "tika-abh07t:609": "1. Dvāsattatividhā vuttā, vatthudhammā salakkhaṇā.",
  "tika-abh07t:610": "Tesaṃ dāni yathāyogaṃ, pavakkhāmi samuccayaṃ.",
  "tika-abh07t:611": "2. Akusalasaṅgaho missakasaṅgaho bodhipakkhiyasaṅgaho sabbasaṅgaho ceti samuccayasaṅgaho catubbidho veditabbo.",
  "tika-abh07t:612": "Akusalasaṅgaho",
  "tika-abh07t:613": "3. Kathaṃ? Akusalasaṅgahe tāva cattāro āsavā – kāmāsavo bhavāsavo diṭṭhāsavo avijjāsavo.",
  "tika-abh07t:614": "4. Cattāro oghā – kāmogho bhavogho diṭṭhogho avijjogho.",
  "tika-abh07t:615": "5. Cattāro yogā – kāmayogo bhavayogo diṭṭhiyogo avijjāyogo.",
  "tika-abh07t:616": "6. Cattāro ganthā – abhijjhākāyagantho, byāpādo kāyagantho, sīlabbataparāmāso kāyagantho, idaṃsaccābhiniveso kāyagantho.",
  "tika-abh07t:617": "7. Cattāro upādānā – kāmupādānaṃ diṭṭhupādānaṃ sīlabbatupādānaṃ attavādupādānaṃ.",
  "tika-abh07t:618": "8. Cha nīvaraṇāni – kāmacchandanīvaraṇaṃ byāpādanīvaraṇaṃ thinamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ avijjānīvaraṇaṃ.",
  "tika-abh07t:619": "9. Satta anusayā – kāmarāgānusayo bhavarāgānusayo paṭighānusayo mānānusayo diṭṭhānusayo vicikicchānusayo avijjānusayo.",
  "tika-abh07t:620_0": "10. Dasa saṃyojanāni – kāmarāgasaṃyojanaṃ rūparāgasaṃyojanaṃ arūparāgasaṃyojanaṃ",
  "tika-abh07t:620_1": "paṭighasaṃyojanaṃ mānasaṃyojanaṃ diṭṭhisaṃyojanaṃ sīlabbataparāmāsasaṃyojanaṃ vicikicchāsaṃyojanaṃ",
  "tika-abh07t:620_2": "uddhaccasaṃyojanaṃ avijjāsaṃyojanaṃ suttante.",
  "tika-abh07t:621_0": "11. Aparānipi dasa saṃyojanāni – kāmarāgasaṃyojanaṃ bhavarāgasaṃyojanaṃ paṭighasaṃyojanaṃ",
  "tika-abh07t:621_1": "mānasaṃyojanaṃ diṭṭhisaṃyojanaṃ sīlabbataparāmāsasaṃyojanaṃ vicikicchāsaṃyojanaṃ",
  "tika-abh07t:621_2": "issāsaṃyojanaṃ macchariyasaṃyojanaṃ avijjāsaṃyojanaṃ abhidhamme.",
  "tika-abh07t:622": "12. Dasa kilesā – lobho doso moho māno diṭṭhi vicikicchā thinaṃ uddhaccaṃ ahirikaṃ anottappaṃ.",
  "tika-abh07t:623": "13. Āsavādīsu panettha kāmabhavanāmena tabbatthukā taṇhā adhippetā, sīlabbataparāmāso idaṃsaccābhiniveso attavādupādo ca tathāpavattaṃ diṭṭhigatameva pavuccati.",
  "tika-abh07t:624": "14. Āsavoghā ca yogā ca,",
  "tika-abh07t:625": "Tayo ganthā ca vatthuto;",
  "tika-abh07t:626": "Upādānā duve vuttā,",
  "tika-abh07t:627": "Aṭṭha nīvaraṇā siyuṃ.",
  "tika-abh07t:628": "Chaḷevānusayā honti, nava saṃyojanā matā;",
  "tika-abh07t:629": "Kilesā dasa vuttoyaṃ, navadhā pāpasaṅgaho.",
  "tika-abh07t:630": "Missakasaṅgaho",
  "tika-abh07t:631": "15. Missakasaṅgahe cha hetū – lobho doso moho alobho adoso amoho.",
  "tika-abh07t:632": "16. Satta jhānaṅgāni – vitakko vicāro pīti ekaggatā somanassaṃ domanassaṃ upekkhā.",
  "tika-abh07t:633": "17. Dvādasa maggaṅgāni – sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi micchādiṭṭhi micchāsaṅkappo micchāvāyāmo micchāsamādhi.",
  "tika-abh07t:634_0": "18. Bāvīsatindriyāni – cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ",
  "tika-abh07t:634_1": "itthindriyaṃ purisindriyaṃ jīvitindriyaṃ manindriyaṃ sukhindriyaṃ dukkhindriyaṃ somanassindriyaṃ",
  "tika-abh07t:634_2": "domanassindriyaṃ upekkhindriyaṃ saddhindriyaṃ vīriyindriyaṃ satindriyaṃ samādhindriyaṃ",
  "tika-abh07t:634_3": "paññindriyaṃ anaññātaññassāmītindriyaṃ aññindriyaṃ aññātāvindriyaṃ.",
  "tika-abh07t:635": "19. Nava balāni – saddhābalaṃ vīriyabalaṃ satibalaṃ samādhibalaṃ paññābalaṃ hiribalaṃ ottappabalaṃ ahirikabalaṃ anottappabalaṃ.",
  "tika-abh07t:636": "20. Cattāro adhipatī – chandādhipati vīriyādhipati cittādhipati vīmaṃsādhipati.",
  "tika-abh07t:637": "21. Cattāro āhārā – kabaḷīkāro āhāro, phasso dutiyo, manosañcetanā tatiyā, viññāṇaṃ catutthaṃ.",
  "tika-abh07t:638": "22. Indriyesu panettha sotāpattimaggañāṇaṃ anaññātaññassāmītindriyaṃ.",
  "tika-abh07t:639": "23. Arahattaphalañāṇaṃ aññātāvindriyaṃ.",
  "tika-abh07t:640": "24. Majjhe cha ñāṇāni aññindriyānīti pavuccanti.",
  "tika-abh07t:641": "25. Jīvitindriyañca rūpārūpavasena duvidhaṃ hoti.",
  "tika-abh07t:642": "26. Pañcaviññāṇesu jhānaṅgāni, avīriyesu balāni, ahetukesu maggaṅgāni na labbhanti.",
  "tika-abh07t:643": "27. Tathā vicikicchācitte ekaggatā maggindriyabalabhāvaṃ na gacchati.",
  "tika-abh07t:644": "28. Dvihetukatihetukajavanesveva yathāsambhavaṃ adhipati ekova labbhatīti.",
  "tika-abh07t:645": "29. Cha hetū pañca jhānaṅgā, maggaṅgā nava vatthuto.",
  "tika-abh07t:646": "Soḷasindriyadhammā ca, baladhammā naveritā.",
  "tika-abh07t:647": "Cattārodhipati vuttā, tathāhārāti sattadhā;",
  "tika-abh07t:648": "Kusalādisamākiṇṇo, vuttomissakasaṅgaho.",
  "tika-abh07t:649": "Bodhipakkhiyasaṅgaho",
  "tika-abh07t:650": "30. Bodhipakkhiyasaṅgahe cattāro satipaṭṭhānā kāyānupassanāsatipaṭṭhānaṃ vedanānupassanāsatipaṭṭhānaṃ cittānupassanāsatipaṭṭhānaṃ dhammānupassanāsatipaṭṭhānaṃ.",
  "tika-abh07t:651_0": "31. Cattāro sammappadhānā uppannānaṃ pāpakānaṃ pahānāya vāyāmo, anuppannānaṃ pāpakānaṃ",
  "tika-abh07t:651_1": "anuppādāya vāyāmo, anuppannānaṃ kusalānaṃ uppādāya vāyāmo, uppannānaṃ kusalānaṃ bhiyyobhāvāya vāyāmo.",
  "tika-abh07t:652": "32. Cattāro iddhipādā – chandiddhipādo vīriyiddhipādo cittiddhipādo vīmaṃsiddhipādo.",
  "tika-abh07t:653": "33. Pañcindriyāni – saddhindriyaṃ vīriyindriyaṃ satindriyaṃ samādhindriyaṃ paññindriyaṃ.",
  "tika-abh07t:654": "34. Pañca balāni – saddhābalaṃ vīriyabalaṃ satibalaṃ samādhibalaṃ paññābalaṃ.",
  "tika-abh07t:655": "35. Satta bojjhaṅgā – satisambojjhaṅgo dhammavicayasambojjhaṅgo vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgo.",
  "tika-abh07t:656": "36. Aṭṭha maggaṅgāni – sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi.",
  "tika-abh07t:657": "37. Ettha pana cattāro satipaṭṭhānāti sammāsati ekāva pavuccati.",
  "tika-abh07t:658": "38. Tathā cattāro sammappadhānāti ca sammāvāyāmo.",
  "tika-abh07t:659": "39. Chando cittamupekkhā ca, saddhāpassaddhipītiyo.",
  "tika-abh07t:660": "Sammādiṭṭhi ca saṅkappo, vāyāmo viratittayaṃ.",
  "tika-abh07t:661": "Sammāsati samādhīti, cuddasete sabhāvato;",
  "tika-abh07t:662": "Sattatiṃsappabhedena, sattadhā tattha saṅgaho.",
  "tika-abh07t:663": "40. Saṅkappapassaddhi ca pītupekkhā,",
  "tika-abh07t:664": "Chando ca cittaṃ viratittayañca;",
  "tika-abh07t:665": "Navekaṭhānā viriyaṃ navaṭṭha,",
  "tika-abh07t:666": "Satī samādhī catu pañca paññā;",
  "tika-abh07t:667": "Saddhā duṭhānuttamasattatiṃsa-",
  "tika-abh07t:668": "Dhammānameso pavaro vibhāgo.",
  "tika-abh07t:669": "41. Sabbe lokuttare honti, na vā saṅkappapītiyo.",
  "tika-abh07t:670": "Lokiyepi yathāyogaṃ, chabbisuddhipavattiyaṃ.",
  "tika-abh07t:671": "Sabbasaṅgaho",
  "tika-abh07t:672": "42. Sabbasaṅgahe pañcakkhandhā – rūpakkhandho vedanākkhandho saññākkhandho saṅkhārakkhandho viññāṇakkhandho.",
  "tika-abh07t:673": "43. Pañcupādānakkhandhā – rūpupādānakkhandho vedanupādānakkhandho saññupādānakkhandho saṅkhārupādānakkhandho viññāṇupādānakkhandho.",
  "tika-abh07t:674_0": "44. Dvādasāyatanāni – cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ",
  "tika-abh07t:674_1": "manāyatanaṃ rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ dhammāyatanaṃ.",
  "tika-abh07t:675_0": "45. Aṭṭhārasa dhātuyo – cakkhudhātu sotadhātu ghānadhātu jivhādhātu kāyadhātu rūpadhātu",
  "tika-abh07t:675_1": "saddadhātu gandhadhātu rasadhātu phoṭṭhabbadhātu cakkhuviññāṇadhātu sotaviññāṇadhātu",
  "tika-abh07t:675_2": "ghānaviññāṇadhātu jivhāviññāṇadhātu kāyaviññāṇadhātu manodhātu dhammadhātu manoviññāṇadhātu.",
  "tika-abh07t:676": "46. Cattāri ariyasaccāni – dukkhaṃ ariyasaccaṃ, dukkhasamudayo ariyasaccaṃ, dukkhanirodho ariyasaccaṃ, dukkhanirodhagāminī paṭipadā ariyasaccaṃ.",
  "tika-abh07t:677": "47. Ettha pana cetasikasukhumarūpanibbānavasena ekūnasattati dhammā dhammāyatanadhammadhātūti saṅkhaṃ gacchanti.",
  "tika-abh07t:678": "48. Manāyatanameva sattaviññāṇadhātuvasena bhijjati.",
  "tika-abh07t:679": "49. Rūpañca vedanā saññā, sesacetasikā tathā.",
  "tika-abh07t:680": "Viññāṇamiti pañcete, pañcakkhandhāti bhāsitā.",
  "tika-abh07t:681": "50. Pañcupādānakkhandhāti, tathā tebhūmakā matā.",
  "tika-abh07t:682": "Bhedābhāvena nibbānaṃ, khandhasaṅgahanissaṭaṃ.",
  "tika-abh07t:683": "51. Dvārārammaṇabhedena, bhavantāyatanāni ca.",
  "tika-abh07t:684": "Dvārālambataduppanna-pariyāyena dhātuyo.",
  "tika-abh07t:685": "52. Dukkhaṃ tebhūmakaṃ vaṭṭaṃ, taṇhā samudayo bhave.",
  "tika-abh07t:686": "Nirodho nāma nibbānaṃ, maggo lokuttaro mato.",
  "tika-abh07t:687": "53. Maggayuttā phalā ceva, catusaccavinissaṭā.",
  "tika-abh07t:688": "Iti pañcappabhedena, pavutto sabbasaṅgaho.",
  "tika-abh07t:689": "Iti abhidhammatthasaṅgahe samuccayasaṅgahavibhāgo nāma",
  "tika-abh07t:690": "Sattamo paricchedo.",
  "tika-abh07t:691": "8. Paccayaparicchedo",
  "tika-abh07t:692": "1. Yesaṃ saṅkhatadhammānaṃ, ye dhammā paccayā yathā.",
  "tika-abh07t:693": "Taṃ vibhāgamihedāni, pavakkhāmi yathārahaṃ.",
  "tika-abh07t:694": "2. Paṭiccasamuppādanayo paṭṭhānanayo ceti paccayasaṅgaho duvidho veditabbo.",
  "tika-abh07t:695": "3. Tattha tabbhāvabhāvībhāvākāramattopalakkhito paṭiccasamuppādanayo, paṭṭhānanayo pana āhaccapaccayaṭṭhitimārabbha pavuccati, ubhayaṃ pana vomissetvā papañcenti ācariyā.",
  "tika-abh07t:696": "Paṭiccasamuppādanayo",
  "tika-abh07t:697_0": "4. Tattha avijjāpaccayā saṅkhārā, saṅkhārapaccayā viññāṇaṃ, viññāṇapaccayā nāmarūpaṃ,",
  "tika-abh07t:697_1": "nāmarūpapaccayā saḷāyatanaṃ, saḷāyatanapaccayā phasso, phassapaccayā vedanā, vedanāpaccayā",
  "tika-abh07t:697_2": "taṇhā, taṇhāpaccayā upādānaṃ, upādānapaccayā bhavo, bhavapaccayā jāti, jātipaccayā",
  "tika-abh07t:697_3": "jarāmaraṇaṃ sokaparidevadukkhadomanassupāyāsā sambhavanti. Evametassa kevalassa dukkhakkhandhassa",
  "tika-abh07t:697_4": "samudayo hotīti ayamettha paṭiccasamuppādanayo.",
  "tika-abh07t:698": "5. Tattha tayo addhā dvādasaṅgāni vīsatākārā tisandhi catusaṅkhepā tīṇi vaṭṭāni dve mūlāni ca veditabbāni.",
  "tika-abh07t:699": "6. Kathaṃ? Avijjāsaṅkhārā atīto addhā, jātijarāmaraṇaṃ anāgato addhā, majjhe aṭṭha paccuppanno addhāti tayo addhā.",
  "tika-abh07t:700": "7. Avijjā saṅkhārā viññāṇaṃ nāmarūpaṃ saḷāyatanaṃ phasso vedanā taṇhā upādānaṃ bhavo jāti jarāmaraṇanti dvādasaṅgāni.",
  "tika-abh07t:701": "8. Sokādivacanaṃ panettha nissandaphalanidassanaṃ.",
  "tika-abh07t:702_0": "9. Avijjāsaṅkhāraggahaṇena panettha taṇhupādānabhavāpi gahitā bhavanti, tathā taṇhupādānabhavaggahaṇena",
  "tika-abh07t:702_1": "ca avijjāsaṅkhārā, jātijarāmaraṇaggahaṇena ca viññāṇādiphalapañcakameva gahitanti katvā –",
  "tika-abh07t:703": "10. Atīte hetavo pañca, idāni phalapañcakaṃ.",
  "tika-abh07t:704": "Idāni hetavo pañca, āyatiṃ phalapañcakanti;",
  "tika-abh07t:705": "Vīsatākārā tisandhi, catusaṅkhepā ca bhavanti.",
  "tika-abh07t:706": "11. Avijjātaṇhupādānā ca kilesavaṭṭaṃ, kammabhavasaṅkhāto bhavekadeso saṅkhārā ca kammavaṭṭaṃ, upapattibhavasaṅkhāto bhavekadeso avasesā ca vipākavaṭṭanti tīṇi vaṭṭāni.",
  "tika-abh07t:707": "12. Avijjātaṇhāvasena dve mūlāni ca veditabbāni.",
  "tika-abh07t:708": "13. Tesameva ca mūlānaṃ, nirodhena nirujjhati.",
  "tika-abh07t:709": "Jarāmaraṇamucchāya, pīḷitānamabhiṇhaso;",
  "tika-abh07t:710": "Āsavānaṃ samuppādā, avijjā ca pavattati.",
  "tika-abh07t:711": "Vaṭṭamābandhamiccevaṃ, tebhūmakamanādikaṃ;",
  "tika-abh07t:712": "Paṭiccasamuppādoti, paṭṭhapesi mahāmuni.",
  "tika-abh07t:713": "Paṭṭhānanayo",
  "tika-abh07t:714_0": "14. Hetupaccayo ārammaṇapaccayo adhipatipaccayo anantarapaccayo samanantarapaccayo",
  "tika-abh07t:714_1": "sahajātapaccayo aññamaññapaccayo nissayapaccayo upanissayapaccayo purejātapaccayo",
  "tika-abh07t:714_2": "pacchājātapaccayo āsevanapaccayo kammapaccayo vipākapaccayo āhārapaccayo indriyapaccayo",
  "tika-abh07t:714_3": "jhānapaccayo maggapaccayo sampayuttapaccayo vippayuttapaccayo atthipaccayo natthipaccayo",
  "tika-abh07t:714_4": "vigatapaccayo avigatapaccayoti ayamettha paṭṭhānanayo.",
  "tika-abh07t:715": "15. Chadhā nāmaṃ tu nāmassa, pañcadhā nāmarūpinaṃ.",
  "tika-abh07t:716": "Ekadhā puna rūpassa, rūpaṃ nāmassa cekadhā.",
  "tika-abh07t:717": "Paññattināmarūpāni, nāmassa duvidhā dvayaṃ;",
  "tika-abh07t:718": "Dvayassa navadhā ceti, chabbidhā paccayā kathaṃ.",
  "tika-abh07t:719_0": "16. Anantaraniruddhā cittacetasikā dhammā paṭuppannānaṃ cittacetasikānaṃ dhammānaṃ",
  "tika-abh07t:719_1": "anantarasamanantaranatthivigatavasena, purimāni javanāni pacchimānaṃ javanānaṃ āsevanavasena,",
  "tika-abh07t:719_2": "sahajātā cittacetasikā dhammā aññamaññaṃ sampayuttavaseneti ca chadhā nāmaṃ nāmassa paccayo hoti.",
  "tika-abh07t:720_0": "17. Hetujhānaṅgamaggaṅgāni sahajātānaṃ nāmarūpānaṃ hetādivasena, sahajātā cetanā",
  "tika-abh07t:720_1": "sahajātānaṃ nāmarūpānaṃ, nānākkhaṇikā cetanā kammābhinibbattānaṃ nāmarūpānaṃ kammavasena,",
  "tika-abh07t:720_2": "vipākakkhandhā aññamaññaṃ sahajātānaṃ rūpānaṃ vipākavaseneti ca pañcadhā nāmaṃ nāmarūpānaṃ paccayo hoti.",
  "tika-abh07t:721": "18. Pacchājātā cittacetasikā dhammā purejātassa imassa kāyassa pacchājātavaseneti ekadhāva nāmaṃ rūpassa paccayo hoti.",
  "tika-abh07t:722": "19. Cha vatthūni pavattiyaṃ sattannaṃ viññāṇadhātūnaṃ pañcārammaṇāni ca pañcaviññāṇavīthiyā purejātavaseneti ekadhāva rūpaṃ nāmassa paccayo hoti.",
  "tika-abh07t:723": "20. Ārammaṇavasena upanissayavaseneti ca duvidhā paññattināmarūpāni nāmasseva paccayā honti.",
  "tika-abh07t:724": "21. Tattha rūpādivasena chabbidhaṃ hoti ārammaṇaṃ.",
  "tika-abh07t:725": "22. Upanissayo pana tividho hoti – ārammaṇūpanissayo anantarūpanissayo pakatūpanissayo ceti.",
  "tika-abh07t:726": "23. Tattha ārammaṇameva garukataṃ ārammaṇūpanissayo.",
  "tika-abh07t:727": "24. Anantaraniruddhā cittacetasikā dhammā anantarūpanissayo.",
  "tika-abh07t:728_0": "25. Rāgādayo pana dhammā saddhādayo ca sukhaṃ dukkhaṃ puggalo bhojanaṃ utusenāsanañca",
  "tika-abh07t:728_1": "yathārahaṃ ajjhattañca bahiddhā ca kusalādidhammānaṃ, kammaṃ vipākānanti ca bahudhā",
  "tika-abh07t:728_2": "hoti pakatūpanissayo.",
  "tika-abh07t:729": "26. Adhipatisahajātaaññamaññanissayaāhāraindriyavippayuttaatthiavigatavaseneti yathārahaṃ navadhā nāmarūpāni nāmarūpānaṃ paccayā bhavanti.",
  "tika-abh07t:730": "27. Tattha garukatamārammaṇaṃ ārammaṇādhipativasena nāmānaṃ, sahajātādhipati catubbidhopi sahajātavasena sahajātānaṃ nāmarūpānanti ca duvidho hoti adhipatipaccayo.",
  "tika-abh07t:731": "28. Cittacetasikā dhammā aññamaññaṃ sahajātarūpānañca, mahābhūtā aññamaññaṃ upādārūpānañca, paṭisandhikkhaṇe vatthuvipākā aññamaññanti ca tividho hoti sahajātapaccayo.",
  "tika-abh07t:732": "29. Cittacetasikā dhammā aññamaññaṃ, mahābhūtā aññamaññaṃ, paṭisandhikkhaṇe vatthuvipākā aññamaññanti ca tividho hoti aññamaññapaccayo.",
  "tika-abh07t:733": "30. Cittacetasikā dhammā aññamaññaṃ sahajātarūpānañca, mahābhūtā aññamaññaṃ upādārūpānañca, cha vatthūni sattannaṃ viññāṇadhātūnanti ca tividho hoti nissayapaccayo.",
  "tika-abh07t:734": "31. Kabaḷīkāro āhāro imassa kāyassa, arūpino āhārā sahajātānaṃ nāmarūpānanti ca duvidho hoti āhārapaccayo.",
  "tika-abh07t:735": "32. Pañca pasādā pañcannaṃ viññāṇānaṃ, rūpajīvitindriyaṃ upādinnarūpānaṃ, arūpino indriyā sahajātānaṃ nāmarūpānanti ca tividho hoti indriyapaccayo.",
  "tika-abh07t:736_0": "33. Okkantikkhaṇe vatthu vipākānaṃ, cittacetasikā dhammā sahajātarūpānaṃ sahajātavasena,",
  "tika-abh07t:736_1": "pacchājātā cittacetasikā dhammā purejātassa imassa kāyassa pacchājātavasena cha vatthūni",
  "tika-abh07t:736_2": "pavattiyaṃ sattannaṃ viññāṇadhātūnaṃ purejātavaseneti ca tividho hoti vippayuttapaccayo.",
  "tika-abh07t:737": "34. Sahajātaṃ purejātaṃ, pacchājātañca sabbathā.",
  "tika-abh07t:738": "Kabaḷīkāro āhāro, rūpajīvitamiccayanti. –",
  "tika-abh07t:739": "Pañcavidho hoti atthipaccayo avigatapaccayo ca.",
  "tika-abh07t:740": "35. Ārammaṇūpanissayakammatthipaccayesu ca sabbepi paccayā samodhānaṃ gacchanti.",
  "tika-abh07t:741": "36. Sahajātarūpanti panettha sabbatthāpi pavatte cittasamuṭṭhānānaṃ, paṭisandhiyaṃ kaṭattārūpānañca vasena duvidhaṃ hotīti veditabbaṃ.",
  "tika-abh07t:742": "37. Iti tekālikā dhammā, kālamuttā ca sambhavā.",
  "tika-abh07t:743": "Ajjhattañca bahiddhā ca, saṅkhatāsaṅkhatā tathā;",
  "tika-abh07t:744": "Paññattināmarūpānaṃ, vasena tividhā ṭhitā;",
  "tika-abh07t:745": "Paccayā nāma paṭṭhāne, catuvīsati sabbathā.",
  "tika-abh07t:746": "38. Tattha rūpadhammā rūpakkhandhova, cittacetasikasaṅkhātā cattāro arūpino khandhā, nibbānañceti pañcavidhampi arūpanti ca nāmanti ca pavuccati.",
  "tika-abh07t:747": "Paññattibhedo",
  "tika-abh07t:748": "39. Tato avasesā paññatti pana paññāpiyattā paññatti, paññāpanato paññattīti ca duvidhā hoti.",
  "tika-abh07t:749_0": "40. Kathaṃ? Taṃtaṃbhūtavipariṇāmākāramupādāya tathā tathā paññattā bhūmipabbatādikā,",
  "tika-abh07t:749_1": "sambhārasannivesākāramupādāya geharathasakaṭādikā, khandhapañcakamupādāya purisapuggalādikā,",
  "tika-abh07t:749_2": "candāvaṭṭanādikamupādāya disākālādikā, asamphuṭṭhākāramupādāya kūpaguhādikā, taṃtaṃbhūtanimittaṃ",
  "tika-abh07t:749_3": "bhāvanāvisesañca upādāya kasiṇanimittādikā ceti evamādippabhedā pana paramatthato",
  "tika-abh07t:749_4": "avijjamānāpi atthacchāyākārena cittuppādānamārammaṇabhūtā taṃ taṃ upādāya upanidhāya",
  "tika-abh07t:749_5": "kāraṇaṃ katvā tathā tathā parikappiyamānā saṅkhāyati samaññāyati voharīyati paññāpīyatīti",
  "tika-abh07t:749_6": "paññattīti pavuccati. Ayaṃ paññatti paññāpiyattā paññatti nāma.",
  "tika-abh07t:750_0": "41. Paññāpanato paññatti pana nāmanāmakammādināmena paridīpitā, sā vijjamānapaññatti",
  "tika-abh07t:750_1": "avijjamānapaññatti, vijjamānena avijjamānapaññatti, avijjamānena vijjamānapaññatti,",
  "tika-abh07t:750_2": "vijjamānena vijjamānapaññatti, avijjamānena avijjamānapaññatti ceti chabbidhā hoti.",
  "tika-abh07t:751_0": "42. Tattha yadā pana paramatthato vijjamānaṃ rūpavedanādiṃ etāya paññāpenti, tadāyaṃ",
  "tika-abh07t:751_1": "vijjamānapaññatti. Yadā pana paramatthato avijjamānaṃ bhūmipabbatādiṃ etāya paññāpenti,",
  "tika-abh07t:751_2": "tadāyaṃ avijjamānapaññattīti pavuccati. Ubhinnaṃ pana vomissakavasena sesā yathākkamaṃ",
  "tika-abh07t:751_3": "chaḷabhiñño, itthisaddo, cakkhuviññāṇaṃ, rājaputtoti ca veditabbā.",
  "tika-abh07t:752": "43. Vacīghosānusārena, sotaviññāṇavīthiyā.",
  "tika-abh07t:753": "Pavatthānantaruppanna-manodvārassa gocarā.",
  "tika-abh07t:754": "Atthā yassānusārena, viññāyanti tato paraṃ;",
  "tika-abh07t:755": "Sāyaṃ paññatti viññeyyā, lokasaṅketanimmitā.",
  "tika-abh07t:756": "Iti abhidhammatthasaṅgahe paccayasaṅgahavibhāgo nāma",
  "tika-abh07t:757": "Aṭṭhamo paricchedo.",
  "tika-abh07t:758": "9. Kammaṭṭhānaparicchedo",
  "tika-abh07t:759": "1. Samathavipassanānaṃ, bhāvanānamito paraṃ.",
  "tika-abh07t:760": "Kammaṭṭhānaṃ pavakkhāmi, duvidhampi yathākkamaṃ.",
  "tika-abh07t:761": "Samathakammaṭṭhānaṃ",
  "tika-abh07t:762_0": "2. Tattha samathasaṅgahe tāva dasa kasiṇāni, dasa asubhā, dasa anussatiyo, catasso",
  "tika-abh07t:762_1": "appamaññāyo, ekā saññā, ekaṃ vavatthānaṃ, cattāro āruppā ceti sattavidhena samathakammaṭṭhānasaṅgaho.",
  "tika-abh07t:763": "Caritabhedo",
  "tika-abh07t:764": "3. Rāgacaritā dosacaritā mohacaritā saddhācaritā buddhicaritā vitakkacaritā ceti chabbidhena caritasaṅgaho.",
  "tika-abh07t:765": "Bhāvanābhedo",
  "tika-abh07t:766": "4. Parikammabhāvanā upacārabhāvanā appanābhāvanā ceti tisso bhāvanā.",
  "tika-abh07t:767": "Nimittabhedo",
  "tika-abh07t:768": "5. Parikammanimittaṃ uggahanimittaṃ paṭibhāganimittañceti tīṇi nimittāni ca veditabbāni.",
  "tika-abh07t:769": "6. Kathaṃ? Pathavīkasiṇaṃ āpokasiṇaṃ tejokasiṇaṃ vāyokasiṇaṃ nīlakasiṇaṃ pītakasiṇaṃ lohitakasiṇaṃ odātakasiṇaṃ ākāsakasiṇaṃ ālokakasiṇañceti imāni dasa kasiṇāni nāma.",
  "tika-abh07t:770": "7. Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ lohitakaṃ puḷavakaṃ aṭṭhikañceti ime dasa asubhā nāma.",
  "tika-abh07t:771": "8. Buddhānussati dhammānussati saṃghānussati sīlānussati cāgānussati devatānussati upasamānussati maraṇānussati kāyagatāsati ānāpānassati ceti imā dasa anussatiyo nāma.",
  "tika-abh07t:772": "9. Mettā karuṇā muditā upekkhā ceti imā catasso appamaññāyo nāma, brahmavihāroti ca pavuccati.",
  "tika-abh07t:773": "10. Āhārepaṭikūlasaññā ekā saññā nāma.",
  "tika-abh07t:774": "11. Catudhātuvavatthānaṃ ekaṃ vavatthānaṃ nāma.",
  "tika-abh07t:775": "12. Ākāsānañcāyatanādayo cattāro āruppā nāmāti sabbathāpi samathaniddese cattālīsa kammaṭṭhānāni bhavanti.",
  "tika-abh07t:776": "Sappāyabhedo",
  "tika-abh07t:777": "13. Caritāsu pana dasa asubhā kāyagatāsatisaṅkhātā koṭṭhāsabhāvanā ca rāgacaritassa sappāyā.",
  "tika-abh07t:778": "14. Catasso appamaññāyo nīlādīni ca cattāri kasiṇāni dosacaritassa.",
  "tika-abh07t:779": "15. Ānāpānaṃ mohacaritassa vitakkacaritassa ca,",
  "tika-abh07t:780": "16. Buddhānussatiādayo cha saddhācaritassa.",
  "tika-abh07t:781": "17. Maraṇaupasamasaññāvavatthānāni buddhicaritassa.",
  "tika-abh07t:782": "18. Sesāni pana sabbānipi kammaṭṭhānāni sabbesampi sappāyāni, tatthāpi kasiṇesu puthulaṃ mohacaritassa, khuddakaṃ vitakkacaritassevāti.",
  "tika-abh07t:783": "Ayamettha sappāyabhedo.",
  "tika-abh07t:784": "Bhāvanābhedo",
  "tika-abh07t:785": "19. Bhāvanāsu sabbatthāpi parikammabhāvanā labbhateva, buddhānussatiādīsu aṭṭhasu saññāvavatthānesu cāti dasasukammaṭṭhānesu upacārabhāvanāva sampajjati, natthi appanā.",
  "tika-abh07t:786": "20. Sesesu pana samatiṃsakammaṭṭhānesu appanābhāvanāpi sampajjati.",
  "tika-abh07t:787": "21. Tatthāpi dasa kasiṇāni ānāpānañca pañcakajjhānikāni.",
  "tika-abh07t:788": "22. Dasa asubhā kāyagatāsati ca paṭhamajjhānikā.",
  "tika-abh07t:789": "23. Mettādayo tayo catukkajjhānikā.",
  "tika-abh07t:790": "24. Upekkhā pañcamajjhānikāti chabbīsati rūpāvacarajjhānikāni kammaṭṭhānāni.",
  "tika-abh07t:791": "25. Cattāro pana āruppā āruppajjhānikāti.",
  "tika-abh07t:792": "Ayamettha bhāvanābhedo.",
  "tika-abh07t:793": "Gocarabhedo",
  "tika-abh07t:794": "26. Nimittesu pana parikammanimittaṃ uggahanimittañca sabbatthāpi yathārahaṃ pariyāyena labbhanteva.",
  "tika-abh07t:795": "27. Paṭibhāganimittaṃ pana kasiṇāsubhakoṭṭhāsaānāpānesveva labbhati, tattha hi paṭibhāganimittamārabbha upacārasamādhi appanāsamādhi ca pavattanti.",
  "tika-abh07t:796": "28. Kathaṃ? Ādikammikassa hi pathavīmaṇḍalādīsu nimittaṃ uggaṇhantassa tamārammaṇaṃ parikammanimittanti pavuccati, sā ca bhāvanā parikammabhāvanā nāma.",
  "tika-abh07t:797": "29. Yadā pana taṃ nimittaṃ cittena samuggahitaṃ hoti, cakkhunā passantasseva manodvārassa āpāthamāgataṃ, tadā tamevārammaṇaṃ uggahanimittaṃ nāma, sā ca bhāvanā samādhiyati.",
  "tika-abh07t:798_0": "30. Tathā samāhitassa panetassa tato paraṃ tasmiṃ uggahanimitte parikammasamādhinā",
  "tika-abh07t:798_1": "bhāvanamanuyuñjantassa yadā tappaṭibhāgaṃ vatthudhammavimuccitaṃ paññattisaṅkhātaṃ",
  "tika-abh07t:798_2": "bhāvanāmayamārammaṇaṃ citte sannisannaṃ samappitaṃ hoti, tadā taṃ paṭibhāganimittaṃ",
  "tika-abh07t:798_3": "samuppannanti pavuccati.",
  "tika-abh07t:799": "31. Tato paṭṭhāya paripanthavippahīnā kāmāvacarasamādhisaṅkhātā upacārabhāvanā nipphannā nāma hoti.",
  "tika-abh07t:800": "32. Tato paraṃ tameva paribhāganimittaṃ upacārasamādhinā samāsevantassa rūpāvacarapaṭhamajjhānamappeti.",
  "tika-abh07t:801_0": "33. Tato paraṃ tameva paṭhamajjhānaṃ āvajjanaṃ samāpajjanaṃ adhiṭṭhānaṃ vuṭṭhānaṃ",
  "tika-abh07t:801_1": "paccavekkhaṇā ceti imāhi pañcahi vasitāhi vasībhūtaṃ katvā vitakkādikamoḷārikaṅgaṃ",
  "tika-abh07t:801_2": "pahānāya vicārādisukhumaṅgupattiyā padahato yathākkamaṃ dutiyajjhānādayo yathārahamappenti.",
  "tika-abh07t:802": "34. Iccevaṃ pathavīkasiṇādīsu dvāvīsatikammaṭṭhānesu paṭibhāganimittamupalabbhati.",
  "tika-abh07t:803": "35. Avasesesu pana appamaññā sattapaññattiyaṃ pavattanti.",
  "tika-abh07t:804": "36. Ākāsavajjitakasiṇesu pana yaṃ kiñci kasiṇaṃ ugghāṭetvā laddhamākāsaṃ anantavasena parikammaṃ karontassa paṭhamāruppamappeti.",
  "tika-abh07t:805": "37. Tameva paṭhamāruppaviññāṇaṃ anantavasena parikammaṃ karontassa dutiyāruppamappeti.",
  "tika-abh07t:806": "38. Tameva paṭhamāruppaviññāṇābhāvaṃ pana “natthi kiñcī”ti parikammaṃ karontassa tatiyāruppamappeti.",
  "tika-abh07t:807": "39. Tatiyāruppaṃ “santametaṃ, paṇītameta”nti parikammaṃ karontassa catutthāruppamappeti.",
  "tika-abh07t:808": "40. Avasesesu ca dasasu kammaṭṭhānesu buddhaguṇādikamārammaṇamārabbha parikammaṃ katvā tasmiṃ nimitte sādhukamuggahite tattheva parikammañca samādhiyati, upacāro ca sampajjati.",
  "tika-abh07t:809_0": "41. Abhiññāvasena pavattamānaṃ pana rūpāvacarapañcamajjhānaṃ abhiññāpādakapañcamajjhānā",
  "tika-abh07t:809_1": "vuṭṭhahitvā adhiṭṭheyyādikamāvajjetvā parikammaṃ karontassa rūpādīsu ārammaṇesu yathārahamappeti.",
  "tika-abh07t:810": "42. Abhiññā ca nāma –",
  "tika-abh07t:811": "Iddhividhaṃ dibbasotaṃ, paracittavijānanā;",
  "tika-abh07t:812": "Pubbenivāsānussati, dibbacakkhūti pañcadhā.",
  "tika-abh07t:813": "Ayamettha gocarabhedo.",
  "tika-abh07t:814": "Niṭṭhito ca samathakammaṭṭhānanayo.",
  "tika-abh07t:815": "Vipassanākammaṭṭhānaṃ",
  "tika-abh07t:816": "Visuddhibhedo",
  "tika-abh07t:817_0": "43. Vipassanākammaṭṭhāne pana sīlavisuddhi cittavisuddhi diṭṭhivisuddhi kaṅkhāvitaraṇavisuddhi",
  "tika-abh07t:817_1": "maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhi ceti",
  "tika-abh07t:817_2": "sattavidhena visuddhisaṅgaho.",
  "tika-abh07t:818": "44. Aniccalakkhaṇaṃ dukkhalakkhaṇaṃ anattalakkhaṇañceti tīṇi lakkhaṇāni.",
  "tika-abh07t:819": "45. Aniccānupassanā dukkhānupassanā anattānupassanā ceti tisso anupassanā.",
  "tika-abh07t:820": "46. Sammasanañāṇaṃ udayabbayañāṇaṃ bhaṅgañāṇaṃ bhayañāṇaṃ ādīnavañāṇaṃ nibbidāñāṇaṃ muccitukamyatāñāṇaṃ paṭisaṅkhāñāṇaṃ saṅkhārupekkhāñāṇaṃ anulomañāṇañceti dasa vipassanāñāṇāni.",
  "tika-abh07t:821": "47. Suññato vimokkho, animitto vimokkho, appaṇihito vimokkho ceti tayo vimokkhā.",
  "tika-abh07t:822": "48. Suññatānupassanā animittānupassanā appaṇihitānupassānā ceti tīṇi vimokkhamukhāni ca veditabbāni.",
  "tika-abh07t:823": "49. Kathaṃ? Pātimokkhasaṃvarasīlaṃ indriyasaṃvarasīlaṃ ājīvapārisuddhisīlaṃ paccayasannissitasīlañceti catupārisuddhisīlaṃ sīlavisuddhi nāma.",
  "tika-abh07t:824": "50. Upacārasamādhi appanāsamādhi ceti duvidhopi samādhi cittavisuddhi nāma.",
  "tika-abh07t:825": "51. Lakkhaṇarasapaccupaṭṭhānapadaṭṭhānavasena nāmarūpa pariggaho diṭṭhivisuddhi nāma.",
  "tika-abh07t:826": "52. Tesameva ca nāmarūpānaṃ paccayapariggaho kaṅkhāvitaraṇavisuddhi nāma.",
  "tika-abh07t:827_0": "53. Tato paraṃ pana tathāpariggahitesu sappaccayesu tebhūmakasaṅkhāresu atītādibhedabhinnesu",
  "tika-abh07t:827_1": "khandhādinayamārabbha kalāpavasena saṅkhipitvā “aniccaṃ khayaṭṭhena, dukkhaṃ bhayaṭṭhena,",
  "tika-abh07t:827_2": "anattā asārakaṭṭhenā”ti addhānavasena santativasena khaṇavasena vā sammasanañāṇena",
  "tika-abh07t:827_3": "lakkhaṇattayaṃ sammasantassa tesveva paccayavasena khaṇavasena ca udayabbayañāṇena",
  "tika-abh07t:827_4": "udayabbayaṃ samanupassantassa ca –",
  "tika-abh07t:828": "“Obhāso pīti passaddhi, adhimokkho ca paggaho;",
  "tika-abh07t:829": "Sukhaṃ ñāṇamupaṭṭhānamupekkhā ca nikanti ce”ti. –",
  "tika-abh07t:830": "Obhāsādivipassanupakkilesaparipanthapariggahavasena maggāmaggalakkhaṇavavatthānaṃ maggāmaggañāṇadassanavisuddhi nāma.",
  "tika-abh07t:831_0": "54. Tathā paripanthavimuttassa pana tassa udayabbayañāṇato paṭṭhāya yā vānulomā tilakkhaṇaṃ",
  "tika-abh07t:831_1": "vipassanāparamparāya paṭipajjantassa nava vipassanāñāṇāni paṭipadāñāṇadassanavisuddhi nāma.",
  "tika-abh07t:832_0": "55. Tassevaṃ paṭipajjantassa pana vipassanāparipākamāgamma “idāni appanā uppajjissatī”ti",
  "tika-abh07t:832_1": "bhavaṅgaṃ vocchijjitvā uppannamanodvārāvajjanānantaraṃ dve tīṇi vipassanācittāni",
  "tika-abh07t:832_2": "yaṃ kiñci aniccādilakkhaṇamārabbha parikammopacārānulomanāmena pavattanti.",
  "tika-abh07t:833": "56. Yā sikhāppattā, sā sānulomā saṅkhārupekkhā vuṭṭhānagāminivipassanāti ca pavuccati.",
  "tika-abh07t:834": "57. Tato paraṃ gotrabhucittaṃ nibbānamālambitvā puthujjanagottamabhibhavantaṃ, ariyagottamabhisambhontañca pavattati.",
  "tika-abh07t:835": "58. Tassānantarameva maggo dukkhasaccaṃ parijānanto samudayasaccaṃ pajahanto, nirodhasaccaṃ sacchikaronto, maggasaccaṃ bhāvanāvasena appanāvīthimotarati.",
  "tika-abh07t:836": "59. Tato paraṃ dve tīṇi phalacittāni pavattitvā bhavaṅgapātova hoti, puna bhavaṅgaṃ vocchinditvā paccavekkhaṇañāṇāni pavattanti.",
  "tika-abh07t:837": "60. Maggaṃ phalañca nibbānaṃ, paccavekkhati paṇḍito.",
  "tika-abh07t:838": "Hīne kilese sese ca, paccavekkhati vāna vā.",
  "tika-abh07t:839": "Chabbisuddhikamenevaṃ, bhāvetabbo catubbidho;",
  "tika-abh07t:840": "Ñāṇadassanavisuddhi, nāma maggo pavuccati.",
  "tika-abh07t:841": "Ayamettha visuddhibhedo.",
  "tika-abh07t:842": "Vimokkhabhedo",
  "tika-abh07t:843": "61. Tattha anattānupassanā attābhinivesaṃ muñcantī suññatānupassanā nāma vimokkhamukhaṃ hoti.",
  "tika-abh07t:844": "62. Aniccānupassanā vipallāsanimittaṃ muñcantī animittānupassanā nāma.",
  "tika-abh07t:845": "63. Dukkhānupassanā taṇhāpaṇidhiṃ muñcantī appaṇihitānupassanā nāma.",
  "tika-abh07t:846": "64. Tasmā yadi vuṭṭhānagāminivipassanā anattato vipassati, suññato vimokkho nāma hoti maggo.",
  "tika-abh07t:847": "65. Yadi aniccato vipassati, animitto vimokkho nāma.",
  "tika-abh07t:848": "66. Yadi dukkhato vipassati, appaṇihito vimokkho nāmāti ca maggo vipassanāgamanavasena tīṇi nāmāni labhati, tathā phalañca maggāgamanavasena maggavīthiyaṃ.",
  "tika-abh07t:849_0": "67. Phalasamāpattivīthiyaṃ pana yathāvuttanayena vipassantānaṃ yathāsakaphalamuppajjamānampi",
  "tika-abh07t:849_1": "vipassanāgamanavaseneva suññatādivimokkhoti ca pavuccati, ārammaṇavasena pana sarasavasena",
  "tika-abh07t:849_2": "ca nāmattayaṃ sabbattha sabbesampi samameva ca.",
  "tika-abh07t:850": "Ayamettha vimokkhabhedo.",
  "tika-abh07t:851": "Puggalabhedo",
  "tika-abh07t:852": "68. Ettha pana sotāpattimaggaṃ bhāvetvā diṭṭhivicikicchāpahānena pahīnāpāyagamano sattakkhattuparamo sotāpanno nāma hoti.",
  "tika-abh07t:853": "69. Sakadāgāmimaggaṃ bhāvetvā rāgadosamohānaṃ tanukarattā sakadāgāmī nāma hoti sakideva imaṃ lokaṃ āgantvā.",
  "tika-abh07t:854": "70. Anāgāmimaggaṃ bhāvetvā kāmarāgabyāpādānamanavasesappahānena anāgāmī nāma hoti anāgantvā itthattaṃ.",
  "tika-abh07t:855": "71. Arahattamaggaṃ bhāvetvā anavasesakilesappahānena arahā nāma hoti khīṇāsavo loke aggadakkhiṇeyyoti.",
  "tika-abh07t:856": "Ayamettha puggalabhedo.",
  "tika-abh07t:857": "Samāpattibhedo",
  "tika-abh07t:858": "72. Phalasamāpattivīthiyaṃ panettha sabbesampi yathāsakaphalavasena sādhāraṇāva.",
  "tika-abh07t:859_0": "73. Nirodhasamāpattisamāpajjanaṃ pana anāgāmīnañceva arahantānañca labbhati, tattha",
  "tika-abh07t:859_1": "yathākkamaṃ paṭhamajjhānādimahaggatasamāpattiṃ samāpajjitvā vuṭṭhāya tattha gate",
  "tika-abh07t:859_2": "saṅkhāradhamme tattha tattheva vipassanto yāva ākiñcaññāyatanaṃ gantvā tato paraṃ",
  "tika-abh07t:859_3": "adhiṭṭheyyādikaṃ pubbakiccaṃ katvā nevasaññānāsaññāyatanaṃ samāpajjati, tassa dvinnaṃ",
  "tika-abh07t:859_4": "appanājavanānaṃ parato vocchijjati cittasantati, tato nirodhasamāpanno nāma hoti.",
  "tika-abh07t:860": "74. Vuṭṭhānakāle pana anāgāmino anāgāmiphalacittaṃ, arahato arahattaphalacittaṃ ekavārameva pavattitvā bhavaṅgapāto hoti, tato paraṃ paccavekkhaṇañāṇaṃ pavattati.",
  "tika-abh07t:861": "Ayamettha samāpattibhedo.",
  "tika-abh07t:862": "Niṭṭhito ca vipassanākammaṭṭhānanayo.",
  "tika-abh07t:863": "Uyyojanaṃ",
  "tika-abh07t:864": "75. Bhāvetabbaṃ paniccevaṃ, bhāvanādvayamuttamaṃ.",
  "tika-abh07t:865": "Paṭipattirasassādaṃ, patthayantena sāsaneti.",
  "tika-abh07t:866": "Iti abhidhammatthasaṅgahe kammaṭṭhānasaṅgahavibhāgo nāma",
  "tika-abh07t:867": "Navamo paricchedo.",
  "tika-abh07t:868": "Nigamanaṃ",
  "tika-abh07t:869": "(Ka) cārittasobhitavisālakulodayena,",
  "tika-abh07t:870": "Saddhābhivuḍḍhaparisuddhaguṇodayena;",
  "tika-abh07t:871": "Nampavhayena paṇidhāya parānukampaṃ,",
  "tika-abh07t:872": "Yaṃ patthitaṃ pakaraṇaṃ pariniṭṭhitaṃ taṃ.",
  "tika-abh07t:873": "(Kha) puññena tena vipulena tu mūlasomaṃ;",
  "tika-abh07t:874": "Dhaññādhivāsamuditoditamāyukantaṃ;",
  "tika-abh07t:875": "Paññāvadātaguṇasobhitalajjibhikkhū,",
  "tika-abh07t:876": "Maññantu puññavibhavodayamaṅgalāya.",
  "tika-abh07t:877": "Iti anuruddhācariyena racitaṃ",
  "tika-abh07t:878": "Abhidhammatthasaṅgahaṃ nāma pakaraṇaṃ.",
  "tika-abh07t:879": "Namo tassa bhagavato arahato sammāsambuddhassa.",
  "tika-abh07t:880": "Abhidhammatthavibhāvinīṭīkā",
  "tika-abh07t:881": "Ganthārambhakathā",
  "tika-abh07t:882": "(Ka) visuddhakaruṇāñāṇaṃ, buddhaṃ sambuddhapūjitaṃ;",
  "tika-abh07t:883": "Dhammaṃ saddhammasambhūtaṃ, natvā saṃghaṃ niraṅgaṇaṃ.",
  "tika-abh07t:884": "(Kha) sāriputtaṃ mahātheraṃ, pariyattivisāradaṃ;",
  "tika-abh07t:885": "Vanditvā sirasā dhīraṃ, garuṃ gāravabhājanaṃ.",
  "tika-abh07t:886": "(Ga) vaṇṇayissaṃ samāsena, abhidhammatthasaṅgahaṃ;",
  "tika-abh07t:887": "Ābhidhammikabhikkhūnaṃ, paraṃ pītivivaḍḍhanaṃ.",
  "tika-abh07t:888": "(Gha) porāṇehi anekāpi, katā yā pana vaṇṇanā;",
  "tika-abh07t:889": "Na tāhi sakkā sabbattha, attho viññātave idha.",
  "tika-abh07t:890": "(Ṅa) tasmā līnapadānettha, sādhippāyamahāpayaṃ;",
  "tika-abh07t:891": "Vibhāvento samāsena, racayissāmi vaṇṇananti.",
  "tika-abh07t:892": "Ganthārambhakathāvaṇṇanā",
  "tika-abh07t:893_0": "1. Paramavicittanayasamannāgataṃ sakasamayasamayantaragahanaviggāhaṇasamatthaṃ suvimalavipulapaññāveyyattiyajananaṃ",
  "tika-abh07t:893_1": "pakaraṇamidamārabhantoyamācariyo paṭhamaṃ tāva ratanattayapaṇāmābhidheyya karaṇappakārapakaraṇābhidhānapayojanāni",
  "tika-abh07t:893_2": "dassetuṃ “sammāsambuddha”ntyādimāha.",
  "tika-abh07t:894_0": "Ettha hi “sammāsambuddha…pe… abhivādiyā”ti iminā ratanattayapaṇāmo vutto, abhidhammatthasaṅgaha”nti",
  "tika-abh07t:894_1": "etena abhidheyyakaraṇappakārapakaraṇābhidhānāni abhidhammatthānaṃ idha saṅgahetabbabhāvadassanena",
  "tika-abh07t:894_2": "tesaṃ iminā samuditena paṭipādetabbabhāvadīpanato, ekattha saṅgayha kathanākāradīpanato,",
  "tika-abh07t:894_3": "atthānugatasamaññāparidīpanato ca. Payojanaṃ pana saṅgahapadena sāmatthiyato dassitameva",
  "tika-abh07t:894_4": "abhidhammatthānaṃ ekattha saṅgahe sati taduggahaparipucchādivasena tesaṃ sarūpāvabodhassa,",
  "tika-abh07t:894_5": "tammūlikāya ca diṭṭhadhammikasamparāyikatthasiddhiyā anāyāsena saṃsijjhanato.",
  "tika-abh07t:895_0": "Tattha ratanattayapaṇāmappayojanaṃ tāva bahudhā papañcenti ācariyā, visesato pana",
  "tika-abh07t:895_1": "antarāyanivāraṇaṃ paccāsīsanti. Tathā hi vuttaṃ saṅgahakārehi “tassānubhāvena hatantarāyo”ti.",
  "tika-abh07t:895_2": "Ratanattayapaṇāmo hi atthato paṇāmakiriyābhinipphādikā kusalacetanā, sā ca vandaneyyavandakānaṃ",
  "tika-abh07t:895_3": "khettajjhāsayasampadāhi diṭṭhadhammavedanīyabhūtā yathāladdhasampattinimittakassa",
  "tika-abh07t:895_4": "kammassa anubalappadānavasena tannibbattitavipākasantatiyā antarāyakarāni upapīḷakaupacchedakakammāni",
  "tika-abh07t:895_5": "paṭibāhitvā tannidānānaṃ yathādhippetasiddhivibandhakānaṃ rogādiantarāyānamappavattiṃ",
  "tika-abh07t:895_6": "sādheti. Tasmā pakaraṇārambhe ratanattayapaṇāmakaraṇaṃ yathāraddhapakaraṇassa anantarāyena",
  "tika-abh07t:895_7": "parisamāpanatthañceva sotūnañca vandanāpubbaṅgamāya paṭipattiyā anantarāyena uggahaṇadhāraṇādisaṃsijjhanatthañca.",
  "tika-abh07t:895_8": "Abhidheyyakathanaṃ pana viditābhidheyyasseva ganthassa viññūhi uggahaṇādivasena paṭipajjitabbabhāvato.",
  "tika-abh07t:895_9": "Karaṇappakārappayojanasandassanāni ca sotujanasamussāhajananatthaṃ. Abhidhānakathanaṃ",
  "tika-abh07t:895_10": "pana vohārasukhatthanti ayamettha samudāyattho. Ayaṃ pana avayavattho – sasaddhammagaṇuttamaṃ",
  "tika-abh07t:895_11": "atulaṃ sammāsambuddhaṃ abhivādiya abhidhammatthasaṅgahaṃ bhāsissanti sambandho.",
  "tika-abh07t:896_0": "Tattha sammā sāmañca sabbadhamme abhisambuddhoti sammā sambuddho, bhagavā. So hi",
  "tika-abh07t:896_1": "saṅkhatāsaṅkhatabhedaṃ sakalampi dhammajātaṃ yāthāvasarasalakkhaṇapaṭivedhavasena",
  "tika-abh07t:896_2": "sammā sayaṃ vicitopacitapāramitāsambhūtena sayambhūñāṇena sāmaṃ bujjhi aññāsi. Yathāha",
  "tika-abh07t:896_3": "“sayaṃ abhiññāya kamuddiseyya”nti, atha vā budhadhātussa jāgaraṇavikasanatthesupi",
  "tika-abh07t:896_4": "pavattanato sammā sāmañca paṭibuddho anaññapaṭibodhito hutvā sayameva savāsanasammohaniddāya",
  "tika-abh07t:896_5": "accantaṃ vigato, dinakarakiraṇasamāgamena paramarucirasirisobhaggappattiyā vikasitamiva",
  "tika-abh07t:896_6": "padumaṃ aggamaggañāṇasamāgamena aparimitaguṇagaṇālaṅkatasabbaññutaññāṇappattiyā sammā",
  "tika-abh07t:896_7": "sayameva vikasito vikāsamanuppattotyattho. Yathāvuttavacanatthayogepi sammāsambuddhasaddassa",
  "tika-abh07t:896_8": "bhagavati samaññāvasena pavattattā “atula”nti iminā viseseti. Tulāya sammito tulyo,",
  "tika-abh07t:896_9": "soyeva tulo yakāralopavasena. Atha vā sammitatthe akārapaccayavasena tulāya sammito",
  "tika-abh07t:896_10": "tulo, na tulo atulo, sīlādīhi guṇehi kenaci asadiso, natthi etassa vā tulo sadisoti",
  "tika-abh07t:896_11": "atulo sadevake loke aggapuggalabhāvato. Yathāha “yāvatā, bhikkhave, sattā apadā vā",
  "tika-abh07t:896_12": "dvipadā vā catuppadā vā…pe… tathāgato tesaṃ aggamakkhāyatī”tiādi.",
  "tika-abh07t:897_0": "Ettāvatā ca hetuphalasattūpakārasampadāvasena tīhākārehi bhagavato thomanā katā hoti.",
  "tika-abh07t:897_1": "Tattha hetusampadā nāma mahākaruṇāsamāyogo bodhisambhārasambharaṇañca. Phalasampadā",
  "tika-abh07t:897_2": "pana ñāṇapahānaānubhāvarūpakāyasampadāvasena catubbidhā. Tattha sabbaññutaññāṇapadaṭṭhānaṃ",
  "tika-abh07t:897_3": "maggañāṇaṃ, tammūlakāni ca dasabalādiñāṇāni ñāṇasampadā. Savāsanasakalasaṃkilesānamaccantamanuppādadhammatāpādanaṃ",
  "tika-abh07t:897_4": "pahānasampadā. Yathicchitanipphādane ādhipaccaṃ ānubhāvasampadā. Sakalalokanayanābhisekabhūtā",
  "tika-abh07t:897_5": "pana lakkhaṇānubyañjanappaṭimaṇḍitā attabhāvasampatti rūpakāyasampadā nāma. Sattūpakāro",
  "tika-abh07t:897_6": "pana āsayapayogavasena duvidho. Tattha devadattādīsu virodhisattesupi niccaṃ hitajjhāsayatā,",
  "tika-abh07t:897_7": "aparipākagatindriyānaṃ indriyaparipākakālāgamanañca āsayo nāma. Tadaññasattānaṃ pana",
  "tika-abh07t:897_8": "lābhasakkārādinirapekkhacittassa yānattayamukhena sabbadukkhaniyyānikadhammadesanā payogo nāma.",
  "tika-abh07t:898_0": "Tattha purimā dve phalasampadā “sammāsambuddha”nti iminā dassitā, itarā pana dve,",
  "tika-abh07t:898_1": "tathā sattūpakārasampadā ca “atula”nti etena, tadupāyabhūtā pana hetusampadā dvīhipi",
  "tika-abh07t:898_2": "sāmatthiyato dassitā tathāvidhahetubyatirekena tadubhayasampattīnamasambhavato, ahetukatte",
  "tika-abh07t:898_3": "ca sabbattha tāsaṃ sambhavappasaṅgato.",
  "tika-abh07t:899_0": "Tadevaṃ tividhāvatthāsaṅgahitathomanāpubbaṅgamaṃ buddharatanaṃ vanditvā idāni sesaratanānampi",
  "tika-abh07t:899_1": "paṇāmamārabhanto āha “sasaddhammagaṇuttama”nti. Guṇībhūtānampi hi dhammasaṃghānaṃ",
  "tika-abh07t:899_2": "abhivādetabbabhāvo sahayogena viññāyati yathā “saputtadāro āgatoti puttadārassāpi āgamana”nti.",
  "tika-abh07t:900_0": "Tattha attānaṃ dhārente catūsu apāyesu, vaṭṭadukkhesu ca apatamāne katvā dhāretīti",
  "tika-abh07t:900_1": "dhammo, catumaggaphalanibbānavasena navavidho, pariyattiyā saha dasavidho vā dhammo.",
  "tika-abh07t:900_2": "Dhāraṇañca panetassa apāyādinibbattakakilesaviddhaṃsanaṃ, taṃ ariyamaggassa kilesasamucchedakabhāvato,",
  "tika-abh07t:900_3": "nibbānassa ca ārammaṇabhāvena tassa tadatthasiddhihetutāya nippariyāyato labbhati,",
  "tika-abh07t:900_4": "phalassa pana kilesānaṃ paṭippassambhanavasena maggānukūlappavattito, pariyattiyā",
  "tika-abh07t:900_5": "ca tadadhigamahetutāyāti ubhinnampi pariyāyatoti daṭṭhabbaṃ. Sataṃ sappurisānaṃ ariyapuggalānaṃ,",
  "tika-abh07t:900_6": "santo vā saṃvijjamāno na titthiyaparikappito attā viya paramatthato avijjamāno santo",
  "tika-abh07t:900_7": "vā pasattho svākkhātatādiguṇayogato na bāhirakadhammo viya ekantanindito dhammoti",
  "tika-abh07t:900_8": "saddhammo, gaṇo ca so aṭṭhannaṃ ariyapuggalānaṃ samūhabhāvato uttamo ca suppaṭipannatādiguṇavisesayogato,",
  "tika-abh07t:900_9": "gaṇānaṃ, gaṇesu vā devamanussādi samūhesu uttamo yathāvuttaguṇavasenāti gaṇuttamo,",
  "tika-abh07t:900_10": "saha saddhammena, gaṇuttamena cāti sasaddhammagaṇuttamo, taṃ sasaddhammagaṇuttamaṃ.",
  "tika-abh07t:901_0": "Abhivādiyāti visesato vanditvā, bhayalābhakulācārādivirahena sakkaccaṃ ādarena kāyavacīmanodvārehi",
  "tika-abh07t:901_1": "vanditvātyattho. Bhāsissanti kathessāmi. Nibbattitaparamatthabhāvena abhi visiṭṭhā",
  "tika-abh07t:901_2": "dhammā etthātiādinā abhidhammo, dhammasaṅgaṇīādisattapakaraṇaṃ abhidhammapiṭakaṃ,",
  "tika-abh07t:901_3": "tattha vuttā atthā abhidhammatthā, te saṅgayhanti ettha, etenāti vā abhidhammatthasaṅgahaṃ.",
  "tika-abh07t:902": "Paramatthadhammavaṇṇanā",
  "tika-abh07t:903_0": "2. Evaṃ tāva yathādhippetappayojananimittaṃ ratanattayapaṇāmādikaṃ vidhāya idāni",
  "tika-abh07t:903_1": "yesaṃ abhidhammatthānaṃ saṅgahaṇavasena idaṃ pakaraṇaṃ paṭṭhapīyati, te tāva saṅkhepato",
  "tika-abh07t:903_2": "uddisanto āha “tattha vuttā”tyādi. Tattha tasmiṃ abhidhamme sabbathā kusalādivasena,",
  "tika-abh07t:903_3": "khandhādivasena ca vuttā abhidhammatthā paramatthato sammutiṃ ṭhapetvā nibbattitaparamatthavasena",
  "tika-abh07t:903_4": "cittaṃ viññāṇakkhandho, cetasikaṃ vedanādikkhandhattayaṃ, rūpaṃ bhūtupādāyabhedabhinno",
  "tika-abh07t:903_5": "rūpakkhandho, nibbānaṃ maggaphalānamārammaṇabhūto asaṅkhatadhammoti evaṃ catudhā",
  "tika-abh07t:903_6": "catūhākārehi ṭhitāti yojanā. Tattha paramo uttamo aviparīto attho, paramassa vā uttamassa",
  "tika-abh07t:903_7": "ñāṇassa attho gocaroti paramattho.",
  "tika-abh07t:904_0": "Cintetīti cittaṃ, ārammaṇaṃ vijānātīti attho. Yathāha “visayavijānanalakkhaṇaṃ citta”nti.",
  "tika-abh07t:904_1": "Satipi hi nissayasamanantarādipaccayena vinā ārammaṇena cittamuppajjatīti tassa taṃlakkhaṇatā",
  "tika-abh07t:904_2": "vuttā, etena nirārammaṇavādimataṃ paṭikkhittaṃ hoti. Cintenti vā etena karaṇabhūtena",
  "tika-abh07t:904_3": "sampayuttadhammāti cittaṃ. Atha vā cintanamattaṃ cittaṃ. Yathāpaccayaṃ hi pavattimattameva",
  "tika-abh07t:904_4": "yadidaṃ sabhāvadhammo nāma. Evañca katvā sabbesampi paramatthadhammānaṃ bhāvasādhanameva",
  "tika-abh07t:904_5": "nippariyāyato labbhati, kattukaraṇavasena pana nibbacanaṃ pariyāyakathāti daṭṭhabbaṃ.",
  "tika-abh07t:904_6": "Sakasakakiccesu hi dhammānaṃ attappadhānatāsamāropanena kattubhāvo ca, tadanukūlabhāvena",
  "tika-abh07t:904_7": "sahajātadhammasamūhe kattubhāvasamāropanena paṭipādetabbadhammassa karaṇattañca pariyāyatova",
  "tika-abh07t:904_8": "labbhati, tathānidassanaṃ pana dhammasabhāvavinimuttassa kattādino abhāvaparidīpanatthanti",
  "tika-abh07t:904_9": "veditabbaṃ. Vicittakaraṇāditopi cittasaddatthaṃ papañcenti. Ayaṃ panettha saṅgaho –",
  "tika-abh07t:905": "“Vicittakaraṇā cittaṃ, attano cittatāya vā;",
  "tika-abh07t:906": "Citaṃ kammakilesehi, citaṃ tāyati vā tathā;",
  "tika-abh07t:907": "Cinoti attasantānaṃ, vicittārammaṇanti cā”ti.",
  "tika-abh07t:908_0": "Cetasi bhavaṃ tadāyattavuttitāyāti cetasikaṃ. Na hi taṃ cittena vinā ārammaṇaggahaṇasamatthaṃ",
  "tika-abh07t:908_1": "asati citte sabbena sabbaṃ anuppajjanato, cittaṃ pana kenaci cetasikena vināpi ārammaṇe",
  "tika-abh07t:908_2": "pavattatīti taṃ cetasikameva cittāyattavuttikaṃ nāma. Tenāha bhagavā “manopubbaṅgamā",
  "tika-abh07t:908_3": "dhammā”ti, etena sukhādīnaṃ acetanattaniccattādayo vippaṭipattiyopi paṭikkhittā honti.",
  "tika-abh07t:908_4": "Cetasi niyuttaṃ vā cetasikaṃ.",
  "tika-abh07t:909_0": "Ruppatīti rūpaṃ, sītuṇhādivirodhipaccayehi vikāramāpajjati, āpādīyatīti vā attho.",
  "tika-abh07t:909_1": "Tenāha bhagavā “sītenapi ruppati, uṇhenapi ruppatī”tyādi, ruppanañcettha sītādivirodhipaccayasamavāye",
  "tika-abh07t:909_2": "visadisuppattiyeva. Yadi evaṃ arūpadhammānampi rūpavohāro āpajjatīti? Nāpajjati sītādiggahaṇasāmatthiyato",
  "tika-abh07t:909_3": "vibhūtatarasseva ruppanassādhippetattā. Itarathā hi “ruppatī”ti avisesavacaneneva",
  "tika-abh07t:909_4": "pariyattanti kiṃ sītādiggahaṇena, taṃ pana sītādinā phuṭṭhassa ruppanaṃ vibhūtataraṃ,",
  "tika-abh07t:909_5": "tasmā tadevetthādhippetanti ñāpanatthaṃ sītādiggahaṇaṃ kataṃ. Yadi evaṃ kathaṃ brahmaloke",
  "tika-abh07t:909_6": "rūpavohāro, na hi tattha upaghātakā sītādayo atthīti? Kiñcāpi upaghātakā natthi,",
  "tika-abh07t:909_7": "anuggāhakā pana atthi, tasmā taṃvasenettha ruppanaṃ sambhavatīti, atha vā taṃsabhāvānativattanato",
  "tika-abh07t:909_8": "tattha rūpavohāroti alamatippapañcena.",
  "tika-abh07t:910": "Bhavābhavaṃ vinanato saṃsibbanato vānasaṅkhātāya taṇhāya nikkhantaṃ, nibbāti vā etena rāgaggiādikoti nibbānaṃ.",
  "tika-abh07t:911": "1. Cittaparicchedavaṇṇanā",
  "tika-abh07t:912": "Bhūmibhedacittavaṇṇanā",
  "tika-abh07t:913_0": "3. Idāni yasmā vibhāgavantānaṃ dhammānaṃ sabhāvavibhāvanaṃ vibhāgena vinā na hoti,",
  "tika-abh07t:913_1": "tasmā yathāuddiṭṭhānaṃ abhidhammatthānaṃ uddesakkamena vibhāgaṃ dassetuṃ cittaṃ tāva",
  "tika-abh07t:913_2": "bhūmijātisampayogādivasena vibhajitvā niddisitumārabhanto āha “tattha cittaṃ tāvā”tyādi.",
  "tika-abh07t:913_3": "Tāva-saddo paṭhamanti etassatthe. Yathāuddiṭṭhesu catūsu abhidhammatthesu paṭhamaṃ",
  "tika-abh07t:913_4": "cittaṃ niddisīyatīti ayañhetthattho. Cattāro vidhā pakārā assāti catubbidhaṃ. Yasmā",
  "tika-abh07t:913_5": "panete catubhummakā dhammā anupubbapaṇītā, tasmā hīnukkaṭṭhukkaṭṭhataratamānukkamena",
  "tika-abh07t:913_6": "tesaṃ niddeso kato. Tattha kāmetīti kāmo, kāmataṇhā, sā ettha avacarati ārammaṇakaraṇavasenāti",
  "tika-abh07t:913_7": "kāmāvacaraṃ. Kāmīyatīti vā kāmo, ekādasavidho kāmabhavo, tasmiṃ yebhuyyena avacaratīti",
  "tika-abh07t:913_8": "kāmāvacaraṃ. Yebhuyyena caraṇassa hi adhippetattā rūpārūpabhavesu pavattassāpi imassa",
  "tika-abh07t:913_9": "kāmāvacarabhāvo upapanno hoti. Kāmabhavoyeva vā kāmo ettha avacaratīti kāmāvacaro,",
  "tika-abh07t:913_10": "tattha pavattampi cittaṃ nissite nissayavohārena kāmāvacaraṃ “mañcā ukkuṭṭhiṃ karontī”tyādīsu",
  "tika-abh07t:913_11": "viyāti alamativisāraṇiyā kathāya. Hoti cettha –",
  "tika-abh07t:914": "“Kāmovacaratītyettha, kāmevacaratīti vā;",
  "tika-abh07t:915": "Ṭhānūpacārato vāpi, taṃ kāmāvacaraṃ bhave”ti.",
  "tika-abh07t:916_0": "Rūpārūpāvacaresupi eseva nayo yathārahaṃ daṭṭhabbo. Upādānakkhandhasaṅkhātalokato",
  "tika-abh07t:916_1": "uttarati anāsavabhāvenāti lokuttaraṃ, maggacittaṃ. Phalacittaṃ pana tato uttiṇṇanti",
  "tika-abh07t:916_2": "lokuttaraṃ. Ubhayampi vā saha nibbānena lokato uttaraṃ adhikaṃ yathāvuttaguṇavasenevāti lokuttaraṃ.",
  "tika-abh07t:917": "Bhūmibhedacittavaṇṇanā niṭṭhitā.",
  "tika-abh07t:918": "Akusalacittavaṇṇanā",
  "tika-abh07t:919_0": "4. Imesu pana catūsu cittesu kāmāvacaracittassa kusalākusalavipākakiriyabhedena catubbidhabhāvepi",
  "tika-abh07t:919_1": "pāpāhetukavajjānaṃ ekūnasaṭṭhiyā, ekanavutiyā vā cittānaṃ sobhananāmena vohārakaraṇatthaṃ",
  "tika-abh07t:919_2": "“pāpāhetukamuttāni ‘sobhanānī’ti vuccare”ti evaṃ vakkhamānanayassa anurūpato pāpāhetukeyeva",
  "tika-abh07t:919_3": "paṭhamaṃ dassento, tesu ca bhavesu gahitapaṭisandhikassa sattassa ādito vīthicittavasena",
  "tika-abh07t:919_4": "lobhasahagatacittuppādānameva sambhavato teyeva paṭhamaṃ dassetvā tadanantaraṃ dvihetukabhāvasāmaññena",
  "tika-abh07t:919_5": "domanassasahagate, tadanantaraṃ ekahetuke ca dassetuṃ “somanassasahagata”ntyādinā",
  "tika-abh07t:919_6": "lobhamūlaṃ tāva vedanādiṭṭhisaṅkhārabhedena aṭṭhadhā vibhajitvā dasseti.",
  "tika-abh07t:920_0": "Tattha sundaraṃ mano, taṃ vā etassa atthīti sumano, cittaṃ, taṃsamaṅgipuggalo vā,",
  "tika-abh07t:920_1": "tassa bhāvo tasmiṃ abhidhānabuddhīnaṃ pavattihetutāyāti somanassaṃ, mānasikasukhavedanāyetaṃ",
  "tika-abh07t:920_2": "adhivacanaṃ, tena sahagataṃ ekuppādādivasena saṃsaṭṭhaṃ, tena saha ekuppādādibhāvaṃ",
  "tika-abh07t:920_3": "gatanti vā somanassasahagataṃ. Micchā passatīti diṭṭhi. Sāmaññavacanassapi hi atthappakaraṇādinā",
  "tika-abh07t:920_4": "visesavisayatā hotīti idha micchādassanameva “diṭṭhī”ti vuccati. Diṭṭhiyeva diṭṭhigataṃ",
  "tika-abh07t:920_5": "“saṅkhāragataṃ thāmagata”ntyādīsu viya gata-saddassa tabbhāvavuttittā. Dvāsaṭṭhiyā",
  "tika-abh07t:920_6": "vā diṭṭhīsu gataṃ antogataṃ, diṭṭhiyā vā gamanamattaṃ na ettha gantabbo attādiko",
  "tika-abh07t:920_7": "koci atthīti diṭṭhigataṃ, “idameva saccaṃ moghamañña”nti pavatto attattaniyādiabhiniveso,",
  "tika-abh07t:920_8": "tena samaṃ ekuppādādīhi pakārehi yuttanti diṭṭhigatasampayuttaṃ. Saṅkharoti cittaṃ",
  "tika-abh07t:920_9": "tikkhabhāvasaṅkhātamaṇḍanavisesena sajjeti, saṅkharīyati vā taṃ etena yathāvuttanayena",
  "tika-abh07t:920_10": "sajjīyatīti saṅkhāro, tattha tattha kicce saṃsīdamānassa cittassa anubalappadānavasena",
  "tika-abh07t:920_11": "attano vā paresaṃ vā pavattapubbappayogo, so pana attano pubbabhāgappavatte cittasantāne",
  "tika-abh07t:920_12": "ceva parasantāne ca pavattatīti tannibbattito cittassa tikkhabhāvasaṅkhāto visesovidha",
  "tika-abh07t:920_13": "saṅkhāro, so yassa natthi taṃ asaṅkhāraṃ, tadeva asaṅkhārikaṃ. Saṅkhārena sahitaṃ",
  "tika-abh07t:920_14": "sasaṅkhārikaṃ. Tathā ca vadanti –",
  "tika-abh07t:921": "“Pubbappayogasambhūto, viseso cittasambhavī;",
  "tika-abh07t:922": "Saṅkhāro taṃvasenettha, hotyāsaṅkhārikāditā”ti.",
  "tika-abh07t:923_0": "Atha vā “sasaṅkhārikaṃ asaṅkhārika”nti cetaṃ kevalaṃ saṅkhārassa bhāvābhāvaṃ sandhāya",
  "tika-abh07t:923_1": "vuttaṃ, na tassa sahappavattisabbhāvābhāvatoti bhinnasantānappavattinopi saṅkhārassa",
  "tika-abh07t:923_2": "idamatthitāya taṃvasena nibbattaṃ cittaṃ saṅkhāro assa atthīti sasaṅkhārikaṃ “salomako",
  "tika-abh07t:923_3": "sapakkhako”tyādīsu viya saha-saddassa vijjamānatthaparidīpanato. Tabbiparītaṃ pana",
  "tika-abh07t:923_4": "tadabhāvato vuttanayena asaṅkhārikaṃ. Diṭṭhigatena vippayuttaṃ visaṃsaṭṭhanti diṭṭhigatavippayuttaṃ.",
  "tika-abh07t:923_5": "Upapattito yuttito ikkhati anubhavati vedayamānāpi majjhattākārasaṇṭhitiyāti upekkhā.",
  "tika-abh07t:923_6": "Sukhadukkhānaṃ vā upetā yuttā aviruddhā ikkhā anubhavananti upekkhā. Sukhadukkhāvirodhitāya",
  "tika-abh07t:923_7": "hesā tesaṃ anantarampi pavattati. Upekkhāsahagatanti idaṃ vuttanayameva.",
  "tika-abh07t:924_0": "Kasmā panettha aññesupi phassādīsu sampayuttadhammesu vijjamānesu somanassasahagatādibhāvova",
  "tika-abh07t:924_1": "vuttoti? Somanassādīnameva asādhāraṇabhāvato. Phassādayo hi keci sabbacittasādhāraṇā,",
  "tika-abh07t:924_2": "keci kusalādisādhāraṇā, mohādayo ca sabbākusalasādhāraṇāti na tehi sakkā cittaṃ visesetuṃ,",
  "tika-abh07t:924_3": "somanassādayo pana katthaci citte honti, katthaci na hontīti pākaṭova taṃvasena cittassa",
  "tika-abh07t:924_4": "viseso. Kasmā panete katthaci honti, katthaci na hontīti? Kāraṇassa sannihitāsannihitabhāvato.",
  "tika-abh07t:924_5": "Kiṃ pana nesaṃ kāraṇanti? Vuccatesabhāvato, parikappato vā hi iṭṭhārammaṇaṃ, somanassapaṭisandhikatā,",
  "tika-abh07t:924_6": "agambhīrasabhāvatā ca idha somanassassa kāraṇaṃ, iṭṭhamajjhattārammaṇaṃ, upekkhāpaṭisandhikatā,",
  "tika-abh07t:924_7": "gambhīrasabhāvatā ca upekkhāya, diṭṭhivipannapuggalasevanā, sassatucchedāsayatā ca",
  "tika-abh07t:924_8": "diṭṭhiyā, balavautubhojanādayo pana paccayā asaṅkhārikabhāvassāti. Tasmā attano anurūpakāraṇavasena",
  "tika-abh07t:924_9": "nesaṃ uppajjanato katthaci citteyeva sambhavoti sakkā etehi cittassa viseso paññāpetunti.",
  "tika-abh07t:924_10": "Evañca katvā nesaṃ satipi mohahetukabhāve lobhasahagatabhāvova nigamane vutto.",
  "tika-abh07t:925_0": "Imesaṃ pana aṭṭhannampi ayamuppattikkamo veditabbo. Yadā hi “natthi kāmesu ādīnavo”tyādinā",
  "tika-abh07t:925_1": "nayena micchādiṭṭhiṃ purakkhatvā haṭṭhatuṭṭho kāme vā paribhuñjati, diṭṭhamaṅgalādīni",
  "tika-abh07t:925_2": "vā sārato pacceti sabhāvatikkheneva anussāhitena cittena, tadā paṭhamaṃ akusalacittamuppajjati.",
  "tika-abh07t:925_3": "Yadā pana mandena samussāhitena cittena, tadā dutiyaṃ. Yadā pana micchādiṭṭhiṃ apurakkhatvā",
  "tika-abh07t:925_4": "kevalaṃ haṭṭhatuṭṭho methunaṃ vā sevati, parasampattiṃ vā abhijjhāyati, parabhaṇḍaṃ",
  "tika-abh07t:925_5": "vā harati sabhāvatikkheneva anussāhitena cittena, tadā tatiyaṃ. Yadā pana mandena",
  "tika-abh07t:925_6": "samussāhitena cittena, tadā catutthaṃ. Yadā pana kāmānaṃ vā asampattiṃ āgamma, aññesaṃ",
  "tika-abh07t:925_7": "vā somanassahetūnaṃ abhāvena catūsupi vikappesu somanassarahitā honti, tadā sesāni",
  "tika-abh07t:925_8": "cattāri upekkhāsahagatāni uppajjantīti. Aṭṭhapīti pi-saddo sampiṇḍanattho, tena vakkhamānanayena",
  "tika-abh07t:925_9": "akusalakammapathesu nesaṃ labbhamānakammapathānurūpato pavattibhedaṃ kāladesasantānārammaṇādibhedena",
  "tika-abh07t:925_10": "anekavidhatampi saṅgaṇhāti.",
  "tika-abh07t:926_0": "5. Duṭṭhu mano, taṃ vā etassāti dummano, tassa bhāvo domanassaṃ, mānasikadukkhavedanāyetaṃ",
  "tika-abh07t:926_1": "adhivacanaṃ, tena sahagatanti domanassasahagataṃ. Ārammaṇe paṭihaññatīti paṭigho,",
  "tika-abh07t:926_2": "doso. Caṇḍikkasabhāvatāya hesa ārammaṇaṃ paṭihananto viya pavattati. Domanassasahagatassa",
  "tika-abh07t:926_3": "vedanāvasena abhedepi asādhāraṇadhammavasena cittassa upalakkhaṇatthaṃ domanassaggahaṇaṃ,",
  "tika-abh07t:926_4": "paṭighasampayuttabhāvo pana ubhinnaṃ ekantasahacāritā dassanatthaṃ vuttoti daṭṭhabbaṃ.",
  "tika-abh07t:926_5": "Domanassañcettha aniṭṭhārammaṇānubhavanalakkhaṇo vedanākkhandhapariyāpanno eko dhammo,",
  "tika-abh07t:926_6": "paṭigho caṇḍikkasabhāvo saṅkhārakkhandhapariyāpanno eko dhammoti ayametesaṃ viseso.",
  "tika-abh07t:926_7": "Ettha ca yaṃ kiñci aniṭṭhārammaṇaṃ, navavidhaāghātavatthūni ca domanassassa kāraṇaṃ,",
  "tika-abh07t:926_8": "paṭighassa kāraṇañcāti daṭṭhabbaṃ. Dvinnaṃ pana nesaṃ cittānaṃ pāṇātipātādīsu tikkhamandappavattikāle",
  "tika-abh07t:926_9": "uppatti veditabbā. Etthāpi nigamane pi-saddassa attho vuttanayānusārena daṭṭhabbo.",
  "tika-abh07t:927_0": "6. Sabhāvaṃ vicinanto tāya kicchati kilamatīti vicikicchā. Atha vā cikicchituṃ dukkaratāya",
  "tika-abh07t:927_1": "vigatā cikicchā ñāṇappaṭikāro imissāti vicikicchā, tāya sampayuttaṃ vicikicchāsampayuttaṃ.",
  "tika-abh07t:927_2": "Uddhatassa bhāvo uddhaccaṃ. Uddhaccassa sabbākusalasādhāraṇabhāvepi idha sampayuttadhammesu",
  "tika-abh07t:927_3": "padhānaṃ hutvā pavattatīti idameva tena visesetvā vuttaṃ. Evañca katvā dhammuddesapāḷiyaṃ",
  "tika-abh07t:927_4": "sesākusalesu uddhaccaṃ yevāpanakavasena vuttaṃ, idha pana “uddhaccaṃ uppajjatī”ti",
  "tika-abh07t:927_5": "sarūpeneva desitaṃ. Honti cettha –",
  "tika-abh07t:928": "“Sabbākusalayuttampi, uddhaccaṃ antamānase;",
  "tika-abh07t:929": "Balavaṃ iti taṃyeva, vuttamuddhaccayogato.",
  "tika-abh07t:930": "“Teneva hi munindena, yevāpanakanāmato;",
  "tika-abh07t:931": "Vatvā sesesu ettheva, taṃ sarūpena desita”nti.",
  "tika-abh07t:932_0": "Imāni pana dve cittāni mūlantaravirahato atisammūḷhatāya, saṃsappanavikkhipanavasena",
  "tika-abh07t:932_1": "pavattavicikicchuddhaccasamāyogena cañcalatāya ca sabbatthāpi rajjanadussanarahitāni",
  "tika-abh07t:932_2": "upekkhāsahagatāneva pavattanti, tatoyeva ca sabhāvatikkhatāya ussāhetabbatāya abhāvato",
  "tika-abh07t:932_3": "saṅkhārabhedopi nesaṃ natthi. Honti cettha –",
  "tika-abh07t:933": "“Mūḷhattā ceva saṃsappa-vikkhepā cekahetukaṃ;",
  "tika-abh07t:934": "Sopekkhaṃ sabbadā no ca, bhinnaṃ saṅkhārabhedato.",
  "tika-abh07t:935": "“Na hi tassa sabhāvena, tikkhatussāhanīyatā;",
  "tika-abh07t:936": "Atthi saṃsappamānassa, vikkhipantassa sabbadā”ti.",
  "tika-abh07t:937": "Mohena muyhanti atisayena muyhanti mūlantaravirahatoti momūhāni.",
  "tika-abh07t:938_0": "7. Iccevantyādi yathāvuttānaṃ dvādasākusalacittānaṃ nigamanaṃ. Tattha iti-saddo vacanavacanīyasamudāyanidassanattho.",
  "tika-abh07t:938_1": "Evaṃ-saddo vacanavacanīyapaṭipāṭisandassanattho. Nipātasamudāyo vā esa vacanavacanīyanigamanārambhe.",
  "tika-abh07t:938_2": "Iccevaṃ yathāvuttanayena sabbathāpi somanassupekkhādiṭṭhisampayogādinā paṭighasampayogādinā",
  "tika-abh07t:938_3": "vicikicchuddhaccayogenāti sabbenāpi sampayogādiākārena dvādasa akusalacittāni samattāni",
  "tika-abh07t:938_4": "pariniṭṭhitāni, saṅgahetvā vā attāni gahitāni, vuttānītyattho. Tattha kusalapaṭipakkhāni",
  "tika-abh07t:938_5": "akusalāni mittappaṭipakkho amitto viya, paṭipakkhabhāvo ca kusalākusalānaṃ yathākkamaṃ",
  "tika-abh07t:938_6": "pahāyakapahātabbabhāvena veditabbo.",
  "tika-abh07t:939_0": "8. Aṭṭhadhātyādi saṅgahagāthā. Lobho ca so suppatiṭṭhitabhāvasādhanena mūlasadisattā",
  "tika-abh07t:939_1": "mūlañca, kaṃ etesanti lobhamūlāni cittāni vedanādibhedato aṭṭhadhā siyuṃ. Tathā dosamūlāni",
  "tika-abh07t:939_2": "saṅkhārabhedato dvidhā. Mohamūlāni suddho mohoyeva mūlametesanti mohamūlasaṅkhātāni",
  "tika-abh07t:939_3": "sampayogabhedato dve cāti akusalā dvādasa siyuntyattho.",
  "tika-abh07t:940": "Akusalacittavaṇṇanā niṭṭhitā.",
  "tika-abh07t:941": "Ahetukacittavaṇṇanā",
  "tika-abh07t:942_0": "9. Evaṃ mūlabhedato tividhampi akusalaṃ sampayogādibhedato dvādasadhā vibhajitvā",
  "tika-abh07t:942_1": "idāni ahetukacittāni niddisanto tesaṃ akusalavipākādivasena tividhabhāvepi akusalānantaraṃ",
  "tika-abh07t:942_2": "akusalavipākeyeva cakkhādinissayasampaṭicchanādikiccabhedena sattadhā vibhajituṃ",
  "tika-abh07t:942_3": "“upekkhāsahagataṃ cakkhuviññāṇa”ntyādimāha. Tattha cakkhati viññāṇādhiṭṭhitaṃ hutvā",
  "tika-abh07t:942_4": "samavisamaṃ ācikkhantaṃ viya hotīti cakkhu. Atha vā cakkhati rūpaṃ assādentaṃ viya",
  "tika-abh07t:942_5": "hotīti cakkhu. Cakkhatīti hi ayaṃ saddo “madhuṃ cakkhati, byañjanaṃ cakkhatī”tyādīsu",
  "tika-abh07t:942_6": "viya assādanattho hoti. Tenāha bhagavā – “cakkhuṃ kho pana, māgaṇḍiya, rūpārāmaṃ",
  "tika-abh07t:942_7": "rūparataṃ rūpasammudita”ntyādi. Yadi evaṃ “sotaṃ kho, māgaṇḍiya, saddārāmaṃ saddarataṃ",
  "tika-abh07t:942_8": "saddasammudita”ntyādivacanato sotādīnampi saddādiassādanaṃ atthīti tesampi cakkhusaddābhidheyyatā",
  "tika-abh07t:942_9": "āpajjeyyāti? Nāpajjati niruḷhattā, niruḷho hesa cakkhu-saddo daṭṭhukāmatānidānakammajabhūtappasādalakkhaṇe",
  "tika-abh07t:942_10": "cakkhuppasādeyeva mayūrādisaddā viya sakuṇavisesādīsu, cakkhunā sahavuttiyā pana",
  "tika-abh07t:942_11": "bhamukaṭṭhiparicchinno maṃsapiṇḍopi “cakkhū”ti vuccati. Aṭṭhakathāyaṃ pana anekatthattā",
  "tika-abh07t:942_12": "dhātūnaṃ cakkhati-saddassa vibhāvanatthatāpi sambhavatīti “cakkhati rūpaṃ vibhāvetīti",
  "tika-abh07t:942_13": "cakkhū”ti vuttaṃ. Cakkhusmiṃ viññāṇaṃ tannissitatthāti cakkhuviññāṇaṃ. Tathā hetaṃ",
  "tika-abh07t:942_14": "“cakkhusannissitarūpavijānanalakkhaṇa”nti vuttaṃ.",
  "tika-abh07t:943_0": "Evaṃ sotaviññāṇādīsupi yathārahaṃ daṭṭhabbaṃ. “Tathā”ti iminā upekkhāsahagatabhāvaṃ",
  "tika-abh07t:943_1": "atidisati. Viññāṇādhiṭṭhitaṃ hutvā suṇātīti sotaṃ. Ghāyati gandhopādānaṃ karotīti",
  "tika-abh07t:943_2": "ghānaṃ. Jīvitanimittaṃ raso jīvitaṃ, taṃ avhāyati tasmiṃ ninnatāyāti jivhā niruttinayena.",
  "tika-abh07t:943_3": "Kucchitānaṃ pāpadhammānaṃ āyo pavattiṭṭhānanti kāyo. Kāyindriyañhi phoṭṭhabbaggahaṇasabhāvattā",
  "tika-abh07t:943_4": "tadassādavasappavattānaṃ, tammūlakānañca pāpadhammānaṃ visesakāraṇanti tesaṃ pavattiṭṭhānaṃ",
  "tika-abh07t:943_5": "viya gayhati. Sasambhārakāyo vā kucchitānaṃ kesādīnaṃ āyoti kāyo. Taṃsahacaritattā",
  "tika-abh07t:943_6": "pana pasādakāyopi tathā vuccati. Du kucchitaṃ hutvā khanati kāyikasukhaṃ, dukkhamanti",
  "tika-abh07t:943_7": "vā dukkhaṃ. Dukkaramokāsadānaṃ etassāti dukkha”ntipi apare. Pañcaviññāṇaggahitaṃ",
  "tika-abh07t:943_8": "rūpādiārammaṇaṃ sampaṭicchati tadākārappavattiyāti sampaṭicchanaṃ. Sammā tīreti yathāsampaṭicchitaṃ",
  "tika-abh07t:943_9": "rūpādiārammaṇaṃ vīmaṃsatīti santīraṇaṃ. Aññamaññaviruddhānaṃ kusalākusalānaṃ pākāti",
  "tika-abh07t:943_10": "vipākā, vipakkabhāvamāpannānaṃ arūpadhammānametaṃ adhivacanaṃ. Evañca katvā kusalākusalakammasamuṭṭhānānampi",
  "tika-abh07t:943_11": "kaṭattārūpānaṃ natthi vipākavohāro. Akusalassa vipākacittāni akusalavipākacittāni.",
  "tika-abh07t:944_0": "10. Sukhayati kāyacittaṃ, suṭṭhu vā khanati kāyacittābādhaṃ, sukhena khamitabbanti",
  "tika-abh07t:944_1": "vā sukhaṃ. “Sukaramokāsadānaṃ etassāti sukha”nti apare. Kasmā pana yathā akusalavipākasantīraṇaṃ",
  "tika-abh07t:944_2": "ekameva vuttaṃ, evamavatvā kusalavipākasantīraṇaṃ dvidhā vuttanti? Iṭṭhaiṭṭhamajjhattārammaṇavasena",
  "tika-abh07t:944_3": "vedanābhedasambhavato. Yadi evaṃ tatthāpi aniṭṭhaaniṭṭhamajjhattārammaṇavasena vedanābhedena",
  "tika-abh07t:944_4": "bhavitabbanti? Nayidamevaṃ aniṭṭhārammaṇe uppajjitabbassapi domanassassa paṭighena",
  "tika-abh07t:944_5": "vinā anuppajjanato, paṭighassa ca ekantākusalasabhāvassa abyākatesu asambhavato.",
  "tika-abh07t:944_6": "Na hi bhinnajātiko dhammo bhinnajātikesu upalabbhati, tasmā attanā samānayogakkhamassa",
  "tika-abh07t:944_7": "asambhavato akusalavipākesu domanassaṃ na sambhavatīti tassa taṃsahagatatā na vuttā.",
  "tika-abh07t:944_8": "Atha vā yathā koci balavatā pothiyamāno dubbalapuriso tassa paṭippaharituṃ asakkonto",
  "tika-abh07t:944_9": "tasmiṃ upekkhakova hoti, evameva akusalavipākānaṃ paridubbalabhāvato aniṭṭhārammaṇepi",
  "tika-abh07t:944_10": "domanassuppādo natthīti santīraṇaṃ upekkhāsahagatameva.",
  "tika-abh07t:945_0": "Cakkhuviññāṇādīni pana cattāri ubhayavipākānipi vatthārammaṇaghaṭṭanāya dubbalabhāvato",
  "tika-abh07t:945_1": "aniṭṭhe iṭṭhepi ca ārammaṇe upekkhāsahagatāneva. Tesañhi catunnampi vatthubhūtāni",
  "tika-abh07t:945_2": "cakkhādīni upādārūpāneva, tathā ārammaṇabhūtānipi rūpādīni, upādārūpakena ca upādārūpakassa",
  "tika-abh07t:945_3": "saṅghaṭṭanaṃ atidubbalaṃ picupiṇḍakena picupiṇḍakassa phusanaṃ viya, tasmā tāni sabbathāpi",
  "tika-abh07t:945_4": "upekkhāsahagatāneva. Kāyaviññāṇassa pana phoṭṭhabbasaṅkhātabhūtattayameva ārammaṇanti",
  "tika-abh07t:945_5": "taṃ kāyappasāde saṅghaṭṭitampi taṃ atikkamitvā tannissayesu mahābhūtesu paṭihaññati.",
  "tika-abh07t:945_6": "Bhūtarūpehi ca bhūtarūpānaṃ saṅghaṭṭanaṃ balavataraṃ adhikaraṇimatthake picupiṇḍakaṃ",
  "tika-abh07t:945_7": "ṭhapetvā kūṭena pahaṭakāle kūṭassa picupiṇḍakaṃ atikkamitvā adhikaraṇiggahaṇaṃ viya,",
  "tika-abh07t:945_8": "tasmā vatthārammaṇaghaṭṭanāya balavabhāvato kāyaviññāṇaṃ aniṭṭhe dukkhasahagataṃ,",
  "tika-abh07t:945_9": "iṭṭhe sukhasahagatanti. Sampaṭicchanayugaḷhaṃ pana attanā asamānanissayānaṃ cakkhuviññāṇādīnamanantaraṃ",
  "tika-abh07t:945_10": "uppajjatīti samānanissayato aladdhānantarapaccayatāya sabhāgūpatthambharahito viya",
  "tika-abh07t:945_11": "puriso nātibalavaṃ sabbathāpi visayarasamanubhavituṃ na sakkotīti sabbathāpi upekkhāsahagatameva.",
  "tika-abh07t:945_12": "Vuttavipariyāyato kusalavipākasantīraṇaṃ iṭṭhaiṭṭhamajjhattārammaṇesu sukhopekkhāsahagatanti.",
  "tika-abh07t:945_13": "Yadi evaṃ āvajjanadvayassa upekkhāsampayogaṃ kasmā vakkhati, nanu tampi samānanissayānantaraṃ",
  "tika-abh07t:945_14": "pavattatīti? Saccaṃ, tattha pana purimaṃ pubbe kenaci aggahiteyeva ārammaṇe ekavārameva",
  "tika-abh07t:945_15": "pavattati, pacchimampi visadisacittasantānaparāvattanavasena byāpārantarasāpekkhanti",
  "tika-abh07t:945_16": "na sabbathāpi visayarasamanubhavituṃ sakkoti, tasmā majjhattavedanāsampayuttamevāti. Honti cettha –",
  "tika-abh07t:946": "“Vatthālambasabhāvānaṃ, bhūtikānañhi ghaṭṭanaṃ;",
  "tika-abh07t:947": "Dubbalaṃ iti cakkhādi-catucittamupekkhakaṃ.",
  "tika-abh07t:948": "“Kāyanissayaphoṭṭhabba-bhūtānaṃ ghaṭṭanāya tu;",
  "tika-abh07t:949": "Balavattā na viññāṇaṃ, kāyika majjhavedanaṃ.",
  "tika-abh07t:950": "“Samānanissayo yasmā, natthānantarapaccayo;",
  "tika-abh07t:951": "Tasmā dubbalamālambe, sopekkhaṃ sampaṭicchana”nti.",
  "tika-abh07t:952_0": "Kusalassa vipākāni, sampayuttahetuvirahato ahetukacittāni cāti kusalavipākāhetukacittāni.",
  "tika-abh07t:952_1": "Nibbattakahetuvasena nipphannānipi hetāni sampayuttahetuvaseneva ahetukavohāraṃ labhanti,",
  "tika-abh07t:952_2": "itarathā mahāvipākehi imesaṃ nānattāsambhavato. Kiṃ panettha kāraṇaṃ yathā idhevaṃ",
  "tika-abh07t:952_3": "akusalavipākanigamane ahetukaggahaṇaṃ na katanti? Byabhicārābhāvato. Sati hi sambhave,",
  "tika-abh07t:952_4": "byabhicāre ca visesanaṃ sātthakaṃ siyā. Akusalavipākānaṃ pana lobhādisāvajjadhammavipākabhāvena",
  "tika-abh07t:952_5": "tabbidhurehi, alobhādīhi sampayogāyogato, sayaṃ abyākataniravajjasabhāvānaṃ lobhādiakusaladhammasampayogavirodhato",
  "tika-abh07t:952_6": "ca natthi kadācipi sahetukatāya sambhavoti ahetukabhāvābyabhicārato na tāni ahetukasaddena visesitabbāni.",
  "tika-abh07t:953_0": "11. Idāni ahetukādhikāre ahetukakiriyacittānipi kiccabhedena tidhā dassetuṃ “upekkhāsahagata”ntyādi",
  "tika-abh07t:953_1": "vuttaṃ. Cakkhādipañcadvāre ghaṭṭitamārammaṇaṃ āvajjeti tattha ābhogaṃ karoti, cittasantānaṃ",
  "tika-abh07t:953_2": "vā bhavaṅgavasena pavattituṃ adatvā vīthicittabhāvāya pariṇāmetīti pañcadvārāvajjanaṃ,",
  "tika-abh07t:953_3": "kiriyāhetukamanodhātucittaṃ. Āvajjanassa anantarapaccayabhūtaṃ bhavaṅgacittaṃ manodvāraṃ",
  "tika-abh07t:953_4": "vīthicittānaṃ pavattimukhabhāvato. Tasmiṃ diṭṭhasutamutādivasena āpāthamāgatamārammaṇaṃ",
  "tika-abh07t:953_5": "āvajjeti, vuttanayena vā cittasantānaṃ pariṇāmetīti manodvārāvajjanaṃ, kiriyāhetukamanoviññāṇadhātuupekkhāsahagatacittaṃ.",
  "tika-abh07t:953_6": "Idameva ca pañcadvāre yathāsantīritaṃ ārammaṇaṃ vavatthapetīti voṭṭhabbananti ca",
  "tika-abh07t:953_7": "vuccati. Hasitaṃ uppādetīti hasituppādaṃ, khīṇāsavānaṃ anoḷārikārammaṇesu pahaṭṭhākāramattahetukaṃ",
  "tika-abh07t:953_8": "kiriyāhetukamanoviññāṇadhātusomanassasahagatacittaṃ.",
  "tika-abh07t:954": "12. Sabbathāpīti akusalavipākakusalavipākakiriyabhedena. Aṭṭhārasāti gaṇanaparicchedo. Ahetukacittānīti paricchinnadhammanidassanaṃ.",
  "tika-abh07t:955": "Ahetukacittavaṇṇanā niṭṭhitā.",
  "tika-abh07t:956": "Sobhanacittavaṇṇanā",
  "tika-abh07t:957_0": "14. Evaṃ dvādasākusalaahetukāṭṭhārasavasena samatiṃsa cittāni dassetvā idāni tabbinimuttānaṃ",
  "tika-abh07t:957_1": "sobhanavohāraṃ ṭhapetuṃ “pāpāhetukamuttānī”tyādi vuttaṃ. Attanā adhisayitassa apāyādidukkhassa",
  "tika-abh07t:957_2": "pāpanato pāpehi, hetusampayogābhāvato ahetukehi ca muttāni catuvīsatikāmāvacarapañcatiṃsamahaggatalokuttaravasena",
  "tika-abh07t:957_3": "ekūnasaṭṭhiparimāṇāni, atha vā aṭṭha lokuttarāni jhānaṅgayogabhedena paccekaṃ pañcadhā",
  "tika-abh07t:957_4": "katvā ekanavutipi cittāni sobhanaguṇāvahanato, alobhādianavajjahetusampayogato ca",
  "tika-abh07t:957_5": "sobhanānīti vuccare kathīyanti.",
  "tika-abh07t:958": "Kāmāvacarasobhanacittavaṇṇanā",
  "tika-abh07t:959_0": "15. Idāni sobhanesu kāmāvacarānameva paṭhamaṃ uddiṭṭhattā tesupi abyākatānaṃ kusalapubbakattā",
  "tika-abh07t:959_1": "paṭhamaṃ kāmāvacarakusalaṃ, tato tabbipākaṃ, tadanantaraṃ tadekabhūmipariyāpannaṃ",
  "tika-abh07t:959_2": "kiriyacittañca paccekaṃ vedanāñāṇasaṅkhārabhedena aṭṭhadhā dassetuṃ “somanassasahagata”ntyādi",
  "tika-abh07t:959_3": "vuttaṃ. Tattha jānāti yathāsabhāvaṃ paṭivijjhatīti ñāṇaṃ. Sesaṃ vuttanayameva. Ettha",
  "tika-abh07t:959_4": "ca balavasaddhāya dassanasampattiyā paccayapaṭiggāhakādisampattiyāti evamādīhi kāraṇehi",
  "tika-abh07t:959_5": "somanassasahagatatā, paññāsaṃvattanikakammato, abyāpajjalokūpapattito, indriyaparipākato,",
  "tika-abh07t:959_6": "kilesadūrībhāvato ca ñāṇasampayuttatā, tabbipariyāyena upekkhāsahagatatā ceva ñāṇavippayuttatā",
  "tika-abh07t:959_7": "ca, āvāsasappāyādivasena kāyacittānaṃ kallabhāvato, pubbe dānādīsu kataparicayatādīhi",
  "tika-abh07t:959_8": "ca asaṅkhārikatā, tabbipariyāyena sasaṅkhārikatā ca veditabbā.",
  "tika-abh07t:960_0": "Tattha yadā pana yo deyyadhammapaṭiggāhakādisampattiṃ, aññaṃ vā somanassahetuṃ āgamma",
  "tika-abh07t:960_1": "haṭṭhapahaṭṭho “atthi dinna”ntyādinayappavattaṃ sammādiṭṭhiṃ purakkhatvā muttacāgatādivasena",
  "tika-abh07t:960_2": "asaṃsīdanto anussāhito parehi dānādīni puññāni karoti, tadāssa cittaṃ somanassasahagataṃ",
  "tika-abh07t:960_3": "ñāṇasampayuttaṃ asaṅkhārikaṃ hoti. Yadā pana vuttanayeneva haṭṭhatuṭṭho sammādiṭṭhiṃ",
  "tika-abh07t:960_4": "purakkhatvāpi amuttacāgatādivasena saṃsīdamāno parehi vā ussāhito karoti, tadāssa",
  "tika-abh07t:960_5": "tadeva cittaṃ sasaṅkhārikaṃ hoti. Yadā pana ñātijanassa paṭipattidassanena jātaparicayā",
  "tika-abh07t:960_6": "bāladārakā bhikkhū disvā somanassajātā sahasā kiñcideva hatthagataṃ dadanti vā vandanti",
  "tika-abh07t:960_7": "vā, tadā tesaṃ tatiyaṃ cittaṃ uppajjati. Yadā pana “detha, vandathā”ti ñātīhi ussāhitā",
  "tika-abh07t:960_8": "evaṃ paṭipajjanti, tadā catutthaṃ cittaṃ uppajjati. Yadā pana deyyadhammapaṭiggāhakādīnaṃ",
  "tika-abh07t:960_9": "asampattiṃ, aññesaṃ vā somanassahetūnaṃ abhāvaṃ āgamma catūsupi vikappesu somanassarahitā",
  "tika-abh07t:960_10": "honti, tadā sesāni cattāri upekkhāsahagatāni uppajjantīti. Aṭṭhapīti pi-saddena dasapuññakiriyādivasena",
  "tika-abh07t:960_11": "anekavidhataṃ sampiṇḍeti. Tathā hi vadanti –",
  "tika-abh07t:961": "“Kamena puññavatthūhi, gocarādhipatīhi ca;",
  "tika-abh07t:962": "Kammahīnādito ceva, gaṇeyya nayakovido”ti.",
  "tika-abh07t:963_0": "Imāni hi aṭṭha cittāni dasapuññakiriyavatthuvasena pavattanato paccekaṃ dasa dasāti",
  "tika-abh07t:963_1": "katvā asīti cittāni honti, tāni ca chasu ārammaṇesu pavattanato paccekaṃ chagguṇitāni",
  "tika-abh07t:963_2": "sāsītikāni cattāri satāni honti, adhipatibhedena pana ñāṇavippayuttānaṃ cattālīsādhikadvisataparimāṇānaṃ",
  "tika-abh07t:963_3": "vīmaṃsādhipatisampayogābhāvato tāni tiṇṇaṃ adhipatīnaṃ vasena tiguṇitāni vīsādhikāni",
  "tika-abh07t:963_4": "sattasatāni, tathā ñāṇasampayuttāni ca catunnaṃ adhipatīnaṃ vasena catugguṇitāni",
  "tika-abh07t:963_5": "sasaṭṭhikāni nava satānīti evaṃ adhipativasena sahassaṃ sāsītikāni ca cha satāni",
  "tika-abh07t:963_6": "honti, tāni kāyavacīmanokammasaṅkhātakammattikavasena tiguṇitāni cattālīsādhikāni",
  "tika-abh07t:963_7": "pañca sahassāni honti, tāni ca hīnamajjhimapaṇītabhedato tiguṇitāni vīsasatādhikapannarasasahassāni",
  "tika-abh07t:963_8": "honti. Yaṃ pana vuttaṃ ācariyabuddhadattattherena –",
  "tika-abh07t:964": "“Sattarasa sahassāni, dve satāni asīti ca;",
  "tika-abh07t:965": "Kāmāvacarapuññāni, bhavantīti viniddise”ti.",
  "tika-abh07t:966": "Taṃ adhipativasena gaṇanaparihāniṃ anādiyitvā sotapatitavasena vuttanti daṭṭhabbaṃ, kāladesādibhedena pana nesaṃ bhedo appameyyova.",
  "tika-abh07t:967_0": "Kucchite pāpadhamme salayanti kampenti viddhaṃsenti apagamentīti vā kusalāni. Atha",
  "tika-abh07t:967_1": "vā kucchitākārena santāne sayanato pavattanato kusasaṅkhāte pāpadhamme lunanti chindantīti",
  "tika-abh07t:967_2": "kusalāni. Atha vā kucchite pāpadhamme sānato tanukaraṇato osānakaraṇato vā kusasaṅkhātena",
  "tika-abh07t:967_3": "ñāṇena, saddhādidhammajātena vā lātabbāni sahajātaupanissayabhāvena yathārahaṃ pavattetabbānīti",
  "tika-abh07t:967_4": "kusalāni, tāneva yathāvuttatthena kāmāvacarāni kusalacittāni cāti kāmāvacarakusalacittāni.",
  "tika-abh07t:968_0": "16. Yathā panetāni puññakiriyavasena, kammadvāravasena, kammavasena, adhipativasena",
  "tika-abh07t:968_1": "ca pavattanti, nevaṃ vipākāni dānādivasena appavattanato, viññattisamuṭṭhāpanābhāvato,",
  "tika-abh07t:968_2": "avipākasabhāvato, chandādīni purakkhatvā appavattito ca, tasmā taṃvasena parihāpetvā",
  "tika-abh07t:968_3": "yathārahaṃ gaṇanabhedo yojetabbo. Imānipi iṭṭhaiṭṭhamajjhattārammaṇavasena yathākkamaṃ",
  "tika-abh07t:968_4": "somanassupekkhāsahitāni. Paṭisandhādivasappavattiyaṃ kammassa balavābalavabhāvato,",
  "tika-abh07t:968_5": "tadārammaṇappavattiyaṃ yebhuyyena javanānurūpato, kadāci tatthāpi kammānurūpato ca",
  "tika-abh07t:968_6": "ñāṇasampayuttāni, ñāṇavippayuttāni ca honti. Yathāpayogaṃ vinā sappayogañca yathāupaṭṭhitehi",
  "tika-abh07t:968_7": "kammādipaccayehi utubhojanādisappāyāsappāyavasena asaṅkhārikasasaṅkhārikāni.",
  "tika-abh07t:969": "17. Kiriyacittānampi kusale vuttanayena yathārahaṃ somanassasahagatāditā veditabbā.",
  "tika-abh07t:970_0": "18. Sahetukakāmāvacarakusalavipākakiriyacittānīti ettha sahetukaggahaṇaṃ vipākakiriyāpekkhaṃ",
  "tika-abh07t:970_1": "visesanaṃ kusalassa ekantasahetukattā. Hoti hi yathālābhayojanā, “sakkharakathalampi",
  "tika-abh07t:970_2": "macchagumbampi carantampi tiṭṭhantampī”tyādīsu viya sakkharakathalassa caraṇāyogato",
  "tika-abh07t:970_3": "macchagumbāpekkhāya caraṇakiriyā yojīyatīti.",
  "tika-abh07t:971_0": "19. Sahetukāmāvacarapuññapākakiriyā vedanāñāṇasaṅkhārabhedena paccekaṃ vedanābhedato",
  "tika-abh07t:971_1": "duvidhattā, ñāṇabhedato catubbidhattā, saṅkhārabhedato aṭṭhavidhattā ca sampiṇḍetvā",
  "tika-abh07t:971_2": "catuvīsati matāti yojanā. Nanu ca vedanābhedo tāva yutto tāsaṃ bhinnasabhāvattā.",
  "tika-abh07t:971_3": "Ñāṇasaṅkhārabhedo pana kathanti? Ñāṇasaṅkhārānaṃ bhāvābhāvakatopi bhedo ñāṇasaṅkhārakatova",
  "tika-abh07t:971_4": "yathā vassakato subhikkho dubbhikkhoti, tasmā ñāṇasaṅkhārakato bhedo ñāṇasaṅkhārabhedoti",
  "tika-abh07t:971_5": "na ettha koci virodhoti.",
  "tika-abh07t:972_0": "20. Idāni sabbānipi kāmāvacaracittāni sampiṇḍetvā dassetuṃ “kāme tevīsā”tyādi vuttaṃ.",
  "tika-abh07t:972_1": "Kāme bhave satta akusalavipākāni, sahetukāhetukāni soḷasa kusalavipākānīti evaṃ tevīsati",
  "tika-abh07t:972_2": "vipākāni dvādasa akusalāni, aṭṭha kusalānīti puññāpuññāni vīsati ahetukā tisso sahetukā",
  "tika-abh07t:972_3": "aṭṭhāti ekādasa kiriyā cāti sabbathāpi kusalākusalavipākakiriyānaṃ antogadhabhedena",
  "tika-abh07t:972_4": "catupaññāseva kāladesasantānādibhedena anekavidhabhāvepītyattho.",
  "tika-abh07t:973": "Kāmāvacarasobhanacittavaṇṇanā niṭṭhitā.",
  "tika-abh07t:974": "Rūpāvacaracittavaṇṇanā",
  "tika-abh07t:975_0": "21. Idāni tadanantaruddiṭṭhassa rūpāvacarassa niddesakkamo anuppattoti tassa jhānaṅgayogabhedena",
  "tika-abh07t:975_1": "pañcadhā vibhāgaṃ dassetuṃ “vitakka…pe… sahita”ntyādimāha. Vitakko ca vicāro ca pīti",
  "tika-abh07t:975_2": "ca sukhañca ekaggatā cāti imehi sahitaṃ vitakkavicārapītisukhekaggatāsahitaṃ. Tattha",
  "tika-abh07t:975_3": "ārammaṇaṃ vitakketi sampayuttadhamme abhiniropetīti vitakko, so sahajātānaṃ ārammaṇābhiniropanalakkhaṇo,",
  "tika-abh07t:975_4": "yathā hi koci gāmavāsī puriso rājavallabhaṃ sambandhinaṃ mittaṃ vā nissāya rājagehaṃ",
  "tika-abh07t:975_5": "anupavisati, evaṃ vitakkaṃ nissāya cittaṃ ārammaṇaṃ ārohati. Yadi evaṃ kathaṃ avitakkaṃ",
  "tika-abh07t:975_6": "cittaṃ ārammaṇaṃ ārohatīti? Tampi vitakkabaleneva abhinirohati. Yathā hi so puriso",
  "tika-abh07t:975_7": "paricayena tena vināpi nirāsaṅko rājagehaṃ pavisati, evaṃ paricayena vitakkena vināpi",
  "tika-abh07t:975_8": "avitakkaṃ cittaṃ ārammaṇaṃ abhinirohati. Paricayoti cettha savitakkacittassa santāne",
  "tika-abh07t:975_9": "abhiṇhappavattivasena nibbattā cittabhāvanā. Api cettha pañcaviññāṇaṃ avitakkampi",
  "tika-abh07t:975_10": "vatthārammaṇasaṅghaṭṭanabalena, dutiyajjhānādīni ca heṭṭhimabhāvanābalena abhirohanti.",
  "tika-abh07t:976_0": "Ārammaṇe tena cittaṃ vicaratīti vicāro. So āraṇanumajjanalakkhaṇo. Tathā hesa “anusandhānatā”ti",
  "tika-abh07t:976_1": "niddiṭṭho. Ettha ca vicārato oḷārikaṭṭhena, tasseva pubbaṅgamaṭṭhena ca paṭhamaghaṇṭābhighāto",
  "tika-abh07t:976_2": "viya cetaso paṭhamābhinipāto vitakko, anuravo viya anusañcaraṇaṃ vicāro. Vipphāravācettha",
  "tika-abh07t:976_3": "vitakko cittassa paripphandanabhūto, ākāse uppatitukāmassa sakuṇassa pakkhavikkhepo",
  "tika-abh07t:976_4": "viya, padumābhimukhapāto viya ca gandhānubandhacetasā bhamarassa, santavutti vicāro",
  "tika-abh07t:976_5": "cittassa nātiparipphandanabhūto, ākāse uppatitassa sakuṇassa pakkhappasāraṇaṃ viya,",
  "tika-abh07t:976_6": "padumassa uparibhāge paribbhamanaṃ viya ca padumābhimukhapatitassa bhamarassa.",
  "tika-abh07t:977_0": "Pinayati kāyacittaṃ tappeti, vaḍḍhetīti vā pīti, sā sampiyāyanalakkhaṇā, ārammaṇaṃ",
  "tika-abh07t:977_1": "kallato gahaṇalakkhaṇāti vuttaṃ hoti, sampayuttadhamme sukhayatīti sukhaṃ, taṃ iṭṭhānubhavanalakkhaṇaṃ",
  "tika-abh07t:977_2": "subhojanarasassādako rājā viya. Tattha ārammaṇappaṭilābhe pītiyā viseso pākaṭo kantārakhinnassa",
  "tika-abh07t:977_3": "vanantodakadassane viya, yathāladdhassa anubhavane sukhassa viseso pākaṭo yathādiṭṭhaudakassa",
  "tika-abh07t:977_4": "pānādīsu viyāti. Nānārammaṇavikkhepābhāvena ekaṃ ārammaṇaṃ aggaṃ imassāti ekaggaṃ,",
  "tika-abh07t:977_5": "cittaṃ, tassa bhāvo ekaggatā, samādhi. So avikkhepalakkhaṇo. Tassa hi vasena sasampayuttaṃ",
  "tika-abh07t:977_6": "cittaṃ avikkhittaṃ hoti.",
  "tika-abh07t:978_0": "Paṭhamañca desanākkamato ceva uppattikkamato ca ādibhūtattā taṃ jhānañca ārammaṇūpanijjhānato,",
  "tika-abh07t:978_1": "paccanīkajhāpanato cāti paṭhamajjhānaṃ, vitakkādipañcakaṃ. Jhānaṅgasamudāye yeva",
  "tika-abh07t:978_2": "hi jhānavohāro nemiādiaṅgasamudāye rathavohāro viya, tathā hi vuttaṃ vibhaṅge “jhānanti",
  "tika-abh07t:978_3": "vitakko vicāro pīti sukhaṃ cittassekaggatā”ti. Paṭhamajjhānena sampayuttaṃ kusalacittaṃ",
  "tika-abh07t:978_4": "paṭhamajjhānakusalacittaṃ.",
  "tika-abh07t:979_0": "Kasmā pana aññesu phassādīsu sampayuttadhammesu vijjamānesu imeyeva pañca jhānaṅgavasena",
  "tika-abh07t:979_1": "vuttāti? Vuccate – upanijjhānakiccavantatāya, kāmacchandādīnaṃ ujupaṭipakkhabhāvato",
  "tika-abh07t:979_2": "ca. Vitakko hi ārammaṇe cittaṃ abhiniropeti. Vicāro anuppabandheti, pīti cassa pīnanaṃ,",
  "tika-abh07t:979_3": "sukhañca upabrūhanaṃ karoti, atha naṃ sasampayuttadhammaṃ etehi abhiniropanānuppabandhanapīnanaupabrūhanehi",
  "tika-abh07t:979_4": "anuggahitā ekaggatā samādhānakiccena attānaṃ anuvattāpentī ekattārammaṇe samaṃ, sammā",
  "tika-abh07t:979_5": "ca ādhiyati. Indriyasamatāvasena samaṃ paṭipakkhadhammānaṃ dūrībhāvena līnuddhaccābhāvena",
  "tika-abh07t:979_6": "sammā ca ṭhapetīti evamete sameva upanijjhānakiccaṃ āveṇikaṃ. Kāmacchandādipaṭipakkhabhāve",
  "tika-abh07t:979_7": "pana samādhi kāmacchandassa paṭipakkho rāgappaṇidhiyā ujupaccanīkabhāvato. Kāmacchandavasena",
  "tika-abh07t:979_8": "hi nānārammaṇehi palobhitassa paribbhamantassa cittassa samādhānaṃ ekaggatāya hoti.",
  "tika-abh07t:979_9": "Pīti byāpādassa pāmojjasabhāvattā. Vitakko thinamiddhassa yoniso saṅkappanavasena",
  "tika-abh07t:979_10": "savipphārappavattito sukhaṃ avūpasamānutāpasabhāvassa uddhaccakukkuccassa vūpasantasītalasabhāvattā.",
  "tika-abh07t:979_11": "Vicāro vicikicchāya ārammaṇe anumajjanavasena paññāpatirūpasabhāvattā. Evaṃ upanijjhānakiccavantatāya,",
  "tika-abh07t:979_12": "kāmacchandādīnaṃ ujupaṭipakkhabhāvato ca imeyeva pañca jhānaṅgabhāvena vavatthitāti. Yathāhu –",
  "tika-abh07t:980": "“Upanijjhānakiccattā, kāmādipaṭipakkhato;",
  "tika-abh07t:981": "Santesupi ca aññesu, pañceva jhānasaññitā”ti.",
  "tika-abh07t:982": "Upekkhā panetta santavuttisabhāvattā sukheva antogadhāti daṭṭhabbaṃ. Tenāhu –",
  "tika-abh07t:983": "“Upekkhā santavuttittā, sukhamicceva bhāsitā”ti. ;",
  "tika-abh07t:984_0": "Pahānaṅgādivasena panassa viseso upari āvi bhavissati, tathā arūpāvacaralokuttaresupi",
  "tika-abh07t:984_1": "labbhamānakaviseso. Athettha kāmāvacarakusalesu viya saṅkhārabhedo kasmā na gahito.",
  "tika-abh07t:984_2": "Idampi hi kevalaṃ samathānuyogavasena paṭiladdhaṃ sasaṅkhārikaṃ, maggādhigamavasena",
  "tika-abh07t:984_3": "paṭiladdhaṃ asaṅkhārikanti sakkā vattunti? Nayidamevaṃ maggādhigamavasenasattito",
  "tika-abh07t:984_4": "paṭiladdhassāpi aparabhāge parikammavaseneva uppajjanato, tasmā sabbassapi jhānassa",
  "tika-abh07t:984_5": "parikammasaṅkhātapubbābhisaṅkhārena vinā kevalaṃ adhikāravasena anuppajjanato “asaṅkhārika”ntipi,",
  "tika-abh07t:984_6": "adhikārena ca vinā kevalaṃ parikammābhisaṅkhāreneva anuppajjanato “sasaṅkhārika”ntipi",
  "tika-abh07t:984_7": "na sakkā vattunti. Atha vā pubbābhisaṅkhāravaseneva uppajjamānassa na kadāci asaṅkhārikabhāvo",
  "tika-abh07t:984_8": "sambhavatīti “asaṅkhārika”nti ca byabhicārābhāvato “sasaṅkhārika”nti ca na vuttanti.",
  "tika-abh07t:985_0": "Pi-saddena cettha catukkapañcakanayavasena suddhikanavako, tañca dukkhappaṭipadādandhābhiññādukkhappaṭipadākhippābhiññāsukhappaṭipadādandhābhiññāsukhappaṭipadākhippābhiññāvasena",
  "tika-abh07t:985_1": "paṭipadācatukkena yojetvā desitattā cattāro navakā, parittaṃ parittārammaṇaṃ, parittaṃ",
  "tika-abh07t:985_2": "appamāṇārammaṇaṃ, appamāṇaṃ parittārammaṇaṃ, appamāṇaṃ appamāṇārammaṇanti ārammaṇacatukkena",
  "tika-abh07t:985_3": "yojitattā cattāro navakā, “dukkhappaṭipadaṃ dandhābhiññaṃ parittaṃ parittārammaṇaṃ,",
  "tika-abh07t:985_4": "dukkhappaṭipadaṃ dandhābhiññaṃ parittaṃ appamāṇārammaṇa”ntyādinā ārammaṇappaṭipadāmissakanayavasena",
  "tika-abh07t:985_5": "soḷasa navakāti pañcavīsati navakāti evamādibhedaṃ saṅgaṇhāti.",
  "tika-abh07t:986_0": "22. Jhānavisesena nibbattitavipāko ekantato taṃtaṃjhānasadisovāti vipākaṃ jhānasadisameva",
  "tika-abh07t:986_1": "vibhattaṃ. Imameva hi atthaṃ dīpetuṃ bhagavatā vipākaniddesepi kusalaṃ uddisitvāva",
  "tika-abh07t:986_2": "tadanantaraṃ mahaggatalokuttaravipākā vibhattā.",
  "tika-abh07t:987_0": "25. Rūpāvacaramānasaṃ jhānabhedena pañcahi catūhi tīhi dvīhi puna dvīhi jhānaṅgehi",
  "tika-abh07t:987_1": "sampayogabhedena pañcadhā pañcaṅgikaṃ caturaṅgikaṃ tivaṅgikaṃ duvaṅgikaṃ puna duvaṅgikanti",
  "tika-abh07t:987_2": "pañcavidhaṃ hoti avisesena, puna taṃ puññapākakiriyānaṃ paccekaṃ pañcannaṃ pañcannaṃ",
  "tika-abh07t:987_3": "bhedā pañcadasadhā bhavetyattho.",
  "tika-abh07t:988": "Rūpāvacaracittavaṇṇanā niṭṭhitā.",
  "tika-abh07t:989": "Arūpāvacaracittavaṇṇanā",
  "tika-abh07t:990_0": "26. Idāni arūpāvacaraṃ ārammaṇabhedena catudhā vibhajitvā dassento āha “ākāsānañcāyatanā”tiādi.",
  "tika-abh07t:990_1": "Tattha uppādādiantarahitatāya nāssa antoti anantaṃ, ākāsañca taṃ anantañcāti ākāsānantaṃ,",
  "tika-abh07t:990_2": "kasiṇugghāṭimākāso. “Anantākāsa”nti ca vattabbe “agyāhito”tyādīsu viya visesanassa",
  "tika-abh07t:990_3": "paranipātavasena “ākāsānanta”nti vuttaṃ. Ākāsānantameva ākāsānañcaṃ sakatthe bhāvapaccayavasena.",
  "tika-abh07t:990_4": "Ākāsānañcameva āyatanaṃ sasampayuttadhammassa jhānassa adhiṭṭhānaṭṭhena devānaṃ devāyatanaṃ",
  "tika-abh07t:990_5": "viyāti ākāsānañcāyatanaṃ. Tasmiṃ appanāppattaṃ paṭhamāruppajjhānampi idha “ākāsānañcāyatana”nti",
  "tika-abh07t:990_6": "vuttaṃ yathā pathavīkasiṇārammaṇaṃ jhānaṃ “pathavīkasiṇa”nti. Atha vā ākāsānañcaṃ",
  "tika-abh07t:990_7": "āyatanaṃ assāti ākāsānañcāyatanaṃ, jhānaṃ, tena sampayuttaṃ kusalacittaṃ ākāsānañcāyatanakusalacittaṃ.",
  "tika-abh07t:991_0": "Viññāṇameva anantaṃ viññāṇānantaṃ, paṭhamāruppaviññāṇaṃ. Tañhi uppādādiantavantampi",
  "tika-abh07t:991_1": "anantākāse pavattanato attānaṃ ārabbha pavattāya bhāvanāya uppādādiantaṃ aggahetvā",
  "tika-abh07t:991_2": "anantato pharaṇavasena pavattanato ca “ananta”nti vuccati. Viññāṇānantameva viññāṇañcaṃ",
  "tika-abh07t:991_3": "ākārassa rassattaṃ, na-kārassa lopañca katvā. Dutiyāruppaviññāṇena vā añcitabbaṃ",
  "tika-abh07t:991_4": "pāpuṇitabbanti viññāṇañcaṃ, tadeva āyatanaṃ dutiyāruppassa adhiṭṭhānattāti viññāṇañcāyatanaṃ. Sesaṃ purimasamaṃ.",
  "tika-abh07t:992_0": "Nāssa paṭhamāruppassa kiñcanaṃ appamattakaṃ antamaso bhaṅgamattampi avasiṭṭhaṃ atthīti",
  "tika-abh07t:992_1": "akiñcanaṃ, tassa bhāvo ākiñcaññaṃ, paṭhamāruppaviññāṇābhāvo. Tadeva āyatanantyādi purimasadisaṃ.",
  "tika-abh07t:993_0": "Oḷārikāya saññāya abhāvato, sukhumāya ca saññāya atthitāya nevassa sasampayuttadhammassa",
  "tika-abh07t:993_1": "saññā atthi, nāpi asaññaṃ avijjamānasaññanti nevasaññānāsaññaṃ, catutthāruppajjhānaṃ.",
  "tika-abh07t:993_2": "Dīghaṃ katvā pana “nevasaññānāsañña”nti vuttaṃ. Nevasaññānāsaññameva āyatanaṃ manāyatanadhammāyatanapariyāpannattāti",
  "tika-abh07t:993_3": "nevasaññānāsaññāyatanaṃ. Atha vā saññāva vipassanāya gocarabhāvaṃ gantvā nibbedajananasaṅkhātassa",
  "tika-abh07t:993_4": "paṭusaññākiccassa abhāvato nevasaññā ca uṇhodake tejodhātu viya saṅkhārāvasesasukhumabhāvena",
  "tika-abh07t:993_5": "vijjamānattā na asaññāti nevasaññānāsaññā, sā eva āyatanaṃ imassa sasampayuttadhammassa",
  "tika-abh07t:993_6": "jhānassa nissayādibhāvatoti nevasaññānāsaññāyatanaṃ. Saññāvasena cettha jhānūpalakkhaṇaṃ",
  "tika-abh07t:993_7": "nidassanamattaṃ. Vedanādayopi hi tasmiṃ jhāne nevavedanānāvedanādikāyevāti. Nevasaññānāsaññāyatanena",
  "tika-abh07t:993_8": "sampayuttaṃ kusalacittaṃ nevasaññānāsaññāyatanakusalacittaṃ. Pi-saddena cettha ārammaṇappaṭipadāmissakanayavasena",
  "tika-abh07t:993_9": "soḷasakkhattukadesanaṃ, aññampi ca pāḷiyaṃ āgatanayabhedaṃ saṅgaṇhāti.",
  "tika-abh07t:994_0": "30. Ārammaṇānaṃ atikkamitabbānaṃ, kasiṇākāsaviññāṇatadabhāvasaṅkhātānaṃ ālambitabbānañca",
  "tika-abh07t:994_1": "ākāsādicatunnaṃ gocarānaṃ pabhedena āruppamānasaṃ catubbidhaṃ hoti. Tañhi yathākkamaṃ",
  "tika-abh07t:994_2": "pañcamajjhānārammaṇaṃ kasiṇanimittaṃ atikkamma tadugghāṭena laddhaṃ ākāsamālambitvā",
  "tika-abh07t:994_3": "tampi atikkamma tattha pavattaṃ viññāṇamālambitvā tampi atikkamma tadabhāvabhūtaṃ",
  "tika-abh07t:994_4": "akiñcanabhāvamālambitvā tampi atikkamma tattha pavattaṃ tatiyāruppaviññāṇamālambitvā",
  "tika-abh07t:994_5": "pavattati, na pana rūpāvacarakusalaṃ viya purimapurimaaṅgātikkamavasena purimapurimassāpi",
  "tika-abh07t:994_6": "ārammaṇaṃ gahetvā. Tenāhu ācariyā –",
  "tika-abh07t:995": "“Ārammaṇātikkamato, catassopi bhavantimā;",
  "tika-abh07t:996": "Aṅgātikkamametāsaṃ, na icchanti vibhāvino”ti; ;",
  "tika-abh07t:997": "Arūpāvacaracittavaṇṇanā niṭṭhitā.",
  "tika-abh07t:998": "Sobhanacittavaṇṇanā niṭṭhitā.",
  "tika-abh07t:999": "Lokuttaracittavaṇṇanā",
  "tika-abh07t:1000_0": "31. Idāni lokuttarakusalaṃ catumaggayogato, phalañca tadanurūpappavattiyā catudhā",
  "tika-abh07t:1000_1": "vibhajitvā dassetuṃ “sotāpattimaggacitta”ntyādi vuttaṃ. Nibbānaṃ patisavanato upagamanato,",
  "tika-abh07t:1000_2": "nibbānamahāsamuddaninnatāya sotasadisattā vā “soto”ti vuccati ariyo aṭṭhaṅgiko maggo,",
  "tika-abh07t:1000_3": "tassa āpatti ādito pajjanaṃ pāpuṇanaṃ paṭhamasamannāgamo sotāpatti ā-upasaggassa",
  "tika-abh07t:1000_4": "ādikammani pavattanato. Nibbānaṃ maggeti, nibbānatthikehi vā maggīyati, kilese mārento",
  "tika-abh07t:1000_5": "gacchatīti vā maggo, tena sampayuttaṃ cittaṃ maggacittaṃ, sotāpattiyā laddhaṃ maggacittaṃ",
  "tika-abh07t:1000_6": "sotāpattimaggacittaṃ. Atha vā ariyamaggasotassa ādito pajjanaṃ etassāti sotāpatti,",
  "tika-abh07t:1000_7": "puggalo, tassa maggo sotāpattimaggo, tena sampayuttaṃ cittaṃ sotāpattimaggacittaṃ.",
  "tika-abh07t:1001_0": "Sakiṃ ekavāraṃ paṭisandhivasena imaṃ manussalokaṃ āgacchatīti sakadāgāmī, idha patvā",
  "tika-abh07t:1001_1": "idha parinibbāyī, tattha patvā tattha parinibbāyī, idha patvā tattha parinibbāyī,",
  "tika-abh07t:1001_2": "tattha patvā idha parinibbāyī, idha patvā tattha nibbattitvā idha parinibbāyīti pañcasu",
  "tika-abh07t:1001_3": "sakadāgāmīsu pañcamako idhādhippeto. So hi ito gantvā puna sakiṃ idha āgacchatīti.",
  "tika-abh07t:1001_4": "Tassa maggo sakadāgāmimaggo. Kiñcāpi maggasamaṅgino tathāgamanāsambhavato phalaṭṭhoyeva",
  "tika-abh07t:1001_5": "sakadāgāmī nāma, tassa pana kāraṇabhūto purimuppanno maggo maggantarāvacchedanatthaṃ",
  "tika-abh07t:1001_6": "phalaṭṭhena visesetvā vuccati “sakadāgāmimaggo”ti. Evaṃ anāgāmimaggoti. Sakadāgāmimaggena",
  "tika-abh07t:1001_7": "sampayuttaṃ cittaṃ sakadāgāmimaggacittaṃ.",
  "tika-abh07t:1002_0": "Paṭisandhivasena imaṃ kāmadhātuṃ na āgacchatīti anāgāmī, tassa maggo anāgāmimaggo,",
  "tika-abh07t:1002_1": "tena sampayuttaṃ cittaṃ anāgāmimaggacittaṃ. Aggadakkhiṇeyyabhāvena pūjāvisesaṃ arahatīti",
  "tika-abh07t:1002_2": "arahā, atha vā kilesasaṅkhātā arayo, saṃsāracakkassa vā arā kilesā hatā anenāti arahā,",
  "tika-abh07t:1002_3": "pāpakaraṇe rahābhāvato vā arahā, aṭṭhamako ariyapuggalo, tassa bhāvo arahattaṃ, catutthaphalassetaṃ",
  "tika-abh07t:1002_4": "adhivacanaṃ, tassa āgamanabhūto maggo arahattamaggo, tena sampayuttaṃ cittaṃ arahattamaggacittaṃ.",
  "tika-abh07t:1003_0": "Pi-saddena ekekassa maggassa nayasahassavasena catunnaṃ catusahassabhedaṃ saccavibhaṅge",
  "tika-abh07t:1003_1": "āgataṃ saṭṭhisahassabhedaṃ nayaṃ heṭṭhā vuttanayena anekavidhattampi saṅgaṇhāti.",
  "tika-abh07t:1003_2": "Tatthāyaṃ nayasahassamattaparidīpanā, kathaṃ? Sotāpattimaggo tāva jhānanāmena paṭipadābhedaṃ",
  "tika-abh07t:1003_3": "anāmasitvā kevalaṃ suññato appaṇihitoti dvidhā vibhatto, puna paṭipadācatukkena yojetvā",
  "tika-abh07t:1003_4": "paccekaṃ catudhā vibhattoti evaṃ jhānanāmena dasadhā vibhatto. Tathā",
  "tika-abh07t:1003_5": "maggasatipaṭṭhānasammappadhānaiddhipādaindriyabalabojjhaṅgasaccasamathadhammakhandhaāyatanadhātuāhāraphassavedanāsaññācetanācittanāmehipi",
  "tika-abh07t:1003_6": "paccekaṃ dasadasākārehi vibhatto tathā tathā bujjhanakānaṃ puggalānaṃ vasena. Tasmā",
  "tika-abh07t:1003_7": "jhānavasena dasamaggādīnaṃ ekūnavīsatiyā vasena dasa dasāti vīsatiyā ṭhānesu dve",
  "tika-abh07t:1003_8": "nayasatāni honti. Puna tāni catūhi adhipatīhi yojetvā paccekaṃ catudhā vibhattānīti",
  "tika-abh07t:1003_9": "evaṃ adhipatīhi amissetvā dve satāni, missetvā aṭṭha satānīti sotāpattimagge nayasahassaṃ",
  "tika-abh07t:1003_10": "hoti, tathā sakadāgāmimaggādīsupi.",
  "tika-abh07t:1004": "32. Sotāpattiyā laddhaṃ, sotāpattissa vā phalacittaṃ vipākabhūtaṃ cittaṃ sotāpattiphalacittaṃ. Arahattañca taṃ phalacittañcāti arahattaphalacittaṃ.",
  "tika-abh07t:1005_0": "34. Catumaggappabhedenāti indriyānaṃ apāṭavapāṭavataratamabhedena bhinnasāmatthiyatāya",
  "tika-abh07t:1005_1": "sakkāyadiṭṭhivicikicchāsīlabbataparāmāsānaṃ niravasesappahānaṃ kāmarāgabyāpādānaṃ",
  "tika-abh07t:1005_2": "tanubhāvāpādanaṃ tesameva niravasesappahānaṃ rūpārūparāgamānuddhaccāvijjānaṃ anavasesappahānanti",
  "tika-abh07t:1005_3": "evaṃ saṃyojanappahānavasena catubbidhānaṃ sotāpattimaggādīnaṃ aṭṭhaṅgikamaggānaṃ",
  "tika-abh07t:1005_4": "sampayogabhedena catumaggasaṅkhātaṃ lokuttarakusalaṃ catudhā hoti, vipākaṃ pana tasseva",
  "tika-abh07t:1005_5": "kusalassa phalattā tadanurūpato tathā catudhāti evaṃ anuttaraṃ attano uttaritarābhāvena",
  "tika-abh07t:1005_6": "anuttarasaṅkhātaṃ lokuttaraṃ cittaṃ aṭṭhadhā matanti yojanā.",
  "tika-abh07t:1006_0": "Kiriyānuttarassa pana asambhavato dvādasavidhatā na vuttā. Kasmā pana tassa asambhavoti?",
  "tika-abh07t:1006_1": "Maggassa ekacittakkhaṇikattā. Yadi hi maggacittaṃ punappunaṃ uppajjeyya, taduppattiyā",
  "tika-abh07t:1006_2": "kiriyabhāvo sakkā vattuṃ. Taṃ pana kilesasamucchedakavaseneva upalabhitabbato ekavārappavatteneva",
  "tika-abh07t:1006_3": "ca tena asanisampātena viya taruādīnaṃ samūlaviddhaṃsanassa taṃtaṃkilesānaṃ accantaṃ",
  "tika-abh07t:1006_4": "appavattiyā sādhitattā puna uppajjamānepi kātabbābhāvato diṭṭhadhammasukhavihāratthañca",
  "tika-abh07t:1006_5": "phalasamāpattiyā eva nibbānārammaṇavasena pavattanato na kadāci sekkhānaṃ asekkhānaṃ",
  "tika-abh07t:1006_6": "vā uppajjati. Tasmā natthi sabbathāpi lokuttarakiriyacittanti.",
  "tika-abh07t:1007": "Lokuttaracittavaṇṇanā niṭṭhitā.",
  "tika-abh07t:1008": "Cittagaṇanasaṅgahavaṇṇanā",
  "tika-abh07t:1009": "35. “Dvādasākusalāneva”ntyādi yathāvuttānaṃ catubhūmikacittānaṃ gaṇanasaṅgaho.",
  "tika-abh07t:1010_0": "36. Evaṃ jātivasena saṅgahaṃ dassetvā puna bhūmivasena dassetuṃ “catupaññāsadhā kāme”tyādi",
  "tika-abh07t:1010_1": "vuttaṃ. Kāme bhave cittāni catupaññāsadhā īraye, rūpe bhave pannarasa īraye, āruppe",
  "tika-abh07t:1010_2": "bhave dvādasa īraye, anuttare pana navavidhe dhammasamudāye cittāni aṭṭhadhā īraye,",
  "tika-abh07t:1010_3": "katheyyātyattho. Ettha ca kāmataṇhādivisayabhāvena kāmabhavādipariyāpannāni cittāni",
  "tika-abh07t:1010_4": "sakasakabhūmito aññattha pavattamānānipi kāmabhavādīsu cittānīti vuttāni, yathā manussitthiyā",
  "tika-abh07t:1010_5": "kucchismiṃ nibbattopi tiracchānagato tiracchānayonipariyāpannattā tiracchānesveva",
  "tika-abh07t:1010_6": "saṅgayhati. Katthaci apariyāpannāni navavidhalokuttaradhammasamūhekadesabhūtāni “rukkhe",
  "tika-abh07t:1010_7": "sākhā”tyādīsu viya anuttare cittānīti vuttāni. Atha vā “kāme, rūpe”ti ca uttarapadalopaniddeso.",
  "tika-abh07t:1010_8": "Arūpe bhavāni āruppāni. Natthi etesaṃ uttaraṃ cittanti anuttarānīti upayogabahuvacanavasena",
  "tika-abh07t:1010_9": "kāme kāmāvacarāni cittāni catupaññāsadhā īraye, rūpe rūpāvacarāni cittāni pannarasa",
  "tika-abh07t:1010_10": "īraye, āruppe āruppāni cittāni dvādasa īraye. Anuttare lokuttarāni cittāni aṭṭhadhā",
  "tika-abh07t:1010_11": "īrayeti evamettha sambandho daṭṭhabbo.",
  "tika-abh07t:1011_0": "37. Itthaṃ yathāvuttena jātibhedabhinnacatubhūmikacittabhedavasena ekūnanavutippabhedaṃ",
  "tika-abh07t:1011_1": "katvā mānasaṃ cittaṃ vicakkhaṇā visesena atthacakkhaṇasabhāvā paṇḍitā vibhajanti.",
  "tika-abh07t:1011_2": "Atha vā ekavīsasataṃ ekuttaravīsādhikaṃ sataṃ vibhajanti.",
  "tika-abh07t:1012": "Cittagaṇanasaṅgahavaṇṇanā niṭṭhitā.",
  "tika-abh07t:1013": "Vitthāragaṇanavaṇṇanā",
  "tika-abh07t:1014_0": "38. Jhānaṅgavasena paṭhamajjhānasadisattā paṭhamajjhānañca taṃ sotāpattimaggacittañceti",
  "tika-abh07t:1014_1": "paṭhamajjhānasotāpattimaggacittaṃ. Pādakajjhānasammasitajjhānapuggalajjhāsayesupi,",
  "tika-abh07t:1014_2": "hi aññataravasena taṃtaṃjhānasadisattā vitakkādiaṅgapātubhāvena cattāropi maggā paṭhamajjhānādivohāraṃ",
  "tika-abh07t:1014_3": "labhantā paccekaṃ pañcadhā vibhajanti. Tenāha “jhānaṅgayogabhedenā”tyādi, tattha",
  "tika-abh07t:1014_4": "paṭhamajjhānādīsu yaṃ yaṃ jhānaṃ samāpajjitvā tato tato vuṭṭhāya saṅkhāre sammasantassa",
  "tika-abh07t:1014_5": "vuṭṭhānagāminivipassanā pavattā, taṃ pādakajjhānaṃ vuṭṭhānagāminivipassanāya padaṭṭhānabhāvato.",
  "tika-abh07t:1014_6": "Yaṃ yaṃ jhānaṃ sammasantassa sā pavattā, taṃ sammasitajjhānaṃ. “Aho vata me paṭhamajjhānasadiso",
  "tika-abh07t:1014_7": "maggo pañcaṅgiko, dutiyajjhānādīsu vā aññatarasadiso caturaṅgādibhedo maggo bhaveyyā”ti",
  "tika-abh07t:1014_8": "evaṃ yogāvacarassa uppannajjhāsayo puggalajjhāsayo nāma.",
  "tika-abh07t:1015_0": "Tattha yena paṭhamajjhānādīsu aññataraṃ jhānaṃ samāpajjitvā tato vuṭṭhāya pakiṇṇakasaṅkhāre",
  "tika-abh07t:1015_1": "sammasitvā maggo uppādito hoti, tassa so maggo paṭhamajjhānādīsu taṃtaṃpādakajjhānasadiso",
  "tika-abh07t:1015_2": "hoti. Sace pana vipassanāpādakaṃ kiñci jhānaṃ natthi, kevalaṃ paṭhamajjhānādīsu aññataraṃ",
  "tika-abh07t:1015_3": "jhānaṃ sammasitvā maggo uppādito hoti, tassa so sammasitajjhānasadiso hoti. Yadā",
  "tika-abh07t:1015_4": "pana yaṃ kiñci jhānaṃ samāpajjitvā tato vuṭṭhāya aññataraṃ sammasitvā maggo uppādito",
  "tika-abh07t:1015_5": "hoti, tadā puggalajjhāsayavasena dvīsu aññatarasadiso hoti. Sace pana puggalassa",
  "tika-abh07t:1015_6": "tathāvidho ajjhāsayo natthi, heṭṭhimaheṭṭhimajjhānato vuṭṭhāya uparūparijhānadhamme",
  "tika-abh07t:1015_7": "sammasitvā uppāditamaggo pādakajjhānaṃ anapekkhitvā sammasitajjhānasadiso hoti. Uparūparijhānato",
  "tika-abh07t:1015_8": "pana vuṭṭhāya heṭṭhimaheṭṭhimajjhānadhamme sammasitvā uppāditamaggo sammasitajjhānaṃ",
  "tika-abh07t:1015_9": "anapekkhitvā pādakajjhānasadiso hoti. Heṭṭhimaheṭṭhimajjhānato hi uparūparijhānaṃ",
  "tika-abh07t:1015_10": "balavataranti. Vedanāniyamo pana sabbatthāpi vuṭṭhānagāminivipassanāniyamena hoti.",
  "tika-abh07t:1015_11": "Tathā sukkhavipassakassa sakalajjhānaṅganiyamo. Tassa hi pādakajjhānādīnaṃ abhāvena",
  "tika-abh07t:1015_12": "tesaṃ vasena niyamābhāvato vipassanāniyamena pañcaṅgikova maggo hotīti. Apica samāpattilābhinopi",
  "tika-abh07t:1015_13": "jhānaṃ pādakaṃ akatvā pakiṇṇakasaṅkhāre sammasitvā uppāditamaggopi vipassanāniyameneva",
  "tika-abh07t:1015_14": "pañcaṅgikova hotīti ayamettha aṭṭhakathādito uddhaṭo vinicchayasāro. Theravādadassanādivasappavatto",
  "tika-abh07t:1015_15": "pana papañco aṭṭhakathādīsu vuttanayena veditabbo. Yathā cettha, evaṃ sabbatthāpi",
  "tika-abh07t:1015_16": "vitthāranayo tattha tattha vuttanayena gahetabbo. Ganthabhīrukajanānuggahatthaṃ panettha",
  "tika-abh07t:1015_17": "saṅkhepakathā adhippetā.",
  "tika-abh07t:1016_0": "42. Yathā rūpāvacaraṃ cittaṃ paṭhamādipañcavidhajhānabhedena gayhati “paṭhamajjhāna”ntyādinā",
  "tika-abh07t:1016_1": "vuccati, tathā anuttarampi cittaṃ “paṭhamajjhānasotāpattimaggacitta”ntyādinā gayhati.",
  "tika-abh07t:1016_2": "Āruppañcāpi upekkhekaggatāyogena aṅgasamatāya pañcamajjhāne gayhati, pañcamajjhānavohāraṃ",
  "tika-abh07t:1016_3": "labhatītyattho. Atha vā rūpāvacaraṃ cittaṃ anuttarañca paṭhamādijhānabhede “paṭhamajjhānakusalacittaṃ,",
  "tika-abh07t:1016_4": "paṭhamajjhānasotāpattimaggacittantyādinā yathā gayhati, tathā āruppañcāpi pañcame",
  "tika-abh07t:1016_5": "jhāne gayhatīti yojanā. Ācariyassāpi hi ayameva yojanā adhippetāti dissati nāmarūpaparicchede",
  "tika-abh07t:1016_6": "ujukameva tathā vuttattā. Vuttañhi tattha –",
  "tika-abh07t:1017": "“Rūpāvacaracittāni, gayhantānuttarāni ca;",
  "tika-abh07t:1018": "Paṭhamādijhānabhede, āruppañcāpi pañcame”ti. ;",
  "tika-abh07t:1019_0": "Tasmāti yasmā rūpāvacaraṃ viya anuttarampi paṭhamādijhānabhede gayhati, āruppañcāpi",
  "tika-abh07t:1019_1": "pañcame gayhati, yasmā vā jhānaṅgayogabhedena ekekaṃ pañcadhā katvā anuttaraṃ cittaṃ",
  "tika-abh07t:1019_2": "cattālīsavidhanti vuccati, rūpāvacaralokuttarāni viya ca paṭhamādijhānabhede, tathā",
  "tika-abh07t:1019_3": "āruppañcāpi pañcame gayhati, tasmā paṭhamādikamekekaṃ jhānaṃ lokiyaṃ tividhaṃ, lokuttaraṃ",
  "tika-abh07t:1019_4": "aṭṭhavidhanti ekādasavidhaṃ. Ante tu jhānaṃ tevīsatividhaṃ tividharūpāvacaradvādasavidhaarūpāvacaraaṭṭhalokuttaravasenātyattho.",
  "tika-abh07t:1020": "43. Pādakajjhānādivasena gaṇanavuḍḍhi kusalavipākesveva sambhavatīti tesameva gaṇanaṃ ekavīsasatagaṇanāya aṅgabhāvena dassento āha “sattatiṃsā”tyādi.",
  "tika-abh07t:1021": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1022": "Cittaparicchedavaṇṇanā niṭṭhitā.",
  "tika-abh07t:1023": "2. Cetasikaparicchedavaṇṇanā",
  "tika-abh07t:1024": "Sampayogalakkhaṇavaṇṇanā",
  "tika-abh07t:1025_0": "1. Evaṃ tāva cittaṃ bhūmijātisampayogasaṅkhārajhānārammaṇamaggabhedena yathārahaṃ",
  "tika-abh07t:1025_1": "vibhajitvā idāni cetasikavibhāgassa anuppattattā paṭhamaṃ tāva catubbidhasampayogalakkhaṇasandassanavasena",
  "tika-abh07t:1025_2": "cetasikalakkhaṇaṃ ṭhapetvā, tadanantaraṃ aññasamānaakusalasobhanavasena tīhi rāsīhi",
  "tika-abh07t:1025_3": "cetasikadhamme uddisitvā, tesaṃ soḷasahākārehi sampayogaṃ, tettiṃsavidhena saṅgahañca",
  "tika-abh07t:1025_4": "dassetuṃ “ekuppādanirodhā cā”tyādi āraddhaṃ. Cittena saha ekato uppādo ca nirodho",
  "tika-abh07t:1025_5": "ca yesaṃ te ekuppādanirodhā. Ekaṃ ālambaṇañca vatthu ca yesaṃ te ekālambaṇavatthukā.",
  "tika-abh07t:1025_6": "Evaṃ catūhi lakkhaṇehi cetoyuttā cittena sampayuttā dvipaññāsa lakkhaṇā dhāraṇato",
  "tika-abh07t:1025_7": "dhammā niyatayogino, aniyatayogino ca cetasikā matā.",
  "tika-abh07t:1026_0": "Tattha yadi ekuppādamatteneva cetoyuttāti adhippetā, tadā cittena saha uppajjamānānaṃ",
  "tika-abh07t:1026_1": "rūpadhammānampi cetoyuttatā āpajjeyyāti ekanirodhaggahaṇaṃ. Evampi cittānuparivattino",
  "tika-abh07t:1026_2": "viññattidvayassa pasaṅgo nasakkā nivāretuṃ, tathā “ekato uppādo vā nirodho vā etesanti",
  "tika-abh07t:1026_3": "ekuppādanirodhā”ti parikappentassa puretaramuppajjitvā cittassa bhaṅgakkhaṇe nirujjhamānānampi",
  "tika-abh07t:1026_4": "rūpadhammānanti ekālambaṇaggahaṇaṃ. Ye evaṃ tividhalakkhaṇā, te niyamato ekavatthuyevātidassanatthaṃ",
  "tika-abh07t:1026_5": "ekavatthukaggahaṇanti alamatippapañcena.",
  "tika-abh07t:1027": "Sampayogalakkhaṇavaṇṇanā niṭṭhitā.",
  "tika-abh07t:1028": "Aññasamānacetasikavaṇṇanā",
  "tika-abh07t:1029_0": "2. Kathanti sarūpasampayogākārānaṃ kathetukamyatāpucchā. Phusatīti phasso, svāyaṃ",
  "tika-abh07t:1029_1": "phusanalakkhaṇo. Ayañhi arūpadhammopi samāno ārammaṇe phusanākāreneva pavattati,",
  "tika-abh07t:1029_2": "sā cassa phusanākārappavatti ambilakhādakādīnaṃ passantassa parassa kheḷuppādādi",
  "tika-abh07t:1029_3": "viya daṭṭhabbā. Vedayati ārammaṇarasaṃ anubhavatīti vedanā, sā vedayitalakkhaṇā.",
  "tika-abh07t:1029_4": "Ārammaṇarasānubhavanañhi patvā sesasampayuttadhammā ekadesamatteneva rasaṃ anubhavanti,",
  "tika-abh07t:1029_5": "ekaṃsato pana issaravatāya vedanāva anubhavati. Tathā hesā “subhojanarasānubhavanakarājā",
  "tika-abh07t:1029_6": "viyā”ti vuttā. Sukhādivasena panassā bhedaṃ sayameva vakkhati. Nīlādibhedaṃ ārammaṇaṃ",
  "tika-abh07t:1029_7": "sañjānāti saññaṃ katvā jānātīti saññā, sā sañjānanalakkhaṇā. Sā hi uppajjamānā dāruādīsu",
  "tika-abh07t:1029_8": "vaḍḍhakiādīnaṃ saññāṇakaraṇaṃ viya pacchā sañjānanassa kāraṇabhūtaṃ ākāraṃ gahetvā",
  "tika-abh07t:1029_9": "uppajjati. Nimittakārikāya tāvetaṃ yujjati, nimittena sañjānantiyā pana kathanti?",
  "tika-abh07t:1029_10": "Sāpi puna aparāya saññāya sañjānanassa nimittaṃ ākāraṃ gahetvā uppajjatīti na ettha koci asambhavo.",
  "tika-abh07t:1030_0": "Ceteti attanā sampayuttadhamme ārammaṇe abhisandahati, saṅkhatābhisaṅkharaṇe vā byāpāramāpajjatīti",
  "tika-abh07t:1030_1": "cetanā. Tathā hi ayameva abhisaṅkharaṇe padhānattā vibhaṅge suttantabhājaniye saṅkhārakkhandhaṃ",
  "tika-abh07t:1030_2": "vibhajantena “saṅkhatamabhisaṅkharontīti saṅkhārā”ti vatvā “cakkhusamphassajā cetanā”tyādinā",
  "tika-abh07t:1030_3": "niddiṭṭhā. Sā cetayitalakkhaṇā, jeṭṭhasissamahāvaḍḍhakiādayo viya sakiccaparakiccasādhikāti",
  "tika-abh07t:1030_4": "daṭṭhabbaṃ. Ekaggatāvitakkavicārapītīnaṃ sarūpavibhāvanaṃ heṭṭhā āgatameva.",
  "tika-abh07t:1031_0": "Jīvanti tena sampayuttadhammāti jīvitaṃ, tadeva sahajātānupālane ādhipaccayogena",
  "tika-abh07t:1031_1": "indriyanti jīvitindriyaṃ, taṃ anupālanalakkhaṇaṃ uppalādianupālakaṃ udakaṃ viya.",
  "tika-abh07t:1031_2": "Karaṇaṃ kāro, manasmiṃ kāro manasikāro, so cetaso ārammaṇe samannāhāralakkhaṇo. Vitakko",
  "tika-abh07t:1031_3": "hi sahajātadhammānaṃ ārammaṇe abhiniropanasabhāvattā te tattha pakkhipanto viya hoti,",
  "tika-abh07t:1031_4": "cetanā attanā ārammaṇaggahaṇena yathāruḷhe dhammepi tattha tattha niyojentī balanāyako",
  "tika-abh07t:1031_5": "viya hoti, manasikāro te ārammaṇābhimukhaṃ payojanato ājānīyānaṃ payojanakasārathi",
  "tika-abh07t:1031_6": "viyāti ayametesaṃ viseso. Dhammānañhi taṃ taṃ yāthāvasarasalakkhaṇaṃ sabhāvato paṭivijjhitvā",
  "tika-abh07t:1031_7": "bhagavatā te te dhammā vibhattāti bhagavati saddhāya “evaṃ visesā ime dhammā”ti okappetvā",
  "tika-abh07t:1031_8": "uggahaṇaparipucchādivasena tesaṃ sabhāvasamadhigamāya yogo karaṇīyo, na pana tattha",
  "tika-abh07t:1031_9": "tattha vippaṭipajjantehi sammoho āpajjitabboti ayamettha ācariyānaṃ anusāsanī. Sabbesampi",
  "tika-abh07t:1031_10": "ekūnanavuticittānaṃ sādhāraṇā niyamato tesu uppajjanatoti sabbacittasādhāraṇā nāma.",
  "tika-abh07t:1032_0": "3. Adhimuccanaṃ adhimokkho, so sanniṭṭhānalakkhaṇo, ārammaṇe niccalabhāvena indakhīlo",
  "tika-abh07t:1032_1": "viya daṭṭhabbo. Vīrānaṃ bhāvo, kammaṃ, vidhinā īrayitabbaṃ pavattetabbanti vā vīriyaṃ,",
  "tika-abh07t:1032_2": "ussāho, so sahajātānaṃ upatthambhanalakkhaṇo. Vīriyavasena hi tesaṃ olīnavuttitā",
  "tika-abh07t:1032_3": "na hoti. Evañca katvā imassa vitakkādīhi viseso supākaṭo hoti. Chandanaṃ chando,",
  "tika-abh07t:1032_4": "ārammaṇena atthikatā, so kattukāmatālakkhaṇo. Tathā hesa “ārammaṇaggahaṇe cetaso",
  "tika-abh07t:1032_5": "hatthappasāraṇaṃ viyā”ti vuccati. Dānavatthuvissajjanavasena pavattakālepi cesa vissajjitabbena",
  "tika-abh07t:1032_6": "tena atthikova khipitabbausūnaṃ gahaṇe atthiko issāso viya. Sobhanesu taditaresu",
  "tika-abh07t:1032_7": "ca pakārena kiṇṇā vippakiṇṇāti pakiṇṇakā.",
  "tika-abh07t:1033": "4. Sobhanāpekkhāya itare, itarāpekkhāya sobhanā ca aññe nāma, tesaṃ samānā na uddhaccasaddhādayo viya akusalādisabhāvāyevāti aññasamānā.",
  "tika-abh07t:1034": "Aññasamānacetasikavaṇṇanā niṭṭhitā.",
  "tika-abh07t:1035": "Akusalacetasikavaṇṇanā",
  "tika-abh07t:1036_0": "5. Evaṃ tāva sabbacittasādhāraṇavasena, pakiṇṇakavasena ca sobhanetarasabhāve terasa",
  "tika-abh07t:1036_1": "dhamme uddisitvā idāni heṭṭhā cittavibhāge niddiṭṭhānukkamena akusaladhammapariyāpanne",
  "tika-abh07t:1036_2": "paṭhamaṃ, tato sobhanadhammapariyāpanne ca dassetuṃ “moho”tyādi vuttaṃ. Ahetukā pana",
  "tika-abh07t:1036_3": "āveṇikadhammā natthīti na te visuṃ vuttā. Ārammaṇe muyhatīti moho, aññāṇaṃ, so ārammaṇasabhāvacchādanalakkhaṇo.",
  "tika-abh07t:1036_4": "Ārammaṇaggahaṇavasappavattopi hesa tassa yathāsabhāvappaṭicchādanākaāreneva pavattati.",
  "tika-abh07t:1036_5": "Na hirīyati na lajjatīti ahiriko, puggalo, dhammasamūho vā. Ahirikassa bhāvo ahirikkaṃ,",
  "tika-abh07t:1036_6": "tadeva ahirikaṃ. Na ottappatīti anottappaṃ. Tattha gūthato gāmasūkaro viya kāyaduccaritādito",
  "tika-abh07t:1036_7": "ajigucchanalakkhaṇaṃ ahirikaṃ, aggito salabho viya tato anuttāsalakkhaṇaṃ anottappaṃ. Tenāhu porāṇā –",
  "tika-abh07t:1037": "“Jigucchati nāhiriko, pāpā gūthāva sūkaro;",
  "tika-abh07t:1038": "Na bhāyati anottappī, salabho viya pāvakā”ti.",
  "tika-abh07t:1039_0": "Uddhatassa bhāvo uddhaccaṃ, taṃ cittassa avūpasamalakkhaṇaṃ pāsāṇābhighātasamuddhatabhasmaṃ",
  "tika-abh07t:1039_1": "viya. Lubbhatīti lobho, so ārammaṇe abhisaṅgalakkhaṇo makkaṭālepo viya. Cittassa",
  "tika-abh07t:1039_2": "ālambitukāmatāmattaṃ chando, lobho tattha abhigijjhananti ayametesaṃ viseso. “Idameva",
  "tika-abh07t:1039_3": "saccaṃ, moghamañña”nti micchābhinivesalakkhaṇā diṭṭhi. Ñāṇañhi ārammaṇaṃ yathāsabhāvato",
  "tika-abh07t:1039_4": "jānāti, diṭṭhi yathāsabhāvaṃ vijahitvā ayāthāvato gaṇhātīti ayametesaṃ viseso. “Seyyohamasmī”tyādinā",
  "tika-abh07t:1039_5": "maññatīti māno, so uṇṇatilakkhaṇo. Tathā hesa “ketukamyatāpaccupaṭṭhāno”ti vutto.",
  "tika-abh07t:1039_6": "Dussatīti doso, so caṇḍikkalakkhaṇo pahaṭāsīviso viya, issatīti issā, sā parasampattiusūyanalakkhaṇā.",
  "tika-abh07t:1039_7": "Maccharassa bhāvo macchariyaṃ, “mā idaṃ acchariyaṃ aññesaṃ hotu, mayhameva hotū”ti",
  "tika-abh07t:1039_8": "pavattaṃ vā macchariyaṃ, taṃ attasampattinigūhanalakkhaṇaṃ. Kucchitaṃ katanti kukataṃ.",
  "tika-abh07t:1039_9": "Katākataduccaritasucaritaṃ. Akatampi hi kukata”nti voharanti “yaṃ mayā akataṃ. Taṃ",
  "tika-abh07t:1039_10": "kukata”nti. Idha pana katākataṃ ārabbha uppanno vippaṭisāracittuppādo kukataṃ, tassa",
  "tika-abh07t:1039_11": "bhāvo kukkuccaṃ, taṃ katākataduccaritasucaritānusocanalakkhaṇaṃ. Thinanaṃ thinaṃ,",
  "tika-abh07t:1039_12": "anussāhanāvasaṃsīdanavasena saṃhatabhāvo. Middhanaṃ middhaṃ, vigatasāmatthiyatā,",
  "tika-abh07t:1039_13": "asattivighāto vā, tattha thinaṃ cittassa akammaññatālakkhaṇaṃ, middhaṃ vedanādikkhandhattayassāti",
  "tika-abh07t:1039_14": "ayametesaṃ viseso. Tathā hi pāḷiyaṃ “tattha katamaṃ thinaṃ? Yā cittassa akallatā",
  "tika-abh07t:1039_15": "akammaññatā. Tattha katamaṃ middhaṃ? Yā kāyassa akallatā akammaññatā”tyādinā imesaṃ",
  "tika-abh07t:1039_16": "niddeso pavatto. Nanu ca “kāyassā”ti vacanato rūpakāyassapi akammaññatā middhanti",
  "tika-abh07t:1039_17": "tassa rūpabhāvopi āpajjatīti? Nāpajjati, tattha tattha ācariyehi ānītakāraṇavasenevassa",
  "tika-abh07t:1039_18": "paṭikkhittattā. Tathā hi middhavādimatappaṭikkhepanatthaṃ tesaṃ vādanikkhepapubbakaṃ",
  "tika-abh07t:1039_19": "aṭṭhakathādīsu bahudhā vitthārenti ācariyā. Ayaṃ panettha saṅgaho –",
  "tika-abh07t:1040": "“Keci middhampi rūpanti, vadantetaṃ na yujjati;",
  "tika-abh07t:1041": "Pahātabbesu vuttattā, kāmacchandādayo viya.",
  "tika-abh07t:1042": "“Pahātabbesu akkhāta-metaṃ nīvaraṇesu hi;",
  "tika-abh07t:1043": "Rūpantu na pahātabba-makkhātaṃ dassanādinā.",
  "tika-abh07t:1044": "“‘Na tumhaṃ bhikkhave rūpaṃ, pajahethā’ti pāṭhato;",
  "tika-abh07t:1045": "Paheyyabhāvalesopi, yattha rūpassa dissati.",
  "tika-abh07t:1046": "“Tattha tabbisayacchanda-rāgahāni pakāsitā;",
  "tika-abh07t:1047": "Vuttañhi tattha yo chanda-rāgakkhepotiādikaṃ.",
  "tika-abh07t:1048": "“Rūpārūpesu middhesu, arūpaṃ tattha desitaṃ;",
  "tika-abh07t:1049": "Iti ce natthi taṃ tattha, avisesena pāṭhato.",
  "tika-abh07t:1050": "“Sakkā hi anumātuṃ yaṃ, middhaṃ rūpanti cintitaṃ;",
  "tika-abh07t:1051": "Tampi nīvaraṇaṃ middha-bhāvato itaraṃ viya.",
  "tika-abh07t:1052": "“Sampayogābhidhānā ca, na taṃ rūpanti nicchayo;",
  "tika-abh07t:1053": "Arūpīnañhi khandhānaṃ, sampayogo pavuccati.",
  "tika-abh07t:1054": "“Tathāruppe samuppatti, pāṭhato natthi rūpatā;",
  "tika-abh07t:1055": "Niddā khīṇāsavānantu, kāyagelaññato siyā”ti.",
  "tika-abh07t:1056": "Akusalacetasikavaṇṇanā niṭṭhitā.",
  "tika-abh07t:1057": "Sobhanacetasikavaṇṇanā",
  "tika-abh07t:1058_0": "6. Saddahatīti saddhā, buddhādīsu pasādo, sā sampayuttadhammānaṃ pasādanalakkhaṇā",
  "tika-abh07t:1058_1": "udakappasādakamaṇi viya. Saraṇaṃ sati, asammoso, sā sampayuttadhammānaṃ sāraṇalakkhaṇā.",
  "tika-abh07t:1058_2": "Hirīyati kāyaduccaritādīhi jigucchatīti hirī, sā pāpato jigucchanalakkhaṇā. Ottappatīti",
  "tika-abh07t:1058_3": "ottappaṃ, taṃ pāpato uttāsalakkhaṇaṃ. Attagāravavasena pāpato jigucchanato kulavadhū",
  "tika-abh07t:1058_4": "viya hirī, paragāravavasena pāpato uttāsanato vesiyā viya ottappaṃ. Lobhappaṭipakkho",
  "tika-abh07t:1058_5": "alobho, so ārammaṇe cittassa alaggatālakkhaṇo muttabhikkhu viya. Dosappaṭipakkho",
  "tika-abh07t:1058_6": "adoso, so acaṇḍikkalakkhaṇo anukūlamitto viya. Tesu dhammesu majjhattatā tatramajjhattatā,",
  "tika-abh07t:1058_7": "sā cittacetasikānaṃ ajjhupekkhanalakkhaṇā samappavattānaṃ assānaṃ ajjhupekkhako sārathi viya.",
  "tika-abh07t:1059_0": "Kāyassa passambhanaṃ kāyappassaddhi. Cittassa passambhanaṃ cittappassaddhi. Ubhopi",
  "tika-abh07t:1059_1": "cetā kāyacittadarathavūpasamalakkhaṇā. Kāyassa lahubhāvo kāyalahutā. Tathā cittalahutā.",
  "tika-abh07t:1059_2": "Tā kāyacittagarubhāvavūpasamalakkhaṇā. Kāyassa mudubhāvo kāyamudutā. Tathā cittamudutā.",
  "tika-abh07t:1059_3": "Tā kāyacittathaddhabhāvavūpasamalakkhaṇā. Kammani sādhu kammaññaṃ, tassa bhāvo kammaññatā,",
  "tika-abh07t:1059_4": "kāyassa kammaññatā kāyakammaññatā. Tathā cittakammaññatā. Tā kāyacittaakammaññabhāvavūpasamalakkhaṇā.",
  "tika-abh07t:1059_5": "Paguṇassa bhāvo pāguññaṃ, tadeva pāguññatā, kāyassa pāguññatā kāyapāguññatā. Tathā",
  "tika-abh07t:1059_6": "cittapāguññatā. Tā kāyacittānaṃ gelaññavūpasamalakkhaṇā. Kāyassa ujukabhāvo kāyujukatā.",
  "tika-abh07t:1059_7": "Tathā cittujukatā. Tā kāyacittānaṃ ajjavalakkhaṇā. Yathākkamaṃ panetā kāyacittānaṃ",
  "tika-abh07t:1059_8": "sārambhādikaradhātukkhobhapaṭipakkhapaccayasamuṭṭhānā, kāyoti cettha vedanādikkhandhattayassa",
  "tika-abh07t:1059_9": "gahaṇaṃ. Yasmā cete dve dve dhammāva ekato hutvā yathāsakaṃ paṭipakkhadhamme hananti,",
  "tika-abh07t:1059_10": "tasmā idheva duvidhatā vuttā, na samādhiādīsu. Apica cittappassaddhiādīhi cittasseva",
  "tika-abh07t:1059_11": "passaddhādibhāvo hoti, kāyappassaddhiādīhi pana rūpakāyassapi taṃsamuṭṭhānapaṇītarūpapharaṇavasenāti",
  "tika-abh07t:1059_12": "tadatthasandassanatthañcettha duvidhatā vuttā. Sobhanānaṃ sabbesampi sādhāraṇā niyamena",
  "tika-abh07t:1059_13": "tesu uppajjanatoti sobhanasādhāraṇā.",
  "tika-abh07t:1060_0": "7. Sammā vadanti etāyāti sammāvācā, vacīduccaritavirati. Sā catubbidhā musāvādā veramaṇi,",
  "tika-abh07t:1060_1": "pisuṇavācā veramaṇi, pharusavācā veramaṇi, samphappalāpā veramaṇīti. Kammameva kammanto",
  "tika-abh07t:1060_2": "suttantavanantādayo viya. Sammā pavatto kammanto sammākammanto, kāyaduccaritavirati.",
  "tika-abh07t:1060_3": "Sā tividhā pāṇātipātā veramaṇi, adinnādānā veramaṇi, kāmesumicchācārā veramaṇīti.",
  "tika-abh07t:1060_4": "Sammā ājīvanti etenāti sammāājīvo, micchājīvavirati. So pana ājīvahetukakāyavacīduccaritato",
  "tika-abh07t:1060_5": "viramaṇavasena sattavidho, kuhanalapanādimicchājīvaviramaṇavasena bahuvidho vā. Tividhāpi",
  "tika-abh07t:1060_6": "panetā paccekaṃ sampattasamādānasamucchedavirativasena tividhā viratiyo nāma yathāvuttaduccaritehi viramaṇato.",
  "tika-abh07t:1061_0": "8. Karoti paradukkhe sati sādhūnaṃ hadayakhedaṃ janeti, kirati vā vikkhipati paradukkhaṃ,",
  "tika-abh07t:1061_1": "kiṇāti vā taṃ hiṃsati, kiriyati vā dukkhitesu pasāriyatīti karuṇā, sā paradukkhāpanayanakāmatālakkhaṇā.",
  "tika-abh07t:1061_2": "Tāya hi paradukkhaṃ apanīyatu vā, mā vā, tadākāreneva sā pavattati. Modanti etāyāti",
  "tika-abh07t:1061_3": "muditā, sā parasampattianumodanalakkhaṇā, appamāṇasattārammaṇattā appamāṇā, tā eva",
  "tika-abh07t:1061_4": "appamaññā. Nanu ca “catasso appamaññā”ti vakkhati, kasmā panettha dveyeva vuttāti?",
  "tika-abh07t:1061_5": "Adosatatramajjhattatāhi mettupekkhānaṃ gahitattā. Adosoyeva hi sattesu hitajjhāsayavasappavatto",
  "tika-abh07t:1061_6": "mettā nāma. Tatramajjhattatāyeva tesu paṭighānunayavūpasamappavattā upekkhā nāma. Tenāhu porāṇā –",
  "tika-abh07t:1062": "“Abyāpādena mettā hi, tatramajjhattatāya ca;",
  "tika-abh07t:1063": "Upekkhā gahitā yasmā, tasmā na gahitā ubho”ti. ;",
  "tika-abh07t:1064_0": "Pakārena jānāti aniccādivasena avabujjhatīti paññā, sā eva yathāsabhāvāvabodhane",
  "tika-abh07t:1064_1": "ādhipaccayogato indriyanti paññindriyaṃ. Atha saññāviññāṇapaññānaṃ kiṃ nānākaraṇanti?",
  "tika-abh07t:1064_2": "Saññā tāva nīlādivasena sañjānanamattaṃ karoti, lakkhaṇappaṭivedhaṃ kātuṃ na sakkoti.",
  "tika-abh07t:1064_3": "Viññāṇaṃ lakkhaṇappaṭivedhampi sādheti, ussakkitvā pana maggaṃ pāpetuṃ na sakkoti.",
  "tika-abh07t:1064_4": "Paññā pana tividhampi karoti, bālagāmikaheraññikānaṃ kahāpaṇāvabodhanamettha nidassananti.",
  "tika-abh07t:1064_5": "Ñāṇavippayuttasaññāya cettha ākāraggahaṇavasena uppajjanakāle viññāṇaṃ abbohārikaṃ,",
  "tika-abh07t:1064_6": "sesakāle balavaṃ. Ñāṇasampayuttā pana ubhopi tadanugatikā honti. Sabbathāpi pañcavīsatīti sambandho.",
  "tika-abh07t:1065": "9. “Terasaññasamānā”tyādi tīhi rāsīhi vuttānaṃ saṅgaho.",
  "tika-abh07t:1066": "Sobhanacetasikavaṇṇanā niṭṭhitā.",
  "tika-abh07t:1067": "Sampayoganayavaṇṇanā",
  "tika-abh07t:1068_0": "10. Cittena saha aviyuttā cittāviyuttā, cetasikāti vuttaṃ hoti. Uppajjatīti uppādo,",
  "tika-abh07t:1068_1": "cittameva uppādo cittuppādo. Aññattha pana sasampayuttaṃ cittaṃ cittuppādoti vuccati",
  "tika-abh07t:1068_2": "“uppajjati cittaṃ etenāti uppādo, dhammasamūho, cittañca taṃ uppādo cāti cittuppādo”ti",
  "tika-abh07t:1068_3": "katvā. Samāhāradvandepi hi pulliṅgaṃ katthaci saddavidū icchanti. Tesaṃ cittāviyuttānaṃ",
  "tika-abh07t:1068_4": "cittuppādesu paccekaṃ sampayogo ito paraṃ yathāyogaṃ pavuccatīti sambandho.",
  "tika-abh07t:1069": "Aññasamānacetasikasampayoganayavaṇṇanā",
  "tika-abh07t:1070_0": "13. Sabhāvena avitakkattā dvipañcaviññāṇāni vajjitāni etehi, tehi vā etāni vajjitānīti",
  "tika-abh07t:1070_1": "dvipañcaviññāṇavajjitāni, catucattālīsa kāmāvacaracittāni. Tesu ceva ekādasasu paṭhamajjhānacittesu",
  "tika-abh07t:1070_2": "ca vitakko jāyati sesānaṃ bhāvanābalena avitakkattāti adhippāyo.",
  "tika-abh07t:1071": "14. Tesu ceva pañcapaññāsasavitakkacittesu, ekādasasu dutiyajjhānacittesu cāti chasaṭṭhicittesu vicāro jāyati.",
  "tika-abh07t:1072": "15. Dvipañcaviññāṇehi, vicikicchāsahagatena cāti ekādasahi vajjitesu aṭṭhasattaticittesu adhimokkho jāyati.",
  "tika-abh07t:1073": "16. Pañcadvārāvajjanena, dvipañcaviññāṇehi, sampaṭicchanadvayena, santīraṇattayena cāti soḷasahi vajjitesu tesattatiyā cittesu vīriyaṃ jāyati.",
  "tika-abh07t:1074": "17. Domanassasahagatehidvīhi, upekkhāsahagatehi pañcapaññāsacittehi, kāyaviññāṇadvayena, ekādasahi catutthajjhānehi cāti sattaticittehi vajjitesu ekapaññāsacittesu pīti jāyati.",
  "tika-abh07t:1075": "18. Ahetukehi aṭṭhārasahi, momūhehi dvīhi cāti vīsatiyā cittehi vajjitesu ekūnasattaticittesu chando jāyati.",
  "tika-abh07t:1076_0": "19. Te panāti pakiṇṇakavivajjitā taṃsahagatā ca. Yathākkamanti vitakkādichapakiṇṇakavajjitataṃsahitakamānurūpato.",
  "tika-abh07t:1076_1": "“Chasaṭṭhi pañcapaññāsā”tyādi ekavīsasatagaṇanavasena, ekūnanavutigaṇanavasena ca",
  "tika-abh07t:1076_2": "yathārahaṃ yojetabbaṃ.",
  "tika-abh07t:1077": "Aññasamānacetasikasampayoganayavaṇṇanā niṭṭhitā.",
  "tika-abh07t:1078": "Akusalacetasikasampayoganayavaṇṇanā",
  "tika-abh07t:1079_0": "20. “Sabbākusalasādhāraṇā”ti vatvā tadeva samatthetuṃ “sabbesupī”tyādi vuttaṃ. Yo",
  "tika-abh07t:1079_1": "hi koci pāṇātipātādīsu paṭipajjati, so sabbopi mohena tattha anādīnavadassāvī ahirikena",
  "tika-abh07t:1079_2": "tato ajigucchanto, anottappena anottappanto, uddhaccena avūpasanto ca hoti, tasmā",
  "tika-abh07t:1079_3": "te sabbākusalesu upalabbhanti.",
  "tika-abh07t:1080_0": "21. Lobhasahagatacittesvevāti eva-kāro adhikāratthāyapi hotīti “diṭṭhisahagatacittesū”tiādīsupi",
  "tika-abh07t:1080_1": "avadhāraṇaṃ daṭṭhabbaṃ. Sakkāyādīsu hi abhinivisantassa tattha mamāyanasambhavato",
  "tika-abh07t:1080_2": "diṭṭhi lobhasahagatacittesveva labbhati. Mānopi ahaṃmānavasena pavattanato diṭṭhisadisova",
  "tika-abh07t:1080_3": "pavattatīti diṭṭhiyā saha ekacittuppādena pavattati kesarasīho viya aparena tathāvidhena",
  "tika-abh07t:1080_4": "saha ekaguhāyaṃ, na cāpi dosamūlādīsu uppajjati attasinehasannissayabhāvena ekantalobhapadaṭṭhānattāti",
  "tika-abh07t:1080_5": "so diṭṭhivippayuttesveva labbhati.",
  "tika-abh07t:1081_0": "24. Tathā parasampattiṃ usūyantassa, attasampattiyā ca parehi sādhāraṇabhāvaṃ anicchantassa,",
  "tika-abh07t:1081_1": "katākataduccaritasucarite anusocantassa ca tattha tattha paṭihananavaseneva pavattanato",
  "tika-abh07t:1081_2": "issāmacchariyakukkuccāni paṭighacittesveva.",
  "tika-abh07t:1082": "25. Akammaññatāpakatikassa tathā sabhāvatikkhesu asaṅkhārikesu pavattanāyogato thinamiddhaṃ sasaṅkhārikesveva labbhati.",
  "tika-abh07t:1083_0": "27. Sabbāpuññesveva cattāro cetasikā gatā, lobhamūleyeva yathāsambhavaṃ tayo gatā,",
  "tika-abh07t:1083_1": "dosamūlesveva dvīsu cattāro gatā, tathā sasaṅkhāreyeva dvayanti yojanā. Vicikicchā",
  "tika-abh07t:1083_2": "vicikicchācitte cāti ca-saddo avadhāraṇe. Vicikicchā vicikicchācitteyevāti sambandho.",
  "tika-abh07t:1084": "Akusalacetasikasampayoganayavaṇṇanā niṭṭhitā.",
  "tika-abh07t:1085": "Sobhanacetasikasampayoganayavaṇṇanā",
  "tika-abh07t:1086_0": "29. Lokuttaracittesu pādakajjhānādivasena kadāci sammāsaṅkappaviraho siyā, na pana",
  "tika-abh07t:1086_1": "viratīnaṃ abhāvo maggassa kāyaduccaritādīnaṃ samucchedavasena, phalassa ca tadanukūlavasena",
  "tika-abh07t:1086_2": "pavattanatoti vuttaṃ “viratiyo panā”tyādi. Sabbathāpīti sabbehipi taṃtaṃduccaritadurājīvānaṃ",
  "tika-abh07t:1086_3": "vidhamanavasappavattehi ākārehi. Na hi etāsaṃ lokiyesu viya lokuttaresupi musāvādādīnaṃ",
  "tika-abh07t:1086_4": "visuṃ visuṃ pahānavasena pavatti hoti sabbesameva duccaritadurājīvānaṃ tena tena",
  "tika-abh07t:1086_5": "maggena kesañci sabbaso, kesañci apāyagamanīyādiavatthāya pahānavasena ekakkhaṇe",
  "tika-abh07t:1086_6": "samucchindanato. Nanu cāyamattho “ekatovā”ti imināva siddhoti? Taṃ na, tissannaṃ",
  "tika-abh07t:1086_7": "ekatovuttiparidīpanamattena catubbidhavacīduccaritādīnaṃ paṭipakkhākārappavattiyā",
  "tika-abh07t:1086_8": "adīpitattā. Keci pana imamatthaṃ asallakkhetvāva “‘sabbathāpī’ti idaṃ atiritta”nti",
  "tika-abh07t:1086_9": "vadanti, tattha tesaṃ aññāṇameva kāraṇaṃ. “Niyatā”ti imināpi lokiyesu viya kadāci",
  "tika-abh07t:1086_10": "sambhavaṃ nivāreti. Tathā hetā lokiyesu yevāpanakavasena desitā, idha pana sarūpeneva.",
  "tika-abh07t:1086_11": "Kāmāvacarakusalesvevāti avadhāraṇena kāmāvacaravipākakiriyesu mahaggatesu ca sambhavaṃ",
  "tika-abh07t:1086_12": "nivāreti. Tathā ceva upari vakkhati. Kadācīti musāvādādiekekaduccaritehi paṭiviramaṇakāle.",
  "tika-abh07t:1086_13": "Kadāci uppajjantāpi na ekato uppajjanti vītikkamitabbavatthusaṅkhātānaṃ attano ārammaṇānaṃ",
  "tika-abh07t:1086_14": "sambhavāpekkhattāti vuttaṃ “visuṃ visu”nti.",
  "tika-abh07t:1087_0": "30. Appanāppattānaṃ appamaññānaṃ na kadāci somanassarahitā pavatti atthīti “pañcama…pe…",
  "tika-abh07t:1087_1": "cittesu cā”ti vuttaṃ. Vinīvaraṇāditāya mahattaṃ gatāni, mahantehi vā jhāyīhi gatāni",
  "tika-abh07t:1087_2": "pattānīti mahaggatāni. Nānā hutvāti bhinnārammaṇattā attano ārammaṇabhūtānaṃ dukkhitasukhitasattānaṃ",
  "tika-abh07t:1087_3": "āpāthagamanāpekkhatāya visuṃ visuṃ hutvā. Etthāti imesu kāmāvacarakusalacittesu,",
  "tika-abh07t:1087_4": "karuṇāmuditābhāvanākāle appanāvīthito pubbe paricayavasena upekkhāsahagatacittehipi",
  "tika-abh07t:1087_5": "parikammaṃ hoti, yathā taṃ paguṇaganthaṃ sajjhāyantassa kadāci aññavihitassapi sajjhāyanaṃ,",
  "tika-abh07t:1087_6": "yathā ca paguṇavipassanāya saṅkhāre sammasantassa kadāci paricayabalena ñāṇavippayuttacittehipi",
  "tika-abh07t:1087_7": "sammasananti upekkhāsahagatakāmāvacaresu karuṇāmuditānaṃ asambhavavādo kecivādo kato.",
  "tika-abh07t:1087_8": "Appanāvīthiyaṃ pana tāsaṃ ekantato somanassasahagatesveva sambhavo daṭṭhabbo bhinnajātikassa",
  "tika-abh07t:1087_9": "viya bhinnavedanassapi āsevanapaccayābhāvato.",
  "tika-abh07t:1088": "32. Tayo soḷasacittesūti sammāvācādayo tayo dhammā aṭṭhalokuttarakāmāvacarakusalavasena soḷasacittesu jāyanti.",
  "tika-abh07t:1089_0": "33. Evaṃ niyatāniyatasampayogavasena vuttesu aniyatadhamme ekato dassetvā sesānaṃ",
  "tika-abh07t:1089_1": "niyatabhāvaṃ dīpetuṃ “issāmaccherā”tyādi vuttaṃ. Issāmaccherakukkuccaviratikaruṇādayo",
  "tika-abh07t:1089_2": "nānā kadāci jāyanti, māno ca kadāci “seyyohamasmī”tyādivasappavattiyaṃ jāyati. Thinamiddhaṃ",
  "tika-abh07t:1089_3": "tathā kadāci akammaññatāvasappavattiyaṃ saha aññamaññaṃ avippayogivasena jāyatīti",
  "tika-abh07t:1089_4": "yojanā. Atha vā māno cāti ettha ca-saddaṃ “sahā”ti etthāpi yojetvā thinamiddhaṃ tathā",
  "tika-abh07t:1089_5": "kadāci saha ca sasaṅkhārikapaṭighe, diṭṭhigatavippayuttasasaṅkhārikesu ca issāmacchariyakukkuccehi,",
  "tika-abh07t:1089_6": "mānena ca saddhiṃ, kadāci taditarasasaṅkhārikacittasampayogakāle, taṃsampayogakālepi",
  "tika-abh07t:1089_7": "vā nānā ca jāyatīti yojanā daṭṭhabbā. Apare pana ācariyā “māno ca thinamiddhañca",
  "tika-abh07t:1089_8": "tathā kadāci nānā kadāci saha ca jāyatī”ti ettakameva yojesuṃ.",
  "tika-abh07t:1090_0": "34. Sesāti yathāvuttehi ekādasahi aniyatehi itare ekacattālīsa. Keci pana “yathāvuttehi",
  "tika-abh07t:1090_1": "aniyatayevāpanakehi sesā niyatayevāpanakā”ti vaṇṇenti, taṃ tesaṃ matimattaṃ, idha",
  "tika-abh07t:1090_2": "yevāpanakanāmena kesañci anuddhaṭattā. Kevalañhettha niyatāniyatavasena cittuppādesu",
  "tika-abh07t:1090_3": "yathārahaṃ labbhamānacetasikamattasandassanaṃ ācariyena kataṃ, na yevāpanakanāmena keci uddhaṭāti.",
  "tika-abh07t:1091_0": "Evaṃ tāva “phassādīsu ayaṃ dhammo ettakesu cittesu upalabbhatī”ti cittaparicchedavasena",
  "tika-abh07t:1091_1": "sampayogaṃ dassetvā idāni “imasmiṃ cittuppāde ettakā cetasikā”ti cetasikarāsiparicchedavasena",
  "tika-abh07t:1091_2": "saṅgahaṃ dassetuṃ “saṅgahañcā”tyādi vuttaṃ.",
  "tika-abh07t:1092": "Sobhanacetasikasampayoganayavaṇṇanā niṭṭhitā.",
  "tika-abh07t:1093": "Sampayoganayavaṇṇanā niṭṭhitā.",
  "tika-abh07t:1094": "Saṅgahanayavaṇṇanā",
  "tika-abh07t:1095": "35. “Chattiṃsā”tyādi tattha tattha yathārahaṃ labbhamānakadhammavasena gaṇanasaṅgaho.",
  "tika-abh07t:1096_0": "36. Paṭhamajjhāne niyuttāni cittāni, taṃ vā etesaṃ atthīti paṭhamajjhānikacittāni.",
  "tika-abh07t:1096_1": "Appamaññānaṃ sattārammaṇattā, lokuttarānañca nibbānārammaṇattā vuttaṃ “appamaññāvajjitā”ti.",
  "tika-abh07t:1096_2": "“Tathā”ti iminā aññasamānā, appamaññāvajjitā sobhanacetasikā ca saṅgahaṃ gacchantīti",
  "tika-abh07t:1096_3": "ākaḍḍhati. Upekkhāsahagatāti vitakkavicārapītisukhavajjā sukhaṭṭhānaṃ paviṭṭhaupekkhāya",
  "tika-abh07t:1096_4": "sahagatā. Pañcakajjhānavasenāti vitakkavicāre visuṃ visuṃ atikkamitvā bhāventassa",
  "tika-abh07t:1096_5": "nātitikkhañāṇassa vasena desitassa jhānapañcakassa vasena. Te pana ekato atikkamitvā",
  "tika-abh07t:1096_6": "bhāventassa tikkhañāṇassa vasena desitacatukkajjhānavasena dutiyajjhānikesu vitakkavicāravajjitānaṃ",
  "tika-abh07t:1096_7": "sambhavato catudhā eva saṅgaho hotīti adhippāyo.",
  "tika-abh07t:1097": "37. Tettiṃsadvayaṃ catutthapañcamajjhānacittesu.",
  "tika-abh07t:1098": "Mahaggatacittasaṅgahanayavaṇṇanā",
  "tika-abh07t:1099_0": "38. Tīsūti kusalavipākakiriyavasena tividhesu sīlavisuddhivasena suvisodhitakāyavacīpayogassa",
  "tika-abh07t:1099_1": "kevalaṃ cittasamādhānamattena mahaggatajjhānāni pavattanti, na pana kāyavacīkammānaṃ",
  "tika-abh07t:1099_2": "visodhanavasena, nāpi duccaritadurājīvānaṃ samucchindanapaṭippassambhanavasenāti",
  "tika-abh07t:1099_3": "vuttaṃ “virativajjitā”ti. Paccekamevāti visuṃ visuṃyeva. Pannarasasūti rūpāvacaravasena",
  "tika-abh07t:1099_4": "tīsu, āruppavasena dvādasasūti pannarasasu. Appamaññāyo na labbhantīti ettha kāraṇaṃ vuttameva.",
  "tika-abh07t:1100": "Mahaggatacittasaṅgahanayavaṇṇanā niṭṭhitā.",
  "tika-abh07t:1101": "Kāmāvacarasobhanacittasaṅgahanayavaṇṇanā",
  "tika-abh07t:1102_0": "40. Paccekamevāti ekekāyeva. Appamaññānaṃ hi sattārammaṇattā, viratīnañca vītakkamitabbavatthuvisayattā",
  "tika-abh07t:1102_1": "natthi tāsaṃ ekacittuppāde sambhavoti lokiyaviratīnaṃ ekantakusalasabhāvattā natthi",
  "tika-abh07t:1102_2": "abyākatesu sambhavoti vuttaṃ “virativajjitā”ti. Tenāha “pañca sikkhāpadā kusalāyevā”ti.",
  "tika-abh07t:1102_3": "Itarathā saddhāsatiādayo viya “siyā kusalā, siyā abyākatā”ti vadeyya. Phalassa pana",
  "tika-abh07t:1102_4": "maggapaṭibimbabhūtattā, duccaritadurājīvānaṃ paṭippassambhanato ca na lokuttaraviratīnaṃ",
  "tika-abh07t:1102_5": "ekantakusalatā yuttāti tāsaṃ tattha aggahaṇaṃ. Kāmāvacaravipākānampi ekantaparittārammaṇattā,",
  "tika-abh07t:1102_6": "appamaññānañca sattārammaṇattā, viratīnampi ekantakusalattā vuttaṃ “appamaññāvirativajjitā”ti.",
  "tika-abh07t:1103_0": "Nanu ca paññattādiārammaṇampi kāmāvacarakusalaṃ hotīti tassa vipākenapi kusalasadisārammaṇena",
  "tika-abh07t:1103_1": "bhavitabbaṃ yathā taṃ mahaggatalokuttaravipākehīti? Nayidamevaṃ, kāmataṇhādhīnassa",
  "tika-abh07t:1103_2": "phalabhūtattā. Yathā hi dāsiyā putto mātarā icchitaṃ kātuṃ asakkonto sāmikeneva icchiticchitaṃ",
  "tika-abh07t:1103_3": "karoti, evaṃ kāmataṇhāyattatāya dāsisadisassa kāmāvacarakammassa vipākabhūtaṃ cittaṃ",
  "tika-abh07t:1103_4": "tena gahitārammaṇaṃ aggahetvā kāmataṇhārammaṇameva gaṇhātīti. Dvādasadhāti kusalavipākakiriyabhedesu",
  "tika-abh07t:1103_5": "paccekaṃ cattāro cattāro dukāti katvā tīsu dvādasadhā.",
  "tika-abh07t:1104_0": "42. Idāni imesu paṭhamajjhānikādīhi dutiyajjhānikādīnaṃ bhedakaradhamme dassetuṃ",
  "tika-abh07t:1104_1": "“anuttare jhānadhammā”tyādi vuttaṃ. Anuttare citte vitakkavicārapītisukhavasena jhānadhammā",
  "tika-abh07t:1104_2": "visesakā bhedakā. Majjhime mahaggate appamaññā, jhānadhammā ca. Parittesu kāmāvacaresu",
  "tika-abh07t:1104_3": "viratī, ñāṇapītī ca appamaññā ca visesakā, tattha viratī kusalehi vipākakiriyānaṃ",
  "tika-abh07t:1104_4": "visesakā, appamaññā kusalakiriyehi vipākānaṃ, ñāṇapītī pana tīsu paṭhamayugaḷādīhi",
  "tika-abh07t:1104_5": "dutiyayugaḷādīnanti daṭṭhabbaṃ.",
  "tika-abh07t:1105": "Kāmāvacarasobhanacittasaṅgahanayavaṇṇanā niṭṭhitā.",
  "tika-abh07t:1106": "Akusalacittasaṅgahanayavaṇṇanā",
  "tika-abh07t:1107": "44. Dutiye asaṅkhāriketi diṭṭhivippayutte asaṅkhārike lobhamānena tatheva aññasamānā, akusalasādhāraṇā ca ekūnavīsati dhammāti sambandho.",
  "tika-abh07t:1108": "45. Tatiyeti upekkhāsahagatadiṭṭhisampayutte asaṅkhārike.",
  "tika-abh07t:1109": "46. Catuttheti diṭṭhivippayutte asaṅkhārike.",
  "tika-abh07t:1110": "47. Issāmacchariyakukkuccāni panettha paccekameva yojetabbāni bhinnārammaṇattāyevāti adhippāyo.",
  "tika-abh07t:1111": "50. Adhimokkhassa nicchayākārappavattito dveḷhakasabhāve vicikicchācitte sambhavo natthīti “adhimokkhavirahitā”ti vuttaṃ.",
  "tika-abh07t:1112_0": "51. Ekūnavīsati paṭhamadutiyaasaṅkhārikesu, aṭṭhārasa tatiyacatutthaasaṅkhārikesu,",
  "tika-abh07t:1112_1": "vīsa pañcame asaṅkhārike, ekavīsa paṭhamadutiyasasaṅkhārikesu, vīsati tatiyacatutthasasaṅkhārikesu,",
  "tika-abh07t:1112_2": "dvāvīsa pañcame sasaṅkhārike, pannarasa momūhadvayeti evaṃ akusale sattadhā ṭhitāti yojanā.",
  "tika-abh07t:1113_0": "52. Sādhāraṇāti akusalānaṃ sabbesameva sādhāraṇabhūtā cattāro samānā ca chandapītiadhimokkhavajjitā",
  "tika-abh07t:1113_1": "aññasamānā apare dasāti ete cuddasa dhammā sabbākusalayoginoti pavuccantīti yojanā.",
  "tika-abh07t:1114": "Akusalacittasaṅgahanayavaṇṇanā niṭṭhitā.",
  "tika-abh07t:1115": "Ahetukacittasaṅgahanayavaṇṇanā",
  "tika-abh07t:1116": "54. “Tathā”ti iminā aññasamāne paccāmasati.",
  "tika-abh07t:1117": "56. Manoviññāṇadhātuyā viya visiṭṭhamananakiccāyogato mananamattā dhātūti manodhātu. Ahetukapaṭisandhiyugaḷeti upekkhāsantīraṇadvaye.",
  "tika-abh07t:1118_0": "58. Dvādasa hasanacitte, ekādasa voṭṭhabbanasukhasantīraṇesu, dasa manodhātuttikāhetukapaṭisandhiyugaḷavasena",
  "tika-abh07t:1118_1": "pañcasu, satta dvipañcaviññāṇesūti aṭṭhārasāhetukesu cittuppādesu saṅgaho catubbidho hotīti yojanā.",
  "tika-abh07t:1119": "59. Tettiṃsavidhasaṅgahoti anuttare pañca, tathā mahaggate, kāmāvacarasobhane dvādasa, akusale satta, ahetuke cattāroti tettiṃsavidhasaṅgaho.",
  "tika-abh07t:1120_0": "60. Itthaṃ yathāvuttanayena cittāviyuttānaṃ cetasikānaṃ cittaparicchedavasena vuttaṃ",
  "tika-abh07t:1120_1": "sampayogañca cetasikarāsiparicchedavasena vuttaṃ saṅgahañca ñatvā yathāyogaṃ cittena",
  "tika-abh07t:1120_2": "samaṃ bhedaṃ uddise “sabbacittasādhāraṇā tāva satta ekūnanavuticittesu uppajjanato",
  "tika-abh07t:1120_3": "paccekaṃ ekūnanavutividhā, pakiṇṇakesu vitakko pañcapaññāsacittesu uppajjanato pañcapaññāsavidho”tyādinā katheyyāti attho.",
  "tika-abh07t:1121": "Ahetukacittasaṅgahanayavaṇṇanā niṭṭhitā.",
  "tika-abh07t:1122": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1123": "Cetasikaparicchedavaṇṇanā niṭṭhitā.",
  "tika-abh07t:1124": "3. Pakiṇṇakaparicchedavaṇṇanā",
  "tika-abh07t:1125_0": "1. Idāni yathāvuttānaṃ cittacetasikānaṃ vedanādivibhāgato, taṃtaṃvedanādibhedabhinnacittuppādavibhāgato",
  "tika-abh07t:1125_1": "ca pakiṇṇakasaṅgahaṃ dassetuṃ “sampayuttā yathāyoga”ntyādi āraddhaṃ. Yathāyogaṃ sampayuttā",
  "tika-abh07t:1125_2": "cittacetasikā dhammā sabhāvato attano attano sabhāvavasena ekūnanavutividhampi cittaṃ",
  "tika-abh07t:1125_3": "ārammaṇavijānanasabhāvasāmaññena ekavidhaṃ, sabbacittasādhāraṇo phasso phusanasabhāvena",
  "tika-abh07t:1125_4": "ekavidhotyādinā tepaññāsa honti.",
  "tika-abh07t:1126_0": "2. Idāni tesaṃ dhammānaṃ yathārahaṃ vedanā…pe… vatthuto saṅgaho nāma vedanāsaṅgahādināmako",
  "tika-abh07t:1126_1": "pakiṇṇakasaṅgaho cittuppādavaseneva taṃtaṃvedanādibhedabhinnacittuppādānaṃ vaseneva",
  "tika-abh07t:1126_2": "na katthaci taṃvirahena nīyate upanīyate, āharīyatītyattho.",
  "tika-abh07t:1127": "Vedanāsaṅgahavaṇṇanā",
  "tika-abh07t:1128_0": "3. Tatthāti tesu chasu saṅgahesu. Sukhādivedanānaṃ, taṃsahagatacittuppādānañca vibhāgavasena",
  "tika-abh07t:1128_1": "saṅgaho vedanāsaṅgaho. Dukkhato, sukhato ca aññā adukkhamasukhā ma-kārāgamavasena.",
  "tika-abh07t:1128_2": "Nanu ca “dvemā, bhikkhave, vedanā sukhā dukkhā”ti vacanato dve eva vedanāti? Saccaṃ,",
  "tika-abh07t:1128_3": "taṃ pana anavajjapakkhikaṃ adukkhamasukhaṃ sukhavedanāyaṃ, sāvajjapakkhikañca dukkhavedanāyaṃ",
  "tika-abh07t:1128_4": "saṅgahetvā vuttaṃ. Yampi katthaci sutte “yaṃ kiñci vedayitamidamettha dukkhassā”ti",
  "tika-abh07t:1128_5": "vacanaṃ, taṃ saṅkhāradukkhatāya sabbavedanānaṃ dukkhasabhāvattā vuttaṃ. Yathāha –",
  "tika-abh07t:1128_6": "“saṅkhārāniccataṃ, ānanda, mayā sandhāya bhāsitaṃ saṅkhāravipariṇāmatañca yaṃ kiñcivedayitamidamettha",
  "tika-abh07t:1128_7": "dukkhassā”ti. Tasmā tissoyeva vedanāti daṭṭhabbā. Tenāha bhagavā – “tisso imā, bhikkhave,",
  "tika-abh07t:1128_8": "vedanā sukhā dukkhā adukkhamasukhā cā”ti. Evaṃ tividhāpi panetā indriyadesanāyaṃ",
  "tika-abh07t:1128_9": "“sukhindriyaṃ dukkhindriyaṃ somanassindriyaṃ domanassindriyaṃ upekkhindriya”nti pañcadhā",
  "tika-abh07t:1128_10": "desitāti taṃvasenapettha vibhāgaṃ dassetuṃ “sukhaṃ dukkha”ntyādi vuttaṃ. Kāyikamānasikasātāsātabhedato",
  "tika-abh07t:1128_11": "hi sukhaṃ dukkhañca paccekaṃ dvidhā vibhajitvā “sukhindriyaṃ somanassindriyaṃ dukkhindriyaṃ",
  "tika-abh07t:1128_12": "domanassindriya”nti desitā, upekkhā pana bhedābhāvato upekkhindriyanti ekadhāva.",
  "tika-abh07t:1128_13": "Yathā hi sukhadukkhāni aññathā kāyassa anuggahamupaghātañca karonti, aññathā manaso,",
  "tika-abh07t:1128_14": "nevaṃ upekkhā, tasmā sā ekadhāva desitā, tenāhu porāṇā –",
  "tika-abh07t:1129": "“Kāyikaṃ mānasaṃ dukkhaṃ, sukhañcopekkhavedanā;",
  "tika-abh07t:1130": "Ekaṃ mānasameveti, pañcadhindriyabhedato”ti. ;",
  "tika-abh07t:1131_0": "Tattha iṭṭhaphoṭṭhabbānubhavanalakkhaṇaṃ sukhaṃ. Aniṭṭhaphoṭṭhabbānubhavanalakkhaṇaṃ",
  "tika-abh07t:1131_1": "dukkhaṃ. Sabhāvato, parikappato vā iṭṭhānubhavanalakkhaṇaṃ somanassaṃ. Tathā aniṭṭhānubhavanalakkhaṇaṃ",
  "tika-abh07t:1131_2": "domanassaṃ. Majjhattānubhavanalakkhaṇā upekkhā.",
  "tika-abh07t:1132": "5. Catucattālīsa paccekaṃ lokiyalokuttarabhedena ekādasavidhattā.",
  "tika-abh07t:1133": "7. Sesānīti sukhadukkhasomanassadomanassasahagatehi avasesāni akusalato cha, ahetukato cuddasa, kāmāvacarasobhanato dvādasa, pañcamajjhānikāni tevīsāti sabbānipi pañcapaññāsa.",
  "tika-abh07t:1134": "Vedanāsaṅgahavaṇṇanā niṭṭhitā.",
  "tika-abh07t:1135": "Hetusaṅgahavaṇṇanā",
  "tika-abh07t:1136_0": "10. Lobhādihetūnaṃ vibhāgavasena, taṃsampayuttavasena ca saṅgaho hetusaṅgaho. Hetavo",
  "tika-abh07t:1136_1": "nāma chabbidhā bhavantīti sambandho. Hetubhāvo pana nesaṃ sampayuttānaṃ suppatiṭṭhitabhāvasādhanasaṅkhāto",
  "tika-abh07t:1136_2": "mūlabhāvo. Laddhahetupaccayā hi dhammā viruḷhamūlā viya pādapā thirā honti, na ahetukā",
  "tika-abh07t:1136_3": "viya jalatale sevālasadisā. Evañca katvā ete mūlasadisatāya “mūlānī”ti ca vuccanti.",
  "tika-abh07t:1136_4": "Apare pana “kusalādīnaṃ kusalādibhāvasādhanaṃ hetubhāvo”ti vadanti, evaṃ sati hetūnaṃ",
  "tika-abh07t:1136_5": "attano kusalādibhāvasādhano añño hetu maggitabbo siyā. Atha sesasampayuttahetupaṭibaddho",
  "tika-abh07t:1136_6": "tesaṃ kusalādibhāvo, evampi momūhacittasampayuttassa hetuno akusalabhāvo appaṭibaddho",
  "tika-abh07t:1136_7": "siyā. Atha tassa sabhāvato akusalabhāvopi siyā, evaṃ sati sesahetūnampi sabhāvatova",
  "tika-abh07t:1136_8": "kusalādibhāvoti tesaṃ viya sampayuttadhammānampi so hetupaṭibaddho na siyā. Yadi",
  "tika-abh07t:1136_9": "ca hetupaṭibaddho kusalādibhāvo, tadā ahetukānaṃ abyākatabhāvo na siyāti alamatinippīḷanena.",
  "tika-abh07t:1136_10": "Kusalādibhāvo pana kusalākusalānaṃ yonisoayonisomanasikārappaṭibaddho. Yathāha –",
  "tika-abh07t:1136_11": "“yoniso, bhikkhave, manasikaroto anuppannā ceva kusalā dhammā uppajjanti, uppannā",
  "tika-abh07t:1136_12": "ca kusalā dhammā abhivaḍḍhantī”tyādi, abyākatānaṃ pana abyākatabhāvo niranusayasantānappaṭibaddho",
  "tika-abh07t:1136_13": "kammappaṭibaddho avipākabhāvappaṭibaddho cāti daṭṭhabbaṃ.",
  "tika-abh07t:1137": "16. Idāni hetūnaṃ jātibhedaṃ dassetuṃ “lobho doso cā”tyādi vuttaṃ.",
  "tika-abh07t:1138": "Hetusaṅgahavaṇṇanā niṭṭhitā.",
  "tika-abh07t:1139": "Kiccasaṅgahavaṇṇanā",
  "tika-abh07t:1140_0": "18. Paṭisandhādīnaṃ kiccānaṃ vibhāgavasena, taṃkiccavantānañca paricchedavasena saṅgaho",
  "tika-abh07t:1140_1": "kiccasaṅgaho. Bhavato bhavassa paṭisandhānaṃ paṭisandhikiccaṃ. Avicchedappavattihetubhāvena",
  "tika-abh07t:1140_2": "bhavassa aṅgabhāvo bhavaṅgakiccaṃ. Āvajjanakiccādīni heṭṭhā vuttavacanatthānusārena",
  "tika-abh07t:1140_3": "yathārahaṃ yojetabbāni. Ārammaṇe taṃtaṃkiccasādhanavasena anekakkhattuṃ, ekakkhattuṃ",
  "tika-abh07t:1140_4": "vā javamānassa viya pavatti javanakiccaṃ. Taṃtaṃjavanaggahitārammaṇassa ārammaṇakaraṇaṃ",
  "tika-abh07t:1140_5": "tadārammaṇakiccaṃ. Nibbattabhavato parigaḷhanaṃ cutikiccaṃ.",
  "tika-abh07t:1141_0": "19. Imāni pana kiccāni ṭhānavasena pākaṭāni hontīti taṃ dāni pabhedato dassetuṃ “paṭisandhī”tyādi",
  "tika-abh07t:1141_1": "vuttaṃ, tattha paṭisandhiyā ṭhānaṃ paṭisandhiṭhānaṃ. Kāmaṃ paṭisandhivinimuttaṃ ṭhānaṃ",
  "tika-abh07t:1141_2": "nāma natthi, sukhaggahaṇatthaṃ pana “silāputtakassa sarīra”ntyādīsu viya abhedepi",
  "tika-abh07t:1141_3": "bhedaparikappanāti daṭṭhabbaṃ. Evaṃ sesesupi. Dassanādīnaṃ pañcannaṃ viññāṇānaṃ ṭhānaṃ",
  "tika-abh07t:1141_4": "pañcaviññāṇaṭhānaṃ. Ādi-saddena sampaṭicchanaṭhānādīnaṃ saṅgaho.",
  "tika-abh07t:1142_0": "Tattha cutibhavaṅgānaṃ antarā paṭisandhiṭhānaṃ. Paṭisandhiāvajjanānaṃ, javanāvajjanānaṃ,",
  "tika-abh07t:1142_1": "tadārammaṇāvajjanānaṃ, voṭṭhabbanāvajjanānaṃ, kadāci javanacutīnaṃ, tadārammaṇacutīnañca",
  "tika-abh07t:1142_2": "antarā bhavaṅgaṭhānaṃ. Bhavaṅgapañcaviññāṇānaṃ, bhavaṅgajavanānañca antarā āvajjanaṭhānaṃ.",
  "tika-abh07t:1142_3": "Pañcadvārāvajjanasampaṭicchanānamantarā pañcaviññāṇaṭhānaṃ. Pañcaviññāṇasantīraṇānamantarā",
  "tika-abh07t:1142_4": "sampaṭicchanaṭhānaṃ. Sampaṭicchanavoṭṭhabbanānamantarā santīraṇaṭhānaṃ. Santīraṇajavanānaṃ,",
  "tika-abh07t:1142_5": "santīraṇabhavaṅgānañca antarā voṭṭhabbanaṭhānaṃ. Voṭṭhabbanatadārammaṇānaṃ, voṭṭhabbanabhavaṅgānaṃ,",
  "tika-abh07t:1142_6": "voṭṭhabbanacutīnaṃ, manodvārāvajjanatadārammaṇānaṃ, manodvārāvajjanabhavaṅgānaṃ,",
  "tika-abh07t:1142_7": "manodvārāvajjanacutīnañca antarā javanaṭhānaṃ. Javanabhavaṅgānaṃ, javanacutīnañca",
  "tika-abh07t:1142_8": "antarā tadārammaṇaṭhānaṃ. Javanapaṭisandhīnaṃ, tadārammaṇapaṭisandhīnaṃ, bhavaṅgapaṭisandhīnaṃ",
  "tika-abh07t:1142_9": "vā antarā cutiṭhānaṃ nāma.",
  "tika-abh07t:1143_0": "20. Dve upekkhāsahagatasantīraṇāni sukhasantīraṇassa paṭisandhivasappavattibhāvābhāvatotiadhippāyo.",
  "tika-abh07t:1143_1": "Evañca katvā paṭṭhāne “upekkhāsahagataṃ dhammaṃ paṭicca upekkhāsahagato dhammo uppajjati",
  "tika-abh07t:1143_2": "na hetupaccayā”ti evamāgatassa upekkhāsahagatapadassa vibhaṅge “ahetukaṃ upekkhāsahagataṃ",
  "tika-abh07t:1143_3": "ekaṃ khandhaṃ paṭicca dve khandhā, dve khandhe paṭicca eko khandho, ahetukapaṭisandhikkhaṇe",
  "tika-abh07t:1143_4": "upekkhāsahagataṃ ekaṃ khandhaṃ paṭicca dve khandhā, dve khandhe paṭicca eko khandho”ti",
  "tika-abh07t:1143_5": "evaṃ pavattipaṭisandhivasena paṭiccanayo uddhaṭo, pītisahagatasukhasahagatapadavibhaṅge",
  "tika-abh07t:1143_6": "pana “ahetukaṃ pītisahagataṃ ekaṃ khandhaṃ paṭiccatayo khandhā…pe… dve khandhā. Ahetukaṃ",
  "tika-abh07t:1143_7": "sukhasahagataṃ ekaṃ khandhaṃ paṭicca dve khandhā …pe… eko khandho”ti pavattivaseneva",
  "tika-abh07t:1143_8": "uddhaṭo, na pana “ahetukapaṭisandhikkhaṇe”tyādinā paṭisandhivasena, tasmā yathādhammasāsane",
  "tika-abh07t:1143_9": "avacanampi abhāvameva dīpetīti na tassa paṭisandhivasena pavatti atthi. Yattha pana",
  "tika-abh07t:1143_10": "labbhamānassapi kassaci avacanaṃ, tattha kāraṇaṃ upari āvi bhavissati.",
  "tika-abh07t:1144_0": "25. Manodvārāvajjanassa parittārammaṇe dvattikkhattuṃ pavattamānassapi natthi javanakiccaṃ",
  "tika-abh07t:1144_1": "tassa ārammaṇarasānubhavanābhāvatoti vuttaṃ “āvajjanadvayavajjitānī”ti. Evañca katvā",
  "tika-abh07t:1144_2": "vuttaṃ aṭṭhakathāyaṃ “javanaṭṭhāne ṭhatvā”ti. Itarathā “javanaṃ hutvā”ti vattabbaṃ",
  "tika-abh07t:1144_3": "siyāti. Kusalākusalaphalakiriyacittānīti ekavīsati lokiyalokuttarakusalāni, dvādasa",
  "tika-abh07t:1144_4": "akusalāni, cattāri lokuttaraphalacittāni, aṭṭhārasa tebhūmakakiriyacittāni. Ekacittakkhaṇikampi",
  "tika-abh07t:1144_5": "hi lokuttaramaggādikaṃ taṃsabhāvavantatāya javanakiccaṃ nāma, yathā ekekagocaravisayampi",
  "tika-abh07t:1144_6": "sabbaññutaññāṇaṃ sakalavisayāvabodhanasāmatthiyayogato na kadāci taṃnāmaṃ vijahatīti.",
  "tika-abh07t:1145": "27. Evaṃ kiccabhedena vuttāneva yathāsakaṃ labbhamānakiccagaṇanavasena sampiṇḍetvā dassetuṃ “tesu panā”tyādi vuttaṃ.",
  "tika-abh07t:1146_0": "33. Paṭisandhādayo cittuppādā nāmakiccabhedena paṭisandhādīnaṃ nāmānaṃ, kiccānañca",
  "tika-abh07t:1146_1": "bhedena, atha vā paṭisandhādayo nāma tannāmakā cittuppādā paṭisandhādīnaṃ kiccānaṃ",
  "tika-abh07t:1146_2": "bhedena cuddasa, ṭhānabhedena paṭisandhādīnaṃyeva ṭhānānaṃ bhedena dasadhā pakāsitāti",
  "tika-abh07t:1146_3": "yojanā. Ekakiccaṭhānadvikiccaṭhānatikiccaṭhānacatukiccaṭhānapañcakiccaṭhānāni cittāni",
  "tika-abh07t:1146_4": "yathākkamaṃ aṭṭhasaṭṭhi, tathā dve ca nava ca aṭṭha ca dve cāti niddiseti sambandho.",
  "tika-abh07t:1147": "Kiccasaṅgahavaṇṇanā niṭṭhitā.",
  "tika-abh07t:1148": "Dvārasaṅgahavaṇṇanā",
  "tika-abh07t:1149": "35. Dvārānaṃ, dvārappavattacittānañca paricchedavasena saṅgaho dvārasaṅgaho. Āvajjanādīnaṃ arūpadhammānaṃ pavattimukhabhāvato dvārāni viyāti dvārāni.",
  "tika-abh07t:1150": "36. Cakkhumevāti pasādacakkhumeva.",
  "tika-abh07t:1151": "37. Āvajjanādīnaṃ manānaṃ, manoyeva vā dvāranti manodvāraṃ. Bhavaṅganti āvajjanānantaraṃ bhavaṅgaṃ. Tenāhu porāṇā –",
  "tika-abh07t:1152": "“Sāvajjanaṃ bhavaṅgantu, manodvāranti vuccatī”ti;",
  "tika-abh07t:1153_0": "39. Tatthāti tesu cakkhādidvāresu cakkhudvāre chacattālīsa cittāni yathārahamuppajjantīti",
  "tika-abh07t:1153_1": "sambandho. Pañcadvārāvajjanamekaṃ, cakkhuviññāṇādīni ubhayavipākavasena satta, voṭṭhabbanamekaṃ,",
  "tika-abh07t:1153_2": "kāmāvacarajavanāni ca kusalākusalanirāvajjanakiriyavasena ekūnatiṃsa, tadārammaṇāni",
  "tika-abh07t:1153_3": "ca aggahitaggahaṇena aṭṭhevāti chacattālīsa. Yathārahanti iṭṭhādiārammaṇe yonisoayonisomanasikāraniranusayasantānādīnaṃ",
  "tika-abh07t:1153_4": "anurūpavasena. Sabbathāpīti āvajjanāditadārammaṇapariyosānena sabbenapi pakārena",
  "tika-abh07t:1153_5": "kāmāvacarānevāti yojanā. Sabbathāpi catupaññāsa cittānīti vā sambandho. Sabbathāpi",
  "tika-abh07t:1153_6": "taṃtaṃdvārikavasena ṭhitāni aggahitaggahaṇena cakkhudvārikesu chacattālīsacittesu",
  "tika-abh07t:1153_7": "sotaviññāṇādīnaṃ catunnaṃ yugaḷānaṃ pakkhepena catupaññāsapītyattho.",
  "tika-abh07t:1154": "41. Cakkhādidvāresu appavattanato, manodvārasaṅkhātabhavaṅgato ārammaṇantaraggahaṇavasena appavattito ca paṭisandhādivasena pavattāni ekūnavīsati dvāravimuttāni.",
  "tika-abh07t:1155": "42. Dvipañcaviññāṇāni sakasakadvāre, chabbīsati mahaggatalokuttarajavanāni manodvāreyeva uppajjanato chattiṃsa cittāni yathārahaṃ sakasakadvārānurūpaṃ ekadvārikacittāni.",
  "tika-abh07t:1156": "45. Pañcadvāresu santīraṇatadārammaṇavasena, manodvāre ca tadārammaṇavasena pavattanato chadvārikāni ceva paṭisandhādivasappavattiyā dvāravimuttāni ca.",
  "tika-abh07t:1157_0": "47. Pañcadvārikāni ca chadvārikāni ca pañcachadvārikāni. Chadvārikāni ca tāni kadāci",
  "tika-abh07t:1157_1": "dvāravimuttāni cāti chadvārikavimuttāni. Atha vā chadvārikāni ca chadvārikavimuttāni",
  "tika-abh07t:1157_2": "cāti chadvārikavimuttānīti ekadesasarūpekaseso daṭṭhabbo.",
  "tika-abh07t:1158": "Dvārasaṅgahavaṇṇanā niṭṭhitā.",
  "tika-abh07t:1159": "Ālambaṇasaṅgahavaṇṇanā",
  "tika-abh07t:1160_0": "48. Ārammaṇānaṃ sarūpato, vibhāgato, taṃvisayacittato ca saṅgaho ālambaṇasaṅgaho.",
  "tika-abh07t:1160_1": "Vaṇṇavikāraṃ āpajjamānaṃ rūpayati hadayaṅgatabhāvaṃ pakāsetīti rūpaṃ, tadeva dubbalapurisena",
  "tika-abh07t:1160_2": "daṇḍādi viya cittacetasikehi ālambīyati, tāni vā āgantvā ettha ramantīti ārammaṇanti",
  "tika-abh07t:1160_3": "rūpārammaṇaṃ. Saddīyatīti saddo, soyeva ārammaṇanti saddārammaṇaṃ. Gandhayati attano",
  "tika-abh07t:1160_4": "vatthuṃ sūceti “idamettha atthī”ti pesuññaṃ karontaṃ viya hotīti gandho, soyeva ārammaṇaṃ",
  "tika-abh07t:1160_5": "gandhārammaṇaṃ. Rasanti taṃ sattā assādentīti raso, soyeva ārammaṇaṃ rasārammaṇaṃ.",
  "tika-abh07t:1160_6": "Phusīyatīti phoṭṭhabbaṃ, tadeva ārammaṇaṃ phoṭṭhabbārammaṇaṃ. Dhammoyeva ārammaṇaṃ dhammārammaṇaṃ.",
  "tika-abh07t:1161": "49. Tatthāti tesu rūpādiārammaṇesu, rūpamevāti vaṇṇāyatanasaṅkhātaṃ rūpameva. Saddādayoti saddāyatanādisaṅkhātā saddādayo, āpodhātuvajjitabhūtattayasaṅkhātaṃ phoṭṭhabbāyatanañca.",
  "tika-abh07t:1162": "50. Pañcārammaṇapasādāni ṭhapetvā sesāni soḷasa sukhumarūpāni.",
  "tika-abh07t:1163": "51. Paccuppannanti vattamānaṃ.",
  "tika-abh07t:1164_0": "52. Chabbidhampīti rūpādivasena chabbidhampi. Vināsābhāvato atītādikālavasena navattabbattā",
  "tika-abh07t:1164_1": "nibbānaṃ, paññatti ca kālavimuttaṃ nāma. Yathārahanti kāmāvacarajavanaabhiññāsesamahaggatādijavanānaṃ",
  "tika-abh07t:1164_2": "anurūpato. Kāmāvacarajavanānañhi hasituppādavajjānaṃ chabbidhampi tikālikaṃ, kālavimuttañca",
  "tika-abh07t:1164_3": "ārammaṇaṃ hoti. Hasituppādassa tikālikameva. Tathā hissa ekantaparittārammaṇataṃ",
  "tika-abh07t:1164_4": "vakkhati. Dibbacakkhādivasappavattassa pana abhiññājavanassa yathārahaṃ chabbidhampi",
  "tika-abh07t:1164_5": "tikālikaṃ, kālavimuttañca ārammaṇaṃ hoti. Vibhāgo panettha navamaparicchede āvi bhavissati.",
  "tika-abh07t:1164_6": "Sesānaṃ pana kālavimuttaṃ, atītañca yathārahamārammaṇaṃ hoti.",
  "tika-abh07t:1165_0": "53. Dvāra…pe… saṅkhātānaṃ chabbidhampi ārammaṇaṃ hotīti sambandho, taṃ pana nesaṃ",
  "tika-abh07t:1165_1": "ārammaṇaṃ na āvajjanassa viya kenaci aggahitameva gocarabhāvaṃ gacchati, na ca pañcadvārikajavanānaṃ",
  "tika-abh07t:1165_2": "viya ekantapaccuppannaṃ, nāpi manodvārikajavanānaṃ viya tikālikameva, avisesena kālavimuttaṃ",
  "tika-abh07t:1165_3": "vā, nāpi maraṇāsannato purimabhāgajavanānaṃ viya kammakammanimittādivasena āgamasiddhivohāravinimuttanti",
  "tika-abh07t:1165_4": "āha “yathāsambhavaṃ…pe… sammata”nti. Tattha yathāsambhavanti taṃtaṃbhūmikapaṭisandhibhavaṅgacutīnaṃ",
  "tika-abh07t:1165_5": "taṃtaṃdvāraggahitādivasena sambhavānurūpato. Kāmāvacarānañhi paṭisandhibhavaṅgānaṃ",
  "tika-abh07t:1165_6": "tāva rūpādipañcārammaṇaṃ chadvāraggahitaṃ yathārahaṃ paccuppannamatītañca kammanimittasammatamārammaṇaṃ",
  "tika-abh07t:1165_7": "hoti, tathā cuticittassa atītameva. Dhammārammaṇaṃ pana tesaṃ tiṇṇannampi manodvāraggahitameva",
  "tika-abh07t:1165_8": "atītaṃ kammakammanimittasammataṃ, tathā rūpārammaṇaṃ ekameva manodvāraggahitaṃ ekantapaccuppannaṃ",
  "tika-abh07t:1165_9": "gatinimittasammatanti evaṃ kāmāvacarapaṭisandhādīnaṃ yathāsambhavaṃ chadvāraggahitaṃ",
  "tika-abh07t:1165_10": "paccuppannamatītañca kammakammanimittagatinimittasammatamārammaṇaṃ hoti.",
  "tika-abh07t:1166_0": "Mahaggatapaṭisandhādīsu pana rūpāvacarānaṃ, paṭhamatatiyāruppānañca dhammārammaṇameva",
  "tika-abh07t:1166_1": "manodvāraggahitaṃ paññattibhūtaṃ kammanimittasammataṃ, tathā dutiyacatutthāruppānaṃ",
  "tika-abh07t:1166_2": "atītamevāti evaṃ mahaggatapaṭisandhibhavaṅgacutīnaṃ manodvāraggahitaṃ paññattibhūtaṃ,",
  "tika-abh07t:1166_3": "atītaṃ vā kammanimittasammatameva ārammaṇaṃ hoti.",
  "tika-abh07t:1167_0": "Yebhuyyena bhavantare chadvāraggahitanti bāhullena atītānantarabhave maraṇāsannappavattachadvārikajavanehi",
  "tika-abh07t:1167_1": "gahitaṃ. Asaññībhavato cutānañhi paṭisandhivisayassa anantarātītabhave na kenaci",
  "tika-abh07t:1167_2": "dvārena gahaṇaṃ atthīti tadevettha yebhuyyaggahaṇena byabhicāritaṃ. Kevalañhi kammabaleneva",
  "tika-abh07t:1167_3": "tesaṃ paṭisandhiyā kammanimittādikamārammaṇaṃ upaṭṭhāti. Tathā hi saccasaṅkhepe asaññībhavato",
  "tika-abh07t:1167_4": "cutassa paṭisandhinimittaṃ pucchitvā –",
  "tika-abh07t:1168": "“Bhavantarakataṃ kammaṃ, yamokāsaṃ labhe tato;",
  "tika-abh07t:1169": "Hoti sā sandhi teneva, upaṭṭhāpitagocare”ti. –",
  "tika-abh07t:1170_0": "Kevalaṃ kammabaleneva paṭisandhigocarassa upaṭṭhānaṃ vuttaṃ. Itarathā hi javanaggahitassapi",
  "tika-abh07t:1170_1": "ārammaṇassa kammabaleneva upaṭṭhāpiyamānattā “tenevā”ti sāvadhāraṇavacanassa adhippāyasuññatā",
  "tika-abh07t:1170_2": "āpajjeyyāti. Nanu ca tesampi paṭisandhigocaro kammabhave kenaci dvārena javanaggahito",
  "tika-abh07t:1170_3": "sambhavatīti? Saccaṃ sambhavati kammakammanimittasammato, gatinimittasammato pana",
  "tika-abh07t:1170_4": "sabbesampi maraṇakāleyeva upaṭṭhātīti kuto tassa kammabhave gahaṇasambhavo. Apicettha",
  "tika-abh07t:1170_5": "maraṇāsannapavattajavanehi gahitameva sandhāya “chadvāraggahita”nti vuttaṃ, evañca",
  "tika-abh07t:1170_6": "katvā ācariyena imasmiṃyeva adhikāre paramatthavinicchaye vuttaṃ –",
  "tika-abh07t:1171": "“Maraṇāsannasattassa, yathopaṭṭhitagocaraṃ;",
  "tika-abh07t:1172": "Chadvāresu tamārabbha, paṭisandhi bhavantare”ti. ;",
  "tika-abh07t:1173_0": "“Paccuppanna”ntyādinā anāgatassa paṭisandhigocarabhāvaṃ nivāreti. Na hi taṃ atītakammakammanimittāni",
  "tika-abh07t:1173_1": "viya anubhūtaṃ, nāpi paccuppannakammanimittagatinimittāni viya āpāthagatañca hotīti,",
  "tika-abh07t:1173_2": "kammakammanimittādīnañca sarūpaṃ sayameva vakkhati.",
  "tika-abh07t:1174": "54. Tesūti rūpādipaccuppannādikammādiārammaṇesu viññāṇesu. Rūpādīsu ekekaṃ ārammaṇaṃ etesanti rūpādiekekārammaṇāni.",
  "tika-abh07t:1175": "55. Rūpādikaṃ pañcavidhampi ārammaṇametassāti rūpādipañcārammaṇaṃ.",
  "tika-abh07t:1176_0": "56. Sesānīti dvipañcaviññāṇasampaṭicchanehi avasesāni ekādasa kāmāvacaravipākāni.",
  "tika-abh07t:1176_1": "Sabbathāpi kāmāvacarārammaṇānīti sabbenapi chadvārikadvāravimuttachaḷārammaṇavasappavattākārena",
  "tika-abh07t:1176_2": "nibbattānipi ekantakāmāvacarasabhāvachaḷārammaṇagocarāni. Ettha hi vipākāni tāva",
  "tika-abh07t:1176_3": "santīraṇādivasena rūpādipañcārammaṇe, paṭisandhādivasena chaḷārammaṇasaṅkhāte kāmāvacarārammaṇeyeva pavattanti.",
  "tika-abh07t:1177_0": "Hasanacittampi padhānasāruppaṭṭhānaṃ disvā tussantassa rūpārammaṇe, bhaṇḍabhājanaṭṭhāne",
  "tika-abh07t:1177_1": "mahāsaddaṃ sutvā “evarūpā loluppataṇhā me pahīnā”ti tussantassa saddārammaṇe, gandhādīhi",
  "tika-abh07t:1177_2": "cetiyapūjanakāle tussantassa gandhārammaṇe, rasasampannaṃ piṇḍapātaṃ sabrahmacārīhi",
  "tika-abh07t:1177_3": "bhājetvā paribhuñjanakāle tussantassa rasārammaṇe, ābhisamācārikavattaparipūraṇakāle",
  "tika-abh07t:1177_4": "tussantassa phoṭṭhabbārammaṇe, pubbenivāsañāṇādīhi gahitakāmāvacaradhammaṃ ārabbha",
  "tika-abh07t:1177_5": "tussantassa dhammārammaṇeti evaṃ parittadhammapariyāpannesveva chasu ārammaṇesu pavattati.",
  "tika-abh07t:1178_0": "57. Dvādasākusalaaṭṭhañāṇavippayuttajavanavasena vīsati cittāni attano jaḷabhāvato",
  "tika-abh07t:1178_1": "lokuttaradhamme ārabbha pavattituṃ na sakkontīti navavidhalokuttaradhamme vajjetvā",
  "tika-abh07t:1178_2": "tebhūmakāni, paññattiñca ārabbha pavattantīti āha “akusalāni cevā”tyādi. Imesu hi",
  "tika-abh07t:1178_3": "akusalato cattāro diṭṭhigatasampayuttacittuppādā parittadhamme ārabbha parāmasanaassādanābhinandanakāle",
  "tika-abh07t:1178_4": "kāmāvacarārammaṇā, tenevākārena sattavīsati mahaggatadhamme ārabbha pavattiyaṃ mahaggatārammaṇā,",
  "tika-abh07t:1178_5": "sammutidhamme ārabbha pavattiyaṃ paññattārammaṇā. Diṭṭhivippayuttacittuppādāpi teyeva",
  "tika-abh07t:1178_6": "dhamme ārabbha kevalaṃ assādanābhinandanavasena pavattiyaṃ, paṭighasampayuttā ca",
  "tika-abh07t:1178_7": "dussanavippaṭisāravasena, vicikicchāsahagato aniṭṭhaṅgamanavasena, uddhaccasahagato",
  "tika-abh07t:1178_8": "vikkhipanavasena, avūpasamavasena ca pavattiyaṃ parittamahaggatapaññattārammaṇo,",
  "tika-abh07t:1178_9": "kusalato cattāro, kiriyato cattāroti aṭṭha ñāṇavippayuttacittuppādā sekkhaputhujjanakhīṇāsavānaṃ",
  "tika-abh07t:1178_10": "asakkaccadānapaccavekkhaṇadhammassavanādīsu parittadhamme ārabbha pavattikāle kāmāvacarārammaṇā,",
  "tika-abh07t:1178_11": "atipaguṇajjhānapaccavekkhaṇakāle mahaggatārammaṇā, kasiṇanimittādīsu parikammādikāle",
  "tika-abh07t:1178_12": "paññattārammaṇāti daṭṭhabbaṃ.",
  "tika-abh07t:1179_0": "58. Arahattamaggaphalavajjitasabbārammaṇāni sekkhaputhujjanasantānesveva pavattanato.",
  "tika-abh07t:1179_1": "Sekkhāpi hi ṭhapetvā lokiyacittaṃ arahato maggaphalasaṅkhātaṃ pāṭipuggalikacittaṃ",
  "tika-abh07t:1179_2": "jānituṃ na sakkonti anadhigatattā, tathā puthujjanādayopi sotāpannādīnaṃ, sekkhānaṃ",
  "tika-abh07t:1179_3": "pana attano attano maggaphalapaccavekkhaṇesu parasantānagatamaggaphalārammaṇāya abhiññāya",
  "tika-abh07t:1179_4": "parikammakāle, abhiññācitteneva maggaphalānaṃ paricchindanakāle ca attano attano",
  "tika-abh07t:1179_5": "samānānaṃ, heṭṭhimānañca maggaphaladhamme ārabbha kusalajavanānaṃ pavatti atthīti",
  "tika-abh07t:1179_6": "arahattamaggaphalasseva paṭikkhepo kato. Kāmāvacaramahaggatapaññattinibbānāni pana",
  "tika-abh07t:1179_7": "sekkhaputhujjanānaṃ sakkaccadānapaccavekkhaṇadhammassavanasaṅkhārasammasanakasiṇaparikammādīsu",
  "tika-abh07t:1179_8": "taṃtadārammaṇikābhiññānaṃ parikammakāle, gotrabhuvodānakāle, dibbacakkhādīhi rūpavijānanādikāle",
  "tika-abh07t:1179_9": "ca kusalajavanānaṃ gocarabhāvaṃ gacchanti.",
  "tika-abh07t:1180_0": "59. Sabbathāpi sabbārammaṇānīti kāmāvacaramahaggatasabbalokuttarapaññattivasena sabbathāpi",
  "tika-abh07t:1180_1": "sabbārammaṇāni, na pana akusalādayo viya sappadesasabbārammaṇānītyattho. Kiriyajavanānañhi",
  "tika-abh07t:1180_2": "sabbaññutaññāṇādivasappavattiyaṃ, voṭṭhabbanassa ca taṃtaṃpurecārikavasappavattiyaṃ",
  "tika-abh07t:1180_3": "na ca kiñci agocaraṃ nāma atthi.",
  "tika-abh07t:1181": "60. Paṭhamatatiyāruppārammaṇattā āruppesu dutiyacatutthāni mahaggatārammaṇāni.",
  "tika-abh07t:1182": "61. Sesāni…pe… paññattārammaṇānīti pannarasa rūpāvacarāni, paṭhamatatiyāruppāni cāti ekavīsati kasiṇādipaññattīsu pavattanato paññattārammaṇāni.",
  "tika-abh07t:1183_0": "63. Tevīsatikāmāvacaravipākapañcadvārāvajjanahasanavasena pañcavīsati cittāni paritthamhi",
  "tika-abh07t:1183_1": "kāmāvacarārammaṇe yeva bhavanti. Kāmāvacarañhi mahaggatādayo upādāya mandānubhāvatāya",
  "tika-abh07t:1183_2": "parisamantato attaṃ khaṇḍitaṃ viyāti parittaṃ. “Cha cittāni mahaggateyevā”tyādinā",
  "tika-abh07t:1183_3": "sabbattha sāvadhāraṇayojanā daṭṭhabbā.",
  "tika-abh07t:1184": "Ālambaṇasaṅgahavaṇṇanā niṭṭhitā.",
  "tika-abh07t:1185": "Vatthusaṅgahavaṇṇanā",
  "tika-abh07t:1186": "64. Vatthuvibhāgato, tabbatthukacittaparicchedavasena ca saṅgaho vatthusaṅgaho. Vasanti etesu cittacetasikā tannissayattāti vatthūni.",
  "tika-abh07t:1187": "65. Tāni kāmaloke sabbānipi labbhanti paripuṇṇindriyassa tattheva upalabbhanato. Pi-saddena pana andhabadhirādivasena kesañci asambhavaṃ dīpeti.",
  "tika-abh07t:1188_0": "66. Ghānādittayaṃ natthi brahmānaṃ kāmavirāgabhāvanāvasena gandharasaphoṭṭhabbesu",
  "tika-abh07t:1188_1": "virattatāya tabbisayappasādesupi virāgasabhāvato. Buddhadassanadhammassavanādiatthaṃ",
  "tika-abh07t:1188_2": "pana cakkhusotesu avirattabhāvato cakkhādidvayaṃ tattha upalabbhati.",
  "tika-abh07t:1189": "67. Arūpaloke sabbānipi cha vatthūni na saṃvijjanti arūpīnaṃ rūpavirāgabhāvanābalena tattha sabbena sabbaṃ rūpappavattiyā abhāvato.",
  "tika-abh07t:1190": "68. Pañcaviññāṇāneva nissattanijjīvaṭṭhena dhātuyoti pañcaviññāṇadhātuyo.",
  "tika-abh07t:1191": "69. Mananamattā dhātu manodhātu.",
  "tika-abh07t:1192_0": "70. Manoyeva visiṭṭhavijānanakiccayogato viññāṇaṃ nissattanijjīvaṭṭhena dhātu cāti",
  "tika-abh07t:1192_1": "manoviññāṇadhātu. Manaso viññāṇadhātūti vā manoviññāṇadhātu. Sā hi manatoyeva anantarapaccayato",
  "tika-abh07t:1192_2": "sambhūyamanasoyeva anantarapaccayabhūtāti manaso sambandhinī hoti. Santīraṇattayassa,",
  "tika-abh07t:1192_3": "aṭṭhamahāvipākānaṃ, paṭighadvayassa, paṭhamamaggassa, hasituppādassa, pannarasarūpāvacarānañca",
  "tika-abh07t:1192_4": "vasena pavattā yathāvuttamanodhātupañcaviññāṇadhātūhi avasesā manoviññāṇadhātu saṅkhātā",
  "tika-abh07t:1192_5": "ca tiṃsa dhammā na kevalaṃ manodhātuyeva, tathā hadayaṃ nissāyeva pavattantīti sambandho.",
  "tika-abh07t:1193_0": "Santīraṇamahāvipākāni hi ekādasa dvārābhāvato, kiccābhāvato ca āruppe na uppajjanti.",
  "tika-abh07t:1193_1": "Paṭighassa anīvaraṇāvatthassa abhāvato taṃsahagataṃ cittadvayaṃ rūpalokepi natthi,",
  "tika-abh07t:1193_2": "pageva āruppe. Paṭhamamaggopi paratoghosapaccayābhāve sāvakānaṃ anuppajjanato, buddhapaccekabuddhānañca",
  "tika-abh07t:1193_3": "manussalokato aññattha anibbattanato, hasanacittañca kāyābhāvato, rūpāvacarāni arūpīnaṃ",
  "tika-abh07t:1193_4": "rūpavirāgabhāvanāvasena tadārammaṇesu jhānesupi virattabhāvato arūpabhave na uppajjantīti",
  "tika-abh07t:1193_5": "sabbānipi etāni tettiṃsa cittāni hadayaṃ nissāyeva pavattanti.",
  "tika-abh07t:1194_0": "71. Pañcarūpāvacarakusalato avasesāni dvādasa lokiyakusalāni, paṭighadvayato avasesāni",
  "tika-abh07t:1194_1": "dasa akusalāni, pañcadvārāvajjanahasanarūpāvacarakiriyehi avasesāni terasa kiriyacittāni,",
  "tika-abh07t:1194_2": "paṭhamamaggato avasesāni satta anuttarāni cāti imesaṃ vasena dvecattālīsavidhā manoviññāṇadhātusaṅkhātā",
  "tika-abh07t:1194_3": "dhammā pañcavokārabhavavasena hadayaṃ nissāya vā, catuvokārabhavavasena anissāyavā pavattanti.",
  "tika-abh07t:1195_0": "73. Kāme bhave chavatthuṃ nissitā satta viññāṇadhātuyo, rūpe bhave tivatthuṃ nissitā",
  "tika-abh07t:1195_1": "ghānaviññāṇādittayavajjitā catubbidhā viññāṇadhātuyo, āruppe bhave anissitā ekā manoviññāṇadhātu matāti yojanā.",
  "tika-abh07t:1196_0": "74. Kāmāvacaravipākapañcadvārāvajjanapaṭighadvayahasanavasena sattavīsati kāmāvacarāni,",
  "tika-abh07t:1196_1": "pannarasa rūpāvacarāni, paṭhamamaggoti tecattālīsa nissāyeva jāyare, tatoyeva avasesā",
  "tika-abh07t:1196_2": "āruppavipākavajjitā dvecattālīsa nissāya ca anissāya ca jāyare, pākāruppā cattāro",
  "tika-abh07t:1196_3": "anissitāyevāti sambandho.",
  "tika-abh07t:1197": "Vatthusaṅgahavaṇṇanā niṭṭhitā.",
  "tika-abh07t:1198": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1199": "Pakiṇṇakaparicchedavaṇṇanā niṭṭhitā.",
  "tika-abh07t:1200": "4. Vīthiparicchedavaṇṇanā",
  "tika-abh07t:1201_0": "1. Iccevaṃ yathāvuttanayena cittuppādānaṃ catunnaṃ khandhānaṃ uttaraṃ vedanāsaṅgahādivibhāgato",
  "tika-abh07t:1201_1": "uttamaṃ pabhedasaṅgahaṃ katvā puna kāmāvacarādīnaṃ tiṇṇaṃ bhūmīnaṃ, dvihetukādipuggalānañca",
  "tika-abh07t:1201_2": "bhedena lakkhitaṃ “idaṃ ettakehi paraṃ, imassa anantaraṃ ettakāni cittānī”ti evaṃ",
  "tika-abh07t:1201_3": "pubbāparacittehi niyāmitaṃ paṭisandhipavattīsu cittuppādānaṃ pavattisaṅgahaṃ nāma",
  "tika-abh07t:1201_4": "tannāmakaṃ saṅgahaṃ yathāsambhavato samāsena pavakkhāmīti yojanā.",
  "tika-abh07t:1202": "2. Vatthudvārārammaṇasaṅgahā heṭṭhā kathitāpi paripuṇṇaṃ katvā pavattisaṅgahaṃ dassetuṃ puna nikkhittā.",
  "tika-abh07t:1203": "3. Visayānaṃ dvāresu, visayesu ca cittānaṃ pavatti visayappavatti.",
  "tika-abh07t:1204": "4. Tatthāti tesu chasu chakkesu.",
  "tika-abh07t:1205": "Vīthichakkavaṇṇanā",
  "tika-abh07t:1206_0": "6. “Cakkhudvāre pavattā vīthi cittaparamparā cakkhudvāravīthī”tyādinā dvāravasena,",
  "tika-abh07t:1206_1": "“cakkhuviññāṇasambandhinī vīthi tena saha ekārammaṇaekadvārikatāya sahacaraṇabhāvato",
  "tika-abh07t:1206_2": "cakkhuviññāṇavīthī”tyādinā viññāṇavasena vā vīthīnaṃ nāma yojanā kātabbāti dassetuṃ",
  "tika-abh07t:1206_3": "“cakkhudvāravīthī”tyādi vuttaṃ.",
  "tika-abh07t:1207": "Vīthichakkavaṇṇanā niṭṭhitā.",
  "tika-abh07t:1208": "Vīthibhedavaṇṇanā",
  "tika-abh07t:1209_0": "7. “Atimahanta”ntyādīsu ekacittakkhaṇātītaṃ hutvā āpāthāgataṃ soḷasacittakkhaṇāyukaṃ",
  "tika-abh07t:1209_1": "atimahantaṃ nāma. Dviticittakkhaṇātītaṃ hutvā pannarasacuddasacittakkhaṇāyukaṃ mahantaṃ",
  "tika-abh07t:1209_2": "nāma. Catucittakkhaṇato paṭṭhāya yāva navacittakkhaṇātītaṃ hutvā terasacittakkhaṇato",
  "tika-abh07t:1209_3": "paṭṭhāya yāva aṭṭhacittakkhaṇāyutaṃ parittaṃ nāma. Dasacittakkhaṇato paṭṭhāya yāva",
  "tika-abh07t:1209_4": "pannarasacittakkhaṇātītaṃ hutvā sattacittakkhaṇato paṭṭhāya yāva dvicittakkhaṇāyukaṃ",
  "tika-abh07t:1209_5": "atiparittaṃ nāma. Evañca katvā vakkhati “ekacittakkhaṇātītānī”tyādi. Vibhūtaṃ pākaṭaṃ. Avibhūtaṃ apākaṭaṃ.",
  "tika-abh07t:1210": "Vīthibhedavaṇṇanā niṭṭhitā.",
  "tika-abh07t:1211": "Pañcadvāravīthivaṇṇanā",
  "tika-abh07t:1212_0": "8. Kathanti kena pakārena atimahantādivasena visayavavatthānanti pucchitvā cittakkhaṇavasena",
  "tika-abh07t:1212_1": "taṃ pakāsetuṃ “uppādaṭhitī”tyādi āraddhaṃ. Uppajjanaṃ uppādo, attapaṭilābho. Bhañjanaṃ",
  "tika-abh07t:1212_2": "bhaṅgo, sarūpavināso. Ubhinnaṃ vemajjhe bhaṅgābhimukhappavatti ṭhiti nāma. Keci pana",
  "tika-abh07t:1212_3": "cittassa ṭhitikkhaṇaṃ paṭisedhenti. Ayañhi nesaṃ adhippāyo – cittayamake “uppannaṃ",
  "tika-abh07t:1212_4": "uppajjamāna”nti evamādipadānaṃ vibhaṅge “bhaṅgakkhaṇe uppannaṃ, no ca uppajjamānaṃ,",
  "tika-abh07t:1212_5": "uppādakkhaṇe uppannañceva uppajjamānañcā”tyādinā bhaṅguppādāva kathitā, na ṭhitikkhaṇo.",
  "tika-abh07t:1212_6": "Yadi ca cittassa ṭhitikkhaṇopi atthi, “ṭhitikkhaṇe bhaṅgakkhaṇe cā”ti vattabbaṃ siyā.",
  "tika-abh07t:1212_7": "Atha mataṃ “uppādo paññāyati, vayo paññāyati, ṭhitassa aññathattaṃ paññāyatīti suttantapāṭhato",
  "tika-abh07t:1212_8": "ṭhitikkhaṇo atthī”ti, tatthapi ekasmiṃ dhamme aññathattassa anuppajjanato, paññāṇavacanato",
  "tika-abh07t:1212_9": "ca pabandhaṭhitiyeva adhippetā, na ca khaṇaṭhiti, na ca abhidhamme labbhamānassa",
  "tika-abh07t:1212_10": "avacane kāraṇaṃ atthi, tasmā yathādhammasāsane avacanampi abhāvameva dīpetīti. Tattha",
  "tika-abh07t:1212_11": "vuccate yatheva hi ekadhammādhārabhāvepi uppādabhaṅgānaṃ añño uppādakkhaṇo, añño",
  "tika-abh07t:1212_12": "bhaṅgakkhaṇoti uppādāvatthāya bhinnā bhaṅgāvatthā icchitā. Itarathā hi “aññoyeva",
  "tika-abh07t:1212_13": "dhammo uppajjati, añño nirujjhatī”ti āpajjeyya, evameva uppādabhaṅgāvatthāhi bhinnā",
  "tika-abh07t:1212_14": "bhaṅgābhimukhāvatthāpi icchitabbā, sā ṭhiti nāma. Pāḷiyaṃ pana veneyyajjhāsayānurodhato",
  "tika-abh07t:1212_15": "nayadassanavasena sā na vuttā. Abhidhammadesanāpi hi kadāci veneyyajjhāsayānurodhena",
  "tika-abh07t:1212_16": "pavattati, yathā rūpassa uppādo upacayo santatīti dvidhā bhinditvā desito, sutte",
  "tika-abh07t:1212_17": "ca “tīṇimāni, bhikkhave, saṅkhatassa saṅkhatalakkhaṇāni. Katamāni tīṇi? Uppādo paññāyati,",
  "tika-abh07t:1212_18": "vayo paññāyati, ṭhitassa aññathattaṃ paññāyatī”ti evaṃ saṅkhatadhammasseva lakkhaṇadassanatthaṃ",
  "tika-abh07t:1212_19": "uppādādīnaṃ vuttattā na sakkā pabandhassa paññattisabhāvassa asaṅkhatassa ṭhiti tattha",
  "tika-abh07t:1212_20": "vuttāti viññātuṃ. Upasaggassa ca dhātvattheyeva pavattanato “paññāyatī”ti etassa",
  "tika-abh07t:1212_21": "viññāyatīti attho. Tasmā na ettāvatā cittassa ṭhitikkhaṇo paṭibāhituṃ yuttoti suvuttametaṃ",
  "tika-abh07t:1212_22": "“uppādaṭhitibhaṅgavasenā”ti. Evañca katvā vuttaṃ aṭṭhakathāyampi “ekekassa uppādaṭhitibhaṅgavasena tayo tayo khaṇā”ti.",
  "tika-abh07t:1213_0": "9. Arūpaṃ lahupariṇāmaṃ, rūpaṃ garupariṇāmaṃ gāhakagāhetabbabhāvassa taṃtaṃkhaṇavasena",
  "tika-abh07t:1213_1": "uppajjanatoti āha “tānī”tyādi. Tānīti tādisāni. Sattarasannaṃ cittānaṃ khaṇāni viya",
  "tika-abh07t:1213_2": "khaṇāni sattarasacittakkhaṇāni, tāni cittakkhaṇāni sattarasāti vā sambandho. Visuṃ",
  "tika-abh07t:1213_3": "visuṃ pana ekapaññāsa cittakkhaṇāni honti. Rūpadhammānanti viññattilakkhaṇarūpavajjānaṃ",
  "tika-abh07t:1213_4": "rūpadhammānaṃ. Viññattidvayañhi ekacittakkhaṇāyukaṃ. Tathā hi taṃ cittānuparivattidhammesu",
  "tika-abh07t:1213_5": "vuttaṃ. Lakkhaṇarūpesu ca jāti ceva aniccatā ca cittassa uppādabhaṅgakkhaṇehi samānāyukā,",
  "tika-abh07t:1213_6": "jaratā pana ekūnapaññāsacittakkhaṇāyukā. Evañca katvā vadanti –",
  "tika-abh07t:1214": "“Taṃ sattarasacittāyu, vinā viññattilakkhaṇa”nti ;",
  "tika-abh07t:1215_0": "Keci pana “paṭiccasamuppādaṭṭhakathāyaṃ ‘ettāvatā ekādasa cittakkhaṇā atītā honti,",
  "tika-abh07t:1215_1": "athāvasesapañcacittakkhaṇāyuke’ti vacanato soḷasacittakkhaṇāni rūpadhammānamāyū.",
  "tika-abh07t:1215_2": "Uppajjamānameva hi rūpaṃ bhavaṅgacalanassa paccayo hotī”ti vadanti, tayidamasāraṃ",
  "tika-abh07t:1215_3": "“paṭisandhicittena sahuppannaṃ kammajarūpaṃ tato paṭṭhāya sattarasamena saddhiṃ nirujjhati,",
  "tika-abh07t:1215_4": "paṭisandhicittassa ṭhitikkhaṇe uppannaṃ aṭṭhārasamassa uppādakkhaṇe nirujjhatī”tyādinā",
  "tika-abh07t:1215_5": "aṭṭhakathāyameva sattarasacittakkhaṇassa āgatattā. Yattha pana soḷasacittakkhaṇāneva",
  "tika-abh07t:1215_6": "paññāyanti, tattha cittappavattiyā paccayabhāvayogyakkhaṇavasena nayo nīto. Heṭṭhimakoṭiyā",
  "tika-abh07t:1215_7": "hi ekacittakkhaṇampi atikkantasseva rūpassa āpāthāgamanasāmatthiyanti alamativitthārena.",
  "tika-abh07t:1216_0": "10. Ekacittassa khaṇaṃ viya khaṇaṃ ekacittakkhaṇaṃ, taṃ atītaṃ etesaṃ, etāni vā taṃ",
  "tika-abh07t:1216_1": "atītānīti ekacittakkhaṇātītāni. Āpāthamāgacchantīti rūpasaddārammaṇāni sakasakaṭṭhāne",
  "tika-abh07t:1216_2": "ṭhatvāva gocarabhāvaṃ gacchantīti ābhogānurūpaṃ anekakalāpagatāni āpāthaṃ āgacchanti,",
  "tika-abh07t:1216_3": "sesāni pana ghānādinissayesu allīnāneva viññāṇuppattikāraṇānīti ekekakalāpagatānipi.",
  "tika-abh07t:1216_4": "Ekekakalāpagatāpi hi pasādā viññāṇassa ādhārabhāvaṃ gacchanti, te pana bhavaṅgacalanassa",
  "tika-abh07t:1216_5": "anantarapaccayabhūtena bhavaṅgena saddhiṃ uppannā. “Āvajjanena saddhiṃ uppannā”ti apare.",
  "tika-abh07t:1217_0": "Dvikkhattuṃ bhavaṅge caliteti visadisaviññāṇuppattihetubhāvasaṅkhātabhavaṅgacalanavasena",
  "tika-abh07t:1217_1": "purimaggahitārammaṇasmiṃyeva dvikkhattuṃ bhavaṅge pavatte. Pañcasu hi pasādesu yogyadesāvatthānavasena",
  "tika-abh07t:1217_2": "ārammaṇe ghaṭṭite pasādaghaṭṭanānubhāvena bhavaṅgasantati vocchijjamānā sahasā anocchijjitvā",
  "tika-abh07t:1217_3": "yathā vegena dhāvanto ṭhātukāmopi puriso ekadvipadavāre atikkamitvāva tiṭṭhati, evaṃ",
  "tika-abh07t:1217_4": "dvikkhattuṃ uppajjitvāva occhijjati. Tattha paṭhamacittaṃ bhavaṅgasantatiṃ cālentaṃ",
  "tika-abh07t:1217_5": "viya uppajjatīti bhavaṅgacalanaṃ, dutiyaṃ tassa occhijjanākārena uppajjanato bhavaṅgupacchedoti",
  "tika-abh07t:1217_6": "voharanti. Idha pana avisesena vuttaṃ “dvikkhattuṃ bhavaṅge calite”ti.",
  "tika-abh07t:1218_0": "Nanu ca rūpādinā pasāde ghaṭṭite tannissitasseva calanaṃ yuttaṃ, kathaṃ pana hadayavatthunissitassa",
  "tika-abh07t:1218_1": "bhavaṅgassāti? Santativasena ekābaddhattā. Yathā hi bheriyā ekasmiṃ tale ṭhitasakkharāya",
  "tika-abh07t:1218_2": "makkhikāya nisinnāya aparasmiṃ tale daṇḍādinā pahaṭe anukkamena bhericammavarattādīnaṃ",
  "tika-abh07t:1218_3": "calanena sakkharāya calitāya makkhikāya uppatitvā gamanaṃ hoti, evameva rūpādinā",
  "tika-abh07t:1218_4": "pasāde ghaṭṭite tannissayesu mahābhūtesu calitesu anukkamena taṃsambandhānaṃ sesarūpānampi",
  "tika-abh07t:1218_5": "calanena hadayavatthumhi calite tannissitassa bhavaṅgassa calanākārena pavatti hoti. Vuttañca –",
  "tika-abh07t:1219": "“Ghaṭṭite aññavatthumhi, aññanissitakampanaṃ;",
  "tika-abh07t:1220": "Ekābaddhena hotīti, sakkharopamayā vade”ti. ;",
  "tika-abh07t:1221_0": "Bhavaṅgasotanti bhavaṅgappavāhaṃ. Āvajjantanti “kiṃ nāmeta”nti vadantaṃ viya ābhogaṃ",
  "tika-abh07t:1221_1": "kurumānaṃ. Passantanti paccakkhato pekkhantaṃ. Nanu ca “cakkhunā rūpaṃ disvā”ti vacanato",
  "tika-abh07t:1221_2": "cakkhundriyameva dassanakiccaṃ sādeti, na viññāṇanti? Nayidamevaṃ, rūpassa andhabhāvena",
  "tika-abh07t:1221_3": "rūpadassane asamatthabhāvato. Yadi ca taṃ rūpaṃ passati, tathā sati aññaviññāṇasamaṅginopi",
  "tika-abh07t:1221_4": "rūpadassanappasaṅgo siyā. Yadi evaṃ viññāṇassa taṃ kiccaṃ sādheti, viññāṇassa appaṭibandhattā",
  "tika-abh07t:1221_5": "antaritarūpassapi dassanaṃ siyā. Hotu antaritassapi dassanaṃ, yassa phalikāditirohitassa",
  "tika-abh07t:1221_6": "ālokapaṭibandho natthi, yassa pana kuṭṭādiantaritassa alokapaṭibandho atthi. Tattha",
  "tika-abh07t:1221_7": "paccayābhāvato viññāṇaṃ nuppajjatīti na tassa cakkhuviññāṇena gahaṇaṃ hoti. “Cakkhunā”ti",
  "tika-abh07t:1221_8": "panettha tena dvārena karaṇabhūtenāti adhippāyo. Atha vā nissitakiriyā nissayappaṭibaddhā",
  "tika-abh07t:1221_9": "vuttā yathā “mañcā ukkuṭṭhiṃ karontī”ti.",
  "tika-abh07t:1222_0": "Sampaṭicchantanti tameva rūpaṃ paṭiggaṇhantaṃ viya. Santīrayamānanti tameva rūpaṃ",
  "tika-abh07t:1222_1": "vīmaṃsantaṃ viya. Vavatthapentanti tameva rūpaṃ suṭṭhu sallakkhentaṃ viya. Yonisomanasikārādivasena",
  "tika-abh07t:1222_2": "laddho paccayo etenāti laddhapaccayaṃ. Yaṃ kiñci javananti sambandho. Mucchāmaraṇāsannakālesu",
  "tika-abh07t:1222_3": "ca chappañcapi javanāni pavattantīti āha “yebhuyyenā”ti. Javanānubandhānīti paṭisotagāmināvaṃ",
  "tika-abh07t:1222_4": "nadīsoto viya kiñci kālaṃ javanaṃ anugatāni. Tassa javanassa ārammaṇaṃ ārammaṇametesanti",
  "tika-abh07t:1222_5": "tadārammaṇāni “brahmassaro”tyādīsu viya majjhepadalopavasena, tadārammaṇāni ca tāni",
  "tika-abh07t:1222_6": "pākāni cāti tadārammaṇapākāni. Yathārahanti ārammaṇajavanasattānurūpaṃ. Tathā pavattiṃ",
  "tika-abh07t:1222_7": "pana sayameva pakāsayissati, bhavaṅgapātoti vīthicittavasena appavattitvā cittassa",
  "tika-abh07t:1222_8": "bhavaṅgapāto viya, bhavaṅgavasena uppattīti vuttaṃ hoti. Ettha ca vīthicittappavattiyā",
  "tika-abh07t:1222_9": "sukhaggahaṇatthaṃ ambopamādikaṃ āharanti, tatridaṃ ambopamāmattaṃ – eko kira puriso",
  "tika-abh07t:1222_10": "phalitambarukkhamūle sasīsaṃ pārupitvā niddāyanto āsanne patitassa ekassa ambaphalassa",
  "tika-abh07t:1222_11": "saddena pabujjhitvā sīsato vatthaṃ apanetvā cakkhuṃ ummīletvā disvā ca taṃ gahetvā",
  "tika-abh07t:1222_12": "madditvā upasiṅghitvā pakkabhāvaṃ ñatvā paribhuñjitvā mukhagataṃ saha semhena ajjhoharitvā",
  "tika-abh07t:1222_13": "puna tattheva niddāyati. Tattha purisassa niddāyanakālo viya bhavaṅgakālo, phalassa",
  "tika-abh07t:1222_14": "patitakālo viya ārammaṇassa pasādaghaṭṭanakālo, tassa saddena pabuddhakālo viya āvajjanakālo,",
  "tika-abh07t:1222_15": "ummīletvā olokitakālo viya cakkhuviññāṇappavattikālo, gahitakālo viya sampaṭicchanakālo,",
  "tika-abh07t:1222_16": "maddanakālo viya santīraṇakālo, upasiṅghanakālo viya voṭṭhabbanakālo, paribhogakālo",
  "tika-abh07t:1222_17": "viya javanakālo, mukhagataṃ saha semhena ajjhoharaṇakālo viya tadārammaṇakālo, puna",
  "tika-abh07t:1222_18": "niddāyanakālo viya puna bhavaṅgakālo.",
  "tika-abh07t:1223_0": "Imāya ca upamāya kiṃ dīpitaṃ hoti? Ārammaṇassa pasādaghaṭṭanameva kiccaṃ, āvajjanassa",
  "tika-abh07t:1223_1": "visayābhujanameva, cakkhuviññāṇassa dassanamattameva, sampaṭicchanādīnañca paṭiggaṇhanādimattameva,",
  "tika-abh07t:1223_2": "javanasseva pana ārammaṇarasānubhavanaṃ, tadārammaṇassa ca tena anubhūtasseva anubhavananti",
  "tika-abh07t:1223_3": "evaṃ kiccavasena dhammānaṃ aññamaññaṃ asaṃkiṇṇatā dīpitā hoti. Evaṃ pavattamānaṃ",
  "tika-abh07t:1223_4": "pana cittaṃ “āvajjanaṃ nāma hutvā bhavaṅgānantaraṃ hoti, tvaṃ dassanādīsu aññataraṃ",
  "tika-abh07t:1223_5": "hutvā āvajjanānantara”ntyādinā niyuñjake kārake asatipi utubījaniyāmādi viya cittaniyāmavaseneva",
  "tika-abh07t:1223_6": "pavattatīti veditabbaṃ.",
  "tika-abh07t:1224": "11. Ettāvatā sattarasa cittakkhaṇāni paripūrentīti sambandho.",
  "tika-abh07t:1225_0": "12. Appahontātītakanti appahontaṃ hutvā atītaṃ. Natthi tadārammaṇuppādoti cuddasacittakkhaṇāyuke",
  "tika-abh07t:1225_1": "tāva ārammaṇassa niruddhattāva tadārammaṇaṃ nuppajjati. Na hi ekavīthiyaṃ kesuci",
  "tika-abh07t:1225_2": "paccuppannārammaṇesu kānici atītārammaṇāni honti. Pannarasacittakkhaṇāyukesupi javanuppattito",
  "tika-abh07t:1225_3": "paraṃ ekameva cittakkhaṇaṃ avasiṭṭhanti dvikkhattuṃ tadārammaṇuppattiyā appahonakabhāvato",
  "tika-abh07t:1225_4": "natthi dutiyatadārammaṇassa uppattīti paṭhamampi nuppajjati. Dvikkhattumeva hi tadārammaṇuppatti",
  "tika-abh07t:1225_5": "pāḷiyaṃ niyamitā cittappavattigaṇanāyaṃ sabbavāresu “tadārammaṇāni dve”ti dvinnameva",
  "tika-abh07t:1225_6": "cittavārānaṃ āgatattā. Yaṃ pana paramatthavinicchaye vuttaṃ –",
  "tika-abh07t:1226_0": "“Sakiṃ dve vā tadālambaṃ, sakimāvajjanādayo”ti, taṃ majjhimabhāṇakamatānusārena vuttanti",
  "tika-abh07t:1226_1": "daṭṭhabbaṃ. Yasmā pana majjhimabhāṇakānaṃ vādo heṭṭhā vuttapāḷiyā asaṃsandanato sammohavinodanīyaṃ",
  "tika-abh07t:1226_2": "paṭikkhittova, tasmā ācariyenapi attanā anadhippetattāyeva idha ceva nāmarūpaparicchede",
  "tika-abh07t:1226_3": "ca sakiṃ tadārammaṇuppatti na vuttā.",
  "tika-abh07t:1227_0": "13. Voṭṭhabbanuppādato paraṃ chacittakkhaṇāvasiṭṭhāyukampi ārammaṇaṃ appāyukabhāvena",
  "tika-abh07t:1227_1": "paridubbalattā javanuppattiyā paccayo na hoti. Javanañhi uppajjamānaṃ niyamena sattacittakkhaṇāyukeyeva",
  "tika-abh07t:1227_2": "uppajjatīti adhippāyenāha “javanampi anuppajjitvā”ti. Hetumhi cāyaṃ tvāpaccayo, javanassapi",
  "tika-abh07t:1227_3": "anuppattiyāti attho. Itarathā hi aparakālakiriyāya samānakattukatā na labbhatīti.",
  "tika-abh07t:1227_4": "Dvattikkhattunti dvikkhattuṃ vā tikkhattuṃ vā. Keci pana “tikkhattu’nti idaṃ vacanasiliṭṭhatāmattappayojana”nti",
  "tika-abh07t:1227_5": "vadanti, taṃ pana tesaṃ abhinivesamattaṃ. Na hi “dvikkhattuṃ voṭṭhabbanameva parivattatī”ti",
  "tika-abh07t:1227_6": "vuttepi vacanassa asiliṭṭhabhāvo atthi, na ca tikkhattuṃ pavattiyā bādhakaṃ kiñci",
  "tika-abh07t:1227_7": "vacanaṃ aṭṭhakathādīsu atthi. Evañca katvā tattha tattha sīhaḷasaṃvaṇṇanākārāpi “dvikkhattuṃ",
  "tika-abh07t:1227_8": "vā tikkhattuṃ vā”icceva vaṇṇenti. Voṭṭhabbanameva parivattatīti voṭṭhabbanameva punappunaṃ",
  "tika-abh07t:1227_9": "uppajjati. Taṃ pana appatvā antarā cakkhuviññāṇādīsu ṭhatvā cittappavattiyā nivattanaṃ natthi.",
  "tika-abh07t:1228_0": "Ānandācariyo panettha “āvajjanā kusalākusalānaṃ khandhānaṃ anantarapaccayena paccayo”ti",
  "tika-abh07t:1228_1": "āvajjanāya kusalākusalānaṃ anantarapaccayabhāvassa vuttattā voṭṭhabbanāvajjanānañca",
  "tika-abh07t:1228_2": "atthantarābhāvato sati uppattiyaṃ voṭṭhabbanaṃ kāmāvacarakusalākusalakiriyajavanānaṃ",
  "tika-abh07t:1228_3": "ekantato anantarapaccayabhāveneva pavatteyya, no aññathāti mucchākālādīsu mandībhūtavegatāya",
  "tika-abh07t:1228_4": "javanapāripūriyā parittārammaṇaṃ niyamitabbaṃ, na voṭṭhabbanassa dvattikkhattuṃ pavattiyāti",
  "tika-abh07t:1228_5": "dīpeti. Kiñcāpi evaṃ dīpeti, tihetukavipākāni pana anantarapaccayabhāvena vuttāneva.",
  "tika-abh07t:1228_6": "Khīṇāsavānaṃ cutivasena pavattāni na kassaci anantarapaccayabhāvaṃ gacchantīti tāni",
  "tika-abh07t:1228_7": "viya voṭṭhabbanampi paccayavekallato kusalākusalādīnaṃ anantarapaccayo na hotīti",
  "tika-abh07t:1228_8": "na na sakkā vattuṃ, tasmā aṭṭhakathāsu āgatanayenevettha parittārammaṇaṃ niyamitanti.",
  "tika-abh07t:1229_0": "14. Natthi vīthicittuppādo uparimakoṭiyā sattacittakkhaṇāyukassapi dvattikkhattuṃ",
  "tika-abh07t:1229_1": "voṭṭhabbanuppattiyā appahonakabhāvato vīthicittānaṃ uppādo natthi, bhavaṅgapātova",
  "tika-abh07t:1229_2": "hotīti adhippāyo. Bhavaṅgacalanamevāti avadhāraṇaphalaṃ dassetuṃ “natthi vīthicittuppādo”ti",
  "tika-abh07t:1229_3": "vuttaṃ. Apare pana “natthi bhavaṅgupacchedo”ti avadhāraṇaphalaṃ dassenti, taṃ pana",
  "tika-abh07t:1229_4": "vīthicittuppādābhāvavacaneneva siddhaṃ. Sati hi vīthicittuppāde bhavaṅgaṃ upacchijjati.",
  "tika-abh07t:1229_5": "Bhavaṅgupacchedanāmena pana heṭṭhāpi visuṃ avuttattā idha avisesena vuttaṃ.",
  "tika-abh07t:1230_0": "15. Sabbaso vīthicittuppattiyā abhāvato pacchimavārovidhamoghavāravasena vutto, aññattha",
  "tika-abh07t:1230_1": "pana dutiyatatiyavārāpi tadārammaṇajavanehi suññattā “moghavārā”ti vuttā. Ārammaṇabhūtāti",
  "tika-abh07t:1230_2": "visayabhūtā, paccayabhūtā ca. Paccayopi hi “ārammaṇa”nti vuccati “na lacchati māro",
  "tika-abh07t:1230_3": "otāraṃ, na lacchati māro ārammaṇa”ntyādīsu viya. Tenevettha moghavārassapi ārammaṇabhūtā",
  "tika-abh07t:1230_4": "visayappavattīti siddhaṃ. Atiparittārammaṇañhi moghavārapaññāpanassa paccayo hoti.",
  "tika-abh07t:1230_5": "Itarathā hi bhavaṅgacalanassa sakasakagocareyeva pavattanato pacchimavārassa atiparittārammaṇe",
  "tika-abh07t:1230_6": "pavatti natthīti “catunnaṃ vārānaṃ ārammaṇabhūtā”ti vacanaṃ durupapādanaṃ siyāti.",
  "tika-abh07t:1231_0": "16. Pañcadvāre yathārahaṃ taṃtaṃdvārānurūpaṃ, taṃtaṃpaccayānurūpaṃ, taṃtaṃārammaṇādianurūpañca",
  "tika-abh07t:1231_1": "uppajjamānāni vīthicittāni āvajjanadassanādisampaṭicchanasantīraṇavoṭṭhabbanajavanatadārammaṇavasena",
  "tika-abh07t:1231_2": "avisesato satteva honti. Cittuppādā cittānaṃ visuṃ visuṃ uppattivasena uppajjamānacittāniyeva",
  "tika-abh07t:1231_3": "vā catuddasa āvajjanādipañcakasattajavanatadārammaṇadvayavasena. Vitthārā pana catupaññāsa",
  "tika-abh07t:1231_4": "sabbesameva kāmāvacarānaṃ yathāsambhavaṃ tattha uppajjanato,",
  "tika-abh07t:1232": "Etthāti visayappavattisaṅgahe.",
  "tika-abh07t:1233": "Pañcadvāravīthivaṇṇanā niṭṭhitā.",
  "tika-abh07t:1234": "Manodvāravīthi",
  "tika-abh07t:1235": "Parittajavanavāravaṇṇanā",
  "tika-abh07t:1236_0": "17. Manodvārikacittānaṃ atītānāgatampi ārammaṇaṃ hotīti tesaṃ atimahantādivasena",
  "tika-abh07t:1236_1": "visayavavatthānaṃ kātuṃ na sakkāti vibhūtāvibhūtavasenevetaṃ niyametuṃ “yadi vibhūtamārammaṇa”ntyādi vuttaṃ.",
  "tika-abh07t:1237": "19. Etthāti manodvāre. Ekacattālīsa pañcadvārāveṇikānaṃ dvipañcaviññāṇamanodhātuttayavasena terasacittānaṃ tattha appavattanato.",
  "tika-abh07t:1238": "Parittajavanavāravaṇṇanā niṭṭhitā.",
  "tika-abh07t:1239": "Appanājavanavāravaṇṇanā",
  "tika-abh07t:1240": "20. Vibhūtāvibhūtabhedo natthi ārammaṇassa vibhūtakāleyeva appanāsambhavato.",
  "tika-abh07t:1241_0": "21. Tattha hi chabbīsatimahaggatalokuttarajavanesu yaṃ kiñci javanaṃ appanāvīthimotaratīti",
  "tika-abh07t:1241_1": "sambandho. Parikammopacārānulomagotrabhunāmena yathākkamaṃ uppajjitvā niruddeti yojanā.",
  "tika-abh07t:1241_2": "Paṭhamacittañhi appanāya parikammattā paṭisaṅkhārakabhūtattā parikammaṃ. Dutiyaṃ",
  "tika-abh07t:1241_3": "samīpacārittā upacāraṃ. Nāccāsannopi hi nātidūrappavatti samīpacārī nāma hoti, appanaṃ",
  "tika-abh07t:1241_4": "upecca caratīti vā upacāraṃ. Tatiyaṃ pubbabhāge parikammānaṃ, upariappanāya ca anukūlattā",
  "tika-abh07t:1241_5": "anulomaṃ. Catutthaṃ parittagottassa, puthujjanagottassa ca abhibhavanato, mahaggatagottassa,",
  "tika-abh07t:1241_6": "lokuttaragottassa ca bhāvanato vaḍḍhanato gotrabhu, imāni cattāri nāmāni catukkhattuṃ",
  "tika-abh07t:1241_7": "pavattiyaṃ anavasesato labbhanti, tikkhattuṃ pavattiyaṃ pana upacārānulomagotrabhunāmeneva",
  "tika-abh07t:1241_8": "labbhanti. Aṭṭhakathāyaṃ pana purimānaṃ tiṇṇaṃ, dvinnaṃ vā avisesenapi parikammādināmaṃ",
  "tika-abh07t:1241_9": "vuttaṃ, catukkhattuṃ, tikkhattumeva vā pañcamaṃ, catutthaṃ vā uppajjitabbaappanānurūpatoti",
  "tika-abh07t:1241_10": "adhippāyo. Parikammādināmānaṃ anavasesato labbhamānavāradassanatthaṃ “catukkhattu”nti",
  "tika-abh07t:1241_11": "ādito vuttaṃ, gaṇanapaṭipāṭivasena pana “pañcamaṃ vā”ti osāne vuttaṃ.",
  "tika-abh07t:1242_0": "Yathārahanti khippābhiññadandhābhiññānurūpaṃ. Khippābhiññassa hi tikkhattuṃ pavattakāmāvacarajavanānantaraṃ",
  "tika-abh07t:1242_1": "catutthaṃ appanācittamuppajjati. Dandhābhiññassa catukkhattuṃ pavattajavanānantaraṃ",
  "tika-abh07t:1242_2": "pañcamaṃ appanā uppajjati, yasmā pana aladdhāsevanaṃ anulomaṃ gotrabhuṃ uppādetuṃ",
  "tika-abh07t:1242_3": "na sakkoti, laddhāsevanampi ca chaṭṭhaṃ sattamaṃ bhavaṅgassa āsannabhāvena papātāsannapuriso",
  "tika-abh07t:1242_4": "viya appanāvasena patiṭṭhātuṃ na sakkoti, tasmā catutthato oraṃ, pañcamato paraṃ",
  "tika-abh07t:1242_5": "vā appanā na hotīti daṭṭhabbaṃ. Yathābhinīhāravasenāti rūpārūpalokuttaramaggaphalānurūpasamathavipassanābhāvanācittābhinīharaṇānurūpato,",
  "tika-abh07t:1242_6": "appanāya vīthi appanāvīthi. “Tato paraṃ bhavaṅgapātova hotī”ti ettakeyeva vutte catutthaṃ,",
  "tika-abh07t:1242_7": "pañcamaṃ vā otiṇṇaappanāto paraṃ bhavaṅgapātova hoti, na maggānantaraṃ phalacittaṃ,",
  "tika-abh07t:1242_8": "samāpattivīthiyañca jhānaphalacittāni punappunanti gaṇheyyunti puna “appanāvasāne”ti",
  "tika-abh07t:1242_9": "vuttaṃ. Nikāyantariyā kira lokiyappanāsu paṭhamakappanāto paraṃ sattamajavanapūraṇatthaṃ",
  "tika-abh07t:1242_10": "dvattikkhattuṃ kāmāvacarajavanānampi pavattiṃ vaṇṇentīti tesaṃ matinisedhanatthaṃ",
  "tika-abh07t:1242_11": "“bhavaṅgapātovā”ti sāvadhāraṇaṃ vuttaṃ.",
  "tika-abh07t:1243_0": "22. Tatthāti tesu aṭṭhañāṇasampayuttakāmāvacarajavanesu, tesu ca chabbīsatimahaggatalokuttarajavanesu.",
  "tika-abh07t:1243_1": "Tatthāti vā tasmiṃ appanāvāre. Somanassasahagatajavanānantaranti somanassasahagatānaṃ",
  "tika-abh07t:1243_2": "catunnaṃ kusalakiriyajavanānaṃ anantaraṃ. Somanassasahagatāvāti catukkajjhānassa,",
  "tika-abh07t:1243_3": "sukkhavipassakādīnaṃ maggaphalassa ca vasena somanassasahagatāva, na pana upekkhāsahagatā",
  "tika-abh07t:1243_4": "bhinnavedanānaṃ aññamaññaṃ āsevanapaccayabhāvassa anuddhaṭattā. Pāṭikaṅkhitabbāti",
  "tika-abh07t:1243_5": "pasaṃsitabbā, icchitabbāti vuttaṃ hoti. Tatthāpīti tasmiṃ ekavedanajavanavārepi.",
  "tika-abh07t:1243_6": "Kusalajavanānantaranti catubbidhañāṇasampayuttakusalajavanānantaraṃ kusalajavanamappeti,",
  "tika-abh07t:1243_7": "na kiriyajavanaṃ bhinnasantāne nibbattanato. Heṭṭhimañca phalattayamappeti samāpattivīthiyantyadhippāyo.",
  "tika-abh07t:1244_0": "23. Sukhapuññamhā somanassasahagatatihetukakusaladvayato paraṃ aggaphalavipākakiriyavajjitalokiyalokuttaracatukkajjhānajavanavasena",
  "tika-abh07t:1244_1": "dvattiṃsa, upekkhakā tihetukakusaladvayato paraṃ tatheva pañcamajjhānāni dvādasa,",
  "tika-abh07t:1244_2": "sukhitakriyato tihetukadvayato paraṃ kiriyajjhānacatukkassa, aggaphalacatukkassa",
  "tika-abh07t:1244_3": "ca vasena aṭṭha, upekkhakā tihetukadvayato paraṃ upekkhāsahagatarūpārūpakiriyapañcakassa,",
  "tika-abh07t:1244_4": "aggaphalassa ca vasena cha appanā sambhonti.",
  "tika-abh07t:1245": "24. Etthāti vīthisaṅgahādhikāre.",
  "tika-abh07t:1246": "Appanājavanavāravaṇṇanā niṭṭhitā.",
  "tika-abh07t:1247": "Manodvāravīthivaṇṇanā niṭṭhitā.",
  "tika-abh07t:1248": "Appanājavanavāravaṇṇanā niṭṭhitā.",
  "tika-abh07t:1249": "Tadārammaṇaniyamavaṇṇanā",
  "tika-abh07t:1250": "25. Sabbatthāpīti pañcadvāramanodvārepi.",
  "tika-abh07t:1251_0": "26. Iṭṭheti iṭṭhamajjhatte. Atiiṭṭhārammaṇañhi visuṃ vakkhati. Kusalavipākāni pañcaviññāṇasampaṭicchanasantīraṇatadārammaṇānīti",
  "tika-abh07t:1251_1": "sambandho. Iṭṭhamajjhatte santīraṇatadārammaṇāni upekkhāsahagatānevāti āha “atiiṭṭhe",
  "tika-abh07t:1251_2": "pana somanassasahagatānevā”ti. Vipākassa hi kammānubhāvato pavattamānassa ādāse mukhanimittaṃ",
  "tika-abh07t:1251_3": "viya nibbikappatāya pakappetvā gahaṇābhāvato yathārammaṇameva vedanāyogo hoti, kusalākusalānaṃ",
  "tika-abh07t:1251_4": "pana appahīnavipallāsesu santānesu pavattiyā atiiṭṭhepi iṭṭhamajjhattaaniṭṭhākārato,",
  "tika-abh07t:1251_5": "aniṭṭhepi iṭṭhaiṭṭhamajjhattākārato gahaṇaṃ hoti. Tathā hi assaddhādīnaṃ buddhādīsu",
  "tika-abh07t:1251_6": "atiiṭṭhārammaṇesupi upekkhājavanaṃ hoti, titthiyādīnañca domanassajavanaṃ, gambhīrapakatikādīnañca",
  "tika-abh07t:1251_7": "paṭikkūlārammaṇe upekkhājavanaṃ, sunakhādīnañca tattha somanassajavanaṃ, purimapacchābhāgappavattāni",
  "tika-abh07t:1251_8": "pana vipākāni yathāvatthukāneva. Apica asucidassane sumanāyamānānaṃ sunakhādīnanti.",
  "tika-abh07t:1251_9": "Cakkhuviññāṇādīnaṃ pana atiiṭṭhāniṭṭhesu pavattamānānampi upekkhāsahagatabhāve kāraṇaṃ heṭṭhā kathitameva.",
  "tika-abh07t:1252_0": "27. Tatthāpīti tadārammaṇesupi. Somanassasahagatakiriyajavanāvasāneti sahetukāhetukasukhasahagatakiriyapañcakāvasāne.",
  "tika-abh07t:1252_1": "Khīṇāsavānaṃ cittavipallāsābhāvena kiriyajavanānipi yathārammaṇameva pavattantīti",
  "tika-abh07t:1252_2": "vuttaṃ “somanassasahagatakiriyajavanāvasāne”tyādi. Keci pana ācariyā “paṭṭhāne ‘kusalākusale",
  "tika-abh07t:1252_3": "niruddhe vipāko tadārammaṇatā uppajjatī’ti kusalākusalānamevānantaraṃ tadārammaṇaṃ",
  "tika-abh07t:1252_4": "vuttanti natthi kiriyajavanānantaraṃ tadārammaṇuppādo”ti vadanti. Tattha vuccate",
  "tika-abh07t:1252_5": "– yadi abyākatānantarampi tadārammaṇaṃ vucceyya. Parittārammaṇe voṭṭhabbanānantarampi",
  "tika-abh07t:1252_6": "tassa pavattiṃ maññeyyunti kiriyajavanānantaraṃ tadārammaṇaṃ na vuttaṃ, na pana alabbhanato.",
  "tika-abh07t:1252_7": "Labbhamānassapi hi kenaci adhippāyena katthaci avacanaṃ dissati, yathā taṃ dhammasaṅgahe",
  "tika-abh07t:1252_8": "labbhamānampi hadayavatthu desanābhedaparihāratthaṃ na vuttanti.",
  "tika-abh07t:1253_0": "28. Domanassa…pe… upekkhāsahagatāneva bhavanti, na somanassasahagatāni aññamaññaṃ",
  "tika-abh07t:1253_1": "viruddhasabhāvattā. Teneva hi paṭṭhāne domanassānantaraṃ somanassaṃ, tadanantarañca",
  "tika-abh07t:1253_2": "domanassaṃ anuddhaṭaṃ. Tathā hi “sukhāya vedanāya sampayutto dhammo sukhāya vedanāya",
  "tika-abh07t:1253_3": "sampayuttassa dhammassa anantarapaccayena paccayo”tyādinā sukhadukkhavedanāya sampayuttā",
  "tika-abh07t:1253_4": "dhammā attano attano samānavedanāsampayuttānaṃ adukkhamasukhavedanāya sampayuttakānañca",
  "tika-abh07t:1253_5": "anantarapaccayabhāvena dvīsu dvīsu vāresu vuttā, adukkhamasukhavedanāya sampayuttakā",
  "tika-abh07t:1253_6": "pana samānavedanāsampayuttānaṃ, itaravedanādvayasampayuttānañca dhammānaṃ anantarapaccayabhāvena",
  "tika-abh07t:1253_7": "tīsu vāresūti evaṃ vedanāttike satteva anantarapaccayavārā vuttā. Yadi ca domanassānantaraṃ",
  "tika-abh07t:1253_8": "somanassaṃ, somanassānantaraṃ vā domanassaṃ uppajjeyya, sukhadukkhavedanāsampayuttānampi",
  "tika-abh07t:1253_9": "aññamaññaṃ anantarapaccayavasena dve vāre vaḍḍhetvā nava vārā vattabbā siyuṃ, na",
  "tika-abh07t:1253_10": "panevaṃ vuttā. Tasmā na tesaṃ tadanantaraṃ uppatti atthi. Ettha ca “somanassasahagatakiriyajavanāvasāne”tyādinā",
  "tika-abh07t:1253_11": "ayampi niyamo anuññāto –",
  "tika-abh07t:1254": "“Parittakusalādosa-pāpasātakriyājavā;",
  "tika-abh07t:1255": "Pañcasvekaṃ tadālambaṃ, sukhitesu yathārahaṃ.",
  "tika-abh07t:1256": "“Pāpākāmasubhā ceva, sopekkhā ca kriyājavā;",
  "tika-abh07t:1257": "Sopekkhesu tadālambaṃ, chasvekamanurūpato”ti.",
  "tika-abh07t:1258_0": "Ayañhi javanena tadārammaṇaniyamo abyabhicārī. “Ñāṇasampayuttajavanato ñāṇasampayuttatadārammaṇa”ntyādinayappavatto",
  "tika-abh07t:1258_1": "pana anekantiko. Yebhuyyena hi akusalajavanesu paricitassa kadāci kusalajavanesu",
  "tika-abh07t:1258_2": "javitesu, kusalajavanesu vā paricitassa kadāci akusalajavanesu javitesu akusalānantaraṃ",
  "tika-abh07t:1258_3": "pavattaparicayena tihetukajavanatopi paraṃ ahetukatadārammaṇaṃ hoti, tathā kusalānantaraṃ",
  "tika-abh07t:1258_4": "pavattaparicayena akusalajavanato paraṃ tihetukatadārammaṇampi, paṭisandhinibbattakakammato",
  "tika-abh07t:1258_5": "pana aññakammena tadārammaṇappavattiyaṃ vattabbameva natthi. Tathā ca vuttaṃ paṭṭhāne",
  "tika-abh07t:1258_6": "“ahetuke khandhe aniccato dukkhato anattato vipassanti, kusalākusale niruddhe ahetuko",
  "tika-abh07t:1258_7": "vipāko tadārammaṇatā uppajjati, kusalākusale niruddhe sahetuko vipāko tadārammaṇatā uppajjatī”ti.",
  "tika-abh07t:1259_0": "Tasmāti yasmā domanassajavanāvasāne upekkhāsahagatāneva honti. Tasmā domanassasahagatajavanāvasāne",
  "tika-abh07t:1259_1": "upekkhāsahagatasantīraṇaṃ uppajjatīti sambandho. ‘Somanassapaṭisandhikassā’ti imināva",
  "tika-abh07t:1259_2": "bhavaṅgapātābhāvo dīpitova hoti domanassānantaraṃ somanassābhāvatoti taṃ avatvā tadārammaṇābhāvameva",
  "tika-abh07t:1259_3": "parikappento āha “yadi tadārammaṇasambhavo natthī”ti. Somanassapaṭisandhikassa titthiyādino",
  "tika-abh07t:1259_4": "buddhādiatiiṭṭhārammaṇe pi paṭihatacittassa domanassajavane javite vuttanayena somanassatadārammaṇassa",
  "tika-abh07t:1259_5": "atiiṭṭhārammaṇe ca upekkhāsahagatatadārammaṇassa anuppajjanato, kenaci vā asappāyena",
  "tika-abh07t:1259_6": "parihīnalokiyajjhānaṃ ārabbha “paṇītadhammo me naṭṭho”ti vippaṭisāraṃ janentassa",
  "tika-abh07t:1259_7": "domanassajavane sati akāmāvacarārammaṇe tadārammaṇābhāvato yadi tadārammaṇassa uppattisambhavo natthīti adhippāyo.",
  "tika-abh07t:1260_0": "Paricitapubbanti pubbe paricitaṃ, tasmiṃ bhave yebhuyyena gahitapubbaṃ. Upekkhāsahagatasantīraṇaṃ",
  "tika-abh07t:1260_1": "uppajjati nirāvajjanampi. Yathā taṃ nirodhā vuṭṭhahantassa phalacittantyadhippāyo. Yathāhu –",
  "tika-abh07t:1261": "“Nirāvajjaṃ kathaṃ cittaṃ, hoti netañhi sammataṃ;",
  "tika-abh07t:1262": "Niyamo na vināvajjaṃ, nirodhā phaladassanā”ti.",
  "tika-abh07t:1263_0": "Kena pana kiccena idaṃ cittaṃ pavattatīti? Tadārammaṇakiccena tāva na pavattati javanārammaṇassa",
  "tika-abh07t:1263_1": "aggahaṇato, nāpi santīraṇakiccena yathāsampaṭicchitassa santīraṇavasena appavattanato,",
  "tika-abh07t:1263_2": "paṭisandhicutīsu vattabbameva natthi, pārisesato pana bhavassa aṅgabhāvato bhavaṅgakiccenāti",
  "tika-abh07t:1263_3": "yuttaṃ siyā. Ācariyadhammapālattherenapi hi ayamattho dassitova. Yaṃ pana paṭisandhibhavaṅgānaṃ",
  "tika-abh07t:1263_4": "dhammato, ārammaṇato ca samānataṃ vakkhati, taṃ yebhuyyatoti daṭṭhabbaṃ. Na hi idamekaṃ",
  "tika-abh07t:1263_5": "ṭhānaṃ vajjetvā paṭisandhibhavaṅgānaṃ visadisatā atthi. Tamanantaritvāti taṃ attano",
  "tika-abh07t:1263_6": "anantaraṃ abyavahitaṃ katvā, tadanantarantyattho.",
  "tika-abh07t:1264_0": "29. Kāmāvacara…pe… icchantīti ettha kāmāvacarajavanāvasāneyeva tadārammaṇaṃ icchanti",
  "tika-abh07t:1264_1": "kāmataṇhānidānakammanibbattattā. Na hi taṃ kāmataṇhāhetukena kammunā janitaṃ ataṃsabhāvassa",
  "tika-abh07t:1264_2": "rūpārūpāvacaralokuttarajavanassa anantaraṃ uppajjati. Kiṃkāraṇā? Ajanakattā, janakasamānattābhāvato",
  "tika-abh07t:1264_3": "ca. Yathā hi gehato bahi nikkhamitukāmo bālako janakaṃ, taṃsadisaṃ vā aṅguliyaṃ gahetvā",
  "tika-abh07t:1264_4": "nikkhamati, nāññaṃ rājapurisādiṃ, evaṃ bhavaṅgavisayato aññattha pavattamānaṃ tadārammaṇaṃ",
  "tika-abh07t:1264_5": "janakaṃ kāmāvacarakusalākusalaṃ, taṃsadisaṃ vā kāmāvacarakiriyajavanaṃ anubandhati,",
  "tika-abh07t:1264_6": "na pana tassa visadisāni mahaggatalokuttarajavanāni. Tathā kāmāvacarasattānameva",
  "tika-abh07t:1264_7": "tadārammaṇaṃ icchanti, na brahmānaṃ tadārammaṇūpanissayassa kāmāvacarapaṭisandhibījassābhāvato.",
  "tika-abh07t:1264_8": "Tathā kāmāvacaradhammesveva ārammaṇabhūtesu icchanti. Na itaresu aparicitattā. Yathā",
  "tika-abh07t:1264_9": "hi so bālako janakaṃ, taṃsadisaṃ vā anugacchantopi araññādiaparicitaṭṭhānaṃ gacchantaṃ",
  "tika-abh07t:1264_10": "ananubandhitvā pamukhaṅgaṇādimhi paricitaṭṭhāneyeva anubandhati, evamidampi rūpāvacarādiaparicitārammaṇaṃ",
  "tika-abh07t:1264_11": "ārabbha pavattantaṃ nānubandhati. Apica kāmataṇhāyattakammajanitattāpi etaṃ kāmataṇhārammaṇesu",
  "tika-abh07t:1264_12": "parittadhammesveva pavattatīti vuttovāyamattho. Honti cettha –",
  "tika-abh07t:1265": "“Janakaṃ taṃsamānaṃ vā, javanaṃ anubandhati;",
  "tika-abh07t:1266": "Na tu aññaṃ tadālambaṃ, bāladārakalīlayā.",
  "tika-abh07t:1267": "“Bījassābhāvato natthi, brahmānampi imassa hi;",
  "tika-abh07t:1268": "Paṭisandhimano bījaṃ, kāmāvacarasaññitaṃ.",
  "tika-abh07t:1269": "“Ṭhāne pariciteyeva, taṃ idaṃ bālako viya;",
  "tika-abh07t:1270": "Anuyātīti nāññattha, hoti taṇhāvasena vā”ti.",
  "tika-abh07t:1271": "Nanu ca “kāmāvacarapaṭisandhibījābhāvato”ti vuttaṃ, tathā ca cakkhuviññāṇādīnampi abhāvo āpajjatīti? Nāpajjati indriyappavattiānubhāvato, dvāravīthibhede cittaniyamato ca.",
  "tika-abh07t:1272": "Tadārammaṇaniyamavaṇṇanā niṭṭhitā.",
  "tika-abh07t:1273": "Javananiyamavaṇṇanā",
  "tika-abh07t:1274": "32. Mandappavattiyanti maraṇāsannakāle vatthudubbalatāya mandībhūtavegattā mandaṃ hutvā pavattiyaṃ. Maraṇakālādīsūti ādi-saddena mucchākālaṃ saṅgaṇhāti.",
  "tika-abh07t:1275_0": "33. Bhagavato…pe… vadantīti bhagavato yamakapāṭihāriyakālādīsu udakakkhandhaaggikkhandhappavattanādiatthaṃ",
  "tika-abh07t:1275_1": "visuṃ visuṃ pādakajjhānaṃ samāpajjitvā tato vuṭṭhāya jhānadhamme visuṃ visuṃ āvajjentassa",
  "tika-abh07t:1275_2": "āvajjanavasitāya matthakappattiyā āvajjanatapparova cittābhinīhāro hotīti yathāvajjitajhānaṅgārammaṇāni",
  "tika-abh07t:1275_3": "cattāri, pañcavā paccavekkhaṇajavanacittāni pavattantīti vadanti aṭṭhakathācariyā.",
  "tika-abh07t:1275_4": "“Bhagavato”ti ca idaṃ nidassanamattaṃ aññesampi dhammasenāpatiādīnaṃ evarūpe accāyikakāle",
  "tika-abh07t:1275_5": "aparipuṇṇajavanānaṃ pavattanato. Tathā ca vuttaṃ aṭṭhakathāyaṃ “ayañca matthakappattā",
  "tika-abh07t:1275_6": "vasitā bhagavato yamakapāṭihāriyakāle aññesaṃ vā evarūpe kāle”ti. “Cattāri pañca",
  "tika-abh07t:1275_7": "vā”ti ca panetaṃ tikkhindriyamudindriyavasena gahetabbanti ācariyadhammapālattherena",
  "tika-abh07t:1275_8": "vuttaṃ, tasmā bhagavato cattāri, aññesaṃ pañcapīti yuttaṃ viya dissati.",
  "tika-abh07t:1276_0": "34. Ādikammikassāti ādito katayogakammassa. Paṭhamaṃ nibbattā appanā paṭhamakappanā.",
  "tika-abh07t:1276_1": "Abhiññājavanānampi “paṭhamakappanāyā”ti adhikāro siyāti āha “sabbadāpī”ti, paṭhamuppattikāle,",
  "tika-abh07t:1276_2": "ciṇṇavasīkāle ca pañcābhiññājavanāni ekavārameva javantītyattho.",
  "tika-abh07t:1277_0": "35. Maggāyeva uppajjanato magguppādā. Yathārahanti pañcamaṃ vā catutthaṃ vā uppannamaggānurūpaṃ.",
  "tika-abh07t:1277_1": "Sattajavanaparamattā hi ekāvajjanavīthiyā catutthaṃ uppannamaggato paraṃ tīti phalacittāni,",
  "tika-abh07t:1277_2": "pañcamaṃ uppannamaggato paraṃ dve vā honti.",
  "tika-abh07t:1278_0": "36. Nirodhasamāpattikāleti nirodhassa pubbabhāge. Catutthāruppajavananti kusalakiriyānaṃ",
  "tika-abh07t:1278_1": "aññataraṃ nevasaññānāsaññāyatanajavanaṃ. Anāgāmikhīṇāsavāyeva nirodhasamāpattiṃ samāpajjanti,",
  "tika-abh07t:1278_2": "na sotāpannasakadāminoti vuttaṃ “anāgāmiphalaṃ vā arahattaphalaṃ vā”ti. Vibhattivipallāso",
  "tika-abh07t:1278_3": "cettha daṭṭhabbo “anāgāmiphale vā arahattaphale vā”ti. Tenāha “niruddhe”ti. Yathārahanti",
  "tika-abh07t:1278_4": "taṃtaṃpuggalānurūpaṃ.",
  "tika-abh07t:1279": "38. Sabbatthāpi samāpattivīthiyanti sakalāyapi jhānasamāpattivīthiyaṃ, phalasamāpattivīthiyañca.",
  "tika-abh07t:1280_0": "39. Parittāni javanāni sattakkhattuṃ matāni ukkaṃsakoṭiyā. Maggābhiññā pana sakiṃ",
  "tika-abh07t:1280_1": "ekavārameva matā. Avasesāni abhiññāmaggavajjitāni mahaggatalokuttarajavanāni bahūnipi",
  "tika-abh07t:1280_2": "labbhanti samāpattivīthiyaṃ ahorattampi pavattanato. Api-saddena lokiyajjhānāni paṭhamakappanāyaṃ,",
  "tika-abh07t:1280_3": "antimaphaladvayañca nirodhānantaraṃ ekavāraṃ, phalacittāni maggānantaraṃ dvattikkhattumpīti sampiṇḍeti.",
  "tika-abh07t:1281": "Javananiyamavaṇṇanā niṭṭhitā.",
  "tika-abh07t:1282": "Puggalabhedavaṇṇanā",
  "tika-abh07t:1283_0": "40. Idāni duhetukāhetukāpāyikāhetukatihetukavasena catubbidhānaṃ puthujjanānaṃ, maggaṭṭhaphalaṭṭhavasena",
  "tika-abh07t:1283_1": "aṭṭhavidhānaṃ ariyānanti dvādasannaṃ puggalānaṃ uppajjanakavīthicittaparicchedadassanatthaṃ",
  "tika-abh07t:1283_2": "paṭhamaṃ tāva tesaṃ vajjitabbacittāni dassetumāha “duhetukānamahetukānañcā”tyādi.",
  "tika-abh07t:1283_3": "Paṭisandhiviññāṇasahagatālobhādosavasena dve hetū imesanti dvihetukā. Tādisānaṃ hetūnaṃ",
  "tika-abh07t:1283_4": "abhāvato ahetukā. Ma-kāro padasandhikaro. Appanājavanāni na labbhanti vipākāvaraṇasabbhāvato.",
  "tika-abh07t:1283_5": "Dvihetukāhetukapaṭisandhi hi “vipākāvaraṇa”nti vuccati. Appanājavanābhāvatoyeva arahattaṃ",
  "tika-abh07t:1283_6": "natthīti kiriyajavanāni na labbhanti.",
  "tika-abh07t:1284_0": "41. “Sahetukaṃ bhavaṅgaṃ ahetukassa bhavaṅgassa anantarapaccayena paccayo”ti pāṭhato",
  "tika-abh07t:1284_1": "ahetukānampi nānākammena dvihetukatadārammaṇaṃ sambhavati, dvihetukānaṃ vattabbameva",
  "tika-abh07t:1284_2": "natthi. Mūlasandhiyā pana jaḷabhāvato ubhinnampi natthi tihetukatadārammaṇanti āha",
  "tika-abh07t:1284_3": "“tathā ñāṇasampayuttavipākāni cā”ti. Ācariyajotipālattherena pana “sahetukaṃ bhavaṅga”nti",
  "tika-abh07t:1284_4": "avisesena vuttattā ahetukānampi tihetukatadārammaṇaṃ vatvā idha ñāṇasampayuttavipākābhāvavacanassa",
  "tika-abh07t:1284_5": "parihāsavasena “so eva pucchitabbo, yo tassa kattā”ti vuttaṃ, taṃ pana parihāsavasena",
  "tika-abh07t:1284_6": "vuttampi ācariyaṃ pucchitvāva vijānanatthaṃ vuttavacanaṃ viya ṭhitaṃ. Tathā hi ācariyenevettha",
  "tika-abh07t:1284_7": "kāraṇaṃ paramatthavinicchaye vuttaṃ –",
  "tika-abh07t:1285": "“Ñāṇapākā na vattanti, jaḷattā mūlasandhiyā”ti; ;",
  "tika-abh07t:1286_0": "Apare pana “yathā ahetukānaṃ sahetukatadārammaṇaṃ hoti, evaṃ dvihetukānaṃ tihetukatadārammaṇampī”ti",
  "tika-abh07t:1286_1": "vaṇṇenti, tesaṃ matānurodhena ca idhāpi ñāṇasampayuttavipākapaṭikkhepo ahetukeyeva",
  "tika-abh07t:1286_2": "sandhāyāti vadanti. Tattha pana pamāṇapāṭhābhāvato ācariyena ubhinnampi sādhāraṇavasena",
  "tika-abh07t:1286_3": "ñāṇasampayuttavipākābhāve kāraṇaṃ vatvā samakameva cittaparicchedassa dassitattā",
  "tika-abh07t:1286_4": "tesaṃ vacanaṃ vīmaṃsitvā sampaṭicchitabbaṃ. Ahetukāpekkhāya cettha “sugatiya”nti",
  "tika-abh07t:1286_5": "vacanaṃ, taṃ pana atthato anuññātadvihetukavipākānaṃ tattheva sambhavadassanaparaṃ.",
  "tika-abh07t:1286_6": "Tenāha “duggatiyaṃ panā”tyādi.",
  "tika-abh07t:1287": "43. Tihetukesūti paṭisandhiviññāṇasahagatālobhādosāmohavasena tihetukesu puthujjādīsū navavidhapuggalesu.",
  "tika-abh07t:1288_0": "45. Diṭṭhī…pe… sekkhānanti sikkhāya aparipūrakāritāya sikkhanasīlatāya “sekkhā”ti",
  "tika-abh07t:1288_1": "laddhanāmānaṃ sotāpannasakadāgāmīnaṃ puggalānaṃ paṭhamamaggeneva sakkāyadiṭṭhivicikicchānaṃ",
  "tika-abh07t:1288_2": "pahīnattā taṃsahagatajavanāni ceva ca-saddena ākaḍḍhitāni khīṇāsavāveṇikāni kiriyajavanāni ca na labbhanti.",
  "tika-abh07t:1289": "46. Paṭighajavanāni cāti domanassajavanāni ceva diṭṭhisampayuttavicikicchāsahagatakiriyajavanāni ca.",
  "tika-abh07t:1290_0": "47. Lokuttara…pe… samuppajjantīti catunnaṃ maggānaṃ ekacittakkhaṇikabhāvena puggalantaresu",
  "tika-abh07t:1290_1": "asambhavato, heṭṭhimaheṭṭhimānañca uparūparisamāpattiyā anadhigatattā, uparūparipuggalānañca",
  "tika-abh07t:1290_2": "asamugghāṭitakammakilesanirodhena puthujjanehi viya sotāpannānaṃ sotāpannādīhi puggalantarabhāvūpagamanena",
  "tika-abh07t:1290_3": "paṭippassaddhattā ca aṭṭhapi lokuttarajavanāni yathāsakaṃ maggaphalaṭṭhānaṃ ariyānameva samuppajjanti.",
  "tika-abh07t:1291_0": "48. Idāni tesaṃ tesaṃ puggalānaṃ yathāpaṭikkhittajavanāni vajjetvā pārisesato labbhamānajavanāni",
  "tika-abh07t:1291_1": "sampiṇḍetvā dassetuṃ “asekkhāna”ntyādi vuttaṃ. Tividhasikkhāya paripūrakāribhāvato",
  "tika-abh07t:1291_2": "asekkhānaṃ khīṇāsavānaṃ tettiṃsavidhakusalākusalassa, heṭṭhimaphalattayassa, vīthimuttānañca",
  "tika-abh07t:1291_3": "navamahaggatavipākānaṃ vasena pañcacattālīsavajjitāni sesāni tevīsatikaāmāvacaravipākavīsatikiriyaarahattaphalavasena",
  "tika-abh07t:1291_4": "catucattālīsa vīthicittāni sambhavā yathālābhaṃ kāmabhave ṭhitānaṃ vasena uddise.",
  "tika-abh07t:1292_0": "Sekkhānaṃ aṭṭhārasakiriyajavanadiṭṭhivicikicchāsahagatapañcakaaggaphalamahaggatavipākavasena",
  "tika-abh07t:1292_1": "tettiṃsa vajjetvā tevīsatikāmāvacaravipākaāvajjanadvayaekavīsatikusalasattākusalaheṭṭhimaphalattayavasena",
  "tika-abh07t:1292_2": "chappaññāsa vīthicittāni yathāsambhavaṃ uddise avisesato. Visesato pana sotāpannasakadāgāmīnaṃ",
  "tika-abh07t:1292_3": "ekapaññāsa, anāgāmīnaṃ ekūnapaññāsa, avasesānaṃ catunnaṃ puthujjanānaṃ aṭṭhārasakiriyajavanasabbalokuttaramahaggatavipākavasena",
  "tika-abh07t:1292_4": "pañcatiṃsa vajjetvā avasesāni kāmāvacaravipākaāvajjanadvayalokiyakusalākusalavasena",
  "tika-abh07t:1292_5": "catupaññāsa vīthicittāni yathāsambhavato uddise avisesato. Visesato pana tihetukānaṃ",
  "tika-abh07t:1292_6": "catupaññāseva labbhanti, dvihetukāhetukānaṃ ñāṇasampayuttavipākaappanājavanavajjitāni",
  "tika-abh07t:1292_7": "ekacattālīsa, āpāyikānaṃ tāneva dvihetukavipākavajjitāni sattatiṃsa vīthicittānīti daṭṭhabbaṃ.",
  "tika-abh07t:1293": "Puggalānaṃ vasena cittappavattibhedo puggalabhedo.",
  "tika-abh07t:1294": "Puggalabhedavaṇṇanā niṭṭhitā.",
  "tika-abh07t:1295": "Bhūmivibhāgavaṇṇanā",
  "tika-abh07t:1296": "49. Sabbānipi vīthicittāni upalabbhanti channaṃ dvārānaṃ, sabbesañca puggalānaṃ tattha sambhavato. Yathārahanti taṃtaṃbhavānurūpaṃ, taṃtaṃpuggalānurūpañca.",
  "tika-abh07t:1297": "52. Tyādinā ghānaviññāṇādīnampi paṭikkhepo hessatīti rūpāvacarabhūmiyaṃ paṭighajavanatadārammaṇāneva paṭikkhittāni. Sabbatthāpīti kāmabhave, rūpabhave, arūpabhave ca.",
  "tika-abh07t:1298_0": "54. Kāmabhave yathārahaṃ vīthimuttavajjāni asīti vīthicittāni, rūpabhave paṭighadvayaaṭṭhatadārammaṇaghānādiviññāṇachakkavīthimuttakavasena",
  "tika-abh07t:1298_1": "pañcavīsati vajjetvā sesāni āvajjanadvayanavaahetukavipākatepaññāsajavanavasena catusaṭṭhi,",
  "tika-abh07t:1298_2": "arūpe bhave tevīsatikāmāvacaravipākapaṭhamamaggapañcadasarūpāvacarapaṭighadvayaāruppavipākakiriyamanodhātuhasanavasena",
  "tika-abh07t:1298_3": "sattacattālīsa vajjetvā sesāni chabbīsati parittajavanaaṭṭhaāruppajavanasattalokuttarajavanamanodvārāvajjanavasena",
  "tika-abh07t:1298_4": "dvecattālīsa cittāni labbhare upalabbhanti.",
  "tika-abh07t:1299_0": "Keci pana “rūpabhave aniṭṭhārammaṇābhāvato idhāgatānaṃyeva brahmānaṃ akusalavipākasambhavoti",
  "tika-abh07t:1299_1": "tāni parihāpetvā pañcaparittavipākehi saddhiṃ rūpabhave saṭṭhiyeva vīthicittānī”ti",
  "tika-abh07t:1299_2": "vadanti. Idha pana tattha ṭhatvāpi imaṃ lokaṃ passantānaṃ aniṭṭhārammaṇassa asambhavo",
  "tika-abh07t:1299_3": "na sakkā vattunti tehi saddhiṃyeva tattha catusaṭṭhi vuttāni. Evañca katvā vuttaṃ",
  "tika-abh07t:1299_4": "dhammānusāraṇiyaṃ “yadā brahmāno kāmāvacaraṃ aniṭṭhārammaṇaṃ ālambanti, tadā taṃ",
  "tika-abh07t:1299_5": "sugatiyampi akusalavipākacakkhusotaviññāṇamanodhātusantīraṇānaṃ uppatti sambhavatī”ti.",
  "tika-abh07t:1300": "Bhūmivasena vibhāgo bhūmivibhāgo.",
  "tika-abh07t:1301": "Bhūmivibhāgavaṇṇanā niṭṭhitā.",
  "tika-abh07t:1302_0": "55. Yathāsambhavanti taṃtaṃdvāresu, taṃtaṃbhavesu vā sambhavānurūpato. Yāvatāyukanti",
  "tika-abh07t:1302_1": "paṭisandhito paraṃ bhavanikantivasena pavattamanodvārikacittavīthito paṭṭhāya cuticittāvasānaṃ,",
  "tika-abh07t:1302_2": "tato pubbe pavattabhavaṅgāvasānaṃ vā abbocchinnā asati nirodhasamāpattiyanti adhippāyo.",
  "tika-abh07t:1303": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1304": "Vīthiparicchedavaṇṇanā niṭṭhitā.",
  "tika-abh07t:1305": "5. Vīthimuttaparicchedavaṇṇanā",
  "tika-abh07t:1306_0": "1. Ettāvatā vīthisaṅgahaṃ dassetvā idāni vīthimuttasaṅgahaṃ dassetumārabhanto āha",
  "tika-abh07t:1306_1": "“vīthicittavaseneva”ntyādi. Evaṃ yathāvuttanayena vīthicittavasena pavattiyaṃ paṭisandhito",
  "tika-abh07t:1306_2": "aparabhāge cutipariyosānaṃ pavattisaṅgaho nāma saṅgaho udīrito, idāni tadanantaraṃ",
  "tika-abh07t:1306_3": "sandhiyaṃ paṭisandhikāle, tadāsannatāya taṃgahaṇeneva gahitacutikāle ca pavattisaṅgaho vuccatīti yojanā.",
  "tika-abh07t:1307": "Bhūmicatukkavaṇṇanā",
  "tika-abh07t:1308_0": "3. Puññasammatā ayā yebhuyyena apagatoti apāyo, soyeva bhūmi bhavanti ettha sattāti",
  "tika-abh07t:1308_1": "apāyabhūmi. Anekavidhasampattiadhiṭṭhānatāya sobhanā gantabbato upapajjitabbato gatīti",
  "tika-abh07t:1308_2": "sugati, kāmataṇhāsahacaritā sugati kāmasugati, sāyeva bhūmīti kāmasugatibhūmi. Evaṃ sesesupi.",
  "tika-abh07t:1309_0": "4. Ayato sukhato niggatoti nirayo. Tiro añcitāti tiracchānā, tesaṃ yoni tiracchānayoni.",
  "tika-abh07t:1309_1": "Yavanti tāya sattā amissitāpi samānajātitāya missitā viya hontīti yoni. Sā pana atthato",
  "tika-abh07t:1309_2": "khandhānaṃ pavattiviseso. Pakaṭṭhena sukhato itā gatāti petā, nijjhāmataṇhikādibhedānaṃ",
  "tika-abh07t:1309_3": "petānaṃ visayo pettivisayo. Ettha pana tiracchānayonipettivisayaggahaṇena khandhānaṃyeva",
  "tika-abh07t:1309_4": "gahaṇaṃ tesaṃ tādisassa paricchinnokāsassa abhāvato. Yattha vā te araññapabbatapādādike",
  "tika-abh07t:1309_5": "nibaddhavāsaṃ vasanti, tādisassa ṭhānassa vasena okāsopi gahetabbo. Na suranti issariyakīḷādīhi",
  "tika-abh07t:1309_6": "na dibbantīti asurā, petāsurā. Itare pana na surā surappaṭipakkhāti asurā, idha ca",
  "tika-abh07t:1309_7": "petāsurānameva gahaṇaṃ itaresaṃ tāvatiṃsesu gahaṇassa icchitattā. Tathā hi vuttaṃ ācariyena –",
  "tika-abh07t:1310": "“Tāvatiṃsesu devesu, vepacittāsurā gatā”ti; ;",
  "tika-abh07t:1311_0": "5. Satisūrabhāvabrahmacariyayogyatādiguṇehi ukkaṭṭhamanatāya mano ussannaṃ etesanti",
  "tika-abh07t:1311_1": "manussā. Tathā hi paramasatinepakkādippattā buddhādayopi manussabhūtāyeva. Jambudīpavāsino",
  "tika-abh07t:1311_2": "cettha nippariyāyato manussā. Tehi pana samānarūpāditāya saddhiṃ parittadīpavāsīhi",
  "tika-abh07t:1311_3": "itaramahādīpavāsinopi “manussā”ti vuccanti. Lokiyā pana “manuno ādikhattiyassa apaccaṃ",
  "tika-abh07t:1311_4": "puttāti manussā”ti vadanti. Manussānaṃ nivāsabhūtā bhūmi idha manussā. Evaṃ sesesupi.",
  "tika-abh07t:1312_0": "Catūsu mahārājesu bhatti etesaṃ, catunnaṃ vā mahārājānaṃ nivāsaṭṭhānabhūte cātumahārāje",
  "tika-abh07t:1312_1": "bhavāti cātumahārājikā. Māghena māṇavena saddhiṃ tettiṃsa sahapuññakārino ettha nibbattāti",
  "tika-abh07t:1312_2": "taṃsahacaritaṭṭhānaṃ tettiṃsaṃ, tadeva tāvatiṃsaṃ, taṃnivāso etesanti tāvatiṃsāti",
  "tika-abh07t:1312_3": "vadanti. Yasmā pana “sahassaṃ cātumahārājikānaṃ sahassaṃ tāvatiṃsāna”nti vacanato",
  "tika-abh07t:1312_4": "sesacakkavāḷesupi chakāmāvacaradevalokā atthi, tasmā nāmamattameva etaṃ tassa devalokassāti",
  "tika-abh07t:1312_5": "gahetabbaṃ. Dukkhato yātā apayātāti yāmā. Attano sirisampattiyā tusaṃ pītiṃ itā gatāti",
  "tika-abh07t:1312_6": "tusitā. Nimmāne rati etesanti nimmānaratino. Paranimmitesu bhogesu attano vasaṃ vattentīti",
  "tika-abh07t:1312_7": "paranimmitavasavattino.",
  "tika-abh07t:1313_0": "7. Mahābrahmānaṃ paricārikattā tesaṃ parisati bhavāti brahmapārisajjā. Tesaṃ purohitaṭṭhāne",
  "tika-abh07t:1313_1": "ṭhitattā brahmapurohitā. Tehi tehi jhānādīhi guṇavisesehi brūhitā parivuddhāti brahmāno,",
  "tika-abh07t:1313_2": "vaṇṇavantatāya ceva dīghāyukatādīhi ca brahmapārisajjādīhi mahantā brahmānoti mahābrahmāno.",
  "tika-abh07t:1313_3": "Tayopete paṇītaratanapabhāvabhāsitasamānatalavāsino.",
  "tika-abh07t:1314_0": "8. Uparimehi parittā ābhā etesanti parittābhā. Appamāṇā ābhā etesanti appamāṇābhā.",
  "tika-abh07t:1314_1": "Valāhakato vijju viya ito cito ca ābhā sarati nissarati etesaṃ sappītikajjhānanibbattakkhandhasantānattāti",
  "tika-abh07t:1314_2": "ābhassarā. Daṇḍadīpikāya vā acci viya etesaṃ sarīrato ābhā chijjitvā chijjitvā patantī",
  "tika-abh07t:1314_3": "viya sarati nissaratīti ābhassarā. Yathāvuttāya vā pabhāya ābhāsanasīlāti ābhassarā.",
  "tika-abh07t:1314_4": "Etepi tayo paṇītaratanapabhāvabhāsitekatalavāsino.",
  "tika-abh07t:1315_0": "9. Subhāti ekagghanā acalā sarīrābhā vuccati, sā uparibrahmehi parittā etesanti parittasubhā.",
  "tika-abh07t:1315_1": "Appamāṇā subhā etesanti appamāṇasubhā. Pabhāsamudayasaṅkhātehi subhehi kiṇṇā ākiṇṇāti",
  "tika-abh07t:1315_2": "subhakiṇhā. “Subhākiṇṇā”ti ca vattabbe ā-saddassa rassattaṃ, antimaṇa-kārassa ca",
  "tika-abh07t:1315_3": "ha-kāraṃ katvā “subhakiṇhā”ti vuttaṃ. Etepi paṇītaratanapabhāvabhāsitekatalavāsino.",
  "tika-abh07t:1316_0": "10. Jhānappabhāvanibbattaṃ vipulaṃ phalametesanti vehapphalā. Saññāvirāgabhāvanānibbattarūpasantatimattattā",
  "tika-abh07t:1316_1": "natthi saññā, taṃmukhena vuttāvasesā arūpakkhandhā ca etesanti asaññā. Teyeva sattāti",
  "tika-abh07t:1316_2": "asaññasattā. Etepi paṇītaratanapabhāvabhāsitekatalavāsino. Suddhānaṃ anāgāmiarahantānameva",
  "tika-abh07t:1316_3": "āvāsāti suddhāvāsā. Anunayapaṭighābhāvato vā suddho āvāso etesanti suddhāvāsā, tesaṃ",
  "tika-abh07t:1316_4": "nivāsabhūmipi suddhāvāsā.",
  "tika-abh07t:1317_0": "11. Imesu pana paṭhamatalavāsino appakena kālena attano ṭhānaṃ na vijahantīti avihā.",
  "tika-abh07t:1317_1": "Dutiyatalavāsino na kenaci tappantīti atappā. Tatiyatalavāsino paramasundararūpattā",
  "tika-abh07t:1317_2": "sukhena dissantīti sudassā. Catutthatalavāsino suparisuddhadassanattā sukhena passantīti",
  "tika-abh07t:1317_3": "sudassino. Pañcamatalavāsino pana ukkaṭṭhasampattikattā natthi etesaṃ kaniṭṭhabhāvoti akaniṭṭhā.",
  "tika-abh07t:1318": "12. Ākāsānañcāyatane pavattā paṭhamāruppavipākabhūtacatukkhandhā eva, tehi paricchinnaokāso vā ākāsānañcāyatanabhūmi. Evaṃ sesesupi.",
  "tika-abh07t:1319": "13. Puthujjanā, sotāpannā ca sakadāgāmino cāpi puggalā suddhāvāsesu sabbathā na labbhantīti sambandho. Puthujjanādīnañca paṭikkhepena anāgāmiarahantānameva tattha lābho vutto hoti.",
  "tika-abh07t:1320": "14. Sesaṭṭhānesūti suddhāvāsaapāyaasaññivajjitesu sesaṭṭhānesu ariyā, anariyāpi ca labbhanti.",
  "tika-abh07t:1321": "Bhūmicatukkavaṇṇanā niṭṭhitā.",
  "tika-abh07t:1322": "Paṭisandhicatukkavaṇṇanā",
  "tika-abh07t:1323": "16. Okkantikkhaṇeti paṭisandhikkhaṇe.",
  "tika-abh07t:1324_0": "17. Jātiyā andho jaccandho. Kiñcāpi jātikkhaṇe aṇḍajajalābujā sabbepi acakkhukāva.",
  "tika-abh07t:1324_1": "Tathāpi cakkhādiuppajjanārahakālepi cakkhuppattivibandhakakammappaṭibāhitasāmatthiyena",
  "tika-abh07t:1324_2": "dinnapaṭisandhinā, itarenapi vā kammena anuppādetabbacakkhuko satto jaccandho nāma.",
  "tika-abh07t:1324_3": "Apare pana “jaccandhoti pasūtiyaṃyeva andho, mātukucchiyaṃ andho hutvā nikkhantoti",
  "tika-abh07t:1324_4": "attho, tena duhetukatihetukānaṃ mātukucchiyaṃ cakkhussa avipajjanaṃ siddha”nti vadanti.",
  "tika-abh07t:1324_5": "Jaccandhādīnanti ettha ādiggahaṇena jaccabadhirajaccamūgajaccajaḷajaccummattakapaṇḍakaubhatobyañjanakanapuṃsakamammādīnaṃ",
  "tika-abh07t:1324_6": "saṅgaho. Apare pana “ekacce ahetukapaṭisandhikā avikalindriyā hutvā thokaṃ vicāraṇapakatikā",
  "tika-abh07t:1324_7": "honti, tādisānampi ādisaddena saṅgaho”ti vadanti. Bhummadeve sitā nissitā taggatikattāti",
  "tika-abh07t:1324_8": "bhummassitā. Sukhasamussayato vinipātāti vinipātikā.",
  "tika-abh07t:1325": "18. Sabbatthāpi kāmasugatiyanti devamanussavasena sattavidhāyapi kāmasugatiyaṃ.",
  "tika-abh07t:1326": "21. Tesūti yathāvuttapaṭisandhiyuttesu puggalesu, apāyādīsu vā. Āyuppamāṇagaṇanāya niyamo natthi kesañci cirāyukattā, kesañci ciratarāyukattā ca. Tathācāhu –",
  "tika-abh07t:1327": "“Āpāyikamanussāyu-",
  "tika-abh07t:1328": "Paricchedo na vijjati;",
  "tika-abh07t:1329": "Tathā hi kālo mandhātā,",
  "tika-abh07t:1330": "Yakkhā keci cirāyuno”ti. –",
  "tika-abh07t:1331_0": "Apāyesu hi kammameva pamāṇaṃ, tattha nibbattānaṃ yāva kammaṃ nakhīyati. Tāva cavanābhāvato,",
  "tika-abh07t:1331_1": "tathā bhummadevānaṃ. Tesupi hi nibbattā keci sattāhādikālaṃ tiṭṭhanti, keci kappamattampi,",
  "tika-abh07t:1331_2": "tathā manussānampi kadāci tesampi asaṅkhyeyyāyukattā kadāci dasavassāyukattā. “Yo",
  "tika-abh07t:1331_3": "ciraṃ jīvati, so vassasataṃ jīvati, appaṃ vā bhiyyo, dutiyaṃ vassasataṃ na pāpuṇātī”ti",
  "tika-abh07t:1331_4": "idaṃ pana ajjatanakālike sandhāya vuttaṃ.",
  "tika-abh07t:1332": "22. Dibbāni pañcavassasatānīti manussānaṃ paññāsa vassāni ekadinaṃ, tadanurūpato māsasaṃvacchare paricchinditvā dibbappamāṇāni pañcavassasatāni āyuppamāṇaṃ hoti. Vuttampi cetaṃ –",
  "tika-abh07t:1333": "“Yāni paññāsa vassāni, manussānaṃ dino tahiṃ;",
  "tika-abh07t:1334": "Tiṃsarattidivo māso, māsā dvādasa saṃvaccharaṃ;",
  "tika-abh07t:1335": "Tena saṃvaccharenāyu, dibbaṃ pañcasataṃ mata”nti.",
  "tika-abh07t:1336_0": "Manussagaṇanāyāti manussānaṃ saṃvaccharagaṇanāya. Tato catugguṇanti cātumahārājikānaṃ",
  "tika-abh07t:1336_1": "paññāsamānussakavassaparimitaṃ divasaṃ, dibbāni ca pañcavassasatāni diguṇaṃ katvā",
  "tika-abh07t:1336_2": "dibbavassasahassāni tāvatiṃsānaṃ sambhavatīti evaṃ divasasaṃvaccharadiguṇavasena",
  "tika-abh07t:1336_3": "catugguṇaṃ, taṃ pana dibbagaṇanāya vassasahassaṃ, manussagaṇanāya saṭṭhivassasatasahassādhikatikoṭippamāṇaṃ",
  "tika-abh07t:1336_4": "hoti. Tato catugguṇaṃ yāmānanti tāvatiṃsānamāyuppamāṇato vuttanayena catugguṇaṃ,",
  "tika-abh07t:1336_5": "dibbagaṇanāya dvisahassaṃ, manussagaṇanāya cattālīsavassasatasahassādhikā cuddasa",
  "tika-abh07t:1336_6": "vassakoṭiyo honti. Tato catugguṇaṃ tusitānanti dibbāni cattāri vassasahassāni, manussagaṇanāya",
  "tika-abh07t:1336_7": "saṭṭhivassasatasahassādhikā sattapaññāsa vassakoṭiyo. Tato catugguṇaṃ nimmānaratīnanti",
  "tika-abh07t:1336_8": "dibbāni aṭṭhavassasahassāni, manussagaṇanāya dve vassakoṭisatāni cattālīsavassasatasahassādhikā",
  "tika-abh07t:1336_9": "tiṃsa vassakoṭiyo ca. Tato catugguṇaṃ paranimmitavasavattīnanti dibbāni soḷasa vassasahassāni.",
  "tika-abh07t:1337_0": "23. Manussagaṇanaṃ pana sayameva dassento āha “navasatañcā”tyādi. Vassānaṃ sambandhi",
  "tika-abh07t:1337_1": "navasataṃ ekavīsa koṭiyo, tathā saṭṭhi ca vassasatasahassāni vasavattīsu āyuppamāṇanti sambandho.",
  "tika-abh07t:1338": "25. Dutiyajjhānabhūmiyanti catukkanayavasena vuttaṃ. Tato paraṃ pavattiyaṃ, cavanakāle ca tathārūpameva bhavaṅgacutivasena pavattitvā nirujjhatīti yojanā.",
  "tika-abh07t:1339_0": "29. Tesūti tāhi gahitapaṭisandhikesu brahmesu. Kappassāti asaṅkhyeyyakappassa. Na",
  "tika-abh07t:1339_1": "hi brahmapārisajjādīnaṃ tiṇṇaṃ mahākappavasena āyuparicchedo sambhavati ekakappepi",
  "tika-abh07t:1339_2": "tesaṃ avināsābhāvena paripuṇṇakappe asambhavato. Tathā hesa loko sattavāresu agginā",
  "tika-abh07t:1339_3": "vinassati, aṭṭhame vāre udakena, puna sattavāresu agginā, aṭṭhame vāre udakenāti",
  "tika-abh07t:1339_4": "evaṃ aṭṭhasu aṭṭhakesu paripuṇṇesu pacchime vāre vātena vinassati. Tattha paṭhamajjhānatalaṃ",
  "tika-abh07t:1339_5": "upādāya agginā, dutiyatatiyajjhānatalaṃ upādāya udakena, catutthajjhānatalaṃ upādāya",
  "tika-abh07t:1339_6": "vātena vinassati. Vuttampi cetaṃ –",
  "tika-abh07t:1340": "“Satta sattagginā vārā, aṭṭhame aṭṭhame dakā;",
  "tika-abh07t:1341": "Catusaṭṭhi yadā puṇṇā, eko vāyuvaro siyā.",
  "tika-abh07t:1342": "“Agginābhassarā heṭṭhā, āpena subhakiṇhato;",
  "tika-abh07t:1343": "Vehapphalato vātena, evaṃ loko vinassatī”ti. –",
  "tika-abh07t:1344_0": "Tasmā tiṇṇampi paṭhamajjhānatalānaṃ ekakappepi avināsābhāvato sakalakappe tesaṃ sambhavo",
  "tika-abh07t:1344_1": "natthīti asaṅkhyeyyakappavasena tesaṃ āyuparicchedo daṭṭhabbo. Dutiyajjhānāditalato",
  "tika-abh07t:1344_2": "paṭṭhāya pana paripuṇṇassa mahākappassa vasena, na asaṅkhyeyyakappavasena. Asaṅkhyeyyakappoti",
  "tika-abh07t:1344_3": "ca yojanāyāmavitthārato setasāsaparāsito vassasatavassasataccayena ekekabījassa haraṇena",
  "tika-abh07t:1344_4": "sāsaparāsino parikkhayepi akkhayasabhāvassa mahākappassa catutthabhāgo. So pana sattharogadubbhikkhānaṃ",
  "tika-abh07t:1344_5": "aññatarasaṃvaṭṭena bahūsu vināsamupagatesu avasiṭṭhasattasantānappavattakusalakammānubhāvena",
  "tika-abh07t:1344_6": "dasavassato paṭṭhāya anukkamena asaṅkhyeyyāyukappamāṇesu sattesu puna asaddhammasamādānavasena",
  "tika-abh07t:1344_7": "kamena parihāyitvā dasavassāyukesu jātesu rogādīnaṃ aññatarasaṃvaṭṭena sattānaṃ vināsappattiyāva",
  "tika-abh07t:1344_8": "“ayameko antarakappo”ti evaṃ paricchinnassa antarakappassa vasena catusaṭṭhiantarakappappamāṇo",
  "tika-abh07t:1344_9": "hoti, “vīsatiantarakappappamāṇo”ti ca vadanti.",
  "tika-abh07t:1345": "45. Ākāsānañcāyatanaṃ upagacchantīti ākāsānañcāyatanūpagā.",
  "tika-abh07t:1346": "49. Ekamevāti bhūmito, jātito, sampayuttadhammato, saṅkhārato ca samānameva. Ekajātiyanti ekasmiṃ bhave.",
  "tika-abh07t:1347": "Paṭisandhicatukkavaṇṇanā niṭṭhitā.",
  "tika-abh07t:1348": "Kammacatukkavaṇṇanā",
  "tika-abh07t:1349_0": "50. Idāni kammacatukkaṃ catūhākārehi dassetuṃ “janaka”ntyādi āraddhaṃ, janayatīti",
  "tika-abh07t:1349_1": "janakaṃ. Upatthambhetīti upatthambhakaṃ. Upagantvā pīḷetīti upapīḷakaṃ. Upagantvā",
  "tika-abh07t:1349_2": "ghātetīti upaghātakaṃ.",
  "tika-abh07t:1350_0": "Tattha paṭisandhipavattīsu vipākakaṭattārūpānaṃ nibbattakā kusalākusalacetanā janakaṃ",
  "tika-abh07t:1350_1": "nāma. Sayaṃ vipākaṃ nibbattetuṃ asakkontampi kammantarassa cirataravipākanibbattane",
  "tika-abh07t:1350_2": "paccayabhūtaṃ, vipākasseva vā sukhadukkhabhūtassa vicchedapaccayānuppattiyā, upabrūhanapaccayuppattiyā",
  "tika-abh07t:1350_3": "ca janakasāmatthiyānurūpaṃ ciratarappavattipaccayabhūtaṃ kusalākusalakammaṃ upatthambhakaṃ",
  "tika-abh07t:1350_4": "nāma. Kammantarajanitavipākassa byādhidhātusamatādinimittavibādhanena ciratarappavattivinibandhakaṃ",
  "tika-abh07t:1350_5": "yaṃ kiñci kammaṃ upapīḷakaṃ nāma. Dubbalassa pana kammassa janakasāmatthiyaṃ upahacca",
  "tika-abh07t:1350_6": "vicchedakapaccayuppādanena tassa vipākaṃ paṭibāhitvā sayaṃ vipākanibbattakakammaṃ upaghātakaṃ nāma.",
  "tika-abh07t:1351_0": "Janakopaghātakānañhi ayaṃ viseso – janakaṃ kammantarassa vipākaṃ anupacchinditvāva",
  "tika-abh07t:1351_1": "vipākaṃ janeti, upaghātakaṃ upacchedanapubbakanti idaṃ tāva aṭṭhakathāsu sanniṭṭhānaṃ.",
  "tika-abh07t:1351_2": "Apare pana ācariyā “upapīḷakakammaṃ bahvābādhatādipaccayopasaṃhārena kammantarassa",
  "tika-abh07t:1351_3": "vipākaṃ antarantarā vibādhati. Upaghātakaṃ pana taṃ sabbaso upacchinditvā aññassa",
  "tika-abh07t:1351_4": "okāsaṃ deti, na pana sayaṃ vipākanibbattakaṃ. Evañhi janakato imassa viseso supākaṭo”ti",
  "tika-abh07t:1351_5": "vadanti. Kiccavasenāti jananaupatthambhanaupapīḷanaupacchedanakiccavasena.",
  "tika-abh07t:1352_0": "51. Garukanti mahāsāvajjaṃ, mahānubhāvañca aññena kammena paṭibāhituṃ asakkuṇeyyakammaṃ.",
  "tika-abh07t:1352_1": "Āsannanti maraṇakāle anussaritaṃ, tadā katañca. Āciṇṇanti abhiṇhaso kataṃ, ekavāraṃ",
  "tika-abh07t:1352_2": "katvāpi vā abhiṇhaso samāsevitaṃ. Kaṭattākammanti garukādibhāvaṃ asampattaṃ katamattatoyeva",
  "tika-abh07t:1352_3": "kammanti vattabbakammaṃ.",
  "tika-abh07t:1353_0": "Tattha kusalaṃ vā hotu akusalaṃ vā, garukāgarukesu yaṃ garukaṃ akusalapakkhe mātughātakādikammaṃ,",
  "tika-abh07t:1353_1": "kusalapakkhe mahaggatakammaṃ vā, tadeva paṭhamaṃ vipaccati satipi āsannādikamme parittaṃ",
  "tika-abh07t:1353_2": "udakaṃ ottharitvā gacchanto mahogho viya. Tathā hi taṃ “garuka”nti vuccati. Tasmiṃ",
  "tika-abh07t:1353_3": "asati dūrāsannesu yaṃ āsannaṃ maraṇakāle anussaritaṃ, tadeva paṭhamaṃ vipaccati,",
  "tika-abh07t:1353_4": "āsannakāle kate vattabbameva natthi. Tasmimpi asati āciṇṇānāciṇṇesu ca yaṃ āciṇṇaṃ",
  "tika-abh07t:1353_5": "susīlyaṃ vā, dussīlyaṃ vā, tadeva paṭhamaṃ vipaccati. Kaṭattākammaṃ pana laddhāsevanaṃ",
  "tika-abh07t:1353_6": "purimānaṃ abhāvena paṭisandhiṃ ākaḍḍhatīti garukaṃ sabbapaṭhamaṃ vipaccati. Garuke",
  "tika-abh07t:1353_7": "asati āsannaṃ, tasmimpi asati āciṇṇaṃ, tasmimpi asati kaṭattākammaṃ. Tenāha “pākadānapariyāyenā”ti,",
  "tika-abh07t:1353_8": "vipākadānānukkamenātyattho. Abhidhammāvatārādīsu pana āsannato āciṇṇaṃ paṭhamaṃ vipaccantaṃ",
  "tika-abh07t:1353_9": "katvā vuttaṃ. Yathā pana gogaṇaparipuṇṇassa vajassa dvāre vivaṭe aparabhāge dammagavabalavagavesu",
  "tika-abh07t:1353_10": "santesupi yo vajadvārassa āsanno hoti, antamaso dubbalajaraggavopi, soyeva paṭhamataraṃ",
  "tika-abh07t:1353_11": "nikkhamati, evaṃ garukato aññesu kusalākusalesu santesupi maraṇakālassa āsannattā",
  "tika-abh07t:1353_12": "āsannameva paṭhamaṃ vipākaṃ detīti idha taṃ paṭhamaṃ vuttaṃ.",
  "tika-abh07t:1354_0": "52. Diṭṭhadhammo paccakkhabhūto paccuppanno attabhāvo, tattha veditabbaṃ vipākānubhavanavasenāti",
  "tika-abh07t:1354_1": "diṭṭhadhammavedanīyaṃ. Diṭṭhadhammato anantaraṃ upapajjitvā veditabbaṃ upapajjavedanīyaṃ.",
  "tika-abh07t:1354_2": "Apare apare diṭṭhadhammato aññasmiṃ yattha katthaci attabhāve veditabbaṃ kammaṃ aparāpariyavedanīyaṃ.",
  "tika-abh07t:1354_3": "Ahosi eva kammaṃ, na tassa vipāko ahosi, atthi, bhavissati cāti evaṃ vattabbakammaṃ ahosikammaṃ.",
  "tika-abh07t:1355_0": "Tattha paṭipakkhehi anabhibhūtatāya, paccayavisesena paṭiladdhavisesatāya ca balavabhāvappattā",
  "tika-abh07t:1355_1": "tādisassa pubbābhisaṅkhārassa vasena sātisayā hutvā tasmiṃyeva attabhāve phaladāyinī",
  "tika-abh07t:1355_2": "paṭhamajavanacetanā diṭṭhadhammavedanīyaṃ nāma. Sā hi vuttappakārena balavajanasantāne",
  "tika-abh07t:1355_3": "guṇavisesayuttesu upakārānupakāravasappavattiyā, āsevanālābhena appavipākatāya ca",
  "tika-abh07t:1355_4": "itaradvayaṃ viya pavattasantānuparamāpekkhaṃ, okāsalābhāpekkhañca kammaṃ na hotīti",
  "tika-abh07t:1355_5": "idheva pupphamattaṃ viya pavattivipākamattaṃ ahetukaphalaṃ deti. Atthasādhikā pana",
  "tika-abh07t:1355_6": "sattamajavanacetanā sanniṭṭhāpakacetanābhūtā vuttanayena paṭiladdhavisesā anantarattabhāve",
  "tika-abh07t:1355_7": "vipākadāyinī upapajjavedanīyaṃ nāma. Sā ca paṭisandhiṃ datvāva pavattivipākaṃ deti.",
  "tika-abh07t:1355_8": "Paṭisandhiyā pana adinnāya pavattivipākaṃ detīti natthi. Cuti anantarañhi upapajjavedanīyassa",
  "tika-abh07t:1355_9": "okāso. Paṭisandhiyā pana dinnāya jātisatepi pavattivipākaṃ detīti ācariyā. Yathāvuttakaāraṇavirahato",
  "tika-abh07t:1355_10": "diṭṭhadhammavedanīyādibhāvaṃ asampattā ādipariyosānacetanānaṃ majjhe pavattā pañca",
  "tika-abh07t:1355_11": "cetanā vipākadānasabhāvassa anupacchinnattā yadā kadāci okāsalābhe sati paṭisandhipavattīsu",
  "tika-abh07t:1355_12": "vipākaṃ abhinipphādentī aparāpariyavedaniyaṃ nāma. Sakasakakālātītaṃ pana purimakammadvayaṃ,",
  "tika-abh07t:1355_13": "tatiyampi ca saṃsārappavattiyā vocchinnāya ahosikammaṃ nāma.",
  "tika-abh07t:1356_0": "Pākakālavasenāti paccuppanne, tadanantare, yadā kadācīti evaṃ purimānaṃ tiṇṇaṃ yathāparicchinnakālavasena,",
  "tika-abh07t:1356_1": "itarassa taṃkālābhāvavasena ca. Ahosikammassa hi kālātikkamatova taṃ vohāro.",
  "tika-abh07t:1357": "53. Pākaṭhānavasenāti paṭisandhiyā vipaccanabhūmivasena.",
  "tika-abh07t:1358_0": "54. Idāni akusalādikammānaṃ kāyakammadvārādivasena pavattiṃ, taṃniddesamukhena ca",
  "tika-abh07t:1358_1": "tesaṃ pāṇātipātādivasena dasavidhādibhedañca dassetuṃ “tattha akusala”ntyādi āraddhaṃ.",
  "tika-abh07t:1358_2": "Kāyadvāre pavattaṃ kammaṃ kāyakammaṃ. Evaṃ vacīkammādīni.",
  "tika-abh07t:1359": "55. Pāṇassa saṇikaṃ patituṃ adatvā atīva pātanaṃ pāṇātipāto. Kāyavācāhi adinnassa ādānaṃ adinnādānaṃ. Methunavītikkamasaṅkhātesu kāmesu micchā caraṇaṃ kāmesu micchācāro.",
  "tika-abh07t:1360_0": "Tattha pāṇoti vohārato satto, paramatthato jīvitindriyaṃ. Tasmiṃ pāṇe pāṇasaññino",
  "tika-abh07t:1360_1": "jīvitindriyupacchedakappayogasamuṭṭhāpikā vadhakacetanā pāṇātipāto. Parabhaṇḍe tathāsaññino",
  "tika-abh07t:1360_2": "tadādāyakappayogasamuṭṭhāpikā theyyacetanā adinnādānaṃ. Asaddhammasevanavasena kāyadvārappavattā",
  "tika-abh07t:1360_3": "agantabbaṭṭhānavītikkamacetanā kāmesumicchācāro nāma. Surāpānampi ettheva saṅgayhatīti",
  "tika-abh07t:1360_4": "vadanti rasasaṅkhātesu kāmesu micchācārabhāvato. Kāyaviññattisaṅkhāte kāyadvāreti",
  "tika-abh07t:1360_5": "kāyena adhippāyaviññāpanato, sayañca kāyena viññeyyattā kāyaviññattisaṅkhāte abhikkamādijanakacittajavāyodhātvādhikakalāpassa",
  "tika-abh07t:1360_6": "vikārabhūte santhambhanādīnaṃ sahakārīkāraṇabhūte copanakāyabhāvato, kammānaṃ pavattimukhabhāvato",
  "tika-abh07t:1360_7": "ca kāyadvārasaṅkhāte kammadvāre.",
  "tika-abh07t:1361_0": "Kiñcāpi hi taṃtaṃkammasahagatacittuppādeneva sā viññatti janīyati. Tathāpi tassā",
  "tika-abh07t:1361_1": "tathā pavattamānāya taṃsamuṭṭhāpakakammassa kāyakammādivohāro hotīti sā tasseva pavattimukhabhāvena",
  "tika-abh07t:1361_2": "vattuṃ labbhati. “Kāyadvāre vuttito”ti ettakeyeva vutte “yadi evaṃ kammadvāravavatthānaṃ",
  "tika-abh07t:1361_3": "na siyā. Kāyadvāre hi pavattaṃ ‘kāyakamma’nti vuccati, kāyakammassa ca pavattimukhabhūtaṃ",
  "tika-abh07t:1361_4": "‘kāyadvāra’nti. Pāṇātipātādikaṃ pana vācāya āṇāpentassa kāyakammaṃ vacīdvārepi pavattatīti",
  "tika-abh07t:1361_5": "dvārena kammavavatthānaṃ na siyā, tathā musāvādādiṃ kāyavikārena karontassa vacīkammaṃ",
  "tika-abh07t:1361_6": "kāyadvārepi pavattatīti kammena dvāravavatthānampi na siyā”ti ayaṃ codanā paccupaṭṭheyyāti",
  "tika-abh07t:1361_7": "bāhullavuttiyā vavatthānaṃ dassetuṃ “bāhullavuttito”ti vuttaṃ. Kāyakammañhi kāyadvāreyeva",
  "tika-abh07t:1361_8": "bahulaṃ pavattati, appaṃ vacīdvāre, tasmā kāyadvāreyeva bahulaṃ pavattanato kāyakammabhāvo",
  "tika-abh07t:1361_9": "siddho vanacarakādīnaṃ vanacarakādibhāvo viya. Tathā kāyakammameva yebhuyyena kāyadvāre",
  "tika-abh07t:1361_10": "pavattati, na itarāni, tasmā kāyakammassa yebhuyyena ettheva pavattanato kāyakammadvārabhāvo",
  "tika-abh07t:1361_11": "siddho brāhmaṇagāmādīnaṃ brāhmaṇagāmādibhāvo viyāti natthi kammadvāravavatthāne koci",
  "tika-abh07t:1361_12": "vibandhoti ayametthādhippāyo.",
  "tika-abh07t:1362_0": "56. Musāti abhūtaṃ vatthu, taṃ tacchato vadanti etenāti musāvādo. Pisati sāmaggiṃ",
  "tika-abh07t:1362_1": "sañcuṇṇeti vikkhipati, piyabhāvaṃ suññaṃ karotīti vā pisuṇā. Attānampi parampi pharusaṃ",
  "tika-abh07t:1362_2": "karoti, kakaco viya kharasamphassāti vā pharusā. Saṃ sukhaṃ, hitañca phalati visarati",
  "tika-abh07t:1362_3": "vināsetīti samphaṃ, attano, paresañca anupakāraṃ yaṃ kiñci, taṃ palapati etenāti samphappalāpo.",
  "tika-abh07t:1363_0": "Tattha abhūtaṃ vatthuṃ bhūtato paraṃ viññāpetukāmassa tathā viññāpanappayogasamuṭṭhāpikā",
  "tika-abh07t:1363_1": "cetanā musāvādo. So parassa atthabhedakarova kammapatho hoti, itaro kammameva. Paresaṃ",
  "tika-abh07t:1363_2": "bhedakāmatāya, attappiyakāmatāya vā parabhedakaravacīpayogasamuṭṭhāpikā saṃkiliṭṭhacetanā",
  "tika-abh07t:1363_3": "pisuṇavācā, sāpi dvīsu bhinnesuyeva kammapatho. Parassa mammacchedakaravacīpayogasamuṭṭhāpikā",
  "tika-abh07t:1363_4": "ekantapharusacetanā pharusavācā. Na hi cittasaṇhatāya sati pharusavācā nāma hoti.",
  "tika-abh07t:1363_5": "Sītāharaṇādianatthaviññāpanappayogasamuṭṭhāpikā saṃkiliṭṭhacetanā samphappalāpo,",
  "tika-abh07t:1363_6": "so pana parehi tasmiṃ anatthe gahiteyeva kammapatho. Vacīviññattisaṅkhāte vacīdvāreti",
  "tika-abh07t:1363_7": "vācāya adhippāyaṃ viññāpeti, sayañca vācāya viññāyatīti vacīviññattisaṅkhāte vacībhedakarappayogasamuṭṭhāpakacittasamuṭṭhānapathavīdhātvādhikakalāpassa",
  "tika-abh07t:1363_8": "vikārabhūte copanavācābhāvato, kammānaṃ pavattimukhabhāvato ca vacīdvārasaṅkhāte",
  "tika-abh07t:1363_9": "kammadvāre. Bāhullavuttitoti idaṃ vuttanayameva.",
  "tika-abh07t:1364": "57. Parasampattiṃ abhimukhaṃ jhāyati lobhavasena cintetīti abhijjhā. Byāpajjati hitasukhaṃ etenāti byāpādo. Micchā viparītato passatīti micchādiṭṭhi.",
  "tika-abh07t:1365_0": "Tattha “aho vata idaṃ mama siyā”ti evaṃ parabhaṇḍābhijjhāyanaṃ abhijjhā, sā parabhaṇḍassa",
  "tika-abh07t:1365_1": "attano nāmaneneva kammapatho hoti. “Aho vatāyaṃ satto vinasseyyā”ti evaṃ manopadoso",
  "tika-abh07t:1365_2": "byāpādo. “Natthi dinna”ntyādinā nayena viparītadassanaṃ micchādiṭṭhi. Ettha pana",
  "tika-abh07t:1365_3": "natthikaahetukaakiriyadiṭṭhīhiyeva kammapathabhedo. Imesaṃ pana aṅgādivavatthānavasena",
  "tika-abh07t:1365_4": "papañco tattha tattha āgatanayena daṭṭhabbo. Aññatrāpi viññattiyāti kāyavacīviññattiṃ",
  "tika-abh07t:1365_5": "vināpi, taṃ asamuṭṭhāpetvāpītyattho. Viññattisamuṭṭhāpakacittasampayuttā cettha abhijjhādayo",
  "tika-abh07t:1365_6": "cetanāpakkhikāva honti.",
  "tika-abh07t:1366_0": "58. Dosamūlena jāyantīti sahajātādipaccayena dosasaṅkhātamūlena, dosamūlakacittena",
  "tika-abh07t:1366_1": "vā jāyanti, na lobhamūlādīhi. Hasamānāpi hi rājāno dosacitteneva pāṇavadhaṃ āṇāpenti,",
  "tika-abh07t:1366_2": "tathā pharusavācābyāpādesupi yathārahaṃ daṭṭhabbaṃ. Micchādassanassa abhinivisitabbavatthūsu",
  "tika-abh07t:1366_3": "lobhapubbaṅgamameva abhinivisanato āha “micchādiṭṭhi ca lobhamūlenā”ti. Sesāni cattāripi",
  "tika-abh07t:1366_4": "dvīhi mūlehi sambhavantīti yo tāva abhimataṃ vatthuṃ, anabhimataṃ vā attabandhuparittāṇādippayojanaṃ",
  "tika-abh07t:1366_5": "sandhāya harati, tassa adinnādānaṃ lobhamūlena hoti. Veraniyyātanatthaṃ harantassa",
  "tika-abh07t:1366_6": "dosamūlena. Nītipāṭhakappamāṇato duṭṭhaniggahaṇatthaṃ parasantakaṃ harantānaṃ rājūnaṃ,",
  "tika-abh07t:1366_7": "brāhmaṇānañca “sabbamidaṃ brāhmaṇānaṃ rājūhi dinnaṃ, tesaṃ pana sabbadubbalabhāvena",
  "tika-abh07t:1366_8": "aññe paribhuñjanti, attasantakameva brāhmaṇā paribhuñjantī”tyādīni vatvā sakasaññāya",
  "tika-abh07t:1366_9": "evaṃ yaṃ kiñci harantānaṃ, kammaphalasambandhāpavādīnañca mohamūlena. Evaṃ musāvādādīsupi",
  "tika-abh07t:1366_10": "yathārahaṃ yojetabbaṃ.",
  "tika-abh07t:1367_0": "63. Chasu ārammaṇesu tividhakammavasena uppajjamānampetaṃ tividhaniyamena uppajjatīti",
  "tika-abh07t:1367_1": "āha “tathā dānasīlabhāvanāvasenā”ti. Dasadhā niddisiyamānānaṃ hi dvinnaṃ, puna dvinnaṃ,",
  "tika-abh07t:1367_2": "tiṇṇañca yathākkamaṃ dānādīsu tīsveva saṅgaho. Kāraṇaṃ panettha parato vakkhāma.",
  "tika-abh07t:1367_3": "Chaḷārammaṇesu pana tividhakammadvāresu ca nesaṃ pavattiyojanā aṭṭhakathādīsu āgatanayena gahetabbā.",
  "tika-abh07t:1368_0": "65. Dīyati etenāti dānaṃ, pariccāgacetanā. Evaṃ sesesupi. Sīlatīti sīlaṃ, kāyavacīkammāni",
  "tika-abh07t:1368_1": "samādahati, sammā ṭhapetītyattho, sīlayati vā upadhāretīti sīlaṃ, upadhāraṇaṃ panettha",
  "tika-abh07t:1368_2": "kusalānaṃ adhiṭṭhānabhāvo. Tathā hi vuttaṃ “sīle patiṭṭhāyā”tyādi. Bhāveti kusale",
  "tika-abh07t:1368_3": "dhamme āsevati vaḍḍheti etāyāti bhāvanā. Apacāyati pūjāvasena sāmīciṃ karoti etenāti",
  "tika-abh07t:1368_4": "apacāyanaṃ. Taṃtaṃkiccakaraṇe byāvaṭassa bhāvo veyyāvaccaṃ. Attano santāne nibbattā",
  "tika-abh07t:1368_5": "patti dīyati etenāti pattidānaṃ. Pattiṃ anumodati etāyāti pattānumodanā. Dhammaṃ",
  "tika-abh07t:1368_6": "suṇanti etenāti dhammassavanaṃ. Dhammaṃ desenti etāyāti dhammadesanā. Diṭṭhiyā ujukaraṇaṃ diṭṭhijukammaṃ.",
  "tika-abh07t:1369_0": "Tattha sānusayasantānavato paresaṃ pūjānuggahakāmatāya attano vijjamānavatthupariccajanavasappavattacetanā",
  "tika-abh07t:1369_1": "dānaṃ nāma, dānavatthupariyesanavasena, dinnassa somanassacittena anussaraṇavasena",
  "tika-abh07t:1369_2": "ca pavattā pubbapacchābhāgacetanā ettheva samodhānaṃ gacchanti. Evaṃ sesesupi yathārahaṃ",
  "tika-abh07t:1369_3": "daṭṭhabbaṃ. Niccasīlādivasena pañca, aṭṭha, dasa vā sīlāni samādiyantassa, paripūrentassa,",
  "tika-abh07t:1369_4": "asamādiyitvāpi sampattakāyavacīduccaritato viramantassa, pabbajantassa, upasampadamāḷake",
  "tika-abh07t:1369_5": "saṃvaraṃ samādiyantassa, catupārisuddhisīlaṃ paripūrentassa ca pavattacetanā sīlaṃ",
  "tika-abh07t:1369_6": "nāma. Cattālīsāya kammaṭṭhānesu, khandhādīsu ca bhūmīsu parikammasammasanavasappavattā",
  "tika-abh07t:1369_7": "appanaṃ appattā gotrabhupariyosānacetanā bhāvanā nāma, niravajjavijjādipariyāpuṇanacetanāpi",
  "tika-abh07t:1369_8": "ettheva samodhānaṃ gacchati.",
  "tika-abh07t:1370_0": "Vayasā, guṇehi ca jeṭṭhānaṃ cīvarādīsu paccāsārahitena asaṃkiliṭṭhajjhāsayena paccuṭṭhānaāsanābhinīhārādividhinā",
  "tika-abh07t:1370_1": "bahumānakaraṇacetanā apacāyanaṃ nāma. Tesameva, gilānānañca yathāvuttajjhāsayena",
  "tika-abh07t:1370_2": "taṃtaṃkiccakaraṇacetanā veyyāvaccaṃ nāma. Attano santāne nibbattassa puññassa parehi",
  "tika-abh07t:1370_3": "sādhāraṇabhāvaṃ paccāsīsanacetanā pattidānaṃ nāma. Parehi dinnassa, adinnassapi vā",
  "tika-abh07t:1370_4": "puññassa maccheramalavinissaṭena cittena abbhānumodanacetanā pattānumodanā nāma.",
  "tika-abh07t:1370_5": "Evamimaṃ dhammaṃ sutvā tattha vuttanayena paṭipajjanto “lokiyalokuttaraguṇavisesassa",
  "tika-abh07t:1370_6": "bhāgī bhavissāmi, bahussuto vā hutvā paresaṃ dhammadesanādīhi anuggaṇhissāmī”ti evaṃ",
  "tika-abh07t:1370_7": "attano, paresaṃ vā hitapharaṇavasappavattena asaṃkiliṭṭhajjhāsayena hitūpadesasavanacetanā",
  "tika-abh07t:1370_8": "dhammassavanaṃ nāma, niravajjavijjādisavanacetanāpi ettheva saṅgayhati. Lābhasakkārādinirapekkhatāya",
  "tika-abh07t:1370_9": "yoniso manasi karoto hitūpadesacetanā dhammadesanā nāma, niravajjavijjādiupadisanacetanāpi",
  "tika-abh07t:1370_10": "ettheva saṅgahaṃ gacchati. “Atthi dinna”ntyādinayappavattasammādassanavasena diṭṭhiyā",
  "tika-abh07t:1370_11": "ujukaraṇaṃ diṭṭhijukammaṃ nāma.",
  "tika-abh07t:1371_0": "Yadi evaṃ ñāṇavippayuttacittuppādassa diṭṭhijukammapuññakiriyabhāvo na labbhatīti?",
  "tika-abh07t:1371_1": "No na labbhati purimapacchimacetanānampi taṃtaṃpuññakiriyāsveva saṅgaṇhanato. Kiñcāpi",
  "tika-abh07t:1371_2": "hi ujukaraṇavelāyaṃ ñāṇasampayuttameva cittaṃ hoti, purimapacchābhāge pana ñāṇavippayuttampi",
  "tika-abh07t:1371_3": "sambhavatīti tassapi diṭṭhijukammabhāvo upapajjatīti alamatippapañcena.",
  "tika-abh07t:1372_0": "Imesu pana dasasu pattidānānumodanā dāne saṅgahaṃ gacchanti taṃsabhāvattā. Dānampi",
  "tika-abh07t:1372_1": "hi issāmaccherānaṃ paṭipakkhaṃ, etepi. Tasmā samānappaṭipakkhatāya ekalakkhaṇattā",
  "tika-abh07t:1372_2": "te dānamayapuññakiriyavatthumhi saṅgayhanti. Apacāyanaveyyāvaccāsīlamayapuññeva saṅgayhanti",
  "tika-abh07t:1372_3": "cārittasīlabhāvato. Desanāsavanadiṭṭhijukā pana kusaladhammāsevanabhāvato bhāvanāmaye",
  "tika-abh07t:1372_4": "saṅgahaṃ gacchantīti ācariyadhammapālattherena vuttaṃ. Apare pana “desento, suṇanto",
  "tika-abh07t:1372_5": "ca desanānusārena ñāṇaṃ pesetvā lakkhaṇāni paṭivijjha paṭivijjha deseti, suṇāti ca,",
  "tika-abh07t:1372_6": "tāni ca desanāsavanāni paṭivedhamevāharantīti desanāsavanābhāvanāmaye saṅgahaṃ gacchantī”ti",
  "tika-abh07t:1372_7": "vadanti. Dhammadānasabhāvato desanā dānamaye saṅgahaṃ gacchatītipi sakkā vattuṃ.",
  "tika-abh07t:1372_8": "Tathā hi vuttaṃ “sabbadānaṃ dhammadānaṃ jinātī”ti. Tathā diṭṭhijukammaṃ sabbatthāpi",
  "tika-abh07t:1372_9": "sabbesaṃ niyamanalakkhaṇattā. Dānādīsu hi yaṃ kiñci “atthi dinna”ntyādinayappavattāya",
  "tika-abh07t:1372_10": "sammādiṭṭhiyā visodhitaṃ mahapphalaṃ hoti mahānisaṃsaṃ, evañca katvā dīghanikāyaṭṭhakathāyaṃ",
  "tika-abh07t:1372_11": "“diṭṭhijukammaṃ sabbesaṃ niyamalakkhaṇa”nti vuttaṃ. Evaṃ dānasīlabhāvanāvasena tīsu",
  "tika-abh07t:1372_12": "itaresaṃ saṅgaṇhanato saṅkhepato tividhameva puññakiriyavatthu hotīti daṭṭhabbaṃ,",
  "tika-abh07t:1372_13": "tathā ceva ācariyena heṭṭhā dassitaṃ.",
  "tika-abh07t:1373_0": "67. Manokammameva viññattisamuṭṭhāpakattābhāvena kāyadvārādīsu appavattanato. Tañca",
  "tika-abh07t:1373_1": "rūpāvacarakusalaṃ bhāvanāmayaṃ dānādivasena appavattanato. Appanāppattaṃ pubbabhāgappavattānaṃ",
  "tika-abh07t:1373_2": "kāmāvacarabhāvato. Jhānaṅgabhedenāti paṭipadādibhedato anekavidhattepi aṅgātikkamavasena",
  "tika-abh07t:1373_3": "nibbattajjhānaṅgabhedato pañcavidhaṃ hoti.",
  "tika-abh07t:1374": "68. Ārammaṇabhedenāti kasiṇugghāṭimākāsaṃ, ākāsavisayaṃ mano, tadabhāvo, tadālambaṃ viññāṇanti catubbidhanti imesaṃ catunnaṃ ārammaṇānaṃ bhedena.",
  "tika-abh07t:1375_0": "69. Etthāti imesu pākaṭṭhānavasena catubbidhesu kammesu. Uddhaccarahitanti uddhaccasahagatacetanārahitaṃ",
  "tika-abh07t:1375_1": "ekādasavidhaṃ akusalakammaṃ. Kiṃ panettha kāraṇaṃ adhimokkhavirahena sabbadubbalampi",
  "tika-abh07t:1375_2": "vicikicchāsahagataṃ paṭisandhiṃ ākaḍḍhati, adhimokkhasampayogena tato balavantampi",
  "tika-abh07t:1375_3": "uddhaccasahagataṃ nākaḍḍhatīti? Paṭisandhidānasabhāvābhāvato. Balavaṃ ākaḍḍhati,",
  "tika-abh07t:1375_4": "dubbalaṃ nākaḍḍhatīti hi ayaṃ vicāraṇā paṭisandhidānasabhāvesuyeva. Yassa pana paṭisandhidānasabhāvoyeva",
  "tika-abh07t:1375_5": "natthi, na tassa balavabhāvo paṭisandhiākaḍḍhane kāraṇaṃ.",
  "tika-abh07t:1376_0": "Kathaṃ panetaṃ viññātabbaṃ uddhaccasahagatassa paṭisandhidānasabhāvo natthīti? Dassanenapahātabbesu",
  "tika-abh07t:1376_1": "anāgatattā. Tividhā hi akusalā dassanena pahātabbā, bhāvanāya pahātabbā, siyā dassanena",
  "tika-abh07t:1376_2": "pahātabbā, siyā bhāvanāya pahātabbāti. Tattha diṭṭhisahagatavicikicchāsahagatacittuppādā",
  "tika-abh07t:1376_3": "dassanena pahātabbā nāma paṭhamaṃ nibbānadassanavasena “dassana”nti laddhanāmena",
  "tika-abh07t:1376_4": "sotāpattimaggena pahātabbattā. Uddhaccasahagatacittuppādo bhāvanāya pahātabbo nāma",
  "tika-abh07t:1376_5": "aggamaggena pahātabbattā. Uparimaggattayañhi paṭhamamaggena diṭṭhanibbāne bhāvanāvasena",
  "tika-abh07t:1376_6": "pavattanato “bhāvanā”ti vuccati. Diṭṭhivippayuttadomanassasahagatacittuppādā pana",
  "tika-abh07t:1376_7": "siyā dassanena pahātabbā, siyā bhāvanāya pahātabbā tesaṃ apāyanibbattakāvatthāya",
  "tika-abh07t:1376_8": "paṭhamamaggena, sesabahalābahalāvatthāya uparimaggehi pahīyamānattā. Tattha siyā",
  "tika-abh07t:1376_9": "dassanena pahātabbampi dassanena pahātabbasāmaññena idha “dassanena pahātabba”nti voharanti.",
  "tika-abh07t:1377_0": "Yadi ca uddhaccasahagataṃ paṭisandhiṃ dadeyya, tadā akusalapaṭisandhiyā sugatiyaṃ",
  "tika-abh07t:1377_1": "asambhavato apāyesveva dadeyya. Apāyagamanīyañca avassaṃ dassanena pahātabbaṃ siyā.",
  "tika-abh07t:1377_2": "Itarathā apāyagamanīyassa appahīnattā sekkhānaṃ apāyuppatti āpajjati, na ca panetaṃ",
  "tika-abh07t:1377_3": "yuttaṃ “catūhapāyehi ca vippamutto, avinipātadhammo”ti ādivacanehi saha virujjhanato.",
  "tika-abh07t:1377_4": "Sati ca panetassa dassanena pahātabbabhāve “siyā dassanena pahātabbā”ti imassa vibhaṅge",
  "tika-abh07t:1377_5": "vattabbaṃ siyā, na ca panetaṃ vuttanti. Atha siyā “apāyagāminiyo rāgo doso moho tadekaṭṭhā",
  "tika-abh07t:1377_6": "ca kilesā”ti evaṃ dassanena pahātabbesu vuttattā uddhaccasahagatacetanāya tattha",
  "tika-abh07t:1377_7": "saṅgaho sakkā vattunti. Taṃ na, tassa ekantato bhāvanāya pahātabbabhāvena vuttattā.",
  "tika-abh07t:1377_8": "Vuttañhetaṃ – “katame dhammā bhāvanāya pahātabbā? Uddhaccasahagato cittuppādo”ti,",
  "tika-abh07t:1377_9": "tasmā dassanena pahātabbesu avacanaṃ imassa paṭisandhidānābhāvaṃ sādheti. Nanu ca",
  "tika-abh07t:1377_10": "paṭisambhidāvibhaṅge –",
  "tika-abh07t:1378_0": "“Yasmiṃ samaye akusalaṃ cittaṃ uppannaṃ hoti upekkhāsahagataṃ uddhaccasampayuttaṃ",
  "tika-abh07t:1378_1": "rūpārammaṇaṃ vā…pe… dhammārammaṇaṃ vā, yaṃ yaṃ vā panārabbha tasmiṃ samaye phasso",
  "tika-abh07t:1378_2": "hoti…pe… avikkhepo hoti, ime dhammā akusalā. Imesu dhammesu ñāṇaṃ dhammapaṭisambhidā,",
  "tika-abh07t:1378_3": "tesaṃ vipāke ñāṇaṃ atthapaṭisambhidā”ti –",
  "tika-abh07t:1379_0": "Evaṃ uddhaccasahagatacittuppādaṃ uddharitvā tassa vipākopi uddhaṭoti kathamassa paṭisandhidānābhāvo",
  "tika-abh07t:1379_1": "sampaṭicchitabboti? Nāyaṃ paṭisandhidānaṃ sandhāya uddhaṭo. Atha kho pavattivipākaṃ",
  "tika-abh07t:1379_2": "sandhāya. Paṭṭhāne pana –",
  "tika-abh07t:1380_0": "“Sahajātā dassanena pahātabbā cetanā cittasamuṭṭhānānaṃ rūpānaṃ kammapaccayena paccayo,",
  "tika-abh07t:1380_1": "nānākkhaṇikā dassanena pahātabbā cetanā vipākānaṃ khandhānaṃ, kaṭattā ca rūpānaṃ",
  "tika-abh07t:1380_2": "kammapaccayena paccayo”ti –",
  "tika-abh07t:1381_0": "Dassanena pahātabbacetanāya eva sahajātanānākkhaṇikakammapaccayabhāvaṃ uddharitvā",
  "tika-abh07t:1381_1": "“sahajātā bhāvanāya pahātabbā cetanā cittasamuṭṭhānānaṃ rūpānaṃ kammapaccayena paccayo”ti",
  "tika-abh07t:1381_2": "bhāvanāya pahātabbacetanāya sahajātakammapaccayabhāvova uddhaṭo, na pana nānākkhaṇikakammapaccayabhāvo,",
  "tika-abh07t:1381_3": "na ca nānākkhaṇikakammapaccayaṃ vinā paṭisandhiākaḍḍhanaṃ atthi, tasmā natthi tassa",
  "tika-abh07t:1381_4": "sabbathāpi paṭisandhidānanti. Yaṃ paneke vadanti “uddhaccacetanā ubhayavipākampi",
  "tika-abh07t:1381_5": "na deti paṭṭhāne nānākkhaṇikakammapaccayabhāvassa anuddhaṭattā”ti, taṃ tesaṃ matimattaṃ",
  "tika-abh07t:1381_6": "paṭisambhidāvibhaṅge uddhaccasahagatānampi pavattivipākassa uddhaṭattā, paṭṭhāne",
  "tika-abh07t:1381_7": "ca paṭisandhivipākabhāvameva sandhāya nānākkhaṇikakammapaccayabhāvassa anuddhaṭattā.",
  "tika-abh07t:1381_8": "Yadi hi pavattivipākaṃ sandhāya nānākkhaṇikakammapaccayabhāvo vucceyya, tadā paṭisandhivipākampissa",
  "tika-abh07t:1381_9": "maññeyyunti labbhamānassapi pavattivipākassa vasena nānākkhaṇikakammapaccayabhāvo",
  "tika-abh07t:1381_10": "na vutto, tasmā na sakkā tassa pavattivipākaṃ nivāretuṃ. Tenāha “pavattiyaṃ panā”tyādi.",
  "tika-abh07t:1381_11": "Ācariyabuddhamittādayo pana atthi uddhaccasahagataṃ bhāvanāya pahātabbampi. Atthi",
  "tika-abh07t:1381_12": "na bhāvanāya pahātabbampi, tesu bhāvanāya pahātabbaṃ sekkhasantānappavattaṃ, itaraṃ",
  "tika-abh07t:1381_13": "puthujjanasantānappavattaṃ, phaladānañca puthujjanasantānappavattasseva na itarassāti",
  "tika-abh07t:1381_14": "evaṃ uddhaccasahagataṃ dvidhā vibhajitvā ekassa ubhayavipākadānaṃ, ekassa sabbathāpi",
  "tika-abh07t:1381_15": "vipākābhāvaṃ vaṇṇenti. Yo panettha tesaṃ vinicchayo, yañca tassa nirākaraṇaṃ, yañca",
  "tika-abh07t:1381_16": "sabbathāpi vipākābhāvavādīnaṃ matapaṭikkhepanaṃ idha avuttaṃ, taṃ sabbaṃ paramatthamañjūsādīsu,",
  "tika-abh07t:1381_17": "visesato ca abhidhammatthavikāsiniyā nāma abhidhammāvatārasaṃvaṇṇanāyaṃ vuttanayena veditabbaṃ.",
  "tika-abh07t:1382_0": "Sabbatthāpi kāmaloketi sugatiduggativasena sabbasmimpi kāmaloke. Yathārahanti dvārārammaṇānurūpaṃ.",
  "tika-abh07t:1382_1": "Apāyesupi yaṃ nāgasupaṇṇādīnaṃ mahāsampattivisayaṃ vipākaviññāṇaṃ, yañca nirayavāsīnaṃ",
  "tika-abh07t:1382_2": "mahāmoggallānattheradassanādīsu uppajjati vipākaviññāṇaṃ, taṃ kusalakammasseva phalaṃ.",
  "tika-abh07t:1382_3": "Na hi akusalassa iṭṭhavipāko sambhavati. Vuttañhetaṃ “aṭṭhānametaṃ, bhikkhave, anavakāso,",
  "tika-abh07t:1382_4": "yaṃ akusalassa kammassa iṭṭho kanto vipāko saṃvijjatī”ti, tasmā kusalakammaṃ apāyesupi",
  "tika-abh07t:1382_5": "ahetukavipākāni janeti. Aññabhūmikassa ca kammassa aññabhūmikavipākābhāvato kāmavirāgabhāvanāya",
  "tika-abh07t:1382_6": "kāmataṇhāvisayaviññāṇuppādanāyogato ekantasadisavipākattā ca mahaggatānuttarakusalānaṃ",
  "tika-abh07t:1382_7": "rūpāvacarakammena ahetukavipākuppattiyā abhāvato rūpalokepi yathārahaṃ rūpādivisayāni",
  "tika-abh07t:1382_8": "tāni abhinipphādetīti vuttaṃ “sabbatthāpi kāmaloke”tyādi.",
  "tika-abh07t:1383_0": "71. Evaṃ pana vipaccantaṃ kammaṃ soḷasakadvādasakaaṭṭhakavasena tidhā vipaccatīti",
  "tika-abh07t:1383_1": "dassetuṃ “tatthāpi”tyādi vuttaṃ. Tatthāpīti evaṃ vipaccamānepi kusalakamme. Ukkaṭṭhanti",
  "tika-abh07t:1383_2": "kusalaparivāralābhato, pacchā āsevanappavattiyā vā visiṭṭhaṃ. Yañhi kammaṃ attano",
  "tika-abh07t:1383_3": "pavattikāle purimapacchābhāgappavattehi kusalakammehi parivāritaṃ, pacchā vā āsevanalābhena",
  "tika-abh07t:1383_4": "samudāciṇṇaṃ. Taṃ ukkaṭṭhaṃ. Yaṃ pana karaṇakāle akusalakammehi parivāritaṃ, pacchā",
  "tika-abh07t:1383_5": "vā “dukkaṭametaṃ mayā”ti vippaṭisāruppādanena paribhāvitaṃ, taṃ omakanti daṭṭhabbaṃ.",
  "tika-abh07t:1384_0": "Paṭisandhinti ekameva paṭisandhiṃ. Na hi ekena kammena anekāsu jātīsu paṭisandhi",
  "tika-abh07t:1384_1": "hoti, pavattivipāko pana jātisatepi jātisahassepi hoti. Yathāha “tiracchānagate dānaṃ",
  "tika-abh07t:1384_2": "datvā sataguṇā dakkhiṇā pāṭikaṅkhitabbā”ti. Yasmā panettha ñāṇaṃ jaccandhādivipattinimittassa",
  "tika-abh07t:1384_3": "mohassa, sabbākusalasseva vā paṭipakkhaṃ, tasmā taṃsampayuttaṃ kammaṃ jaccandhādivipattipaccayaṃ",
  "tika-abh07t:1384_4": "na hotīti tihetukaṃ atidubbalampi samānaṃ duhetukapaṭisandhimeva ākaḍḍhati, nāhetukaṃ.",
  "tika-abh07t:1384_5": "Duhetukañca kammaṃ ñāṇasampayogābhāvato ñāṇaphaluppādane asamatthaṃ, yathā taṃ alobhasampayogābhāvato",
  "tika-abh07t:1384_6": "alobhaphaluppādane asamatthaṃ akusalakammanti taṃ atiukkaṭṭhampi samānaṃ duhetukameva",
  "tika-abh07t:1384_7": "paṭisandhiṃ ākaḍḍhati, na tihetukanti vuttaṃ “tihetukamomakaṃ duhetukamukkaṭṭhañcā”tyādi.",
  "tika-abh07t:1385_0": "Ettha siyā – yathā paṭisambhidāmagge “gatisampattiyā ñāṇasampayutte aṭṭhannaṃ hetūnaṃ",
  "tika-abh07t:1385_1": "paccayā upapatti hotī”ti kusalassa kammassa javanakkhaṇe tiṇṇaṃ, nikantikkhaṇe dvinnaṃ,",
  "tika-abh07t:1385_2": "paṭisandhikkhaṇe tiṇṇañca hetūnaṃ vasena aṭṭhannaṃ hetūnaṃ paccayā ñāṇasampayuttūpapatti,",
  "tika-abh07t:1385_3": "tathā “gatisampattiyā ñāṇavippayutte channaṃ hetūnaṃ paccayā upapatti hotī”ti javanakkhaṇe",
  "tika-abh07t:1385_4": "dvinnaṃ, nikantikkhaṇe dvinnaṃ, paṭisandhikkhaṇe dvinnañca hetūnaṃ vasena channaṃ",
  "tika-abh07t:1385_5": "hetūnaṃ paccayā ñāṇavippayuttūpapatti vuttā, evaṃ “gatisampattiyā ñāṇavippayutte",
  "tika-abh07t:1385_6": "sattannaṃ hetūnaṃ paccayā upapatti hotī”ti tihetukakammena duhetukapaṭisandhiyā avuttattā",
  "tika-abh07t:1385_7": "natthi tihetukassa duhetukapaṭisandhiākaḍḍhananti? Nayidamevaṃ duhetukomakakammena",
  "tika-abh07t:1385_8": "ahetukapaṭisandhiyā viya tihetukomakakammena sāmatthiyānurūpato duhetukapaṭisandhiyāva",
  "tika-abh07t:1385_9": "dātabbattā, kammasarikkhakavipākadassatthaṃ pana mahātherena sāvaseso pāṭho kato.",
  "tika-abh07t:1385_10": "Itarathā “catunnaṃ hetūnaṃ paccayā”ti vacanābhāvato duhetukakammena ahetukūpapattiyāpiabhāvo",
  "tika-abh07t:1385_11": "āpajjati, tasmā yathā sugatiyaṃ jaccandhabadhirādivipattiyā ahetukūpapattiṃ vajjetvā",
  "tika-abh07t:1385_12": "gatisampattiyā sahetukūpapattidassanatthaṃ duhetukūpapatti eva uddhaṭā, na ahetukūpapatti,",
  "tika-abh07t:1385_13": "evaṃ kammasarikkhakavipākadassanatthaṃ tihetukakammena tihetukūpapatti eva uddhaṭā,",
  "tika-abh07t:1385_14": "na duhetukūpapatti, na pana alabbhanatoti daṭṭhabbaṃ.",
  "tika-abh07t:1386_0": "74. Evaṃ ekāya cetanāya soḷasa vipākāni ettheva dvādasakamaggo ahetukaṭṭhakampīti",
  "tika-abh07t:1386_1": "pavattassa tipiṭakacūḷanāgattheravādassa vasena vipākappavattiṃ dassetvā idāni ekāya",
  "tika-abh07t:1386_2": "cetanāya dvādasa vipākāni ettheva dasakamaggo ahetukaṭṭhakampīti āgatassa moravāpīvāsīmahādhammarakkhitattheravādassapi",
  "tika-abh07t:1386_3": "vasena dassetuṃ asaṅkhāraṃ sasaṅkhāravipākānī”tyādi vuttaṃ. Yathā mukhe calite ādāsatale",
  "tika-abh07t:1386_4": "mukhanimittaṃ calati, evaṃ asaṅkhārakusalassa asaṅkhāravipākova hoti, na sasaṅkhāroti",
  "tika-abh07t:1386_5": "evaṃ āgamanatova saṅkhārabhedoti ayametthādhippāyo. Yasmā pana vipākassa saṅkhārabhedo",
  "tika-abh07t:1386_6": "paccayavasena icchito, na kammavasena, tasmā esa kecivādo kato.",
  "tika-abh07t:1387_0": "Tesanti tesaṃ evaṃvādīnaṃ. Yathākkamanti tihetukukkaṭṭhādīnaṃ anukkamena. Dvādasa",
  "tika-abh07t:1387_1": "vipākānīti tihetukukkaṭṭhaasaṅkhārikasasaṅkhārikakammassa vasena yathākkamaṃ sasaṅkhārikacatukkavajjitāni,",
  "tika-abh07t:1387_2": "asaṅkhārikacatukkavajjitāni ca dvādasa vipākāni, tathā tihetukomakassa, duhetukukkaṭṭhassa",
  "tika-abh07t:1387_3": "ca kammassa vasena duhetukasasaṅkhāradvayavajjitāni, duhetukāsaṅkhāradvayavajjitāni",
  "tika-abh07t:1387_4": "ca dasa vipākāni, duhetukomakassa vasena duhetukadvayavajjitāni ca aṭṭha vipākāni",
  "tika-abh07t:1387_5": "yathāvuttassa “tihetukamukkaṭṭha”ntyādinā vuttanayassa anusārena anussaraṇena yathāsambhavaṃ",
  "tika-abh07t:1387_6": "tassa tassa sambhavānurūpato uddise.",
  "tika-abh07t:1388_0": "75. Parito attaṃ khaṇḍitaṃ viya appānubhāvanti parittaṃ. Pakaṭṭhabhāvaṃ nītanti paṇītaṃ,",
  "tika-abh07t:1388_1": "ubhinnaṃ majjhe bhavaṃ majjhimaṃ. Tattha “paṭiladdhamattaṃ anāsevitaṃ paritta”nti",
  "tika-abh07t:1388_2": "avisesatova aṭṭhakathāyaṃ vuttaṃ, tathā “nātisubhāvitaṃ aparipuṇṇavasībhāvaṃ majjhimaṃ.",
  "tika-abh07t:1388_3": "Ativiya subhāvitaṃ pana sabbaso paripuṇṇavasībhāvaṃ paṇīta”nti. Ācariyena panettha",
  "tika-abh07t:1388_4": "parittampi īsakaṃ laddhāsevanamevādhippetanti dissati. Tathā hānena nāmarūpaparicchede –",
  "tika-abh07t:1389": "“Samānāsevane laddhe, vijjamāne mahabbale;",
  "tika-abh07t:1390": "Aladdhā tādisaṃ hetuṃ, abhiññā na vipaccatī”ti. ;",
  "tika-abh07t:1391_0": "Samānabhūmikatova āsevanalābhena balavabhāvato mahaggatadhammānaṃ vipākadānaṃ vatvā",
  "tika-abh07t:1391_1": "tadabhāvato abhiññāya avipaccanaṃ vuttaṃ. Hīnehi chandacittavīriyavīmaṃsāhi nibbattitaṃ",
  "tika-abh07t:1391_2": "vā parittaṃ. Majjhimehi chandādīhi majjhimaṃ. Paṇītehi paṇītanti alamatippapañcena.",
  "tika-abh07t:1392_0": "84. Pañcamajjhānaṃ bhāvetvāti abhiññābhāvaṃ asampattaṃ pañcamajjhānaṃ tividhampi",
  "tika-abh07t:1392_1": "bhāvetvā. Abhiññābhāvappattassa pana avipākabhāvo “aladdhā tādisa”ntyādinā ācariyena",
  "tika-abh07t:1392_2": "sādhito. Mūlaṭīkākārādayo pana aññathāpi taṃ sādhenti. Taṃ pana saṅkhepato, tattha",
  "tika-abh07t:1392_3": "tattha vitthārato ca abhidhammatthavikāsiniyaṃ vuttanayena daṭṭhabbaṃ. Saññāvirāgaṃ",
  "tika-abh07t:1392_4": "bhāvetvāti “saññā rogo, saññā gaṇḍo”tyādinā, “dhī cittaṃ dhibbataṃ citta”ntyādinā",
  "tika-abh07t:1392_5": "vā nayena arūpappavattiyā ādīnavadassanena tadabhāve ca paṇītabhāvasanniṭṭhānena",
  "tika-abh07t:1392_6": "vāyokasiṇe kesañci matena paricchinnākāsakasiṇe vā bhāvanābalena tena paṭilabhitabbabhāve",
  "tika-abh07t:1392_7": "arūpassa anibbattisabhāvāpādanavasena arūpavirāgabhāvanaṃ bhāvetvā aññasattesu uppajjanti",
  "tika-abh07t:1392_8": "kammakiriyavādino titthiyā evātyadhippāyo. Te pana yena iriyāpathena idha maranti.",
  "tika-abh07t:1392_9": "Teneva tattha nibbattantīti daṭṭhabbaṃ.",
  "tika-abh07t:1393_0": "86. Anāgāmino pana suddhāvāsesu uppajjantīti anāgāminoyeva ariyā puthujjanādikāle,",
  "tika-abh07t:1393_1": "pacchāpi vā pañcamajjhānaṃ tividhampi bhāvetvā saddhādiindriyavemattatānukkamena",
  "tika-abh07t:1393_2": "pañcasu suddhāvāsesu uppajjanti.",
  "tika-abh07t:1394_0": "87. Yathākkamaṃ bhāvetvā yathākkamaṃ āruppesu uppajjantīti yojanā yathākkamanti ca",
  "tika-abh07t:1394_1": "paṭhamāruppādianukkamena. Sabbampi cetaṃ tassa tasseva jhānassa āveṇikabhūmivasena",
  "tika-abh07t:1394_2": "vuttaṃ. Nikantiyā pana sati puthujjanādayo yathāladdhajjhānassa bhūmibhūtesu suddhāvāsavajjitesu",
  "tika-abh07t:1394_3": "yattha katthaci nibbattanti, tathā kāmabhavepi kāmāvacarakammabalena. ‘Ijjhati, bhikkhave,",
  "tika-abh07t:1394_4": "sīlavato cetopaṇidhi visuddhattā’ti hi vuttaṃ. Anāgāmino pana kāmarāgassa sabbaso",
  "tika-abh07t:1394_5": "pahīnattā kāmabhavesu nikantiṃ na uppādentīti kāmalokavajjite yathāladdhajjhānabhūmibhūte",
  "tika-abh07t:1394_6": "yattha katthaci nibbattanti. Suddhāvāsesu hi anāgāminoyeva nibbattantīti niyamo atthi.",
  "tika-abh07t:1394_7": "Te pana aññattha na nibbattantīti niyamo natthi. Evañca katvā vuttaṃ ācariyena –",
  "tika-abh07t:1395": "“Suddhāvāsesvanāgāmi-puggalāvopapajjare;",
  "tika-abh07t:1396": "Kāmadhātumhi jāyanti, anāgāmivivajjitā”ti. ;",
  "tika-abh07t:1397_0": "Sukkhavipassakāpi panete maraṇakāle ekanteneva samāpattiṃ nibbattenti samādhimhi",
  "tika-abh07t:1397_1": "paripūrakārībhāvatoti daṭṭhabbaṃ. “Itthiyopi pana ariyā vā anariyā vā aṭṭhasamāpattilābhiniyo",
  "tika-abh07t:1397_2": "brahmapārisajjesuyeva nibbattantī”ti aṭṭhakathāyaṃ vuttaṃ. Apicettha vehapphalaakaniṭṭhacatutthāruppabhavānaṃ",
  "tika-abh07t:1397_3": "seṭṭhabhavabhāvato tattha nibbattā ariyā aññattha nuppajjanti, tathā avasesesu uparūpari",
  "tika-abh07t:1397_4": "brahmalokesu nibbattā heṭṭhimaheṭṭhimesu. Vuttañhetaṃ ācariyena –",
  "tika-abh07t:1398": "“Vehapphale akaniṭṭhe, bhavagge ca patiṭṭhitā;",
  "tika-abh07t:1399": "Na punāññattha jāyanti, sabbe ariyapuggalā;",
  "tika-abh07t:1400": "Brahmalokagatā heṭṭhā, ariyā nopapajjare”ti. ;",
  "tika-abh07t:1401": "Kammacatukkavaṇṇanā niṭṭhitā.",
  "tika-abh07t:1402": "Cutipaṭisandhikkamavaṇṇanā",
  "tika-abh07t:1403_0": "89. “Āyukkhayenā”tyādīsu satipi kammānubhāve taṃtaṃgatīsu yathāparicchinnassa āyuno",
  "tika-abh07t:1403_1": "parikkhayena maraṇaṃ āyukkhayamaraṇaṃ. Satipi tattha tattha paricchinnāyusese gatikālādipaccayasāmaggiyañca",
  "tika-abh07t:1403_2": "taṃtaṃbhavasādhakassa kammuno pariniṭṭhitavipākattā maraṇaṃ kammakkhayamaraṇaṃ. Āyukammānaṃ",
  "tika-abh07t:1403_3": "samakameva parikkhīṇattā maraṇaṃ ubhayakkhayamaraṇaṃ. Satipi tasmiṃ duvime purimabhavasiddhassa",
  "tika-abh07t:1403_4": "kassaci upacchedakakammuno balena satthaharaṇādīhi upakkamehi upacchijjamānasantānānaṃ,",
  "tika-abh07t:1403_5": "guṇamahantesu vā katena kenaci upakkamena āyūhitaupacchedakakammunā paṭibāhitasāmatthiyassa",
  "tika-abh07t:1403_6": "kammassa taṃtaṃattabhāvappavattane asamatthabhāvato dusimārakalāburājādīnaṃ viya",
  "tika-abh07t:1403_7": "taṅkhaṇeyeva ṭhānācāvanavasena pavattamaraṇaṃ upacchedakamaraṇaṃ nāma. Idaṃ pana",
  "tika-abh07t:1403_8": "nerayikānaṃ uttarakuruvāsīnaṃ kesañci devānañca na hoti. Tenāhu –",
  "tika-abh07t:1404": "“Upakkamena vā kesañcupacchedakakammunā”ti. ;",
  "tika-abh07t:1405": "Maraṇassa uppatti pavatti maraṇuppatti.",
  "tika-abh07t:1406_0": "90. Maraṇakāleti maraṇāsannakāle. Yathārahanti taṃtaṃgatīsu uppajjanakasattānurūpaṃ,",
  "tika-abh07t:1406_1": "katthaci pana anuppajjamānassa khīṇāsavassa yathopaṭṭhitaṃ nāmarūpadhammādikameva",
  "tika-abh07t:1406_2": "cutipariyosānānaṃ gocarabhāvaṃ gacchati, na kammakammanimittādayo. Upaladdhapubbanti",
  "tika-abh07t:1406_3": "cetiyadassanādivasena pubbe upaladdhaṃ. Upakaraṇabhūtanti pupphādivasena upakaraṇabhūtaṃ.",
  "tika-abh07t:1406_4": "Upalabhitabbanti anubhavitabbaṃ. Upabhogabhūtanti accharāvimānakapparukkhanirayaggiādikaṃ",
  "tika-abh07t:1406_5": "upabhuñjitabbaṃ. Accharāvimānakapparukkhamātukucchiādigataṃ hi rūpāyatanaṃ sugatinimittaṃ.",
  "tika-abh07t:1406_6": "Nirayagginirayapālādigataṃ duggatinimittaṃ. Gatiyā nimittaṃ gatinimittaṃ.",
  "tika-abh07t:1407_0": "Kammabalenāti paṭisandhinibbattakassa kusalākusalakammassa ānubhāvena. Channaṃ dvārānanti",
  "tika-abh07t:1407_1": "vakkhamānanayena yathāsambhavaṃ channaṃ upapattidvārānaṃ, yadi kusalakammaṃ vipaccati,",
  "tika-abh07t:1407_2": "tadā parisuddhaṃ kusalacittaṃ pavattati, atha akusalakammaṃ, tadā upakkiliṭṭhaṃ akusalacittanti",
  "tika-abh07t:1407_3": "āha “vipaccamānaka…pe… kiliṭṭhaṃ vā”ti. Tenāha bhagavā “nimittassādagadhitaṃ vā,",
  "tika-abh07t:1407_4": "bhikkhave, viññāṇaṃ tiṭṭhamānaṃ tiṭṭhati, anubyañjanassādagadhitaṃ vā, tasmiṃ ce",
  "tika-abh07t:1407_5": "samaye kālaṃ karoti, ṭhānametaṃ vijjati, yaṃ dvinnaṃ gatīnaṃ aññataraṃ gatiṃ upapajjeyya",
  "tika-abh07t:1407_6": "nirayaṃ vā tiracchānayoniṃ vā”ti. Tatthoṇataṃ vāti tasmiṃ upapajjitabbabhave oṇataṃ",
  "tika-abh07t:1407_7": "viya, tatthoṇataṃ evāti vā padacchedo. “Bāhullenā”ti ettha adhippāyo “yebhuyyena",
  "tika-abh07t:1407_8": "bhavantare”ti ettha vuttanayena daṭṭhabbo. Atha vā “yathāraha”nti imināva so sakkā",
  "tika-abh07t:1407_9": "saṅgahetunti “bāhullenā”ti iminā sahasā occhijjamānajīvitānaṃ saṇikaṃ marantānaṃ",
  "tika-abh07t:1407_10": "viya na abhikkhaṇamevāti dīpitanti viññāyati. Abhinavakaraṇavasenāti taṅkhaṇe kariyamānaṃ",
  "tika-abh07t:1407_11": "viya attānaṃ abhinavakaraṇavasena.",
  "tika-abh07t:1408_0": "91. Paccāsannamaraṇassāti ekavīthippamāṇāyukavasena, tato vā kiñci adhikāyukavasena",
  "tika-abh07t:1408_1": "samāsannamaraṇassa. Vīthicittāvasāneti tadārammaṇapariyosānānaṃ, javanapariyosānānaṃ",
  "tika-abh07t:1408_2": "vā vīthicittānaṃ avasāne. Tattha “kāmabhavato cavitvā tattheva uppajjamānānaṃ tadārammaṇapariyosānāni,",
  "tika-abh07t:1408_3": "sesānaṃ javanapariyosānānī”ti dhammānusāraṇiyaṃ vuttaṃ. Bhavaṅgakkhayevāti yadi ekajavanavīthito",
  "tika-abh07t:1408_4": "adhikatarāyuseso siyā, tadā bhavaṅgāvasāne vā uppajjitvā nirujjhati. Atha ekacittakkhaṇāyuseso",
  "tika-abh07t:1408_5": "siyā, tadā vīthicittāvasāne, tañca atītakammādivisayameva. “Tassānantaramevā”ti iminā",
  "tika-abh07t:1408_6": "antarābhavavādimataṃ paṭikkhipati.",
  "tika-abh07t:1409_0": "Yathārahanti kammakaraṇakālassa, vipākadānakālassa ca anurūpavasena. Atha vā vipaccamānakakammānurūpaṃ",
  "tika-abh07t:1409_1": "anusayavasena, javanasahajātavasena vā pavattianurūpatotyattho. Nanu ca “avijjānusayaparikkhittenā”tyādi",
  "tika-abh07t:1409_2": "vuttaṃ. Javanasahajātānañca kathaṃ anusayabhāvoti? Nāyaṃ doso anusayasadisatāya tāsampi",
  "tika-abh07t:1409_3": "anusayavohārabhāvato. Itarathā akusalakammasahajātānaṃ bhavataṇhāsahajātānaṃ vā cutiāsannajavanasahajātānañca",
  "tika-abh07t:1409_4": "saṅgaho na siyā. Avijjāva appahīnaṭṭhena anusayanato pavattanato anusayo, tena parikkhittena",
  "tika-abh07t:1409_5": "parivāritena. Taṇhānusayova mūlaṃ padhānaṃ sahakārīkāraṇabhūtaṃ imassāti taṇhānusayamūlako.",
  "tika-abh07t:1409_6": "Saṅkhārenāti kusalākusalakammena kammasahajātaphassādidhammasamudāyena cutiāsannajavanasahajātena",
  "tika-abh07t:1409_7": "vā, tena janiyamānaṃ. Avijjāya hi paṭicchannādīnavavisaye taṇhā nāmeti, khipanakasaṅkhārasammatā",
  "tika-abh07t:1409_8": "yathāvuttasaṅkhārā khipanti, yathāhu –",
  "tika-abh07t:1410": "“Avijjātaṇhāsaṅkhāra-sahajehi apāyinaṃ;",
  "tika-abh07t:1411": "Visayādīnavacchādinamanakkhipakehi tu.",
  "tika-abh07t:1412": "“Appahīnehi sesānaṃ, chādanaṃ namanampi ca;",
  "tika-abh07t:1413": "Khipakā pana saṅkhārā, kusalāva bhavantihā”ti. ;",
  "tika-abh07t:1414_0": "Sampayuttehi pariggayhamānanti attanā sampayuttehi phassādīhi dhammehi sampayuttapaccayādinā",
  "tika-abh07t:1414_1": "parivāretvā gayhamānaṃ, sahajātānamadhiṭṭhānabhāvena pubbaṅgamabhūtanti attanā sahajātānaṃ",
  "tika-abh07t:1414_2": "patiṭṭhānabhāvena padhānabhūtaṃ. “Manopubbaṅgamā dhammā”ti hi vuttaṃ. Bhavantarapaṭisandhānavasenāti",
  "tika-abh07t:1414_3": "purimabhavantarassa, pacchimabhavantarassa ca aññamaññaṃ ekābaddhaṃ viya paṭisandahanavasena",
  "tika-abh07t:1414_4": "uppajjamānameva patiṭṭhāti, na ito gantvātyadhippāyo. Na hi purimabhavapariyāpanno",
  "tika-abh07t:1414_5": "koci dhammo bhavantaraṃ saṅkamati, nāpi purimabhavapariyāpannahetūhi vinā uppajjati",
  "tika-abh07t:1414_6": "paṭighosapadīpamuddā viyāti alamatippapañcena.",
  "tika-abh07t:1415_0": "92. Mandaṃ hutvā pavattāni mandappavattāni. Paccuppannārammaṇesu āpāthagatesu manodvāre",
  "tika-abh07t:1415_1": "gatinimittavasena, pañcadvāre kammanimittavasenātyadhippāyo. Paṭisandhibhavaṅgānampi",
  "tika-abh07t:1415_2": "paccuppannārammaṇatā labbhatīti manodvāre tāva paṭisandhiyā catunnaṃ bhavaṅgānañca,",
  "tika-abh07t:1415_3": "pañcadvāre pana paṭisandhiyāva paccuppannārammaṇabhāvo labbhati. Tathā hi kassaci",
  "tika-abh07t:1415_4": "manodvāre āpāthamāgataṃ paccuppannaṃ gatinimittaṃ ārabbha uppannāya tadārammaṇapariyosānāya",
  "tika-abh07t:1415_5": "cittavīthiyā anantaraṃ cuticitte uppanne tadanantaraṃ pañcacittakkhaṇāyuke ārammaṇe",
  "tika-abh07t:1415_6": "pavattāya paṭisandhiyā catunnaṃ bhavaṅgānaṃ, pañcadvāre ca ñātakādīhi upaṭṭhāpitesu",
  "tika-abh07t:1415_7": "deyyadhammesu vaṇṇādike ārabbha yathārahaṃ pavattāya cittavīthiyā cuticittassa ca",
  "tika-abh07t:1415_8": "anantaraṃ ekacittakkhaṇāyuke ārammaṇe pavattāya paṭisandhiyā paccuppannārammaṇe pavatti",
  "tika-abh07t:1415_9": "upalabbhatīti ayamettha saṅkhepo, vitthāro pana visuddhimagge vibhaṅgaṭṭhakathāyaṃ",
  "tika-abh07t:1415_10": "vā saṅkhārapaccayāviññāṇapadavaṇṇanāyaṃ vuttanayena daṭṭhabbo. Chadvāraggahitanti",
  "tika-abh07t:1415_11": "kammanimittaṃ chadvāraggahitaṃ, gatinimittaṃ chaṭṭhadvāraggahitanti yathāsambhavaṃ",
  "tika-abh07t:1415_12": "yojetabbaṃ. Apare pana avisesato vaṇṇenti. Saccasaṅkhepepi tenevādhippāyena idaṃ vuttaṃ –",
  "tika-abh07t:1416": "“Pañcadvāre siyā sandhi, vinā kammaṃ dvigocare”ti; ;",
  "tika-abh07t:1417_0": "Aṭṭhakathāyaṃ pana “gatinimittaṃ manodvāre āpāthamāgacchatī”ti vuttattā, tadārammaṇāya",
  "tika-abh07t:1417_1": "ca pañcadvārikapaṭisandhiyā adassitattā, mūlaṭīkādīsu ca “kammabalena upaṭṭhāpitaṃ",
  "tika-abh07t:1417_2": "vaṇṇāyatanaṃ supinaṃ passantassa viya dibbacakkhussa viya ca manodvāreyeva gocarabhāvaṃ",
  "tika-abh07t:1417_3": "gacchatī”ti niyametvā vuttattā tesaṃ vacanaṃ na sampaṭicchanti ācariyā. “Paccuppannañcā”ti",
  "tika-abh07t:1417_4": "ettha gatinimittaṃ tāva paccuppannārammaṇaṃ yujjati, kammanimittaṃ pana paṭisandhijanakakammasseva",
  "tika-abh07t:1417_5": "nimittabhūtaṃ adhippetanti kathaṃ tassa cutiāsannajavanehi gahitassa paccuppannabhāvo",
  "tika-abh07t:1417_6": "sambhavati. Na hi tadeva ārammaṇupaṭṭhāpakaṃ, tadeva paṭisandhijanakaṃ bhaveyya upacitabhāvābhāvato",
  "tika-abh07t:1417_7": "anassāditattā ca. “Katattā upacitattā”ti hi vacanato punappunaṃ laddhāsevanameva",
  "tika-abh07t:1417_8": "kammaṃ paṭisandhiṃ ākaḍḍhati. Paṭisambhidāmagge ca nikantikkhaṇe dvinnaṃ hetūnaṃ",
  "tika-abh07t:1417_9": "paccayāpi sahetukapaṭisandhiyā vuttattākatūpacitampi kammaṃ taṇhāya assāditameva",
  "tika-abh07t:1417_10": "vipākaṃ abhinipphādeti, tadā ca paṭisandhiyā samānavīthiyaṃ viya pavattamānāni cutiāsannajavanāni",
  "tika-abh07t:1417_11": "kathaṃ punappunaṃ laddhāsevanāni siyuṃ, kathañca tāni tadā kaṇhāya parāmaṭṭhāni.",
  "tika-abh07t:1417_12": "Apica paccuppannaṃ kammanimittaṃ cutiāsannappavattānaṃ pañcadvārikajavanānaṃ ārammaṇaṃ",
  "tika-abh07t:1417_13": "hoti. “Pañcadvārikakammañca paṭisandhinimittakaṃ na hoti paridubbalabhāvato”ti aṭṭhakathāyaṃ",
  "tika-abh07t:1417_14": "vuttanti saccametaṃ. Ñātakādīhi upaṭṭhāpitesu pana pupphādīsu sannihitesveva maraṇasambhavato",
  "tika-abh07t:1417_15": "tattha vaṇṇādikaṃ ārabbha cutiāsannavīthito purimabhāgappavattānaṃ paṭisandhijananasamatthānaṃ",
  "tika-abh07t:1417_16": "manodvārikajavanānaṃ ārammaṇabhūtena saha samānattā tadekasantatipatitaṃ cutiāsannajavanaggahitampi",
  "tika-abh07t:1417_17": "paccuppannaṃ vaṇṇādikaṃ kammanimittabhāvena vuttaṃ. Evañca katvā vuttaṃ ānandācariyena",
  "tika-abh07t:1417_18": "“pañcadvāre ca āpāthamāgacchantaṃ paccuppannaṃ kammanimittaṃ āsannakatakammārammaṇasantatiyaṃ",
  "tika-abh07t:1417_19": "uppannaṃ, taṃsadisañca daṭṭhabba”nti.",
  "tika-abh07t:1418": "94. Yathārahanti dutiyacatutthapaṭhamatatiyānaṃ paṭisandhīnaṃ anurūpato.",
  "tika-abh07t:1419_0": "98. Āruppacutiyā paraṃ heṭṭhimāruppavajjitā āruppapaṭisandhiyo honti uparūpariarūpīnaṃ",
  "tika-abh07t:1419_1": "heṭṭhimaheṭṭhimakammassa anāyūhanato, upacārajjhānassa pana balavabhāvato tassa vipākabhūtā",
  "tika-abh07t:1419_2": "kāmatihetukā paṭisandhiyo honti. Rūpāvacaracutiyā paraṃ ahetukarahitā upacārajjhānānubhāveneva",
  "tika-abh07t:1419_3": "duhetukatihetukapaṭisandhiyo siyuṃ, kāmatihetumhā cutito paraṃ sabbā eva kāmarūpārūpabhavapariyāpannā",
  "tika-abh07t:1419_4": "yathārahaṃ ahetukādipaṭisandhiyo siyuṃ. Itaro duhetukāhetukacutito paraṃ kāmesveva",
  "tika-abh07t:1419_5": "bhavesu tihetukādipaṭisandhiyo siyuṃ.",
  "tika-abh07t:1420": "Cutipaṭisandhikkamavaṇṇanā niṭṭhitā.",
  "tika-abh07t:1421_0": "99. Paṭisandhiyā nirodhassa anantarato paṭisandhinirodhānantarato. Tadeva cittanti",
  "tika-abh07t:1421_1": "taṃsadisatāya tabbohārappavattattā tadeva cittaṃ yathā “tāniyeva osadhānī”ti. Asati",
  "tika-abh07t:1421_2": "vīthicittuppādeti antarantarā vīthicittānaṃ uppāde asati, cuticittaṃ hutvā nirujjhati",
  "tika-abh07t:1421_3": "tadeva cittanti sambandho.",
  "tika-abh07t:1422": "101. Parivattantā pavattanti yāva vaṭṭamūlasamucchedātyadhippāyo.",
  "tika-abh07t:1423_0": "102. Yathā iha bhavepaṭisandhi ceva bhavaṅgañca vīthiyo ca cuti ca, tathā puna bhavantare",
  "tika-abh07t:1423_1": "paṭisandhibhavaṅganti evamādikā ayaṃ cittasantati parivattatīti yojanā. Keci pana",
  "tika-abh07t:1423_2": "imasmiṃ paricchede vīthimuttasaṅgahasseva dassitattā paṭisandhibhavaṅgacutīnameva",
  "tika-abh07t:1423_3": "idha gahaṇaṃ yuttantyādhippāyena “paṭisandhibhavaṅgavīthiyo”ti imassa paṭisandhibhavaṅgappavāhāti",
  "tika-abh07t:1423_4": "atthaṃ vadanti, taṃ tesaṃ matimattaṃ pavattisaṅgahadassanāvasāne tattha saṅgahitānaṃ",
  "tika-abh07t:1423_5": "sabbesameva nigamanassa adhippetattā. Evañhi sati “paṭisaṅkhāya panetamaddhuva”nti",
  "tika-abh07t:1423_6": "ettha sabbesameva eta-saddena parāmasanaṃ suṭṭhu upapannaṃ hoti. Etaṃ yathāvuttaṃ",
  "tika-abh07t:1423_7": "vaṭṭapavattaṃ addhuvaṃ aniccaṃ palokadhammaṃ paṭisaṅkhāya paccavekkhitvā budhā paṇḍitā",
  "tika-abh07t:1423_8": "cirāya cirakālaṃ subbatā hutvā accutaṃ dhuvaṃ acavanadhammaṃ padaṃ nibbānaṃ adhigantvā",
  "tika-abh07t:1423_9": "maggaphalañāṇena sacchikatvā tatoyeva suṭṭhu samucchinnasinehabandhanā samaṃ nirupadhisesanibbānadhātuṃ",
  "tika-abh07t:1423_10": "essanti pāpuṇissanti.",
  "tika-abh07t:1424": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1425": "Vīthimuttaparicchedavaṇṇanā niṭṭhitā.",
  "tika-abh07t:1426": "6. Rūpaparicchedavaṇṇanā",
  "tika-abh07t:1427_0": "1. Evaṃ tāva cittacetasikavasena duvidhaṃ abhidhammatthaṃ dassetvā idāni rūpaṃ, tadanantarañca",
  "tika-abh07t:1427_1": "nibbānaṃ dassetumārabhanto āha “ettāvatā”tyādi. Sappabhedappavattikā uddesaniddesapaṭiniddesavasena",
  "tika-abh07t:1427_2": "tīhi paricchedehi vuttappabhedavanto, pavattipaṭisandhivasena dvīhi paricchedehi",
  "tika-abh07t:1427_3": "vuttappavattivanto ca cittacetasikā dhammā ettāvatā pañcahi paricchedehi vibhattā",
  "tika-abh07t:1427_4": "hi yasmā, idāni yathānuppattaṃ rūpaṃ pavuccatīti yojanā.",
  "tika-abh07t:1428_0": "2. Idāni yathāpaṭiññātarūpavibhāgatthaṃ mātikaṃ ṭhapetuṃ “samuddesā”tyādi vuttaṃ.",
  "tika-abh07t:1428_1": "Saṅkhepato uddisanaṃ samuddeso. Ekavidhādivasena vibhajanaṃ vibhāgo, samuṭṭhāti etasmā",
  "tika-abh07t:1428_2": "phalanti samuṭṭhānaṃ, kammādayo rūpajanakapaccayā. Cakkhudasakādayo kalāpā. Pavattikkamato",
  "tika-abh07t:1428_3": "ceti bhavakālasattabhedena rūpānaṃ uppattikkamato.",
  "tika-abh07t:1429": "Rūpasamuddesavaṇṇanā",
  "tika-abh07t:1430_0": "3. Upādinnānupādinnasantānesu sasambhāradhātuvasena mahantā hutvā bhūtā pātubhūtāti",
  "tika-abh07t:1430_1": "mahābhūtā. Athavā anekavidhaabbhutavisesadassanena, anekābhūtadassanena vā mahantāni",
  "tika-abh07t:1430_2": "abbhutāni, abhūtāni vā etesūti mahābhūtā, māyākārādayo. Tehi samānā sayaṃ anīlādisabhāvāneva",
  "tika-abh07t:1430_3": "nīlādiupādāyarūpadassanāditoti mahābhūtā. Manāpavaṇṇasaṇṭhānādīhi vā sattānaṃ vañcikā",
  "tika-abh07t:1430_4": "yakkhiniādayo viya manāpaitthipurisarūpadassanādinā sattānaṃ vañcakattā mahantāni",
  "tika-abh07t:1430_5": "abhūtāni etesūti mahābhūtā. Vuttampi hetaṃ –",
  "tika-abh07t:1431": "“Mahantā pātubhūtāti, mahābhūtasamāti vā;",
  "tika-abh07t:1432": "Vañcakattā abhūtena, ‘mahābhūtā’ti sammatā”ti. ;",
  "tika-abh07t:1433_0": "Atha vā mahantapātubhāvato mahantāni bhavanti etesu upādārūpāni, bhūtāni cāti mahābhūtāni.",
  "tika-abh07t:1433_1": "Mahābhūte upādāya pavattaṃ rūpaṃ upādāyarūpaṃ. Yadi evaṃ “ekaṃ mahābhūtaṃ paṭicca",
  "tika-abh07t:1433_2": "tato mahābhūtā”tyādivacanato ekekamahābhūtā sesamahābhūtānaṃ nissayā hontīti tesampi",
  "tika-abh07t:1433_3": "upādāyarūpatāpasaṅgoti? Nayidamevaṃ upādāyeva pavattarūpānaṃ taṃsamaññāsiddhito.",
  "tika-abh07t:1433_4": "Yañhi mahābhūte upādiyati, sayañca aññehi upādīyati. Na taṃ upādāyarūpaṃ. Yaṃ pana",
  "tika-abh07t:1433_5": "upādīyateva, na kenaci upādīyati, tadeva upādāyarūpanti natthi bhūtānaṃ tabbohārappasaṅgo.",
  "tika-abh07t:1433_6": "Apica catunnaṃ mahābhūtānaṃ upādāyarūpanti upādāyarūpalakkhaṇanti natthi tayo upādāya",
  "tika-abh07t:1433_7": "pavattānaṃ upādāyarūpatāti.",
  "tika-abh07t:1434_0": "4. Pathanaṭṭhena pathavī, tarupabbatādīnaṃ pakatipathavī viya sahajātarūpānaṃ patiṭṭhānabhāvena",
  "tika-abh07t:1434_1": "pakkhāyati, upaṭṭhātīti vuttaṃ hoti, pathavī eva dhātu salakkhaṇadhāraṇādito nissattanijjīvaṭṭhena",
  "tika-abh07t:1434_2": "sarīraselāvayavadhātusadisattā cāti pathavīdhātu. Āpeti sahajātarūpāni pattharati,",
  "tika-abh07t:1434_3": "āpāyati vā brūheti vaḍḍhetīti āpo. Tejeti paripāceti, niseti vā tikkhabhāvena sesabhūtattayaṃ",
  "tika-abh07t:1434_4": "usmāpetīti tejo. Vāyati desantaruppattihetubhāvena bhūtasaṅghātaṃ pāpetīti vāyo.",
  "tika-abh07t:1434_5": "Catassopi panetā yathākkamaṃ kathinattadavattauṇhattavitthambhanattalakkhaṇāti daṭṭhabbaṃ.",
  "tika-abh07t:1435_0": "5. Cakkhādīnaṃ vacanattho heṭṭhā kathitova. Pasādarūpaṃ nāma catunnaṃ mahābhūtānaṃ",
  "tika-abh07t:1435_1": "pasannabhāvahetukattā. Taṃ pana yathākkamaṃ daṭṭhukāmatāsotukāmatāghāyitukāmatāsāyitukāmatāphusitukāmatānidānakammasamuṭṭhānabhūtappasādalakkhaṇaṃ.",
  "tika-abh07t:1435_2": "Tattha cakkhu tāva majjhe kaṇhamaṇḍalassa ūkāsirappamāṇe abhimukhe ṭhitānaṃ sarīrasaṇṭhānuppattipadese",
  "tika-abh07t:1435_3": "telamiva picupaṭalāni sattakkhipaṭalāni byāpetvā dhāraṇanahāpanamaṇḍanabījanakiccāhi",
  "tika-abh07t:1435_4": "catūhi dhātīhi viya khattiyakumāro sandhāraṇabandhanaparipācanasamudīraṇakiccāhi",
  "tika-abh07t:1435_5": "catūhi dhātūhi katūpakāraṃ utucittāhārehi upatthambhiyamānaṃ āyunā paripāliyamānaṃ",
  "tika-abh07t:1435_6": "vaṇṇādīhi parivāritaṃ yathāyogaṃ cakkhuviññāṇādīnaṃ vatthudvārabhāvaṃ sadhentaṃ pavattati,",
  "tika-abh07t:1435_7": "itaraṃ “sasambhāracakkhū”ti vuccati. Evaṃ sotādayopi yathākkamaṃ sotabilabbhantare",
  "tika-abh07t:1435_8": "aṅgulivedhanākāraṃ upacitatanutambalomaṃ, nāsikabbhantare ajapadasaṇṭhānaṃ, jivhāmajjhe",
  "tika-abh07t:1435_9": "uppaladalaggasaṇṭhānaṃ padesaṃ abhibyāpetvā pavattanti, itaraṃ pana ṭhapetvā kammajatejassa",
  "tika-abh07t:1435_10": "patiṭṭhānaṭṭhānaṃ kesaggalomagganakhaggasukkhacammāni ca avasesaṃ sakalasarīraṃ pharitvā",
  "tika-abh07t:1435_11": "pavattati. Evaṃ santepi itarehi tassa saṅkaro na hoti bhinnanissayalakkhaṇattā. Ekanissayānipi",
  "tika-abh07t:1435_12": "hi rūparasādīni lakkhaṇabhedato asaṃkiṇṇāti kiṃ pana bhinnanissayā pasādā.",
  "tika-abh07t:1436_0": "6. Āpodhātuyā sukhumabhāvena phusituṃ asakkuṇeyyattā vuttaṃ “āpodhātu vivajjitaṃ",
  "tika-abh07t:1436_1": "bhūtattayasaṅkhāta”nti. Kiñcāpi hi sītatā phusitvā gayhati, sā pana tejoyeva. Mande",
  "tika-abh07t:1436_2": "hi uṇhatte sītabuddhi sītatāsaṅkhātassa kassaci guṇassa abhāvato. Tayidaṃ sītabuddhiyā",
  "tika-abh07t:1436_3": "anavaṭṭhitabhāvato viññāyati pārāpāre viya. Tathā hi ghammakāle ātape ṭhatvā chāyaṃ",
  "tika-abh07t:1436_4": "paviṭṭhānaṃ sītabuddhi hoti, tattheva cirakālaṃ ṭhitānaṃ uṇhabuddhi. Yadi ca āpodhātu",
  "tika-abh07t:1436_5": "sītatā siyā, uṇhabhāvena saha ekasmiṃ kalāpe upalabbheyya, na cevaṃ upalabbhati,",
  "tika-abh07t:1436_6": "tasmā viññāyati “na āpodhātu sītatā”ti. Ye pana “davatā āpodhātu, sā ca phusitvā",
  "tika-abh07t:1436_7": "gayhatī”ti vadanti, te vattabbā “davatā nāma phusitvā gayhatīti idaṃ āyasmantānaṃ",
  "tika-abh07t:1436_8": "abhimānamattaṃ saṇṭhāne viyā”ti. Vuttañhetaṃ porāṇehi –",
  "tika-abh07t:1437": "“Davatāsahavuttīni, tīṇi bhūtāni samphusaṃ;",
  "tika-abh07t:1438": "Davataṃ samphusāmīti, lokoyamabhimaññati.",
  "tika-abh07t:1439": "“Bhūte phusitvā saṇṭhānaṃ, manasā gaṇhato yathā;",
  "tika-abh07t:1440": "Paccakkhato phusāmīti, viññeyyā davatā tathā”ti.",
  "tika-abh07t:1441_0": "Gocararūpaṃ nāma pañcaviññāṇavisayabhāvato. Gāvo indriyāni caranti etthāti gocaranti",
  "tika-abh07t:1441_1": "hi ārammaṇassetaṃ nāmaṃ. Taṃ panetaṃ pañcavidhampi yathākkamaṃ cakkhuviññāṇādīnaṃ",
  "tika-abh07t:1441_2": "gocarabhāvalakkhaṇaṃ, cakkhādipaṭihananalakkhaṇaṃ vā.",
  "tika-abh07t:1442_0": "7. Itthiyā bhāvo itthattaṃ. Purisassa bhāvo purisattaṃ. Tattha itthiliṅganimittakuttākappahetubhāvalakkhaṇaṃ",
  "tika-abh07t:1442_1": "itthattaṃ, purisaliṅgādihetubhāvalakkhaṇaṃ purisattaṃ. Tattha itthīnaṃ aṅgajātaṃ",
  "tika-abh07t:1442_2": "itthiliṅgaṃ. Sarādhippāyā itthinimittaṃ “itthī”ti sañjānanassa paccayabhāvato. Avisadaṭhānagamananisajjādi",
  "tika-abh07t:1442_3": "itthikuttaṃ. Itthisaṇṭhānaṃ itthākappo. Purisaliṅgādīnipi vuttanayena daṭṭhabbāni.",
  "tika-abh07t:1442_4": "Aṭṭhakathāyaṃ pana aññathā itthiliṅgādīni vaṇṇitāni. Taṃ pana evaṃ saṅgahetvā vadanti –",
  "tika-abh07t:1443": "“Liṅgaṃ hatthādisaṇṭhānaṃ, nimittaṃ mihitādikaṃ;",
  "tika-abh07t:1444": "Kuttaṃ suppādinā kīḷā, ākappo gamanādika”nti.",
  "tika-abh07t:1445": "Bhāvarūpaṃ nāma bhavati etena itthādiabhidhānaṃ, buddhi cāti katvā. Taṃ panetaṃ kāyindriyaṃ viya sakalasarīraṃ pharitvā tiṭṭhati.",
  "tika-abh07t:1446_0": "8. Hadayameva manodhātumanoviññāṇadhātūnaṃ nissayattā vatthu cāti hadayavatthu. Tathā",
  "tika-abh07t:1446_1": "hi taṃ dhātudvayanissayabhāvalakkhaṇaṃ, tañca hadayakosabbhantare aḍḍhapasatamattaṃ",
  "tika-abh07t:1446_2": "lohitaṃ nissāya pavattati. Rūpakaṇḍe avuttassapi panetassa āgamato, yuttito ca atthibhāvo",
  "tika-abh07t:1446_3": "daṭṭhabbo. Tattha, taṃ rūpaṃ nissāya manodhātu ca manoviññāṇadhātu ca vattanti “yaṃ",
  "tika-abh07t:1446_4": "rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena",
  "tika-abh07t:1446_5": "paccayo”ti evamāgataṃ paṭṭhānavacanaṃ āgamo. Yutti panevaṃ daṭṭhabbā –",
  "tika-abh07t:1447": "“Nipphannabhūtikādhārā, dve dhātū kāmarūpinaṃ;",
  "tika-abh07t:1448": "Rūpānubandhavuttittā, cakkhuviññāṇādayo viya.",
  "tika-abh07t:1449": "“Cakkhādinissitānetā, tassaññādhārabhāvato;",
  "tika-abh07t:1450": "Nāpi rūpādike tesaṃ, bahiddhāpi pavattito.",
  "tika-abh07t:1451": "“Na cāpi jīvitaṃ tassa, kiccantaraniyuttito;",
  "tika-abh07t:1452": "Na ca bhāvadvayaṃ tasmiṃ, asantepi pavattito.",
  "tika-abh07t:1453": "“Tasmā tadaññaṃ vatthu taṃ, bhūtikanti vijāniyaṃ;",
  "tika-abh07t:1454": "Vatthālambadukānantu, desanābhedato idaṃ;",
  "tika-abh07t:1455": "Dhammasaṅgaṇipāṭhasmiṃ, na akkhātaṃ mahesinā”ti.",
  "tika-abh07t:1456_0": "9. Jīvanti tenāti jīvitaṃ, tadeva kammajarūpaparipālane ādhipaccayogato indriyanti",
  "tika-abh07t:1456_1": "jīvitindriyaṃ. Tathā hetaṃ kammajarūpaparipālanalakkhaṇaṃ. Yathāsakaṃ khaṇamattaṭṭhāyīnampi",
  "tika-abh07t:1456_2": "hi sahajātānaṃ pavattihetubhāveneva anupālakaṃ. Na hi tesaṃ kammaṃyeva ṭhitikāraṇaṃ",
  "tika-abh07t:1456_3": "hoti āhārajādīnaṃ āhārādi viya kammassa taṅkhaṇābhāvato. Idaṃ pana saha pācanagginā",
  "tika-abh07t:1456_4": "anavasesaupādinnakāyaṃ byāpetvā pavattati.",
  "tika-abh07t:1457_0": "10. Kabaḷaṃ katvā ajjhoharīyatīti kabaḷīkāro āhāro, idañca savatthukaṃ katvā āhāraṃ",
  "tika-abh07t:1457_1": "dassetuṃ vuttaṃ. Sendriyakāyopatthambhanahetubhūtā pana aṅgamaṅgānusārī rasaharasaṅkhātā",
  "tika-abh07t:1457_2": "ajjhoharitabbāhārasinehabhūtā ojā idha āhārarūpaṃ nāma. Tathā hetaṃ sendriyakāyopatthambhanahetubhāvalakkhaṇaṃ,",
  "tika-abh07t:1457_3": "ojaṭṭhamakarūpāharaṇalakkhaṇaṃ vā.",
  "tika-abh07t:1458_0": "11. Kakkhaḷattādinā attano attano sabhāvena upalabbhanato sabhāvarūpaṃ nāma. Uppādādīhi,",
  "tika-abh07t:1458_1": "aniccatādīhi vā lakkhaṇehi sahitanti salakkhaṇaṃ. Paricchedādibhāvaṃ vinā attano",
  "tika-abh07t:1458_2": "sabhāveneva kammādīhi paccayehi nipphannattā nippharūpaṃ nāma. Ruppanasabhāvo rūpaṃ,",
  "tika-abh07t:1458_3": "tena yuttampi rūpaṃ, yathā “arisaso, nīluppala”nti, svāyaṃ rūpa-saddo ruḷhiyā ataṃsabhāvepi",
  "tika-abh07t:1458_4": "pavattatīti aparena rūpa-saddena visesetvā “rūparūpa”nti vuttaṃ yathā “dukkhadukkha”nti.",
  "tika-abh07t:1458_5": "Paricchedādibhāvaṃ atikkamitvā sabhāveneva upalabbhanato lakkhaṇattayāropanena sammasituṃ",
  "tika-abh07t:1458_6": "arahattā sammasanarūpaṃ.",
  "tika-abh07t:1459_0": "12. Na kassatīti akāso. Akāsoyeva ākāso, nijjīvaṭṭhena dhātu cāti ākāsadhātu. Cakkhudasakādiekekakalāpagatarūpānaṃ",
  "tika-abh07t:1459_1": "kalāpantarehi asaṃkiṇṇabhāvāpādanavasena paricchedakaṃ, tehi vā paricchijjamānaṃ,",
  "tika-abh07t:1459_2": "tesaṃ paricchedamattaṃ vā rūpaṃ paricchedarūpaṃ. Tañhi taṃ taṃ rūpakalāpaṃ paricchindantaṃ",
  "tika-abh07t:1459_3": "viya hoti. Vijjamānepi ca kalāpantarabhūtehi kalāpantarabhūtānaṃ samphuṭṭhabhāve",
  "tika-abh07t:1459_4": "taṃtaṃrūpavivittatā rūpapariyanto ākāso. Yesañca so paricchedo, tehi sayaṃ asamphuṭṭhoyeva.",
  "tika-abh07t:1459_5": "Aññathā paricchinnatā na siyā tesaṃ rūpānaṃ byāpībhāvāpattito. Abyāpitā hi asamphuṭṭhatā.",
  "tika-abh07t:1459_6": "Tenāha bhagavā “asamphuṭṭhaṃ catūhi mahābhūtehī”ti.",
  "tika-abh07t:1460_0": "13. Calamānakāyena adhippāyaṃ viññāpeti, sayañca tena viññāyatīti kāyaviññatti. Saviññāṇakasaddasaṅkhātavācāya",
  "tika-abh07t:1460_1": "adhippāyaṃ viññāpeti, sayañca tāya viññāyatīti vacīviññatti. Tattha abhikkamādijanakacittasamuṭṭhānavāyodhātuyā",
  "tika-abh07t:1460_2": "sahajātarūpasanthambhanasandhāraṇacalitesu sahakārīkāraṇabhūto phandamānakāyaphandanataṃhetukavāyodhātuvinimutto",
  "tika-abh07t:1460_3": "mahantaṃ pāsāṇaṃ ukkhipantassa sabbathāmena gahaṇakāle ussāhanavikāro viya rūpakāyassa",
  "tika-abh07t:1460_4": "pariphandanapaccayabhāvena upalabbhamāno vikāro kāyaviññatti. Sā hi phandamānakāyena",
  "tika-abh07t:1460_5": "adhippāyaṃ viññāpeti. Na hi viññattivikārarahitesu rukkhacalanādīsu “idamesa kāretī”ti",
  "tika-abh07t:1460_6": "adhippāyaggahaṇaṃ diṭṭhanti. Hatthacalanādīsu ca phandamānakāyaggahaṇānantaraṃ aviññāyamānantarehi",
  "tika-abh07t:1460_7": "manodvārajavanehi gayhamānattā sayañca kāyena viññāyati.",
  "tika-abh07t:1461_0": "Kathaṃ pana viññattivasena hatthacalanādayo hontīti? Vuccate – ekāvajjanavīthiyaṃ",
  "tika-abh07t:1461_1": "sattasu javanesu sattamajavanasamuṭṭhānavāyodhātu viññattivikārasahitāva paṭhamajavanādisamuṭṭhānāhi",
  "tika-abh07t:1461_2": "vāyodhātūhi laddhopatthambhā desantaruppattihetubhāvena calayati cittajaṃ, purimajavanādisambhūtā",
  "tika-abh07t:1461_3": "pana santhambhanasandhāraṇamattakarā tassa upakārāya hontīti. Yathā hi sattahi yugehi",
  "tika-abh07t:1461_4": "ākaḍḍhitabbasakaṭe sattamayugayuttāyeva goṇā heṭṭhā chasu yugesu yuttagoṇehi laddhūpatthambhā",
  "tika-abh07t:1461_5": "sakaṭaṃ cālenti, paṭhamayugādiyuttā pana upatthambhanasandhāraṇamattameva sādhentā",
  "tika-abh07t:1461_6": "tesaṃ upakārāya honti, evaṃsampadamidaṃ daṭṭhabbaṃ.",
  "tika-abh07t:1462_0": "Desantaruppattiyeva cettha calanaṃ uppannadesato kesaggamattampi dhammānaṃ saṅkamanābhāvato.",
  "tika-abh07t:1462_1": "Itarathā nesaṃ abyāpārakatā, khaṇikatā ca na siyā. Desantaruppattihetubhāvoti ca",
  "tika-abh07t:1462_2": "yathā attanā sahajarūpāni heṭṭhimajavanasamuṭṭhitarūpehi patiṭṭhitaṭṭhānato aññattha",
  "tika-abh07t:1462_3": "uppajjanti, evaṃ tehi saha tattha uppattiyevāti daṭṭhabbaṃ, ettha pana cittaje calite",
  "tika-abh07t:1462_4": "taṃsambandhena itarampi calati nadīsote pakkhittasukkhagomayapiṇḍaṃ viya. Tathā calayituṃ",
  "tika-abh07t:1462_5": "asakkonti yopi paṭhamajavanādisamuṭṭhānavāyodhātuyo viññattivikārasahitāyeva yena",
  "tika-abh07t:1462_6": "disābhāgena ayaṃ abhikkamādīni pavattetukāmo, tadabhimukhabhāvavikārasambhavato.",
  "tika-abh07t:1462_7": "Evañca katvā manodvārāvajjanassapi viññattisamuṭṭhāpakattaṃ vakkhati. Vacībhedakaracittasamuṭṭhānapathavīdhātuyā",
  "tika-abh07t:1462_8": "akkharuppattiṭṭhānagataupādinnarūpehi saha ghaṭṭanapaccayabhūto eko vikāro vacīviññatti.",
  "tika-abh07t:1462_9": "Yaṃ panettha vattabbaṃ, taṃ kāyaviññattiyaṃ vuttanayena daṭṭhabbaṃ.",
  "tika-abh07t:1463_0": "Ayaṃ pana viseso – yathā tattha “phandamānakāyaggahaṇānantara”nti vuttaṃ, evamidha",
  "tika-abh07t:1463_1": "“suyyamānasaddasavanānantara”nti yojetabbaṃ. Idha ca santhambhanādīnaṃ abhāvato sattamajavanasamuṭṭhitātyādinayo",
  "tika-abh07t:1463_2": "na labbhati. Ghaṭṭanena hi saddhiṃyeva saddo uppajjati. Ghaṭṭanañca paṭhamajavanādīsupi",
  "tika-abh07t:1463_3": "labbhateva. Ettha ca yathā ussāpetvā baddhagosīsatālapaṇṇādirūpāni disvā tadanantarappavattāya",
  "tika-abh07t:1463_4": "aviññāyamānantarāya manodvāravīthiyā gosīsādīnaṃ udakasahacāritappakāraṃ saññāṇaṃ",
  "tika-abh07t:1463_5": "gahetvā udakaggahaṇaṃ hoti, evaṃ vipphandamānasamuccāriyamānakāyasadde gahetvā tadanantarappavattāya",
  "tika-abh07t:1463_6": "aviññāyamānantarāya manodvāravīthiyā purimasiddhasambandhūpanissayāya sādhippāyavikāraggahaṇaṃ",
  "tika-abh07t:1463_7": "hotīti ayaṃ dvinnaṃ sādhāraṇā upamā.",
  "tika-abh07t:1464_0": "14. Lahubhāvo lahutā. Mudubhāvo mudutā. Kammaññabhāvo kammaññatā. Yathākkamañcetā",
  "tika-abh07t:1464_1": "arogino viya rūpānaṃ agarutā suparimadditacammassa viya akathinatā sudhantasuvaṇṇassa",
  "tika-abh07t:1464_2": "viya sarīrakiriyānaṃ anukūlabhāvoti daṭṭhabbaṃ. Aññamaññaṃ avijahantassapi hi lahutādittayassa",
  "tika-abh07t:1464_3": "taṃtaṃvikārādhikarūpehi nānattaṃ vuccati, dandhattakaradhātukkhobhappaṭipakkhapaccayasamuṭṭhāno",
  "tika-abh07t:1464_4": "hi rūpavikāro lahutā. Thaddhattakaradhātukkhobhappaṭipakkhapaccayasamuṭṭhāno mudutā.",
  "tika-abh07t:1464_5": "Sarīrakiriyānaṃ ananukūlabhāvakaradhātukkhobhappaṭipakkhapaccayasamuṭṭhāno kammaññatāti.",
  "tika-abh07t:1465_0": "15. Upacayanaṃ upacayo, paṭhamacayotyattho “upaññatta”ntyādīsu viya upa-saddassa",
  "tika-abh07t:1465_1": "paṭhamatthajotanato. Santāno santati, pabandhotyattho. Tattha paṭisandhito paṭṭhāya",
  "tika-abh07t:1465_2": "yāva cakkhādidasakānaṃ uppatti, etthantare rūpuppādo upacayo nāma. Tato paraṃ santati",
  "tika-abh07t:1465_3": "nāma. Yathāsakaṃ khaṇamattaṭṭhāyīnaṃ rūpānaṃ nirodhābhimukhabhāvavasena jīraṇaṃ jarā,",
  "tika-abh07t:1465_4": "sāyeva jaratā, niccadhuvabhāvena na iccaṃ anupagantabbanti aniccaṃ, tassa bhāvo aniccatā,",
  "tika-abh07t:1465_5": "rūpaparibhedo. Lakkhaṇarūpaṃ nāma dhammānaṃ taṃtaṃavatthāvasena lakkhaṇahetuttā.",
  "tika-abh07t:1466_0": "16. Jātirūpamevāti paṭisandhito paṭṭhāya rūpānaṃ khaṇe khaṇe uppattibhāvato jātisaṅkhātaṃ",
  "tika-abh07t:1466_1": "rūpuppattibhāvena catusantatirūpappaṭibaddhavuttittā rūpasammatañca jātirūpameva",
  "tika-abh07t:1466_2": "upacayasantatibhāvena pavuccati paṭhamupariniccattasaṅkhātappavattiākārabhedato veneyyavasena",
  "tika-abh07t:1466_3": "“upacayo santatī”ti vibhajitvā vuttattā. Evañca katvā tāsaṃ niddese atthato abhedaṃ",
  "tika-abh07t:1466_4": "dassetuṃ “yo āyatanānaṃ ācayo, so rūpassa upacayo. Yo rūpassa upacayo, sā rūpassa",
  "tika-abh07t:1466_5": "santatī”ti vuttaṃ. Ekādasavidhampīti sabhāgasaṅgahavasena ekādasappakārampi.",
  "tika-abh07t:1467_0": "17. Cattāro bhūtā, pañca pasādā, cattāro visayā, duvidho bhāvo, hadayarūpamiccapi",
  "tika-abh07t:1467_1": "idaṃ jīvitāhārarūpehi dvīhi saha aṭṭhārasavidhaṃ, tathā paricchedo ca duvidhā viññatti,",
  "tika-abh07t:1467_2": "tividho vikāro, catubbidhaṃ lakkhaṇanti rūpānaṃ paricchedavikārādibhāvaṃ vinā visuṃ",
  "tika-abh07t:1467_3": "paccayehi anibbattattā ime anipphannā dasa ceti aṭṭhavīsatividhaṃ bhave.",
  "tika-abh07t:1468": "Rūpasamuddesavaṇṇanā niṭṭhitā.",
  "tika-abh07t:1469": "Rūpavibhāgavaṇṇanā",
  "tika-abh07t:1470_0": "18. Idāni yathāuddiṭṭharūpānaṃ ekavidhādinayadassanatthaṃ “sabbañca paneta”ntyādi",
  "tika-abh07t:1470_1": "vuttaṃ. Sampayuttassa alobhādihetuno abhāvā ahetukaṃ. Yathāsakaṃ paccayavantatāya",
  "tika-abh07t:1470_2": "sappaccayaṃ. Attānaṃ ārabbha pavattehi kāmāsavādīhi sahitattā sāsavaṃ. Paccayehi",
  "tika-abh07t:1470_3": "abhisaṅkhatattā saṅkhataṃ. Upādānakkhandhasaṅkhāte loke niyuttatāya lokiyaṃ. Kāmataṇhāya",
  "tika-abh07t:1470_4": "avacaritattā kāmāvacaraṃ. Arūpadhammānaṃ viya kassaci ārammaṇassa aggahaṇato nāssa",
  "tika-abh07t:1470_5": "ārammaṇanti anārammaṇaṃ. Tadaṅgādivasena pahātabbatābhāvato appahātabbaṃ. Iti-saddo",
  "tika-abh07t:1470_6": "pakārattho, tena “abyākata”ntyādikaṃ sabbaṃ ekavidhanayaṃ saṅgaṇhāti.",
  "tika-abh07t:1471_0": "19. Ajjhattikarūpaṃ attabhāvasaṅkhātaṃ attānaṃ adhikicca uddissa pavattattā. Kāmaṃ",
  "tika-abh07t:1471_1": "aññepi hi ajjhattasambhūtā atthi, ruḷhīvasena pana cakkhādikaṃyeva ajjhattikaṃ. Atha",
  "tika-abh07t:1471_2": "vā “yadi mayaṃ na homa, tvaṃ kaṭṭhakaliṅgarūpamo bhavissasī”ti vadantā viya attabhāvassa",
  "tika-abh07t:1471_3": "sātisayaṃ upakārattā cakkhādīneva visesato ajjhattikāni nāma. Attasaṅkhātaṃ vā cittaṃ",
  "tika-abh07t:1471_4": "adhikicca tassa dvārabhāvena pavattatīti ajjhattaṃ, tadeva ajjhattikaṃ. Tato bahibhūtattā",
  "tika-abh07t:1471_5": "itaraṃ tevīsatividhaṃ bāhirarūpaṃ.",
  "tika-abh07t:1472": "20. Itaraṃ bāvīsatividhaṃ avatthurūpaṃ.",
  "tika-abh07t:1473_0": "22. Aṭṭhavidhampi indriyarūpaṃ pañcaviññāṇesu liṅgādīsu sahajarūpaparipālane ca ādhipaccayogato.",
  "tika-abh07t:1473_1": "Pasādarūpassa hi pañcavidhassa cakkhuviññāṇādīsu ādhipaccaṃ attano paṭumandādibhāvena",
  "tika-abh07t:1473_2": "tesampi paṭumandādibhāvāpādanato. Bhāvadvayassāpi itthiliṅgādīsu ādhipaccaṃ yathāsakaṃ",
  "tika-abh07t:1473_3": "paccayehi uppajjamānānampi tesaṃ yebhuyyena sabhāvakasantāneyeva taṃtadākārena uppajjanato,",
  "tika-abh07t:1473_4": "na pana indriyapaccayabhāvato. Jīvitassa ca kammajaparipālane ādhipaccaṃ tesaṃ yathāsakaṃ",
  "tika-abh07t:1473_5": "khaṇaṭṭhānassa jīvitindriyappaṭibaddhattā. Sayañca attanā ṭhapitadhammasambandheneva",
  "tika-abh07t:1473_6": "pavattati nāviko viya.",
  "tika-abh07t:1474_0": "23. Visayavisayibhāvappattivasena thūlattā oḷārikarūpaṃ. Tatoyeva gahaṇassa sukarattā",
  "tika-abh07t:1474_1": "santikerūpaṃ āsannarūpaṃ nāma. Yo sayaṃ, nissayavasena ca sampattānaṃ, asampattānañca",
  "tika-abh07t:1474_2": "paṭimukhabhāvo aññamaññapatanaṃ, so paṭigho viyāti paṭigho. Yathā hi paṭighāte sati",
  "tika-abh07t:1474_3": "dubbalassa calanaṃ hoti, evaṃ aññamaññaṃ paṭimukhabhāve sati arūpasabhāvattā dubbalassa",
  "tika-abh07t:1474_4": "bhavaṅgassa calanaṃ hoti. Paṭigho yassa atthi taṃ sappaṭighaṃ. Tattha sayaṃ sampatti",
  "tika-abh07t:1474_5": "phoṭṭhabbassa, nissayavasena sampatti ghānajivhākāyagandharasānaṃ, ubhayathāpi asampatti",
  "tika-abh07t:1474_6": "cakkhusotarūpasaddānanti daṭṭhabbaṃ. Itaraṃ soḷasavidhaṃ oḷārikatādisabhāvābhāvato sukhumarūpādikaṃ.",
  "tika-abh07t:1475": "24. Kammato jātaṃ aṭṭhārasavidhaṃ upādinnarūpaṃ taṇhādiṭṭhīhi upetena kammunā attano phalabhāvena ādinnattā gahitattā. Itaraṃ aggahitaggahaṇenadasavidhaṃ anupādinnarūpaṃ.",
  "tika-abh07t:1476_0": "25. Daṭṭhabbabhāvasaṅkhātena nidassanena saha vattatīti sanidassanaṃ. Cakkhuviññāṇagocarabhāvo",
  "tika-abh07t:1476_1": "hi nidassananti vuccati tassa ca rūpāyatanato anaññattepi aññehi dhammehi taṃ visesetuṃ",
  "tika-abh07t:1476_2": "aññaṃ viya katvā vattuṃ vaṭṭatīti saha nidassanena sanidassananti. Dhammabhāvasāmaññena",
  "tika-abh07t:1476_3": "hi ekībhūtesu dhammesu yo nānattakaro viseso, so añño viya katvā upacarituṃ yutto.",
  "tika-abh07t:1476_4": "Evañhi atthavisesāvabodho hoti.",
  "tika-abh07t:1477_0": "26. Asampattavasenāti attānaṃ asampattassa gocarassa vasena, attanā visayappadesaṃ",
  "tika-abh07t:1477_1": "vā asampattavasena. Cakkhusotāni hi rūpasaddehi asampattāni, sayaṃ vā tāni asampattāneva",
  "tika-abh07t:1477_2": "ārammaṇaṃ gaṇhanti. Tenetaṃ vuccati –",
  "tika-abh07t:1478": "“Cakkhusotaṃ panetesu, hotāsampattagāhakaṃ;",
  "tika-abh07t:1479": "Viññāṇuppattihetuttā, santarādhikagocare.",
  "tika-abh07t:1480": "“Tathā hi dūradesaṭṭhaṃ, phalikāditirohitaṃ;",
  "tika-abh07t:1481": "Mahantañca nagādīnaṃ, vaṇṇaṃ cakkhu udikkhati.",
  "tika-abh07t:1482": "“Ākāsādigato kucchi-cammānantarikopi ca;",
  "tika-abh07t:1483": "Mahanto ca ghaṇṭādīnaṃ, saddo sotassa gocaro.",
  "tika-abh07t:1484": "“Gantvā visayadesaṃ taṃ, pharitvā gaṇhatīti ce;",
  "tika-abh07t:1485": "Adhiṭṭhānavidhānepi, tassa so gocaro siyā.",
  "tika-abh07t:1486": "“Bhūtappabandhato so ce, yāti indriyasannidhiṃ;",
  "tika-abh07t:1487": "Kammacittojasambhūto, vaṇṇo saddo ca cittajo.",
  "tika-abh07t:1488": "“Na tesaṃ gocarā honti, na hi sambhonti te bahi;",
  "tika-abh07t:1489": "Vuttā ca avisesena, pāṭhe taṃvisayāva te.",
  "tika-abh07t:1490": "“Yadi cetaṃ dvayaṃ attasamīpaṃyeva gaṇhati;",
  "tika-abh07t:1491": "Akkhivaṇṇaṃ tathā mūlaṃ, passeyya bhamukassa ca.",
  "tika-abh07t:1492": "“Disādesavavatthānaṃ, saddassa na bhaveyya ca;",
  "tika-abh07t:1493": "Siyā ca saravedhissa, sakaṇṇe sarapātana”nti.",
  "tika-abh07t:1494": "Gocaraggāhikarūpaṃ viññāṇādhiṭṭhitaṃ hutvā taṃtaṃgocaraggahaṇasabhāvattā. Itaraṃ tevīsatividhaṃ agocaraggāhikarūpaṃ gocaraggahaṇābhāvato.",
  "tika-abh07t:1495_0": "27. Vaṇṇitabbo daṭṭhabboti vaṇṇo. Attano udayānantaraṃ rūpaṃ janetīti ojā. Avinibbhogarūpaṃ",
  "tika-abh07t:1495_1": "katthacipi aññamaññaṃ vinibhuñjanassa visuṃ visuṃ pavattiyā abhāvato. Rūpaloke gandhādīnaṃ",
  "tika-abh07t:1495_2": "abhāvavādimatampi hi tattha tattha ācariyehi paṭikkhittameva.",
  "tika-abh07t:1496": "28. Iccevanti etthapi iti-saddo pakārattho, tena idha anāgatampi sabbaṃ dukatikādibhedaṃ saṅgaṇhāti.",
  "tika-abh07t:1497": "Rūpavibhāgavaṇṇanā niṭṭhitā.",
  "tika-abh07t:1498": "Rūpasamuṭṭhānanayavaṇṇanā",
  "tika-abh07t:1499_0": "29. Kāni pana tāni kammādīni, kathaṃ, kattha, kadā ca rūpasamuṭṭhānānīti āha “tatthā”tyādi.",
  "tika-abh07t:1499_1": "Paṭisandhimupādāyāti paṭisandhicittassa uppādakkhaṇaṃ upādāya. Khaṇe khaṇeti ekekassa",
  "tika-abh07t:1499_2": "cittassa tīsu tīsu khaṇesu, nirantaramevāti vuttaṃ hoti. Apare pana cittassa ṭhitikkhaṇaṃ,",
  "tika-abh07t:1499_3": "bhaṅgakkhaṇe ca rūpuppādaṃ paṭisedhenti. Tattha kiñcāpi ṭhitikkhaṇābhāve tesaṃ upapatti",
  "tika-abh07t:1499_4": "ceva tattha vattabbañca heṭṭhā kathitameva, idhāpi pana bhaṅgakkhaṇe rūpuppādābhāve",
  "tika-abh07t:1499_5": "upapattiyā tattha vattabbena ca saha sukhaggahaṇatthaṃ saṅgahetvā vuccati –",
  "tika-abh07t:1500": "“Uppannuppajjamānanti, vibhaṅge evamādinaṃ;",
  "tika-abh07t:1501": "Bhaṅgakkhaṇasmiṃ uppannaṃ, no ca uppajjamānakaṃ.",
  "tika-abh07t:1502": "“Uppajjamānamuppāde, uppannañcātiādinā;",
  "tika-abh07t:1503": "Bhaṅguppādāva akkhātā, na cittassa ṭhitikkhaṇo.",
  "tika-abh07t:1504": "“‘Uppādo ca vayo ceva, aññathattaṃ ṭhitassa ca;",
  "tika-abh07t:1505": "Paññāyatī’ti vuttattā, ṭhiti atthīti ce mataṃ.",
  "tika-abh07t:1506": "“Aññathattassa ekasmiṃ, dhamme anupaladdhito;",
  "tika-abh07t:1507": "Paññāṇavacanā ceva, pabandhaṭṭhiti tatthapi.",
  "tika-abh07t:1508": "“Vuttā tasmā na cittassa, ṭhiti dissati pāḷiyaṃ;",
  "tika-abh07t:1509": "Abhidhamme abhāvopi, nisedhoyeva sabbathā.",
  "tika-abh07t:1510": "“Yadā samudayo yassa, nirujjhati tadāssa kiṃ;",
  "tika-abh07t:1511": "Dukkhamuppajjatītyettha, pañhe noti nisedhato.",
  "tika-abh07t:1512": "“Rūpuppādo na bhaṅgasmiṃ, tasmā sabbepi paccayā;",
  "tika-abh07t:1513": "Uppādeyeva cittassa, rūpahetūti kecana.",
  "tika-abh07t:1514": "“Vuccate tattha ekasmiṃ, dhammeyeva yathā matā;",
  "tika-abh07t:1515": "Uppādāvatthato bhinnā, bhaṅgāvatthā tatheva tu.",
  "tika-abh07t:1516": "“Bhaṅgassābhimukhāvatthā, icchitabbā ayaṃ ṭhiti;",
  "tika-abh07t:1517": "Nayadassanato esā, vibhaṅge na tu desitā.",
  "tika-abh07t:1518": "“Lakkhaṇaṃ saṅkhatasseva, vattumuppādaādinaṃ;",
  "tika-abh07t:1519": "Desitattā na tatthāpi, pabandhassa ṭhitīritā.",
  "tika-abh07t:1520": "“Upasaggassa dhātūnamattheyeva pavattito;",
  "tika-abh07t:1521": "Paññāyatīti cetassa, attho viññāyate iti.",
  "tika-abh07t:1522": "“Bhaṅge rūpassa nuppādo, cittajānaṃ vasena vā;",
  "tika-abh07t:1523": "Āruppaṃvābhisandhāya, bhāsito yamakassa hi.",
  "tika-abh07t:1524": "“Sabhāvoyaṃ yathālābha-yojanāti tato nahi;",
  "tika-abh07t:1525": "Na cittaṭṭhiti bhaṅge ca, na rūpassa asambhavo”ti.",
  "tika-abh07t:1526_0": "31. Rūpavirāgabhāvanānibbattattā hetuno tabbidhuratāya, anokāsatāya ca arūpavipākā,",
  "tika-abh07t:1526_1": "rūpajanane visesapaccayehi jhānaṅgehi sampayogābhāvato dvipañcaviññāṇāni cāti cuddasa",
  "tika-abh07t:1526_2": "cittāni rūpaṃ na samuṭṭhāpentīti vuttaṃ “āruppavipākadvipañcaviññāṇavajjita”nti.",
  "tika-abh07t:1526_3": "Paṭisandhicittaṃ, pana cuticittañca ekūnavīsati bhavaṅgasseva antogadhattā cittantaraṃ",
  "tika-abh07t:1526_4": "na hotīti na tassa vajjanaṃ kataṃ. Kiñcāpi na kataṃ, pacchājātapaccayarahitaṃ, pana",
  "tika-abh07t:1526_5": "āhārādīhi ca anupatthaddhaṃ dubbalavatthuṃ nissāya pavattattā, attano ca āgantukatāya",
  "tika-abh07t:1526_6": "kammajarūpehi cittasamuṭṭhānarūpānaṃ ṭhānaṃ gahetvā ṭhitattā ca paṭisandhicittaṃ",
  "tika-abh07t:1526_7": "rūpasamuṭṭhāpakaṃ na hoti. Cuticitte pana aṭṭhakathāyaṃ tāva “vūpasantavaṭṭamūlasmiṃ",
  "tika-abh07t:1526_8": "santāne sātisayaṃ santavuttitāya khīṇāsavasseva cuticittaṃ rūpaṃ na samuṭṭhāpetī”ti",
  "tika-abh07t:1526_9": "vuttaṃ. Ānandācariyādayo pana “sabbesampi cuticittaṃ rūpaṃ na samuṭṭhāpetī”ti vadanti.",
  "tika-abh07t:1526_10": "Vinicchayo pana nesaṃ saṅkhepato mūlaṭīkādīsu, vitthārato ca abhidhammatthavikāsiniyaṃ",
  "tika-abh07t:1526_11": "vuttanayena daṭṭhabbo. Paṭhamabhavaṅgamupādāyāti paṭisandhiyā anantaranibbattapaṭhamabhavaṅgato",
  "tika-abh07t:1526_12": "paṭṭhāya. Jāyantameva samuṭṭhāpeti, na pana ṭhitaṃ, bhijjamānaṃ vā anantarādipaccayalābhena",
  "tika-abh07t:1526_13": "uppādakkhaṇeyeva janakasāmatthiyayogato.",
  "tika-abh07t:1527_0": "32. Iriyāya kāyikakiriyāya pavattipathabhāvato iriyāpatho, gamanādi, atthato tadavatthā",
  "tika-abh07t:1527_1": "rūpappavatti. Tampi sandhāreti yathāpavattaṃ upatthambheti. Yathā hi vīthicittehi",
  "tika-abh07t:1527_2": "abbokiṇṇe bhavaṅge pavattamāne aṅgāni osīdanti, na evametesu dvattiṃsavidhesu, vakkhamānesu",
  "tika-abh07t:1527_3": "ca chabbīsatiyā jāgaraṇacittesu pavattamānesu. Tadā pana aṅgāni upatthaddhāni yathāpavattairiyāpathabhāveneva pavattanti.",
  "tika-abh07t:1528_0": "33. Viññattimpi samuṭṭhāpenti, na kevalaṃ rūpiriyāpathāneva. Avisesavacanepi panettha",
  "tika-abh07t:1528_1": "manodvārappavattāneva voṭṭhabbanajavanāni viññattisamuṭṭhāpakāni, tathā hāsajanakāni",
  "tika-abh07t:1528_2": "ca pañcadvārappavattānaṃ paridubbalabhāvatoti daṭṭhabbaṃ. Kāmañcettha rūpavinimutto",
  "tika-abh07t:1528_3": "iriyāpatho, viññatti vā natthi, tathāpi na sabbaṃ rūpasamuṭṭhāpakaṃ cittaṃ iriyāpathūpatthambhakaṃ,",
  "tika-abh07t:1528_4": "viññattivikārajanakañca hoti. Yaṃ pana cittaṃ viññattijanakaṃ, taṃ ekaṃsato iriyāpathūpatthambhakaṃ",
  "tika-abh07t:1528_5": "iriyāpathassa viññattiyā saha avinābhāvato. Iriyāpathūpatthambhakañca rūpajanakanti",
  "tika-abh07t:1528_6": "imassa visesadassanatthaṃ rūpato iriyāpathaviññattīnaṃ visuṃ gahaṇaṃ.",
  "tika-abh07t:1529_0": "34. Terasāti kusalato cattāri, akusalato cattāri, kiriyato pañcāti terasa. Tesu hi",
  "tika-abh07t:1529_1": "puthujjanā aṭṭhahi kusalākusalehi hasanti, sekkhā diṭṭhisahagatavajjitehi, asekkhā",
  "tika-abh07t:1529_2": "pana pañcahi kiriyacittehi, tatthāpi buddhā catūhi sahetukakiriyacitteheva hasanti,",
  "tika-abh07t:1529_3": "na ahetukena “atītaṃsādīsu appaṭihatañāṇaṃ patvā imehi tīhi dhammehi samannāgatassa",
  "tika-abh07t:1529_4": "buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivattī”ti vacanato.",
  "tika-abh07t:1529_5": "Na hi vicāraṇapaññārahitassa hasituppādassa buddhānaṃ pavatti yuttāti vadanti. Hasituppādacittena",
  "tika-abh07t:1529_6": "pana pavattiyamānampi tesaṃ sitakaraṇaṃ pubbenivāsaanāgataṃsasabbaññutaññāṇānaṃ anuvattakattā",
  "tika-abh07t:1529_7": "ñāṇānuparivattiyevāti. Evañca katvā aṭṭhakathāyaṃ “tesaṃ ñāṇānaṃ ciṇṇapariyante idaṃ",
  "tika-abh07t:1529_8": "cittaṃ hāsayamānaṃ uppajjatī”ti vuttaṃ, tasmā na tassa buddhānaṃ pavatti sakkā nivāretuṃ.",
  "tika-abh07t:1530": "35. Pacchājātādipaccayūpatthambhalābhena ṭhitikkhaṇeyeva utuojānaṃ balavabhāvoti vuttaṃ “tejodhātu ṭhitippattā”tyādi.",
  "tika-abh07t:1531": "37. Tattha hadayaindriyarūpāni nava kammatoyeva jātattā kammajāneva. Yañhi jātaṃ, jāyati, jāyissati ca, taṃ “kammaja”nti vuccati yathā duddhanti.",
  "tika-abh07t:1532": "40. Paccuppannapaccayāpekkhattā lahutādittayaṃ kammajaṃ na hoti, itarathā sabbadābhāvīhi bhavitabbanti vuttaṃ “lahutādittayaṃ utucittāhārehi sambhotī”ti.",
  "tika-abh07t:1533_0": "43. Ekantakammajāni nava, catujesu kammajāni navāti aṭṭhārasa kammajāni, pañcavikārarūpasaddaavinibbhogarūpaākāsavasena",
  "tika-abh07t:1533_1": "pannarasa cittajāni, saddo, lahutādittayaṃ, avinibbhogākāsarūpāni navāti terasa utujāni,",
  "tika-abh07t:1533_2": "lahutādittayaavinibbhogākāsavasena dvādasa āhārajāni.",
  "tika-abh07t:1534_0": "44. Kevalaṃ jāyamānādirūpānaṃ jāyamānaparipaccamānabhijjamānarūpānaṃ sabhāvattā sabhāvamattaṃ",
  "tika-abh07t:1534_1": "vinā attano jātiādilakkhaṇābhāvato lakkhaṇāni kehici paccayehi na jāyantīti pakāsitaṃ.",
  "tika-abh07t:1534_2": "Uppādādiyuttānañhi cakkhādīnaṃ jātiādīni lakkhaṇāni vijjanti, na evaṃ jātiādīnaṃ.",
  "tika-abh07t:1534_3": "Yadi tesampi jātiādīni siyuṃ, evaṃ anavatthānameva āpajjeyya. Yaṃ pana “rūpāyatanaṃ…pe…",
  "tika-abh07t:1534_4": "kabaḷīkāro āhāro. Ime dhammā cittasamuṭṭhānā”tyādīsu jātiyā kutocijātattaṃ anuññātaṃ,",
  "tika-abh07t:1534_5": "tampi rūpajanakapaccayānaṃ rūpuppādanaṃ pati anuparatabyāpārānaṃ paccayabhāvūpagamanakkhaṇe",
  "tika-abh07t:1534_6": "jāyamānadhammavikārabhāvena upalabbhamānataṃ sandhāyāti daṭṭhabbaṃ. Yampi “jāti,",
  "tika-abh07t:1534_7": "bhikkhave, aniccā saṅkhatā paṭiccasamuppannā. Jarāmaraṇaṃ, bhikkhave, aniccaṃ saṅkhataṃ",
  "tika-abh07t:1534_8": "paṭiccasamuppanna”nti vacanaṃ, tatthāpi paṭiccasamuppannānaṃ lakkhaṇabhāvatoti ayametthābhisandhi. Tenāhu porāṇā –",
  "tika-abh07t:1535": "“Pāṭhe kutoci jātattaṃ, jātiyā pariyāyato;",
  "tika-abh07t:1536": "Saṅkhatānaṃ sabhāvattā, tīsu saṅkhatatoditā”ti.",
  "tika-abh07t:1537": "Rūpasamuṭṭhānanayavaṇṇanā niṭṭhitā.",
  "tika-abh07t:1538": "Kalāpayojanāvaṇṇanā",
  "tika-abh07t:1539_0": "45. Yasmā panetāni rūpāni kammādito uppajjamānānipi na ekekaṃ samuṭṭhahanti, atha",
  "tika-abh07t:1539_1": "kho piṇḍatova. Tasmā piṇḍānaṃ gaṇanaparicchedaṃ, sarūpañca dassetuṃ “ekuppādā”tyādi",
  "tika-abh07t:1539_2": "vuttaṃ. Sahavuttinoti visuṃ visuṃ kalāpagatarūpavasena sahavuttino, na sabbakalāpānaṃ",
  "tika-abh07t:1539_3": "aññamaññaṃ sahuppattivasena.",
  "tika-abh07t:1540": "46. Dasa parimāṇā assāti dasakaṃ, samudāyassetaṃ nāmaṃ, cakkhunā upalakkhitaṃ, tappadhānaṃ vā dasakaṃ cakkhudasakaṃ. Evaṃ sesesupi.",
  "tika-abh07t:1541": "47. Vacīviññattiggahaṇena saddopi saṅgahito hoti tassā tadavinābhāvatoti vuttaṃ “vacīviññattidasaka”nti.",
  "tika-abh07t:1542": "50. Kiṃ panete ekavīsati kalāpā sabbepi sabbattha honti, udāhu keci katthacīti āha “tatthā”tyādi.",
  "tika-abh07t:1543": "Kalāpayojanāvaṇṇanā niṭṭhitā.",
  "tika-abh07t:1544": "Rūpapavattikkamavaṇṇanā",
  "tika-abh07t:1545": "52. Idāni nesaṃ sambhavavasena, pavattipaṭisandhivasena, yonivasena ca pavattiṃ dassetuṃ “sabbānipi panetānī”tyādi vuttaṃ. Yathārahanti sabhāvakaparipuṇṇāyatanānaṃ anurūpato.",
  "tika-abh07t:1546_0": "53. Kamalakuharagabbhamalādisaṃsedaṭṭhānesu jātā saṃsedajā. Upapāto nesaṃ atthīti",
  "tika-abh07t:1546_1": "opapātikā, ukkaṃsagatiparicchedavasena cettha visiṭṭhaupapāto gahito yathā “abhirūpassa",
  "tika-abh07t:1546_2": "kaññā dātabbā”ti. Satta dasakāni pātubhavanti paripuṇṇāyatanabhāvena upalabbhanato.",
  "tika-abh07t:1546_3": "Kadāci na labbhanti jaccandhajaccabadhirajaccāghānanapuṃsakaādikappikānaṃ vasena.",
  "tika-abh07t:1546_4": "Tattha sugatiyaṃ mahānubhāvena kammunā nibbattamānānaṃ opapātikānaṃ indriyavekallāyogato",
  "tika-abh07t:1546_5": "cakkhusotaghānālābho saṃsedajānaṃ, bhāvālābho paṭhamakappikaopapātikānaṃ vasenapi.",
  "tika-abh07t:1546_6": "Duggatiyaṃ pana cakkhusotabhāvālābho dvinnampi vasena, ghānālābho saṃsedajānameva",
  "tika-abh07t:1546_7": "vasena, na opapātikānaṃ vasenāti daṭṭhabbaṃ. Tathā hi dhammahadayavibhaṅge “kāmadhātuyā",
  "tika-abh07t:1546_8": "upapattikkhaṇe kassaci ekādasāyatanāni pātubhavanti, kassaci dasa, kassaci aparānipi",
  "tika-abh07t:1546_9": "dasa, kassaci nava, kassaci sattā”ti vacanato paripuṇṇindriyassa opapātikassa saddāyatanavajjitāni",
  "tika-abh07t:1546_10": "ekādasāyatanāni vuttāni. Andhassa cakkhāyatanavajjitāni dasa, tathā badhirassa sotāyatanavajjitāni,",
  "tika-abh07t:1546_11": "andhabadhirassa tadubhayavajjitāni nava, gabbhaseyyakassa cakkhusotaghānajivhāsaddāyatanavajjitānisattāyatanāni",
  "tika-abh07t:1546_12": "vuttāni. Yadi pana aghānakopi opapātiko siyā, andhabadhirāghānakānaṃ vasena tikkhattuṃ",
  "tika-abh07t:1546_13": "dasa, andhabadhiraandhāghānakabadhirāghānakānaṃ vasena tikkhattuṃ nava, andhabadhirāghānakassa",
  "tika-abh07t:1546_14": "vasena ca aṭṭha āyatanāni vattabbāni siyuṃ, na panevaṃ vuttāni. Tasmā natthi opapātikassa",
  "tika-abh07t:1546_15": "ghānavekallanti. Tathā ca vuttaṃ yamakaṭṭhakathāyaṃ “aghānako opapātiko natthi. Yadi",
  "tika-abh07t:1546_16": "bhaveyya, kassaci aṭṭhāyatanānīti vadeyyā”ti.",
  "tika-abh07t:1547_0": "Saṃsedajānaṃ pana ghānābhāvo na sakkā nivāretuṃ “kāmadhātuyā upapattikkhaṇe”tyādipāḷiyā",
  "tika-abh07t:1547_1": "opapātikayonimeva sandhāya, sattāyatanaggahaṇassa ca aññesaṃ asambhavato gabbhaseyyakameva",
  "tika-abh07t:1547_2": "sandhāya vuttattā. Yaṃ pana “saṃsedajayonikā paripuṇṇāyatanabhāvena opapātikasaṅgahaṃ",
  "tika-abh07t:1547_3": "katvā vuttā”ti aṭṭhakathāvacanaṃ, tampi paripuṇṇāyatanaṃyeva saṃsedajānaṃ opapātikesu",
  "tika-abh07t:1547_4": "saṅgahavasena vuttaṃ. Apare pana yamake ghānajivhānaṃ sahacāritā vuttāti ajivhassa",
  "tika-abh07t:1547_5": "asambhavato aghānakassapi abhāvameva vaṇṇenti, tatthāpi yathā cakkhusotāni rūpabhave",
  "tika-abh07t:1547_6": "ghānajivhāhi vinā pavattanti, na evaṃ ghānajivhā aññamaññaṃ vinā pavattanti dvinnampi",
  "tika-abh07t:1547_7": "rūpabhave anuppajjanatoti evaṃ visuṃ visuṃ kāmabhave appavattivasena tesaṃ sahacāritā",
  "tika-abh07t:1547_8": "vuttāti na na sakkā vattunti.",
  "tika-abh07t:1548_0": "54. Gabbhe mātukucchiyaṃ sentīti gabbhaseyyakā, teyeva rūpādīsu sattatāya sattāti",
  "tika-abh07t:1548_1": "gabbhaseyyakasattā. Ete aṇḍajajalābujā. Tīṇi dasakāni pātubhavanti, yāni “kalalarūpa”nti",
  "tika-abh07t:1548_2": "vuccanti, paripiṇḍitāni ca tāni jātiuṇṇāya ekassa aṃsuno pasannatilatele pakkhipitvā",
  "tika-abh07t:1548_3": "uddhaṭassa paggharitvā agge ṭhitabindumattāni acchāni vippasannāni. Kadāci na labbhati",
  "tika-abh07t:1548_4": "abhāvakasattānaṃ vasena. Tato paranti paṭisandhito paraṃ. Pavattikāleti sattame sattāhe,",
  "tika-abh07t:1548_5": "ṭīkākāramatena ekādasame sattāhe vā. Kamenāti cakkhudasakapātubhāvato sattāhātikkamena",
  "tika-abh07t:1548_6": "sotadasakaṃ, tato sattāhātikkamena ghānadasakaṃ, tato sattāhātikkamena jivhādasakanti",
  "tika-abh07t:1548_7": "evaṃ anukkamena. Aṭṭhakathāyampi hi ayamattho dassitova.",
  "tika-abh07t:1549_0": "55. Ṭhitikālanti paṭisandhicittassa ṭhitikālaṃ. Paṭisandhicittasahajātā hi utu ṭhānappattā",
  "tika-abh07t:1549_1": "tassa ṭhitikkhaṇe suddhaṭṭhakaṃ samuṭṭhāpeti, tadā uppannā bhaṅgakkhaṇetyādinā anukkamena",
  "tika-abh07t:1549_2": "utu rūpaṃ janeti. Ojāpharaṇamupādāyāti gabbhaseyyakassa mātu ajjhohaṭāhārato saṃsedajopapātikānañca",
  "tika-abh07t:1549_3": "mukhagatasemhādito ojāya rasaharaṇīanusārena sarīre pharaṇakālato paṭṭhāya.",
  "tika-abh07t:1550": "56. Cuticittaṃ uparimaṃ etassāti cuticittopari. Kammajarūpāni na uppajjanti taduppattiyaṃ maraṇābhāvato. Kammajarūpavicchede hi “mato”ti vuccati. Yathāha –",
  "tika-abh07t:1551": "“Āyu usmā ca viññāṇaṃ, yadā kāyaṃ jahantimaṃ;",
  "tika-abh07t:1552": "Apaviddho tadā seti, niratthaṃva kaliṅgara”nti. ;",
  "tika-abh07t:1553_0": "Puretaranti sattarasamassa uppādakkhaṇe. Tatoparaṃ cittajāhārajarūpañca vocchijjatīti",
  "tika-abh07t:1553_1": "ajīvakasantāne tesaṃ uppattiyā abhāvato yathānibbattaṃ cittajaṃ, āhārajañca tato",
  "tika-abh07t:1553_2": "paraṃ kiñci kālaṃ pavattitvā nirujjhati. Apare pana ācariyā “cittajarūpaṃ cuticittato",
  "tika-abh07t:1553_3": "puretarameva vocchijjatī”ti vaṇṇenti.",
  "tika-abh07t:1554_0": "58. Rūpaloke ghānajivhākāyānaṃ abhāve kāraṇaṃ vuttameva. Bhāvadvayaṃ pana bahalakāmarāgūpanissayattā",
  "tika-abh07t:1554_1": "brahmānañca tadabhāvato tattha na pavattati. Āhārajakalāpāni ca na labbhanti ajjhohaṭāhārābhāvena",
  "tika-abh07t:1554_2": "sarīragatassapi āhārassa rūpasamuṭṭhāpanābhāvato. Bāhirañhi utuṃ, āhārañca upanissayaṃ",
  "tika-abh07t:1554_3": "labhitvā utuāhārā rūpaṃ samuṭṭhāpenti. Jīvitanavakanti kāyābhāvato kāyadasakaṭṭhāniyaṃ jīvitanavakaṃ.",
  "tika-abh07t:1555_0": "59. Atiricchati sesabrahmānaṃ paṭisandhiyaṃ, pavatte ca upalabhitabbarūpato avasiṭṭhaṃ",
  "tika-abh07t:1555_1": "hoti, maraṇakāle pana brahmānaṃ sarīranikkhepābhāvato sabbesampi tisamuṭṭhānāni,",
  "tika-abh07t:1555_2": "dvisamuṭṭhānāni ca saheva nirujjhanti.",
  "tika-abh07t:1556_0": "61. Rūpesu tevīsati ghānajivhākāyabhāvadvayavasena pañcannaṃ abhāvato. Keci pana",
  "tika-abh07t:1556_1": "“lahutādittayampi tesu natthi dandhattakarādidhātukkhobhābhāvato”ti vadanti, taṃ",
  "tika-abh07t:1556_2": "akāraṇaṃ. Na hi vūpasametabbāpekkhā tabbirodhidhammappavatti tathā sati sahetukakiriyacittesu",
  "tika-abh07t:1556_3": "lahutādīnaṃ abhāvappasaṅgato. “Saddo vikāro”tyādi sabbesampi sādhāraṇavasena vuttaṃ.",
  "tika-abh07t:1557": "Rūpapavattikkamavaṇṇanā niṭṭhitā.",
  "tika-abh07t:1558": "Nibbānabhedavaṇṇanā",
  "tika-abh07t:1559_0": "62. Ettāvatā cittacetasikarūpāni vibhāgato niddisitvā idāni nibbānaṃ niddisanto āha",
  "tika-abh07t:1559_1": "“nibbānaṃ panā”tyādi. “Catumaggañāṇena sacchikātabba”nti iminā nibbānassa taṃtaṃariyapuggalānaṃ",
  "tika-abh07t:1559_2": "paccakkhasiddhataṃ dasseti. “Maggaphalānamārammaṇabhūta”nti iminā kalyāṇaputhujjanānaṃ",
  "tika-abh07t:1559_3": "anumānasiddhataṃ. Saṅkhatadhammārammaṇañhi, paññattārammaṇaṃ vā ñāṇaṃ kilesānaṃ samucchedapaṭippassambhane",
  "tika-abh07t:1559_4": "asamatthaṃ, atthi ca loke kilesasamucchedādi. Tasmā atthi saṅkhatasammutidhammaviparīto",
  "tika-abh07t:1559_5": "kilesānaṃ samucchedapaṭippassaddhikarānaṃ maggaphalānaṃ ārammaṇabhūto nibbānaṃ nāma",
  "tika-abh07t:1559_6": "eko dhammoti siddhaṃ. Paccakkhānumānasiddhatāsandassanena ca abhāvamattaṃ nibbānanti",
  "tika-abh07t:1559_7": "vippaṭipannānaṃ vādaṃ nisedhetīti alamatippapañcena. Khandhādibhede tebhūmakadhamme",
  "tika-abh07t:1559_8": "heṭṭhupariyavasena vinanato saṃsibbanato vānasaṅkhātāya taṇhāya nikkhantattā visayātikkamavasena atītattā.",
  "tika-abh07t:1560_0": "63. Sabhāvatoti attano santilakkhaṇena. Upādīyati kāmupādādīhīti upādi, pañcakkhandhassetaṃ",
  "tika-abh07t:1560_1": "adhivacanaṃ, upādiyeva seso kilesehīti upādiseso, tena saha vattatīti saupādisesā,",
  "tika-abh07t:1560_2": "sā eva nibbānadhātūti saupādisesanibbānadhātu. Kāraṇapariyāyenāti saupādisesādivasena",
  "tika-abh07t:1560_3": "paññāpane kāraṇabhūtassa upādisesa bhāvābhāvassa lesena.",
  "tika-abh07t:1561_0": "64. Ārammaṇato, sampayogato ca rāgadosamohehi suññattā suññaṃ, suññameva suññataṃ,",
  "tika-abh07t:1561_1": "tathā rāgādinimittarahitattā animittaṃ. Rāgādipaṇidhirahitattā appaṇihitaṃ. Sabbasaṅkhārehi",
  "tika-abh07t:1561_2": "vā suññattā suññataṃ. Sabbasaṅkhāranimittābhāvato animittaṃ. Taṇhāpaṇidhiyā abhāvato appaṇihitaṃ.",
  "tika-abh07t:1562_0": "65. Cavanābhāvato accutaṃ. Antassa pariyosānassa atikkantattā accantaṃ. Paccayehi",
  "tika-abh07t:1562_1": "asaṅkhatattā asaṅkhataṃ. Attano uttaritarassa abhāvato, sahadhammena vattabbassa",
  "tika-abh07t:1562_2": "uttarassa vā abhāvato anuttaraṃ. Vānato taṇhāto muttattā sabbaso apagatattā vānamuttā.",
  "tika-abh07t:1562_3": "Mahante sīlakkhandhādike esanti gavesantīti mahesayo. “Iti citta”ntyādi chahi paricchedehi",
  "tika-abh07t:1562_4": "vibhattānaṃ cittādīnaṃ nigamanaṃ.",
  "tika-abh07t:1563": "Nibbānabhedavaṇṇanā niṭṭhitā.",
  "tika-abh07t:1564": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1565": "Rūpaparicchedavaṇṇanā niṭṭhitā.",
  "tika-abh07t:1566": "7. Samuccayaparicchedavaṇṇanā",
  "tika-abh07t:1567_0": "1. Salakkhaṇā cintanādisalakkhaṇā cittacetasikanipphannarūpanibbānavasena dvāsattatipabhedā",
  "tika-abh07t:1567_1": "vatthudhammā sabhāvadhammā vuttā, idāni tesaṃ yathāyogaṃ sabhāvadhammānaṃ ekekasamuccayavasena",
  "tika-abh07t:1567_2": "yogānurūpato akusalasaṅgahādibhedaṃ samuccayaṃ rāsiṃ pavakkhāmīti yojanā.",
  "tika-abh07t:1568_0": "2. Akusalānameva sabhāgadhammavasena saṅgaho akusalasaṅgaho. Kusalādivasena missakānaṃ",
  "tika-abh07t:1568_1": "saṅgaho missakasaṅgaho, saccābhisambodhisaṅkhātassa ariyamaggassa pakkhe bhavānaṃ",
  "tika-abh07t:1568_2": "bodhipakkhiyānaṃ dhammānaṃ satipaṭṭhānādibhedānaṃ sabhāgavatthuvasena saṅgaho bodhipakkhiyasaṅgaho.",
  "tika-abh07t:1568_3": "Khandhādivasena sabbesaṃ saṅgaho sabbasaṅgaho.",
  "tika-abh07t:1569": "Akusalasaṅgahavaṇṇanā",
  "tika-abh07t:1570_0": "3. Pubbakoṭiyā apaññāyanato cirapārivāsiyaṭṭhena, vaṇato vā vissandamānayūsā viya",
  "tika-abh07t:1570_1": "cakkhādito visayesu vissandanato āsavā. Atha vā bhavato ābhavaggaṃ dhammato āgotrabhuṃ",
  "tika-abh07t:1570_2": "savanti pavattantīti āsavā. Avadhiattho cettha ā-kāro, avadhi ca mariyādābhividhivasena",
  "tika-abh07t:1570_3": "duvidho. Tattha “āpāṭaliputtaṃ vuṭṭho devo”tyādīsu viya kiriyaṃ bahi katvā pavatto",
  "tika-abh07t:1570_4": "mariyādo. “Ābhavaggaṃ saddo abbhuggato”tyādīsu viya kiriyaṃ byāpetvā pavatto abhividhi.",
  "tika-abh07t:1570_5": "Idha pana abhividhimhi daṭṭhabbo. Tathā hete nibbattiṭṭhānabhūte ca bhavagge, gotrabhumhi",
  "tika-abh07t:1570_6": "ca ārammaṇabhūte pavattanti. Vijjamānesu ca aññesu ābhavaggaṃ, āgotrabhuñca savantesu",
  "tika-abh07t:1570_7": "mānādīsu attattaniyaggahaṇavasena abhibyāpanato madakaraṇaṭṭhena āsavasadisatāya",
  "tika-abh07t:1570_8": "ca eteyeva āsavabhāvena niruḷhāti daṭṭhabbaṃ. Kāmoyeva āsavo kāmāsavo, kāmarāgo.",
  "tika-abh07t:1570_9": "Rūpārūpabhavesu chandarāgo bhavāsavo. Jhānanikantisassatadiṭṭhisahagato ca rāgo ettheva",
  "tika-abh07t:1570_10": "saṅgayhati. Tattha paṭhamo upapattibhavesu rāgo, dutiyo kammabhave, tatiyo bhavadiṭṭhisahagato.",
  "tika-abh07t:1570_11": "Dvāsaṭṭhividhā diṭṭhi diṭṭhāsavo. Dukkhādīsu catūsu saccesu, pubbante, aparante,",
  "tika-abh07t:1570_12": "pubbāparante, paṭiccasamuppādesu cāti aṭṭhasu ṭhānesu aññāṇaṃ avijjāsavo.",
  "tika-abh07t:1571_0": "4. Ottharitvā haraṇato, ohananato vā heṭṭhā katvā hananato osīdāpanato “ogho”ti vuccati",
  "tika-abh07t:1571_1": "jalappavāho, ete ca satte ottharitvā hanantā vaṭṭasmiṃ satte osīdāpentā viya hontīti",
  "tika-abh07t:1571_2": "oghasadisatāya oghā, āsavāyeva panettha yathāvuttaṭṭhena “oghā”ti ca vuccanti.",
  "tika-abh07t:1572": "5. Vaṭṭasmiṃ, bhavayantake vā satte kammavipākena bhavantarādīhi, dukkhena vā satte yojentīti yogā, heṭṭhā vuttadhammāva.",
  "tika-abh07t:1573_0": "6. Nāmakāyena rūpakāyaṃ, paccuppannakāyena vā anāgatakāyaṃ ganthenti duppamuñcaṃ",
  "tika-abh07t:1573_1": "veṭhentīti kāyaganthā. Gosīlādinā sīlena, vatena, tadubhayena ca suddhīti evaṃ parato",
  "tika-abh07t:1573_2": "asabhāvato āmasanaṃ parāmāso. “Idameva saccaṃ, moghamañña”nti abhinivisanaṃ daḷhaggāho",
  "tika-abh07t:1573_3": "idaṃ saccābhiniveso.",
  "tika-abh07t:1574_0": "7. Maṇḍūkaṃ pannago viya bhusaṃ daḷhaṃ ārammaṇaṃ ādiyantīti upādānāni. Kāmoyeva upādānaṃ,",
  "tika-abh07t:1574_1": "kāme upādiyatīti vā kāmupādānaṃ. “Iminā me sīlavatādinā saṃsārasuddhī”ti evaṃ sīlavatādīnaṃ",
  "tika-abh07t:1574_2": "gahaṇaṃ sīlabbatupādānaṃ. Vadanti etenāti vādo, khandhehi byatirittābyatirittavasena",
  "tika-abh07t:1574_3": "vīsati parikappitassa attano vādo attavādo. Soyeva upādānanti attavādupādānaṃ.",
  "tika-abh07t:1575_0": "8. Jhānādivasena uppajjanakakusalacittaṃ nisedhenti tathā tassa uppajjituṃ na dentīti",
  "tika-abh07t:1575_1": "nīvaraṇāni, paññācakkhuno vā āvaraṇaṭṭhena nīvaraṇā. Pañcasu kāmaguṇesu adhimattarāgasaṅkhāto",
  "tika-abh07t:1575_2": "kāmoyeva chandanaṭṭhena chando cāti kāmacchando. Soyeva nīvaraṇanti kāmacchandanīvaraṇaṃ.",
  "tika-abh07t:1575_3": "Byāpajjati vinassati etena cittanti byāpādo, “anatthaṃ me acarī”tyādinayappavattanavavidhaāghātavatthupadaṭṭhānatāya",
  "tika-abh07t:1575_4": "navavidho, aṭṭhānakopena saha dasavidho vā doso, soyeva nīvaraṇanti byāpādanīvaraṇaṃ.",
  "tika-abh07t:1575_5": "Thinamiddhameva nīvaraṇaṃ thinamiddhanīvaraṇaṃ. Tathā uddhaccakukkuccanīvaraṇaṃ.",
  "tika-abh07t:1575_6": "Kasmā panete bhinnadhammā dve dve ekanīvaraṇabhāvena vuttāti? Kiccāhārapaṭipakkhānaṃ",
  "tika-abh07t:1575_7": "samānabhāvato. Thinamiddhānañhi cittuppādassa layāpādanakiccaṃ samānaṃ, uddhaccakukkuccānaṃ",
  "tika-abh07t:1575_8": "avūpasantabhāvakāraṇaṃ. Tathā purimānaṃ dvinnaṃ tandīvijambhitā āhāro, hetūtyattho,",
  "tika-abh07t:1575_9": "pacchimānaṃ ñātibyasanādivitakkanaṃ. Purimānañca dvinnaṃ vīriyaṃ paṭipakkhabhūtaṃ,",
  "tika-abh07t:1575_10": "pacchimānaṃ samathoti, tenāhu porāṇā –",
  "tika-abh07t:1576": "“Kiccāhāravipakkhānaṃ, ekattā ekamettha hi;",
  "tika-abh07t:1577": "Katamuddhaccakukkuccaṃ, thinamiddhañca tādinā.",
  "tika-abh07t:1578": "“Līnatāsantatā kiccaṃ, tandī ñātivitakkanaṃ;",
  "tika-abh07t:1579": "Hetu vīriyasamathā, ime tesaṃ virodhino”ti.",
  "tika-abh07t:1580_0": "9. Appahīnaṭṭhena anu anu santāne sentīti anusayā, anurūpaṃ kāraṇaṃ labhitvā uppajjantītyattho.",
  "tika-abh07t:1580_1": "Appahīnā hi kilesā kāraṇalābhe sati upajjanārahā santāne anu anu sayitā viya hontīti",
  "tika-abh07t:1580_2": "tadavatthā “anusayā”ti vuccanti. Te pana nippariyāyato anāgatā kilesā, atītapaccuppannāpi",
  "tika-abh07t:1580_3": "taṃsabhāvattā tathā vuccanti. Na hi kālabhedena dhammānaṃ sabhāvabhedo atthi, yadi",
  "tika-abh07t:1580_4": "appahīnaṭṭhena anusayā, nanu sabbepi kilesā appahīnā anusayā bhaveyyunti? Na mayaṃ",
  "tika-abh07t:1580_5": "appahīnatāmattena “anusayā”ti vadāma, atha kho appahīnaṭṭhena thāmagatā kilesā anusayāti.",
  "tika-abh07t:1580_6": "Thāmagamanañca anaññasādhāraṇo kāmarāgādīnameva āveṇiko sabhāvoti alaṃ vivādena.",
  "tika-abh07t:1580_7": "Kāmarāgoyeva anusayo kāmarāgānusayo.",
  "tika-abh07t:1581": "10. Saṃyojenti bandhantīti saṃyojanāni.",
  "tika-abh07t:1582": "12. Cittaṃ kilissati upatappati, bādhīyati vā etehīti kilesā.",
  "tika-abh07t:1583": "13. Kāmabhavanāmenāti kāmabhavasaṅkhātānaṃ ārammaṇānaṃ nāmena. Tathāpavattanti sīlabbatādīnaṃ parato āmasanādivasena pavattaṃ.",
  "tika-abh07t:1584_0": "14. Āsavā ca oghā ca yogā ca ganthā ca vatthuto dhammato vuttanayena tayo. Tathā",
  "tika-abh07t:1584_1": "upādānā duve vuttā taṇhādiṭṭhivasena. Nīvaraṇā aṭṭha siyuṃ thinamiddhauddhaccakukkuccānaṃ",
  "tika-abh07t:1584_2": "visuṃ gahaṇato. Anusayā chaḷeva honti kāmarāgabhavarāgānusayānaṃ taṇhāsabhāvena ekato",
  "tika-abh07t:1584_3": "gahitattā. Nava saṃyojanā matā ubhayattha vuttānaṃ taṇhāsabhāvānaṃ, diṭṭhisabhāvānañca",
  "tika-abh07t:1584_4": "ekekaṃ saṅgahitattā. Kilesā pana suttantavasena, abhidhammavasenapi dasa. Iti evaṃ",
  "tika-abh07t:1584_5": "pāpānaṃ akusalānaṃ saṅgaho navadhā vutto. Ettha ca –",
  "tika-abh07t:1585": "Navāṭṭhasaṅgahā lobha-diṭṭhiyo sattasaṅgahā;",
  "tika-abh07t:1586": "Avijjā paṭigho pañca-saṅgaho catusaṅgahā;",
  "tika-abh07t:1587": "Kaṅkhā tisaṅgahā mānuddhaccā thinaṃ dvisaṅgahaṃ.",
  "tika-abh07t:1588": "Kukkuccamiddhāhirikā-nottappissā nigūhanā;",
  "tika-abh07t:1589": "Ekasaṅgahitā pāpā, iccevaṃ navasaṅgahā.",
  "tika-abh07t:1590": "Akusalasaṅgahavaṇṇanā niṭṭhitā.",
  "tika-abh07t:1591": "Missakasaṅgahavaṇṇanā",
  "tika-abh07t:1592": "15. Hetūsu vattabbaṃ heṭṭhā vuttameva.",
  "tika-abh07t:1593_0": "16. Ārammaṇaṃ upagantvā cintanasaṅkhātena upanijjhāyanaṭṭhena yathārahaṃ paccanīkadhammajhāpanaṭṭhena",
  "tika-abh07t:1593_1": "ca jhānāni ca tāni aṅgāni ca samuditānaṃ avayavabhāvena aṅgīyanti ñāyantīti jhānaṅgāni.",
  "tika-abh07t:1593_2": "Avayavavinimuttassa ca samudāyassa abhāvepi senaṅgarathaṅgādayo viya visuṃ visuṃ",
  "tika-abh07t:1593_3": "aṅgabhāvena vuccanti ekato hutvā jhānabhāvena. Domanassañcettha akusalajhānaṅgaṃ,",
  "tika-abh07t:1593_4": "sesāni kusalākusalābyākatajhānaṅgāni.",
  "tika-abh07t:1594_0": "17. Sugatiduggatīnaṃ, nibbānassa ca abhimukhaṃ pāpanato maggā, tesaṃ pathabhūtāni",
  "tika-abh07t:1594_1": "aṅgāni, maggassa vā aṭṭhaṅgikassa aṅgāni maggaṅgāni. Sammā aviparītato passatīti",
  "tika-abh07t:1594_2": "sammādiṭṭhi. Sā pana “atthi dinna”ntyādivasena dasavidhā, pariññādikiccavasena catubbidhā",
  "tika-abh07t:1594_3": "vā. Sammā saṅkappenti etenāti sammāsaṅkappo. So nekkhammasaṅkappaabyāpādasaṅkappaavihiṃsāsaṅkappavasena",
  "tika-abh07t:1594_4": "tividho. Sammāvācādayo heṭṭhā vibhāvitāva. Sammā vāyamanti etenāti sammāvāyāmo. Sammā",
  "tika-abh07t:1594_5": "saranti etāyāti sammāsati. Imesaṃ pana bhedaṃ upari vakkhati. Sammā sāmañca ādhīyati",
  "tika-abh07t:1594_6": "etena cittanti sammāsamādhi, paṭhamajjhānādivasena pañcavidhā ekaggatā. Micchādiṭṭhiādayo",
  "tika-abh07t:1594_7": "duggatimaggattā maggaṅgāni.",
  "tika-abh07t:1595_0": "18. Dassanādīsu cakkhuviññāṇādīhi, yebhuyyena taṃsahitasantānappavattiyaṃ liṅgādīhi,",
  "tika-abh07t:1595_1": "jīvane jīvantehi kammajarūpasampayuttadhammehi, manane jānane sampayuttadhammehi,",
  "tika-abh07t:1595_2": "sukhitādibhāve sukhitādīhi sahajātehi, saddahanādīsu saddahanādivasappavattehi teheva,",
  "tika-abh07t:1595_3": "“anaññātaṃ ñassāmī”ti pavattiyaṃ tathāpavattehi sahajātehi, ājānane aññabhāvibhāve",
  "tika-abh07t:1595_4": "ca ājānanādivasappavattehi sahajātehi attānaṃ anuvattāpentā dhammā issaraṭṭhena indriyāni",
  "tika-abh07t:1595_5": "nāmāti āha “cakkhundriya”ntyādi. Aṭṭhakathāyaṃ pana aparepi indaliṅgaṭṭhādayo indriyaṭṭhā",
  "tika-abh07t:1595_6": "vuttā. Jīvitindriyanti rūpārūpavasena duvidhaṃ jīvitindriyaṃ. “Anamatagge saṃsāre",
  "tika-abh07t:1595_7": "anaññātaṃ amataṃ padaṃ, catusaccadhammameva vā ñassāmī”ti evamajjhāsayena paṭipannassa",
  "tika-abh07t:1595_8": "indriyaṃ anaññātaññassāmītindriyaṃ. Ājānāti paṭhamamaggena diṭṭhamariyādaṃ anatikkamitvā",
  "tika-abh07t:1595_9": "jānāti indriyañcāti aññindriyaṃ. Aññātāvino cattāri saccāni paṭivijjhitvā ṭhitassa",
  "tika-abh07t:1595_10": "arahato indriyaṃ aññātāvindriyaṃ. Dhammasarūpavibhāvanatthañcettha paññindriyaggahaṇaṃ,",
  "tika-abh07t:1595_11": "puggalajjhāsayakiccavisesavibhāvanatthaṃ anaññātaññassāmītindriyādīnaṃ gahaṇaṃ.",
  "tika-abh07t:1596_0": "Ettha ca sattapaññattiyā visesanissayattā ajjhattikāyatanāni ādito vuttāni, manindriyaṃ",
  "tika-abh07t:1596_1": "pana ajjhattikāyatanabhāvasāmaññena ettheva vattabbampi arūpindriyehi saha ekato",
  "tika-abh07t:1596_2": "dassanatthaṃ jīvitindriyānantaraṃ vuttaṃ, sāyaṃ paññatti imesaṃ vasena “itthī puriso”ti",
  "tika-abh07t:1596_3": "vibhāgaṃ gacchatīti dassanatthaṃ tadanantaraṃ bhāvadvayaṃ, tayime upādinnadhammā",
  "tika-abh07t:1596_4": "imassa vasena tiṭṭhantīti dassanatthaṃ tato paraṃ jīvitindriyaṃ, sattasaññito dhammapuñjo",
  "tika-abh07t:1596_5": "pabandhavasena pavattamāno imāhi vedanāhi saṃkilissatīti dassanatthaṃ tato vedanāpañcakaṃ,",
  "tika-abh07t:1596_6": "tāhi pana visuddhikāmānaṃ vodānasambhāradassanatthaṃ tato saddhādipañcakaṃ, sambhūtavodānasambhārā",
  "tika-abh07t:1596_7": "ca imehi visujjhantīti visuddhippattā, niṭṭhitakiccā ca hontīti dassanatthaṃ ante",
  "tika-abh07t:1596_8": "tīṇi vuttāni. Ettāvatā adhippetatthasiddhīti aññesaṃ aggahaṇanti idametesaṃ anukkamena",
  "tika-abh07t:1596_9": "desanāya kāraṇanti alamatippapañcena.",
  "tika-abh07t:1597_0": "19. Asaddhiyakosajjapamādauddhaccaavijjāahirikaanottappasaṅkhātehi paṭipakkhadhammehi",
  "tika-abh07t:1597_1": "akampiyaṭṭhena, sampayuttadhammesu thirabhāvena ca saddhādīni satta balāni, ahirikānottappadvayaṃ",
  "tika-abh07t:1597_2": "pana sampayuttadhammesu thirabhāveneva.",
  "tika-abh07t:1598_0": "20. Attādhīnappavattīnaṃ patibhūtā dhammā adhipatī. “Chandavato kiṃnāma na sijjhatī”tyādikaṃ",
  "tika-abh07t:1598_1": "hi pubbābhisaṅkhārūpanissayaṃ labhitvā uppajjamāne citte chandādayo dhurabhūtā sayaṃ",
  "tika-abh07t:1598_2": "sampayuttadhamme sādhayamānā hutvā pavattanti, te ca tesaṃ vasena pavattanti, tena",
  "tika-abh07t:1598_3": "te attādhīnānaṃ patibhāvena pavattanti. Aññesaṃ adhipatidhammānaṃ adhipatibhāvanivāraṇavasena",
  "tika-abh07t:1598_4": "issariyaṃ adhipatitā. Santesupi indriyantaresu kevalaṃ dassanādīsu cakkhuviññāṇādīhi",
  "tika-abh07t:1598_5": "anuvattāpanamattaṃ indriyatāti ayaṃ adhipatiindriyānaṃ viseso.",
  "tika-abh07t:1599_0": "21. Ojaṭṭhamakarūpādayo āharantīti āhārā. Kabaḷīkārāhāro hi ojaṭṭhamakarūpaṃ āharati,",
  "tika-abh07t:1599_1": "phassāhāro tisso vedanā, manosañcetanāhārasaṅkhātaṃ kusalākusalakammaṃ tīsu bhavesu",
  "tika-abh07t:1599_2": "paṭisandhiṃ. Viññāṇāhārasaṅkhātaṃ paṭisandhiviññāṇaṃ sahajātanāmarūpeāharati, kiñcāpi",
  "tika-abh07t:1599_3": "sakasakapaccayuppanne āharantā aññepi atthi. Ajjhattikasantatiyā pana visesapaccayattā",
  "tika-abh07t:1599_4": "imeyeva cattāro “āhārā”ti vuttā.",
  "tika-abh07t:1600_0": "Kabaḷīkārāhārabhakkhānañhi sattānaṃ rūpakāyassa kabaḷīkārāhāro visesapaccayo kammādijanitassapi",
  "tika-abh07t:1600_1": "tassa kabaḷīkārāhārūpatthambhabaleneva dasavassādippavattisambhavato. Tathā hesa",
  "tika-abh07t:1600_2": "“dhāti viya kumārassa, upatthambhanakayantaṃ viya gehassā”ti vutto. Phassopi sukhādivatthubhūtaṃ",
  "tika-abh07t:1600_3": "ārammaṇaṃ phusantoyeva sukhādivedanāpavattanena sattānaṃ ṭhitiyā paccayo hoti. Manosañcetanā",
  "tika-abh07t:1600_4": "kusalākusalakammavasena āyūhamānāyeva bhavamūlanipphādanato sattānaṃ ṭhitiyā paccayo",
  "tika-abh07t:1600_5": "hoti. Viññāṇaṃ vijānantameva nāmarūpappavattanena sattānaṃ ṭhitiyā paccayo hotīti",
  "tika-abh07t:1600_6": "evameteyeva ajjhattasantānassa visesapaccayattā “āhārā”ti vuttā, phassādīnaṃ dutiyādibhāvo",
  "tika-abh07t:1600_7": "desanākkamato, na uppattikkamato.",
  "tika-abh07t:1601_0": "26. Pañcaviññāṇānaṃ vitakkavirahena ārammaṇesu abhinipātamattattā tesu vijjamānānipi",
  "tika-abh07t:1601_1": "upekkhāsukhadukkhāni upanijjhānākārassa abhāvato jhānaṅgabhāvena na uddhaṭāni. “Vitakkapacchimakaṃ",
  "tika-abh07t:1601_2": "hi jhānaṅga”nti vuttaṃ. Dvipañcaviññāṇamanodhātuttikasantīraṇattikavasena soḷasacittesu",
  "tika-abh07t:1601_3": "vīriyābhāvato tattha vijjamānopi samādhi balabhāvaṃ na gacchati. “Vīriyapacchimakaṃ",
  "tika-abh07t:1601_4": "bala”nti hi vuttaṃ. Tathā aṭṭhārasāhetukesu hetuvirahato maggaṅgāni na labbhanti.",
  "tika-abh07t:1601_5": "“Hetupacchimakaṃ maggaṅga”nti hi vuttanti imamatthaṃ manasi nidhāyāha “dvipañcaviññāṇesū”tyādi.",
  "tika-abh07t:1601_6": "Jhānaṅgāni na labbhantīti sambandho.",
  "tika-abh07t:1602": "27. Adhimokkhavirahato vicikicchācitte ekaggatā cittaṭṭhitimattaṃ, na pana micchāsamādhisamādhindriyasamādhibalavohāraṃ gacchatīti āha “tathā vicikicchācitte”tyādi.",
  "tika-abh07t:1603_0": "28. Dvihetukatihetukaggahaṇena ekahetukesu adhipatīnaṃ abhāvaṃ dasseti. Javanesvevāti",
  "tika-abh07t:1603_1": "avadhāraṇaṃ lokiyavipākesu adhipatīnaṃ asambhavadassanatthaṃ. Na hi te chandādīni",
  "tika-abh07t:1603_2": "purakkhatvā pavattanti. Vīmaṃsādhipatino dvihetukajavanesu asambhavato cittābhisaṅkhārūpanissayassa",
  "tika-abh07t:1603_3": "ca sambhavānurūpato labbhamānataṃ sandhāyāha “yathāsambhava”nti. Ekova labbhati,",
  "tika-abh07t:1603_4": "itarathā adhipatibhāvāyogato, teneva hi bhagavatā “hetū hetusampayuttakānaṃ dhammānaṃ",
  "tika-abh07t:1603_5": "hetupaccayena paccayo”tyādinā hetupaccayaniddese viya “adhipatī adhipatisampayuttakāna”ntyādinā",
  "tika-abh07t:1603_6": "avatvā “chandādhipati chandasampayuttakāna”ntyādinā ekekādhipativaseneva adhipatipaccayo uddhaṭo.",
  "tika-abh07t:1604_0": "29. Vatthuto dhammavasena hetudhammā cha, jhānaṅgāni pañca somanassadomanassupekkhānaṃ",
  "tika-abh07t:1604_1": "vedanāvasena ekato gahitattā, maggaṅgā nava micchāsaṅkappavāyāmasamādhīnaṃ vitakkavīriyacittekaggatāsabhāvena",
  "tika-abh07t:1604_2": "sammāsaṅkappādīhi ekato gahitattā. Indriyadhammā soḷasa pañcannaṃ vedanindriyānaṃ",
  "tika-abh07t:1604_3": "vedanāsāmaññena, tiṇṇaṃ lokuttarindriyānaṃ paññindriyassa ca ñāṇasāmaññena ekato",
  "tika-abh07t:1604_4": "gahitattā, rūpārūpajīvitindriyānañca visuṃ gahitattā, baladhammā pana yathāvuttanayeneva",
  "tika-abh07t:1604_5": "nava īritā, adhipatidhammā cattāro vuttā, āhārā tathā cattāro vuttāti kusalādīhi",
  "tika-abh07t:1604_6": "tīhi samākiṇṇo tatoyeva missakasaṅgaho evaṃnāmako saṅgaho sattadhā vutto. Ettha ca –",
  "tika-abh07t:1605": "Pañcasaṅgahitā paññā, vāyāmekaggatā pana;",
  "tika-abh07t:1606": "Catusaṅgahitā cittaṃ, sati ceva tisaṅgahā.",
  "tika-abh07t:1607": "Saṅkappo vedanā saddhā, dukasaṅgahitā matā;",
  "tika-abh07t:1608": "Ekekasaṅgahā sesā, aṭṭhavīsati bhāsitā.",
  "tika-abh07t:1609": "Missakasaṅgahavaṇṇanā niṭṭhitā.",
  "tika-abh07t:1610": "Bodhipakkhiyasaṅgahavaṇṇanā",
  "tika-abh07t:1611_0": "30. Paṭṭhātīti paṭṭhānaṃ, asubhaggahaṇādivasena anupavisitvā kāyādiārammaṇe pavattatītyattho,",
  "tika-abh07t:1611_1": "satiyeva paṭṭhānaṃ satipaṭṭhānaṃ. Taṃ pana kāyavedanācittadhammesu asubhadukkhāniccānattākāraggahaṇavasena,",
  "tika-abh07t:1611_2": "subhasukhaniccaattasaññāvipallāsappahānavasena ca catubbidhanti vuttaṃ “cattāro satipaṭṭhānā”ti.",
  "tika-abh07t:1611_3": "Kucchitānaṃ kesādīnaṃ āyoti kāyo, sarīraṃ, assāsapassāsānaṃ vā samūho kāyo, tassa",
  "tika-abh07t:1611_4": "anupassanā parikammavasena, vipassanāvasena ca saraṇaṃ kāyānupassanā. Dukkhadukkhavipariṇāmadukkhasaṅkhāradukkhabhūtānaṃ",
  "tika-abh07t:1611_5": "vedanānaṃ vasena anupassanā vedanānupassanā. Tathā sarāgamahaggatādivasena sampayogabhūmibhedena",
  "tika-abh07t:1611_6": "bhinnasseva cittassa anupassanā cittānupassanā. Saññāsaṅkhārānaṃ dhammānaṃ bhinnalakkhaṇānameva",
  "tika-abh07t:1611_7": "anupassanā dhammānupassanā.",
  "tika-abh07t:1612_0": "31. Sammā padahanti etenāti sammappadhānaṃ, vāyāmo. So ca kiccabhedena catubbidhoti",
  "tika-abh07t:1612_1": "āha “cattāro sammappadhānā”tyādi. Asubhamanasikārakammaṭṭhānānuyuñjanādivasena vāyamanaṃ",
  "tika-abh07t:1612_2": "vāyāmo. Bhiyyobhāvāyāti abhivuddhiyā.",
  "tika-abh07t:1613": "32. Ijjhati adhiṭṭhānādikaṃ etāyāhi iddhi, iddhividhañāṇaṃ iddhiyā pādo iddhipādo, chandoyeva iddhipādo chandiddhipādo.",
  "tika-abh07t:1614_0": "35. Bujjhatīti bodhi, āraddhavipassakato paṭṭhāya yogāvacaro. Yāya vā so satiādikāya",
  "tika-abh07t:1614_1": "dhammasāmaggiyā bujjhati saccāni paṭivijjhati, kilesaniddāto vā vuṭṭhāti, kilesasaṅkocābhāvato",
  "tika-abh07t:1614_2": "vā maggaphalappattiyā vikasati, sā dhammasāmaggī bodhi, tassa bodhissa, tassā vā",
  "tika-abh07t:1614_3": "bodhiyā aṅgabhūtā kāraṇabhūtāti bojjhaṅgā, te pana dhammavasena sattavidhāti āha",
  "tika-abh07t:1614_4": "“satisambojjhaṅgo”tyādi. Satiyeva sundaro bojjhaṅgo, sundarassa vā bodhissa, sundarāya",
  "tika-abh07t:1614_5": "vā bodhiyā aṅgoti satisambojjhaṅgo. Dhamme vicināti upaparikkhatīti dhammavicayo,",
  "tika-abh07t:1614_6": "vipassanāpaññā. Upekkhāti idha tatramajjhattupekkhā.",
  "tika-abh07t:1615_0": "40. “Sattadhā tattha saṅgaho”ti vatvāna puna taṃ dassetuṃ “saṅkappapassaddhi cā”tyādi",
  "tika-abh07t:1615_1": "vuttaṃ. Tattha vīriyaṃ navaṭṭhānaṃ sammappadhānacatukkavīriyiddhipādavīriyindriyavīriyabalasambojjhaṅgasammāvāyāmavasena",
  "tika-abh07t:1615_2": "navakiccattā, sati aṭṭhaṭṭhānā satipaṭṭhānacatukkasatindriyasatibalasatisambojjhaṅgasammāsativasena",
  "tika-abh07t:1615_3": "aṭṭhakiccattā. Samādhi catuṭṭhāno samādhindriyasamādhibalasamādhisambojjhaṅgasammāsamādhivasena",
  "tika-abh07t:1615_4": "catukiccattā, paññā pañcaṭṭhānā vīmaṃsiddhipādapaññindriyapaññābaladhammavicayasambojjhaṅgasammādiṭṭhivasena",
  "tika-abh07t:1615_5": "pañcakiccattā, saddhā dviṭṭhānā saddhindriyasaddhābalavasena dvikiccattā. Eso uttamānaṃ",
  "tika-abh07t:1615_6": "bodhipakkhiyabhāvena visiṭṭhānaṃ sattatiṃsa dhammānaṃ pavaro uttamo vibhāgo.",
  "tika-abh07t:1616_0": "41. Lokuttare aṭṭhavidhepi sabbe sattatiṃsa dhammā honti, saṅkappapītiyo na vā honti,",
  "tika-abh07t:1616_1": "dutiyajjhānike saṅkappassa, catutthapañcamajjhānike pītiyā ca asambhavato na honti",
  "tika-abh07t:1616_2": "vā, lokiyepi citte sīlavisuddhādi chabbisuddhipavattiyaṃ yathāyogaṃ taṃtaṃkiccassa",
  "tika-abh07t:1616_3": "anurūpavasena keci katthaci visuṃ visuṃ honti, katthaci na vā honti.",
  "tika-abh07t:1617": "Bodhipakkhiyasaṅgahavaṇṇanā niṭṭhitā.",
  "tika-abh07t:1618": "Sabbasaṅgahavaṇṇanā",
  "tika-abh07t:1619_0": "42. Atītānāgatapaccuppannādibhedabhinnā te te sabhāgadhammā ekajjhaṃ rāsaṭṭhena khandhā.",
  "tika-abh07t:1619_1": "Tenāha bhagavā – “tadekajjhaṃ abhisaṃyūhitvā abhisaṅkhipitvā ayaṃ vuccati rūpakkhandho”tyādi,",
  "tika-abh07t:1619_2": "te panete khandhā bhājanabhojanabyañjanabhattakārakabhuñjakavikappavasena pañceva",
  "tika-abh07t:1619_3": "vuttāti āha “rūpakkhandho”tyādi. Rūpañhi vedanānissayattā bhājanaṭṭhāniyaṃ, vedanā",
  "tika-abh07t:1619_4": "bhuñjitabbattā bhojanaṭṭhāniyā, saññā vedanāssādalābhahetuttā byañjanaṭṭhāniyā, saṅkhārā",
  "tika-abh07t:1619_5": "abhisaṅkharaṇato bhattakārakaṭṭhāniyā, viññāṇaṃ upabhuñjakattā bhuñjakaṭṭhāniyaṃ.",
  "tika-abh07t:1619_6": "Ettāvatā ca adhippetatthasiddhīti pañceva vuttā. Desanākkamepi idameva kāraṇaṃ yattha",
  "tika-abh07t:1619_7": "bhuñjati, yañca bhuñjati, yena ca bhuñjati, yo ca bhojako, yo ca bhuñjitā, tesaṃ",
  "tika-abh07t:1619_8": "anukkamena dassetukāmattā.",
  "tika-abh07t:1620_0": "43. Upādānānaṃ gocarā khandhā upādānakkhandhā, te pana upādānavisayabhāvena gahitā",
  "tika-abh07t:1620_1": "rūpādayo pañcevāti vuttaṃ “rūpupādānakkhandho”tyādi. Sabbasabhāgadhammasaṅgahatthaṃ",
  "tika-abh07t:1620_2": "hi sāsavā, anāsavāpi dhammā avisesato “pañcakkhandhā”ti desitā. Vipassanābhūmisandassanatthaṃ",
  "tika-abh07t:1620_3": "pana sāsavāva “upādānakkhandhā”ti. Yathā panettha vedanādayo sāsavā, anāsavā ca,",
  "tika-abh07t:1620_4": "na evaṃ rūpaṃ, ekantakāmāvacarattā. Sabhāgarāsivasena pana taṃ khandhesu desitaṃ,",
  "tika-abh07t:1620_5": "upādāniyabhāvena, pana rāsivasena ca upādānakkhandhesūti daṭṭhabbaṃ.",
  "tika-abh07t:1621_0": "44. Āyatanti ettha taṃtaṃdvārārammaṇā cittacetasikā tena tena kiccena ghaṭṭenti vāyamanti,",
  "tika-abh07t:1621_1": "āyabhūte vā te dhamme etāni tanonti vitthārenti, āyataṃ vā saṃsāradukkhaṃ nayanti",
  "tika-abh07t:1621_2": "pavattenti, cakkhuviññāṇādīnaṃ kāraṇabhūtānīti vā āyatanāni. Apica loke nivāsaākarasamosaraṇasañjātiṭṭhānaṃ",
  "tika-abh07t:1621_3": "“āyatana”nti vuccati, tasmā etepi taṃtaṃdvārikānaṃ, taṃtadārammaṇānañca cakkhuviññāṇādīnaṃ",
  "tika-abh07t:1621_4": "nivāsaṭṭhānatāya, tesameva ākiṇṇabhāvena pavattānaṃ ākaraṭṭhānatāya, dvārārammaṇato",
  "tika-abh07t:1621_5": "samosarantānaṃ samosaraṇaṭṭhānatāya, tattheva uppajjantānaṃ sañjātiṭṭhānatāya ca",
  "tika-abh07t:1621_6": "āyatanāni. Tāni pana dvārabhūtāni ajjhattikāyatanāni cha, ārammaṇabhūtāni ca bāhirāyatanāni",
  "tika-abh07t:1621_7": "chāti dvādasavidhānīti āha “cakkhāyatana”ntyādi. Cakkhu ca taṃ āyatanañcāti cakkhāyatanaṃ. Evaṃ sesesupi.",
  "tika-abh07t:1622_0": "Ettha ajjhattikāyatanesu sanidassanasappaṭighārammaṇattā cakkhāyatanaṃ vibhūtanti",
  "tika-abh07t:1622_1": "taṃ paṭhamaṃ vuttaṃ, tadanantaraṃ anidassanasappaṭighārammaṇāni itarāni, tatthāpi",
  "tika-abh07t:1622_2": "asampattaggāhakasāmaññena cakkhāyatanānantaraṃ sotāyatanaṃ vuttaṃ, itaresu sīghataraṃ",
  "tika-abh07t:1622_3": "ārammaṇaggahaṇasamatthattā ghānāyatanaṃ paṭhamaṃ vuttaṃ. Purato ṭhapitamattassa hi",
  "tika-abh07t:1622_4": "bhojanādikassa gandho vātānusārena ghāne paṭihaññati, tadanantaraṃ pana padesavuttisāmaññena",
  "tika-abh07t:1622_5": "jivhāyatanaṃ vuttaṃ, tato sabbaṭṭhānikaṃ kāyāyatanaṃ, tato pañcannampi gocaraggahaṇasamatthaṃ",
  "tika-abh07t:1622_6": "manāyatanaṃ, yathāvuttānaṃ pana anukkamena tesaṃ tesaṃ ārammaṇāni rūpāyatanādīni vuttāni.",
  "tika-abh07t:1623_0": "45. Attano sabhāvaṃ dhārentīti dhātuyo. Atha vā yathāsambhavaṃ anekappakāraṃ saṃsāradukkhaṃ",
  "tika-abh07t:1623_1": "vidahanti, bhārahārehi viya ca bhāro sattehi dhīyanti dhāriyanti, avasavattanato",
  "tika-abh07t:1623_2": "dukkhavidhānamattameva cetā, sattehi ca saṃsāradukkhaṃ anuvidhīyati etāhi, tathāvihitañca",
  "tika-abh07t:1623_3": "etāsveva mīyati ṭhapiyati, rasasoṇitādisarīrāvayavadhātuyo viya, haritālamanosilādiselāvayavadhātuyo",
  "tika-abh07t:1623_4": "viya ca ñeyyāvayavabhūtā cāti dhātuyo. Yathāhu –",
  "tika-abh07t:1624": "“Vidahati vidhānañca, dhīyate ca vidhīyate;",
  "tika-abh07t:1625": "Etāya dhīyate ettha, iti vā dhātusammatā;",
  "tika-abh07t:1626": "Sarīraselāvayava-dhātuyo viya dhātuyo”ti.",
  "tika-abh07t:1627": "Tā pana manāyatanaṃ sattaviññāṇadhātuvasena sattadhā bhinditvā avasesehi ekādasāyatanehi saha aṭṭhārasadhātū vuttāti āha “cakkhudhātū”tyādi. Kamakāraṇaṃ vuttanayena daṭṭhabbaṃ.",
  "tika-abh07t:1628_0": "46. Ariyakarattā ariyāni, tacchabhāvato saccānīti ariyasaccāni. Imāni hi cattāro",
  "tika-abh07t:1628_1": "paṭipannake, cattāro phalaṭṭheti aṭṭhaariyapuggale sādhenti asati saccappaṭivedhe",
  "tika-abh07t:1628_2": "tesaṃ ariyabhāvānupagamanato, sati ca tasmiṃ ekantena tabbhāvūpagamanato ca. Dukkhasamudayanirodhamaggānameva",
  "tika-abh07t:1628_3": "pana yathākkamaṃ bādhakattaṃ pabhavattaṃ nissaraṇattaṃ niyyānikattaṃ, nāññesaṃ, bādhakādibhāvoyeva",
  "tika-abh07t:1628_4": "ca dukkhādīnaṃ, na abādhakādibhāvo, tasmā aññatthābhāvatatthabyāpitāsaṅkhātena lakkhaṇena",
  "tika-abh07t:1628_5": "etāni tacchāni. Tenāhu porāṇā –",
  "tika-abh07t:1629": "“Bodhānurūpaṃ cattāro, chindante caturo male;",
  "tika-abh07t:1630": "Khīṇadose ca cattāro, sādhentāriyapuggale.",
  "tika-abh07t:1631": "“Aññattha bādhakattādi, na hi etehi labbhati;",
  "tika-abh07t:1632": "Nābādhakattametesaṃ, tacchānetānivetato”ti.",
  "tika-abh07t:1633_0": "Ariyānaṃ vā saccāni tehi paṭivijjhitabbattā, ariyassa vā sammāsambuddhassa saccāni",
  "tika-abh07t:1633_1": "tena desitattāti ariyasaccāni. Tāni pana saṃkiliṭṭhāsaṃkiliṭṭhaphalahetuvasena catubbidhānīti",
  "tika-abh07t:1633_2": "āha “cattāri ariyasaccānī”tyādi. Tattha kucchitattā, tucchattā ca dukkhaṃ. Kammādipaccayasanniṭṭhāne",
  "tika-abh07t:1633_3": "dukkhuppattinimittatāya samudayo samudeti etasmā dukkhanti katvā, dukkhassa samudayo",
  "tika-abh07t:1633_4": "dukkhasamudayo. Dukkhassa anuppādanirodho ettha, etenāti vā dukkhanirodho. Dukkhanirodhaṃ",
  "tika-abh07t:1633_5": "gacchati, paṭipajjanti ca taṃ etāyāti dukkhanirodhagāminipaṭipadā.",
  "tika-abh07t:1634": "47. Cetasikānaṃ, soḷasasukhumarūpānaṃ, nibbānassa ca vasena ekūnasattati dhammā āyatanesu dhammāyatanaṃ, dhātūsu dhammadhātūti ca saṅkhaṃ gacchanti.",
  "tika-abh07t:1635_0": "49. Sesā cetasikāti vedanāsaññāhi sesā paññāsa cetasikā. Kasmā pana vedanāsaññā visuṃ",
  "tika-abh07t:1635_1": "katāti? Vaṭṭadhammesu assādatadupakaraṇabhāvato. Tebhūmakadhammesu hi assādavasappavattā",
  "tika-abh07t:1635_2": "vedanā, asubhe subhādisaññāvipallāsavasena ca tassā tadākārappavattīti tadupakaraṇabhūtā",
  "tika-abh07t:1635_3": "saññā, tasmā saṃsārassa padhānahetutāya etā vinibhujjitvā desitāti. Vuttañhetaṃ ācariyena –",
  "tika-abh07t:1636": "“Vaṭṭadhammesu assādaṃ, tadassādupasevanaṃ;",
  "tika-abh07t:1637": "Vinibhujja nidassetuṃ, khandhadvayamudāhaṭa”nti. ;",
  "tika-abh07t:1638_0": "50. Nanu ca āyatanadhātūsu nibbānaṃ saṅgahitaṃ, khandhesu kasmā na saṅgahitanti āha",
  "tika-abh07t:1638_1": "“bhedābhāvenā”tyādi. Atītādibhedabhinnānañhi rāsaṭṭhena khandhavohāroti nibbānaṃ",
  "tika-abh07t:1638_2": "bhedābhāvato khandhasaṅgahato nissaṭaṃ, vinimuttantyattho.",
  "tika-abh07t:1639_0": "51. Channaṃ dvārānaṃ, channaṃ ārammaṇānañca bhedena āyatanāni dvādasa bhavanti, channaṃ",
  "tika-abh07t:1639_1": "dvārānaṃ channaṃ ārammaṇānaṃ tadubhayaṃ nissāya uppannānaṃ tattakānameva viññāṇānaṃ",
  "tika-abh07t:1639_2": "pariyāyena kamena dhātuyo aṭṭhārasa bhavanti.",
  "tika-abh07t:1640_0": "52. Tisso bhūmiyo imassāti tibhūmaṃ, tibhūmaṃyeva tebhūmakaṃ. Vattati ettha kammaṃ,",
  "tika-abh07t:1640_1": "tabbipāko cāti vaṭṭaṃ. Taṇhāti kāmataṇhādivasena tividhā, puna chaḷārammaṇavasena",
  "tika-abh07t:1640_2": "aṭṭhārasavidhā, atītānāgatapaccuppannavasena catupaññāsavidhā, ajjhattikabāhiravasena",
  "tika-abh07t:1640_3": "aṭṭhasatappabhedā taṇhā. Kasmā pana aññesupi dukkhahetūsu santesu taṇhāyeva samudayoti",
  "tika-abh07t:1640_4": "vuttāti? Padhānakāraṇattā. Kammavicittatāhetubhāvena, hi kammasahāyabhāvūpagamanena",
  "tika-abh07t:1640_5": "ca dukkhavicittatākāraṇattā taṇhā dukkhassa visesakāraṇanti. Maggo dukkhanirodhagāminipaṭipadānāmena",
  "tika-abh07t:1640_6": "vutto maggo lokuttaro matoti maggoti puna maggaggahaṇaṃ yojetabbaṃ.",
  "tika-abh07t:1641_0": "53. Maggayuttā aṭṭhaṅgikavinimuttā sesā maggasampayuttā phassādayo phalañceva sasampayuttanti",
  "tika-abh07t:1641_1": "ete catūhi saccehi vinissaṭā viniggatā nippariyāyato, pariyāyato pana aññātāvindriyaniddesepi",
  "tika-abh07t:1641_2": "“maggaṅgaṃ maggapariyāpanna”nti vuttattā phaladhammesu sammādiṭṭhādīnaṃ maggasacce,",
  "tika-abh07t:1641_3": "itaresañca maggaphalasampayuttānaṃ saṅkhāradukkhasāmaññena dukkhasacce saṅgaho sakkā",
  "tika-abh07t:1641_4": "kātuṃ. Evañhi sati saccadesanāyapi sabbasaṅgāhikatā upapannā hoti. Kasmā panete khandhādayo",
  "tika-abh07t:1641_5": "bahū dhammā vuttāti? Bhagavatāpi tatheva desitattā. Bhagavatāpi kasmā tathā desitāti?",
  "tika-abh07t:1641_6": "Tividhasattānuggahassa adhippetattā. Nāmarūpatadubhayasammuḷhavasena hi tikkhanābhitikkhamudindriyavasena,",
  "tika-abh07t:1641_7": "saṅkhittamajjhimavitthārarucivasena ca tividhā sattā. Tesu nāmasammuḷhānaṃ khandhaggahaṇaṃ",
  "tika-abh07t:1641_8": "nāmassa tattha catudhā vibhattattā, rūpasammuḷhānaṃ āyatanaggahaṇaṃ rūpassa tattha",
  "tika-abh07t:1641_9": "aḍḍhekādasadhā vibhattattā, ubhayamuḷhānaṃ dhātuggahaṇaṃ ubhayesampi tattha vitthārato",
  "tika-abh07t:1641_10": "vibhattattā, tathā tikkhindriyānaṃ, saṅkhittarucikānañca khandhāggahaṇantyādi yojetabbaṃ.",
  "tika-abh07t:1641_11": "Taṃ panetaṃ tividhampi pavattinivattitadubhayahetuvasena diṭṭhameva upakārāvahaṃ.",
  "tika-abh07t:1641_12": "No aññathāti saccaggahaṇanti daṭṭhabbaṃ.",
  "tika-abh07t:1642": "Sabbasaṅgahavaṇṇanā niṭṭhitā.",
  "tika-abh07t:1643": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1644": "Samuccayaparicchedavaṇṇanā niṭṭhitā.",
  "tika-abh07t:1645": "8. Paccayaparicchedavaṇṇanā",
  "tika-abh07t:1646_0": "1. Idāni yathāvuttanāmarūpadhammānaṃ paṭiccasamuppādapaṭṭhānanayavasena paccaye dassetuṃ",
  "tika-abh07t:1646_1": "“yesa”ntyādi āraddhaṃ. Yesaṃ paccayehi saṅkhatattā saṅkhatānaṃ paccayuppannadhammānaṃ",
  "tika-abh07t:1646_2": "ye paccayadhammā yathā yenākārena paccayā ṭhitiyā, uppattiyā ca upakārakā, taṃ vibhāgaṃ",
  "tika-abh07t:1646_3": "tesaṃ paccayuppannānaṃ, tesaṃ paccayānaṃ, tassa ca paccayākārassa pabhedaṃ iha imasmiṃ",
  "tika-abh07t:1646_4": "samuccayasaṅgahānantare ṭhāne yathārahaṃ taṃtaṃpaccayuppannadhamme sati taṃtaṃpaccayānaṃ",
  "tika-abh07t:1646_5": "taṃtaṃpaccayabhāvākārānurūpaṃ idāni pavakkhāmīti yojanā.",
  "tika-abh07t:1647_0": "2. Tattha paccayasāmaggiṃ paṭicca samaṃ gantvā phalānaṃ uppādo etasmāti paṭiccasamuppādo,",
  "tika-abh07t:1647_1": "paccayākāro. Nānappakārāni ṭhānāni paccayā etthātyādinā paṭṭhānaṃ, anantanayasamantapaṭṭhānamahāpakaraṇaṃ,",
  "tika-abh07t:1647_2": "tattha desitanayo paṭṭhānanayo.",
  "tika-abh07t:1648_0": "3. Tatthāti tesu dvīsu nayesu. Tassa paccayadhammassa bhāvena bhavanasīlassa bhāvo",
  "tika-abh07t:1648_1": "tabbhāvabhāvībhāvo, soyeva ākāramattaṃ, tena upalakkhito tabbhāvabhāvībhāvākāramattopalakkhito.",
  "tika-abh07t:1648_2": "Eteneva tadabhāvābhāvākāramattopalakkhitatāpi atthato dassitā hoti. Anvayabyatirekavasena",
  "tika-abh07t:1648_3": "hi paccayalakkhaṇaṃ dassetabbaṃ. Tenāha bhagavā – “imasmiṃ sati idaṃ hoti, imassuppādā",
  "tika-abh07t:1648_4": "idamuppajjati. Imasmiṃ asati idaṃ na hoti, imassa nirodhā idaṃ nirujjhatī”ti. Paṭicca",
  "tika-abh07t:1648_5": "phalaṃ eti etasmāti paccayo. Tiṭṭhati phalaṃ ettha tadāyattavuttitāyāti ṭhiti, āhacca",
  "tika-abh07t:1648_6": "visesetvā pavattā paccayasaṅkhātā ṭhiti āhaccapaccayaṭṭhiti. Paṭiccasamuppādanayo",
  "tika-abh07t:1648_7": "hi tabbhāvabhāvībhāvākāramattaṃ upādāya pavattattā hetādipaccayaniyamavisesaṃ anapekkhitvā",
  "tika-abh07t:1648_8": "avisesatova pavattati, ayaṃ pana hetāditaṃtaṃpaccayānaṃ tassa tassa dhammantarassa",
  "tika-abh07t:1648_9": "taṃtaṃpaccayabhāvasāmatthiyākāravisesaṃ upādāya visesetvā pavattoti āhaccapaccayaṭṭhitimārabbha",
  "tika-abh07t:1648_10": "pavuccatīti. Keci pana “āhacca kaṇṭhatāluādīsu paharitvā vuttā ṭhiti āhaccapaccayaṭṭhitī”ti",
  "tika-abh07t:1648_11": "vaṇṇenti. Taṃ pana savanamatteneva tesaṃ avahasitabbavacanataṃ pakāseti. Na hi paṭiccasamuppādanayo,",
  "tika-abh07t:1648_12": "añño vā koci nayo kaṇṭhatāluādīsu anāhacca desetuṃ sakkāti. Vomissetvāti paṭṭhānanayampi",
  "tika-abh07t:1648_13": "paṭiccasamuppādeyeva pakkhipitvā tabbhāvabhāvībhāvena hetādipaccayavasena ca missetvā",
  "tika-abh07t:1648_14": "ācariyā saṅgahakārādayo papañcenti vitthārenti, mayaṃ pana visuṃ visuṃyeva dassayissāmātyadhippāyo.",
  "tika-abh07t:1649": "Paṭiccasamuppādanayavaṇṇanā",
  "tika-abh07t:1650_0": "4. Na vijānātīti avijjā, avindiyaṃ vā kāyaduccaritādiṃ vindati paṭilabhati, vindiyaṃ",
  "tika-abh07t:1650_1": "vā kāyasucaritādiṃ na vindati, veditabbaṃ vā catusaccādikaṃ na viditaṃ karoti, avijjamāne",
  "tika-abh07t:1650_2": "vā javāpeti, vijjamāne vā na javāpetīti avijjā, catūsu ariyasaccesu pubbantādīsu",
  "tika-abh07t:1650_3": "catūsu aññāṇassetaṃ nāmaṃ. Avijjā eva paccayo avijjāpaccayo. Tato avijjāpaccayā saṅkhatamabhisaṅkharontīti",
  "tika-abh07t:1650_4": "saṅkhārā, kusalākusalakammāni. Te tividhā puññābhisaṅkhāro apuññābhisaṅkhāro āneñjābhisaṅkhāroti.",
  "tika-abh07t:1650_5": "Tatthakāmarūpāvacarā terasa kusalacetanā puññābhisaṅkhāro, dvādasa akusalacetanā",
  "tika-abh07t:1650_6": "apuññābhisaṅkhāro, catasso āruppacetanā āneñjābhisaṅkhāroti evametā ekūnatiṃsa cetanā",
  "tika-abh07t:1650_7": "saṅkhārā nāma. Paṭisandhivasena ekūnavīsatividhaṃ, pavattivasena dvattiṃsavidhaṃ",
  "tika-abh07t:1650_8": "vipākacittaṃ viññāṇaṃ nāma. Nāmañca rūpañca nāmarūpaṃ. Tattha nāmaṃ idha vedanādikkhandhattayaṃ,",
  "tika-abh07t:1650_9": "rūpaṃ pana bhūtupādāyabhedato duvidhaṃ kammasamuṭṭhānarūpaṃ, tadubhayampi idha paṭisandhiviññāṇasahagatanti",
  "tika-abh07t:1650_10": "daṭṭhabbaṃ. Nāmarūpapaccayāti ettha nāmañca rūpañca nāmarūpañca nāmarūpanti sarūpekaseso",
  "tika-abh07t:1650_11": "veditabbo. Cakkhādīni cha ajjhattikāyatanāni, kesañci matena rūpādīni cha bāhirāyatanānipi",
  "tika-abh07t:1650_12": "vā āyatanaṃ nāma. Cha āyatanāni ca chaṭṭhāyatanañca saḷāyatanaṃ. Cakkhusamphassādivasena",
  "tika-abh07t:1650_13": "chadvāriko phasso phasso nāma. Sukhadukkhupekkhāvasena tividhā vedanā.",
  "tika-abh07t:1651_0": "Kāmataṇhā bhavataṇhā vibhavataṇhāti tividhā taṇhā. Chaḷārammaṇādivasena pana aṭṭhasatappabhedā",
  "tika-abh07t:1651_1": "honti kāmupādānādivasena cattāri upādānāni. Ettha ca dubbalā taṇhā taṇhā nāma, balavatī",
  "tika-abh07t:1651_2": "upādānaṃ. Asampattavisayapatthanā vā taṇhā tamasi corānaṃ hatthappasāraṇaṃ viya,",
  "tika-abh07t:1651_3": "sampattavisayaggahaṇaṃ upādānaṃ corānaṃ hatthappattassa gahaṇaṃ viya. Appicchatāpaṭipakkhā",
  "tika-abh07t:1651_4": "taṇhā, santosappaṭipakkhaṃ upādānaṃ. Pariyesanadukkhamūlaṃ taṇhā, ārakkhadukkhamūlaṃ",
  "tika-abh07t:1651_5": "upādānanti ayametesaṃ viseso. Kammabhavo upapattibhavoti duvidho bhavo. Tattha paṭhamo",
  "tika-abh07t:1651_6": "bhavati etasmā phalanti bhavo, so kāmāvacarakusalākusalādivasena ekūnatiṃsavidho.",
  "tika-abh07t:1651_7": "Dutiyo pana bhavatīti bhavo, so kāmabhavādivasena navavidho. Upādānapaccayā bhavoti",
  "tika-abh07t:1651_8": "cettha upapattibhavopi adhippeto. Bhavapaccayā jātīti kammabhavova. So hi jātiyā",
  "tika-abh07t:1651_9": "paccayo hoti, na itaro. So hi paṭhamābhinibbattakkhandhasabhāvo jātiyeva, na ca tadeva",
  "tika-abh07t:1651_10": "tassa kāraṇaṃ yuttaṃ. Tesaṃ tesaṃ sattānaṃ taṃtaṃgatiādīsu attabhāvapaṭilābho jāti.",
  "tika-abh07t:1651_11": "Tathānibbattassa ca attabhāvassa purāṇabhāvo jarā. Etasseva ekabhavaparicchinnassa",
  "tika-abh07t:1651_12": "pariyosānaṃ maraṇaṃ. Ñātibyasanādīhi phuṭṭhassa cittasantāpo soko. Tasseva vacīpalāpo",
  "tika-abh07t:1651_13": "paridevo. Kāyikadukkhavedanā dukkhaṃ. Mānasikadukkhavedanā domanassaṃ. Ñātibyasanādīhi",
  "tika-abh07t:1651_14": "phuṭṭhassa adhimattacetodukkhappabhāvito bhuso āyāso upāyāso.",
  "tika-abh07t:1652_0": "Ettha ca satipi vatthārammaṇādike paccayantare avijjādiekekapaccayaggahaṇaṃ padhānabhāvato,",
  "tika-abh07t:1652_1": "pākaṭabhāvato cāti daṭṭhabbaṃ. Ettha ca avijjānusayiteyeva santāne saṅkhārānaṃ vipākadhammabhāvena",
  "tika-abh07t:1652_2": "pavattanato avijjāpaccayāsaṅkhārāsambhavanti, viññāṇañca saṅkhārajanitaṃ hutvā bhavantare",
  "tika-abh07t:1652_3": "patiṭṭhāti. Na hi janakābhāve tassuppatti siyā, tasmā saṅkhārapaccayā viññāṇaṃ. Nāmarūpañca",
  "tika-abh07t:1652_4": "pubbaṅgamādhiṭṭhānabhūtaviññāṇupatthaddhaṃ paṭisandhipavattīsu patiṭṭhahatīti viññāṇapaccayānāmarūpaṃ,",
  "tika-abh07t:1652_5": "saḷāyatanañca nāmarūpanissayameva chabbidhaphassassa dvārabhāvena yathārahaṃ pavattati,",
  "tika-abh07t:1652_6": "no aññathāti nāmarūpapaccayā saḷāyatanaṃ. Phasso ca saḷāyatanasambhaveyeva ārammaṇaṃ",
  "tika-abh07t:1652_7": "phusati. Na hi dvārābhāve tassuppatti siyāti saḷāyatanapaccayā phasso. Iṭṭhāniṭṭhamajjhattañca",
  "tika-abh07t:1652_8": "ārammaṇaṃ phusantoyeva vedanaṃ vedayati, no aññathāti phassapaccayā vedanā. Vedanīyesu",
  "tika-abh07t:1652_9": "ca dhammesu assādānupassino vedanāhetukā taṇhā samuṭṭhātīti vedanāpaccayā taṇhā.",
  "tika-abh07t:1652_10": "Taṇhāsinehapipāsitāyeva ca upādāniyesu dhammesu upādāya daḷhabhāvāya saṃvattanti.",
  "tika-abh07t:1652_11": "Taṇhāya hi rūpādīni assādetvā assādetvā kāmesu pātabyataṃ āpajjantīti taṇhā kāmupādānassa",
  "tika-abh07t:1652_12": "paccayo. Tathā rūpādibhedegadhito “natthi dinna”ntyādinā micchādassanaṃ saṃsārato",
  "tika-abh07t:1652_13": "muccitukāmo asuddhimagge suddhimaggaparāmāsaṃ khandhesu attattaniyagāhabhūtaṃ attavādadassanadvayañca",
  "tika-abh07t:1652_14": "gaṇhāti, tasmā diṭṭhupādādīnampi paccayoti taṇhāpaccayā upādānaṃ. Yathārahaṃ sampayogānusayavasena",
  "tika-abh07t:1652_15": "upādānapatiṭṭhitāyeva sattā kammāyūhanāya saṃvattantīti upādānaṃ bhavassa paccayo.",
  "tika-abh07t:1652_16": "Upapattibhavasaṅkhātā ca jāti kammabhavahetukāyeva. Bījato aṅkuro viya tattha tattha",
  "tika-abh07t:1652_17": "samupalabbhatīti bhavo jātiyā paccayo nāma. Sati ca jātiyā eva jarāmaraṇasambhavo.",
  "tika-abh07t:1652_18": "Na hi ajātānaṃ jarāmaraṇasambhavo hotīti jāti jarāmaraṇānaṃ paccayoti evametesaṃ",
  "tika-abh07t:1652_19": "tabbhāvabhāvībhāvo daṭṭhabbo.",
  "tika-abh07t:1653_0": "Evametassa kevalassa dukkhakkhandhassa samudayo hotīti yathāvuttena paccayaparamparavidhinā,",
  "tika-abh07t:1653_1": "na pana issaranimmānādīhi etassa vaṭṭasaṅkhātassa kevalassa sukhādīhi asammissassa,",
  "tika-abh07t:1653_2": "sakalassa vā dukkhakkhandhassa dukkharāsissa na sukhasubhādīnaṃ samudayo nibbatti",
  "tika-abh07t:1653_3": "hoti. Ettha imasmiṃ paccayasaṅgahādhikāre.",
  "tika-abh07t:1654": "5. Atati satataṃ gacchati pavattatīti addhā, kālo.",
  "tika-abh07t:1655_0": "6. Avijjāsaṅkhārā atīto addhā atītabhavapariyāpannahetūnamevettha adhippetattā, addhāggahaṇena",
  "tika-abh07t:1655_1": "ca avijjādīnaṃ dhammānameva gahaṇaṃ tabbinimuttassa kassaci kālassa anupalabbhanato.",
  "tika-abh07t:1655_2": "Niruddhānuppādā eva hi dhammā atītānāgatakālavasena uppādādikkhaṇattayapariyāpannā",
  "tika-abh07t:1655_3": "ca paccuppannakālavasena voharīyanti. Jātijarāmaraṇaṃ anāgato addhā paccuppannahetuto",
  "tika-abh07t:1655_4": "anāgate nibbattanato. Majjhe paccuppanno addhā atītahetuto idha nibbattanakaphalasabhāvattā,",
  "tika-abh07t:1655_5": "anāgataphalassa idha hetusabhāvattā ca majjhe viññāṇādīni aṭṭhaṅgāni paccuppanno addhā.",
  "tika-abh07t:1656": "8. Nanu sokaparidevādayopi aṅgabhāvena vattabbāti āha “sokādivacana”ntyādi. Sokādivacanaṃ jātiyā nissandassa amukhyaphalamattassa nidassanaṃ, na pana visuṃ aṅgadassanantyattho.",
  "tika-abh07t:1657_0": "9. Taṇhupādānabhavāpi gahitā hontīti kilesabhāvasāmaññato avijjāggahaṇena taṇhupādānāni,",
  "tika-abh07t:1657_1": "kammabhavasāmaññato saṅkhāraggahaṇena kammabhavo gahito. Tathā taṇhupādānabhavaggahaṇena",
  "tika-abh07t:1657_2": "ca avijjāsaṅkhārā gahitāti sambandho. Etthāpi vuttanayena tesaṃ gahaṇena tesaṃ saṅgaho",
  "tika-abh07t:1657_3": "daṭṭhabbo, viññāṇanāmarūpasaḷāyatanaphassavedanānaṃ jātijarābhaṅgāva jātijarāmaraṇanti",
  "tika-abh07t:1657_4": "ca vuttāti āha “jātijarāmaraṇaggahaṇenā”tyādi.",
  "tika-abh07t:1658_0": "10. Atīte hetavo pañcāti sarūpato vuttānaṃ dvinnaṃ avijjāsaṅkhārānaṃ, saṅgahavasena",
  "tika-abh07t:1658_1": "gahitānaṃ tiṇṇaṃ taṇhupādānabhavānañca vasena paccuppannaphalassa paccayā atītabhave",
  "tika-abh07t:1658_2": "nibbattā hetavo pañca, idāni phalapañcakanti atītahetupaccayā idha paccuppanne nibbattaṃ",
  "tika-abh07t:1658_3": "viññāṇādiphalapañcakaṃ. Idāni hetavo pañcāti sarūpato vuttānaṃ taṇhādīnaṃ tiṇṇaṃ,",
  "tika-abh07t:1658_4": "saṅgahato laddhānaṃ avijjāsaṅkhārānaṃ dvinnañca vasena āyatiṃ phalassa paccayā idāni",
  "tika-abh07t:1658_5": "hetavo pañca. Āyatiṃ phalapañcakanti jātijarāmaraṇaggahaṇena vuttaṃ paccuppannahetupaccayā",
  "tika-abh07t:1658_6": "anāgate nibbattanakaviññāṇādiphalapañcakanti evaṃ vīsati atītādīsu tattha tattha ākiriyantīti ākārā.",
  "tika-abh07t:1659_0": "Atītahetūnaṃ, idāni phalapañcakassa ca antarā eko sandhi, idāni phalapañcakassa,",
  "tika-abh07t:1659_1": "idāni hetūnañca antarā eko, idāni hetūnaṃ, āyatiṃ phalassa ca antarā ekoti evaṃ tisandhi.",
  "tika-abh07t:1659_2": "Vuttañhetaṃ – “saṅkhāraviññāṇānamantarā eko, vedanātaṇhānamantarā eko, bhavajātīnamantarā",
  "tika-abh07t:1659_3": "eko sandhī”ti. Ettha hi hetutophalassa avicchedappavattibhāvato hetuphalasambandhabhūto",
  "tika-abh07t:1659_4": "paṭhamo sandhi, tathā tatiyo, dutiyo pana phalato hetuno avicchedappavattibhāvato",
  "tika-abh07t:1659_5": "phalahetusambandhabhūto. Phalabhūtopi hi dhammo aññassa hetusabhāvassa dhammassa",
  "tika-abh07t:1659_6": "paccayoti. Saṅkhipīyanti ettha avijjādayo, viññāṇādayo cāti saṅkhepo, atītahetu,",
  "tika-abh07t:1659_7": "etarahi vipāko, etarahi hetu āyatiṃ vipākoti cattāro saṅkhepāti catusaṅkhepā.",
  "tika-abh07t:1660_0": "11. Kammabhavasaṅkhāto bhavekadesoti ettha āyatiṃ paṭisandhiyā paccayacetanā bhavo",
  "tika-abh07t:1660_1": "nāma, purimakammabhavasmiṃ idha paṭisandhiyā paccayacetanā saṅkhārāti veditabbā.",
  "tika-abh07t:1660_2": "Avasesā cāti viññāṇādipañcakajātijarāmaraṇavasena sattavidhā paccuppannaphalavasena",
  "tika-abh07t:1660_3": "vuttadhammā. Upapattibhavasaṅkhāto bhavekadesoti pana anāgatapariyāpannā veditabbā.",
  "tika-abh07t:1660_4": "Bhava-saddena kammabhavassapi vuccamānattā bhavekadesa-saddo vutto.",
  "tika-abh07t:1661": "12. Pubbantassa avijjā mūlaṃ. Aparantassa taṇhā mūlanti āha avijjātaṇhāvasena dve mūlānī”ti.",
  "tika-abh07t:1662_0": "13. Tesameva avijjātaṇhāsaṅkhātānaṃ vaṭṭamūlānaṃ nirodhena anuppādadhammatāpattiyā",
  "tika-abh07t:1662_1": "saccappaṭivedhato siddhāya appavattiyā vaṭṭaṃ nirujjhati. Abhiṇhaso abhikkhaṇaṃ jarāmaraṇasaṅkhātāya",
  "tika-abh07t:1662_2": "mucchāya pīḷitānaṃ sattānaṃ sokādisamappitānaṃ kāmāsavādiāsavānaṃ samuppādato puna",
  "tika-abh07t:1662_3": "avijjā ca pavattati. “Āsavasamudayā avijjāsamudayo”ti hi vuttaṃ. Etena avijjāyapi",
  "tika-abh07t:1662_4": "paccayo dassito hoti, itarathā paṭiccasamuppādacakkaṃ abaddhaṃ siyāti. Iccevaṃ vuttanayena",
  "tika-abh07t:1662_5": "ābaddhaṃ avicchinnaṃ anādikaṃ ādirahitaṃ tibhūmakapariyāpannattā tebhūmakaṃ kilesakammavipākavasena",
  "tika-abh07t:1662_6": "tivaṭṭabhūtaṃ paṭiccasamuppādoti paṭṭhapesi paññapesi mahāmuni sammāsambuddho.",
  "tika-abh07t:1663": "Paṭiccasamuppādanayavaṇṇanā niṭṭhitā.",
  "tika-abh07t:1664": "Paṭṭhānanayavaṇṇanā",
  "tika-abh07t:1665_0": "14. Evaṃ paṭiccasamuppādanayaṃ vibhāgato dassetvā idāni paṭṭhānanayaṃ dassetuṃ “hetupaccayo”tyādi",
  "tika-abh07t:1665_1": "vuttaṃ. Tattha hinoti patiṭṭhāti etenāti hetu. Anekatthattā dhātusaddānaṃ hi-saddo",
  "tika-abh07t:1665_2": "idha patiṭṭhatthoti daṭṭhabbo. Hinoti vā etena kammanidānabhūtena uddhaṃ ojaṃ abhiharantena",
  "tika-abh07t:1665_3": "mūlena viya pādapo tappaccayaṃ phalaṃ gacchati pavattati vuddhiṃ virūḷhiṃ āpajjatīti",
  "tika-abh07t:1665_4": "hetu. Hetu ca so paccayo cāti hetupaccayo. Hetu hutvā paccayo, hetubhāvena paccayoti",
  "tika-abh07t:1665_5": "vuttaṃ hoti. Mūlaṭṭhena hetu, upakāraṭṭhena paccayoti saṅkhepato mūlaṭṭhena upakārako",
  "tika-abh07t:1665_6": "dhammo hetupaccayo. So pana pavatte cittasamuṭṭhānānaṃ, paṭisandhiyaṃ kammasamuṭṭhānānañca",
  "tika-abh07t:1665_7": "rūpānaṃ ubhayattha sampayuttānaṃ nāmadhammānañca rukkhassa mūlāni viya suppatiṭṭhitabhāvasādhanasaṅkhātamūlaṭṭhena",
  "tika-abh07t:1665_8": "upakārakā cha dhammāti daṭṭhabbaṃ.",
  "tika-abh07t:1666_0": "Ālambīyati dubbalena viya daṇḍādikaṃ cittacetasikehi gayhatīti ārammaṇaṃ. Cittacetasikā",
  "tika-abh07t:1666_1": "hi yaṃ yaṃ dhammaṃ ārabbha pavattanti, te te dhammā tesaṃ tesaṃ dhammānaṃ ārammaṇapaccayo",
  "tika-abh07t:1666_2": "nāma. Na hi so dhammo atthi, yo cittacetasikānaṃ ārammaṇapaccayabhāvaṃ na gaccheyya.",
  "tika-abh07t:1666_3": "Attādhīnappavattīnaṃ patibhūto paccayo adhipatipaccayo.",
  "tika-abh07t:1667_0": "Na vijjati paccayuppannena saha antaraṃ etassa paccayassāti anantarapaccayo. Saṇṭhānābhāvena",
  "tika-abh07t:1667_1": "suṭṭhu anantarapaccayo samanantarapaccayo. Attano attano anantaraṃ anurūpacittuppādajananasamattho",
  "tika-abh07t:1667_2": "purimapurimaniruddho dhammo “anantarapaccayo”, “samanantarapaccayo”ti ca vuccati.",
  "tika-abh07t:1667_3": "Byañjanamatteneva hi nesaṃ viseso. Atthato pana ubhayampi samanantaraniruddhassevādhivacanaṃ.",
  "tika-abh07t:1667_4": "Na hi tesaṃ atthato bhedo upalabbhati. Yaṃ pana keci vadanti “atthānantaratāya anantarapaccayo,",
  "tika-abh07t:1667_5": "kālānantaratāya samanantarapaccayo”ti, taṃ “nirodhā vuṭṭhahantassa nevasaññānāsaññāyatanaṃ",
  "tika-abh07t:1667_6": "phalasamāpattiyā samanantarapaccayena paccayo”tyādīhi virujjhati. Nevasaññānāsaññāyatanaṃ",
  "tika-abh07t:1667_7": "hi sattāhādikālaṃ niruddhaṃ phalasamāpattiyā samanantarapaccayo, tasmā abhinivesaṃ",
  "tika-abh07t:1667_8": "akatvā byañjanamattatovettha nānākaraṇaṃ paccetabbaṃ, na atthato. Pubbadhammanirodhassa",
  "tika-abh07t:1667_9": "hi pacchājātadhammuppādanassa ca antarābhāvena uppādanasamatthatāya nirodho anantarapaccayatā,",
  "tika-abh07t:1667_10": "“idamito uddhaṃ, idaṃ heṭṭhā, idaṃ samantato”ti attanā ekattaṃ upanetvā viya suṭṭhu",
  "tika-abh07t:1667_11": "anantarabhāvena uppādetuṃ samatthaṃ hutvā nirodho samanantarapaccayatāti evaṃ byañjanamattatova",
  "tika-abh07t:1667_12": "bhedo. Nirodhapaccayassapi hi nevasaññānāsaññāyatanassa asaññuppattiyā purimassa",
  "tika-abh07t:1667_13": "ca cuticittassa kālantarepi uppajjantānaṃ phalapaṭisandhīnaṃ antarā samānajātiyena",
  "tika-abh07t:1667_14": "arūpadhammena byavadhānābhāvato bhinnajātikānañca rūpadhammānaṃ byavadhānakaraṇe",
  "tika-abh07t:1667_15": "asamatthatāya nirantaruppādane ekattaṃ upanetvā viya uppādane ca samatthatā atthīti",
  "tika-abh07t:1667_16": "tesampi anantarasamanantarapaccayatā labbhati, tasmā dhammato avisesepi tathā tathā",
  "tika-abh07t:1667_17": "bujjhanakānaṃ veneyyānaṃ vasena upasaggatthavisesamattatova bhedo paccetabboti.",
  "tika-abh07t:1668_0": "Attano anuppattiyā sahuppannānampi anuppattito pakāsassa padīpo viya sahuppannānaṃ",
  "tika-abh07t:1668_1": "sahuppādabhāvena paccayo sahajātapaccayo, arūpino catukkhandhā, cattāro mahābhūtā,",
  "tika-abh07t:1668_2": "paṭisandhikkhaṇe vatthuvipākā ca dhammā.",
  "tika-abh07t:1669_0": "Aññamaññaṃ upatthambhayamānaṃ tidaṇḍaṃ viya attano upakārakadhammānaṃ upatthambhakabhāvena",
  "tika-abh07t:1669_1": "paccayo aññamaññapaccayo. Aññamaññatāvaseneva ca upakārakatā aññamaññapaccayatā,",
  "tika-abh07t:1669_2": "na sahajātamattenāti ayametesaṃ dvinnaṃ viseso. Tathā hi sahajātapaccayabhāvīyeva",
  "tika-abh07t:1669_3": "koci aññamaññapaccayo na hoti cittajarūpānaṃ sahajātapaccayabhāvino nāmassa upādārūpānaṃ",
  "tika-abh07t:1669_4": "sahajātapaccayabhāvīnaṃ mahābhūtānañca aññamaññapaccayabhāvassa anuddhaṭattā. Yadi",
  "tika-abh07t:1669_5": "hi sahajātabhāveneva attano upakārakānaṃ upakārakatā aññamaññapaccayatā siyā, tadā",
  "tika-abh07t:1669_6": "sahajātaaññamaññapaccayehi samānehi bhavitabbanti.",
  "tika-abh07t:1670_0": "Cittakammassa paṭo viya sahajātanāmarūpānaṃ nissayabhūtā catukkhandhā, tarupabbatādīnaṃ",
  "tika-abh07t:1670_1": "pathavī viya ādhāraṇatoyeva sahajātarūpasattaviññāṇadhātūnaṃ yathākkamaṃ nissayā",
  "tika-abh07t:1670_2": "bhūtarūpaṃ, vatthu cāti ime nissayapaccayo nāma nissīyati nissitakehīti katvā, balavabhāvena",
  "tika-abh07t:1670_3": "nissayo paccayo upanissayapaccayo upa-saddassa atisayajotakattā, tassa pana bhedaṃ vakkhati.",
  "tika-abh07t:1671_0": "Cha vatthūni, cha ārammaṇāni cāti ime paccayuppannato paṭhamaṃ uppajjitvā pavattamānabhāvena",
  "tika-abh07t:1671_1": "upakārako purejātapaccayo. Pacchājātapaccaye asati santānaṭṭhitihetubhāvaṃ āgacchantassa",
  "tika-abh07t:1671_2": "kāyassa upatthambhanabhāvena upakārakā pacchājātā cittacetasikā dhammā pacchājātapaccayo.",
  "tika-abh07t:1671_3": "So gijjhapotakasarīrānaṃ āhārāsā cetanā viya daṭṭhabbo.",
  "tika-abh07t:1672_0": "Purimapurimaparicitagantho viya uttarauttaraganthassa kusalādibhāvena attasadisassa",
  "tika-abh07t:1672_1": "paguṇabalavabhāvavisiṭṭhaattasamānajātiyatāgāhaṇaṃ āsevanaṃ, tena paccayā sajātiyadhammānaṃ",
  "tika-abh07t:1672_2": "sajātiyadhammāva āsevanapaccayo. Bhinnajātikā hi bhinnajātikehi āsevanapaguṇena paguṇabalavabhāvavisiṭṭhaṃ",
  "tika-abh07t:1672_3": "kusalādibhāvasaṅkhātaṃ attano gatiṃ gāhāpetuṃ na sakkonti, na ca sayaṃ tato gaṇhanti,",
  "tika-abh07t:1672_4": "te pana anantarātītāni lokiyakusalākusalāni ceva anāvajjanakiriyajavanāni cāti daṭṭhabbaṃ.",
  "tika-abh07t:1672_5": "Cittappayogasaṅkhātakiriyābhāvena sahajātānaṃ nānākkhaṇikānaṃ vipākānaṃ, kaṭattārūpānañca",
  "tika-abh07t:1672_6": "upakārikā cetanā kammapaccayo.",
  "tika-abh07t:1673_0": "Attano nirussāhasantabhāvena sahajātanāmarūpānaṃ nirussāhasantabhāvāya upakārakā",
  "tika-abh07t:1673_1": "vipākacittacetasikā vipākapaccayo. Te hi payogena asādhetabbatāya kammassa kaṭattā",
  "tika-abh07t:1673_2": "nipphajjamānamattato nirussāhasantabhāvā honti, na kilesavūpasamasantabhāvā. Tathā",
  "tika-abh07t:1673_3": "santabhāvatoyeva hi bhavaṅgādayo dubbiññeyyā. Abhinipātasampaṭicchanasantīraṇamattā",
  "tika-abh07t:1673_4": "pana vipākā dubbiññeyyāva. Javanappavattiyāva nesaṃ rūpādiggahitatā viññāyati.",
  "tika-abh07t:1674_0": "Rūpārūpānaṃ upatthambhakattena upakārakā cattāro āhārā āhārapaccayo. Satipi hi janakabhāve",
  "tika-abh07t:1674_1": "upatthambhakattameva āhārassa padhānakiccaṃ. Janayantopi āhāro avicchedavasena upatthambhento",
  "tika-abh07t:1674_2": "va janetīti upatthambhakabhāvo va āhārabhāvo. Tesu tesu kiccesu paccayuppannadhammehi",
  "tika-abh07t:1674_3": "attānaṃ anuvattāpanasaṅkhātādhipatiyaṭṭhena paccayo indriyapaccayo.",
  "tika-abh07t:1675_0": "Ārammaṇūpanijjhānalakkhaṇūpanijjhānavasena upagantvā ārammaṇanijjhānakā vitakkādayo",
  "tika-abh07t:1675_1": "jhānapaccayo. Sugatito puññato, duggahito pāpato vā niyyānaṭṭhena upakārakā sammādiṭṭhādayo maggapaccayo.",
  "tika-abh07t:1676_0": "Paramatthato bhinnāpi ekībhāvagatā viya ekuppādādibhāvasaṅkhātasampayogalakkhaṇena",
  "tika-abh07t:1676_1": "upakārakā nāmadhammā va sampayuttapaccayo. Aññamaññasambandhatāya yuttāpi samānā",
  "tika-abh07t:1676_2": "vippayuttabhāvena visaṃsaṭṭhatāya nānattupagamanena upakārakā vatthucittacetasikā vippayuttapaccayo.",
  "tika-abh07t:1677_0": "Paccuppannasabhāvasaṅkhātena atthibhāvena tādisasseva dhammassa upatthambhakattena",
  "tika-abh07t:1677_1": "upakārakā “sahajātaṃ purejāta”ntyādinā vakkhamānadhammā atthipaccayo. Satipi hi janakatte",
  "tika-abh07t:1677_2": "ṭhitiyaṃyeva sātisayo atthipaccayānaṃ byāpāroti upatthambhakatāva tesaṃ gahitā. Ekasmiṃ",
  "tika-abh07t:1677_3": "phassādisamudāye pavattamāne dutiyassa abhāvato attano ṭhitiyā okāsaṃ alabhantānaṃ",
  "tika-abh07t:1677_4": "anantaramuppajjamānakacittacetasikānaṃ okāsadānavasena upakārakā anantaraniruddhā",
  "tika-abh07t:1677_5": "cittacetasikā natthipaccayo.",
  "tika-abh07t:1678_0": "Attano sabhāvāvigamanena appavattamānānaṃ vigatabhāvena upakārakāyeva dhammā vigatapaccayo.",
  "tika-abh07t:1678_1": "Nirodhānupagamanavasena upakārakā atthipaccayā va avigatapaccayo. Sasabhāvatāmattena",
  "tika-abh07t:1678_2": "upakārakatā atthipaccayatā, nirodhānupagamanavasena upakārakatā avigatapaccayatāti",
  "tika-abh07t:1678_3": "paccayatāviseso nesaṃ dhammāvisesepi daṭṭhabbo. Dhammānañhi samatthatāvisesaṃ sabbākārena",
  "tika-abh07t:1678_4": "ñatvā bhagavatā catuvīsatipaccayā desitāti bhagavati saddhāya “evaṃ visesā ete dhammā”ti",
  "tika-abh07t:1678_5": "sutamayañāṇaṃ uppādetvā cintābhāvanāmayañāṇehi tadabhisamayāya yogo karaṇīyo. Avisesepi",
  "tika-abh07t:1678_6": "hi dhammasāmaggiyassa tathā tathā vinetabbapuggalānaṃ vasena heṭṭhā vuttopi paccayo",
  "tika-abh07t:1678_7": "puna pakārantena vuccati ahetukadukaṃ vatvāpi hetuvippayuttadukaṃ viyāti daṭṭhabbaṃ.",
  "tika-abh07t:1679_0": "15. Nāmaṃ catukkhandhasaṅkhātaṃ nāmaṃ tādisasseva nāmassa chadhā chahākārehi paccayo",
  "tika-abh07t:1679_1": "hoti, tadeva nāmarūpīnaṃ samuditānaṃ pañcadhā paccayo hoti, rūpassa puna bhūtupādāyabhedassa",
  "tika-abh07t:1679_2": "ekadhā paccayo hoti, rūpañca nāmassa ekadhā paccayo, paññattināmarūpāni nāmassa dvidhā",
  "tika-abh07t:1679_3": "dvippakārā paccayā honti, dvayaṃ pana nāmarūpadvayaṃ samuditaṃ dvayassa tādisasseva",
  "tika-abh07t:1679_4": "nāmarūpadvayassa navadhā paccayo ceti evaṃ paccayā chabbidhā ṭhitā.",
  "tika-abh07t:1680_0": "16. Vipākabyākataṃ kammavasena vipākabhāvappattaṃ kammavegakkhittapatitaṃ viya hutvā",
  "tika-abh07t:1680_1": "pavattamānaṃ attano sabhāvaṃ gāhetvā paribhāvetvā neva aññaṃ pavatteti, na ca purimavipākānubhāvaṃ",
  "tika-abh07t:1680_2": "gahetvā uppajjati. “Na maggapaccayā āsevane eka”nti vacanato ca ahetukakiriyesu hasituppādasseva",
  "tika-abh07t:1680_3": "āsevanatāuddharaṇena āvajjanadvayaṃ āsevanapaccayo na hoti, tasmā javanāneva āsevanapaccayabhāvaṃ",
  "tika-abh07t:1680_4": "gacchantīti āha “purimāni javanānī”tyādi. Avisesavacanepettha lokiyakusalākusalābyākatajavanāneva",
  "tika-abh07t:1680_5": "daṭṭhabbāni lokuttarajavanānaṃ āsevanabhāvassa anuddhaṭattā.",
  "tika-abh07t:1681_0": "Evañca katvā vuttaṃ paṭṭhānaṭṭhakathāyaṃ “lokuttaro pana āsevanapaccayo nāma natthī”ti.",
  "tika-abh07t:1681_1": "Tattha hi kusalaṃ bhinnajātikassa purecarattā na tena āsevanaguṇaṃ gaṇhāpeti, phalacittāni",
  "tika-abh07t:1681_2": "ca javanavasena uppajjamānānipi vipākābyākate vuttanayena āsevanaṃ na gaṇhanti, na",
  "tika-abh07t:1681_3": "ca aññaṃ gāhāpenti. Yampi “āsevanavinimuttaṃ javanaṃ natthī”ti ācariyadhammapālattherena",
  "tika-abh07t:1681_4": "vuttaṃ, tampi yebhuyyavasena vuttanti viññāyati. Itarathā ācariyassa asamapekkhitābhidhāyakattappasaṅgo",
  "tika-abh07t:1681_5": "siyā. Maggo pana gotrabhuto āsevanaṃ na gaṇhātīti natthi bhūmiādivasena nānājātitāya",
  "tika-abh07t:1681_6": "anadhippetattā. Tathā hi vuttaṃ paṭṭhāne “gotrabhu maggassa āsevanapaccayena paccayo,",
  "tika-abh07t:1681_7": "vodānaṃ maggassa āsevanapaccayena paccayo”ti. Ekuppādādicatubbidhasampayogalakkhaṇābhāvato",
  "tika-abh07t:1681_8": "sahuppannānampi rūpadhammānaṃ sampayuttapaccayatā natthīti vuttaṃ “cittacetasikā",
  "tika-abh07t:1681_9": "dhammā aññamañña”nti.",
  "tika-abh07t:1682_0": "17. Hetujhānaṅgamaggaṅgāni sahajātānaṃ nāma rūpānanti tayopete paṭisandhiyaṃ kammasamuṭṭhānānaṃ,",
  "tika-abh07t:1682_1": "pavattiyaṃ cittasamuṭṭhānānañca rūpānaṃ, ubhayattha sahajātānaṃ nāmānañca hetādipaccayena",
  "tika-abh07t:1682_2": "paccayā honti. “Sahajātarūpanti hi sabbattha paṭisandhiyaṃ kammasamuṭṭhānānaṃ, pavattiyaṃ",
  "tika-abh07t:1682_3": "cittasamuṭṭhānāna”nti vakkhati. Sahajātā cetanāti antamaso cakkhuviññāṇādīhipi sahajātacetanā.",
  "tika-abh07t:1682_4": "Sahajātānaṃ nāma rūpānanti sabbāpi cetanā nāmānaṃ, paṭisandhisahagatā cetanā kammasamuṭṭhānarūpānaṃ,",
  "tika-abh07t:1682_5": "pavattiyaṃ rūpasamuṭṭhāpakacittasahagatā cetanā cittasamuṭṭhānarūpānañca. Nānākkhaṇikā",
  "tika-abh07t:1682_6": "cetanāti vipākakkhaṇato nānākkhaṇe atītabhavādīsu nibbattā kusalākusalacetanā. Nāmarūpānanti",
  "tika-abh07t:1682_7": "ubhayatthāpi nāmarūpānaṃ. Vipākakkhandhāti paṭisandhiviññāṇādikā vipākā arūpakkhandhā.",
  "tika-abh07t:1682_8": "Kammasamuṭṭhānampi hi rūpaṃ vipākavohāraṃ na labhati arūpadhammabhāvena, sārammaṇabhāvena",
  "tika-abh07t:1682_9": "ca kammasadisesu arūpadhammesveva vipāka-saddassa niruḷhattā.",
  "tika-abh07t:1683_0": "18. Purejātassa imassa kāyassāti paccayadhammato pure uppannassa imassa rūpakāyassa.",
  "tika-abh07t:1683_1": "Kathaṃ pana paccayuppannassa pure nibbattiyaṃ pacchājātassa paccayatāti? Nanu vuttaṃ",
  "tika-abh07t:1683_2": "“pacchājātapaccaye asati santānaṭṭhitihetukabhāvaṃ āgacchantassā”ti, tasmā santānappavattassa",
  "tika-abh07t:1683_3": "hetubhāvupatthambhane imassa byāpāroti na koci virodho.",
  "tika-abh07t:1684_0": "19. Paṭisandhiyaṃ cakkhādivatthūnaṃ asambhavato, sati ca sambhave taṃtaṃviññāṇānaṃ",
  "tika-abh07t:1684_1": "paccayabhāvānupagamanato, hadayavatthuno ca paṭisandhiviññāṇena sahuppannassa purejātakatābhāvato",
  "tika-abh07t:1684_2": "vuttaṃ “chavatthūni pavattiya”nti. “Pañcārammaṇāni pañcaviññāṇavīthiyā”ti ca idaṃ",
  "tika-abh07t:1684_3": "ārammaṇapurejātaniddese āgataṃ sandhāya vuttaṃ. Pañhāvāre pana “sekkhā vā puthujjanā",
  "tika-abh07t:1684_4": "vā cakkhuṃ aniccato dukkhato anattato vipassantī”tyādinā avisesena paccuppannacakkhādīnampi",
  "tika-abh07t:1684_5": "gahitattā dhammārammaṇampi ārammaṇapurejātaṃ manoviññāṇavīthiyā labbhati. Atthato",
  "tika-abh07t:1684_6": "hetaṃ siddhaṃ, yaṃ paccuppannadhammārammaṇaṃ gahetvā manodvārikavīthi pavattati,",
  "tika-abh07t:1684_7": "taṃ tassa ārammaṇapurejātaṃ hotīti.",
  "tika-abh07t:1685_0": "22. Pakatiyā eva paccayantararahitena attano sabhāveneva upanissayo pakatūpanissayo.",
  "tika-abh07t:1685_1": "Ārammaṇānantarehi asaṃmisso puthageva koci upanissayoti vuttaṃ hoti. Atha vā pakato",
  "tika-abh07t:1685_2": "upanissayo pakatūpanissayo. Pakatoti cettha pa-kāro upasaggo, so attano phalassa",
  "tika-abh07t:1685_3": "uppādanasamatthabhāvena santāne nipphāditabhāvaṃ, āsevitabhāvañca dīpeti, tasmā attano",
  "tika-abh07t:1685_4": "santāne nipphanno rāgādi, saddhādi, upasevito vā utubhojanādi pakatūpanissayo. Tathā ceva niddisati.",
  "tika-abh07t:1686_0": "23. Garukatanti garuṃ katvā paccavekkhitaṃ. Tathā hi “dānaṃ datvā sīlaṃ samādiyitvā",
  "tika-abh07t:1686_1": "uposathakammaṃ katvā taṃ garuṃ katvā paccavekkhatī”tyādinā dānasīlauposathakammapubbekatasuciṇṇajhānagotrabhuvodānamaggādīni",
  "tika-abh07t:1686_2": "garuṃ katvā paccavekkhaṇavasena assa niddeso pavatto.",
  "tika-abh07t:1687_0": "24. “Purimā purimā kusalā khandhā pacchimānaṃ pacchimānaṃ kusalānaṃ khandhānaṃ upanissayapaccayena",
  "tika-abh07t:1687_1": "paccayo”tyādinā nayena anantarapaccayena saddhiṃ nānattaṃ akatvā anantarūpanissayassa",
  "tika-abh07t:1687_2": "āgatattā vuttaṃ “anantaraniruddhā”tyādi. Evaṃ santepi attano anantaraṃ anurūpacittuppādavasena",
  "tika-abh07t:1687_3": "anantarapaccayo, balavakāraṇavasena anantarūpanissayapaccayoti ayametesaṃ viseso.",
  "tika-abh07t:1688": "25. Yathārahaṃ ajjhattañca bahiddhā ca rāgādayo…pe… senāsanañcāti yojanā. Rāgādayo hi ajjhattaṃ nipphāditā, puggalādayo bahiddhā sevitā. Tathā hi vuttaṃ ācariyena –",
  "tika-abh07t:1689": "“Rāgasaddhādayo dhammā, ajjhattamanuvāsitā;",
  "tika-abh07t:1690": "Sattasaṅkhāradhammā ca, bahiddhopanisevitā”ti. ;",
  "tika-abh07t:1691_0": "Atha vā ajjhattañca bahiddhā ca kusalādidhammānanti yathāṭhitavaseneva yojanā attano",
  "tika-abh07t:1691_1": "hi rāgādayo ca attano kusalādidhammānaṃ kalyāṇamittassa saddhādike nissāya kusalaṃ",
  "tika-abh07t:1691_2": "karontānaṃ paresañca nissayā honti.",
  "tika-abh07t:1692_0": "Tattha kāmarāgādayo nissāya kāmabhavādīsu nibbattanatthaṃ, rāgādivūpasamatthañca",
  "tika-abh07t:1692_1": "dānasīlauposathajjhānābhiññāvipassanāmaggabhāvanā, rāgādihetukā ca uparūparirāgādayo",
  "tika-abh07t:1692_2": "hontīti yathārahaṃ daṭṭhabbaṃ. Yaṃ yañhi nissāya yassa yassa sambhavo, taṃ taṃ tassa",
  "tika-abh07t:1692_3": "tassa pakatūpanissayo hoti. Paccayamahāpadeso hesa, yadidaṃ “upanissayapaccayo”ti",
  "tika-abh07t:1692_4": "vuttaṃ. Tathā cāha “bahudhā hoti pakatūpanissayo”ti. Saddhādayoti sīlasutacāgapaññā.",
  "tika-abh07t:1692_5": "Attano saddhādikañhi upanissāya attano dānasīlādayo, tathā kalyāṇamittānaṃ saddhādayo",
  "tika-abh07t:1692_6": "upanissāya paresañca dānasīlādayo hontīti pākaṭametaṃ. Sukhaṃ dukkhanti kāyikaṃ sukhaṃ",
  "tika-abh07t:1692_7": "dukkhaṃ. Puggaloti kalyāṇamittādipuggalo. Bhojananti sappāyādibhojanaṃ, utupi tādisova.",
  "tika-abh07t:1693_0": "27. “Adhipati…pe… paccayā hontī”ti saṅkhepena vuttamatthaṃ vitthāretuṃ “tattha garukatamārammaṇa”ntyādi",
  "tika-abh07t:1693_1": "vuttaṃ. Garukatamārammaṇanti paccavekkhaṇaassādādinā garukataṃ ārammaṇaṃ. Tañhi jhānamaggaphalavipassanānibbānādibhedaṃ",
  "tika-abh07t:1693_2": "paccavekkhaṇaassādādimaggaphalādidhamme attādhīne karotīti ārammaṇādhipati nāma.",
  "tika-abh07t:1693_3": "Garukātabbatāmattena ārammaṇādhipati. Garukatopi balavakāraṇaṭṭhena ārammaṇūpanissayoti",
  "tika-abh07t:1693_4": "ayametesaṃ viseso. Sahajātā…pe… nāmarūpānanti chandacittavīriyavīmaṃsānaṃ, vasena",
  "tika-abh07t:1693_5": "catubbidhopi sahajātādhipati yathārahaṃ sahajātanāmarūpānaṃ pavattiyaṃyeva sahajātādhipativasena paccayo.",
  "tika-abh07t:1694": "28. Rūpadhammassa arūpadhammaṃ pati sahajātapaccayatā paṭisandhiyaṃ vatthuvasena vuttāti āha “vatthuvipākā aññamañña”nti –",
  "tika-abh07t:1695_0": "30. Yasmā pana aññamaññupatthambhanavaseneva aññamaññapaccayatā, na sahajātamattatoti",
  "tika-abh07t:1695_1": "pavattiyaṃ rūpaṃ nāmānaṃ aññamaññapaccayo na hoti, tasmā vuttaṃ “cittacetasikā dhammā",
  "tika-abh07t:1695_2": "aññamañña”nti. Tathā upādārūpāni ca bhūtarūpānaṃ aññamaññapaccayā na hontīti vuttaṃ",
  "tika-abh07t:1695_3": "“mahābhūtā aññamañña”nti.",
  "tika-abh07t:1696_0": "31. Nanu ca “arūpino āhārā sahajātānaṃ nāmarūpāna”nti vuttaṃ, evañca sati asaññīnaṃ",
  "tika-abh07t:1696_1": "sahajātāhārassa asambhavato “sabbe sattā āhāraṭṭhitikā”ti kathamidaṃ nīyatīti? Vuccate",
  "tika-abh07t:1696_2": "– manosañcetanāhāravasappavattassa kammassa, taṃsahagatānampi vā sesāhārānaṃ kammūpanissayapaccayehi",
  "tika-abh07t:1696_3": "paccayattapariyāyaṃ gahetvā sabbasattānaṃ āhāraṭṭhitikatā vuttā, na āhārapaccayabhāvatoti.",
  "tika-abh07t:1697_0": "32. “Pañca pasādā”tyādīsu nanu itthindriyapurisindriyā na gahitāti? Saccaṃ na gahitā.",
  "tika-abh07t:1697_1": "Yadipi tesaṃ liṅgādīhi anuvattanīyatā atthi, sā pana na paccayabhāvato. Yathā hi",
  "tika-abh07t:1697_2": "jīvitāhārā yesaṃ paccayā honti, tesaṃ anupālakā upatthambhakā atthi, avigatapaccayabhūtā",
  "tika-abh07t:1697_3": "ca honti, na evaṃ itthipurisabhāvā liṅgādīnaṃ kenaci upakārena upakārā honti. Kevalaṃ",
  "tika-abh07t:1697_4": "pana yathāsakeheva kammādipaccayehi pavattamānaṃ liṅgādīnaṃ yathā itthādiggahaṇassa",
  "tika-abh07t:1697_5": "paccayabhāvo hoti, tato aññenākārena taṃ-sahitasantāne appavattito liṅgādīhi anuvattanīyatā,",
  "tika-abh07t:1697_6": "indriyatā ca nesaṃ vuccati, tasmā na tesaṃ indriyapaccayabhāvo vutto.",
  "tika-abh07t:1698_0": "33. Yesaṃ nāmānaṃ cakkhādīnaṃ abbhantarato nikkhamantānaṃ viya pavattānaṃ, yesañca",
  "tika-abh07t:1698_1": "rūpānaṃ nāmasannissayeneva uppajjamānānaṃ sampayogāsaṅkā hoti, tesameva vippayuttapaccayatā.",
  "tika-abh07t:1698_2": "Rūpānaṃ pana rūpehi sāsaṅkā natthi. Vatthusannissayeneva jāyantānaṃ visayabhāvamattaṃ",
  "tika-abh07t:1698_3": "ārammaṇanti tenāpi tesaṃ sampayogāsaṅkā natthīti yesaṃ sampayogāsaṅkā atthi, tesameva",
  "tika-abh07t:1698_4": "vippayuttapaccayatāpi vuttāti āha “okkantikkhaṇe vatthū”tyādi.",
  "tika-abh07t:1699_0": "34. Sabbathā sabbākārena yathārahaṃ nāmavasena vuttaṃ tividhaṃ sahajātaṃ, duvidhaṃ",
  "tika-abh07t:1699_1": "purejātaṃ, ekavidhaṃ pacchājātañca paccayajātaṃ, āhāresu kabaḷīkāro āhāro, rūpajīvitindriyanti",
  "tika-abh07t:1699_2": "ayaṃ pañcavidhopi atthipaccayo, avigatapaccayo ca hoti. Paccuppannasabhāvena atthibhāvena",
  "tika-abh07t:1699_3": "tādisasseva dhammassa upatthambhakattā atthibhāvābhāvena anupakārakānameva atthibhāvena",
  "tika-abh07t:1699_4": "upakārakatā atthipaccayabhāvoti natthi nibbānassa sabbadā bhāvino atthipaccayatā,",
  "tika-abh07t:1699_5": "avigatapaccayatā ca. Uppādādiyuttānaṃ vā natthibhāvopakārakatāviruddho, vigatabhāvopakārakatāviruddho",
  "tika-abh07t:1699_6": "ca upakārakabhāvo atthipaccayatādikāti na tassa tappaccayattappasaṅgo. Rūpajīvitindriyañcettha",
  "tika-abh07t:1699_7": "ojā viya ṭhitikkhaṇeva upakārakattā sahajātapaccayesu na gayhatīti visuṃ vuttaṃ.",
  "tika-abh07t:1700_0": "35. Idāni sabbepi paccayā saṅkhepatopi catudhāyevāti dassetuṃ “ārammaṇū…pe… gacchantī”ti",
  "tika-abh07t:1700_1": "vuttaṃ. Na hi so koci paccayo atthi, yo cittacetasikānaṃ ārammaṇabhāvaṃ na gaccheyya,",
  "tika-abh07t:1700_2": "sakasakapaccayuppannassa ca upanissayabhāvaṃ na gacchati, kammahetukattā ca lokappavattiyā",
  "tika-abh07t:1700_3": "phalahetūpacāravasena sabbepi kammasabhāvaṃ nātivattanti, te ca paramatthato lokasammutivasena",
  "tika-abh07t:1700_4": "ca vijjamānāyevāti sabbepi catūsu samodhānaṃ gacchanti.",
  "tika-abh07t:1701_0": "36. Idāni yaṃ vuttaṃ tattha tattha “sahajātarūpa”nti, taṃ sabbaṃ na avisesato daṭṭhabbanti",
  "tika-abh07t:1701_1": "dassetuṃ “sahajātarūpa”ntyādi vuttaṃ. Paṭisandhiyañhi cittasamuṭṭhānarūpābhāvato",
  "tika-abh07t:1701_2": "pavattiyaṃ kammasamuṭṭhānānañca cittacetasikehi sahuppattiniyamābhāvato sahajātarūpanti",
  "tika-abh07t:1701_3": "sabbatthāpi pavatte cittasamuṭṭhānānaṃ rūpānaṃ, paṭisandhiyaṃ kaṭattārūpasaṅkhātakammajarūpānañca",
  "tika-abh07t:1701_4": "vasena duvidhaṃ hoti. Kammassa katattā nibbattamānāni rūpāni kaṭattārūpāni.",
  "tika-abh07t:1702_0": "37. Iti evaṃ vuttanayena sambhavā yathāsambhavaṃ tekālikā anantarasamanantaraāsevananatthivigatavasena",
  "tika-abh07t:1702_1": "pañcannaṃ atītakālikānaṃ, kammapaccayassa atītavattamānavasena dvikālikassa, ārammaṇaadhipatiupanissayapaccayānaṃ",
  "tika-abh07t:1702_2": "tikālikānaṃ, itaresaṃ pannarasannaṃ paccuppannakālikānañca vasena kālattayavanto,",
  "tika-abh07t:1702_3": "nibbānapaññattivasena kālavimuttā ca, cakkhādirāgādisaddhādivasena ajjhattikā ca,",
  "tika-abh07t:1702_4": "puggalautubhojanādivasena tato bahiddhā ca, paccayuppannabhāvena saṅkhatā ca, kathā",
  "tika-abh07t:1702_5": "tappaṭipakkhabhāvena asaṅkhatā ca dhammā paññattināmarūpānaṃ vasena saṅkhepato tividhā",
  "tika-abh07t:1702_6": "ṭhitā sabbathā paṭṭhāne anantanayasamantapaṭṭhāne pakaraṇe catuvīsatisaṅkhātā paccayā nāmāti yojanā.",
  "tika-abh07t:1703": "38. Tatthāti tesu paññattināmarūpesu.",
  "tika-abh07t:1704": "Paṭṭhānanayavaṇṇanā niṭṭhitā.",
  "tika-abh07t:1705": "Paññattibhedavaṇṇanā",
  "tika-abh07t:1706_0": "39. Vacanīyavācakabhedā duvidhā paññattīti vuttaṃ “paññāpiyattā”tyādi. Paññāpiyattāti",
  "tika-abh07t:1706_1": "tena tena pakārena ñāpetabbattā, iminā rūpādidhammānaṃ samūhasantānādiavatthāvisesādibhedā",
  "tika-abh07t:1706_2": "sammutisaccabhūtā upādāpaññattisaṅkhātā atthapaññatti vuttā. Sā hi nāmapaññattiyā",
  "tika-abh07t:1706_3": "paññāpīyati. Paññāpanatoti pakārehi atthapaññattiyā ñāpanato. Iminā hi paññāpetīti",
  "tika-abh07t:1706_4": "“paññattī”ti laddhanāmānaṃ atthānaṃ abhidhānasaṅkhātā nāmapaññatti vuttā.",
  "tika-abh07t:1707_0": "40. Bhūtapariṇāmākāramupādāyāti pathavādikānaṃ mahābhūtānaṃ pabandhavasena pavattamānānaṃ",
  "tika-abh07t:1707_1": "patthaṭasaṅgahatādiākārena pariṇāmākāraṃ pariṇatabhāvasaṅkhātaṃ ākāraṃ upādāya nissayaṃ",
  "tika-abh07t:1707_2": "katvā. Tathā tathāti bhūmādivasena. Bhūmipabbatādikāti bhūmipabbatarukkhādikā santānapaññatti.",
  "tika-abh07t:1707_3": "Sambhārasannivesākāranti dārumattikātantādīnaṃ sambhārānaṃ upakaraṇānaṃ sannivesākāraṃ",
  "tika-abh07t:1707_4": "racanādivisiṭṭhataṃtaṃsaṇṭhānādiākāraṃ. Rathasakaṭādikāti rathasakaṭagāmaghaṭapaṭādikā",
  "tika-abh07t:1707_5": "samūhapaññatti. Candāvaṭṭanādikanti candimasūriyanakkhattānaṃ sineruṃ padakkhiṇavasena",
  "tika-abh07t:1707_6": "udayādiāvaṭṭanākāraṃ. Disākālādikāti puratthimadisādikā disāpaññatti, pubbaṇhādikā",
  "tika-abh07t:1707_7": "kālapaññatti, māsotuvesākhamāsādikā taṃtaṃnāmavisiṭṭhā māsādipaññatti ca. Asamphuṭṭhākāranti",
  "tika-abh07t:1707_8": "taṃtaṃrūpakalāpehi asamphuṭṭhaṃ susirādiākāraṃ. Kūpaguhādikā ti kūpaguhachiddādikā",
  "tika-abh07t:1707_9": "ākāsapaññatti. Taṃtaṃbhūtanimittanti pathavīkasiṇāditaṃtaṃbhūtanimittaṃ. Bhāvanāvisesanti",
  "tika-abh07t:1707_10": "parikammādibhedaṃ bhāvanāya pabandhavisesaṃ. Kasiṇanimittādikāti kasiṇāsubhanimittādibhedā",
  "tika-abh07t:1707_11": "yogīnaṃ upaṭṭhitā uggahapaṭibhāgādibhedā nimittapaññatti. Evamādippabhedāti kasiṇugghāṭimākāsanirodhakasiṇādibhedā",
  "tika-abh07t:1707_12": "ca. Atthacchāyākārenāti paramatthadhammassa chāyākārena paṭibhāgākārena.",
  "tika-abh07t:1708_0": "41. Nāmanāmakammādināmenāti nāmaṃ nāmakammaṃ nāmadheyyaṃ nirutti byañjanaṃ abhilāpoti",
  "tika-abh07t:1708_1": "imehi chahi nāmehi. Tattha atthesu namatīti nāmaṃ. Taṃ anvattharuḷhīvasena duvidhaṃ,",
  "tika-abh07t:1708_2": "sāmaññaguṇakiriyāyadicchāvasena catubbidhaṃ. Nāmameva nāmakammaṃ. Tathā nāmadheyyaṃ.",
  "tika-abh07t:1708_3": "Akkharadvārena atthaṃ nīharitvā utti kathanaṃ nirutti, atthaṃ byañjayatīti byañjanaṃ.",
  "tika-abh07t:1708_4": "Abhilapatīti abhilāpo, saddagataakkharasannivesakkamo. Sā panāyaṃ nāmapaññatti vijjamānaavijjamānatadubhayasaṃyogavasena",
  "tika-abh07t:1708_5": "chabbidhā hotīti dassetuṃ “vijjamānapaññattī”tyādi vuttaṃ, etāya paññāpentīti “rūpavedanā”tyādinā pakāsenti.",
  "tika-abh07t:1709_0": "42. Ubhinnanti vijjamānāvijjamānānaṃ dvinnaṃ. Pañcābhiññā, āsavakkhayañāṇanti cha",
  "tika-abh07t:1709_1": "abhiññā assāti chaḷabhiñño. Ettha ca abhiññānaṃ vijjamānattā, tappaṭilābhino puggalassa",
  "tika-abh07t:1709_2": "avijjamānattā ca ayaṃ vijjamānena avijjamānapaññatti nāma. Tathā itthiyā avijjamānattā,",
  "tika-abh07t:1709_3": "saddassa ca vijjamānattā itthisaddoti avijjamānena vijjamānapaññatti. Pasādacakkhuno,",
  "tika-abh07t:1709_4": "tannissitaviññāṇassa ca vijjamānattā cakkhuviññāṇanti vijjamānena vijjamānapaññatti.",
  "tika-abh07t:1709_5": "Rañño ca puttassa ca sammutisaccabhūtattā rājaputtoti avijjamānena avijjamānapaññatti.",
  "tika-abh07t:1710_0": "43. Vacīghosānusārenāti bhūmipabbatarūpavedanādivacīmayasaddassa anusārena anugamanena",
  "tika-abh07t:1710_1": "anussaraṇena ārammaṇakaraṇena pavattāya sotaviññāṇavīthiyā pavattito anantaraṃ uppannassa",
  "tika-abh07t:1710_2": "manodvārassa nāmacintanākārappavattassa manodvārikaviññāṇasantānassa “idamīdisassa",
  "tika-abh07t:1710_3": "atthassa nāma”nti pubbeyeva gahitasaṅketopanissayassa gocarā ārammaṇabhūtā tato nāmaggahaṇato",
  "tika-abh07t:1710_4": "paraṃ yassā sammutiparamatthavisayāya nāmapaññattiyā anusārena anugamanena atthā",
  "tika-abh07t:1710_5": "sammutiparamatthabhedā viññāyanti, sāyaṃ bhūmipabbatarūpavedanādikā paññāpetabbatthapaññāpikā",
  "tika-abh07t:1710_6": "lokasaṅketena nimmitā lokavohārena siddhā, manodvāraggahitā akkharāvalibhūtā paññatti",
  "tika-abh07t:1710_7": "viññeyyā paññāpanato paññattisaṅkhātā nāmapaññattīti viññeyyā.",
  "tika-abh07t:1711_0": "Ettha ca sotaviññāṇavīthiyā anantarabhāviniṃ manodvārikavīthimpi sotaviññāṇavīthiggahaṇeneva",
  "tika-abh07t:1711_1": "saṅgahetvā “sotaviññāṇavīthiyā”ti vuttaṃ. Ghaṭādisaddañhi suṇantassa ekamekaṃ saddaṃ",
  "tika-abh07t:1711_2": "ārabbha paccuppannātītārammaṇavasena dve dve javanavārā, buddhiyā gahitanāmapaṇṇattibhūtaṃ",
  "tika-abh07t:1711_3": "akkharāvalimārabbha ekoti evaṃ sotaviññāṇavīthiyā anantarāya atītasaddārammaṇāya",
  "tika-abh07t:1711_4": "javanavīthiyā anantaraṃ nāmapaññattiyā gahaṇaṃ, tato paraṃ atthāvabodhoti ācariyā.",
  "tika-abh07t:1712": "Paññattibhedavaṇṇanā niṭṭhitā.",
  "tika-abh07t:1713": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1714": "Paccayaparicchedavaṇṇanā niṭṭhitā.",
  "tika-abh07t:1715": "9. Kammaṭṭhānaparicchedavaṇṇanā",
  "tika-abh07t:1716_0": "1. Ito paccayaniddesato paraṃ nīvaraṇānaṃ samanaṭṭhena samathasaṅkhātānaṃ, aniccādivividhākārato",
  "tika-abh07t:1716_1": "dassanaṭṭhena vipassanāsaṅkhātānañca dvinnaṃ bhāvanānaṃ duvidhampi kammaṭṭhānaṃ duvidhabhāvanākammassa",
  "tika-abh07t:1716_2": "pavattiṭṭhānatāya kammaṭṭhānabhūtamārammaṇaṃ uttaruttarayogakammassa padaṭṭhānatāya",
  "tika-abh07t:1716_3": "kammaṭṭhānabhūtaṃ bhāvanāvīthiñca yathākkamaṃ samathavipassanānukkamena pavakkhāmīti yojanā.",
  "tika-abh07t:1717": "Samathakammaṭṭhānaṃ",
  "tika-abh07t:1718": "Caritabhedavaṇṇanā",
  "tika-abh07t:1719": "3. Rāgo va caritā pakatīti rāgacaritā. Evaṃ dosacaritādayopi. Caritasaṅgahoti mūlacaritavasena puggalasaṅgaho, saṃsaggavasena pana tesaṭṭhi caritā honti. Vuttañhi –",
  "tika-abh07t:1720": "“Rāgādike tike satta, satta saddhādike tike;",
  "tika-abh07t:1721": "Ekadvitikamūlamhi, missato sattasattaka”nti.",
  "tika-abh07t:1722_0": "Ettha hi rāgacaritā dosacaritā mohacaritā rāgadosacaritā rāgamohacaritā dosamohacaritā",
  "tika-abh07t:1722_1": "rāgadosamohacaritāti evaṃ rāgādike tike sattakamekaṃ. Tathā saddhācaritā buddhicaritā",
  "tika-abh07t:1722_2": "vitakkacaritā saddhābuddhicaritā saddhābuddhivitakkacaritā buddhivitakkacaritā saddhābuddhivitakkacaritāti",
  "tika-abh07t:1722_3": "saddhādikepi tike ekanti evaṃ dve tike amissetvā cuddasa caritā honti. Rāgāditike",
  "tika-abh07t:1722_4": "pana ekadvitikamūlavasena saddhāditikena saha yojite rāgasaddhācaritā rāgabuddhicaritā",
  "tika-abh07t:1722_5": "rāgavitakkacaritā rāgasaddhābuddhicaritā rāgasaddhāvitakkacaritā rāgabuddhivitakkacaritā",
  "tika-abh07t:1722_6": "rāgasaddhābuddhivitakkacaritāti rāgamūlanaye ekaṃ sattakaṃ, tathā “dosasaddhācaritā",
  "tika-abh07t:1722_7": "dosabuddhicaritā dosavitakkacaritā”tyādinā dosamūlanayepi ekaṃ, “mohasaddhācaritā”tyādinā",
  "tika-abh07t:1722_8": "mohamūlanayepi ekanti evaṃ ekamūlanaye sattakattayaṃ hoti. Yathā cettha, evaṃ dvimūlakanayepi",
  "tika-abh07t:1722_9": "“rāgadosasaddhācaritā rāgadosabuddhicaritā rāgadosavitakkacaritā”tyādinā sattakattayaṃ.",
  "tika-abh07t:1722_10": "Timūlakanaye pana “rāgadosamohasaddhācaritā”tyādinā ekaṃ sattakanti evaṃ missato",
  "tika-abh07t:1722_11": "sattasattakavasena ekūnapaññāsa caritā honti. Iti imā ekūnapaññāsa, purimā ca cuddasāti",
  "tika-abh07t:1722_12": "tesaṭṭhi caritā daṭṭhabbā. Keci pana diṭṭhiyā saddhiṃ “catusaṭṭhī”ti vaṇṇenti.",
  "tika-abh07t:1723": "Caritabhedavaṇṇanā niṭṭhitā.",
  "tika-abh07t:1724": "Bhāvanābhedavaṇṇanā",
  "tika-abh07t:1725_0": "4. Bhāvanāya paṭisaṅkhārakammabhūtā, ādikammabhūtā vā pubbabhāgabhāvanā parikammabhāvanā",
  "tika-abh07t:1725_1": "nāma. Nīvaraṇavikkhambhanato paṭṭhāya gotrabhūpariyosānā kāmāvacarabhāvanā upacārabhāvanā",
  "tika-abh07t:1725_2": "nāma. Appanāya samīpacārittā gāmūpacārādayo viya. Mahaggatabhāvappattā appanābhāvanā",
  "tika-abh07t:1725_3": "nāma appanāsaṅkhātavitakkapamukhattā. Sampayuttadhammehi ārammaṇe appento viya pavattatīti",
  "tika-abh07t:1725_4": "vitakko appanā. Tathā hi so “appanā byappanā”ti niddiṭṭho. Tappamukhatāvasena pana",
  "tika-abh07t:1725_5": "sabbepi mahaggatānuttarajhānadhammā “appanā”ti vuccanti.",
  "tika-abh07t:1726": "Bhāvanābhedavaṇṇanā niṭṭhitā.",
  "tika-abh07t:1727": "Nimittabhedavaṇṇanā",
  "tika-abh07t:1728_0": "5. Parikammassa nimittaṃ ārammaṇattāti parikammanimittaṃ, kasiṇamaṇḍalādi. Tadeva",
  "tika-abh07t:1728_1": "cakkhunā diṭṭhaṃ viya manasā uggahetabbaṃ nimittaṃ, uggaṇhantassa vā nimittanti uggahanimittaṃ.",
  "tika-abh07t:1728_2": "Tappaṭibhāgaṃ vaṇṇādikasiṇadosarahitaṃ nimittaṃ upacārappanānaṃ ārammaṇattāti paṭibhāganimittaṃ.",
  "tika-abh07t:1729_0": "6. Pathavīyeva kasiṇaṃ ekadese aṭṭhatvā anantassa pharitabbatāya sakalaṭṭhenāti pathavīkasiṇaṃ,",
  "tika-abh07t:1729_1": "kasiṇamaṇḍalaṃ. Paṭibhāganimittaṃ, tadārammaṇañca jhānaṃ ‘pathavīkasiṇa’nti vuccati.",
  "tika-abh07t:1729_2": "Tathā āpokasiṇādīsupi. Tattha pathavādīni cattāri bhūtakasiṇāni. Nīlādīni cattāri",
  "tika-abh07t:1729_3": "vaṇṇakasiṇāni, paricchinnākāso ākāsakasiṇaṃ, candādiāloko ālokakasiṇanti daṭṭhabbaṃ.",
  "tika-abh07t:1730_0": "7. Uddhaṃ dhumātaṃ sūnaṃ chavasarīraṃ uddhumātaṃ, tadeva kucchitaṭṭhenauddhumātakaṃ.",
  "tika-abh07t:1730_1": "Evaṃ sesesupi. Setarattādinā vimissitaṃ yebhuyyena nīlavaṇṇaṃ chavasarīraṃ vinīlakaṃ",
  "tika-abh07t:1730_2": "visesato nīlakanti katvā. Vissavantapubbakaṃ vipubbakaṃ. Majjhe dvidhā chinnaṃ vicchiddakaṃ.",
  "tika-abh07t:1730_3": "Soṇasiṅgālādīhi vividhākārena khāyitaṃ vikkhāyitakaṃ. Soṇasiṅgālādīhi vividhenākārena",
  "tika-abh07t:1730_4": "khaṇḍitvā tattha tattha khittaṃ vikkhittakaṃ. Kākapadādiākārena satthena hanitvā",
  "tika-abh07t:1730_5": "vividhaṃ khittaṃ hatavikkhittakaṃ. Lohitapaggharaṇakaṃ lohitakaṃ. Kimikulapaggharaṇakaṃ",
  "tika-abh07t:1730_6": "puḷavakaṃ. Antamaso ekampi aṭṭhi aṭṭhikaṃ.",
  "tika-abh07t:1731_0": "8. Anu anu saraṇaṃ anussati, arahatādibuddhaguṇārammaṇā anussati buddhānussati. Svākkhātatādidhammaguṇārammaṇā",
  "tika-abh07t:1731_1": "anussati dhammānussati. Suppaṭipannatādisaṃghaguṇārammaṇā anussati saṃghānussati.",
  "tika-abh07t:1731_2": "Akhaṇḍatādinā suparisuddhassa attano sīlaguṇassa anussaraṇaṃ sīlānussati. Vigatamalamaccheratādivasena",
  "tika-abh07t:1731_3": "attano cāgānussaraṇaṃ cāgānussati. “Yehi saddhādīhi samannāgatā devā devattaṃ gatā,",
  "tika-abh07t:1731_4": "tādisā guṇā mayi santī”ti evaṃ devatā sakkhiṭṭhāne ṭhapetvā attano saddhādiguṇānussaraṇaṃ",
  "tika-abh07t:1731_5": "devatānussati. Sabbadukkhūpasamabhūtassa nibbānassa guṇānussaraṇaṃ upasamānussati.",
  "tika-abh07t:1731_6": "Jīvitindriyupacchedabhūtassa maraṇassa anussaraṇaṃ maraṇānussati. Kesādikāyakoṭṭhāse",
  "tika-abh07t:1731_7": "gatā pavattā sati kāyagatāsati. Ānañca apānañca ānāpānaṃ, assāsapassāsā, tadārammaṇā sati ānāpānassati.",
  "tika-abh07t:1732_0": "9. Mijjati siniyhatīti mettā, mittesu bhavāti vā mettā, sā sattānaṃ hitasukhūpasaṃharaṇalakkhaṇā.",
  "tika-abh07t:1732_1": "Paradukkhāpanayanakāmatālakkhaṇā karuṇā. Parasampattipamodalakkhaṇā muditā. Iṭṭhāniṭṭhesu",
  "tika-abh07t:1732_2": "majjhattākārappavattilakkhaṇā upekkhā. Appamāṇasattārammaṇattā appamaññā. Uttamavihārabhāvato,",
  "tika-abh07t:1732_3": "uttamānaṃ vā vihārabhāvato brahmavihāro.",
  "tika-abh07t:1733": "10. Gamanapariyesanaparibhogādipaccavekkhaṇavasena kabaḷīkārāhāre paṭikūlanti pavattā saññā āhāre paṭikūlasaññā.",
  "tika-abh07t:1734": "11. Pathavīdhātuādīnaṃ catunnaṃ dhātūnaṃ salakkhaṇato kesādisasambhārādito ca vavatthānaṃ catudhātuvavatthānaṃ.",
  "tika-abh07t:1735": "12. Arūpe ārammaṇe pavattā āruppā.",
  "tika-abh07t:1736": "Nimittabhedavaṇṇanā niṭṭhitā.",
  "tika-abh07t:1737": "Sappāyabhedavaṇṇanā",
  "tika-abh07t:1738_0": "13. Idāni tassa tassa puggalassa caritānukūlakammaṭṭhānaṃ dassetuṃ “caritāsu panā”tyādimāha.",
  "tika-abh07t:1738_1": "Rāgo va caritaṃ pakati etassāti rāgacarito, rāgabahulo puggalo, rāgassa ujuvipaccanīkabhāvato",
  "tika-abh07t:1738_2": "asubhakammaṭṭhānaṃ tassa sappāyaṃ. Ānāpānaṃ mohacaritassa, vitakkacaritassa ca sappāyaṃ",
  "tika-abh07t:1738_3": "buddhivisayabhāvena mohappaṭipakkhattā, vitakkasandhāvanassa nivārakattā ca. Cha",
  "tika-abh07t:1738_4": "buddhānussatiādayo saddhācaritassa sappāyā saddhāvuddhihetubhāvato.",
  "tika-abh07t:1739": "17. Maraṇaupasamasaññāvavatthānāni buddhicaritassa sappāyāni gambhīrabhāvato buddhiyā eva visayattā.",
  "tika-abh07t:1740_0": "18. Sesānīti catubbidhabhūtakasiṇaākāsaālokakasiṇaāruppacatukkavasena dasavidhāni.",
  "tika-abh07t:1740_1": "Tatthāpīti tesu dasasu kammaṭṭhānesu. Puthulaṃ mohacaritassa sappāyaṃ sambādhe okāse",
  "tika-abh07t:1740_2": "cittassa bhiyyosomattāya sammuyhanato. Khuddakaṃ vitakkacaritassa sappāyaṃ mahantārammaṇassa",
  "tika-abh07t:1740_3": "vitakkasandhāvanapaccayattā. Ujuvipaccanīkato ceva atisappāyatāya cetaṃ vuttaṃ. Rāgādīnaṃ",
  "tika-abh07t:1740_4": "pana avikkhambhikā, saddhādīnaṃ vā anupakārikā kasiṇādibhāvanā nāma natthi.",
  "tika-abh07t:1741": "Sappāyabhedavaṇṇanā niṭṭhitā.",
  "tika-abh07t:1742": "Bhāvanābhedavaṇṇanā",
  "tika-abh07t:1743_0": "19. Sabbatthāpīti cattālīsakammaṭṭhānesupi natthi appanā, buddhaguṇādīnaṃ paramatthabhāvato,",
  "tika-abh07t:1743_1": "anekavidhattā, ekassapi gambhīrabhāvato ca. Buddhānussatiādīsu dasasu kammaṭṭhānesu",
  "tika-abh07t:1743_2": "appanāvasena samādhissa patiṭṭhātuṃ asakkuṇeyyattā appanābhāvaṃ appatvā samādhi upacārabhāvena",
  "tika-abh07t:1743_3": "patiṭṭhāti. Lokuttarasamādhi, pana dutiyacatutthāruppasamādhi ca sabhāvadhammepi",
  "tika-abh07t:1743_4": "bhāvanāvisesavasena appanaṃ pāpuṇāti. Visuddhibhāvanānukkamavasena hi lokuttaro appanaṃ",
  "tika-abh07t:1743_5": "pāpuṇāti. Ārammaṇasamatikkamabhāvanāvasena āruppasamādhi. Appanāppattasseva hi catutthajjhānasamādhino",
  "tika-abh07t:1743_6": "ārammaṇasamatikkamanamattaṃ hoti.",
  "tika-abh07t:1744": "21. Pañcapi jhānāni etesamatthi, tattha niyuttānīti vā pañcakajjhānikāni.",
  "tika-abh07t:1745_0": "22. Asubhabhāvanāya paṭikūlārammaṇattā caṇḍasotāya nadiyā arittabalena nāvā viya",
  "tika-abh07t:1745_1": "vitakkabaleneva tattha cittaṃ pavattatīti asubhakammaṭṭhāne avitakkajjhānāsambhavato",
  "tika-abh07t:1745_2": "“paṭhamajjhānikā”ti vuttaṃ.",
  "tika-abh07t:1746": "23. Mettākaruṇāmuditānaṃ domanassasahagatabyāpādavihiṃsānabhiratīnaṃ pahāyakattā domanassappaṭipakkhena somanasseneva sahagatatā yuttāti “mettādayo tayo catukkajjhānikā”ti vuttā.",
  "tika-abh07t:1747_0": "24. “Sabbe sattā sukhitā hontu, dukkhā muccantu, laddhasukhasampattito mā vigacchantū”ti",
  "tika-abh07t:1747_1": "mettādivasappavattabyāpārattayaṃ pahāya kammassakatādassanena sattesu majjhattākārappavattabhāvanānibbattāya",
  "tika-abh07t:1747_2": "tatramajjhattupekkhāya balavatarattā upekkhābrahmavihārassa sukhasahagatāsambhavato",
  "tika-abh07t:1747_3": "“upekkhā pañcamajjhānikā”ti vuttā.",
  "tika-abh07t:1748": "Bhāvanābhedavaṇṇanā niṭṭhitā.",
  "tika-abh07t:1749": "Gocarabhedavaṇṇanā",
  "tika-abh07t:1750": "26. Yathārahanti taṃtaṃārammaṇānurūpato. Kassaci ārammaṇassa aparibyattatāya “pariyāyenā”ti vuttaṃ.",
  "tika-abh07t:1751": "27. Kasiṇāsubhakoṭṭhāsānāpānassatīsveva hi paribyattanimittasambhavoti.",
  "tika-abh07t:1752_0": "28. Pathavīmaṇḍalādīsu nimittaṃ uggaṇhantassāti ādimhi tāva catupārisuddhisīlaṃ visodhetvā",
  "tika-abh07t:1752_1": "dasavidhaṃ palibodhaṃ upacchinditvā piyagarubhāvanīyādiguṇasamannāgataṃ kalyāṇamittaṃ",
  "tika-abh07t:1752_2": "upasaṅkamitvā attano cariyānukūlaṃ kammaṭṭhānaṃ gahetvā aṭṭhārasavidhaṃ ananurūpavihāraṃ",
  "tika-abh07t:1752_3": "pahāya pañcaṅgasamannāgate anurūpavihāre viharantassa kesanakhaharaṇādikhuddakapalibodhupacchedaṃ",
  "tika-abh07t:1752_4": "katvā kasiṇamaṇḍalādīni purato katvā ānāpānakoṭṭhāsādīsu cittaṃ ṭhapetvā nisīditvā",
  "tika-abh07t:1752_5": "“pathavī pathavī”tyādinā taṃtaṃbhāvanānukkamena pathavīkasiṇādīsu taṃtadārammaṇesu",
  "tika-abh07t:1752_6": "nimittaṃ uggaṇhantassa. Ayamettha saṅkhepo. Vitthārato pana bhāvanā visuddhimaggato",
  "tika-abh07t:1752_7": "gahetabbā. Duvidhampi hi bhāvanāvidhānaṃ idha ācariyena atisaṅkhepato vuttaṃ, tadatthadassanatthañca",
  "tika-abh07t:1752_8": "vitthāranaye āhariyamāne atippapañco siyāti mayampi taṃ na vitthāressāma. Yadā pana",
  "tika-abh07t:1752_9": "taṃ nimittaṃ cittena samuggahitanti evaṃ pavattānupubbabhāvanāvasena yadā taṃ parikammanimittaṃ",
  "tika-abh07t:1752_10": "cittena sammā uggahitaṃ hoti. Manodvārassa āpāthamāgatanti cakkhuṃ nimmīletvā, aññattha",
  "tika-abh07t:1752_11": "gantvā vā manasi karontassa kasiṇamaṇḍalasadisameva hutvā manodvārikajavanānaṃ āpāthaṃ āgataṃ hoti.",
  "tika-abh07t:1753": "29. Samādhiyatīti visesato cittekaggatāpattiyā samāhitā hoti.",
  "tika-abh07t:1754_0": "30. Cittasamādhānavasena puggalopi samāhitoyevāti vuttaṃ “tathā samāhitassā”ti. Tappaṭibhāganti",
  "tika-abh07t:1754_1": "uggahanimittasadisaṃ, tatoyeva hi taṃ “paṭibhāganimitta”nti vuccati. Taṃ pana uggahanimittato",
  "tika-abh07t:1754_2": "atiparisuddhaṃ hoti. Vatthudhammavimuccitanti paramatthadhammato vimuttaṃ, vatthudhammato",
  "tika-abh07t:1754_3": "vā kasiṇamaṇḍalagatakasiṇadosato vinimuttaṃ. Bhāvanāya nibbattattā bhāvanāmayaṃ.",
  "tika-abh07t:1754_4": "Samappitanti suṭṭhu appitaṃ.",
  "tika-abh07t:1755": "31. Tato paṭṭhāyāti paṭibhāganimittuppattito paṭṭhāya.",
  "tika-abh07t:1756_0": "33. Pañcasu jhānaṅgesu ekekārammaṇe uppannāvajjanānantaraṃ catupañcajavanakatipayabhavaṅgato",
  "tika-abh07t:1756_1": "paraṃ agantvā aparāparaṃ jhānaṅgāvajjanasamatthatā āvajjanavasitā nāma. Samāpajjitukāmatānantaraṃ",
  "tika-abh07t:1756_2": "katipayabhavaṅgato paraṃ agantvā uppannāvajjanānantaraṃ samāpajjituṃ samatthatā samāpajjanavasitā",
  "tika-abh07t:1756_3": "nāma. Setu viya sīghasotāya nadiyā oghaṃ bhavaṅgavegaṃ upacchinditvā yathāparicchinnakālaṃ",
  "tika-abh07t:1756_4": "jhānaṃ ṭhapetuṃ samatthatā bhavaṅgapātato rakkhaṇayogyatā adhiṭṭhānavasitā nāma.",
  "tika-abh07t:1756_5": "Yathā paricchinnakālaṃ anatikkamitvā jhānato vuṭṭhānasamatthatā vuṭṭhānavasitā nāma.",
  "tika-abh07t:1756_6": "Atha vā yathāparicchinnakālato uddhaṃ gantuṃ adatvā ṭhapanasamatthatā adhiṭṭhānavasitā",
  "tika-abh07t:1756_7": "nāma. Yathāparicchinnakālato anto avuṭṭhahitvā yathākālavaseneva vuṭṭhānasamatthatā",
  "tika-abh07t:1756_8": "vuṭṭhānavasitā nāmāti alamatippapañcena. Paccavekkhaṇavasitā pana āvajjanavasitāya",
  "tika-abh07t:1756_9": "eva siddhā. Āvajjanānantarajavanāneva hi paccavekkhaṇajavanāni nāma. Vitakkādioḷārikaṅgaṃ",
  "tika-abh07t:1756_10": "pahānāyāti dutiyajjhānādīhi vitakkādioḷārikaṅgānaṃ jhānakkhaṇe anuppādāya. Padahatoti",
  "tika-abh07t:1756_11": "parikammaṃ karontassa. Tassa pana upacārabhāvanā nipphannā nāma hoti vitakkādīsu",
  "tika-abh07t:1756_12": "nikantivikkhambhanato paṭṭhāyāti daṭṭhabbaṃ. Yathārahanti taṃtaṃjhānikakasiṇādiārammaṇānurūpaṃ.",
  "tika-abh07t:1757_0": "36. Ākāsakasiṇassa ugghāṭetuṃ asakkuṇeyyattā vuttaṃ “ākāsavajjitesū”ti. Kasiṇanti",
  "tika-abh07t:1757_1": "kasiṇapaṭibhāganimittaṃ. Ugghāṭetvāti amanasikāravasena uddharitvā. Anantavasena",
  "tika-abh07t:1757_2": "parikammaṃ karontassāti “anantaṃ ākāsaṃ, anantaṃ ākāsa”nti ākāsaṃ ārabbha parikammaṃ",
  "tika-abh07t:1757_3": "karontassa, na pana kevalaṃ “anantaṃ ananta”nti. Evaṃ viññāṇañcāyatanepi. “Ananta”nti",
  "tika-abh07t:1757_4": "avatvāpi “ākāso ākāso, viññāṇaṃ viññāṇa”nti manasi kātuṃ vaṭṭatīti ācariyā.",
  "tika-abh07t:1758": "39. “Santametaṃ, paṇītameta”nti parikammaṃ karontassāti abhāvamattārammaṇatāya “etaṃ santaṃ, etaṃ paṇīta”nti bhāventassa.",
  "tika-abh07t:1759_0": "40. Avasesesu cāti kasiṇādīhi saha appanāvahakammaṭṭhānato avasesesu buddhānussatiādīsu",
  "tika-abh07t:1759_1": "aṭṭhasu, saññāvavatthānesu cāti dasasu kammaṭṭhānesu. Parikammaṃ katvāti “so bhagavā",
  "tika-abh07t:1759_2": "itipi arahaṃ, itipi sammāsambuddho”tyādinā vuttavidhānena parikammaṃ katvā. Sādhukamuggahiteti",
  "tika-abh07t:1759_3": "buddhādiguṇaninnapoṇapabbhāracittatāvasena suṭṭhu uggahite. Parikammañca samādhiyatīti",
  "tika-abh07t:1759_4": "parikammabhāvanā samāhitā nipphajjati. Upacāro ca sampajjatīti nīvaraṇāni vikkhambhento",
  "tika-abh07t:1759_5": "upacārasamādhi ca uppajjati.",
  "tika-abh07t:1760_0": "41. Abhiññāvasena pavattamānanti abhivisesato jānanaṭṭhena abhiññāsaṅkhātaṃ iddhividhādipañcalokiyābhiññāvasena",
  "tika-abh07t:1760_1": "pavattamānaṃ, abhiññāpādakapañcamajjhānā vuṭṭhahitvāti kasiṇānulomādīhi cuddasahākārehi",
  "tika-abh07t:1760_2": "cittaṃ paridametvā abhinīhārakkhamaṃ katvā upekkhekaggatāyogato anurūpattā ca rūpāvacarapañcamajjhānameva",
  "tika-abh07t:1760_3": "abhiññānaṃ pādakaṃ patiṭṭhābhūtaṃ pathavādikasiṇārammaṇaṃ pañcamajjhānaṃ, taṃ samāpajjitvā",
  "tika-abh07t:1760_4": "tato vuṭṭhāya. Adhiṭṭheyyādikamāvajjetvāti iddhividhañāṇassa parikammakāle adhiṭṭhātabbaṃ",
  "tika-abh07t:1760_5": "vikubbanīyaṃ satādikaṃ komārarūpādikaṃ, dibbasotassa parikammakāle thūlasukhumabhedaṃ",
  "tika-abh07t:1760_6": "saddaṃ, cetopariyañāṇassa parikammakāle parassa hadayaṅgatavaṇṇadassanena sarāgādibhedaṃ",
  "tika-abh07t:1760_7": "cittaṃ, pubbenivāsānussatiñāṇassa parikammasamaye purimabhavesu cuticittādibhedaṃ",
  "tika-abh07t:1760_8": "pubbe nivutthakkhandhaṃ, dibbacakkhussa parikammasamaye obhāsapharitaṭṭhānagataṃ rūpaṃ vā āvajjetvā.",
  "tika-abh07t:1761_0": "Parikammaṃ karontassāti “sataṃ homi, sahassaṃ homī”tyādinā parikammaṃ karontassa.",
  "tika-abh07t:1761_1": "Rūpādīsūti parikammavisayabhūtesu rūpapādakajjhānasaddaparacittapubbenivutthakkhandhādibhedesu",
  "tika-abh07t:1761_2": "ārammaṇesu. Ettha hi iddhividhañāṇassa tāva pādakajjhānaṃ, kāyo, rūpādiadhiṭṭhāne",
  "tika-abh07t:1761_3": "rūpādīni cāti cha ārammaṇāni. Tattha pādakajjhānaṃ atītameva, kāyo paccuppanno, itaraṃ",
  "tika-abh07t:1761_4": "paccuppannamanāgataṃ vā. Dibbasotassa pana saddoyeva, so ca kho paccuppanno. Paracittavijānanāya",
  "tika-abh07t:1761_5": "pana atīte sattadivasesu, anāgate sattadivasesu ca pavattaṃ parittādīsu yaṃ kiñci",
  "tika-abh07t:1761_6": "tikālikaṃ cittameva ārammaṇaṃ hotīti mahāaṭṭhakathācariyā.",
  "tika-abh07t:1762_0": "Saṅgahakārā pana “cattāropi khandhā”ti vadanti, kathaṃ panassā paccuppannacittārammaṇatā,",
  "tika-abh07t:1762_1": "nanu ca āvajjanāya gahitameva iddhicittassa ārammaṇaṃ hoti, āvajjanāya ca paccuppannacittamārammaṇaṃ",
  "tika-abh07t:1762_2": "katvā nirujjhamānāya taṃsamakālameva parassa cittampi nirujjhatīti āvajjanajavanānaṃ",
  "tika-abh07t:1762_3": "kālavasena ekārammaṇatā na siyā, maggaphalavīthito aññattha āvajjanajavanānaṃ kathañca",
  "tika-abh07t:1762_4": "nānārammaṇatā na adhippetāti? Aṭṭhakathāyaṃ tāva santatiaddhāpaccuppannārammaṇatā",
  "tika-abh07t:1762_5": "yojitā. Ānandācariyo pana bhaṇati “pādakajjhānato vuṭṭhāya paccuppannādivibhāgaṃ",
  "tika-abh07t:1762_6": "akatvā kevalaṃ ‘imassa cittaṃ jānāmi’cceva parikammaṃ katvā punapi pādakajjhānaṃ",
  "tika-abh07t:1762_7": "samāpajjitvā vuṭṭhāya aviseseneva cittaṃ āvajjetvā tiṇṇaṃ, catunnaṃ vā parikammānaṃ",
  "tika-abh07t:1762_8": "anantaraṃ cetopariyañāṇena parassa cittaṃ paṭivijjhati rūpaṃ viya dibbacakkhunā.",
  "tika-abh07t:1762_9": "Pacchā kāmāvacaracittena sarāgādivavatthānampi karoti nīlādivavatthānaṃ viya. Tāni",
  "tika-abh07t:1762_10": "ca sabbāni abhimukhībhūtacittārammaṇāneva, aniṭṭhe ca ṭhāne nānārammaṇatādoso natthi",
  "tika-abh07t:1762_11": "abhinnākārappavattito”ti. Pubbenivāsānussatiñāṇassa pubbe nivutthakkhandhā, khandhappaṭibaddhāni",
  "tika-abh07t:1762_12": "ca nāmagottāni, nibbānañca ārammaṇaṃ hoti, dibbacakkhussa pana rūpameva paccuppannanti",
  "tika-abh07t:1762_13": "ayametesaṃ ārammaṇavibhāgo. Yathārahamappetīti taṃtaṃparikammānurūpato appeti.",
  "tika-abh07t:1763_0": "42. Idāni ārammaṇānaṃ bhedena abhiññābhedaṃ dassetuṃ “iddhividhā”tyādimāha. Adhiṭṭhānādi",
  "tika-abh07t:1763_1": "iddhippabhedo etissāti iddhividhā. Dibbānaṃ sotasadisatāya, dibbavihārasannissitatāya",
  "tika-abh07t:1763_2": "ca dibbañca taṃ sotañcāti dibbasotaṃ. Paresaṃ cittaṃ viññāyati etāyāti paracittavijānanā.",
  "tika-abh07t:1763_3": "Attano santāne nivutthavasena ceva gocaranivāsavasena ca pubbe atītabhavesu khandhādīnaṃ",
  "tika-abh07t:1763_4": "anussaraṇaṃ pubbenivāsānussati. Vuttanayena dibbañca taṃ cakkhu cāti dibbacakkhu.",
  "tika-abh07t:1763_5": "‘Cutūpapātañāṇa’nti pana dibbacakkhumeva vuccati. Yathākammūpagañāṇaanāgataṃsañāṇānipi",
  "tika-abh07t:1763_6": "dibbacakkhuvaseneva ijjhanti. Na hi tesaṃ visuṃ parikammaṃ atthi. Tattha anāgataṃsañāṇassa",
  "tika-abh07t:1763_7": "tāva anāgate sattadivasato paraṃ pavattanakaṃ cittacetasikaṃ dutiyadivasato paṭṭhāya",
  "tika-abh07t:1763_8": "pavattanakañca yaṃ kiñci ārammaṇaṃ hoti. Tañhi savisaye sabbaññutaññāṇagatikanti.",
  "tika-abh07t:1763_9": "Yathā kammūpagañāṇassa pana kusalākusalasaṅkhātā cetanā, cattāropi vā khandhā ārammaṇanti daṭṭhabbaṃ.",
  "tika-abh07t:1764": "Gocaravasena bhedo gocarabhedo.",
  "tika-abh07t:1765": "Gocarabhedavaṇṇanā niṭṭhitā.",
  "tika-abh07t:1766": "Samathakammaṭṭhānavaṇṇanā niṭṭhitā.",
  "tika-abh07t:1767": "Vipassanākammaṭṭhānaṃ",
  "tika-abh07t:1768": "Visuddhibhedavaṇṇanā",
  "tika-abh07t:1769_0": "43. Aniccādivasena vividhākārena passatīti vipassanā, aniccānupassanādikā bhāvanāpaññā.",
  "tika-abh07t:1769_1": "Tassā kammaṭṭhānaṃ, sāyeva vā kammaṭṭhānanti vipassanākammaṭṭhānaṃ. Tasmiṃ vipassanākammaṭṭhāne",
  "tika-abh07t:1769_2": "sattavidhena visuddhisaṅgahoti sambandho.",
  "tika-abh07t:1770_0": "44. Aniccatāyeva lakkhaṇaṃ lakkhitabbaṃ, lakkhīyati anenāti vā aniccalakkhaṇaṃ. Udayavayapaṭipīḷanasaṅkhātadukkhabhāvo",
  "tika-abh07t:1770_1": "va lakkhaṇanti dukkhalakkhaṇaṃ. Paraparikappitassa attano abhāvo anattatā, tadeva",
  "tika-abh07t:1770_2": "lakkhaṇanti anattalakkhaṇaṃ.",
  "tika-abh07t:1771": "45. Tiṇṇaṃ lakkhaṇānaṃ anu anu passanā aniccānupassanādikā.",
  "tika-abh07t:1772_0": "46. Khandhādīnaṃ kalāpato sammasanavasappavattaṃ ñāṇaṃ sammasanañāṇaṃ. Uppādabhaṅgānupassanāvasappavattañāṇaṃ",
  "tika-abh07t:1772_1": "udayabbayañāṇaṃ. Udayaṃ muccitvā vaye pavattaṃ ñāṇaṃ bhaṅgañāṇaṃ. Saṅkhārānaṃ bhayato",
  "tika-abh07t:1772_2": "anupassanāvasena pavattaṃ ñāṇaṃ bhayañāṇaṃ, diṭṭhabhayānaṃ ādīnavato pekkhaṇavasena",
  "tika-abh07t:1772_3": "pavattaṃ ñāṇaṃ ādīnavañāṇaṃ, diṭṭhādīnavesu nibbindanavasappavattaṃ ñāṇaṃ nibbidāñāṇaṃ.",
  "tika-abh07t:1772_4": "Nibbinditvā saṅkhārehi muccitukamyatāvasena pavattaṃ ñāṇaṃ muccitukamyatāñāṇaṃ. Muccanassa",
  "tika-abh07t:1772_5": "upāyasampaṭipādanatthaṃ puna saṅkhārānaṃ pariggahavasappavattaṃ ñāṇaṃ paṭisaṅkhāñāṇaṃ.",
  "tika-abh07t:1772_6": "Paṭisaṅkhātadhammesu bhayanandīvivajjanavasena ajjhupekkhitvā pavattaṃ ñāṇaṃ saṅkhārupekkhāñāṇaṃ.",
  "tika-abh07t:1772_7": "Purimānaṃ navannaṃ kiccanipphattiyā, upari ca sattatiṃsāya bodhipakkhiyadhammānaṃ",
  "tika-abh07t:1772_8": "anukūlaṃ ñāṇaṃ anulomañāṇaṃ.",
  "tika-abh07t:1773": "47. Attasuññatāya suññato. Saṃyojanādīhi vimuccanaṭṭhena vimokkho. Niccanimittādino abhāvato animitto. Paṇihitassa taṇhāpaṇidhissa abhāvato appaṇihito.",
  "tika-abh07t:1774_0": "49. Yo naṃ pāti, taṃ mokkheti apāyādīhi dukkhehīti pātimokkhaṃ, tadeva kāyaduccaritādīhi",
  "tika-abh07t:1774_1": "saṃvaraṇato saṃvaro, samādhānopadhāraṇaṭṭhena sīlañcāti pātimokkhasaṃvarasīlaṃ. Manacchaṭṭhānaṃ",
  "tika-abh07t:1774_2": "indriyānaṃ rūpādīsu saṃvaraṇavasena pavattaṃ sīlaṃ indriyasaṃvarasīlaṃ. Micchājīva",
  "tika-abh07t:1774_3": "vivajjanena ājīvassa parisuddhivasappavattaṃ ājīvapārisuddhisīlaṃ. Paccaye sannissitaṃ",
  "tika-abh07t:1774_4": "tesaṃ idamatthikatāya paccavekkhaṇasīlaṃ paccayasannissitasīlaṃ. Catubbidhattā desanāsaṃvarapariyeṭṭhipaccavekkhaṇavasena,",
  "tika-abh07t:1774_5": "parisuddhattā ca catupārisuddhisīlaṃ nāma.",
  "tika-abh07t:1775": "50. Cittavisuddhi nāma cittassa vinīvaraṇabhāvāpādanavasena visodhanato, cittasīsena niddiṭṭhattā, visuddhattā cāti vā katvā.",
  "tika-abh07t:1776_0": "51. “Dhammānaṃ sāmaññasabhāvo lakkhaṇaṃ, kiccasampattiyo raso, upaṭṭhānākāro, phalañca",
  "tika-abh07t:1776_1": "paccupaṭṭhāna”nti evaṃ vuttānaṃ lakkhaṇādīnaṃ “phusanalakkhaṇo phasso, kakkhaḷalakkhaṇā",
  "tika-abh07t:1776_2": "pathavī”tyādinā vitthārato, “namanalakkhaṇaṃ nāmaṃ, ruppanalakkhaṇaṃ rūpa”ntyādinā",
  "tika-abh07t:1776_3": "saṅkhepato ca pariggaho paccattalakkhaṇādivasena paricchijja gahaṇaṃ dukkhasaccavavatthānaṃ",
  "tika-abh07t:1776_4": "diṭṭhivisuddhi nāma “nāmarūpato attā natthī”ti dassanato diṭṭhi ca attadiṭṭhimalavisodhanato",
  "tika-abh07t:1776_5": "visuddhi cāti katvā.",
  "tika-abh07t:1777_0": "52. Paccayapariggahoti nāmañca rūpañca paṭisandhiyaṃ tāva avijjātaṇhāupādānakammahetuvasena",
  "tika-abh07t:1777_1": "nibbattati. Pavattiyañca rūpaṃ kammacittautuāhārapaccayavasena, nāmañca cakkhurūpādinissayārammaṇādipaccayavasena,",
  "tika-abh07t:1777_2": "visesato ca yonisomanasikārādicatucakkasampattiyā kusalaṃ, tabbipariyāyena akusalaṃ,",
  "tika-abh07t:1777_3": "kusalākusalavasena vipāko bhavaṅgādivasena āvajjanaṃ, khīṇāsavasantānavasena kiriyajavanaṃ,",
  "tika-abh07t:1777_4": "āvajjanañca uppajjatīti evaṃ sādhāraṇāsādhāraṇavasena tīsu addhāsu nāmarūpappavattiyā",
  "tika-abh07t:1777_5": "paccakkhādisiddhassa kammādipaccayassa pariggaṇhanaṃ samudayasaccassa vavatthānaṃ",
  "tika-abh07t:1777_6": "kaṅkhāvitaraṇavisuddhi nāma “ahosiṃ nu kho ahamatītamaddhāna”ntyādikāya soḷasavidhāya,",
  "tika-abh07t:1777_7": "“sattharikaṅkhatī”tyādikāya aṭṭhavidhāya ca kaṅkhāya vitaraṇato atikkamanato kaṅkhāvitaraṇā,",
  "tika-abh07t:1777_8": "ahetukavisamahetudiṭṭhimalavisodhanato visuddhi cāti katvā.",
  "tika-abh07t:1778_0": "53. Tato paccayapariggahato paraṃ tathāpariggahitesu paccattalakkhaṇādivavatthānavasena,",
  "tika-abh07t:1778_1": "paccayavavatthānavasena ca pariggahitesu lokuttaravajjesu tibhūmipariyāpannesu nāmarūpesu",
  "tika-abh07t:1778_2": "atītādibhedabhinnesu khandhādinayamārabbha pañcakkhandhachadvārachaḷārammaṇachadvārappavattadhammādivasena",
  "tika-abh07t:1778_3": "āgataṃ khandhādinayaṃ ārabbha kalāpavasena piṇḍavasena saṅkhipitvā yaṃ atīte jātaṃ",
  "tika-abh07t:1778_4": "rūpaṃ, taṃ atīteva niruddhaṃ. Yaṃ anāgate bhāvi rūpaṃ, tampi tattheva nirujjhissati.",
  "tika-abh07t:1778_5": "Yaṃ paccuppannaṃ, taṃ anāgataṃ appatvā ettheva nirujjhati, tathā ajjhattabahiddhasukhumaoḷārikahīnapaṇītarūpādayo.",
  "tika-abh07t:1778_6": "Tasmā “aniccaṃ attādivasena na iccaṃ anupagantabbaṃ khayaṭṭhena khayagamanato, dukkhaṃ",
  "tika-abh07t:1778_7": "bhayaṭṭhena bhayakarattā, anattā asārakaṭṭhena attasārādiabhāvenā”ti ca “cakkhuṃ",
  "tika-abh07t:1778_8": "aniccaṃ…pe… mano. Rūpaṃ…pe… dhammā. Cakkhuviññāṇaṃ…pe… manoviññāṇaṃ aniccaṃ dukkhaṃ",
  "tika-abh07t:1778_9": "anattā”tyādinā atītādiaddhāvasena, atītādisantānavasena, atītādikhaṇavasena ca sammasanañāṇena",
  "tika-abh07t:1778_10": "hutvāabhāvaudayabbayapaṭipīḷanaavasavattanākārasaṅkhātalakkhaṇattayasammasanavasappavattena",
  "tika-abh07t:1778_11": "kalāpasammasanañāṇena lakkhaṇattayaṃ sammasantassa parimajjantassa.",
  "tika-abh07t:1779_0": "Sammasanañāṇe pana uppanne puna tesveva saṅkhāresu “avijjāsamudayā rūpasamudayo,",
  "tika-abh07t:1779_1": "taṇhākammaāhārasamudayā rūpasamudayo, tathā avijjānirodhā rūpanirodho, taṇhākammaāhāranirodhā",
  "tika-abh07t:1779_2": "rūpanirodho”ti evaṃ rūpakkhandhe vedanāsaññāsaṅkhārakkhandhesupi āhāraṃ apanetvā",
  "tika-abh07t:1779_3": "“phassasamudayā phassanirodhā”ti ca evaṃ phassaṃ pakkhipitvā, viññāṇakkhandhe “nāmarūpasamudayā",
  "tika-abh07t:1779_4": "nāmarūpanirodhā”ti nāmarūpaṃ pakkhipitvā paccayasamudayavasena, paccayanirodhavasena",
  "tika-abh07t:1779_5": "ca, paccaye anāmasitvā paccuppannakkhandhesu nibbattilakkhaṇamattassa, vipariṇāmalakkhaṇamattassa",
  "tika-abh07t:1779_6": "ca dassanena khaṇavasena cāti ekekasmiṃ khandhe paccayavasena catudhā, khaṇavasena",
  "tika-abh07t:1779_7": "ekadhā cāti pañcadhā udayaṃ, pañcadhā vayanti dasadasaudayabbayadassanavasena samapaññāsākārehi",
  "tika-abh07t:1779_8": "udayabbayañāṇena udayabbayaṃ samanupassantassa āraddhavipassakassa yogino vipassanācittasamuṭṭhāno",
  "tika-abh07t:1779_9": "sarīrato niccharaṇakaālokasaṅkhāto obhāso, vipassanācittasahajātā khuddikādipañcavidhā",
  "tika-abh07t:1779_10": "pīti, tathā kāyacittadarathavūpasamalakkhaṇā kāyacittavasena duvidhā passaddhi, balavasaddhindriyasaṅkhāto",
  "tika-abh07t:1779_11": "adhimokkho, sammappadhānakiccasādhako vīriyasambojjhaṅgasaṅkhāto paggaho, atipaṇītaṃ",
  "tika-abh07t:1779_12": "sukhaṃ, indavissaṭṭhavajirasadisaṃ tilakkhaṇavipassanābhūtaṃ ñāṇaṃ, satipaṭṭhānabhūtā",
  "tika-abh07t:1779_13": "cirakatādianussaraṇasamatthā upaṭṭhānasaṅkhātā sati, samappavattavipassanāsahajātā",
  "tika-abh07t:1779_14": "upekkhāsambojjhaṅgabhūtā tatramajjhattupekkhā, manodvāre āvajjhanupekkhā cāti duvidhāpi",
  "tika-abh07t:1779_15": "upekkhā, obhāsādīsu uppannesu “na vata me ito pubbe evarūpo obhāso uppannapubbo”tyādinā",
  "tika-abh07t:1779_16": "nayena tattha ālayaṃ kurumānā sukhumataṇhā rūpanikanticāti obhāsādīsu dasasu vipassanupakkilesesu",
  "tika-abh07t:1779_17": "uppannesu “na vata me ito pubbe evarūpā obhāsādayo uppannapubbā addhā maggappattosmi,",
  "tika-abh07t:1779_18": "phalappattosmī”ti aggahetvā “ime obhāsādayo taṇhādiṭṭhimānavatthutāya na maggo, atha",
  "tika-abh07t:1779_19": "kho vipassanupakkilesā eva, tabbinimuttaṃ pana vīthipaṭipannaṃ vipassanāñāṇaṃ maggo”ti",
  "tika-abh07t:1779_20": "evaṃ maggāmaggalakkhaṇassa vavatthānaṃ nicchayanaṃ maggāmaggassa jānanato, dassanato,",
  "tika-abh07t:1779_21": "amagge maggasaññāya visodhanato ca maggāmaggañāṇadassanavisuddhi nāma.",
  "tika-abh07t:1780_0": "54. Yāvānulomāti yāva saccānulomañāṇā. Nava vipassanāñāṇānīti khandhānaṃ udayañca",
  "tika-abh07t:1780_1": "vayañca jānanakaṃ udayabbayañāṇaṃ, udayaṃ muñcitvā bhaṅgamattānupekkhakaṃ bhaṅgañāṇaṃ,",
  "tika-abh07t:1780_2": "bhaṅgavasena upaṭṭhitānaṃ sīhādīnaṃ viya bhāyitabbākārānupekkhakaṃ bhayañāṇaṃ, tathānupekkhitānaṃ",
  "tika-abh07t:1780_3": "ādittagharassa viya ādīnavākārānupekkhakaṃ ādīnavañāṇaṃ, diṭṭhādīnavesu nibbindanavasena",
  "tika-abh07t:1780_4": "pavattaṃ nibbidāñāṇaṃ, jālādito macchādikā viya tehi tebhūmakadhammehi muccitukāmatāvasena",
  "tika-abh07t:1780_5": "pavattaṃ muccitukamyatāñāṇaṃ, muccanupāyasampādanatthaṃ diṭṭhādīnavesupi samuddasakuṇī",
  "tika-abh07t:1780_6": "viya punappunaṃ sammasanavasappattaṃ paṭisaṅkhānupassanāñāṇaṃ, cattabhariyo puriso",
  "tika-abh07t:1780_7": "viya diṭṭhādīnavesu tesu saṅkhāresu upekkhanākārappavattaṃ saṅkhārupekkhāñāṇaṃ, aniccādilakkhaṇavipassanatāya",
  "tika-abh07t:1780_8": "heṭṭhā pavattānaṃ aṭṭhannaṃ vipassanāñāṇānaṃ, uddhaṃ maggakkhaṇe adhigantabbānaṃ",
  "tika-abh07t:1780_9": "sattatiṃsabodhipakkhiyadhammānañca anulomato maggavīthiyaṃ gotrabhuto pubbe pavattaṃ",
  "tika-abh07t:1780_10": "saccānulomikañāṇasaṅkhātaṃ navamaṃ anulomañāṇanti imāni nava ñāṇāni ñāṇadassanavisuddhiyā",
  "tika-abh07t:1780_11": "paṭipadābhāvato tilakkhaṇajānanaṭṭhena, paccakkhato dassanaṭṭhena, paṭipakkhato visuddhattā",
  "tika-abh07t:1780_12": "ca paṭipadāñāṇadassanavisuddhi nāma.",
  "tika-abh07t:1781_0": "55. Vipassanāya paripāko vipassanāparipāko, saṅkhārupekkhāñāṇaṃ. Taṃ āgamma paṭicca.",
  "tika-abh07t:1781_1": "Idāni appanā uppajjissatīti “idāni appanāsaṅkhāto lokuttaramaggo uppajjissatī”ti",
  "tika-abh07t:1781_2": "vattabbakkhaṇe. Yaṃ kiñcīti saṅkhārupekkhāya gahitesu tīsu ekaṃ yaṃ kiñci.",
  "tika-abh07t:1782_0": "56. Vipassanāya matthakappattiyā sikhāppattā. Anulomañāṇasahitatāya sānulomā. Sā",
  "tika-abh07t:1782_1": "eva saṅkhāresu udāsīnattā saṅkhārupekkhā. Yathānurūpaṃ apāyādito, saṅkhāranimittato",
  "tika-abh07t:1782_2": "ca vuṭṭhahanato vuṭṭhānasaṅkhātaṃ maggaṃ gacchatīti vuṭṭhānagāminī.",
  "tika-abh07t:1783": "57. Abhisambhontanti pāpuṇantaṃ.",
  "tika-abh07t:1784_0": "58. Parijānantoti “ettakaṃ dukkhaṃ, na ito ūnādhika”nti paricchijja jānanto. Sacchikarontoti",
  "tika-abh07t:1784_1": "ārammaṇakaraṇavasena paccakkhaṃ karonto. Maggasaccaṃ bhāvanāvasenāti maggasaccasaṅkhātassa",
  "tika-abh07t:1784_2": "sampayuttamaggasaṅkhātassa catutthasaccassa sahajātādipaccayo hutvā vaḍḍhanavasena.",
  "tika-abh07t:1784_3": "Ekasseva ñāṇassa catukiccasādhanaṃ padīpādīnaṃ vaṭṭidāhādicatukiccadassanato, “yo,",
  "tika-abh07t:1784_4": "bhikkhave, dukkhaṃ passatī”tyādi āgamato ca sampaṭicchitabbaṃ.",
  "tika-abh07t:1785_0": "59. Dve tīṇi phalacittāni pavattitvāti magguppattiyā anurūpato dve vā tīṇi vā phalacittāni",
  "tika-abh07t:1785_1": "apanītaggimhi ṭhāne uṇhattanibbāpanatthāya ghaṭehi abhisiñcamānamudakaṃ viya samucchinnakilesepi",
  "tika-abh07t:1785_2": "santāne darathapaṭippassambhakāni hutvā pavattitvā, tesaṃ pavattiyāti vuttaṃ hoti.",
  "tika-abh07t:1785_3": "Paccavekkhaṇañāṇānīti maggaphalādivisayāni kāmāvacarañāṇāni, yāni sandhāya “vimuttasmiṃ",
  "tika-abh07t:1785_4": "vimuttamiti ñāṇaṃ hotī”ti vuttaṃ.",
  "tika-abh07t:1786_0": "60. Idāni paccavekkhaṇāya bhūmiṃ dassetuṃ “maggaṃ phalañcā”tyādi vuttaṃ. Tattha “imināva",
  "tika-abh07t:1786_1": "vatāhaṃ maggena āgato”ti maggaṃ paccavekkhati. Tato “ayaṃ nāma me ānisaṃso laddho”ti",
  "tika-abh07t:1786_2": "tassa phalaṃ, tato “ayaṃ nāma me dhammo ārammaṇato sacchikato”ti nibbānañca paṇḍito",
  "tika-abh07t:1786_3": "paccavekkhati. Tato “ime nāma me kilesā pahīnā”ti pahīne kilese, “ime nāma avasiṭṭhā”ti",
  "tika-abh07t:1786_4": "avasiṭṭhakilese paccavekkhati vā, na vā. Koci sekkho paccavekkhati, koci na paccavekkhati.",
  "tika-abh07t:1786_5": "Tattha kāmacārotyadhippāyo. Tathā hi mahānāmo sakko “ko su nāma me dhammo ajjhattaṃ",
  "tika-abh07t:1786_6": "appahīno”ti appahīne kilese pucchi. Arahato pana avasiṭṭhakilesapaccavekkhaṇaṃ natthi",
  "tika-abh07t:1786_7": "sabbakilesānaṃ pahīnattā, tasmā tiṇṇaṃ sekkhānaṃ pannarasa arahato cattārīti ekūnavīsati",
  "tika-abh07t:1786_8": "paccavekkhaṇañāṇānīti daṭṭhabbaṃ.",
  "tika-abh07t:1787_0": "Chabbisuddhikamenāti sīlacittavisuddhīnaṃ vasena mūlabhūtānaṃ dvinnaṃ, diṭṭhivisuddhiādīnaṃ",
  "tika-abh07t:1787_1": "vasena sarīrabhūtānaṃ catunnanti etāsaṃ channaṃ visuddhīnaṃ kamena. Catunnaṃ saccānaṃ",
  "tika-abh07t:1787_2": "jānanatā, paccakkhakaraṇato, kilesamalehi visuddhattā ca ñāṇadassanavisuddhi nāma.",
  "tika-abh07t:1788": "Etthāti vipassanākammaṭṭhāne.",
  "tika-abh07t:1789": "Visuddhibhedavaṇṇanā niṭṭhitā.",
  "tika-abh07t:1790": "Vimokkhabhedavaṇṇanā",
  "tika-abh07t:1791_0": "61. Tattha tasmiṃ uddese. Saṅkhāresu “yo attābhiniveso kammassa kārako phalassa ca",
  "tika-abh07t:1791_1": "vedako eso me attā”ti evaṃ abhiniveso daḷhaggāho, taṃ muñcantī “anattā”ti pavattā",
  "tika-abh07t:1791_2": "anupassanāva attasuññatākārānupassanato suññatānupassanā nāma vimokkhamukhaṃ paṭipakkhato",
  "tika-abh07t:1791_3": "vimuttivasena vimokkhasaṅkhātassa lokuttaraṃ maggaphalassa dvāraṃ hoti.",
  "tika-abh07t:1792_0": "62. Saṅkhāresu “anicca”nti pavattā anupassanā anicce “nicca”nti pavattaṃ saññācittadiṭṭhivipallāsasaṅkhātaṃ",
  "tika-abh07t:1792_1": "vipallāsanimittaṃ muñcantī pajahantī vipallāsanimittarahitākārānupassanato animittānupassanā",
  "tika-abh07t:1792_2": "nāma vimokkhamukhaṃ hotīti sambandho.",
  "tika-abh07t:1793_0": "63. “Dukkha”nti pavattānupassanā saṅkhāresu “etaṃ mama, etaṃ sukha”ntyādinā nayena",
  "tika-abh07t:1793_1": "pavattaṃ kāmabhavataṇhāsaṅkhātaṃ taṇhāpaṇidhiṃ taṇhāpatthanaṃ muñcantī dukkhākāradassanena",
  "tika-abh07t:1793_2": "pariccajantī paṇidhirahitākārānupassanato appaṇihitānupassanā nāma.",
  "tika-abh07t:1794": "64. Tasmāti yasmā etāsaṃ tissannaṃ etāni tīṇi nāmāni, tasmā yadi vuṭṭhānagāminivipassanā anattato vipassati. Maggo suññato nāma vimokkho hoti āgamanavasena laddhanāmattā.",
  "tika-abh07t:1795": "66. Vipassanāgamanavasenāti vipassanāsaṅkhātāgamanavasena. Āgacchati etena maggo, phalañcāti vipassanāmaggo idha āgamanaṃ nāma.",
  "tika-abh07t:1796_0": "67. Yathāvuttanayenāti pubbe vuttaanattānupassanādivasena. Yathāsakaṃ phalamuppajjamānampīti",
  "tika-abh07t:1796_1": "yathāladdhamaggassa phalabhūtaṃ attano attano phalaṃ uppajjamānampi maggāgamanavasena",
  "tika-abh07t:1796_2": "alabhitvā vipassanāgamanavaseneva tīṇi nāmāni labhati phalasamāpattikāle tadā maggappavattābhāvena",
  "tika-abh07t:1796_3": "tassa dvārabhāvāyogato. Ārammaṇavasenāti sabbasaṅkhārasuññatattā, saṅkhāranimittarahitattā,",
  "tika-abh07t:1796_4": "taṇhāpaṇidhirahitattā ca suññataanimittaappaṇihitanāmavantaṃ nibbānaṃ ārabbha pavattattā",
  "tika-abh07t:1796_5": "tassa vasena. Sarasavasenāti rāgādisuññatattā, rūpanimittādiārammaṇarahitattā, kilesapaṇidhirahitattā",
  "tika-abh07t:1796_6": "attano guṇavasena. Sabbatthāti maggavīthiyaṃ, phalasamāpattivīthiyañca. Sabbesampīti",
  "tika-abh07t:1796_7": "maggassa, phalassapi.",
  "tika-abh07t:1797": "Vimokkhabhedavaṇṇanā niṭṭhitā.",
  "tika-abh07t:1798": "Puggalabhedavaṇṇanā",
  "tika-abh07t:1799_0": "68. Sattakkhattuṃ sattasu vāresu kāmasugatiyaṃ paṭisandhiggahaṇaṃ paramaṃ etassāti",
  "tika-abh07t:1799_1": "sattakkhattuparamo na pana aṭṭhamādikāmabhavagāmītyadhippāyo. Yaṃ sandhāya vuttaṃ",
  "tika-abh07t:1799_2": "“na te bhavaṃ aṭṭhamamādiyantī”ti. Rūpārūpasugatibhavaṃ pana sattavārato parampi gacchatīti ācariyā.",
  "tika-abh07t:1800": "69. Rāgadosamohānanti mohaggahaṇaṃ rāgadosekaṭṭhamohaṃ sandhāyāti daṭṭhabbaṃ.",
  "tika-abh07t:1801": "70. Khīṇā cattāro āsavā etassāti khīṇāsavo. Dakkhiṇārahesu aggattā aggadakkhiṇeyyo.",
  "tika-abh07t:1802": "Puggalabhedavaṇṇanā niṭṭhitā.",
  "tika-abh07t:1803": "Samāpattibhedavaṇṇanā",
  "tika-abh07t:1804": "72. Sabbesampīti catunnampi ariyapuggalānaṃ.",
  "tika-abh07t:1805_0": "73. Cittacetasikānaṃ appavattisaṅkhātassa nirodhassa samāpatti nirodhasamāpatti,",
  "tika-abh07t:1805_1": "diṭṭheva dhamme cittanirodhaṃ patvā viharaṇaṃ. Anāgāmīnañcāti kāmarūpabhavaṭṭhānaṃ",
  "tika-abh07t:1805_2": "aṭṭhasamāpattilābhīnameva anāgāmīnaṃ, tathā khīṇāsavānañca. Tatthāti nirodhasamāpattiyaṃ.",
  "tika-abh07t:1805_3": "Yāva ākiñcaññāyatanaṃ gantvāti evaṃ samathavipassanānaṃ yuganaddhabhāvāpādanavasena",
  "tika-abh07t:1805_4": "yāva ākiñcaññāyatanaṃ, tāva gantvā. Adhiṭṭheyyādikanti kāyapaṭibaddhaṃ ṭhapetvā visuṃ",
  "tika-abh07t:1805_5": "visuṃ ṭhapitacīvarādiparikkhāragehādīnaṃ aggiādinā avināsanādhiṭṭhānaṃ, saṃghapaṭimānanasatthupakkosanānaṃ",
  "tika-abh07t:1805_6": "puretaraṃ vuṭṭhānaṃ, sattāhabbhantare āyusaṅkhārappavattiolokananti catubbidhaṃ adhiṭṭhānādikaṃ pubbakiccaṃ katvā.",
  "tika-abh07t:1806": "Samāpattibhedavaṇṇanā niṭṭhitā.",
  "tika-abh07t:1807": "Vipassanākammaṭṭhānavaṇṇanā niṭṭhitā.",
  "tika-abh07t:1808": "Uyyojanavaṇṇanā",
  "tika-abh07t:1809": "75. Paṭipattirasassādanti jhānasukhaphalasukhādibhedaṃ samathavipassanāpaṭipattirasassādaṃ.",
  "tika-abh07t:1810": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t:1811": "Kammaṭṭhānaparicchedavaṇṇanā niṭṭhitā.",
  "tika-abh07t:1812": "Nigamanavaṇṇanā",
  "tika-abh07t:1813_0": "(Ka) cārittena kulācārena sobhite visālakule udayo nibbatti yassa, tena, kammādivisayāya",
  "tika-abh07t:1813_1": "saddhāya abhivuddho parisuddho ca dānasīlādiguṇānaṃ udayo yassa, tena, nampavhayena",
  "tika-abh07t:1813_2": "nampanāmakena, parānukampaṃ sāsane sukhotaraṇaparipācanalakkhaṇaṃ parānuggahaṃ, paṇidhāya",
  "tika-abh07t:1813_3": "patthetvā yaṃ pakaraṇaṃ patthitaṃ abhiyācitaṃ, taṃ ettāvatā pariniṭṭhitanti yojanā.",
  "tika-abh07t:1814_0": "(Kha) tena pakaraṇappasutena vipulena puññena paññāvadātena ariyamaggapaññāparisuddhena",
  "tika-abh07t:1814_1": "sīlādiguṇena sobhitā. Tatoyeva lajjino bhikkhū, dhaññānaṃ adhivāsabhūtaṃ, uditoditaṃ",
  "tika-abh07t:1814_2": "accantappasiddhaṃ, mūlasomaṃ nāma vihāraṃ, puññavibhavassa udayasaṅkhātāya maṅgalatthāya",
  "tika-abh07t:1814_3": "āyukantaṃ maññantu, tattha nivāsino bhikkhū īdisā hontūtyadhippāyo.",
  "tika-abh07t:1815": "Nigamanavaṇṇanā niṭṭhitā.",
  "tika-abh07t:1816": "Niṭṭhitā cāyaṃ abhidhammatthavibhāvinī nāma.",
  "tika-abh07t:1817": "Abhidhammatthasaṅgahaṭīkā.",
  "tika-abh07t:1818": "Nigamanakathā",
  "tika-abh07t:1819": "1. Ramme pulatthinagare nagarādhirāje,",
  "tika-abh07t:1820": "Raññā parakkamabhujena mahābhujena;",
  "tika-abh07t:1821": "Kārāpite vasati jetavane vihāre;",
  "tika-abh07t:1822": "Yo rammahammiyavarūpavanābhirāme.",
  "tika-abh07t:1823": "2. Sampannasīladamasaṃyamatositehi,",
  "tika-abh07t:1824": "Sammānito vasigaṇehi guṇākarehi;",
  "tika-abh07t:1825": "Patto munindavacanādisu nekagantha-",
  "tika-abh07t:1826": "Jātesu cācariyataṃ mahitaṃ vidūhi.",
  "tika-abh07t:1827": "3. Ñāṇānubhāvamiha yassa ca sūcayantī,",
  "tika-abh07t:1828": "Saṃvaṇṇanā ca vinayaṭṭhakathādikānaṃ;",
  "tika-abh07t:1829": "Sāratthadīpanimukhā madhuratthasāra-",
  "tika-abh07t:1830": "Sandīpanena sujanaṃ paritosayantī.",
  "tika-abh07t:1831": "4. Tassānukampamavalambiya sāriputta-",
  "tika-abh07t:1832": "Ttherassa thāmagatasāraguṇākarassa;",
  "tika-abh07t:1833": "Yo nekaganthavisayaṃ paṭutaṃ alatthaṃ,",
  "tika-abh07t:1834": "Tassesa ñāṇavibhavo vibhavekahetu.",
  "tika-abh07t:1835": "5. Sohametassa saṃsuddha-vāyāmassānubhāvato.",
  "tika-abh07t:1836": "Addhāsāsanadāyādo, hessaṃ metteyyasatthuno.",
  "tika-abh07t:1837": "6. Jotayantaṃ tadā tassa, sāsanaṃ suddhamānasaṃ.",
  "tika-abh07t:1838": "Passeyyaṃ sakkareyyañca, garuṃ me sārisambhavaṃ.",
  "tika-abh07t:1839": "7. Dinehi catuvīsehi, ṭīkāyaṃ niṭṭhitā yathā.",
  "tika-abh07t:1840": "Tathā kalyāṇasaṅkappā, sīghaṃ sijjhantu pāṇinanti.",
  "tika-abh07t:1841": "Iti bhadantasāriputtamahātherassa sissena racitā",
  "tika-abh07t:1842": "Abhidhammatthavibhāvinī nāma",
  "tika-abh07t:1843": "Abhidhammatthasaṅgahaṭīkā niṭṭhitā."
}