{
  "tika-abh04t2:0.1": "1. Cittuppādakaṇḍaṁ",
  "tika-abh04t2:0.2": "Tikamātikāpadavaṇṇanā",
  "tika-abh04t2:1_0": "1.Tenāti vedanāsaddena. Sabbapadehīti tīhi padehi laddhanāmo hoti avayavadhammenāpi",
  "tika-abh04t2:1_1": "samudāyassa apadisitabbato yathā “samaṁ cuṇṇa”nti. Codako yathādhippetamatthaṁ appaṭipajjamāno",
  "tika-abh04t2:1_2": "vibhattiantasseva padabhāvaṁ sallakkhetvā “nanu sukhāyā”tiādinā codeti. Itaro “adhippetappakāratthagamakassā”tiādinā",
  "tika-abh04t2:1_3": "attano adhippāyaṁ vivarati. Tena “vākyaṁ idha padanti vutta”nti dasseti. Hetupadasahetukapadādīhīti",
  "tika-abh04t2:1_4": "ādi-saddena nahetupadaahetukapadahetusampayuttapadāni hetuvippayuttapadampi vā saṅgaṇhāti.",
  "tika-abh04t2:2_0": "Ubhayekapadavasenāti ubhayapadavasena hetudukasambandho, ekapadavasena sahetukadukasambandho.",
  "tika-abh04t2:2_1": "Tathāti ubhayekapadavasena. Ettha ca sahetukahetusampayuttadukātiādinā yathā hetugocchake",
  "tika-abh04t2:2_2": "paṭhamadukasambandhā dutiyatatiyadukā, paṭhamadukadutiyadukasambandhā catutthachaṭṭhadukā,",
  "tika-abh04t2:2_3": "paṭhamadukatatiyadukasambandho pañcamo duko, evaṁ āsavagocchakādīsupīti nayaṁ dasseti.",
  "tika-abh04t2:2_4": "Sakkā hi imināva nayena tesupi dukantarasambandho viññātuṁ, kevalaṁ pana āsavagocchakādīsu",
  "tika-abh04t2:2_5": "dutiyadukatatiyadukasambandho osānaduko, kilesagocchake ca dutiyacatutthadukasambandhoti.",
  "tika-abh04t2:2_6": "Dhammānaṁ sāvasesaniravasesabhāvena tikadukānaṁ sappadesanippadesatā vuttāti yehi",
  "tika-abh04t2:2_7": "tikadukā sāvasesāti padissanti apadissanti, te asaṅgahitadhammāpadeso. Evaṁ sati",
  "tika-abh04t2:2_8": "“asaṅgahito”ti visesanaṁ kimatthiyanti? Etassevatthassa pākaṭakaraṇatthaṁ daṭṭhabbaṁ.",
  "tika-abh04t2:2_9": "Atha vā padissati etena samudāyoti padeso, avayavo. “Sāmaññajotanā visese avatiṭṭhatī”ti",
  "tika-abh04t2:2_10": "yathādhippetaṁ visesaṁ dassento “asaṅgahito”ti āha.",
  "tika-abh04t2:3_0": "Anavajjattho avajjavirahattho. Nāmaṁ saññā, kiriyā karaṇaṁ, payojanaṁ ratharathaṅgavibhāvanena",
  "tika-abh04t2:3_1": "tesaṁ pakārato yojanaṁ. Kusena ñāṇena lātabbāti kusalāti ayamattho ñāṇasampayuttānaṁ",
  "tika-abh04t2:3_2": "tāva hotu, ñāṇavippayuttānaṁ kathanti āha “ñāṇavippayuttānampī”tiādi. Ñāṇavippayuttāpi",
  "tika-abh04t2:3_3": "hi ñāṇeneva pavattiyanti hitasukhahetubhūtāya pavattiyā paññavantānaṁ paṭipattibhāvato.",
  "tika-abh04t2:3_4": "Na hi antarena yonisomanasikāraṁ kusaluppatti atthīti. “Yadi kusalassa ubhayabhāgagataṁ",
  "tika-abh04t2:3_5": "saṁkilesalavanaṁ pākaṭaṁ siyā, kusā viya lunantīti kusalāti ayamattho yutto siyā”ti",
  "tika-abh04t2:3_6": "koci vadeyyāti āsaṅkāya āha “sammappadhānadvayaṁ viyā”ti.",
  "tika-abh04t2:4_0": "Na cātiādinā “sabhāvaṁ dhārentī”ti ettha paramatthato kattukammassa ca bhedo natthi,",
  "tika-abh04t2:4_1": "kappanāsiddho eva pana bhedoti dasseti. Tattha nāmavasena viññātāviññāteti yesaṁ",
  "tika-abh04t2:4_2": "“dhammā”ti iminā pariyāyena aviññātā sabhāvā, “sabhāvaṁ dhārentī”ti iminā ca pariyāyena",
  "tika-abh04t2:4_3": "viññātā, tesaṁ vasena evaṁ vuttaṁ. Ettha ca paṭhamo attho saṅkhatāsaṅkhatadhammavasena",
  "tika-abh04t2:4_4": "vutto, dutiyo saṅkhatavasena, tatiyo saṅkhatāsaṅkhatapaññattidhammavasenāti daṭṭhabbaṁ.",
  "tika-abh04t2:5_0": "Kusalapaṭisedhanaṁ kusalābhāvo eva. Abhāvo hi sattāpaṭisedhoti. Dhammoti sabhāvadhammo.",
  "tika-abh04t2:5_1": "Akusalavacanena na koci attho sabhāvadhammassa abodhakattāti adhippāyo. Atha siyā",
  "tika-abh04t2:5_2": "akusalavacanena koci attho asabhāvadhammabodhakattepi “paññattidhammā”tiādīsu viya,",
  "tika-abh04t2:5_3": "evaṁ sati “anabyākatā”ti ca vattabbaṁ siyā, tato cāyaṁ catukko āpajjati, na tiko.",
  "tika-abh04t2:5_4": "Tasmāti yasmā dukacatukkabhāvo anabyākatavohāro ca natthi, so ca vuttanayena abhāvamattavacane",
  "tika-abh04t2:5_5": "āpajjati, tasmā. Sabhāvadhāraṇādīti ādi-saddena “dhārīyanti paccayehī”ti ayamattho",
  "tika-abh04t2:5_6": "saṅgahito. Ñeyyapariyāyena pana dhamma-saddenāyaṁ dosoti nanu añeyyapariyāyepi dhamma-sadde",
  "tika-abh04t2:5_7": "na koci dosoti? Na, vuttadosānativattanato.",
  "tika-abh04t2:6_0": "Pārisesenāti ettha nanu ayamakāro na-atthattayasseva jotako, atha kho “ahetukā dhammā,",
  "tika-abh04t2:6_1": "abhikkhuko āvāso”ti taṁyoganivattiyā, “appaccayā dhammā”ti taṁsambandhibhāvanivattiyā.",
  "tika-abh04t2:6_2": "Paccayuppannañhi paccayasambandhīti appaccayuppannattā asambandhitā ettha jotīyati.",
  "tika-abh04t2:6_3": "“Anidassanā dhammā”ti taṁsabhāvanivattiyā. Nidassanañhi daṭṭhabbatā. Atha cakkhuviññāṇaṁ",
  "tika-abh04t2:6_4": "nidassanaṁ, taggayhabhāvanivattiyā, tathā “anāsavā dhammā”ti. “Appaṭighā dhammā anārammaṇā",
  "tika-abh04t2:6_5": "dhammā”ti taṁkiccanivattiyā. “Arūpino dhammā acetasikā dhammā”ti tabbhāvanivattiyā.",
  "tika-abh04t2:6_6": "Tadaññatā hi ettha pakāsīyati. “Amanusso”ti tabbhāvamattanivattiyā. Manussattamattaṁ",
  "tika-abh04t2:6_7": "natthi aññaṁ samānanti sadisatā hettha sūciyati. “Asamaṇo samaṇapaṭiñño aputto”ti",
  "tika-abh04t2:6_8": "taṁsambhāvanaguṇanivattiyā. Garahā hi ettha ñāyati. “Kacci nu bhoto anāmayā, anudarā",
  "tika-abh04t2:6_9": "kaññā”ti tadappabhāvanivattiyā. “Anuppannā dhammā”ti taṁsadisabhāvanivattiyā. Atītānañhi",
  "tika-abh04t2:6_10": "uppannapubbattā upādidhammānañca paccayekadesanipphattiyā āraddhuppādabhāvato kālavinimuttassa",
  "tika-abh04t2:6_11": "ca vijjamānattā uppannānukūlatā, pageva paccuppannānanti tabbidhurabhāvo ettha viññāyati.",
  "tika-abh04t2:6_12": "“Asekkhā dhammā”ti tadapariyosānanivattiyā. Taṁniṭṭhānañhettha pakāsīyatīti evamanekesaṁ",
  "tika-abh04t2:6_13": "atthānaṁ jotako, tattha kiṁ vuccate atthadvayameva vatvā pārisesenāti? Itaresaṁ ettha",
  "tika-abh04t2:6_14": "suvidūrabhāvato. Na hi kusalavippayuttādīnaṁ dhammānaṁ akusalabhāvo yujjati.",
  "tika-abh04t2:7_0": "Akusalasaddassa uccāraṇānantaraṁ vineyyānaṁ kusalapaṭipakkhabhūte atthe paṭipattibhāvato",
  "tika-abh04t2:7_1": "tattha niruḷhatā daṭṭhabbā. “Viruddhasabhāvattā”ti vuttaṁ kiccavirodhādīnampi tadantogadhattā,",
  "tika-abh04t2:7_2": "viruddhasabhāvattepi vināsakavināsitabbabhāvo kusalākusalesu niyatoti dassetuṁ “tappaheyyabhāvato”ti",
  "tika-abh04t2:7_3": "āha. Itarathā kusalānampi akusalehi pahātabbabhāve accantaṁ samucchinnakusalamūlattā",
  "tika-abh04t2:7_4": "apāyapūrakā eva sattā siyuṁ. Yaṁ pana “dhammāpi vo, bhikkhave, pahātabbā”ti vuttaṁ,",
  "tika-abh04t2:7_5": "taṁ “rūpaṁ, bhikkhave, na tumhākaṁ, taṁ pajahathā”tiādīsu viya tadārammaṇasaṁkilesappahānavasena",
  "tika-abh04t2:7_6": "pariyāyena vuttaṁ. Yathāha “na hi kusalā akusalehi pahātabbā”ti.",
  "tika-abh04t2:8_0": "Phassādivacanehi taṁniddesabhūtehi. Tabbacanīyabhāvenāti tehi “sukhāya vedanāya sampayuttā",
  "tika-abh04t2:8_1": "dhammā”tiādivacanehi abhidheyyabhāvena. Yathā anavajjasukhavipākādiatthā kusalādivacanehi,",
  "tika-abh04t2:8_2": "evaṁ avipākatthā abyākatavacanena bodhitā evāti āha “abyākatavacaneneva cā”ti. Kāraṇaṁ",
  "tika-abh04t2:8_3": "avatvāti idha vuttabhāvena anuvattamānattāti kāraṇaṁ avatvā. Aññā…pe… nivāretabboti",
  "tika-abh04t2:8_4": "etena kusalākusalasaddā viya kusalākusalasabhāvānaṁ tadubhayaviparītasabhāvānaṁ dhammānaṁ",
  "tika-abh04t2:8_5": "abyākatasaddo bodhakoti dasseti. Na hi avipākavacanaṁ vuttaṁ, akusalavacanañca avuttaṁ.",
  "tika-abh04t2:8_6": "Yato avipākavacanassa adhikatabhāvo akusalassa ca tabbacanīyabhāvena akathitabhāvo",
  "tika-abh04t2:8_7": "siyā, tasmā na akusalānaṁ abyākatatāti ayaṁ akusalānaṁ anabyākatabhāve yojanā.",
  "tika-abh04t2:9_0": "Taṁ pariharitunti abyākatanivattanamāha. Yadi evaṁ “sukhavipākānavajjā”ti vattabbaṁ.",
  "tika-abh04t2:9_1": "Anavajjā hi byabhicāritāya visesitabbāti? Na, sukhavipākavacanassa visesanabhāvena",
  "tika-abh04t2:9_2": "aggahitattā. Sukhavipākavacanena hi kusalabhāve samatto viññāyati, anavajjavacanaṁ",
  "tika-abh04t2:9_3": "panettha kusalānaṁ agarahitabbatāsaṅkhātaṁ kañci visesamāha. Teneva ca tassa visesanabhāvena",
  "tika-abh04t2:9_4": "vuttassa pavattisukhatādidassanabhāvaṁ sayameva vakkhatīti. Manosamācāravisesabhūtā",
  "tika-abh04t2:9_5": "phaladhammā visesena paṭippassaddhāvajjā nāma hontīti samācārattayavasena tasmiṁ",
  "tika-abh04t2:9_6": "sutte anavajjadhammānaṁ vuttattā ca te anavasesato saṅgahetvā dassetuṁ “virahitāvajjamattā”ti",
  "tika-abh04t2:9_7": "vuttaṁ. Avajjavināsanabhāvo dassito kaṇhasukkadhammānaṁ vajjhaghātakabhāvassa niyatattā.",
  "tika-abh04t2:9_8": "Savipākatā vipākadhammatā. Sukho vipāko etesanti sukhavipākāti iminā samāsena kusalānaṁ",
  "tika-abh04t2:9_9": "sukhavipākavantatā vuttā. Sā ca nesaṁ na taṁsamaṅgitāya asahavattanatoti taduppādanasamatthatāti",
  "tika-abh04t2:9_10": "viññāyatīti vuttaṁ “sukhavipākavipaccanasabhāvaṁ dassetī”ti. Yuttametanti paramatthato",
  "tika-abh04t2:9_11": "bhedābhāvepi yathāvuttavacanavacanīyabhāvasaṅkhāto bhedo tasmiṁ abhidheyyatthabhūte",
  "tika-abh04t2:9_12": "vatthusmiṁ upacārena hotīti yuttamettha lakkhaṇalakkhitabbabhāvena bhedavacanaṁ.",
  "tika-abh04t2:9_13": "Bhavati hi saddatthavisesamattenapi abhinne vatthusmiṁ bhedavacanaṁ yathā “silāputtakassa sarīra”nti.",
  "tika-abh04t2:10_0": "Vināpi bhāvābhidhāyinā saddena bhāvappadhāno niddeso hotīti vuttaṁ “anavajjavacanena",
  "tika-abh04t2:10_1": "anavajjattaṁ āhā”ti. Evañcettha padaviggaho gahetabbo – na avajjaṁ anavajjaṁ, avajjapaṭipakkhatāya",
  "tika-abh04t2:10_2": "agarahitabbasabhāvo. Sukho vipāko assāti sukhavipākaṁ, sukhavipākavipaccanasamatthatā.",
  "tika-abh04t2:10_3": "Anavajjañca taṁ sukhavipākañcāti anavajjasukhavipākaṁ, taṁ lakkhaṇaṁ etesanti anavajjasukhavipākalakkhaṇā.",
  "tika-abh04t2:10_4": "Atha vā pubbe viya anavajjaṁ, vipaccanaṁ vipāko, sukhassa vipāko sukhavipāko, anavajjañca",
  "tika-abh04t2:10_5": "sukhavipāko ca anavajjasukhavipākaṁ ekattavasena. Taṁ lakkhaṇaṁ etesanti anavajjasukhavipākalakkhaṇā.",
  "tika-abh04t2:10_6": "Kiṁ panettha kāraṇaṁ padadvayapariggahe, nanu ekeneva padena iṭṭhappasiddhi. Yadipi",
  "tika-abh04t2:10_7": "“avajjarahitaṁ anavajja”nti imasmiṁ pana pakkhe abyākatanivattanatthaṁ sukhavipākaggahaṇaṁ",
  "tika-abh04t2:10_8": "kattabbaṁ siyā, sukhavipākaggahaṇe pana kate anavajjaggahaṇaṁ na kattabbameva. “Avajjapaṭipakkhā",
  "tika-abh04t2:10_9": "anavajjā”ti etasmiṁ pana pakkhe sukhavipākaggahaṇañcāti codanaṁ manasi katvā āha",
  "tika-abh04t2:10_10": "“tattha anavajjavacanenā”tiādi. Tena pavattisukhasukhavipākatāattasuddhivisuddhavipākatāakusalaabyākatasabhāvanivattirasapaccupaṭṭhānapadaṭṭhānavisesadīpanato",
  "tika-abh04t2:10_11": "evaṁ vipulappayojanattho padadvayapariggahoti dasseti. Sukha-saddassa iṭṭhapariyāyatā",
  "tika-abh04t2:10_12": "viya “nibbānaparamaṁ sukhaṁ, sukhā virāgatā loke, tesaṁ vūpasamo sukho”tiādīsu saṅkhāradukkhūpasamapariyāyatāpi",
  "tika-abh04t2:10_13": "vijjati, taṁavipākatāya pana idha sukhavipākabhāvo na sakkā vattunti dassento āha",
  "tika-abh04t2:10_14": "“saṅkhā…pe… natthī”ti. Idaṁ vuttaṁ hoti – tebhūmakakusalānampi vivaṭṭasannissayabhāvena",
  "tika-abh04t2:10_15": "pavattisabhāvattā kiñcāpi sabbe kusalā saṅkhāradukkhūpasamasukhanipphādakā sambhavanti,",
  "tika-abh04t2:10_16": "yathāvuttasukhassa pana avipākabhāvato na etena padena kusalānaṁ sukhavipākatā sambhavatīti.",
  "tika-abh04t2:10_17": "Vipakkabhāvamāpannesu arūpadhammesu niruḷhattā vipāka-saddassa “yadi panā”ti sāsaṅkaṁ vadati.",
  "tika-abh04t2:11_0": "Yathāsambhavanti saha avajjenāti sāvajjā, garahitabbabhāvayuttā. Tena nesaṁ garahitabbasabhāvaṁ",
  "tika-abh04t2:11_1": "dasseti. Aññepi atthi dukkhabhāvena garahitabbasabhāvā akusalavipākāti sāvajjavacanamattena",
  "tika-abh04t2:11_2": "tesampi akusalatāpattidosaṁ disvā taṁ pariharituṁ dukkhavipākavacanamāha. Avajja-saddo",
  "tika-abh04t2:11_3": "vā rāgādīsu ekantākusalesu niruḷhoti taṁsahavattidhammānaṁ eva sāvajjabhāve kusalābyākatehi",
  "tika-abh04t2:11_4": "akusalānaṁ viseso sāvajjavacaneneva dassito. Abyākatehi pana visiṭṭhaṁ kusalākusalānaṁ",
  "tika-abh04t2:11_5": "sādhāraṇaṁ savipākatālakkhaṇanti tasmiṁ lakkhaṇe visesadassanatthaṁ dukkhavipākalakkhaṇaṁ",
  "tika-abh04t2:11_6": "vuttaṁ. Ito paraṁ “dukkho vipāko etesanti dukkhavipākā”tiādinā sukhavipākaanavajjakusalapadānaṁ",
  "tika-abh04t2:11_7": "ṭhāne dukkhavipākasāvajjaakusalapadāni ṭhapetvā yathāvuttanayena attho veditabbo.",
  "tika-abh04t2:11_8": "Yojanā ca sāvajjavacanena akusalānaṁ pavattidukkhataṁ dasseti, dukkhavipākavacanena",
  "tika-abh04t2:11_9": "vipākadukkhataṁ. Purimañhi attano pavattisabhāvavasena lakkhaṇavacanaṁ, pacchimaṁ",
  "tika-abh04t2:11_10": "kālantare vipākuppādanasamatthatāyāti. Tathā purimena akusalānaṁ avisuddhasabhāvataṁ",
  "tika-abh04t2:11_11": "dasseti, pacchimena avisuddhavipākataṁ. Purimena ca akusale kusalasabhāvato nivatteti,",
  "tika-abh04t2:11_12": "pacchimena abyākatasabhāvato savipākattadīpakattā pacchimassa. Purimena vā avajjavantatādassanato",
  "tika-abh04t2:11_13": "kiccaṭṭhena rasena anatthajananarasataṁ dasseti, pacchimena sampattiatthena aniṭṭhavipākarasataṁ.",
  "tika-abh04t2:11_14": "Purimena ca upaṭṭhānākāraṭṭhena paccupaṭṭhānena saṁkilesapaccupaṭṭhānataṁ, pacchimena",
  "tika-abh04t2:11_15": "phalaṭṭhena dukkhavipākapaccupaṭṭhānataṁ. Purimena ca ayonisomanasikāraṁ akusalānaṁ",
  "tika-abh04t2:11_16": "padaṭṭhānaṁ pakāseti. Tato hi te sāvajjā jātāti. Pacchimena akusalānaṁ aññesaṁ padaṭṭhānabhāvaṁ",
  "tika-abh04t2:11_17": "vibhāveti. Te hi dukkhavipākassa kāraṇaṁ hotīti. Ettha ca dukkha-saddo aniṭṭhapariyāyavacananti",
  "tika-abh04t2:11_18": "veditabbaṁ. Aniṭṭhacatukkhandhavipākā hi akusalā, na dukkhavedanāvipākāva. Vipāka-saddassa",
  "tika-abh04t2:11_19": "phalapariyāyabhāve pana nissandavipākena aniṭṭharūpenapi dukkhavipākatā yojetabbā.",
  "tika-abh04t2:11_20": "Vipākadhammatāpaṭisedhavasena abyākatānaṁ avipākalakkhaṇāti lakkhaṇaṁ vuttanti tadatthaṁ",
  "tika-abh04t2:11_21": "dassento “avipākārahasabhāvā”ti āha. Evaṁpakārānanti abhiññādike saṅgaṇhāti.",
  "tika-abh04t2:12_0": "Chahi padehi tikesu, catūhi dukesu yathākkamaṁ cha cattāro atthā vuttā. Chakkabhāvo",
  "tika-abh04t2:12_1": "na bhavissatīti etena catukkabhāvābhāvo dassitanayattā coditoyevāti daṭṭhabbaṁ. Atthabhedo",
  "tika-abh04t2:12_2": "upapajjatīti kasmā evaṁ vuttaṁ, nanu tīhi dhammasaddehi vuccamāno sabhāvadhāraṇādiatthena",
  "tika-abh04t2:12_3": "abhinno eva so atthoti? Na, jātiādibhedena bhedasabbhāvato. Bhedakā hi jātiādayo.",
  "tika-abh04t2:12_4": "Māsapadatthatāyāti māsa-saddābhidheyyabhāvena. Tabbacanīyabhinnatthānanti tehi kālasaddādīhi",
  "tika-abh04t2:12_5": "vattabbānaṁ visiṭṭhatthānaṁ. Idaṁ vuttaṁ hoti – “yathā kālasaddādiabhidheyyānaṁ kālādiatthānaṁ",
  "tika-abh04t2:12_6": "bhinnasabhāvānampi māsa-saddābhidheyyabhāvena abhedo, evaṁ jātiādibhedena bhinnānampi",
  "tika-abh04t2:12_7": "tesaṁ tiṇṇaṁ dvinnañca atthānaṁ dhamma-saddābhidheyyabhāvena natthi bhedo”ti. Vini…pe…",
  "tika-abh04t2:12_8": "mānāti dhamma-saddassa rūpābhedepi bhedakāraṇamāha. Bhinnajātiyatthavacanīyatāya",
  "tika-abh04t2:12_9": "hi tassevatthabhedoti.",
  "tika-abh04t2:13_0": "Sādhetunti bodhetuṁ. Hotu asambandho, kā no hānīti kadāci vadeyyāti āsaṅkāya āha",
  "tika-abh04t2:13_1": "“pubbā…pe… nāma hontī”ti. So cāti sabhāvadhāraṇapaccayadhariyamānatāsaṅkhāto attho",
  "tika-abh04t2:13_2": "na sakkā vattunti yathāvuttassa abhāvassa apekkhāvuttitāya vuttaṁ. Na hi apekkhāvuttino",
  "tika-abh04t2:13_3": "antarena apekkhitabbaṁ labhanti. Satipi sabhāvadhāraṇādiatthasāmaññe kusalajātiādivisiṭṭhasseva",
  "tika-abh04t2:13_4": "tassa idha adhippetattā ekatthatā na anuññātāti vuttaṁ, vacanasilesavasena vā. Atha",
  "tika-abh04t2:13_5": "vātiādinā tiṇṇaṁ dhammasaddānaṁ abhāvattaṁ asampaṭicchanto nānatthatābhāvadosaṁ pariharati.",
  "tika-abh04t2:14_0": "Ñāpakahetubhāvato upapatti idha kāraṇanti vuttāti āha “kāraṇaṁ nāma yuttī”ti. Punaruttītiādinā",
  "tika-abh04t2:14_1": "nanu “kusalādīnampi ekattaṁ āpajjatī”ti vuttattā ekattāpattipi vattabbāti ? Saccaṁ",
  "tika-abh04t2:14_2": "vattabbā, sā pana abhāvāpattiyaṁ eva antogadhā nānattābhāvacodanāsāmaññena. Bhedābhedanibandhanattā",
  "tika-abh04t2:14_3": "visesanavisesitabbabhāvassa so accantamabhinnesu niyamena natthīti visesanavisesitabbābhāvena",
  "tika-abh04t2:14_4": "accantābhedaṁ dasseti, na pana accantaṁ abhinnesuyeva visesanavisesitabbābhāvaṁ.",
  "tika-abh04t2:14_5": "Atha vā accantaṁ abhinnesu avivaṭasaddatthavivaraṇatthaṁ pavattā. Kasmā? Visesanavisesitabbābhāvatoti",
  "tika-abh04t2:14_6": "evaṁ yojanā kātabbā. Amittaṁ abhibhavituṁ sakkuṇātīti sakko, indatīti indo, purime",
  "tika-abh04t2:14_7": "dadātīti purindadoti evaṁ kiriyāguṇādipariggahavisesena.",
  "tika-abh04t2:15_0": "Bhedābhedavantesūti visesasāmaññavantesu. Nīla-saddo hi uppalasaddasamāyogo rattuppalasetuppalādiuppalajātisāmaññato",
  "tika-abh04t2:15_1": "vinivattetvā nīlaguṇayuttameva uppalajātivisesaṁ joteti. Uppala-saddopi nīla-saddasamāyutto",
  "tika-abh04t2:15_2": "bhamaraṅgārakokilādigatanīlaguṇasāmaññato avacchinditvā uppalavatthugatameva nīlaguṇaṁ",
  "tika-abh04t2:15_3": "pakāsetīti visesatthasāmaññatthayuttatā padadvayassa daṭṭhabbā. Iminā nayena itaratrāpi",
  "tika-abh04t2:15_4": "bhedābhedavantatā yojetabbā. Tāya tāya anumatiyāti tena tena saṅketena. Te te vohārāti",
  "tika-abh04t2:15_5": "accantaṁ abhinne atthe pariyāyabhāvena accantaṁ bhinne yathāsakaṁ atthavivaraṇabhāvena",
  "tika-abh04t2:15_6": "bhedābhedavante visesanavisesitabbabhāvena tā tā samaññā paññattiyo siddhāti attho.",
  "tika-abh04t2:15_7": "Samāneti ekasmiṁ. Kusalādibhāvanti kucchitasalanādibhāvaṁ. Abhidhānatthopi hi anavajjasukhavipākādiabhidheyyattho",
  "tika-abh04t2:15_8": "viya sabhāvadhāraṇādisāmaññatthaṁ visesetīti.",
  "tika-abh04t2:16_0": "Etthāha “kiṁ pana kāraṇaṁ tikā eva paṭhamaṁ vuttā, na dukā, tikesupi kusalattikova,",
  "tika-abh04t2:16_1": "na añño”ti? Vuccate – sukhaggahaṇato appabhedato ca tikā eva paṭhamaṁ vuttā. Yasmā",
  "tika-abh04t2:16_2": "tikehi bodhite kusalādibhede tabbibhāgabhinnā hetuādayo vuccamānā suviññeyyā honti.",
  "tika-abh04t2:16_3": "Tathā hi “tayo kusalahetū”tiādinā kusalādimukhena hetuādayo vibhattā, katipayabhedā",
  "tika-abh04t2:16_4": "ca tikā dvāvīsatiparimāṇattā.",
  "tika-abh04t2:17_0": "Tesu pana sabbasaṅgahaasaṅkaraādikalyāṇabhāvena paṭhamaṁ kusalattikaṁ vuttaṁ. Niravasesā",
  "tika-abh04t2:17_1": "hi rūpārūpadhammā kusalattikena saṅgahitā, na tathā vedanāttikādīhi. Nanu vipākattikādīhipi",
  "tika-abh04t2:17_2": "niravasesā dhammā saṅgahitāti? Saccametaṁ, tesu pana anavajjasāvajjadhammā na asaṅkarato",
  "tika-abh04t2:17_3": "vuttā yathā kusalattike. Nanu ca saṁkiliṭṭhasaṁkilesikattikādīsupi te asaṅkarato",
  "tika-abh04t2:17_4": "vuttāti? Evametaṁ, te pana akalyāṇabhūte pāpadhamme ādiṁ katvā vuttā, na evamayaṁ.",
  "tika-abh04t2:17_5": "Ayaṁ pana kalyāṇabhūte pujjabhavaparinibbutinipphādake puññadhamme ādiṁ katvā vutto.",
  "tika-abh04t2:17_6": "Iti bhagavā saṇhasukhumaṁ rūpārūpadesanaṁ ārabhanto sabbasaṅgahaasaṅkaraādikalyāṇaguṇayogato",
  "tika-abh04t2:17_7": "paṭhamaṁ kusalattikaṁ deseti, kiñca tadaññattikānaṁ sukhaggahaṇato. Tathā hi kusalattikamukhena",
  "tika-abh04t2:17_8": "“kāmāvacarakusalato cattāro somanassasahagatacittuppādā”tiādinā vedanāttikādayo vibhattāti.",
  "tika-abh04t2:18_0": "Kusalattikepi ca padhānapāsaṁsaubhayahitabhāvato kusalā dhammā paṭhamaṁ vuttā. Kusalā",
  "tika-abh04t2:18_1": "hi dhammā sukhavipākattā sabbasaṅkhatadhammānaṁ uttamā avajjavidhamanato viññuppasatthā",
  "tika-abh04t2:18_2": "idhalokaparalokesu atthāvahā nissaraṇāvahā ca, tasmā padhānādibhāvena paṭhamaṁ vuttā,",
  "tika-abh04t2:18_3": "tappaṭipakkhattā tadanantaraṁ akusalā, tadubhayaviparītasabhāvā tadanantaraṁ abyākatā",
  "tika-abh04t2:18_4": "vuttā. Kusalavasena vā assādo, akusalavasena ādīnavo, abyākatadhammesu nibbānavasena",
  "tika-abh04t2:18_5": "nissaraṇanti iminā assādādikkamena, kusalesu patiṭṭhāya paṇḍitā akusale pajahantā",
  "tika-abh04t2:18_6": "abyākatadhammabhūtamaggaphalaṁ nibbānañca sacchikarontīti iminā vā paṭipattikkamena",
  "tika-abh04t2:18_7": "ayamanupubbī ṭhapitāti veditabbā.",
  "tika-abh04t2:19_0": "Kasmā panettha sekkhattikādīsu viya sarūpato purimapadadvayapaṭikkhepavasena tatiyapadaṁ",
  "tika-abh04t2:19_1": "na vuttaṁ “nevakusalā nākusalā”ti? Visesadīpanatthaṁ. Yathā hi sekkhāsekkhasabhāvesu",
  "tika-abh04t2:19_2": "dhammesu kocipi dhammo tadubhayasabhāvena kenacipi pariyāyena kadāci abyākaraṇīyo",
  "tika-abh04t2:19_3": "nāma natthīti sekkhattike padadvayapaṭikkhepavasena “nevasekkhā nāsekkhā”tveva vuttaṁ,",
  "tika-abh04t2:19_4": "na evaṁ idha. Idha pana kusalasabhāvā eva dhammā aggaphaluppattiyā tathā na byākaraṇīyā",
  "tika-abh04t2:19_5": "hontīti imassa visesassa dīpanatthaṁ “abyākatā”ti vuttaṁ. Vacanamatte eva vā idaṁ",
  "tika-abh04t2:19_6": "nānākaraṇaṁ “abyākatā nevakusalā nākusalā”ti byākata-saddena kusalākusalānaṁ bodhitattāti.",
  "tika-abh04t2:20_0": "Ettha ca akusalesu taṇhāya sabbākusalehi, tebhūmakakusalākusalehi vā samudayasaccaṁ,",
  "tika-abh04t2:20_1": "taṁtaṁavasiṭṭhatebhūmakadhammehi dukkhasaccaṁ, lokuttarakusalena maggasaccaṁ, avasiṭṭhaabyākatavisesena",
  "tika-abh04t2:20_2": "nirodhasaccaṁ dassitaṁ hoti. Tattha samudayena assādo, dukkhena ādīnavo, magganirodhehi",
  "tika-abh04t2:20_3": "nissaraṇaṁ. Kiñcāpi nāmarūpaparicchedabhāvato sabhāvadhammaniddhāraṇapadhānā abhidhammakathā,",
  "tika-abh04t2:20_4": "tesaṁ pana kusalādivisese niddhārite tassa upasampādetabbatādipi atthato vuttameva",
  "tika-abh04t2:20_5": "hoti. Akusalānaṁ dhammānaṁ pahānāya kusalānaṁ dhammānaṁ upasampadāya “sabbapāpassa",
  "tika-abh04t2:20_6": "akaraṇaṁ, kusalassa upasampadā”ti evamādivacanato hi kusalādīnaṁ upasampādanādidassanaparaṁ",
  "tika-abh04t2:20_7": "bhagavato sāsanaṁ, tasmā kusalānaṁ upasampādanaṁ akusalānaṁ pahānañca upāyo, abyākatavisesassa",
  "tika-abh04t2:20_8": "sacchikiriyā phalaṁ, kusalādīnaṁ upasampādanādiatthā desanā āṇattīti ayaṁ desanāhāro.",
  "tika-abh04t2:21": "Ārogyaṭṭhena anavajjaṭṭhena kosalyasambhūtaṭṭhena ca kusalā, tappaṭipakkhato akusalā, tadubhayaviparītato abyākatā, sabhāvadhāraṇādiatthena dhammāti anupadavicinanaṁ vicayo hāro.",
  "tika-abh04t2:22_0": "Pujjabhavaphalaparinibbutinipphatti kusalehīti yujjati sukhavipākattā, apāyadukkhasaṁsāradukkhuppatti",
  "tika-abh04t2:22_1": "akusalehīti yujjati aniṭṭhaphalattā, tadubhayaphalānaṁ anuppatti abyākatehīti yujjati",
  "tika-abh04t2:22_2": "avipākadhammattāti ayaṁ yutti hāro.",
  "tika-abh04t2:23": "Kusalā dhammā sukhavipākassa padaṭṭhānaṁ, akusalā dukkhavipākassa, abyākatā kusalākusalābyākatadhammānanti ayaṁ padaṭṭhāno hāro.",
  "tika-abh04t2:24_0": "Kusalaggahaṇena ye anavajjasukhavipākā sukhāya vedanāya sampayuttā adukkhamasukhāya",
  "tika-abh04t2:24_1": "vedanāya sampayuttā vipākadhammadhammā anupādinnupādāniyā anupādinnaanupādāniyā…pe…",
  "tika-abh04t2:24_2": "araṇā dhammā, te bodhitā bhavanti kusalalakkhaṇena ekalakkhaṇattā. Tathā akusalaggahaṇena",
  "tika-abh04t2:24_3": "ye sāvajjadukkhavipākā sukhāya vedanāya sampayuttā dukkhāya vedanāya sampayuttā adukkhamasukhāya",
  "tika-abh04t2:24_4": "vedanāya sampayuttā vipākadhammadhammā anupādinnupādāniyā saṁkiliṭṭhasaṁkilesikā…pe…",
  "tika-abh04t2:24_5": "saraṇā dhammā, te bodhitā bhavanti akusalalakkhaṇena ekalakkhaṇattā. Tathā abyākataggahaṇena",
  "tika-abh04t2:24_6": "ye avipākārahā sukhāya vedanāya sampayuttā dukkhāya vedanāya sampayuttā adukkhamasukhāya",
  "tika-abh04t2:24_7": "vedanāya sampayuttā vipākā dhammā nevavipākanavipākadhammadhammā upādinnupādāniyā",
  "tika-abh04t2:24_8": "anupādinnupādāniyā anupādinnaanupādāniyā…pe… araṇā dhammā, te bodhitā bhavanti abyākatalakkhaṇena",
  "tika-abh04t2:24_9": "ekalakkhaṇattāti ayaṁ lakkhaṇo hāro.",
  "tika-abh04t2:25_0": "“Kucchite pāpadhamme salayantī”tiādinā nirutti veditabbā, kusalādimukhena rūpārūpadhamme",
  "tika-abh04t2:25_1": "pariggahetvā visuddhiparamparāya “kathaṁ nu kho sattā anupādisesanibbānabhāgino bhaveyyu”nti",
  "tika-abh04t2:25_2": "ayamettha bhagavato adhippāyo, nidānaṁ asādhāraṇato kusalādibhedena bujjhanakasattā.",
  "tika-abh04t2:25_3": "Sādhāraṇato pana pākaṭameva. Paṭhamaṁ kusalattikassa desanā vicāritāyevāti ayaṁ catubyūho hāro.",
  "tika-abh04t2:26_0": "Kusalaggahaṇena kalyāṇamittapariggaho yonisomanasikārapariggaho ca. Tattha paṭhamena",
  "tika-abh04t2:26_1": "sakalaṁ brahmacariyamāvattati, dutiyena ca yonisomanasikāramūlakā dhammā. Akusalaggahaṇena",
  "tika-abh04t2:26_2": "vuttavipariyāyena yojetabbaṁ. Abyākataggahaṇena pana sakalasaṁkilesavodānapakkho",
  "tika-abh04t2:26_3": "yathārahamāvattatīti ayaṁ āvatto hāro.",
  "tika-abh04t2:27_0": "Tattha kusalā bhūmito catudhā vibhattā, sampayuttapavattiākārādito pana anekadhā.",
  "tika-abh04t2:27_1": "Akusalā bhūmito ekadhā vibhattā, sampayuttādito anekadhā. Abyākatā pana vipākakiriyarūpanibbānavasena",
  "tika-abh04t2:27_2": "catudhā bhūmisampayuttādito anekadhā ca vibhattāti ayaṁ vibhatti hāro.",
  "tika-abh04t2:28_0": "Kusalā dhammā akusalānaṁ tadaṅgādippahānāya vītikkamādippahānāya ca saṁvattanti,",
  "tika-abh04t2:28_1": "akusalā dhammā kusalānaṁ anupasampajjanāya, abyākatesu asaṅkhatadhātu sabbasaṅkhatanissaraṇāyāti",
  "tika-abh04t2:28_2": "ayaṁ parivatto hāro.",
  "tika-abh04t2:29": "Kusalā anavajjā puññānīti pariyāyavacanaṁ, akusalā sāvajjā apuññānīti pariyāya vacanaṁ, abyākatā avipākārahā nevaācayagāmī naapacayagāmīnoti pariyāyavacananti ayaṁ vevacano hāro.",
  "tika-abh04t2:30": "Kusalādayo “yasmiṁ samaye”tiādinā pabhavabhūmivevacanapaññattivasena yathāsambhavaṁ pariññādipaññattivasena ca paññattāti ayaṁ paññatti hāro.",
  "tika-abh04t2:31_0": "Akusalānaṁ kucchitānaṁ pāpadhammānaṁ salanaṁ kusānaṁ viya kusānaṁ vā rāgādīnaṁ lavanaṁ",
  "tika-abh04t2:31_1": "evaṁdhammatāti ayaṁ paṭiccasamuppādamukhena avataraṇaṁ, tathā kusena lātabbā kosallasambhūtā",
  "tika-abh04t2:31_2": "cāti paccayapaṭibaddhavuttitāya paṭiccasamuppāda…pe… avataraṇaṁ, paccayapaṭibaddhavuttitāya",
  "tika-abh04t2:31_3": "vā ādiantavantā aniccantikā cāti aniccatāmukhena avataraṇaṁ, aniccatā eva udayabbayapaṭipīḷitatāya",
  "tika-abh04t2:31_4": "dukkhāti dukkhatāmukhena avataraṇaṁ, nissattanijjīvaṭṭhena dhammāti abyāpārato suññatāmukhena",
  "tika-abh04t2:31_5": "avataraṇaṁ, evaṁ kusalāti cattāro khandhā dvāyatanāni dve dhātuyotiādinā khandhāyatanadhātādimukhenapi",
  "tika-abh04t2:31_6": "avataraṇaṁ veditabbaṁ. Iminā nayena akusalābyākatesupi avataraṇaṁ dassetabbanti ayaṁ avataraṇo hāro.",
  "tika-abh04t2:32": "Kusalāti ārambho, dhammāti padasuddhi, no ārambhasuddhi. Tathā akusalā dhammā abyākatāti, dhammāti pana padasuddhi ārambhasuddhi cāti ayaṁ sodhano hāro.",
  "tika-abh04t2:33_0": "Dhammāti sāmaññato adhiṭṭhānaṁ, taṁ avikappetvā visesavacanaṁ kusalākusalābyākatāti.",
  "tika-abh04t2:33_1": "Tathā kusalā dhammāti sāmaññato adhiṭṭhānaṁ, taṁ avikappetvā kāmāvacaraṁ somanassasahagatantiādi",
  "tika-abh04t2:33_2": "visesavacanaṁ. Akusalā dhammātiādīsupi eseva nayoti ayaṁ adhiṭṭhāno hāro.",
  "tika-abh04t2:34_0": "Kusalānaṁ dhammānaṁ navamo khaṇo cattāri ca sampatticakkāni yonisomanasikāro eva",
  "tika-abh04t2:34_1": "vā hetu, vuttavipariyāyena akusalānaṁ dhammānaṁ hetu, kusalākusalā dhammā yathāsambhavaṁ",
  "tika-abh04t2:34_2": "abyākatānaṁ dhammānaṁ hetūti ayaṁ parikkhāro hāro.",
  "tika-abh04t2:35_0": "Kusalāti pariññeyyaggahaṇañceva bhāvetabbaggahaṇañca. Akusalāti pariññeyyaggahaṇañceva",
  "tika-abh04t2:35_1": "pahātabbaggahaṇañca. Abyākatāti pariññeyyaggahaṇañceva sacchikātabbaggahaṇañca. Dhammāti",
  "tika-abh04t2:35_2": "pariññādīnaṁ pavattanākāraggahaṇaṁ. Tena pariññeyyappahānabhāvanāsacchikaraṇāni dīpitānīti",
  "tika-abh04t2:35_3": "tadaṅgādivītikkamādippahānāni lokiyalokuttarā ca bhāvanā dassitāti ayaṁ samāropano hāro.",
  "tika-abh04t2:36_0": "Kāmañcetaṁ avisesato sabhāvadhammakathanaṁ, visesavanto pana dhammā visesato niddhāritā.",
  "tika-abh04t2:36_1": "Tathā hi citteneva samayo niyamito, tasmā kusalaggahaṇena visesato sādhiṭṭhāno samatho",
  "tika-abh04t2:36_2": "vipassanā ca dassitāti. Tathā tappaṭipakkhato akusalaggahaṇena sādhiṭṭhānā taṇhā",
  "tika-abh04t2:36_3": "avijjā ca, abyākataggahaṇena saparivārā cetovimutti paññāvimutti cāti ayaṁ nandiyāvattassa nayassa bhūmi.",
  "tika-abh04t2:37_0": "Tathā kusalaggahaṇena mūlabhāvavisesato tīṇi kusalamūlāni, tesu ca adosena sīlakkhandho,",
  "tika-abh04t2:37_1": "alobhena samādhikkhandho, amohena paññākkhandho nīyati. Tathā akusalaggahaṇena tīṇi",
  "tika-abh04t2:37_2": "akusalamūlāni, tesu ca lobhena tadekaṭṭhā akusalā dhammā. Tathā dosamohehi taṁtadekaṭṭhā.",
  "tika-abh04t2:37_3": "Abyākataggahaṇena appaṇihitānimittasuññatā nīyantīti ayaṁ tipukkhalassa nayassa bhūmi.",
  "tika-abh04t2:38_0": "Tathā kusalaggahaṇena yato kosallato sambhūtā kusalā, taṁ paññindriyaṁ. Taṁsahajātā",
  "tika-abh04t2:38_1": "tadupanissayā ca saddahanussahanāpilāpāvikkhepā saddhindriyādīni. Tehi ca sabbe saddhammā",
  "tika-abh04t2:38_2": "bodhitā bhavanti. Akusalaggahaṇena akosallapaṭicchāditādīnavesu kāyavedanācittadhammesu",
  "tika-abh04t2:38_3": "subhasukhaniccaattābhinivesabhūtā cattāro vipallāsā. Abyākataggahaṇena yathāvuttaindriyapaccayāni",
  "tika-abh04t2:38_4": "yathāvuttavipallāsappahānabhūtāni ca cattāri sāmaññaphalāni bodhitānīti ayaṁ sīhavikkīḷitassa",
  "tika-abh04t2:38_5": "nayassa bhūmīti ime tayo atthanayā.",
  "tika-abh04t2:39": "Tehi ca siddhehi dve kammanayāpi siddhā hontīti. Ayaṁ tiko sabbadhammasaṅgahitasabbabhāgiyo veditabboti idaṁ sāsanapaṭṭhānaṁ.",
  "tika-abh04t2:40": "Ayaṁ tāva nettinayena kusalattikavaṇṇanā.",
  "tika-abh04t2:41_0": "Evaṁ vedanāttikādīsupi yathāsambhavaṁ catusaccaniddhāraṇādividhinā soḷasa hārā pañca",
  "tika-abh04t2:41_1": "nayā niddisitabbā, ativitthārabhayena pana na vitthārayāma. Sakkā hi iminā nayena",
  "tika-abh04t2:41_2": "tesu tesu tikadukesu taṁtaṁhāranayayojanānurūpadhammaniddhāraṇavasena te te hāranayā",
  "tika-abh04t2:41_3": "viññunā niddisitunti.",
  "tika-abh04t2:42_0": "2.Tañca sukhindriyaṁ sukhavedanā eva hoti sāmaññassa bhedapariyādānato, bhedassa",
  "tika-abh04t2:42_1": "ca sāmaññapariccāgatoti adhippāyo. Yasmā pana visesasāmaññāni avayavasamudāyā viya",
  "tika-abh04t2:42_2": "aññamaññato bhinnāni, tasmā “na pana…pe… samānatthattā”ti vuttaṁ. Idāni tameva nesaṁ",
  "tika-abh04t2:42_3": "bhinnatatvaṁ “ayañhī”tiādinā vivarati. Tanti sukhahetūnaṁ kāraṇaṁ. Tena sukhassa",
  "tika-abh04t2:42_4": "kāraṇaṁ sukhahetu, sukhassa kāraṇakāraṇaṁ sukhamūlanti dasseti. Sukhahetūnanti ettha",
  "tika-abh04t2:42_5": "hetu-saddena kāraṇabhāvasāmaññato hetupaccayā saṅgahitāti āha “puññapassaddhiādīna”nti.",
  "tika-abh04t2:42_6": "Ettha ca sukhamūlasukhahetūsu phalūpacārena, sukhārammaṇasukhapaccayaṭṭhānesu sukhasahacariyāya,",
  "tika-abh04t2:42_7": "abyāpajjanibbānesu dukkhāpagamabhāvena sukhapariyāyo vuttoti daṭṭhabbo. Iṭṭhāsūti",
  "tika-abh04t2:42_8": "sukhupekkhānaṁ vipariṇāmāññāṇasaṅkhāradukkhatāya aniṭṭhabhāvopi atthīti viseseti.",
  "tika-abh04t2:42_9": "Upekkhameva vā apekkhitvā visesanaṁ kataṁ. Sā hi akusalavipākabhūtā aniṭṭhāpi atthīti.",
  "tika-abh04t2:42_10": "Evamādīsūti ādi-saddena “sovaggikaṁ sukhavipāka”nti evamādiṁ saṅgaṇhāti. Iṭṭhapariyāyo",
  "tika-abh04t2:42_11": "hi ettha sukha-saddoti.",
  "tika-abh04t2:43_0": "Saṅkhāradukkhādīsūti ettha ādi-saddena “ṭhitisukhaṁ vipariṇāmadukkhaṁ, akusalaṁ kāyakammaṁ",
  "tika-abh04t2:43_1": "dukkhudrayaṁ dukkhavipāka”ntiādike saṅgaṇhāti. Yathākkamaṁ sukhavedanā dukkhaaniṭṭhapariyāyo",
  "tika-abh04t2:43_2": "hi ettha dukkha-saddoti. Dukkhavedanādukkhavatthuādīsu dukkhasaddappavatti vuttanayeneva",
  "tika-abh04t2:43_3": "yojetabbā. Vipākāvipākabhedāya sabbāyapi sukhavedanāya vasena lakkhaṇassa vuttattā",
  "tika-abh04t2:43_4": "tadubhayānukūlamatthaṁ vivaranto “sabhāvato”tiādimāha. Tattha vipākā sabhāvato iṭṭhassa",
  "tika-abh04t2:43_5": "anubhavanalakkhaṇā. Itarā sabhāvato saṅkappato ca iṭṭhassa iṭṭhākārassa vā anubhavanalakkhaṇāti daṭṭhabbaṁ.",
  "tika-abh04t2:44_0": "Asamānapaccayehi ekajjhaṁ uppattito samānapaccayehi ekajjhaṁ uppatti sātisayāti ukkaṁsagativijānanavasena",
  "tika-abh04t2:44_1": "“samānapaccayehi sahuppattikāti attho”ti vuttaṁ. Atha vā uppajjanaṁ uppādo, uppajjati",
  "tika-abh04t2:44_2": "etasmāti uppādoti duvidhopi uppādo ekuppādāti ettha ekasesanayena saṅgahitoti iminā",
  "tika-abh04t2:44_3": "adhippāyena “samā…pe… attho”ti vuttaṁ siyā. Tena tāni ekavatthukānīti etassa ca “kappentassā”tiādinā",
  "tika-abh04t2:44_4": "sambandho. Tattha purimavikappe ekaṁ vatthu nissayo etesanti yojanā, na ekaṁyeva",
  "tika-abh04t2:44_5": "vatthūti. Ekekabhūtassa bhūtattayanissitattā catubhūtanissitattā ca upādārūpānaṁ.",
  "tika-abh04t2:44_6": "Dutiyavikappe pana ekaṁyeva vatthu etesu nissitanti yojanā. Nissayanissitatāsaṅkhātaupakāropakattabbabhāvadīpanaṁ",
  "tika-abh04t2:44_7": "ekavatthukavacananti dutiyavikappe mahābhūtavasena yojanā katā. Itarathā ekaṁ vatthu",
  "tika-abh04t2:44_8": "etesūti samāsatthabhāvena upādārūpānampi pariggaho vattabbo siyā. Pañcaviññāṇasampaṭicchanānanti",
  "tika-abh04t2:44_9": "idaṁ nidassananti daṭṭhabbaṁ. Kiriyamanodhātucakkhuviññāṇādayopi hi ekārammaṇābhinnavatthukā",
  "tika-abh04t2:44_10": "cāti pākaṭoyamatthoti. Santīraṇādīnanti ādi-saddena voṭṭhabbanajavanatadārammaṇāni",
  "tika-abh04t2:44_11": "saṅgayhanti, etāni ca sampaṭicchanādīni cutiāsannāni idhādhippetānīti daṭṭhabbaṁ.",
  "tika-abh04t2:44_12": "Tāni hi taduddhaṁ kammajarūpassa anuppattito ekasmiṁyeva hadayavatthusmiṁ vattanti,",
  "tika-abh04t2:44_13": "itarāni pana purimapurimacittakkhaṇuppanne hadayavatthusmiṁ uttaruttarāni pavattantīti.",
  "tika-abh04t2:44_14": "Chasu vā vatthūsu ekaṁ hadayavatthuyeva vatthu etesanti evaṁ pana atthe sati cutiāsannato",
  "tika-abh04t2:44_15": "itaresaṁ sampaṭicchanādīnaṁ gahaṇaṁ siyāti ñātabbaṁ.",
  "tika-abh04t2:45_0": "Etthāha – “kasmā panettha kusalattikānantaraṁ vedanāttikova vutto”ti? Kismiṁ pana",
  "tika-abh04t2:45_1": "vuccamāne ayamanuyogo na siyā, apica avayavānaṁ anekabhedatādassanatthā tikantaradesanā.",
  "tika-abh04t2:45_2": "Sammāsambuddhena hi kusalattikena sabbadhammānaṁ tidhā vibhāgaṁ dassetvā puna tadavayavānaṁ",
  "tika-abh04t2:45_3": "kusalādīnampi anekabhedabhinnataṁ dassentena tesaṁ vedanāsampayogavibhāgavibhāvanatthaṁ",
  "tika-abh04t2:45_4": "“sukhāya vedanāya sampayuttā”ti vuttaṁ. Kusalā hi dhammā siyā sukhāya vedanāya sampayuttā,",
  "tika-abh04t2:45_5": "siyā adukkhamasukhāya vedanāya sampayuttā. Akusalā dhammā siyā sukhāya vedanāya sampayuttā,",
  "tika-abh04t2:45_6": "siyā dukkhāya vedanāya sampayuttā, siyā adukkhamasukhāya vedanāya sampayuttā, tathā",
  "tika-abh04t2:45_7": "abyākatā sampayogārahāti. Evaṁ kusalādidhammānaṁ paccekaṁ vedanābhedena vibhāgadassanatthaṁ",
  "tika-abh04t2:45_8": "kusalattikānantaraṁ vedanāttikaṁ vatvā idāni sukhasampayuttādīnaṁ paccekaṁ vipākādibhedabhinnataṁ",
  "tika-abh04t2:45_9": "dassetuṁ vedanāttikānantaraṁ vipākattiko vutto. Sukhasampayuttā hi dhammā siyā vipākā,",
  "tika-abh04t2:45_10": "siyā vipākadhammadhammā, siyā nevavipākanavipākadhammadhammā. Tathā adukkhamasukhasampayuttā,",
  "tika-abh04t2:45_11": "dukkhasampayuttā pana siyā vipākā, siyā vipākadhammadhammāti iminā nayena avasesattikānaṁ",
  "tika-abh04t2:45_12": "dukānañca tassa tassa anantaravacane payojanaṁ vibhāvetabbaṁ.",
  "tika-abh04t2:46_0": "3.Vipākaniruttiñca labhantīti tesu vipākasaddassa niruḷhataṁ dasseti. Sukkakaṇhādīti",
  "tika-abh04t2:46_1": "ādi-saddena akaṇhaasukkaphassādibhāvo pariggahito. Sati pana pāka-saddassa phalapariyāyabhāve",
  "tika-abh04t2:46_2": "rūpaṁ viya na nihīno pakkaṁ viya visiṭṭho pākoti vipākoti evaṁ vā ettha attho daṭṭhabbo.",
  "tika-abh04t2:46_3": "Sabyāpāratāti saussāhatā. Santāne sabyāpāratāti etena cittappayogasaṅkhātena kiriyābhāvena",
  "tika-abh04t2:46_4": "vipākadhammānaṁ santānavisesamāha “yato yasmiṁ cittuppāde kusalākusalā cetanā, taṁsantāne",
  "tika-abh04t2:46_5": "eva tassā vipākuppattī”ti. Ettha ca “sabyāpāratā”ti etena āvajjanadvayaṁ vipākañca",
  "tika-abh04t2:46_6": "nivatteti, “anupacchinnāvijjātaṇhāmāne”ti iminā avasiṭṭhaṁ kiriyaṁ nivatteti. Ubhayenapi",
  "tika-abh04t2:46_7": "anusayasahāyasaussāhatālakkhaṇā vipākadhammadhammāti dasseti. Lokuttarakusalānampi",
  "tika-abh04t2:46_8": "hi anusayā upanissayā honti, yato “katame dhammā kusalā? Yasmiṁ samaye lokuttaraṁ…pe…",
  "tika-abh04t2:46_9": "tasmiṁ samaye avijjāpaccayā saṅkhārā”tiādinā ariyamaggacetanāya avijjāupanissayatā",
  "tika-abh04t2:46_10": "paṭiccasamuppādavibhaṅge pakāsitā. Nirussāhasantabhāvalakkhaṇā vipākā, ubhayaviparītalakkhaṇā",
  "tika-abh04t2:46_11": "nevavipākanavipākadhammadhammāti.",
  "tika-abh04t2:47_0": "Abhiññādikusalānanti ādi-saddena “ahosi kammaṁ nāhosi kammavipāko”ti iminā tikena",
  "tika-abh04t2:47_1": "saṅgahitaṁ gatiupadhikālapayogābhāvena avipākaṁ diṭṭhadhammavedanīyaṁ upapajjavedanīyañca",
  "tika-abh04t2:47_2": "saṅgaṇhāti. Aparāpariyavedanīyaṁ pana saṁsārappavattiyaṁ ahosikammādibhāvaṁ na bhajati.",
  "tika-abh04t2:47_3": "Bhāvanāya pahātabbādīti ādi-saddena dassanena pahātabbaṁ saṅgaṇhāti. Ubhayampi “vipākānuppādane”ti",
  "tika-abh04t2:47_4": "vacanato gatiupadhikālapayogābhāvena anuppannavipākameva adhippetaṁ bhāvanāya pahātabbassapi",
  "tika-abh04t2:47_5": "pavattivipākassa anujānanato. Yesaṁ pana bhāvanāya pahātabbā avipākā, tesaṁ matena",
  "tika-abh04t2:47_6": "ādi-saddena dassanena pahātabbassa ahosikammanti evaṁpakārasseva pariggahoti veditabbaṁ.",
  "tika-abh04t2:48_0": "4. “Kathamādinnā”ti ayampi pañho labbhati. “Phalabhāvenā”ti hi ādānappakāravacanaṁ.",
  "tika-abh04t2:48_1": "Kesañci gotrabhupaccavekkhaṇādīnaṁ upetakiriyabhūtānaṁ taṁkattubhūtānañca atthānaṁ",
  "tika-abh04t2:48_2": "upetabbasambandhabhāvato tadabhidhāyinopi saddā sambandhā evāti “upetasaddasambandhinā”ti",
  "tika-abh04t2:48_3": "vuttaṁ. Upetanti hi upetabbatthe vuccamāne avassaṁ upetakiriyā upetā ca ñāyatīti.",
  "tika-abh04t2:48_4": "“Rūpadhātuyā kho pana, gahapati, yo chando yo rāgo yā nandī yā taṇhā ye upayupādānā,",
  "tika-abh04t2:48_5": "cetaso adhiṭṭhānā abhinivesā anusayā”tiādīsu “upayo”ti taṇhādiṭṭhiyo adhippetāti",
  "tika-abh04t2:48_6": "āha “upaya…pe… diṭṭhīhī”ti. Yathāsambhavanti “ārammaṇakaraṇavasenā”tiādinā aṭṭhakathāyaṁ",
  "tika-abh04t2:48_7": "vuttaatthesu yo yo sambhavati yojetuṁ, so soti attho. Na vacanānupubbenāti “kiṁ pana",
  "tika-abh04t2:48_8": "taṁ upeta”ntiādinā vuttavacanānupubbena na yojetabbo. Sabbapaccayuppannānanti sabbatebhūmakapaccayuppannānaṁ.",
  "tika-abh04t2:48_9": "Nāpajjati sāmaññajotanāya visese avaṭṭhānato visesatthinā ca viseso anupayujjatīti",
  "tika-abh04t2:48_10": "taṁ pana visesaṁ vuttappakāraṁ niyametvā dassetuṁ “bodhaneyyā”tiādi vuttaṁ.",
  "tika-abh04t2:49_0": "Upetaṁ dīpetīti yathā “pācariyo”ti ettha pagato ācariyo pācariyoti pa-saddo pagataṁ",
  "tika-abh04t2:49_1": "dīpeti, evaṁ upa-saddo upetaṁ dīpeti eva, na cettha gatādiatthānaṁ ekantena paccattavacanayogo",
  "tika-abh04t2:49_2": "icchitoti. Atisaddo viyāti ca idaṁ sasādhanakiriyādīpanasāmaññena vuttanti daṭṭhabbaṁ.",
  "tika-abh04t2:49_3": "Paccayabhāvenāti etena purimanibbattiṁ viseseti. Tena sahajātassapi upādānassa saṅgaho",
  "tika-abh04t2:49_4": "kato hoti. Sahajātopi hi dhammo paccayabhūto purimanipphanno viya voharīyati yathā",
  "tika-abh04t2:49_5": "“ekaṁ mahābhūtaṁ paṭicca tayo mahābhūtā”ti, “ekaṁ khandhaṁ paṭicca tayo khandhā”ti",
  "tika-abh04t2:49_6": "ca. Dhātukathāyaṁ pakāsitanti “upapattibhavo pañcahi khandhehi ekādasahāyatanehi",
  "tika-abh04t2:49_7": "sattarasahi dhātūhi saṅgahito. Katihi asaṅgahito. Na kehici khandhehi ekenāyatanena",
  "tika-abh04t2:49_8": "ekāya dhātuyā asaṅgahito”ti evamādiṁ sandhāyāha. Tasmā evāti upādinnasaddānapekkhattā",
  "tika-abh04t2:49_9": "eva. Avisesetvāti upādinnānupādinnavisesaṁ akatvā. Upādānānaṁ ārammaṇabhāvānativattanato",
  "tika-abh04t2:49_10": "upādānehi upādātabbāti vā upādāniyā, upādātuṁ vā arahantīti upādāniyā, upādāne niyuttāti",
  "tika-abh04t2:49_11": "vā upādāniyā ka-kārassa ya-kāraṁ katvāti evamettha attho daṭṭhabboti.",
  "tika-abh04t2:50": "5.Vibādhanaṁ pīḷanaṁ kilamanaṁ upatāpo pariḷāho appassaddhibhāvo. Vidūsitā malīnā ca yato keci akilesasabhāvāpi aniṭṭhaphalā gārayhā ca jātā.",
  "tika-abh04t2:51_0": "6. “Sīlamattakaṁ, paraṁ viya mattāyā”tiādīsu mattā-saddassa pamāṇavācakatā daṭṭhabbā.",
  "tika-abh04t2:51_1": "Mariyādavācako vā mattā-saddo. Vicāro hettha jhānaṅgesu heṭṭhimamariyādo, na paṭhamajjhānaupacārajjhānesu",
  "tika-abh04t2:51_2": "viya vitakko. Sā pana vicāramariyādatā vitakkābhāvena etesaṁ jātāti avitakkaggahaṇaṁ",
  "tika-abh04t2:51_3": "kataṁ. Idaṁ vuttaṁ hoti – avitakkā hutvā vicāramariyādajhānaṅgesu vicāraheṭṭhimakoṭikāti.",
  "tika-abh04t2:51_4": "Atha vā īsadattho mattā-saddo “mattāsukhapariccāgā”tiādīsu viya. Ayañhettha attho",
  "tika-abh04t2:51_5": "– vitakkarahitā bhāvanāya atisukhumabhūtavicārattā īsaṁ vicārā ca avitakkavicāramattāti.",
  "tika-abh04t2:51_6": "Na hi ito paraṁ vicāro atthīti. Yadi vitakkavisesarahitā vicāramattā, evaṁ sante",
  "tika-abh04t2:51_7": "avitakkavacanaṁ kimatthiyanti āha “vicāramattavacanenā”tiādi. Yadi vicāramattato",
  "tika-abh04t2:51_8": "aññesampi avitakkānaṁ atthibhāvajotanatthaṁ avitakkavacanaṁ, avitakkā ca vicāramattā",
  "tika-abh04t2:51_9": "avicārāti nivattetabbā gahetabbā ca, evaṁ sati vicāramattā visesanaṁ, avitakkā visesitabbāti",
  "tika-abh04t2:51_10": "vicāramattāvitakkāti vattabbanti codanaṁ manasi katvā āha “visesanavisesitabbabhāvo”tiādi.",
  "tika-abh04t2:51_11": "Yathākāmanti vattuicchānurūpaṁ. Yena yena hi pakārena dhammesu nivattetabbagahetabbabhāvā",
  "tika-abh04t2:51_12": "labbhanti, tena tena pakārena visesanavisesitabbabhāvo sambhavatīti. Padānaṁ anukkamo padānukkamo.",
  "tika-abh04t2:52_0": "Avitakkā savitakkā ca savicārā avicārā cāti avitakkāsavicārā savitakkā avicārāti",
  "tika-abh04t2:52_1": "yojetabbaṁ. Ubhayekadesadassanampi ubhayadassananti adhippāyena “yadi savitakkasavicārā”tiādi",
  "tika-abh04t2:52_2": "vuttaṁ. Itarampi pakāsetunti idaṁ yathā savitakkasavicāresu cittuppādesu vitakko",
  "tika-abh04t2:52_3": "avitakkasavicāratāya “avitakkavicāramatto”ti vutto, evaṁ yathāvuttacittuppādesu vicāro",
  "tika-abh04t2:52_4": "“savitakkaavicāro”ti sakkā viññātunti imamatthaṁ sandhāya vuttaṁ. Vitakkābhāvena",
  "tika-abh04t2:52_5": "ete vicāramattāti ayampi attho visesanivattiatthaṁyeva mattā-saddaṁ gahetvā vutto.",
  "tika-abh04t2:52_6": "Vicāramattāti hi vicāramattavantoti viññāyamānattā tadaññavisesavirahasāmaññato nivattetvā",
  "tika-abh04t2:52_7": "vitakkavisesavirahasaṅkhāte avitakka-saddo sannidhāpito viseseti dutiyajjhānadhammeti.",
  "tika-abh04t2:52_8": "Yathāha “na vicārato”tiādi.",
  "tika-abh04t2:53_0": "7.Vedayamānāti anubhavamānā. Sukhākāreti iṭṭhākāre, iṭṭhānubhavanākāre vā. Udāsināti",
  "tika-abh04t2:53_1": "natiapanatirahitā. Sukhadukkhānaṁ aviruddhā tesaṁ byavadhāyikābhāvato. Sukhadukkhāni",
  "tika-abh04t2:53_2": "viya hi sukhadukkhānaṁ anantaraṁ pavattanato byavadhāyikābhūtā na tehi virujjhati,",
  "tika-abh04t2:53_3": "na pana sukhadukkhāni anantarāpavattito. “Upapattito ikkhatīti upekkhā”ti ayaṁ panattho",
  "tika-abh04t2:53_4": "idha upekkhā-saddassa sabbupekkhāpariyādānato na vutto. Na hi lobhasampayuttādiupekkhā",
  "tika-abh04t2:53_5": "upapattito ikkhatīti. Tasmāti yasmā pītisahagatāyeva na sukhasahagatā, sukhasahagatāpi",
  "tika-abh04t2:53_6": "na pītisahagatā evāti pītisahagatā sukhasahagatā ca aññamaññaṁ bhinnā, tasmā. Satipi",
  "tika-abh04t2:53_7": "sukhasahagatānaṁ yebhuyyena pītisahagatabhāve yena sukhena samannāgatā sukhasahagatā",
  "tika-abh04t2:53_8": "eva honti, na pītisahagatā, taṁ sukhaṁ nippītikasukhanti ayaṁ viseso iminā tikena",
  "tika-abh04t2:53_9": "dassitoti imamatthaṁ vibhāvento “pītisahagatāti vatvā”tiādimāha.",
  "tika-abh04t2:54_0": "Siddhoti sāvasesaṁ niravasesañca sukhapītiyo saṅgahetvā pavattehi paṭhamadutiyapadehi",
  "tika-abh04t2:54_1": "yo pītisahagato dhammaviseso, taṁ sukhaṁ, yo ca sukhasahagato dhammaviseso, sā pītīti",
  "tika-abh04t2:54_2": "satipi aññamaññaṁ saṁsaṭṭhabhāve padantarasaṅgahitabhāvadīpanatosiddho ñāto viditoti",
  "tika-abh04t2:54_3": "attho. “Catutthajjhānasukhaṁ atipaṇītasukhanti oḷārikaṅgato nīharitvā tassa paṇītabhāvaṁ",
  "tika-abh04t2:54_4": "dassetuṁ ayaṁ tiko vutto”ti keci vadanti, tadetaṁ sabbesaṁ sukhavedanāsampayuttadhammānaṁ",
  "tika-abh04t2:54_5": "idha “sukhasahagatā”ti vuttattā vicāretabbaṁ. Tathā hi “sukhabhūmiyaṁ kāmāvacare”tiādinā",
  "tika-abh04t2:54_6": "“kāmāvacarakusalato cattāro somanassasahagatacittuppādā”tiādinā ca niddeso pavattoti.",
  "tika-abh04t2:55_0": "8.Nibbānārammaṇataṁ sandhāyāha, na nibbānapaṭivijjhanaṁ, itarathā gotrabhussa dassanabhāvāpatti",
  "tika-abh04t2:55_1": "acodanīyā siyāti adhippāyo. Nanu ca disvā kattabbakiccakaraṇena sotāpattimaggova",
  "tika-abh04t2:55_2": "dassananti ukkaṁsagativijānanena nibbānassa paṭivijjhanameva dassananti gotrabhussa",
  "tika-abh04t2:55_3": "dassanabhāvāpatti na codetabbāvāti? Na, dassanasāmaññasseva suyyamānattā dassanakattabbakiccakaraṇānañca",
  "tika-abh04t2:55_4": "bhedena vuttattā. Tattha yadipi “paññāya cassa disvā āsavā parikkhīṇā hontī”tiādīsu",
  "tika-abh04t2:55_5": "viya abhinnakālassapi bhinnakālassa viya bhedopacāradassanato bhedavacanaṁ yuttaṁ,",
  "tika-abh04t2:55_6": "dassanavisese pana adhippete dassanasāmaññavacanaṁ na kattabbanti dassanasāmaññamattaṁ",
  "tika-abh04t2:55_7": "gahetvā codanā katāti “nibbānārammaṇataṁ sandhāyāhā”ti vuttaṁ. Dutiyatatiyamaggānampi",
  "tika-abh04t2:55_8": "dhammacakkhupariyāyasabbhāvato “bhāvanābhāvaṁ appatta”nti vuttaṁ. Tattha bhāvanā",
  "tika-abh04t2:55_9": "vaḍḍhanā. Sā ca bahulaṁ uppattiyā hotīti āha “punappunaṁ nibbattanenā”ti. Tathā hi",
  "tika-abh04t2:55_10": "satīti “ubhayapaṭikkhepavasenā”ti padassa dassanabhāvanāpaṭikkhepavasenāti atthe",
  "tika-abh04t2:55_11": "sati. Nanu lokiyasamathavipassanāpi yathābalaṁ kāmacchandādīnaṁ pahāyakā, tatra kathamidaṁ",
  "tika-abh04t2:55_12": "vuttaṁ, na ca añño pahāyako atthīti codanaṁ sandhāyāha “aññehī”tiādi.",
  "tika-abh04t2:56_0": "9.Appahātabbahetumattesūti appahātabbahetukamattesu. Sabbo kusalābyākatadhammo yathādhippetattho.",
  "tika-abh04t2:56_1": "Samāso na upapajjati asamatthabhāvato. Yesanti ye tatiyarāsibhāvena vuttā dhammā,",
  "tika-abh04t2:56_2": "attho tesaṁ. Ubhinnanti visuṁ visuṁ yojetabbatāya dve pahātabbahetusaddāti katvā",
  "tika-abh04t2:56_3": "vuttaṁ. Etanti “nevadassanena nabhāvanāya pahātabbo hetu etesaṁ atthī”ti etaṁ vacanaṁ.",
  "tika-abh04t2:56_4": "Tehi dassanabhāvanāpadehi yuttena pahātabbahetukapadena. Evañca katvāti evaṁ dassanabhāvanāpadehi",
  "tika-abh04t2:56_5": "pahātabbahetukapadassa visuṁ visuṁ yojanato. Evañhi purimapadadvaya…pe… dassanametaṁ",
  "tika-abh04t2:56_6": "hotīti. Evanti dassanabhāvanāhi napahātabbo hetu etesanti evaṁ atthe sati. “Hetu…pe…",
  "tika-abh04t2:56_7": "siyā”ti etassa “purimasmiñhi atthe”tiādinā ahetukānaṁ aggahitabhāvadassanavasena",
  "tika-abh04t2:56_8": "atthaṁ vatvā idāni “atha vā”tiādinā dutiyasseva atthassa yuttabhāvaṁ vibhāvento “gahetabbatthassevā”tiādimāha.",
  "tika-abh04t2:56_9": "So hi “evamattho gahetabbo”ti vuttattā gahetabbattho.",
  "tika-abh04t2:57_0": "10.Aññathāti ārammaṇakaraṇamatte adhippete. Kathaṁ panetaṁ jānitabbaṁ “ārammaṇaṁ",
  "tika-abh04t2:57_1": "katvāti etena catukiccasādhakaṁ ārammaṇakaraṇaṁ vuccatī”ti? Sāmaññajotanāya visese",
  "tika-abh04t2:57_2": "avaṭṭhānato ariyamaggadhammānaṁyeva ca apacayagāmibhāvato. “Cattāro maggā apariyāpannā",
  "tika-abh04t2:57_3": "apacayagāmino”ti hi vuttaṁ. Tenevāha “ariyamaggānaṁ etaṁ adhivacana”nti. Eteneva",
  "tika-abh04t2:57_4": "vā visesupalakkhaṇahetubhūtena vacanena yathāvutto ārammaṇakaraṇaviseso viññāyati.",
  "tika-abh04t2:57_5": "Ukkaṁsagativijānanena vā ayamattho veditabbo. Paccavekkhaṇādīnanti vodānādayo saṅgaṇhāti.",
  "tika-abh04t2:57_6": "Hetubhāvenāti sampāpakahetubhāvena. Ñāpako kārako sampāpakoti tividho hi hetu, tathā",
  "tika-abh04t2:57_7": "ñāpetabbādibhāvena phalaṁ. Yathā nirayādimanussabhāvādigāmipaṭipadābhāvato akusalalokiyakusalacittuppādā",
  "tika-abh04t2:57_8": "“ācayagāmino dhammā”ti vuttā, na micchādiṭṭhiādilokiyasammādiṭṭhiādidhammā eva, evaṁ",
  "tika-abh04t2:57_9": "nibbānagāmipaṭipadābhāvato lokuttarakusalacittuppādā “apacayagāmino”ti daṭṭhabbā,",
  "tika-abh04t2:57_10": "na ariyamaggadhammā evāti imamatthaṁ dassento āha “purimapacchimāna”ntiādi. Tattha",
  "tika-abh04t2:57_11": "ariyamaggasseva nibbānagāmipaṭipadābhāvo paribyattoti tasseva apacayagāmibhāvo yutto,",
  "tika-abh04t2:57_12": "tadanuvattakattā pana sesadhamme saṅgahetvā vuttaṁ. Apacaye dukkhaparijānanādinā",
  "tika-abh04t2:57_13": "sātisayaṁ gamanaṁ yesante apacayagāminoti “maggā eva apacayagāmino”ti vuttaṁ. Purimapacchimānanti",
  "tika-abh04t2:57_14": "ca imasmiṁ tike paṭhamapadadutiyapadasaṅgahitānaṁ atthānanti attho. “Jayaṁ veraṁ",
  "tika-abh04t2:57_15": "pasavati, caraṁ vā yadi vā tiṭṭha”ntiādīsu viya sānunāsiko ācaya-saddoti “anunāsikalopo",
  "tika-abh04t2:57_16": "kato”ti vuttaṁ. Ettha ca “ācina”nti vattabbe “ācaya”nti byattayavasena vuttanti daṭṭhabbaṁ.",
  "tika-abh04t2:57_17": "Ācayā hutvā gacchantīti etena apacinantīti apacayā, apacayā hutvā gacchanti pavattantīti",
  "tika-abh04t2:57_18": "ayamattho nayato dassitoti daṭṭhabbaṁ.",
  "tika-abh04t2:58": "11.Lokiyesuasekkhabhāvānāpatti daṭṭhabbāti kasmā evaṁ vuttaṁ, nanu –",
  "tika-abh04t2:59_0": "“Sikkhatīti kho bhikkhu tasmā sekkhoti vuccati. Kiñca sikkhati, adhisīlampi sikkhati",
  "tika-abh04t2:59_1": "adhicittampi sikkhati adhipaññampi sikkhati. Sikkhatīti kho bhikkhu tasmā sekkhoti",
  "tika-abh04t2:59_2": "vuccati. Yopi kalyāṇaputhujjano anulomapaṭipadāya paripūrakārī sīlasampanno indriyesu",
  "tika-abh04t2:59_3": "guttadvāro bhojane mattaññū jāgariyānuyogamanuyutto pubbarattāpararattaṁ bodhipakkhiyānaṁ",
  "tika-abh04t2:59_4": "dhammānaṁ bhāvanānuyogamanuyutto viharati ‘ajja vā sve vā aññataraṁ sāmaññaphalaṁ",
  "tika-abh04t2:59_5": "adhigamissāmī’ti, sopi sikkhatīti sekkho”ti –",
  "tika-abh04t2:60_0": "Vacanato yathāvuttakalyāṇaputhujjanassapi sīlādidhammā sekkhāti vuccantīti? Na, pariyāyabhāvato.",
  "tika-abh04t2:60_1": "Nippariyāyena hi sekkhāsekkhabhāvo yathāsambhavaṁ maggaphaladhammesu evāti lokiyesu",
  "tika-abh04t2:60_2": "sekkhabhāvāsaṅkābhāvato asekkhabhāvānāpatti vuttā. Tenevāha “sīlasamādhī”tiādi. Arahattaphaladhammāpi",
  "tika-abh04t2:60_3": "sikkhāphalabhāvena pavattanato heṭṭhimaphaladhammā viya sikkhāsu jātātiādiatthehi",
  "tika-abh04t2:60_4": "sekkhā siyuṁ, heṭṭhimaphaladhammāpi vā sikkhāphalabhāvena pavattanato arahattaphaladhammā",
  "tika-abh04t2:60_5": "viya asekkhāti codanaṁ manasikatvā “pariniṭṭhitasikkhākiccattā”ti vuttaṁ, tathā “heṭṭhimaphalesu",
  "tika-abh04t2:60_6": "panā”tiādi. “Taṁ eva sāliṁ bhuñjāmi, sā eva tittirī, tāni eva osadhānī”tiādīsu taṁsadisesu",
  "tika-abh04t2:60_7": "tabbohāro daṭṭhabbo. Etena ca sekkhasadisā asekkhā yathā “amanusso”ti vuttaṁ hotīti",
  "tika-abh04t2:60_8": "aññe. Aññattha “ariṭṭha”ntiādīsu vuddhiatthepi a-kāro dissatīti vuddhippattā sekkhā",
  "tika-abh04t2:60_9": "asekkhāti ayampi attho vutto.",
  "tika-abh04t2:61_0": "12.Kilesavikkhambhanasamatthatāyāti idaṁ nidassanamattaṁ daṭṭhabbaṁ. Vitakkādivikkhambhanasamatthatāpi",
  "tika-abh04t2:61_1": "hettha labbhatīti. Akusalaviddhaṁsanarasattā vā kusalānaṁ tattha sātisayakiccayuttataṁ",
  "tika-abh04t2:61_2": "parittadhammehi mahaggatānaṁ pakāsetuṁ “kilesavikkhambhanasamatthatāyā”ti vuttaṁ.",
  "tika-abh04t2:61_3": "Vipākakiriyesu dīghasantānatāva, na kilesavikkhambhanasamatthatā vipulaphalatā cāti",
  "tika-abh04t2:61_4": "attho. “Vipulaṁ phalaṁ vipulaphala”nti evaṁ pana atthe gayhamāne vipākesupi vipulaphalatā",
  "tika-abh04t2:61_5": "labbhateva. Sopi ekasesanayena aṭṭhakathāyaṁ vuttoti veditabbo. Mahantehi gatā paṭipannāti",
  "tika-abh04t2:61_6": "ayaṁ panattho tiṇṇampi sādhāraṇoti. Guṇato ayaṁ ettakoti sattānaṁ pamāṇaṁ karontā",
  "tika-abh04t2:61_7": "viya pavattantīti oḷārikā kilesā “pamāṇakarā”ti vuttā. Tehi parito khaṇḍitā paricchinnāti",
  "tika-abh04t2:61_8": "parittā. Satipi kehici paricchinnatte mahāpamāṇabhāvena gatā pavattāti mahaggatā.",
  "tika-abh04t2:61_9": "Paricchedakarānaṁ kilesānaṁ sukhumānampi agocarabhāvato tehi na kathañcipi paricchinnā",
  "tika-abh04t2:61_10": "vītikkantāti aparicchinnā appamāṇā, yato te “apariyāpannā”tipi vuccanti.",
  "tika-abh04t2:62_0": "14.Tittiṁ na janenti santataratāya asecanakabhāvato. Ettha ca “pamāṇakarehī”tiādiko",
  "tika-abh04t2:62_1": "atthavikappo “atappakatthenā”tiādikāya hīnattikapadavaṇṇanāya parato bahūsu potthakesu",
  "tika-abh04t2:62_2": "likhīyati, yathāṭhāne eva pana ānetvā vattabbo.",
  "tika-abh04t2:63_0": "15. Lokiyasādhujanehipi atijigucchanīyesu ānantariyakammanatthikavādādīsu pavatti",
  "tika-abh04t2:63_1": "vinā vipallāsabalavabhāvena na hotīti “vipariyāsadaḷhatāyā”ti vuttaṁ. Etenāti “vipākadāne",
  "tika-abh04t2:63_2": "satī”tiādinā satipi kālaniyame vipākuppādane sāsaṅkavacanena. Tasmāti yasmā yathāvuttanayena",
  "tika-abh04t2:63_3": "niyatatāya atippasaṅgo dunnivāro, tasmā. Balavatā…pe… pavattīti etena asamānajātikena",
  "tika-abh04t2:63_4": "anivattanīyavipākataṁ, samānajātikena ca vipākānuppādanepi anantaraṁ vipākuppādanasamatthatāya",
  "tika-abh04t2:63_5": "avihantabbataṁ anantarikānaṁ dasseti. Yato tesaṁ vipākadhammatā viya sabhāvasiddhā",
  "tika-abh04t2:63_6": "niyatānantariyatā. Aññassa…pe… dānatoti imināpi asamānajātikādīhi anivattanīyaphalataṁ eva vibhāveti.",
  "tika-abh04t2:64_0": "Codako adhippāyaṁ ajānanto “nanū”tiādinā atippasaṅgameva codeti. Itaro “nāpajjatī”tiādinā",
  "tika-abh04t2:64_1": "attano adhippāyaṁ vivarati. Ekanteti avassambhāvini. Sanniyatattāti sampādane janane",
  "tika-abh04t2:64_2": "niyatabhāvato. Uparatā avipaccanasabhāvāsaṅkā yesu tāni uparatāvipacca…pe… saṅkāni,",
  "tika-abh04t2:64_3": "tabbhāvo upa…pe… saṅkattaṁ, tasmā. “Na samatthatāvighātattāti balavatāpi ānantariyena",
  "tika-abh04t2:64_4": "anupahantabbataṁ āha. Upatthambhakāni anubalappadāyakāni honti uppattiyā santānassa",
  "tika-abh04t2:64_5": "visesitattā. Tena nesaṁ vipākānuppādanepi amoghavuttitaṁ āha.",
  "tika-abh04t2:65_0": "16.Maggakiccaṁ pariññādi. Aṭṭhaṅgikamaggasammādiṭṭhimaggasampayuttālobhādosasaṅkhātehi",
  "tika-abh04t2:65_1": "maggahetūhi maggasampayuttakhandhasesamaggaṅgasammādiṭṭhīnaṁ sahetukabhāvadassanato",
  "tika-abh04t2:65_2": "tiṇṇaṁ nayānaṁ asaṅgahitasaṅgaṇhanavasenāti vuttaṁ. Hetubahutāvasenāti bahuhetukassa",
  "tika-abh04t2:65_3": "paṭhamanayassa anantaraṁ bahuhetukatāsāmaññena nikkhepakaṇḍapāḷiyaṁ tatiyaṁ vuttanayo",
  "tika-abh04t2:65_4": "idha aṭṭhakathāyaṁ dutiyaṁ vutto. Yathāsakaṁ paccayehi pavattamānesu nirīhakesu dhammesu",
  "tika-abh04t2:65_5": "kesañci anuvattanīyabhāvo na kevalaṁ dhammasabhāvatoyeva, atha kho purimadhammānaṁ",
  "tika-abh04t2:65_6": "pavattivisesenapi hotīti āha “pubbābhisaṅkhāravasenā”ti. Pavattiviseso hi purimapurimānaṁ",
  "tika-abh04t2:65_7": "cittacetasikānaṁ uttaruttaresu visesādhānaṁ bhāvanāpubbābhisaṅkhāroti. Anuvattayamānoti",
  "tika-abh04t2:65_8": "garukārayamāno. Udāharaṇavasenāti nidassanavasena, na niravasesadassanavasena. Yasmā",
  "tika-abh04t2:65_9": "panātiādinā yathāvuttaṁ atthaṁ pāṭhantarena sādheti. Tattha hi adhipatipaccayassa",
  "tika-abh04t2:65_10": "paccanīye ṭhitattā maggo adhipati maggādhipatīti ayamattho labbhatīti. Samānasaddatthavasenāti",
  "tika-abh04t2:65_11": "satipi aññapadatthasamānādhikaraṇasamāsatthabhede maggādhipatisaddatthabhedābhāvaṁ sandhāya vuttaṁ.",
  "tika-abh04t2:66_0": "17.Uppanna-saddo uppādādiṁ paṭipajjamāno, patvā vigato cāti duvidhesu atthesu ubhayesampi",
  "tika-abh04t2:66_1": "vācako, na purimānaṁyevāti tamatthaṁ dassetuṁ “anuppannā”tiādimāha. Tattha uppannabhāvo",
  "tika-abh04t2:66_2": "uppādādippattatā. Tena atītāpi saṅgahitā honti. Tenevāha “sabbo uppannabhāvo”ti.",
  "tika-abh04t2:66_3": "Uppannadhammabhāvo “uppannā dhammā”ti padena gahitadhammabhāvo, vattamānadhammabhāvoti",
  "tika-abh04t2:66_4": "attho. Yo vā uppādādippatto attano ca sabhāvaṁ dhāreti paccayehi ca dhārīyati, so",
  "tika-abh04t2:66_5": "uppannadhammoti paccuppannabhāvo uppannadhammabhāvoti evamettha attho daṭṭhabbo.",
  "tika-abh04t2:66_6": "Uppannadhamme vatvā “anuppannā”ti vacanaṁ na yathādhigatapaṭisedhananti kathamidaṁ",
  "tika-abh04t2:66_7": "paccetabbanti āha “yadi hī”tiādi. Keci panettha “uppannāti padena atītāpi saṅgahitā.",
  "tika-abh04t2:66_8": "Yadi na saṅgahitā, nibbānaṁ viya tepi navattabbāti vattabbaṁ siyā, na ca tathā vutta”nti",
  "tika-abh04t2:66_9": "vadanti, taṁ pana tesaṁ matimattameva. Ayaṁ pana tiko dvinnaṁ addhānaṁ vasena pūretvā",
  "tika-abh04t2:66_10": "dassitoti aṭṭhakathāyaṁ vakkhatīti. Evaṁ sante kasmā atītā navattabbāti na vuttāti?",
  "tika-abh04t2:66_11": "Dhammavasena asaṅgahitattābhāvato. Dhammavasena hi asaṅgahitaṁ nibbānaṁ tattha navattabbaṁ",
  "tika-abh04t2:66_12": "jātaṁ, na ca niyogato atītā nāma dhammā keci atthi, ye idha asaṅgahitattā navattabbā",
  "tika-abh04t2:66_13": "siyunti. Phalanibbattito kāraṇassa puretaraṁ nibbatti idha pariniṭṭhitasaddena vuccati,",
  "tika-abh04t2:66_14": "na tassa hutvā vigatabhāvoti āha “anāgate vā”ti. Yato metteyyassa bhagavato uppajjanakaphalampi “uppādī”ti vuccati.",
  "tika-abh04t2:67": "20.Yassa jhānā vuṭṭhahitvātiādinā “tenānandā”tiādipāḷiyā heṭṭhāpāḷiṁ atthavasena dasseti. Ayañhi tattha pāḷi –",
  "tika-abh04t2:68_0": "“Kathañcānanda, bhikkhu ajjhattameva cittaṁ saṇṭhapeti sannisādeti ekodiṁ karoti",
  "tika-abh04t2:68_1": "samādahati. Idhānanda, bhikkhu vivicceva…pe… catutthaṁ jhānaṁ upasampajja viharati.",
  "tika-abh04t2:68_2": "Evaṁ kho…pe… samādahati. So ajjhattaṁ suññataṁ manasi karoti, tassa ajjhattaṁ suññataṁ",
  "tika-abh04t2:68_3": "manasikaroto suññatāya cittaṁ na pakkhandati…pe… muccati. Evaṁ santametaṁ, ānanda,",
  "tika-abh04t2:68_4": "bhikkhu evaṁ sampajānāti ajjhattaṁ kho me suññataṁ manasikaroto ajjhattaṁ suññatāya",
  "tika-abh04t2:68_5": "cittaṁ na pakkhandati…pe… muccatīti, itiha tattha sampajāno hoti. So bahiddhā suññataṁ…pe…",
  "tika-abh04t2:68_6": "ajjhattabahiddhā suññataṁ…pe… so āneñjaṁ manasi karoti, tassa āneñjaṁ manasikaroto",
  "tika-abh04t2:68_7": "āneñjāya cittaṁ na pakkhandati…pe… muccatīti, itiha tattha sampajāno hoti. Tenānanda, bhikkhunā”ti.",
  "tika-abh04t2:69_0": "Tattha ajjhattasuññatādīsūti ajjhattaṁ bahiddhā ajjhattabahiddhā ca suññatāya āneñje",
  "tika-abh04t2:69_1": "ca. Paṭhamajjhānādisamādhinimitteti pādakabhūtapaṭhamajjhānādisamādhinimitte. Apaguṇapādakajjhānato",
  "tika-abh04t2:69_2": "vuṭṭhitassa hi ajjhattaṁ suññataṁ manasikaroto tattha cittaṁ na pakkhandati. Tato",
  "tika-abh04t2:69_3": "“parassa santāne nu kho katha”nti bahiddhā manasi karoti, tatthapi na pakkhandati.",
  "tika-abh04t2:69_4": "Tato “kālena attano santāne, kālena parassa santāne nu kho katha”nti ajjhattabahiddhā",
  "tika-abh04t2:69_5": "manasi karoti, tatthapi na pakkhandati. Tato ubhatobhāgavimutto hotukāmo “arūpasamāpattiyaṁ",
  "tika-abh04t2:69_6": "nu kho katha”nti āneñjaṁ manasi karoti, tatthapi na pakkhandati. “Idāni me cittaṁ",
  "tika-abh04t2:69_7": "na pakkhandatī”ti vissaṭṭhavīriyena na bhavitabbaṁ, pādakajjhānameva pana sādhukaṁ",
  "tika-abh04t2:69_8": "punappunaṁ manasi kātabbaṁ, evamassa rukkhaṁ chindato pharasumhi avahante punappunaṁ",
  "tika-abh04t2:69_9": "nisitanisitaṁ kāretvā chindantassa chijje pharasu viya kammaṭṭhāne manasikāro vahatīti",
  "tika-abh04t2:69_10": "dassetuṁ “tasmiṁyevā”tiādi vuttanti.",
  "tika-abh04t2:70_0": "Atthato ca asamānattāti idaṁ kasmā vuttaṁ. Nanu yesu atthesu ajjhatta-saddo vattati,",
  "tika-abh04t2:70_1": "te sabbe dassetvā idhādhippetatthaniddhāraṇatthaṁ atthuddhāravasenetaṁ vuttaṁ. Cakkhādīsu",
  "tika-abh04t2:70_2": "ca ajjhattika-saddo ajjhattānaṁ abbhantaratāvisesamupādāya pavattati, yato te ajjhattaajjhattāti",
  "tika-abh04t2:70_3": "vuccanti. Apica “cha ajjhattikānī”ti idaṁ ajjhattika-saddassa cakkhādīnaṁ ajjhattabhāvavibhāvanasabbhāvato",
  "tika-abh04t2:70_4": "idha udāharaṇavasena vuttaṁ. Teneva hi aṭṭhakathāyaṁ ajjhattikaduke “ajjhattāva ajjhattikā”ti",
  "tika-abh04t2:70_5": "vuttaṁ. Evañca sati na ettha saddato asamānatāpi siyā, tasmāyeva yathāvuttacodanaṁ",
  "tika-abh04t2:70_6": "visodhento “ayaṁ panetthā”tiādimāha. Tenāti tasmā. Taṁvācakassāti ajjhattajjhattavācakassa",
  "tika-abh04t2:70_7": "sakkā vattuṁ tadatthassa ajjhattabhāvasabbhāvato.",
  "tika-abh04t2:71_0": "“Na kho, ānanda, bhikkhu sobhati saṅgaṇikārāmo saṅgaṇikārato saṅgaṇikārāmataṁ anuyutto”tiādinā",
  "tika-abh04t2:71_1": "pabbajitāsāruppassa nekkhammasukhādinikāmalābhitāya abhāvassa ca dassanena saṅgaṇikārāmatāya,",
  "tika-abh04t2:71_2": "“nāhaṁ, ānanda, ekaṁ rūpampi samanupassāmi, yattha rattassa yathābhiratassa rūpassa",
  "tika-abh04t2:71_3": "vipariṇāmaññathābhāvā na uppajjeyyuṁ sokapari…pe… upāyāsā”ti evaṁ rūpādiratiyā ca",
  "tika-abh04t2:71_4": "ādīnavaṁ vatvā sace koci duppaññajātiko pabbajito vadeyya “sammāsambuddho khette",
  "tika-abh04t2:71_5": "paviṭṭhā gāviyo viya amheyeva gaṇato nīharati, ekībhāve niyojeti, sayaṁ pana rājarājamahāmattādīhi",
  "tika-abh04t2:71_6": "parivuto viharatī”ti, tassa vacanokāsupacchedanatthaṁ cakkavāḷapariyantāya parisāya",
  "tika-abh04t2:71_7": "majjhe nisinnopi tathāgato ekakovāti dassanatthaṁ “ayaṁ kho panā”ti desanā āraddhāti",
  "tika-abh04t2:71_8": "āha “tappaṭipakkhavihāradassanattha”nti. Tattha sabbanimittānanti rūpādīnaṁ saṅkhatanimittānaṁ.",
  "tika-abh04t2:71_9": "Ajjhattanti visayajjhattaṁ. Suññatanti anattānupassanānubhāvanibbattaphalasamāpattiṁ.",
  "tika-abh04t2:71_10": "Tenevāha “ajjhatta”ntiādi. Tattha dutiye vikappe ṭhāna-saddo kāraṇapariyāyo daṭṭhabbo.",
  "tika-abh04t2:71_11": "Saccakasuttenāti mahāsaccakasuttena. Tattha hi –",
  "tika-abh04t2:72_0": "“Abhijānāmi kho panāhaṁ, aggivessana, anekasatāya parisāya dhammaṁ desetā, apissu",
  "tika-abh04t2:72_1": "maṁ ekameko evaṁ maññati ‘mamevārabbha samaṇo gotamo dhammaṁ desetī’ti. Na kho panetaṁ,",
  "tika-abh04t2:72_2": "aggivessana, evaṁ daṭṭhabbaṁ. Yāvadeva viññāpanatthāya tathāgato paresaṁ dhammaṁ",
  "tika-abh04t2:72_3": "desetīti. So kho ahaṁ, aggivessana, tassāyeva kathāya pariyosāne tasmiṁyeva purimasmiṁ",
  "tika-abh04t2:72_4": "samādhinimitte ajjhattameva cittaṁ saṇṭhapemi sannisādemi, ekodiṁ karomi, samādahāmi",
  "tika-abh04t2:72_5": "‘yena sudaṁ niccakappaṁ viharāmī”ti –",
  "tika-abh04t2:73": "Āgatanti.",
  "tika-abh04t2:74_0": "22. Aññehi anidassanehi aññaṁ viya katvā yathā “silāputtakassa sarīra”nti. Dhammasabhāvasāmaññenātiādinā",
  "tika-abh04t2:74_1": "kiñcāpi rūpāyatanato añño nidassanabhāvo nāma natthi, dhammasabhāvo pana atthi. Tato",
  "tika-abh04t2:74_2": "ca rūpāyatanassa viseso nidassanabhāvena katoti tadaññadhammavisesakaro nidassanabhāvo",
  "tika-abh04t2:74_3": "rūpāyatanato anaññopi añño viya katvā upacaritoti dasseti. Atthaviseso sāmaññavisesatthabhedo.",
  "tika-abh04t2:74_4": "Sayaṁ sampattānaṁ phoṭṭhabbadhammānaṁ, nissayavasena sampattānaṁ ghānajivhākāyānaṁ",
  "tika-abh04t2:74_5": "gandharasānañca, itaresaṁ asampattānaṁ. Aññamaññapatanaṁ aññamaññassa yogyadese avaṭṭhānaṁ,",
  "tika-abh04t2:74_6": "yena paṭihananabhāvena. Byāpārādīti cittakiriyāvāyodhātuvipphāravasena akkhipaṭalādīnaṁ",
  "tika-abh04t2:74_7": "heṭṭhā upari ca saṁsīdanalaṅghanādippavattimāha. Vikāruppatti visadisuppatti, visayassa",
  "tika-abh04t2:74_8": "iṭṭhāniṭṭhabhāvena anuggaho upaghāto cāti attho.",
  "tika-abh04t2:75": "Tikamātikāpadavaṇṇanā niṭṭhitā."
}